|| श्रीः ||
श्रीमद्विखनसमहागुरवे नमः
श्री श्रीनिवासपरब्रह्मणे नमः
श्री श्रीनिवासमग्विकृते श्रीवैखानसगृह्यसूत्रतात्पर्यचिन्तामणौ
दशविधहेतुनिरूपणम्
श्रीवेङ्कटेशमखिलेशमनन्तमाद्यम्
कारुण्यवारिधिमशेषसुरैस्सुवन्द्यम् ।
वन्दे समस्तजगतां स्थितिसृष्टिहेतुं
मान्यान् गुरूंश्च शतशो भृगुकश्यपादीन् ॥

श्रुतिस्मृतिनदीपूर्णं शास्त्रकल्लोलसङुलम् ।
विष्णुभक्त्युदकं शुद्धं वन्दे वैखानसार्णवम् ॥

येनान्यकलृप्तसूत्राणां नेत्रं निस्तिमिरीकृतम् ।
सूत्रं वैखानसं ह्येतत् चतुर्वर्गफलप्रदम् ॥

श्रुतिस्मृतीतिहासाद्यैः प्रतिपादितवैभवाम् ।
परमात्मपरां वन्दे सूत्रोपनिषदं पराम् ॥

श्रीमत्कौशिकवंश्येन गोविन्दाचार्यसूनुना ।
श्रीवेङ्कटेशपादाब्जसपर्यासु रतात्मना ॥

श्रुतिस्मृतिपुराणादिसिद्धमार्गानुवर्तिना ।
पूर्वचार्यपरिक्षुण्णसम्प्रदायानुयायिना ॥

वेदान्ताचार्यवर्येण श्रीनिवासार्ययज्वना ।
वैखानसस्य सूत्रस्य व्याख्या सम्यक् प्रकाश्यते ॥

	अथ सत्यत्वादिसमस्तकल्यणगुणविशिष्टात् परब्रह्मणः श्रीमन्नारायणादुत्पन्नेन विखनश्शब्दवाच्येन चतुर्मुखब्रह्मणा प्रणीतस्य वैखानससूत्रस्य सर्वसूत्रॊत्तमत्वे तत्सूत्रोक्तधर्मानुष्ठातणां सर्वोत्कृष्टतमत्वे च दशविधहेतुवो निरूप्यन्ते यथा –

1.	अखिलजगत्कारणभूतेन विखनसा प्रणीतत्वात् । 
2.	सर्वसूत्राणामादित्वात् । 
3.	सर्वकर्मसु श्रुतिमार्गानुसारित्वात् ।
4.	समन्त्रकसर्वक्रियाप्रतिपादकत्वात् ।
5.	निषेक-सङ्कारादिमत्वात् । 
6.	अष्टादशशाईरसंस्काअप्रतिपादकत्वात् ।
7.	साङ्गक्रियाकलापवत्त्वात् । 
8.	मन्वाद्यैः स्वीकृतत्वात् । 
9.	अखिलजगदेककारणभूतश्रीमन्नारायणैकपरत्वात् । 
10.	तत्सूत्रोक्तधर्मानुष्ठानवतामेव भगवत्प्रियतमत्वोपत्तेश्च’ 
इति ।

	एभिर्हेतुभिः अस्य सूत्रस्य सर्वसूत्रॊत्तमत्वं एतत्सूत्रोक्तधर्मानुष्ठानादेव वैखानसानां सर्वेभ्यः श्रेष्ठतमत्वञ्च श्रुतिस्मृतिपुराणादिमुखेन प्रतिपाद्यते । तत्रादौ अखिलजगत्कारणसूतेन विखनसा प्रणीतत्वादिति हेतुर्निरूप्यते । 

अथ प्रथणविखनशशब्दार्थनिर्णयः

	विखना नाम कश्चिदृषिः, उत नारायणः? नारायण एव । केवलं मुनिमात्रस्य वैखानसशब्दवाच्यत्वेन प्रतिपादनाभावात् । परमात्मनो नारायणस्य विखनोवैखानसादिशब्दवाच्यत्वं श्रुतिस्मृतिपुराणादिप्ववगम्यते । यथा-

	खिलश्रुतौ – ‘धेनुर्वहाणामदितिस्सुराणां ब्रह्मा ऋभूणां विखना मुनीनाम्, इति श्रूयते । अयमर्थः । वहानां अतड्डदादीनां धेनुः उत्पत्तिकारणम् । सुराणां इन्द्रादीनाम् अदितिः । ॠभूणां-

साध्या विश्वे च वसवो मरुतॊ ऋभवस्तथा ।
तथैवाङ्गिरसो रुद्रा आदित्याश्च तथैव च ।
एते देवगणाश्चाष्टौ मन्वन्तरगणेश्वराः ॥

	इति भृगूक्तानां साध्यादीनां ब्रह्मा । मुनीनां मुनिशब्दवाच्यानां विखनाः । ब्रह्मणो मुनिशब्दवाच्यत्वं भारते चावगम्यते-

निशां सुप्त्वाऽथ भगवान् क्षपान्ते प्रत्यबुद्ध्यत ॥

पश्चाद्बुद्ध्वा ससर्जापः तासु वीर्यमवासृजत् ।
तदण्डमभवद्धैमं सहस्रांशुसमप्रभम् ॥

अहङ्कृत्या ततस्तस्मिन् ससर्ज प्रभुरीश्वरः ।
हिरण्यगर्भं विश्वात्मा ब्रह्माणं जलजं मुनिमिति ॥

	अण्डबहुत्वाभिप्रायेण मुनीनामिति बहुवचनम् । यथा -

अण्डानान्तु सहस्राणां सहस्राण्ययुतानि च ।
ईदृशानामनन्तानां कोटिकोटिशतानिचे ति ॥ स्मरणात् ।

	निशा चात्र प्रलयः, सा एतावतीति कुत्रावगम्यत इति चेत् ।



महाभारते- 		
चतुर्युगसहस्राणि चतुर्युगशतानि च ।
प्राहुः कल्पसहस्रन्तु ब्राह्मणास्तत्त्वदर्शिनः ।
दशकल्पसहस्राणि अप्ययस्सां महानिशा ॥ इति ।

	अनया खिलश्रुत्या भगवतो विखनश्शब्दवाच्यत्वं कथमवगम्यत इति चेत् उच्यते ।

दुर्बोधा वैदिकाशशब्दा प्रकीर्णत्वाच्च ये खिलाः ।
तद्ज्ञैस्त एव स्पष्टार्थाः स्मृतितन्त्रे प्रतिष्ठिताः ॥ इति

यदि विद्याच्चतुर्वेदान् साङ्गोपनिषदान् द्विजः ।
न चेत्पुराणसद्विद्या न वेदार्थविचक्षणः ॥ इति

इतिहासपुराणाभ्यां वेदं समुपबृह्मयेत् ।
बिभेत्यल्पुश्रुवाद्वेदो मामयं प्रतिरिष्यति ॥ इति च

	स्मरणात् इतिहासपुराणाभ्यामेवार्थनिर्णयः कर्तव्यः । भारते मोक्षधर्मे नारदस्तुतौ –

	‘नमस्ते देवदेवेश’ इत्यारभ्य स्तोत्रमध्ये फेनपाचार्यवालखिल्यविखनोविखनस वैखानसाचार्य अभग्नयोग अभग्नपरिसङ्ख्यान’ इति 

तत्रैव -
यत्तस्मिन्नुपलभ्यं ते तत्तेजस्तत्तयीमयम् ।
तद्वैखानः परं ब्रह्म इति वेदविदो विदः ॥ इति चोक्तम् ।


तथा नामसहस्राध्याये -
‘वैखानस्सामगायनः’ इति सार्यते ।

पञ्चरात्रे आत्मसंहितायाम् -

महाभूतेन भूतेन व्याप्तं विखनसा जगत् ।
तमेव शरणं गच्छ जगत्काअणमच्युतम्॥ 

इति शाण्डिल्येन शतानन्दमभिलक्ष्योक्तम् ।

	वैखानसे आनन्दसंहितायाम् -

वेदान्ततत्त्वमीमांसाखननं कृतवात् हरिः ।
नाम्ना विखनसं प्रायुर्यञ्च वैखानसं तथा ॥ इति प्रोक्तम् ।

	अत्र खननशब्देन सङ्कल्प उच्यते । ‘सोऽकामयत । बहुस्यां प्रजायेयेति स तपोऽतप्यत’ इत्यादि श्रुतिभ्यः । अवाप्तसमस्तकामस्यापि भगवतः सृष्टिकार्ये प्रवृत्तिर्भवति । 

	ननु सत्यत्वादिसमस्तकल्याणगुणविशिष्टस्य भगवतः

ऐश्वर्यस्य समग्रस्य वीर्यस्य यशसः श्रियः ।
ज्ञानवैराग्ययोश्चैव षण्णां भग इतीरणा ॥ 

इति समग्रषाड्गुण्यपरिपूर्णस्य अवाप्तसमस्मकामस्य किमर्थं सृष्ट्यदिकमिति चेदुच्यते ।

अप्रमेयोऽनियोज्यश्च यत्र कामगमो वशी ।
मोदते भगवान् भूतैः बालः कीडनकैरिव ॥

इत्यादि भारतवचनानुसारेण लीलार्थमेवेति ।

	जगत्सृष्ट्यादिलीलानुभवार्थं भगवता समष्टिसृष्टेरनन्तरं व्यष्टिसृष्टौ देवमनुष्यादिविविधविशेषसृष्ट्यर्थं चतुर्मुखसृष्टिं प्रति ध्यानं कृतम् । एषा चिदचिदात्मिका सृष्टिः भगवता क्रियते । व्यष्टिसृष्टिस्तु ब्रह्मणा । समष्टिसृष्टिर्नाम-

भूतैस्तु पञ्चभिः प्राणैः स्वान्तैर्दशभिरिन्द्रियैः ।
चतुर्विंशातितत्त्वानि साङ्ख्यशास्त्रविदो विदुः ॥ 

महान् कालः प्रधानञ्च मायाऽविद्याच पूरुषः ।
इति पौराणिकाः प्राहुः त्रिंशतत्त्वानि तैस्सह ॥

इति वचनात् तत्त्वसृष्टिरित्यवगम्यते । ‘स्वान्तै’ रित्यनेन ‘मनोबुद्धिरहङ्कारश्चित्तञ्च करणान्यमी’ इत्यन्तः करणचतुष्टयमुच्यते । व्यष्टिसृष्टिर्नाम – अण्डान्गर्वर्तिभूतजातसृष्टिः । ‘अजामेकां लोहितशुक्लकृष्णाम्’ ‘नित्यो नित्यानां चेतनश्चेतनाना’ मित्यादिश्रुतिभिः नित्यत्वेन श्रुतानां प्रकृतिपुरुषाणां सृष्टिर्नाम प्रलयदशायां सूक्ष्मरूपेण अविभक्तनामरूपेण च परमात्मन्येकीभूतानां सृष्टिकाले परमात्मनोऽनुप्रवेशानन्तरं स्थूलरूपवत्वं विभक्तनामरूपभाक्तुञ्च । ‘तत्सृष्टा’ । ‘तदेवानुप्राविशत् । तदनुप्रविश्य । सच्च त्यच्चाभवत्’ इत्यादिश्रुतेः । 

विष्णुपुराणे -
‘तदेतदक्षयं नित्यं जगन्मुनिवराखिलम् ।
अविर्भावतिरोभावजन्मनाशविकल्पवत्॥

प्रकृतिं पुरुषञ्चैव प्रविश्यात्मेच्छया हरिः
क्षोभयामास सम्प्राप्ते सर्गकाले व्ययाऽप्ययौ’ ॥ इति

गीतासु-
प्रकृतिं पुरुषं चैव विद्ध्यनादी उभावपि ।
मम योनिर्महद्ब्रह्म तास्मेन् गर्भं दधाम्यहम् ।
सम्भवस्सर्वभूतानां ततो भवति भारत ॥ 

इति चॊक्तरीत्या सृष्टिकाले जगद्योनिभूतं महद्ब्रह्म तदीयं प्रकृत्याख्यमाचिद्वस्तु यत्, तस्मिन् चेतनाख्यं गर्भं योजयति । तत्कृताच्चिदचित्संसर्गात् देवादि स्थावरान्तानामचिन्मिश्राणां सर्वभूतानां सम्भवो भवति । एवमेव परमात्मना पञ्चीकृतानां भूतानामन्योन्यसंयोगादिना अण्डोप्तत्त्यादिकं श्रीविष्णुपुराणे प्रतिपाद्यते । यथा - 

आकाशवायुतेजांसि सलिलं पृथिवी तथा ।
शब्दादिभिर्गुणैर्बह्मसंयुक्तान्युत्तरोत्तरैः ॥ 

शान्ता घोराश्च मूढाश्च विशेषास्तेन ते स्मृताः ।
नानावीर्याः पृथग्भूताः ततः ते सहतिं विना ॥ 

नाशक्नुवन् प्रजाः स्रष्टुमसमागम्य कृत्स्नशः ।
समेत्यान्योन्यसंयोगं परस्परसमाश्रयाः ॥

एकसङ्घातलक्ष्याश्च सम्प्राप्यैक्यमशेषतः ।
पुरुषाधिष्ठितत्वाञ्चाप्यव्यक्तानुग्रहेण च ॥

महदाद्या विशेषान्ता झण्डमुत्पादयन्ति ते ।
तत्क्रमेण प्रबुद्धं तज्जलबुद्बुदवत्समम् ॥

भूतेभ्योऽण्दं महाबुद्धे प्रवृद्धमुदकेशयम् ।
प्राकृतं ब्रह्मरूपस्य विष्णोः स्थानमनुत्तमम् ॥

तत्राव्यक्तस्वरूपोऽसौ व्यक्तरूपी जगत्पतिः ।
विष्णुर्ब्रह्मस्वरूपेण स्वयमेव व्यवस्थितः ॥

इत्यारभ्य-

‘तस्मिन्नण्डेऽभवद्ब्रह्मा सदेवासुरमानुषः’ ।

इत्यादिभिः समष्टिसृष्ट्यदिकमुक्तम् । विशेषेण व्यष्टिसृष्टावपि ब्रह्मणोऽण्डादिषूत्पत्तिप्रकाअः श्रूयते । यथा – 

महोपनिषदि – ‘अथातो महोपनिषदं व्याख्यास्यामः । एको ह वै नारायण आसी ‘दित्यारभ्य’ तस्य ध्यानान्तस्स्थस्य यज्ञस्तोममुच्यते । तस्मिन् चतुर्दशपुरुषा जायन्ते । एका कन्या । दशेन्द्रियाणि मन एकादशं तेजो द्वादशमहङ्काअः त्रयोदशः प्रणाश्चतुर्दशः आत्मा पञ्चदशः बुद्धिर्भूतानि पञ्चतन्मात्राणि पञ्चमहाभूतानि च स एकः पञ्चाविंशः पुरुषः’ ‘अथ पुनरेव नारायणस्सोऽन्यत्कामो मनसा ध्यायत तस्य ध्यानान्तस्स्थस्य ललाटात्स्वेदोऽपतत्, त इमाः प्रतता आपः, तासु तेजः, तत्तेजो हिरण्मयमण्डं तत्र ब्रह्मा चतुर्मुखोऽजायत’ इति । 

यजुषि-
‘स प्रजापतिरेकः, पुष्करपर्णे समभवत्’ इति च ।

मनौ-
एवं 	
अप एव ससर्जादौ तासु वीर्यमवासृजत्’ इत्यारभ्य	
तस्मिन् जज्ञे स्वयं ब्रह्मा सर्वलोकपितामहः इति 

भारते-
‘स्वपतस्तस्य देवस्य पद्मं सूर्यसमप्रभम् ।
नाम्यां विनिस्सृतमभूत्तत्रोत्पन्नः प्रजापतिः ॥ इतिच स्मर्यते

	ननु नाभ्यामण्डे चोत्पत्तिरेकस्य कथमुपपद्यत इति चेत् – तत् कल्पान्तर इति वक्तव्यम् । तदुक्तं हयशिर उपाख्याने – 

त्वतो मे मानसं जन्म प्रथमं द्विजपूजितम् ।
चाक्षुषं वै द्वितीयं मे आसीज्जन्म पुरातनम् ॥

त्वत्प्रसादाञ्च मे जन्म तृतीयं वाचिकं महत् ।
त्वत्तो मे श्रावणञ्चापि चतुर्ह्तं जन्म वै प्रभो ॥

नासिक्य्ञ्चैव मे जन्म त्वत्तः पञ्चममुच्यते ।
अण्डजञ्चापि मे जन्म त्वत्तः षष्ठं विनिर्मितम् ॥

इदन्तु सप्तमं जन्म पद्मजं मेऽमितप्रभ ॥ इति ।

	अतस्समस्तजगज्जन्मस्थितिध्वंसमहानन्दैकहेतोः भगवतः परब्रह्मणो नारायणस्य वैखानसादिशब्दवाच्यत्वसम्भवात् तन्नाभिनलिनसञ्जातस्य ब्रह्मणोऽपि ‘अङ्गादङ्गाचिति मन्त्रोक्तप्रकारेण भारताप्रतिपादितरीत्या च वैखानसादिशब्दवाच्यत्वमुपपद्यते । 

शान्तिपर्वणि – 	
‘विशेषेणाखनत् यस्मात् भावनामुनिसृष्टये ।
तस्माद्विखनसो नाम स आसीदण्डजः प्रियः” ॥ इति

तत्रैव
सृष्टुं स तु समुद्युक्तो ब्रह्मयोनिमयः प्रभुः ।
खनित्वा चात्मनाऽऽत्मानं धर्मादिगुणस्ंयुतम् ।
ध्यानमाविश्य योगेन ह्यासीद्विखनसो मुनिः ॥ इति

श्रीभागवते –
न खलु गोपिकानन्दनो भवान्
अखिलदेहिनामन्तरात्मदृक् ।
विखनसार्थितो विश्वगुप्तये
सख उदेयिवान् सात्त्वतां कुले ॥ इति 

गारुडे – श्रीरङ्गमाहात्म्ये ॥
ब्रह्माऽपि दिव्यहंसेन सितमेघोपमेन च ।
पृष्ठतोऽऽनुययौ विष्णुं वस्त्रेणोच्छाद्य चाननम् ॥ 

तत्रार्चको महाभागो भगवान् विखनास्तदा ।
ददौ प्रसादं देवानां रङ्गनाथाभ्यनुज्ञया’ ॥ इति

श्रीवैखानसे – आनन्दसंहितायाम् ॥
अन्तर्हितानां खननाद्वेदानान्तु विशेषतः ।
स विभुः प्रोच्यते सर्वैः विखना ब्रह्मवादिभिः ।
वैखानसश्च भगवान् प्रोच्यते स पितामहः ॥ इति

व्यासनिघण्टौ –
विखनसञ्च विधातारं विरिञ्चतं चतुर्मुखम्’ । इति
‘नाभिजन्माण्डजः पूर्वो विखनाः कमलासनः ॥ 

शतानन्दश्शतधृतिस्सत्यको हंसवाहनः ।
पद्मासनो विखनसश्चहर्मुख इतीरितः ॥ इति च प्रतिपादितम् ।

	एवं कार्यकारणयोरभेदावगमात् प्रमाणबाहुल्याच्च भगवति नारायणे चतुर्मुखे च वैखानसशब्दप्रयोगप्रकाअः प्रतिपादितः । 

वैखानसानामुत्पत्तिप्रकारः

	वैखानसानामुत्पत्तिः विशेषेण श्रूयते । यजुषि आरुणकेतुके इष्टकोपधानकथनानुवाके सृष्टिप्रकरणे – ‘आपो वा इदमासन् सलिलमेव । स प्रजापतिरेकः पुष्करपर्णे समभवत् । तस्यान्तर्मनसि कामस्समवर्तत । इदं सृजेयमिति’ । इत्यारभ्य ‘स तपरतप्त्वा । शरीरमधूनुत । तस्य यन्मांसमाईत् । ततोऽरुणाः केतवो वातरशना ऋषय उदतिष्ठन् । येऽनखाः ते वैखानसाः । ये वालाः ते वालखिल्याः’ इति । अस्वार्थः । समष्टिसृष्टेरनन्तरं व्यष्टिसृष्टौ चतुर्मुखः देवमनुष्यादिविविधविशेषसृष्त्यर्थं मत्स्यादिरूपेणावतरिष्यमाणस्य भगवतो नारायणस्य परमवैदिकत्वेन सम्प्रतिपन्न श्रीवैखानसभगवच्छास्त्रमार्गेन समाराधनार्थञ्च स्वात्मतुल्याः प्रजास्सम्भवेयुरिति स्वान्तर्यामिणं परमात्मानं ध्योनेनानुकृतवान् । अयमेवार्थो ब्राह्मण्डेऽप्युच्यते – 

ओमित्येकाक्षरं ब्रह्म व्यहरन् संस्मरन् हरिम् ।
पद्मासनस्थो भगवान् परमं तप आस्थितः ॥ 

इत्यारभ्य ब्रह्मणा बहुशः कृतं तपश्चरणमुक्तम् । तपश्चरणकाले साक्षात्कृत भगवत्स्वरूपवैभवानुभवातिशयात् भगवद्दत्तसृष्टिशक्तिलाभात् तदुपजनितविशेषवेगाच्च पुलकितसर्वाङ्गः शरीरमधूनुत-कम्पमकरोत् । ‘तस्य यन्मांसमासीत्’ मांसं- मानसमिति यावत् । ‘अर्थात्प्रकरणाल्लिङ्गादौचित्यादर्थनिर्णयः’ इत्यर्थादिभिः समीचीनार्थनिर्णयविधानात् ‘अक्षरसाम्यान्निर्ब्रूया’ दिति निरुक्तविधानाच्च । 

	तथा च तस्य मनः परमात्मनि संसक्तमासीदिति यत्, तेन हेतुना तदनुग्रहस्समजनि । तेनानुगृहीतात् ब्रह्मणः अरुणाः केतवो वाटरशनाः ऋषयः उदतिष्ठन् । अरुणाः परमात्मनि वसन्तः तदितरविक्राः केतवः उच्चितस्वभावाः परमात्मप्रवणानामग्रेसराः वातरशना दिग्वाससः ऋषयः सर्वार्थदर्शिनः सनकादयः इदं विष्णुपुराणेपि- 
‘सनन्दनाडयो ये च पुर्वं सृष्टास्तु वेधसा ।
न ते लोकेष्वसज्जन्त निरपेक्षाः प्रजाविधौ ॥

सर्वे ते योगिनो जाता वीतरागा विमत्सराः ।
तेष्वेव निरपेक्षेषु लोकसृष्टौ महात्मनः’ इत्यादिना प्रतिपादितम् ॥ 

	स प्रजापतिः एवंविधा स्वकार्यासाधकान् तान् दृष्ट्वा किञ्चिद्विषादमापन्नः पुनरपि स्वकारणं भगवन्तं ध्यानपर्यायेण्द खननेनातोषयत् । ये नखा इत्यादि । भगवदनुग्रहविकसिते प्रजापतेर्मनसि वैखानसा नाम ऋषयस्सम्भूताः अत्र ये नखा इत्यत्र आद्यन्तवर्णविपर्ययो भवत् । कश्यपः पश्यको भवती तिवत् खना इत्येतत् नखा इति विपर्यस्तमिति यावत् । 

सुप्तिङुपग्रहलिङ्गनराणां कालहलचूस्वरकर्तृयङञ्च ।
व्यत्ययमिच्छिति शास्त्रकृदेषां सोऽपि च सिद्ध्यति वाहुलकेन ॥ 

इति, ‘बहुलं छन्दसी’ ति चात्र प्रमाणम् ।

	अत्र ‘अनखा’ इति च्छित्त्वा केचिदेवमूचुः । अनखा इत्यनेन सौम्येन्द्रियवत्त्वमुक्तमिति । 

	एवञ्च सति ‘सौम्यं जितेन्द्रियं’ ‘सुप्रसन्नेन्द्रियं’ इत्यादिना भगवच्छास्त्रेष्वाचार्यलक्षणस्य प्रतिपादितत्वात् ‘वैखानस विखनसाचार्य’ इति विष्णोराचार्यत्वेन शान्तिपर्वण्यभिहितत्वात्, 

विखना इति वै विष्णुस्तज्जा वैखानसाः स्मृताः ।
विष्णोरेव समुत्पन्ना भृग्वाद्या मुनयस्तथा ॥ 

इति वचनात्, ‘गुरोस्सानवृत्तिर्वैखानस’ इति बोधायनसूत्रे उक्तत्वाच्च माघवतादिषु प्रतिपादितमाचार्यपुंस्त्वमेतेषां वैखानसानामेवेत्यवगम्यते ॥ 

	यद्वा ‘अनघा’ इति पाठः । अनेन त्रिशुक्लत्वं सूच्यते । जन्म विद्या कर्म चेति । अद्वारकत्वेन भगवतः चतुर्मुखाच्चोप्तत्तिश्रवणात्, 

तत्कर्म यन्न बन्धाय सा विद्या या विमुक्तये ।
आयासायापरं कर्म विद्याऽन्या शिल्पनैपुणम् ॥

इत्युक्तरीत्या अद्वारकभगवत्स्वरूपज्ञानतदाराधनविधिप्रतिपादकशास्त्रनिष्ठत्वेन च एषां त्रिशुक्लत्वम् । शुक्लवतामेवाधिक्यं आरण्यपर्वणि प्रथमाध्याये प्रतिपादितम् ॥ यथा-

‘येषां त्रीण्यवदातानि योनिर्विद्या च कर्म च ।
ते सेव्यास्तैस्समास्या हि शास्त्रोभ्योऽपि गरीयसी’ ति ॥ 

श्रीवैखानसे आनन्दसंहितायां विखनसोत्पत्त्यादिकं प्रतिपादितम् ।

अथ सस्मार भगवान् विश्वसृष्ट्यर्थमुच्युतः ।
धातारं विश्वनिर्माणचतुरं चतुराननम् ॥

स्मरणानन्तरादेव प्रादुरासीत्पुरः प्रभोः ।
धाता समस्तजगतामुत्पत्तिकरणक्षमः ॥ 

तं प्राह भगवान् विष्णुः प्रणतं --- स्थितम् ।
श्रीभ्गवानुवाच- ‘व्रहन् त्वया जगत्सर्वं कर्तव्यं ------ ॥

लोके विहर्तुमिच्छामि यदहं पद्मसम्भव ।
ततस्त्वत्सृष्टजगतामविच्छिन्नप्रवृत्तये ॥ 

धर्मसंरक्षणार्थाय वेदशास्त्रार्थसिद्धये ।
अलसा अल्पसत्वाश्च मनुष्यास्सवल्पबुद्धयः ॥

ते परव्यूहविभवानात्मानञ्च न मेनिरे ।
सौलभ्याय तु भक्तानां सर्वलोकानुकम्पवा ॥

अर्चावताररूपेण लोकेऽस्मिंश्चतुरानन! 
अवतारं करिष्यामि मह्या लक्ष्म्या समन्वितः ॥

मदर्चायै सृज ब्रह्मन् सृष्ट्यादौ मुनिसत्तमम् ।
इत्याज्ञप्तस्तदा ब्रह्मा मुहूर्तं तत्सिसृक्षया ॥ 

चिन्तयामास तत्कर्मा क्षणमेकं महामुनिः ।
ऊचे न शक्नुयामेवं स्रषृमिच्छन् तथाविधम् ॥ 

तस्य तद्वचनं श्रुत्वा देवदेवो हरिस्स्वयम् ।
चिन्तयामास देवेशः स्वनिर्मलतरात्मनि ॥

वेदान्ततत्त्वमीमासाखननं कृतवान् हरिः ।
नाम्ना विखनसं चके तत्पदान्वर्थयोगतः ॥

तथा चिन्तयतस्तस्य मनसो द्वौ बभूक्तुः ।
सङ्कल्पधर्मौ, सन्नम्य प्राञ्जलिं पुरतः स्थितम् ॥

ब्रह्माणमब्रवीद्विष्णुर्भूतसृष्ट्यन्तहेतवे (कारकं )।
सङ्कल्पधर्मौ भवतस्तव सृष्ट्यन्तहेतवे ॥

शुद्धसत्त्वसमुत्पन्नो निर्मितोऽयं तवाग्रतः ।
मुनिश्रेष्ठो महातेजा मत्कार्यकरणक्षमः ॥ 

मत्कार्यसाधकानेव त्वं वै स्रष्टुमथार्हसि ।
हृषीकेशस्य तद्वाक्यमभ्याधाय कृताञ्जलिः ॥

चतुर्मुखश्चापि तथा सनकादिमुनीश्वरन् ।
ध्यायन्मुखैश्चतुर्भिस्तु क्रमादसृजदब्जमूः ॥ 

सनत्कुमारञ्च तथा सनकञ्च सनातनम् ।
सनद्ननमिति ख्यातान् ब्रह्मविद्याविशारदान् ॥

ततस्ते च मुनिश्रेष्ठा ज्ञानातिशयवैभवात् ।
विरक्तचित्तास्सञ्जमुः कैवल्यं पदमुत्तमम् ॥

स्वकायसाधकान् ब्रह्मा सृष्टवान् पुनरेव हि ।
प्राणाञ्च चक्षुषस्तद्वदभिमानाञ्च कर्मणः ॥ 

हृदयाच्छिरसः श्रोत्नादुदानाद्व्यानतस्ततः ।
समानाच्च तथाऽपनादृषिश्रेष्ठानिमान् दश ॥ 

दक्षं मरीचिनं नीललोहितं भृगुमेव च ।
तथाऽङ्गिरसमत्रिञ्च पुलस्त्यं पुलहं तथा ॥

वसिष्ठञ्च क्रतुञ्चैव क्रमादसृजदब्जभूः ।
नव ब्रह्मणा एवैते विना स्युर्नीललोहितम् ॥

धर्मसङ्कल्पसहितास्सनकाद्या मुनीश्वराः ।
भृग्वादिमुनयश्चैव श्रुतिस्मृत्यादिवेदनात् ॥

शिप्या विखनसः प्रोक्तास्सर्वशास्त्रार्थपारगाः ।
वैखानसानां भृग्वाद्या वंशकर्तार ईरिताः ॥

सर्वेषामग्रजं श्रेष्ठमात्मपुत्रं मुनिं तथा ।
तं हरेः पुरत्ः कृत्वा प्रोक्तवान् कमलसनः ॥

ब्रह्मोवाच-
‘देवदेव जगन्नाथ सृष्टिस्थित्यन्तकारण ।
भगवंस्त्वत्प्रभावेन सृष्टोऽयं मुनिसत्तमः ॥

जातश्चिन्तयतो मत्तस्त्वत्सृष्टौ मुनयस्त्विमे ।
एतैरपि कृतं सर्वं जगदेतच्चराचरम् ॥

मत्पुत्रणाञ्च सर्वेषामग्रजः पुरुषोत्तमः ।
वैष्णवेष्वग्रजः श्रेष्ठो मुनीनां प्रथमो मुनिः ॥ 

विशेषखननाज्जातो विष्णोर्वैखानसस्तथा ।
भृग्वादीनपुनीयाथ सावित्रीमुपदेक्ष्यति ॥

परब्रह्मोपदेष्टासावयमेव गुरुस्स्मृतः ।
एतदुक्तप्रकारेण सर्वे वै मम सूनवः ॥

चरिष्यन्ति यथान्यायं लौकिकाध्यात्मवैदिकान् ।
एभिः प्रवर्तिता सृष्टिरविच्छिन्ना प्रवर्तते ॥

भवानवतरत्वत्र मम सृष्टौ जनार्दन! ।
शुद्धसत्त्वसमुत्पन्नो निर्मितोऽयं त्वया विमो ॥

ऋषिश्रेष्ठो महातेजाः त्वर्कर्मकरणक्षमः ।
तथाऽसौ खननाद्विष्णोः ध्यायादन्तश्च गर्भतः ॥

यस्मात्तव समुत्पन्नो ज्ञेयोऽसौ गर्भवैष्णवः ।
इत्युक्तो भगवान् प्राह मुनिश्रेष्ठं तपोनिधिम् ॥

श्रीभगवानुवाच-
देवब्रह्मऋषीणान्तु मदीयाराधनं प्रति ।
मया सञ्चोदितो यस्मात्त्वमेव मुनिसत्तम ॥

तपोधनो भवानेव धन्योऽसि भुवनत्रये ।
आत्मार्थं वा परार्थं वा नित्यनैमित्तिकादि यत् ॥

तत्सर्वं मत्प्रसादेन मदीयाराधनं कुरु ।
अथाह स ऋषिस्तस्मै प्रणम्य जगदात्मने ॥

श्रीविखाना उवाच-
भवताऽनुगृहीतोऽहं धन्योऽस्मि पुरुषोत्तम ।
नातः परतरं कार्यं किमप्यन्यद्दिवोकसाम् ॥

तथापि देवदेवेश स्वकर्म मुनिभिस्सदा ।
उदयाद्यस्तपर्यन्तं क्रियते नियतात्मभिः ॥ 

सर्वेषाञ्च द्विजातीनां श्रुतिस्मृतिसमीरितम् ।
कर्तव्यं सततं देव स्वस्वकर्म प्रयत्नतः ॥ 

भवदाराधनं विष्णो कथङ्कारं करोम्यहम् ।
त्वत्कर्म क्रियते चेत्तु कर्मलोपो भवेन्मम ॥

इत्युक्तो भगवानाह मुनिना तत्त्ववेदिना
श्रीभागवानुवाच-
विखनस्त्वं मुनिश्रेष्ठ मदाराधनकर्मणि ॥

स्वकर्मलोपसन्त्रासव्याकुलीकृतचेतसः ।
तव कर्माण्यनूनानि सन्तु नित्यं मदाज्ञया ॥

त्वद्वंशजानां सर्वेषां काले वै कृतकर्मणाम् ।
निषेकादिश्मशानान्ताः कार्याः मन्त्रसमन्विताः ॥

अष्टादश च कर्माणि शारीराणि प्रचक्षते ।
यज्ञाश्च विंशतिर्द्वौ च धर्मं वैष्णवमुत्तमम् ॥

वेदे वैखानसे सूत्रे यो धर्मः परिकीर्तितः ।
सर्वैस्स धर्मोऽनुष्ठेयो नात्र कार्या विचारणा ॥

त्वदाज्ञयैव भृग्वाद्या नारायणपारायणाः ।
वदन्ति परमं धर्मं वैष्णवं श्रुतिसम्मतम् ॥

तद्धर्मनिरता ये तु ते वै भागवताः स्मृताः ।
मत्कर्मकारिणां तेषां कर्मलोपो न विद्यते ॥

तिस्रः कोट्यो मुनीनां तु कर्म कुर्वन्ति मे सदा ।
ज्ञात्वा यजूंषि साङ्गानि मन्मतास्सर्व एव ते ॥

मन्मन्त्रकल्पजातानि मत्पुराणान्यनुक्रमात् ।
अधीत्य सर्वकर्माणि कुर्वते ते मदर्चनम् ॥

कृताधिकारिणस्ते तु कृतसम्बन्धिनो मम ।
मत्प्रसादभुजसौम्या अतिप्रियतमा मम ॥

षट्कर्मनिरतास्ते वै सात्विकाहारतत्पराः ।
वैखानसेन सूत्रेण निषेकादिक्रियान्विताः ॥

भवन्ति मावितात्मानो मत्कर्मकरणक्षमाः ।
तस्माद्भागवतश्रेष्ठा मवन्त्यप्राकृता भुवि ॥

सर्वधा ‘येनखास्ते वैखानसा’ इति वेदतः ।
तस्माद्वैखानसास्शुद्धास्सर्वकर्मसु पूजिताः ॥

ततः प्राह मुनिश्रेष्ठस्तमेवं वादिनं हरिम् ।
श्रीविखाना उवाच-
भगवंस्त्वत्प्रसादेन कर्म साङ्गं यथोदितम् ॥

सर्वेषां मत्कुलीनानां भवत्येव न संशयः’ ॥ इति

	अतोऽत्र श्रुत्युक्तमार्गेण वैखानसानां सृष्ट्यादिकं, अद्वारकभगवद्यजनेनैतेषां नित्यकर्मानुष्ठानपूर्णत्वं च प्रतिपादितम् । 

	अथ पञ्चमवेदत्वेन प्रसिद्धे महाभारते आनुशामनिकपर्वणि ८५ तमे अध्याये भृग्वादिमहर्षीणां वैखानसानाञ्चोत्पत्तिः निरूपिता ॥ यथा- 

वसिष्ठः-
अपि चेदं पुरा राम श्रुतं मे ब्रह्मदर्शनम् ।
पितामहस्य यद्धृतं ब्रह्मणः परमात्मनः ॥

देवस्य महतस्तात! वारुणीं बिभ्रतस्तनुम् ।
ऐश्वर्ये वारुणे राम रुद्रस्येशस्य वै प्रभोः ॥

आजग्मुर्मुनयस्सर्वे देवाश्चाग्निपुरोगमाः ।
यज्ञाङ्गानि च सर्वाणि वषट्कारश्च मूर्तिमान् ॥ 

मूर्तिमन्ति च सामानि यजूंषि च सहस्रशः ।
ऋग्वेदश्चागमत्तत्र पदक्रमविभूषितः ।।

लक्षणानि सुरास्तोमा निरुक्तं सुरपङ्क्तयः ।
ओङ्कारश्छन्दसां नेत्रं निग्रहप्रग्रहौ तथा ॥

तथा वेदास्सोपनिषदो विद्यास्सावित्र्यथापि च ।
भूतं भव्यं भविष्यञ्च दधार शिरसा शिवः ॥

सञ्जुहावात्मनाऽऽत्मानं स्वयमेव तथा प्रभो ।
यज्ञञ्च शोभयामास बहुरूपं पिनाकधृत् ॥ 

द्यैर्नभः पृथिवी खञ्च तथा चैत्रैष भूपतिः ।
सर्वविघ्नेश्वरश्श्रीमानेष चापिविभावसुः ॥

एष ब्रह्मा शिवो रुद्रो वरुणोऽग्निः प्रजापतिः ।
कीर्त्यते भगवान् देवस्सर्वभूतपतिश्शिवः ॥

तस्य यज्ञः पशुपतेस्तपः क्रतव एव च ।
दीक्षा दीप्तव्रता देवी दिशश्च सदिगीश्वराः ॥

देवपल्यश्च कन्याश्च देवानाञ्चैव मातरः ।
आजम्मुस्सहितास्तत्र तदा भृगुकुलोद्वह ॥

यज्ञं पशुपतेः प्रीता वरुणस्य महात्मनः ।
स्वयम्भुवस्ता दृष्ट्वा तु रेतस्समपतद्भुवि ॥

तस्य शुक्रस्य निष्ष्यन्दात् पांसून् सङ्गृह्य भूमितः ।
प्रास्यत्पूषा कराभ्यां वै तस्मिन्नेव हुताशने ॥

ततस्तस्मिन् सम्प्रवृत्ते सत्रे ज्वलितापावके । 
ब्रह्मणो जुह्वतस्तत्र प्रादुर्भावो बभुव ह ॥

स्कन्नमात्रन्तु तच्छुक्रं स्रुवेण परिगृह्य सः ।
आज्यवन्मन्त्रवच्चापि सोऽजुहोद्भृगुनन्दन! ॥ 

ततस्तु जनयामास भूतग्रामञ्च वीर्यवान् ।
तस्य तत्तेजसः तस्मात् जज्ञे लोकेषु तैजसम् ॥

तमसस्तामसा भावा व्यापि सत्त्वं तथॊऽभयम् ।
स गुणस्तेजसो नित्यस्तस्य चाकाशमेव च ॥

सर्वभूतेषु च तथा सत्त्वं तेजस्त्वथोत्तमम् ।
शुक्रे हुतेऽग्नौ तस्मिंस्तु प्रादुरासंस्त्रयः प्रभो ॥ 

पुरुषा वपुषा युक्तातस्तैस्तैः प्रसवजैर्गुणैः ।
भर्जनाद्भृगुरित्येवमङ्गारेभ्योऽङिरा भवत् ॥ 

(भृगित्येव भृगुः पूर्वमङ्गारेभ्योऽङिस भदत् ।
अङ्गारसंश्रयाच्चैव कविरित्यपरोऽभवत् ॥

सहज्वालाभिरुत्पन्नो भृगुस्तस्माद्भृगुस्समृतः ।)
मरीचिभ्यो मरीचिस्तु मारीचः काश्यपो ह्यभूत् ॥ 

अङ्गारेभ्येऽङिगिरास्तात वालखिल्याः कुशोच्चयात् ।
अत्रैवात्रेति च विमो जातमित्रं वदन्त्यपि ॥ 

तथाऽग्नेस्तस्य भस्मभ्यो ब्रह्मर्षिगणसम्मताः ।
वैखानसास्समुत्पन्नास्तपश्श्रुतगुणेप्सवः ॥

अश्रुतोऽस्य समुत्पन्नाविश्विनौ लोकसम्मतौ ।
शेषाः प्रजानां पतयस्स्रोतोभ्यस्तस्य जज्ञिरे ॥

ऋषयो रोमकूपेभ्यस्स्वेदाच्छन्दो बलान्मनः ।
एतस्मात्कारणादाहुरग्निः सर्वाश्च देवताः ॥

ऋषयश्श्रुतसम्पन्ना वेदप्रामाण्यदर्शनाट् ।
यानि दारुणि ते मासा निर्यासाः पक्षसञ्ज्ञिताः ॥

अहोरात्रा मुहूर्ताश्च पित्तं ज्योतिश्च वारुणम् ।
रौद्रं लोहितमित्याहुर्लोहितात् कनकं स्मृतम् ॥ 

तन्मैत्रमिति विज्ञेयं धूमाञ्च वसवस्स्मृताः ।
अर्चिषो याश्च? ते रुद्रास्तथाऽऽदित्या महाप्रभाः ॥

उद्दिष्टास्ते तथाऽङ्गारा ये धिण्येषु दिवि स्थिताः ।
आदिकर्ता च लोकस्य तत्परं ब्रह्म तद्ध्रुवम् ॥ 

सर्वकामदमित्याहुस्तद्रहस्यमुवाच ह ।
ततोऽब्रवीन्महादेवो वरुणः पवनात्मकः ॥ 

वरुणः –
मम सत्रमिदं दिव्यमहं ग्रहपतिस्त्विह ।
त्रीणि पूर्वाण्यपत्यानि मम तानि न संशयः ॥ 

इति जानीत खगमा मम यज्ञफलं हि तत् ।
अग्निः- 
मदङ्गेभ्यः प्रसूतानि मदाश्रयकृतानि च ॥

ममैवैतान्यपत्यानि वरुणॊह्यवशात्मकः ।
ब्रह्मा-
अथाब्रवील्लोकगुरुः ब्रह्मा लोकपितामहः ॥
ममैवैतान्यपत्यानि मम शुक्रं हुतं हितत् ॥ 

ईश्वरः-
अहं कर्ता हि सत्रस्य होता शुक्रस्य चैव हि ।
यस्य बीजं फलं तस्य शुक्रञ्चेत्कारणं मतम् ॥

ततोऽब्रुवन् देवगणाः पितामहमुपेत्य वै ।
कृताञ्जलिपुटास्सर्वे शिरोभिः प्रणिपत्य वै ॥ 

वयञ्च भगवन्! सर्वे जगदेतच्चराचरम् ।
तवैव प्रसवं सर्वं तस्मादग्निर्विभावसुः ॥ 

वरुणश्चेश्वरो देवो लभतां काममीप्सितम् ।
निसर्गाद्वरुणश्चापि ब्रह्मणो यादसां पतिः ॥

जग्राह वै भृगुं पूर्वमपत्यं सूर्यवर्चसम् ।
ईश्वरोऽङ्गिरसञ्चाग्नेरपत्यार्थे ह्यकल्पयत् ॥

पितामहस्त्वपत्यं वै कविं जग्राह धर्मतः ।
तदा स वारुणिः ख्यातो भृगुः प्रसवकर्मकृत् ॥

आग्नेयस्त्वङिराः श्रीमान् कविर्ब्राह्यो महायाशाः ।
भार्गवाङ्गिरसौ लोके लोकसन्तानलक्षणौ ॥ 

एते हिप्रसवास्सर्वे प्रजानां पतयस्त्रयः ।
सर्वं सन्तानमेतेषामिदमित्यवधारय ॥ 

इत्यादिना वैखानसानामुत्पत्त्यादिकं विशेषेण प्रतिपादितम् ।

पुराणान्तरे –
यज्ञे देवस्य वितते महतो वरुणस्य ह ।
ब्रह्मणोऽप्सरसं दृष्ट्वा रेतश्चस्कन्द कर्हिचित् ॥ 

तत्प्रतीक्ष्य स पर्णेन सञ्जुहाव विभावसौ ।
ततोऽर्चिषोऽभूद्भगवान् भृगुरङ्गारतोऽङ्गिराः ॥

अत्रैवान्वेषणादत्रिः खननाद्विखना मुनिः ।
खननं तत्त्वमीमांसेत्याहुः केचन सूरयः ॥ 

अपरे निगमार्थानां खननादिति नश्श्रुतम् ।
ततस्तद्वंशजा विप्रा वेदवेदाङ्गवेदिनः ॥ इति । 

	‘य वालाः ते वालखिल्याः’ इत्यत्र बकाअस्थाने वकारः । ज्ञानातिशयवैभवात् कामादिदोषराहित्येन च बाला उच्यन्ते । श्रूयते हि – ‘तस्माद्ब्रह्मणः पाण्डित्यं निर्विद्य बाल्येन तिष्ठासेत् बाल्यञ्च पाण्डित्यञ्च निर्विद्याथ मुनिः’ इति ॥ 

	अत्र केचिदेवमूचुः – ब्रह्मणः विधूताच्छारीरात् यन्मांसं विकीर्णमभवत् ततोऽरुणाः केतवो वाटरशना ऋषय उदतिष्ठन्निति । तदसत् । एवमर्थस्वीकारें सृष्टिकारणभूतस्य ब्रह्मशरीरस्य शैथिल्यमुक्तं स्यादिति । 

	किञ्च ‘तस्यान्तर्मनसि कामस्समवर्तत’ इत्यादिना ‘कामस्तदग्रे समवर्तताधि’ इत्यन्तेन सोपपत्तिकं वर्तमानं सङ्कल्परूपं मननव्यापारमुक्ता ‘मनसो रेतः प्रथमं यदाऽसी’ दित्यत्र तत्र विद्यमानस्य व्यापारस्य प्रजापतेः स्सृष्टिकारणत्वं रेतश्शब्देनोक्ता ‘सतो बन्धुमसति निरविन्द’ न्नित्यारभ्य ‘य एवं वेद’ इत्यन्तेन ब्रह्मणस्तत्कालविद्यमानमानसशक्तिमात्रेण व्यष्टिसृष्टेरनिष्पन्नत्वमुक्ता मनसो व्यष्टिकारणलामाय ‘स तपोऽतप्यत’ इति भगवदुपासनमकरे दित्युक्तम् । अयमेवार्थः ‘ओमित्येकाक्षरं ब्रह्मे’ त्यादिना ब्रह्माण्डेऽप्युक्तः । 

भगवन्मामसपुत्रा भृग्वादय इति भगवतैवोक्तम् –

महर्षयस्सप्त पूर्वे चत्वारो मनवस्तथा ।
मद्भावा मानसा जाता येषां लोक इमाः प्रजाः ॥ इति

भृग्वादय एव वैखानसानां वंशकर्तारः इति भारतेऽप्युक्तम् । 

यथा शान्तिपर्वणि-

भृग्वङ्गिरोमरीच्यत्रिपुलस्त्यपुलहाः क्रतुः ।
तथा वसिष्ठो दक्षश्च नव स्वायम्भुवा द्विजाः ॥

एते वैखानसानान्तु ऋषीणां भावितात्मनाम् ।
वंशकर्तार उच्यन्ते सात्त्विकाहारभोजिनाम् ॥ इति

	तस्माद्भगवता नारायणेन ब्रह्मणा च सृष्टानां नारायणेन ब्रह्मणा च सृष्टानां भृग्वादीनामृषीणां तद्वंशजानां च निषेकादिक्रियावतामद्वारकभगवद्यजनाधिकारवतामेव लोके वैखानस इति प्रसिद्धिः । 

	ननु ब्रह्मणा सृष्टानां सर्वेषामपि मनुष्याणां वैखानसत्वं समानम् । कथमेतेष्वेव व्यवह्रियते इति चेत् सत्यम् । नामरूपकृत्यविभागादिकं वेदशब्देभ्य एव ब्रह्मणा कृतमिति श्रूयते । ‘वेदेन नामरूपे व्याकरोत् सतासती प्रजापति’रिति ।

---- भारते – 
अनादिनिधना ह्येषा वागुत्सृष्ट स्वयम्भुवा ।
आदौ वेदमयी दिव्या यतस्सर्वाः प्रसूतयः ॥ इति ।

श्रीविष्णुपुराणे-
नाम रूपञ्च भूतानां कृत्यानाञ्च प्रपञ्चनम् ।
वेदशब्देभ्य एवादौ देवादीनां चकार सः ॥ इति ।

मनुः-
सर्वेषाञ्च स नामानि कर्माणि च पृथक् पृथक् ।
वेदशब्देभ्य एवादौ पृथक् संस्थाश्च निर्ममे ॥

इति च नामरूपविभागस्य श्रुतिस्मृतिषु प्रतिपादितत्वात् ब्रह्मणा तादृश्रुतिस्मृत्यनुसारेण सृष्टनामेव वैखानसत्वव्यवहारः । नान्येषां । 

	किञ्च एकस्मिन परमपुरुषे मुखादिषु जातानां यथा ब्राह्मणादिव्यवहाअः, यथा विश्वामित्र भागद्वाजादि गोत्रेषूत्पन्नानामेकसूत्रनिष्ठत्वं विना अनेकसूत्रानुसारित्वं, यथा च कुमुदकह्वारादिषु ‘पङ्के जायत’ इति व्युत्पत्त्या पङ्कजत्वे समानेऽपि योगरूढिभ्यां पङ्कजत्वं तामरस एव वर्तते तथैव वैखानसत्वमपि । जथोक्तम्- योगरूढिभ्यां पङ्कजत्वं तामरस एव वर्तते तथैव वैखानसत्वमपि । तथोक्तम्-

‘कल्पे कल्पे क्षयोत्पत्त्या ब्रह्मविष्णुमहेश्वराः ।
श्रुतिस्मृतिसदाचाअनिर्णेतारस्तु सर्वदा ॥ 

न कश्चिद्वेदकर्ताऽस्ति वेदवक्ता चतुर्मुखः ।
तथैव धर्मं स्मरति मनुः कल्पान्तरान्तरे’ ॥ इति ।

	ननु – ‘ब्रह्मचारी गृहस्थश्च भिक्षुर्वैखनसस्तथा’ इति तत्र तत्र तृतीयाश्रमनिष्ठानामेव वैखानसत्वावगमात् त एव वैखानसशब्दवाच्याः किं न स्युरिति चेत् न । श्रुतिस्मृतिपुराणादिषु उक्तप्रकारेण ब्रह्मणा सृष्टनामेव वैखानसत्वावगमात् तेषामेव तत्र तत्रोत्कृष्टत्वप्रतिपादनाच्च । 

	तथा हि – श्रुतावेव वैखानसानामुत्पत्तिः श्रूयते । ये नखाः ते वैखानसाः इति । छन्दोगब्राह्मणे । ‘वैखानसा वा ऋषय इन्द्रस्य प्रिया आसन्’ ‘पौरुहन्महं भवति । पुरुहान्नादो वा एतेन वैखानसोऽञ्जसा स्वर्गं लोकमपश्यत्’ इति । अत्र इन्द्रशब्देन परमात्मा नारायण उच्यते ‘स ब्रह्मा स शिवस्सेन्द्रस्सोऽक्षरः परमस्स्वराट्’ इत्यादिश्रुतिभ्यः । 

अश्वत्थः कपिला गावस्तुलसी विखनास्तथा ।
चत्वारो मत्प्रिया राजस्तेषां वैखानसो वरः ॥ 

इत्युपबृह्मणात् । ब्रह्मसूत्रे इन्द्रप्राणाधिकरणे तथा निर्णयाच्च ।

आनुशासनिके- 
तथाऽग्नेस्तस्य भस्मभ्यो ब्रम्हर्षिगणसम्मिताः ।
वैखानसास्समुत्पन्नास्तपश्रुतगुणेप्सवः ॥

इति वैखानसनाम्नैवोत्पत्तिप्रतिपादनात् ।

तथा किष्किन्धाकाण्डे-
‘शृङ्गं सौमनसं नाम जातरूपमयं ध्रुवम् ।
तत्र पूर्वं पदं कृत्वा पुरा विष्णुस्त्रिविक्रमे ॥

द्वितीयं शिखरे रौद्रं चकार पुरुषोत्तमः ।
तदुत्तरे प्रतिक्रम्य जम्बूद्वीपं दिवाकरः ॥

दृश्यो भवति मूयिष्ठं शिखरं तन्महोच्छ्रयम् ।
तत्र वैखानसा नाम वालखिल्या महर्षयः ॥
प्रकाशमाना दृश्यन्ते सूर्यवर्णास्तपस्विनः’ ॥ इति ।

तत्रैव चत्वारिंशोऽध्याये-
मौनाकश्च विचेतव्यस्ससानुप्रस्थकन्दरः ।
स्त्रीणामश्वमुखीनाञ्च निकेतास्तत्र तत्र तु ॥


तं देशं समतिक्रम्य आश्रमं सिद्धसेवितम् ।
सिद्धा वैखानसारस्तत्र वालखिल्याश्च तापसाः ॥

वन्द्यास्ते तु तपसिद्धास्तपसा वीतकल्मषाः ।
प्रष्टव्या चापि सीतायाः प्रवृत्तिर्विनायान्वितैः ॥
हेमपुष्करसञ्छन्नं तत्र वैखानसं सरः’ ॥

इति च वानप्रस्थपरत्वं विना ‘वैखानसा वालखिल्या’ इति वालखिल्यसमानतया पृथग्वंशत्वेन कीर्तनात् । 

तथा श्रीविष्णुपुराणे – द्वितीयांशे नवमेऽध्याये-
ततः प्रयाति भगवान् ब्राह्मणैरभिरक्षितः ।
वालखिल्यादिभिश्चैव प्रभुर्वैखानसैरपि ॥
महात्माभिर्महात्मा वै जगतां पालनोद्यतः’ ॥ इति

अथा सभापर्वाणि –
पितामहस्य भवनं जग्मुश्च कृपयाऽन्विताः ।
ततो ददृशुरात्मानं सह देवैः पितामहम् ॥

सिद्धैर्महर्षिभिश्चैव समन्तात्परिवारितम् ।
तत्र विष्णुर्महादेवस्तत्राग्निर्वायुना सह ॥

चन्द्रादित्यौ च धर्मश्च परमेष्ठी तथा बुधाः ।
वैखानसा वालखिल्यास्सोमपाश्च मरीचिपाः ॥

अजाश्चैवाजमीढाश्च तेजोगर्भस्तपस्विनः ।
ऋषयस्सर्व एवेते पितामहमुपासते’ ॥ 

इति च वैखानसानां ब्रह्मसभाप्रवेशवर्णनात् । तस्य च तृतीयाश्रमनिष्ठेष्व सम्भवात् । 

तथा आनुशासनिके-
श्रुणु राजन् वसिष्ठस्य मुख्यं कर्म यशस्विनः ।
वैखानसविधानेन गङ्गातीरं समाश्रिताः ॥
आदित्यास्सत्रमीहन्ति सरो वैखानसं प्रति’ ॥ इति

	अत्र वानप्रस्थविधौ सत्रयागक्रमविधानाभावात् वानप्रस्थाश्रमप्रविष्टानां तेन शरीरेण पुनरपि देवत्वयोग्यताऽसम्भवाच्च वैखानसविधानेनेति वैखानसपदेन वानप्रस्थानां गृहीतुमश्क्यत्वात् । 

किञ्च श्रीभागवते एकादशस्कन्धे-
वन्यैश्चरुपुरोडाशैर्निर्वपेत्कालचोदिताम् ।
नतु श्रौतेन विधिना मां यजेत वनाश्रमी ॥

इति वानप्रस्थानां श्रौतविधिनिषेधप्रतिपादनात् ।

तथा वृद्धमनौ-
वेदान्तवेदिभिर्विप्रैस्तद्वैखानससूत्रिभिः ।
याजयेद्यज्ञपुरुषं विष्णुं राजा जगद्धितः ॥ इति

तथा आश्वमेधिके-
युधिष्ठिरः-
कथं त्वमर्चनीयोऽसि मूर्तयः कीदृशाश्च ते ।
वैखानसाः कथं ब्रूयुः कथं वा पाञ्चरात्रिकाः ॥

श्रीभगवान्-
शृणु पाण्डव तत्सर्वमर्चनाक्रममात्मनः ।
स्थण्डिले पद्मकं कृत्वा साष्टपत्रं सकर्णिकम् ॥ 

अष्टाक्षरविधानेन अथवा द्वादशाक्षरैः ।
वैदिकैरथवा मन्त्रैर्मम सूक्तेन वा पुनः ॥

स्थितं मां मन्त्रतस्तस्मिन्नर्चयेत् सुममहितः ।
विष्णुञ्च पुरुषं सत्यमच्युतञ्च युधिष्ठिर ॥

अनिरुद्धञ्च मां प्राहुर्वैखानसविदो जनाः ।
अन्ये त्वेवं विनाजन्ति मां राजन् पाञ्चरात्रिकाः ॥ 

वासुदेवञ्च राजेन्द्र सङ्कर्षणमथापि वा ।
प्रद्युम्नञ्चानिरुद्धञ्च चतुर्मूर्ति प्रचक्षते ॥

एताश्चान्याश्च राजेण्द्र सञ्ज्ञाभेदेन मूर्तयः ।
विद्ध्यनर्थान्तरा एव मामेवञ्चार्चयेद्बुधः’ ॥ इति

तथापाञ्चरात्रे पौष्करसंहितायाम्-
विप्रा वैखानसाख्या ये ते भक्तास्तत्त्वमुच्यते ।
एकन्तिनस्सुसत्त्वस्था देहान्तं नान्ययाजिनः ॥
कर्तव्यमिति देवेशं सञ्जयन्ते फलं विना’ ॥ इति

तथा तत्रैव तन्त्रभेदनिर्णये-
शुद्धञ्च वैदिकञ्चेति तान्त्रिकञ्च त्रिधा भवेत् ।
पाञ्चरात्रेण पूजा तु शुद्धं विष्णोरिति स्मृतम् ॥

वैखानसेन सूत्रेण पूजयेद्विष्णुमव्ययम् ।
वैदिकं तदितिप्रोक्तं द्विजातीनां प्रशस्यते ॥ इति

तथा विष्णुत्मृतौ-
‘पौरुषं सूक्तमास्थाय ये यजन्ति द्विजोत्तमाः ।
संहिताजपमास्थाय ते मां प्राप्स्यन्ति वै द्विजाः ॥
अलाभे वेदमन्त्राणां पाञ्चरात्रोदितेन वा’ ॥ इति

तथा सङ्कर्षणसंहितायाम्-
पूजयेत्पञ्चरात्रैस्तु मन्त्रैर्मोक्षफलप्रदैः ।
वैखानसोक्तैर्दिव्यैर्वा मन्त्रैस्सर्वार्थसिद्धये ॥ इति

तथा शिल्पे हरिहरादीनां स्थाननिर्णये-
‘सहस्रविप्रावासेषु शतविप्राधिकेषु ।
पञ्चमूर्तिविधानेन मध्ये विष्णुं स—येत् ॥

तद्वास्त्वङ्गालये विष्णुं तान्त्रिकेण न चार्चयेत् ।
अर्चयेद्वैदिकोक्तेन वैखानसविधानतः’ ॥ इति

तथा ज्योतिषे हयग्रीवसंहितायाम्-
श्रीशास्त्रेणैव कर्तव्यं ग्राममध्यालयार्चनम् ।
पाञ्चरात्रविधानेन नाचरेदिति शासनम् ॥ इति 

तथा शैवे च सुप्रभेदे-
‘सहस्रभूसुरादूर्ध्वे ग्रामे ब्रह्माङ्कणेऽपि च ।
वैखानसेन सूत्रेण निषेकादिसुसंस्कृतैः ॥

भार्गवादिमहातन्त्रमन्त्रभेदविचक्षणैः ।
अनुद्भृतैर्मन्त्रगणैर्वेदवेदान्तसम्भवैः ॥ 

क्रमाध्ययनसम्पन्नैस्साङ्गोपाङ्गैश्च संस्कृतैः ।
पञ्चमूर्तिप्रकारेण प्रतिष्ठाप्यार्चयेद्धरिम् ॥
वैदिकं तदिति प्रोक्तं राजराष्ट्रविवर्धनम्’ ॥ इति

तथा कारणे ग्रामविन्यासविधौ-
ब्रह्मांशं तु चतुर्भागं कृत्वा वायव्यभागतः ।
पञ्चमूर्तिक्रमेणैव विष्णुं संस्थाप्य पूजयेत् ॥ इति

तथा भीमसंहितायाम् समयभेदोपन्यासावसरे-
‘शैवमेवं समाख्यातं वैष्णवन्त्वधुनोच्यते ।
वैष्णवञ्च त्रिधा प्रोक्तं तथा समयभेदवत् ॥

पाञ्चरात्रं भागवतं तथा वैखानसं मतम् ।
शुद्धं मिश्रं तथा सौम्यं यथासङ्ख्यक्रमेण तु ॥

वैदिकाचाअबाह्यं यत्तद्रौद्रमिति कीर्तितम् ।
वैदिकाचारसम्बन्धात्सौम्यं श्रेष्ठमुदाहृतम् ॥ 

ग्रामादीनां समीपे तु मिश्रोक्तं स्थापयेद्बुधः ।
अब्धिनद्यादितीरेषु शुद्धोक्तं स्थापयेत्तथा ॥
विप्रावासेषु सर्वेषु सौम्योक्तेनैव कारयेत्’ ॥ इति 

तथा गारुडे-
अध्वर्युभिर्विप्रवरैर्मते विखनसस्थितैः ।
तत्राऽराधनमीहस्व विष्णोरमिततेजसः ॥ इति

तथा तत्रैव श्रीरङ्गमाहात्म्ये-
ब्रह्माऽपि दिव्यहंसेन सितमेघोपमेन च ।
पृष्ठतोऽनुययौ विष्णुं वस्त्रेणाच्छाद्य चाननम् ॥

तत्रार्चको महाभागो भगवान् विखनास्तथा ।
ददौ प्रसादं देवानां रङ्गनाथाभ्यनुज्ञया’ ॥ इति 

तथा उपरिचरवसुचरिते-
वैखानसानां वचनैर्जपहोमार्चनादिभिः ।
यजेद्धरि सुरपतिं भूमेर्विवरगोऽपि सन् ॥ इति

तथा वृषगिरिमाहात्म्ये-
अन्तःप्रविश्य मुनयस्सह वैखानसैर्द्विजैः ।
प्रणमन्त्यन्वहं देवं नारायणमनामयम् ॥ इति

तथा आग्नेयपुराणे फुल्लारण्यमाहात्म्ये-
फुल्लशिष्यास्तु यक्षास्ते पूजयन्ति युगे युगे ।
वैखानसेन विधिना यथा फुल्लमुखाच्च्युतम् ॥
मानुषाः पूजयन्तीह वैखानसमते स्थिताः’ ॥ इति 

तथा ब्रह्मकैवर्ते पुष्करतीर्थवैभववर्णने-
‘निम्नगानां यथा गङ्गा देवानां भगवान् हरिः ।
वर्णानां ब्राह्मणाश्रेष्ठा आश्रमाणां यतिर्यथा ॥

श्रुतीनामादिभूतानामादिरेकायनी यथा ।
व्यूहानामादिभूतस्तु वासुदेवो यथा वरः ।
त्रिमूर्तीनां यथा विष्णुश्शिवानान्तु सदाशिवः ॥

धर्माणां वैष्णवो धर्मः स्मृतीनां --- स्मृतिः ।
विप्राणां वेदविदुषां यथा वैखानसो वरः ॥ 

सूत्राणां तत्प्रणीतन्तु यथाश्रेष्ठतमं स्मृतम् ।
तथैव पुष्करो राजस्तीर्थानामुत्तमोत्तमः ॥ 

इति च प्रतिपादनात् ईदृशानां वैखानसानामेव श्रुतिस्मृतीतिहासपुराणादिषु चतुर्मुखात् सामान्यत्वेन विना सर्वोत्कृष्टत्वेनोत्पत्तिश्रवणात् ब्रह्मसभाप्रवेशसूर्यपथाद्यश्रयणादि प्रतिपादनाच्च वैखानसा न तृतीयाश्रमनिष्ठाः, न वा ब्रह्मणा सामान्यतः सृष्टा भवितुर्महन्ति ।

श्रीविष्णुपुराणे-
अत्रापि भारतं श्रेष्ठं जम्बूद्वीपे महामुने ।
यतो हि कर्मभूरेषा ह्यतोऽन्या भोगभूमयः ॥

कृतं त्रेता द्वापरञ्च कलिश्चन्यत्र न क्वचित् ।
तपस्तप्यन्ति यतयो जुह्नते चात्र यज्वनः ॥

दानानि चात्र दीयन्ते परलोकार्थमादरात् ।
पुरुषैर्यज्ञपुरुषो जम्बूद्वीपे सदेज्यते ॥

यज्ञैर्यज्ञमयो विष्णुरन्यद्वीपेषु चान्यथा ।
अत्र जन्मसहस्राणां सहस्रैरपि सत्तम ॥
कदा चिल्लभते जन्तुर्मानुष्यं पुण्यसञ्चयात् ॥ 

इति भारतखण्डव्यतिरिक्तस्थलेषु ब्रह्मचर्याद्याश्रमादिव्यवस्थाव्यवहाराद्यभावात् पाञ्चरात्रशिल्पज्यौतिषादिषु एषामद्वारकभगवद्यजनाधिकारित्वपरमवैदिकपरमैका- कान्तित्वादेः प्रतिपादनाच्च एष्वेव वैखानसत्वं नैसर्गिकम् । वानप्रस्थेषु वैखानसत्वं न नैसर्गिकम् । 

	किन्तु तेषां सूत्रान्तरेष्वनुक्तानां वानप्रस्थाश्रमस्वीकाअप्रयोगश्रामणकाग्नि- कुण्डविधानादीनां विखनस्सूत्रे प्रतिपादितानां तत्सूत्रोक्तप्रकाएअ वानप्रस्थाश्रमस्वीकारादिनैव वैखानसत्वसिद्धिरिति । 

इदमेवाह बोधायनः-
	वानप्रस्थो वैखानसशास्त्रसमुदाचारो वने मूलफलाशी तपश्शीलस्सवनेशूद-कमुपस्पृशन् श्रमणकेनाग्निमाधायाग्राम्यभोजी देवपितृमनुष्यभूतर्षिपूजकः सर्वातिथिः प्रतिषिद्धवर्जं भैक्षमप्युपयुञ्जीत । न फालकृष्टमधितिष्ठेत् ग्रामं वा न प्रविशेत्’ इति ।

मनुः-
अतः परं प्रवक्ष्यामि धर्मं वैखानसाश्रयम्’ । इत्यारभ्य
पुष्पमूलफलैर्वापि केवलैर्वर्तयेत्सदा ।
कालपक्वैस्स्वयंशीर्णैर्वैखानसमते स्थितः ॥ इति

	हारीतः- ‘वानप्रस्थो ग्राम्या ओषधीः परिवर्जयेत् । त्रेताग्नीनां स्थाने श्रामणकं वाऽग्निमाधाय वल्कलशाणचर्मकुशमुञ्जादिबल्कलं वा वसानोवैखानसप्रोक्तेन विधिना वानप्रस्थो भवति । अनुज्ञायिकोऽनुप्रस्थायिक’ इति ।

	यमः – ‘श्रामणकेन विधानेन सायम्प्रातरुपस्पृशे’ दिति ।

	शङ्खलिखितौ – ‘श्रामणकेनाग्निमाधाय काले कुरुविन्दवेणुश्यामाकनी-वारादिभिर्वर्तये’ दिति । 

	वसिष्ठोऽपि- ‘श्रमणकेनाग्निमाधायाहिताग्निर्वृक्षमूलिक’ इति ।

अस्य यज्ञस्वामिव्याख्याने –
	श्रामणकं नाम वैखानसशास्त्रम् । तदुक्तेन विधिनाग्निमाधाय’ इति । शुकानुशासने व्यासोऽपि –

‘मूलैरेक फलैरेके पुष्पैरेके दृढव्रताः ।
वर्तयन्ति यथान्यायं वैखानसमते स्थिताः’ ॥ इति

स्मृत्यन्तरमपि-
यस्मिन्नेव तु सम्प्रोक्तं सूत्रे विखनसा परम् ।
वनस्थानान्तु सर्वेषां विधिश्रामणकाभिधः ॥

वानप्रस्थास्ततस्सर्वे ये द्विजास्त्वन्यसूत्रिणः ।
तत्सूत्रविध्यनुष्ठानात्स्मृता वैखानसास्तु ते’ ॥ इति च वर्णयन्ति ।

अतश्च वानप्रस्था मुख्यत्वेन वैखानसशब्दवाच्या न भवन्ति ।

आनुशासनिके च –
तं पतन्तमभिप्रेक्ष्य प्रेक्ष्य चर्षिगणानथ ।
आसीनान वसुभिस्सार्धं सत्रेण जगतीपतेः ॥ 

वैखानसानामेतेषां वालखिल्यगणानपि ।
तस्य भीराविशत्तत्र पतगेन्द्रस्य भारत ॥
तुण्डेन गृह्य तां शाखामुत्पपात खगेश्वरः’ ॥ इति

तत्रैवोमामहेश्वरसंवादे-
वैखानसानां वै धर्मं श्रोतुमिच्छामि धर्मतः इत्यारभ्य

तेषु वैखानसा नाम वानप्रस्थाश्शुभेक्षणे ।
तीव्रेण तपसा युक्ता दीप्तिमन्तस्सुतेजसः ॥ इति

हरिवंशे च अक्रूरागमनसमये-
‘शकपोत्राव्यया? मोदे प्रदोषेऽभ्याशतस्करे ।
किञ्चिदभ्युदिते सोमे शातितेषु तमस्सु च ॥
वन्यैर्वैखानसैर्मन्त्रैः हूयमाने हुताशने ॥ इति

	पाद्मे च – ‘ब्राह्मणं वृद्धहारीतं वैखानसमते स्थित’ मिति च वर्णनात् रुक्तप्रकारेण वानप्रस्थस्य वैखानसत्वं वैखानससूत्रोक्तवानप्रस्थाश्रमस्वीकारादेवेत्यव- गन्तव्यम् । एतावता विखनश्शब्दार्थो निर्णीतः । 

आद्यहेतु निरूपणप्रकारः

	अथ वैखानससूत्रशास्त्रयोः अखिलजगत्कारणभूतेन विखनसा प्रणीतत्वमुपपाद्यते । 

विष्णुधर्मे-
कथयामि यथापूर्वं मत्पित्रा कथितं मम ।
तस्यापि किल तत्पित्रा तस्मै चाह किलोशनाः ॥ 

तेनापि भृगुमाराध्य प्राप्तमाराधनं हरेः ।
सकाशद्ब्रह्मणः प्राप्तं भृगुणाऽइ महात्मना ॥
प्राप्तं सकाशद्देवस्य ब्रह्मणोऽव्यक्तजन्मनः ॥ इति 

हारीतस्मृतौ-
पूर्वं विखनसे विष्णुः प्रोक्तवान् स्वयमच्युतः ।
भृगोः प्रोक्तं विखनसा भृगुणा च ममेरितम् ॥ इति

गारुडे-
पुरा चतुर्मुखादेशाच्चत्वारो मुनयोऽमलाः!
प्रणीय वैष्णवं शास्त्रं भूमावभ्यर्चयन्नृप ।।

मरीचिर्मन्दरे विष्णुमर्चयामास केशवम् ।
आदेशाद्ब्रह्मणो विष्णुं श्रीनिवासेऽत्रिरर्चयेत् ॥

कश्यपो विष्ण्वधिष्ठाने शुभक्षेत्रे भृगुर्मुनिः ।
गङ्गाया दक्षिणे तीरे सीम्नि तस्यात्निकेऽपि च ॥
तत्सन्धौ शुचिषण्णामा भृगुणा स्थापितो हरिः ॥ इति चोक्तम् 

पाञ्चरात्रे-
आद्ये कलियुगे प्राप्ते सोमकेन हृता त्रयी ।
अवैदिकेषु लोकेषु दैवतेषु मुनिष्वपि ॥

भगवन्तं समासाद्य नारायणमनामयम् ।
अनन्तो गरुडश्चैव विष्वक्सेनः पितामहः ॥

शङ्करश्चैव पञ्चैते पप्रच्छुः शरणं गताः ।
क्षंअमय्पच्युतस्यार्चां त्युक्तमेव न शक्नुमः ॥ 

अवैदिकेषु लोकेषु किं कुर्मश्चलमानसाः ।
तस्मादुपायं लक्ष्मीश वदास्माकं चिरन्तन ॥

इत्युक्तस्सहरिस्तेभ्यः पञ्चरात्रविधिं क्रमात् ।
एकैकरात्रमेकस्मै तन्त्रं समुपदिष्टवान् ॥
पञ्चलक्षप्रमाणेन पञ्चरात्रं प्रपञ्चितम्’ ॥ इत्युपक्रम्य

प्रथमं ब्रह्मरात्रन्तु द्वितीयं रुद्ररात्रकम् ।
तृतीयमिन्द्ररात्रं यच्चतुर्थं ग्रहरात्रकम् ॥ 

पञ्चमं मुनिरात्रन्तु मुनिरात्रन्तु पञ्चरात्रं विधीयते ।
रात्रिभिः पञ्चभिः प्रोक्तं श्रुतं शिष्यैश्च पञ्चभिः ॥
तस्मात्तत्पञ्चरात्राख्यां लब्ध्वा तिष्ठति भूतले’ ॥ 

इत्यन्तेन पाञ्चरात्रस्योत्पत्त्यादिकं निरूप्य परमवैदिकस्य श्रीवैखानसस्यओत्पत्त्यादिकं प्रतिपाद्यते । 

‘अथ मत्स्याकृतिः श्रीशः प्रविश्याम्बुधिमध्यमम् ।
निर्मथ्य सोमकं वेदानदात्पङ्कजयोनये ॥

तादृशं पुण्डरीकाक्षं स्तोत्रैस्सन्तोष्य पद्मभूः ।
उवाच वचनं प्रेम्णा दण्डावत्प्रणिपत्य च ॥ 

तान्त्रिकेण त्वया प्रोक्तं मार्गेण भवदर्चनम् ।
न प्रसीदति तेनास्मन्मनः कमललोचन ॥

वैदिकेन त्वदर्चां मे यथापुर्वं वदाच्युत’ ।
इत्युक्तो भगवान् देवःशास्त्रं श्रुतिपथाऽगतम् ॥

सहस्रकोटिभिः श्लोकैस्सङ्ख्यातम् बहुविस्तरम् ।
सूत्रमूलमनाद्यन्तं कल्पेकल्पे समाश्रितम् ॥

उवाच जगतां प्रीत्यै यज्ञानां पूरणाय च ।
मूलं सर्वागमानाञ्च पुराणानां तथैव च ॥

स्मृतीनां सर्वसूत्राणां प्रत्यङ्गोपाङ्गशोभिनाम् ।
वेदाश्च विखनश्शास्त्रं प्रमाणमिति चेरयन् ॥ 

यथा ‘वैखानसं पूर्वेऽहन् सामभवती’ ति च ।
‘ये नखा’ भुवि सञ्जातास्ते वै वैखानसा’ इति ॥ 

श्रुत्युक्तं तदिदं शास्त्रं वैखानसमहार्णवम्’ ।
इत्युक्त्वा भगवानाद्यस्तत्रैवान्तरधीयत ॥

ततः परं चतुर्वाक्तो जटाकाषायदण्डभृत् ।
नैमिशारण्यमासाद्य द्विजसङ्घनिषेवितम् ॥ 

तपस्तप्त्वा चिरं कालं ध्यायस्तेजस्तु वैष्णवम् ।
पश्चादपश्यद्विष्णूक्तमागमं विस्तरात्तदा ॥

सश्रौतञ्च सगृह्यञ्च वेदमन्त्रैरभिष्टुतम् ।
सङ्क्षिप्य सारमादाय शाणोल्लिखितरत्नवत् ॥ 

धाता विखनसो नाम मरीच्यादिसुतान्मुनीन् ।
अबोधयदिदं शाश्त्रं सार्धकोटिप्रमाणतः ॥

कल्पेकल्पे पुरा विष्णुरुद्भूतः पूर्ववत्सदा ।
तस्माद्वैदिकमाचारं यः कर्तुं भुवि वाञ्छति ॥
तस्येदं शास्त्रमित्युक्तं नेतरेषामितीरितम् ॥ इति 

पुरातन्त्रे सप्तचर्वारिंशेऽध्याये-
ऋषय ऊचुः-
वैखानसस्य सूत्रस्य किं माहात्म्यं महामुने ।
विहाय सर्वसूत्राणि यत्त्वया चानुवर्तितम् ॥

तत्सूत्रिणाञ्च माहात्म्यं श्रोतुमिच्छामहे वयम् ।
समूर्तस्यास्य यज्ञस्य ये योभ्याः इति कीर्तिताः’ ॥ 

भृगुः-
‘युष्माभिः परिपृष्टं यत् सम्यग्वक्ष्यामि सुव्रताः ।
शृण्वन्तु मुनयस्सर्वे सूत्रमाहात्म्यमुत्तमम् ॥

सुप्तोत्थितश्चिरं ब्रह्मा स्रष्टुकामः पुराऽभवत् ।
सस्मार वेदानखिलान् न सृष्टिस्सम्प्रवर्तते ॥

चिरं सुप्तस्य वै धातुस्तमसाऽऽक्रान्तचेतसः ।
विस्मृता निखिला वेदा हृदये तस्य संस्थिताः ॥

चिन्तातुरस्तदा ब्रह्मा नालङ्कर्तुं किमप्यभूत् ।
ततश्चिन्तान्तु तां त्युक्त्वा स्वस्थचित्तः प्रजापतिः ॥

हृत्पद्ममध्ये पुरुषं परमेण समाधिना ।
अर्चयामास वै विष्णुमृग्यजुस्सामरूपिणम् ॥ 

तुष्टाव च तदा ब्रह्मा हरिप्रवणमानसः ।
ननाम च तदा विष्णुं शङ्खचक्रगदाधरम् ॥

ब्रुवतो भगवद्ध्यानात् विनष्टतमसो विधेः ।
सत्त्वोद्रिक्तस्य तस्याशु नैर्मयं हृदयेऽभवत् ॥

ततस्तु भगवन् ब्रह्मा छन्दोमूलमवाप्तवान् ।
तस्य दक्षिणतो वक्त्रात् तुष्टाव जगतः पतिम् ॥

सस्मार विविधान् वेदान् साङ्गानुपनिषद्गणान् ।
पुराणन्यायमीमांसाधर्मशास्त्राणि सर्वशः ॥

अन्तर्हितानां खननाद्वेदानान्तु विशेषतः ।
स विभुः प्रोच्यते सर्वैर्विखना ब्रह्मवादिभिः ॥

वैखानसश्च भगवान् प्रोच्यते स पितामहः ।
ततस्ससर्ज भगवान् विश्वयोनिः पितामहः ॥

जगत्सर्वमशेषेण वेददृष्टेन वर्त्मना ।
प्राणाच्च चक्षुषस्तद्वदभिमानाच्च कर्मणः ॥

हृदयाच्छिरसश्श्रोत्रादुदानाद्व्यानतस्ततः ।
समानाच्च तथाऽपानादृष्टिश्रेश्ठानिमान् दश ॥ 

दक्षं मरीचिनं नीललोहितं भृगुमेव च ।
तथाऽढिरसमत्रिञ्च पुलस्त्यं पुलहं तथा ॥

वसिष्ठञ्च क्रतुञ्चैव क्रमादसृजदब्जभूः । 
नव ब्रह्माण एवैते विना स्युर्नीललोहितम् ॥

वेदानां व्यसनादर्वाक् प्राग्रूपं मिलितन्तु यत् ।
तान्तु वैखानसी शाखामादावध्यापयन्मुनीन् ॥ 

(नाम्ना विखनसं प्राहुर्यञ्च वैखानसं तथा ।
भृग्वाङिरोमरीच्यत्रिपुलस्त्यपुलहाः क्रतुः ॥ 

तथा वसिष्ठो दक्षश्च नव ब्रह्माण ईरिताः ।
नव ब्रह्माण एवैते विना स्युर्नीललोहितम् ॥)

एते विखनसशिशिष्याः श्रुतिस्मृतिविधानतः ।
तच्छिष्यास्तु महात्मनो मुनयस्तत्त्वदर्शिनः ॥

वेदानुगानि शास्त्राणि चक्रुर्लोकहितैषिणः ।
केचित्सूत्राणि वै चक्रुः गृह्यश्रौतात्मिकानि तु ॥

धर्मशास्त्राणि केचित्तु पुराणानि च केचन ।
इतिहासांस्तथा कल्पान् प्रोचुरन्ये महर्षयः ॥

तान्तु वैखानसीं शाखां स्वसूत्रे विनियुक्तवान् ।
पद्मभूह् परमो धाता तस्मिन्नाराधनत्रयम् ॥ 

तान्तु वैखानसीं शाखां व्यासस्तु भगवान् मुनिः ।
चक्रे ऋगादिभेदैस्तु व्यसित्वा तु पृथक् पृथक् ॥

औद्गात्रं सामभिर्यागे ब्राह्ममाथर्वणेन च ।
हौत्रमृग्भिर्यजुर्मन्त्रैराध्वर्यवमकारयत् ॥ 

आम्नायस्य विधिर्ब्राह्मः पञ्चकाण्डात्मिका तु सा ।
सा च वैखानसी शाखा तैत्तिरीया च कीर्तिता ॥

आदिकाले तु भगवान् ब्रह्मा तु विखाना मुनिः ।
यजुश्शाखानुसारेण चक्रे सूत्रं महत्तरम् ॥ 

वर्णाश्रमाचारयुतं श्रौतस्मार्तसमन्वितम् ।
यस्मिन्नेव तु सम्प्रोक्तं सूत्रे विखनसा परम् ॥ 

वनस्थानान्तु सर्वेषां विधिश्श्रामणकामधिः ।
---------- ये द्विजाश्चन्यसूत्रिणः ॥ 

तत्सूत्रविध्यनुष्ठानात्स्मृता वैखानसास्तु ते ।
यत्सूत्राद्यन्तमध्येषु भगवान् विष्णुरव्ययः ॥ 

यष्टव्यो गीयते यस्मात्सर्वसूत्रोत्तमन्तु तत् ।
वेदे वैखानसे सूत्रे यो धर्मः परिकीर्तितः ॥ 

सर्वैस्स धर्मोऽनुष्ठेयो नात्र कार्या विचारणा ।
स्वसूत्रस्य परित्यागादन्यसूत्रस्य संश्रयात् ॥

सद्यः पतति वै विप्रो न वेदस्य समाश्रये ।
एतद्वैखानसं सूत्रमन्यशास्त्रानपेक्षितम् ॥ 

एतद्वैखानसं सूत्रं सर्ववेदार्थसङ्गृहम् ।
वैष्णवं सर्वविप्राणां सामान्यमभिधीयते ॥ 

वैखानसस्य सूत्रस्य चाग्नेः श्रामणकस्य च ।
नारायणस्य देवस्य माहात्म्यं नावबुद्ध्यते ॥ 

यथा वेदेषु सर्वेषु सामवेदः प्रशस्यते ।
तथा सूत्रेषु सर्वेषु सूत्रमेतत् प्रशस्यते ॥ 

अग्निर्वैखानसं शास्त्रं विष्णुर्वेदाश्च शाश्वताः ।
गायत्री वैष्णवा विप्रास्सप्तैतेऽतिपवित्रकाः ॥ 

यदधीतेषु वेदेषु साङ्गेषु लभते फलम् ।
तत्फलं लभते सद्यः सूत्रमेतत्पठन् द्विजः ॥ 

----------------------------------------------- ।
शारीराण्यन्यसूत्राणि तथा स्वर्गफलानि च ॥ 

वैष्णवं सूत्रमेत्तु सर्वसिद्धिकरं परम् ।
आद्यत्वात्सर्वसूत्राणां वैष्णवत्वाच्च तत्तु वै ॥

मयाऽनुवर्तितं तद्वत्कश्यपात्रिमरीचिभिः ।
गृहे पुरुषपूजाया विधानमृषिसत्तमाः ॥ 

उक्तं सङ्केपतः सूत्रे नोक्तमालयपूजनम् ।
प्रोक्तं विखनसा सूत्रे ऋषीणां ब्रह्मवादिनाम् ॥

तेषान्तु हविरादत्ते विष्णुस्साक्षात् सनातनः ।
शतक्रसूनां यजतो यत्फलं परिकीर्तितम् ॥

आलये पञ्चमूर्तीनामर्चनन्त्वधिकं भवेत् ।
आलयार्चा गृहार्चेति चोभयं श्रुतिचोदितम् ॥

तेनादौ सकलं नोक्तं ग्रन्थविस्तरभीरुणा ।
उक्तशेषमनुक्तञ्च विस्तरेण मयोच्यते ॥

विष्णुञ्च पुरुषं सत्यमच्युतञ्चानिरुद्धकम् ।
‘एष पुरुषः पञ्चधा पञ्चात्मे’ त्याह च श्रुतिः ॥

अस्माभिरपि तत्सूत्रमतगामिभिरेव तु ।
पञ्चमूर्तिविधानेन शास्त्रमेतदुदाहृतम् ॥

तस्मादत्र मयोक्तस्य होमस्याम्यालयस्य च ।
पुण्याहवास्तुसामान्यहोमादीनाञ्च कर्मणाम् ॥

येऽन्ये च मन्त्रास्ते ग्राह्यास्सूत्रे विखनसा स्मृताः ।
आलयाचाविधिस्सोऽयं वैदिकस्सर्वसिद्धिदः ॥

सर्वलोकहितार्थाय प्रोक्तोऽस्माभिर्विशेषतः ।
आलयार्चनकर्मेदं वैदिक भगवत्प्रियम् ॥

अनुष्ठेयं द्विजश्रेष्ठैः तद्वैखानससूत्रिभिः ।
ये वैखानससूत्रेण संस्कृतास्तु द्विजातयः ॥ 

ते विष्णुसदृशा ज्ञेयाः सर्वेषामुत्तमोत्तमाः ।
वैखानसानां सर्वेषां गर्भवैष्णवजन्मनाम् ॥ 

नारायणः स्वयं गर्भे मुद्रां धारयते निजाम् ।
विप्रा वैखानसाख्या ये ते स्मृता भगवत्प्रियाः ॥ 

एकान्तिनस्सुसत्त्वस्था देहान्तं नान्ययाजिनः ।
विष्णोः प्रियतमा लोके चत्वारः परिकिर्तिताः ॥

अश्वत्थः कपिला गावस्तुलसी विखनास्तथा ।
द्विजेषु ब्राह्मणाः श्रेष्ठाः ब्राह्मणेषु च वैष्णवाः ॥ 

वैष्णवेषु द्विजाः श्रेष्ठा ये वैखानससूत्रिणः ।
वैष्णर्वां प्रतिमां लोके विप्रं वैखानसं तथा ॥ 

गङ्गां विष्णुपदीम् दृष्ट्वा सर्वपापैः प्रमुच्यते ।
तस्माद्वैखानसा विप्रा वैष्णवा मुनिसत्तमाः ॥ 

आलयार्चनयोग्याश्चा योम्या नान्ये द्विजातयः ।
पुरा तु पृष्टवान् ब्रह्मा देवदेवं जनार्दनम् ॥ 

कथं केन प्रकाएण पूजनीयोऽसि कैरपि ।
इत्येवं भगवान् पृष्टः प्राह वै चतुराननम् ॥

आलयेत्वर्चनं स्यात्तु परिवारान्वितस्य मे ।
वैखानसैस्तु विप्रेन्द्रैरर्चनं मम तुष्टिदम् ।
अमूर्तञ्च समूर्तञ्च द्विधा वैदिकमुच्यते ॥

अमूर्तं गार्हपत्याद्यं समूर्तं बेरपूजनम् ।
यथा कर्मण एकस्य कल्पिताः पञ्च वह्नयः ॥ 

तथा चैकविमानस्य पञ्चबेराणि कल्पयेत् ।
ग्रामादावालये तस्माद्देवदेवो जनार्दनः ॥

अनेन विधिना पूज्यो विप्रैर्वैखानसैस्तथा ।
पूजा वैखानसैर्विप्रैरालये स्याद्विशेषतः ॥

सर्वसम्पत्करञ्चैव सर्वाशुभविनाशनम् ।
तद्ग्रामवासिनां तद्वदैहिकामुष्मिकप्रदम् ॥ 

वर्षदं पुष्टिदं श्रेष्ठं राजराष्ट्राभिवृद्धिदम् ।
कर्षणादिप्रतिष्ठार्चाप्रायश्चित्तावसानकम् ॥

अनुष्ठेयो विधिस्सोऽयं विप्रैर्वैखानसैस्ततः ।
अवैखानससूत्रैस्तु विप्रैराराधनं हरेः ॥

आलये सर्वलोकानां विनाशाय भविष्यति ।
अज्ञानादार्थलोभाद्वा भयाद्वाऽप्यालयार्चनम् ॥ 

यद्यवैखानसैर्विप्रैः क्रियते सर्वनाशनम् ।
यद्यवैखानसो विप्र आलयार्चनमाचरेत् ॥ 

षण्मासात्पतनं याति नरकञ्चैव गच्छति ।
अपि साङ्गचतुर्वेदी यद्यवैखानसो द्विजः ॥

आलये त्वर्चनं कुर्यात् सद्यः पतति देवलः ।
अवैखानसविप्रो यः पूजयेदालये हरिम् ॥

स वै देवलको नाम सर्वकर्मबहिष्कृतः ।
आलापं दर्शनञ्चैव स्पर्शनञ्च विशेषतः ॥ 

श्राद्धादौ वरणञ्चैव तस्य विप्रस्य वर्जयेत् ।
अवैखानससूत्रेण स्पृष्टे बिम्बे प्रमादतः ॥

स्नापयेत्कलशैर्देवं प्रोक्षयेत्पञ्चगव्यकैः ।
एवमेव तथा कुर्याद्विप्रैरन्यैः प्रपूजिते ॥

कलशैस्स्नापयित्वा तु ध्रुवोक्तं शुद्धिमाचरेत् ।
त्र्यहन्तु पूजिते तद्वद्वास्तुहोमं समाप्य च ॥ 

पर्यग्निपञ्चगव्याभ्यां महाशान्तिञ्च कारयेत् ।
अर्चने तु महाविष्णोस्सप्ताहन्तु विशेषतः ॥ 

महाशान्तिं यजित्वा तु शुद्धिं पुर्ववदाचरेत् ।
द्वादशाहं समारभ्य मासान्तन्तु विशेषतः ॥ 

अवैखानसपूजायां तन्त्रसङ्कर एव च ।
मासत्रयं च षण्मासमन्यविप्रैस्तु पूजने ॥ 

न तत्र बिम्बे सान्निध्यं देवदेवस्य शार्ङ्गिणः ।
तस्मात्तद्दोषशान्त्यर्थं महाशान्तेरनन्तरम् ॥

अधिवासत्रयं कृत्व प्रतिष्ठां पुनराचरेत् ।
संवत्सरे तु देवस्य विप्रैर्वैखानसेतरैः ॥

पूजाऽऽभिचारिकी प्रोक्ता तत्र सर्वं विनश्यति ।
तस्मात्तत्कर्षणाद्यञ्च निष्कृत्यन्तालयार्चनम् ॥

कारयेद्विधिवद्विद्वान् तद्वैखानससूत्रिभिः ।
तान्त्रिकार्चाविधौ चापि तान्त्रिकैरेव दीक्षितैः ॥

पूजनीयो हरिः सम्यक् विप्रैः नान्यैः कदाचन ।
अन्येन विधिना मन्त्रैरन्यैरन्यार्चकेन वा ॥ 

आलये त्वर्चनं स्याच्चेन्महादोषो भवेद्ध्रुवम् ।
तस्मात्तु वैदिके त्वस्मिन्नालयार्चाविधौ द्विजाः ॥ 

प्रतिष्ठादिषु सङ्ग्राह्याः प्रोक्ता वैखानसा द्विजाः ।
ब्रह्मापि भगवान् देवो हरिर्नारायणः स्मृतः ॥ 

नाविष्णुर्जायते विष्णुर्नाविष्णुर्विष्णुमर्चयेत् ।
सुप्रीतेनार्चकेनैव यदुक्तं देवसन्निधौ ॥

तद्देवेनैव सम्प्रोक्तं तथैव च भविष्यति ।
अर्चकं तोषयेद्विष्णुं यस्तोषयितुमिच्छति ॥

तुष्टेऽर्चके जगन्नाथस्तुष्ट एव न संशयः ।
स्वप्ने स्वरूपं भक्ताय प्रत्यक्षयति माधवः ॥

प्रवक्ति भगवान् विष्णुः सुखदुःकद्वय नृणाम् ।। इति
स्कान्दे-
वैखानसीं महाशाखां स्वसूत्रे विनियुक्तवान् ॥ 

पद्मभूः परमो धाता तस्मिन्नाराधनत्रयम् ।
उक्तवान् निगमार्थानामाचारं प्रविभाघशः ॥ इति

ब्रह्मकैवर्तवचनानि पूर्वमेवोक्तानि । 
	ननु ऋग्यजुस्सामाथर्वाण इति वेदानां लोके प्रसिद्धेः सर्वशाखामूलभूतो यजुर्वेद इति पूर्वोक्तं कथमुपपद्यते इति चेदुच्यते । 

श्रीविष्णुपुराणे
वेदद्रुमस्य मैत्रेय शाखाभेदास्सहस्रशः ।
न शक्या विस्तराद्वकुत्ं सङ्क्षेपेण शृणुप्व तम् ॥

द्वापरे द्वापरे विष्णुर्व्यासरूपी महामुने ।
वेदमेकं सुबहुधा करोति जगतां हितः ॥ 

वीर्यं तेजोबलञ्चाल्पं मनुप्याणामवेक्ष्य च ।
हिताय सर्वभूतानां वेदभेदं करोति सः ॥ 

इत्यारभ्य-
एक आसीद्यजुर्वेदस्तं चतुर्धाह्यकल्पयत् ।
चातुर्होत्रमभूद्यस्मिंस्तेन यज्ञमथाकरोत् ॥

आर्ध्वर्यवं यजुर्भिस्तु ऋग्मिर्हौत्रं तथा मुनिः ।
औद्गात्रं सामभिश्चक्रे ब्रह्मत्वञ्चाप्यथर्वभिः ॥

ततस्स ऋच उद्धृत्य ऋग्वेदं कृतवान्मुनिः ।
यजुर्भिश्च यजुर्वेदं सामवेदञ्च सामाभिः ॥ 

राज्ञान्त्वथर्ववेदेन सर्वकर्माणि स प्रभुः ।
काअयामास मैत्रेय ब्रह्मत्वञ्च यथास्थिति ॥ 

सोऽयमेको महान् वेदतरुस्तेन ---- ।
चतुर्धा च ततो जातं वेदपादपकाननम् ॥

	इत्यन्तेन स्पष्टं प्रतिपादितत्वात् यजुर्वेद एक एव प्रथममासीदित्यवगम्यते ॥

स च यजुर्वेदः – ‘बहुशृङ्गश्चतुस्सानुः पृथुलो वेदपर्वतः’, इत्यारभ्योक्तरीत्या वेदव्यासरूपिणा भगवता यदा व्यस्तः, ततः पूर्वमेकरूपेणावस्थितस्य तस्य वेदपर्वतस्य वैखानसशाखात्वप्रसिद्धिरासीदिति पुर्वमेव प्रतिपादितम् ॥ 

वैखानसानां श्रौष्ठ्यम्

	प्रसङ्गात् वैखानसशाखामूलकत्वेन प्रणीतसूत्रानुष्ठातॄणां श्रेश्ठत्वमच्छिद्र पञ्चकालपरायणत्वादिकञ्च प्रतिपाद्यते ।

यथा सामब्राम्हणेः-
वैखानसा वा ऋषय इन्द्रस्य प्रिया आसन् इति

वाराहेः-
‘अश्वत्थः कपिला गावस्तुलसी विखनास्तथा ।
चत्वारो मत्प्रिया राजस्तेषां वैखानसो वरः ॥ इति

वृद्धयाज्ञवल्क्येः-
वैखानसो वैदिकेषु ब्रह्मनिर्दिष्टमाचरेत् ।
तं ब्राह्मणन्तु दृष्टैव सर्वं पापं व्यपोहति ॥ 

वैष्णवीं प्रतिमां लोके विप्रं वैखानसं तथा ।
गङ्गा विष्णुपदीं दृष्ट्वा सर्वपापैः प्रमुच्यते ॥ इति

शान्तिपर्वणि-
मन्त्रिणाञ्च सहस्रेभ्यो ब्रह्मचारी विशिष्यते ।
ब्रह्मचारिसहस्रेभ्यो नित्ययाजी विशिष्यते ॥

नित्ययाजिसहस्रेभ्यस्सोमयाजी विशिष्यते ।
सोमयाजिसहस्रेभ्यो वेदवेदान्तपारतः ॥

वेदान्तगसहस्रेभ्यो विष्णुभक्तो विशिष्यते ।
विष्णुभक्तसहस्रेभ्यो विप्रो वैखानसो वरः ॥ इति 

ब्रह्मकैवर्तेः-
निम्नगानां यथा गङ्गा देवानां भगवान् हरिः ।
वर्णानां ब्राह्मणः श्रेष्ठः आश्रमाणां यतिर्यथा ॥

श्रुतीनामादिभूतानां श्रुतिरेकायनी यथा ।
तस्यां निषद्यथा यस्यां निषण्णो भगवान् हरिः ॥

व्यूहानामादिभूतस्तु वासुदेवो यथा परः ।
त्रिमूर्तीनां यथा विष्णुः शिवानान्तु सदाशिवः ॥

धर्माणां वैष्णवो धर्मः स्मृतीनां मानवी स्मृतिः ।
विप्राणां वेदविदुषां यथा वैखानसो वरः ॥

यथा मुनीनां विखना आदिभूत उदाहृतः ।
सूत्राणां तत्प्रणीतन्तु यथा श्रेष्ठतमं स्मृतम् ॥

तथविद पुष्करो राजस्तीर्थानामुत्तमोत्तमः । इति

कौर्मेः-
मञ्चित्ता मद्गतप्राणा मयि सङ्गतमानसाः ॥
अनन्यशरणा राजंस्तस्माद्रैखानसा वराः । इति

पुराणान्तरेः-
यत्र वैखानसा विप्रा यत्र सन्ति गवां गणाः ॥

यत्र बिल्वाः पलाशाश्च तत्र सन्निहितो हरिः । इति

बृहन्नारदीये-
जगत्पवित्रास्ते नित्यं विष्णुमभ्यर्चयन्ति ये ॥
दुर्वृत्ता वा सुवृत्ता वा पूजनीया विशेषतः । इति

हारीतेः-
तस्मात्ते शुद्धसत्त्वस्थाश्शुद्धा वैखानसाः स्मृताः ॥
यान् लोकान् प्राप्नुवन्त्येते तान् पृणुष्व समाहितः । इति

पाञ्चरात्रे पौष्करेः-

विप्रा वैखानसाख्या ये ते भक्ता—त्वमुच्यते ।
एकान्तिनस्सुसत्त्वस्था देहान्तं नान्ययाजिनः ॥ 

कर्तव्यमिति देवेशं संयेजन्ते फलं विना ।
प्राप्नुवन्ति च देहान्ते वासुदेवत्वमब्जज ॥ इति 

गीतमीयेः-
वैखानसाविधानज्ञस्तत्त्वात्मार्थव्यवस्थितः ।
सूख्ष्मात्सूक्ष्ममवाप्नोति परं ब्रह्माणमव्ययम् ॥ इति

आरण्यपर्वणिः – रमेशः ।
-यातञ्च सैन्धवारण्यं मुनिवृन्दनिषेवितम् ।
पिताभहसरः पुण्यं पुष्करं नाम भारत ।
वैखानसानां सिद्धानामृषीणामाश्रमं प्रियम् ॥ इति

अन्यत्रः-
सैन्धवारण्यमासाद्य कुल्यां तां लोकदर्शनाम् ।
पुष्करेषु महाराज सर्वेषु च जल स्पृशन् ॥ त्यारभ्य

एतच्चन्द्रसरो नित्यमर्पयन्त्यृपयस्तथा ।
वैखानसप्रभृतयो वालखिल्यास्तथैव च ॥ इति

अन्यत्रः – गालवः ।
सर्वान् लोकान् प्रपश्यामि प्रसादात्तव सुव्रत ।
वैखानसानां जपतामेष शब्दो महात्मनाम् ॥ इति

गारुडेः-
कौषीतकीनां होतॄणां ग्रामत्रयमकल्पयत् ।
अकल्पयञ्च त्रीन् ग्रामान् वैखानसमहात्मनाम् ॥ इति

पारमेश्वरे त्रयोदशाध्याये पवित्रविनियोगावसरेः-
पूजयेदाप्तपूर्वाश्च यतिपूर्वांस्तपस्विनः ।
पञ्च वैखानसांश्चैव विप्रादीश्चतुरस्तथा ॥

पञ्च योगरताद्यांस्तु तथान्यान् वैष्णवान् द्विजान् ।
एकायनीयशाखोक्तिश्रोतॄणां प्रथमं ततः ॥ इति 

नारदीये :-
सात्त्विके तु सदाऽऽधिक्यं पूजनं मम नारद ।
विद्धि वैखानसे दत्तं दानं ब्रह्मविदस्तथा ॥ इति

वासिष्ठरामायणेः –
कृताभिषेकस्सन्तुष्टस्सामात्यस्ससुहृज्जनः ।
पूजयामास धर्मात्मा रामो वैखानसान्मुनीन् ॥ इति

वैखानसानां पञ्चकालपरायणत्वम्

शाण्डिल्यस्मृतौः – 
ये पावयन्ति धरणीं चरणैः पाञ्चकालिकाः ।
दर्शनात् स्पर्शनात्तेषां कृतार्थास्सर्वजन्तवः ॥

इज्यामध्ये तथा होमे योगे च जपकर्मणि ।
आगतं पञ्चकालज्ञं सम्पूज्यैवाचयेत्परम् ॥

ये तोषयन्त्यविरतं पञ्चकालपरायणान् ।
सकामास्तत्फलं यान्ति निष्कामाः परमं पदम् ॥ 

सदाहिताग्नयो ये च शान्ताश्शूद्रान्नवर्जिताः ।
मामर्चयन्ति मद्भक्तास्तेभ्यो दत्तमिहाक्षयम् ॥

द्वादशाक्षरतत्त्वज्ञश्चतुर्व्यूहविभागवित् ।
अच्छिद्रपञ्चकालज्ञस्य विप्रस्तारयिष्यति’ ॥ इति

यथाः –
द्वादशाक्षरतत्त्वज्ञ इति । द्वादशाक्षरतत्त्वानि ।
चिज्जीवः प्रकृतिर्बुद्धिर्मनस्सत्त्वादयो गुणाः ॥

व्योमाग्निमरुतश्चापो वर्णानां तत्त्वमीरित मित्युक्तानि ।

चतुर्व्यूहविभागवित् इति –
पुरुषञ्च ततस्सत्यमच्युतञ्च युधिष्ठिर ।
अनिरुद्धञ्च मां प्राहुर्वैखानसविदो जनाः ॥

अन्ये त्वेवं विजानन्ति मां राजन् पाञ्चरात्रिकाः ।
वासुदेवञ्च राजेन्द्र सङ्कर्षणमथापि वा ॥ 

प्रद्युम्नञ्चानिरुद्धञ्च चतुर्मूर्तिं प्रचक्षते ।
एताश्चान्याश्च राजेण्द्र सञ्ज्ञामेदेन मूर्तयः ॥

विद्धि मेऽर्चान्तराण्येव मामेवञ्चार्चयेद्बुधः ॥ 

इत्याद्युक्तानां चतुर्णां व्यूहानां विभागावित् ।

	एवं वैखानसे दैविकमानुषभेदेन वासुदेवो द्विविधः प्रतिपाद्यते । यथा- खिलेः – अथोर्ध्वं वासुदेवस्य मानुषस्य विधिं परम् । इत्यारभ्य ‘मानुष्यवपुषं देवं द्विभुजं शङ्खचक्रिणम् । इत्यादिना रुक्मिणीप्रद्युम्नानिरुद्धसाम्बब्रह्मगरुडादियुतं मानुषवासुदेवं निर्वर्ण्य पुनः –

दैविकं वासुदेवं तं प्रवक्ष्याम्यानुपृर्व्यशः ।
सोमच्छन्दविमानं वा बृहद्वृत्तमथापि वा ॥

चतुर्भुजधरं देवं शङ्खचक्रधरं परम् । 
अभयं दक्षिणं हस्तं वामं कट्यवलम्बितम् ॥

किरीटादिसमस्तैश्च भूषणैरपि भूषितम् ।
रक्ताम्बरधरं देवं दशतालेन मानतः ॥

उभॆ देव्यावुभे पार्श्वे पूर्ववत्काअयेद्बुधः ।
बलभद्रादिपूर्वोक्तं सायुध वा निरायुधम् ॥

तत्त्द्देवीसमायुक्तं विना वा सम्यगाचरेत् ।
रेवती रोहिणीचैव रमाचेन्दुकरीति च ॥

रक्तं नीलं तथा श्याम पीतवर्णं समाचरेत् ।
किरीटमकुटाद्युक्तास्सर्वाभरणभूषिताः ॥ 

एवं पुष्पधरं कुर्यादेकञ्चैव प्रसारितम् ।
देव्या युक्तं विनावापि द्विमार्गं सम्यगाचरेत् ॥ 

इत्यारभ्य – एवं दैविकमार्गन्तु स्थापनारम्भमाचरे’ दित्यादिना दैविकः वासुदेवः प्रदर्शितः । 

	इत्थं वासुदेवादीनां दैविकमानुषभेदेन द्वैविध्यस्य, पुरुषं परमपुरुषं परमात्मानं परं ब्रह्माण मित्यादिना प्रतिपादितानां चतुर्णां पुरुषादीनाम् मूर्ति विभागस्य च श्रीवैखानसशास्त्रे प्रतिपादनात्, एतत्सर्वविभागज्ञ एव चतुर्व्यूहविभागविदित्यनेनोच्यते । 

अच्छिद्रपञ्चकालज्ञ इति

प्रातझ्ला;एऽभिगमनमुपादानं ततः परम् ।
मध्याह्न इज्यां कुर्वति स्वाध्यायञ्चापराह्णके ।
योगं सायाह्नकाले तु पञ्चकाला उदाहृताः ॥ 

	इति वासाधिकारे प्रतिपादितपञ्चकालपरायणमधिकृत्यप्रवृत्तानि – 

	‘ये पावयन्ति धरणी ‘इज्यामध्ये तथाहोमे’ ‘ये तोषयन्त्यविरत । इति वचनानि, सामान्येन पञ्चकालपरायणस्य दर्शनस्पर्शनादिभिस्सर्वेषां पावनतां कृतार्थतां, इज्यायोगादिसमयेषु चागतस्य तस्य पूजानन्तरं शेषकर्माचरणञ्च प्रतिपादयन्ति । एतादृषः पञ्चकालपरायणः कीदृश इत्याकाङ्क्षायां ‘द्वादशाक्षर तत्त्वज्ञ’ इत्यादिना ‘अच्छिद्रपञ्चकालज्ञ’ इत्यन्तेन तल्लक्षणमुच्यते । 

	ईदृशाच्छिद्रपञ्चकालपरायणा वैखानसा एव । वैखनसशास्त्र एव पञ्चकालविभागस्य प्रतिपादितत्वात् । स्वस्वसूत्रेऽनुक्तत्वादापस्तम्बीयादयस्तु न । पञ्चकालप्रतिपादनरहितसूत्रान्तरनिष्ठानां-

ब्राह्मे मुहूर्ते बुद्ध्येत धर्मार्थावनुचिन्तयन् इत्यारभ्य-
द्वितीयेच तथा भागे वेदाभ्यासो विधीयते ॥

तृतीये च तथा भागे पोष्यवर्गार्थचिन्तनम् ।
भागे चतुर्थे कुर्वीत स्नानमम्भस्यकृत्रिमे ॥

पञ्चमे तु तथा भागे संविभागो यथाहतः ।
इतिहासपुराणाभ्यां शष्ठं सप्तममभ्यसेत् ।
अष्टमे लोकयात्राञ्च विचार्य च गृहीततः ॥ 

	इत्यन्तेन दक्षादिस्मृत्यन्तरेषु ब्राह्मणजातेः सामान्येन तत्तत्कालेषु कर्तव्यत्वेन र्पतिपादितकर्माचरण एव यथायोग्यं योग्यतासम्भवात् ।

अन्यथा-
विधर्मः परधर्मश्च आभास उप वा च्छालः ।
अधर्मशाखाः पञ्चेमा धर्मज्ञोऽधर्मवत्त्यजेत् ॥

धर्मबाधो विधर्मस्स्यात् परधर्मोऽन्यचोदितः ।
उपधर्मस्तु पाषण्डो दम्भोवाशसुभिंश्छलः ॥

यस्त्विच्छया कृतं पुभिराभासोह्याश्रमाद्बहिः ।

इति भागवतवचनोक्तपरधर्माश्रयणदोषप्रसङ्गः ।

श्रेयान् स्वधर्मो विगुणः परधर्मात् स्वनुष्ठितात् ।
स्वधर्मे निधनं श्रेयः परधर्मो भयावहः ॥ 

इति भगवद्वचनविरोधश्च । 

	किञ्च तत्सूत्रेषु द्वादशाक्षरतत्त्वादिप्रतिपादनमपि नास्ति । एवं ‘सति कुड्ये चित्रकर्मे’ ति न्यायेन यज्ञोपवीतधारणसन्ध्योपासन भगवदाराधनादिविधिप्रति-पादनरहितसूत्रान्तरनिष्ठानां, तथा श्रीमन्नारायणस्य समानत्वेन रुद्रादिदेवतान्तराराध-नविधिप्रतिपादकसूत्रनिष्ठानाञ्च चतुर्व्यूहविभागज्ञानासम्भवात् भगवदाराधनस्वरूपज्ञा-नाभावेन पञ्चकालपरायणत्वादिगन्धलेशोऽपि न सम्भवति । सूत्रान्तरोक्तमार्गेण वा पञ्चरात्रोक्तमार्गेण वा भगवदाराधनं कुर्वतोऽनधिकारिणो देवलकत्वं प्रतिपाद्यते । 

तथा हि- पञ्चरात्रे विष्वक्सेनसंहितायाम् नारदं प्रति विष्वक्सेनोक्तिः – 

इदन्तु तव वक्ष्यामि गुह्याद्गुह्यतमं मुने ।
योऽसौ नारयणस्साक्षात्सहि विघ्नेश उच्यते ॥

यौ वै विघ्नेश इत्युक्तस्स वै नारायणः स्मृतः ।
नैव भेदं विजानन्ति मुनयस्तत्त्वदर्शिनः ॥ इत्यारभ्य-

कुर्यात्पाशाङ्कुशौ वापि शङ्खचक्रावथापि वा ।
आखुं वापि खगेन्द्रं वा तस्य वाहनमाचरेत् ॥ 

नारायणाशकत्वाञ्चाव्यावृत्तत्वान्महामुने ।
वीशस्तद्वाहनं प्रोक्त आखुं वापि समाचरेत् ।। इति

तस्माच्छ्रियञ्च दुर्गाञ्च वाणीं विघ्नेशमेव च । 
स्वतन्त्रेणार्चयेद्धीमान् सर्वकार्यार्थसिद्धर्ये’ इत्यादि च दृश्यते ॥

	देवतान्तराणां अङ्गमावेनाचनं न निषिद्ध्यते । ‘स्वतन्त्रबुद्ध्या कुर्वन्वै ब्राह्मणो नरकं व्रजेत्’ इत्यादिवचनैः अङ्गत्वेन विना स्वातन्त्र्येणाङ्गिव्यतिरिक्तदेव- तान्तराराधनं निषिद्ध्यते । तथाविधनिषिद्धदेवतान्तरार्चनप्रतिपादकशास्त्रनिष्ठस्य पञ्चकालपरायणत्वं न सम्भवति ।

यैरिष्टः पञ्चकालज्ञैर्हरिरेकान्तिमिर्नरैः ।
नृनं तत्र मतो देवो यथा तैर्वागुदीरितः ॥ इत्युक्ररीत्या

परमैकान्तित्वासम्भवे तद (पञ्चकालपरायणत्वा) सम्भवात् । परमैकान्तित्वञ्च भगवदेकपरत्वमेव । तच्च स्वातन्त्र्येणान्यदेवतायाजिनां वैखानसव्यति रिक्तानां हि न सम्भवति ।

	अत्र ‘यैरिष्टः पञ्चकालज्ञै’ रित्यनेन पञ्चकालव्यतिरिक्तकालान्तरप्रति पादकशास्त्रनिष्ठानां व्यावृत्तिः । ‘एकान्तिभिर्नरै’ रित्यनेन-

विप्रा वैखानसाख्या ये ते भक्तास्तत्त्वमुच्यते ।
एकान्तिनस्सुसत्त्वस्था देहाण्तं नान्ययाजिनः ॥

	इत्यादिपौष्करसंहितावचनानुसारेण स्वातन्त्र्येण दुर्गादिदेवतान्तरार्चनप्रति- पादकपाञ्चरात्रशास्त्रनिष्ठानां व्यावृत्तिः । ‘नृनमत्र मतो देव’ इत्यनेन-

यत्र वैखानसा विप्रा यत्र सन्ति गवां गणाः ।
यत्र बिल्वाः पलाशाश्च तत्र सन्निहितो हरिः ।

इत्यास्यार्थो ज्ञाप्यते इति ‘यै रिष्ट’ इति कृत्स्नमपि वचनं वैखानसपरमित्येवावगम्यते । 

ननु-
ब्रह्माः-
पञ्चकालविधिज्ञानप्राशस्त्यं भववन्निह ।
कथितं पञ्च के काला विधयश्चापि पञ्च के ॥

मह्यं जिज्ञासमानाय कथयस्व यथातथम् ।
न चेद्रहस्यमत्यन्तं यदहं पृष्टवानिह ॥

श्रीभगवान्-

आद्यं कर्माभिगमनमुपादानं ततः परम् ।
इज्या तपश्च स्वाध्यायस्तथा योगः प्रकीर्तितः ॥

पञ्चैतेविधयस्तेषां कालाः पञ्चैव ते क्रमात् ।
कल्याणाचरणान्तं यत्कर्मजातं चतुर्मुख॥ 

उत्थानादिक्रमादेतदभियानमुदीरितम् ।
ब्राह्मे मुहूर्ते बुध्येत ध्यायन्नारायणं परम् ॥ 

उत्थायासीत शयने कीर्तयन्नाम वैष्णवम् ।
क्रमेण सृष्ट्वा तत्त्वानि देहमुत्पाद्य तत्त्ववित् ॥

स्वस्य देहे षडङ्गानि मन्त्रमुच्चार्य मानसम् ।

इत्यादिना अभिगमनमुपक्रम्य

अञ्जनालेपनैस्स्रग्भिः वासोभिर्भूषणैस्तथा ।
अलक्तकरसाद्यैश्च ताम्बूलैर्मुखशोधनैः ॥

उपेतो मङ्गलैरन्यैर्नयेदभिगमक्रियाम् ।

इत्यभिगमनमुक्ता

उपादद्यात्ततः पूजासाधन्नानि यथातथम् ।
पुष्पाणि फलमूलानि विविधान्योषधीरपि ॥ 

दध्यादि च हविर्योग्यं तण्डुलादि गुडादि च ।
स्नानीयानि च वस्त्राणि स्वादूनि सलिलानि च ॥ 

दर्भान् पर्णानि समिधो यथाशक्ति यथावसु ।
आहृत्य याज्ञियान् दैवान् पूजास्थाने निवेशयेत् ॥

नीत्वोपादानसमयमित्थं तदनु पूजयेत् ।
इत्युपादानमुक्तम् ।
प्राप्ते मध्याह्नसमये स्नानं कुर्याद्यथाविधि ॥ 

इत्यारभ्यं

उत्तीर्यकर्म निखिलं मध्याह्नसमयोचितम् ।
कृत्वा यजेत देवेशं होमान्तं कमलासन ॥

इज्यायास्समयस्तस्याः कथितः कमलासन ।
इति भगवद्यजनमुक्ता
मन्दिरे वा हरेर्नद्यास्तीरे वाऽमरभूमिषु ।
विविक्ते विपिने वापि पर्वते वा गृहेऽपि वा ॥

ऋचो यजूंषि सामानि विद्यमानान्यनेकधा ।
शाखाभेदैर्मूलशाखामेकायनसमाह्वयाम् ॥

त्रयीमयीमधीयीत सुखासीनस्समाहितः ।
इति स्वाध्यायमुक्ता
ततः पश्चिमसन्ध्यायां प्राप्तायां तत्र चोदितम् ॥

जपहोमादिकं सर्वं कृत्वा परमपूरुषम् ।
अर्चयित्वा यथान्यायं यथापूर्वमशेषतः ॥

भुक्तान्नं विश्य शयने समुत्थाय महानिशि ।
आचम्य प्रयतो भूत्वा ध्यात्वा परमपूरुषम् ॥

योगासने समासीनो युञ्जीतात्मानमात्मना ।
यथोक्तेन प्रकारेण यथाशक्ति चतुर्मुख ॥ 

सहारक्रममाश्रित्य तत्त्वान्यात्मनि संहरेत् ।
आत्मानञ्चापि हृत्पद्मे परमात्मनि निष्ठिते ॥ 

संहरेदुत्थितो योगात् स्वापं क्लेशापहं व्रजेत् ।
इत्येपकथितो ब्रह्मन् योगः कालश्च पञ्चमः ॥

पञ्चैते समयाः पञ्चविधयस्तेषु दर्शिताः ।
इत्थमेतेषु कालेषु दर्शितैः कर्मभिर्नरः ॥

आराधनं भगवतः कुर्वन्नैवावसीदति ।
वर्षेषु द्वादशस्वेवमनुतिष्ठन् समाहितः ॥

क्रियाकलापमखिलं याति सायुज्यसम्पदम् ।
षट्सु वर्षेषु सारूप्यं सामीप्यं त्रिषु निश्चितम् ॥

सालोक्यं फलमेकस्मिन् वत्सरे नात्र संशयः ।

इति पाद्मे चर्यापादे त्रयोदशेऽध्याये अविच्छिन्नतया पञ्चकालानां प्रतिपादितत्वात् तेषामप्यच्छिद्रपञ्चकालपरायणत्वं सम्भवतीति चेत्-तदसत् । 

	तत्रैव 

पूत्यूषमर्धरात्रञ्च प्रातर्मध्यन्दिनानि च ।
पञ्चकाला इमे प्रोक्तास्ततः कालचतुष्टये ॥

एतेषु हीनाः प्रत्यूषं विज्ञेयाश्चतुरानन ।

इत्यभिगमनादीनामेकरूपेण विना न्यूनातिरिक्तकालत्वेनोक्तत्वात् ‘कालं मध्यन्दिनच्छिद्र पञ्चकालपरायणै’ रित्यागमसिद्धान्ते’ रित्यागमसिद्धान्ते ‘सान्तरालमनुष्ठानं पञ्चकालोदितं तथा’ इति तन्त्रसिद्धान्ते च छिद्रपञ्चकालपरत्वस्योक्तत्वात्, कालचतुष्टयप्रतिपादनेन नियतपञ्चकालपरायणत्वाभावात्, द्वादशवर्षमारभ्य एकवर्षपर्यन्तं परिमितपञ्च- कालपरत्वस्योक्तत्वात् द्वादशवर्षादूर्ध्वं पञ्चकालपरत्वाभावाच्च । 

	तथा, मार्कण्डेये

महानिशा तु विज्ञेया रात्रेर्मध्यं द्वितीययोः
तस्यां स्नानं न कुर्वीत सम्यगाचमनं तथा ॥ 

इत्याचमनस्य महानिशायां निषेधात् ।

यामद्वयं शयानस्तु ब्रह्मभूयाय कल्पते ।

इति धर्मशास्त्रोक्तनिद्राकाले योगस्यायुक्तत्वाच्च । योगकालस्याधरात्रिकत्वेस्वाध्याय-कालद्यवहितत्वेन छिद्रषाञ्चकालिकत्वापाताच्च । 

	कालचतुष्ट्वस्यैवोक्तत्वेन अभिगमनादिष्वेकस्य लोपसम्भवेन अनियत-पञ्चकालपरस्य पञ्चकालपरायणशब्दाभिलापासम्भवाच्च । 

तथा-

क्लिश्यन्तीह सुषुप्तानामिन्द्रियाणि द्रवन्ति च ।
अङ्गानि समतां यान्ति उत्तमान्यधमैस्सह ॥ 

इति धर्मशास्त्रेषु प्रातरारभ्य सायङ्कालपर्यन्तमेव कर्माचरणकालत्वेन प्रतिपादनात् । 

तथा-

अत्यन्तमलिनः कायो नवच्छिद्रसमन्वितः ।
स्रवत्येव दिवारात्रं प्रातस्स्नानं विशोधनम् ॥ 

अस्नात्वा नाचरेत्कर्म जपहोमादि किञ्चन ।
स्नात्वाऽधिकारी भवति दैवे पित्र्ये च कर्मणि ॥ 

इति स्मृतेः स्नानात्पूर्वं तत्त्वसृष्टेरयुक्तत्वाच्च । प्रेतप्रायस्य संहृततत्त्वस्य स्वापयोम्यताऽसम्भवाच्च । तस्मात् ‘अब्भक्षो वायुभक्ष’ इत्यादिशब्दवदवधारणगर्भस्य पाञ्चकालिकशब्दस्य अनियतपरिमितपाञ्चकालिकेषु पाञ्चरात्रिकेषु प्रयोगासम्भवाद- नियतपरिमितछिद्रपाञ्चकालिकाः पाञ्चरात्रिणो न नियताछिद्रपञ्चकालपरायण-वैखानसतुल्या भवितुर्महन्तीति सिद्धम् । 

ननु-

यो देवं पूजयेद्विप्रो वित्तार्थी वत्सरत्रयम् ।
स वै देवलको नाम हव्यकव्यबहिष्कृतः ॥

इति देवतापूजकस्य देवलकत्वं सम्भवतीति चेत्-तदसत् । सामान्यतः देवताराधनं ये कुर्वन्ति ते देवलका इति वा? उत श्रुतिस्मृतीतिहासपुराणादिषु मुख्याधिकारित्वेन प्रतिपादिता अपीति वा? । सामान्यतः देवताराधनं ये कुर्वन्ति ते इति चेत् – तर्हि गृहदेवतापूजकानामपि देवलकत्वप्रसङ्गः । कित्ञ्च – 

ब्रह्मचारी गृहस्थश्च विप्रो वैखानसस्तथा । 
कुर्वन्तो निजकर्माणि विष्णुमेव यज्जन्ति ते ॥ 

इति सन्ध्योपासनादीनां भगवदाराधनरूपत्वोक्त्या तेषाञ्च त्यागस्सम्भवति । अतस्सामान्यतः इति वक्तुमयुक्तम् । श्रुतिस्मृतिपुराणादिषु मुख्याधिकारित्वेन प्रतिपादिता देवलकाः इति चेत् – तदसत् । ‘अग्निर्वै देवानामवमो विष्णुः परमस्तदन्तरेण सर्वा अन्या देवता इति ब्राह्मणम् । तस्माद् गृहे परमं विष्णुं प्रतिष्ठाप्य सायम्प्रातर्होमान्तेऽर्चयति’ इति वैखानससूत्रे, ‘प्रवः पान्तमन्धसो धियायते महेशूराय विष्णवे चार्चत’ इति ऋग्ब्राह्मणमनुसृत्य विष्णुप्रधानतया ‘स वा एष पुरुषः पञ्चधा पञ्चात्मा’ इत्यादिश्रुत्यक्तविष्ण्वादिपञ्च मूर्तीनामाराधनस्य प्रतिपादितत्वात् । 

	आ—‘कथं त्वमर्चनीयोऽसी’ त्यादेः वृद्धमनौ ‘वेदान्तवेदिभि’ रित्यादेश्चोक्तत्वात् । 

	एवमेव पाञ्चरात्रशैवशिल्पज्योतिषादिषु उत्कृष्टमुख्याधिकारिप्रतिपादकानां वचनानां वैयथ्यप्रसङ्गात्तन्मूलभूतश्रुतिस्मृतिपुराणादीनामप्रमाण्यप्रसङ्गो दुष्परिहरः । एवञ्च प्रमाणभूतेषु श्रुति मृतिपुराणादिषु प्रतिपादितानामाचारादीनां त्यागः प्रसज्येत, निष्फलत्वात् । ननु परद्रव्योणालर्याचनं कुर्वतां देवलकत्वमिति चेत् न । श्रुतिस्मृतिपुराणादिषु तत्तच्छास्त्रेषु च आलायार्चकानां मुख्याधिकारित्वेन तद्द्रव्योपभोगार्हत्वेन च प्रतिपादनात् । 

	यथा – मरीचिप्रोक्तायामानन्दसंहितायां विखनसोत्पत्त्यादिकं प्रतिपाद्य –
	
तथा त्वदनुजीवित्वे त्वद्द्रव्यानुभवे सति ।
यद्भवेद्दोष उत्पन्न इति चिन्ताकुलोऽस्म्यहम् ॥ 

इति भगवद्द्रव्योपजीवनदोषभीरोः विखनसः भगवन्तं प्रति प्रश्ने –

अथोवाच हृषीकेशो भीरुं तं मुनिसत्तमम् ।
वैखानसानां तद्दोषो नास्ति मत्कृतकर्मणाम् ॥ 

मद्द्रव्यं हव्यकव्यार्थे दानाभ्यागतपूजने ।
मुख्यमेवास्तु भवतां सदा मत्कर्म कुर्वताम् ॥

किमेभिर्बहुमिर्वाक्यैरन्यत्ते कथयाम्यहम् ।
मद्द्रव्यक्षेत्रबिम्बानामालयानां तथाऽऽपदि ॥ 

विक्रीणनादिकार्येषु नास्ति दोषो मदाज्ञया ।
तस्माद्भवानभिमतस्सर्वं कर्मम् सदा कुरु ॥ 

मदीयधनभोगेन मत्क्रियालोपतस्तव ।
मच्छरीरतया सत्यमपचारो न विद्यते ॥ 

इति भगवद्वचनोदाहरणेन भगवद्द्रव्योपभोगादिषु दोषाभावः प्रतिपादितः । 

	अत्र ‘अहं भक्तपराधीनो ह्यस्वतन्त्र इव द्विज’ इत्यादिवचनानुसारे- नार्चकपराधीनतां दर्शयितुं, भगवत्प्रीतिविषयीकृतानां वैखानसानां तद्द्रव्योपभोगादिषु दोषगन्धो नास्तीति प्रतिपादनावसरे ‘मद्द्रयं क्षेत्रबिम्बा’ दीत्यादिना कौमुतिकन्यायमभिप्रेत्य भगवद्विग्रहविक्रये कृतेऽपि दोषो नास्तीत्युच्यते । तावता न तदभिप्रेतम् । 

	नन्वेवमपि देवद्रव्योपमोगदोषस्सामान्यतः मुख्यामुख्याधिकारिषु सर्वेष्वापद्यते एव इति चेत् न । 

ये भक्षयन्ति मांसानि सत्त्वानां जीवितैषिणाम् ।
भक्ष्यन्ते तेऽपि तैस्सर्वैरिति ब्रह्माऽब्रवीत्स्वयम् ॥ 

मां स भक्षयिताऽमुत्र यस्य मांसमिहाद्म्यहम् ।
एतन्मांसस्य मांसत्वं प्रवदन्ति मनीषिणः ॥ 

न हि मांसं तृणात्कष्ठादुपलाद्वापि जायते ।
हत्वा जन्तुं भवेन्मांसं तस्मात्तत् परिवर्जयेत् ॥ 

हन्ता चैवानुमन्ता च विशस्ता क्रयविक्रयी ।
संस्कर्ता चोपकर्ता च खादकश्चाष्ट घातुकाः ॥ 

धनेन क्रायको हन्ति खादकश्चोपभोगतः ।
घातुको वधबन्धाभ्यामित्येष त्रिविधो वधः ॥

स्वमांसं परमांसेन यो वर्धयितुमिच्छति ।
नारदः प्राह धर्मात्मा नरके स विपच्यते ॥ 

इत्यादिवचनैः मांसभक्षणेन नरकपतनस्मरणात् भगवत्प्रीत्यर्थं क्रियमाणेषु यज्ञेष्वपि मांसभक्षणसत्त्वात् याज्ञिकानामपि नरकपतनं सम्भवतीति याघस्यापि त्यागप्रसङ्गात् । 

तस्माच्छास्त्रं प्रमाणं ते कार्याकार्यव्यवस्थितौ ।
ज्ञात्वा शास्त्रविधानोक्तं कर्म कर्तुमिहार्हसि ॥ 

इति भगवद्वचनात् शास्त्रोक्तानां कर्मणां दोषो नास्तीति चेत् । ‘मद्द्रव्योपभोगादौ दोषो नास्तीति’ भगवता प्रतिपादित्त्वात् प्रकृतेऽपि दोषो नास्त्येव । ‘वचनात् प्रवृत्तिर्वचनान्निवृत्ति’ रिति खलु शिष्टोक्तिः । एवं कुत्रचिद्धर्मोऽधर्मः अधर्मश्च धर्मो भवति । 

यथा –

उक्तेऽनृते भावेत्किञ्चिप्राणिनां प्राणरक्षणम् ।
अनृतं तत्र सत्यं स्यात् सत्यमत्रानृतं भवेत् ॥

कामिनीषु विवाहेषु गवां पीडासु बाधने ।
ब्राह्मणाभ्यवपतौ च शपथे नास्ति पातकम् ॥ इति

	‘यद्ब्राह्मणश्चाब्राह्मणश्च प्रश्नमेयातां ब्राह्मणायाधिब्रूयात् यद्ब्राह्मणायाध्या-त्मनेऽध्याह यद्ब्राह्मणं पराहाऽऽत्मानं पराह तस्माद्ब्राह्मणो न परोच्यः इति श्रुतिश्च । 

	श्रौतसूत्रे च – ‘सर्व एवमभिवादयन्ति नाभिवादयति न जुहोत्यन्यत्र सोमोङ्गेभ्यः’ इत्यादि प्रतिपाद्यते । 

सर्वस्वहरणे भार्यावेश्ययोः प्राणसंशये ।
गोद्विजार्थे विवादे च शपथे नास्ति पातकम् ॥ 

इत्यादिस्मृतिश्च ।

एवं च शास्त्रोक्तप्रकारेण भगवदर्चनं कुर्वतां तद्द्रव्योपभोगे न दोषः । 

	किञ्च – किं देवलकत्वं जातिपरम्, उत कर्मपरम्? जातिपरमिति वक्तुं न शक्यते । तथाऽनुक्तत्वात् । इच्छया कल्पितुमशक्यत्वाच्च । 

	अथ कर्मपरमिति चेत् । विहितकर्मपरम्, उत अविहितकर्मपरम्? विहितकर्मपरमिति वक्तुमश्क्यम् – श्रुतिस्मृतीतिहाससूत्रपुराणादीनामप्रमाण्यप्रसङ्गात् । विहितधर्मपरत्वेनानुक्तत्वात् । 

श्रुतिस्मृती ममैवाज्ञा यस्तामुल्लङ्घ्य वर्तते ।
आज्ञाच्छेदी मम द्रोही मद्भक्तोऽपिन वैष्णवः ॥

इति भगवदाज्ञाभङ्गदोषाच्च । एवं च अविहितकर्मपरमिति हि परिशिष्यते । 

	ननु – परद्रव्येण कृतं भगवदाराधनं क्रतुवत् परार्थमेव भवतीति चेत् मैवम् ।

अन्यधर्मपरो विप्रो भ्रष्टो गच्छत्यधोगतिम् ।
मत्कर्मनिरतो विप्रो नाधः पततिकुत्रचित् ॥ 

इति भगवद्वचनात् ।

पुराणान्तरे-
स्वस्मिन्नर्पितमात्रेण येन केनापि कर्मणा ।
तुष्टो ददाति स्वपदमहो वत्सलता हरेः ॥ इति

किञ्च-
एकविंशतिनिष्कन्तु दद्यादाचार्यदक्षिणाम् ।
ऋग्विजान्तु तदर्धं स्यात्तदर्धमितरस्य च ॥ 

इति दक्षिणादानं प्रतिपाद्यते ।

	ननु- ‘प्रतिग्रहेण विप्रस्य ब्राह्मं तेजो विनश्यति’ इतिमनुवचनात् ‘प्रतिग्रहेण तेजोहि विप्राणां शाम्यते’ इत्यानुशासनिकवचनाच्च प्रतिग्रहेण ब्रह्मतेजोनाशनं स्मर्यते । श्रूयते प्रतिग्रहे प्रायश्चित्त-पि । ‘यो याजयति प्रति वा गृह्णाति याजयित्वा प्रतिगृह्य वाऽनश्नंस्त्रिस्स्वाध्यायमधीयीत त्रिरात्रं सावित्री गायत्रीमन्वतिरेचयति वरो दक्षिणा वाऽनश्नंस्त्रिस्स्वाध्यायमधीयीत त्रिरात्रं सावित्री गायत्रीमन्वतिरेचयति वरो दक्षिणा वरेणैव वरं म्पृणोत्यात्मा हि वरः’ इति । अतः प्रतिग्रहे दोषोऽस्तीति चेत् – न । 

त्रायन्ते खलु नात्यन्तमन्यधर्मास्स्वनुष्ठिताः ।
अपि मत्कर्म विगुणं त्रायते महतो भयात् ॥ 

मेरुमन्दरमात्रोऽपि राशिः पापस्य कर्मणः ।
केशवं वदियमासाद्य दुर्व्याधिरिव नश्यति ॥ 

निधिस्थानं खनन् द्वेषात् मृदर्थं वाऽप्नुथान्निधिम् ।
अज्ञः कामाच्च दोषाञ्च स्मृत्वैवं मोक्षभाक्तथा ॥

द्वेषिणा वाऽप्रयत्नेन क्षिप्तोऽग्निः कक्षमादहेत् ।
कथमभ्यर्चितो विष्णुः न दहेत् सर्वकिल्बिषम् ॥

यथाऽज्ञोवज्रकायस्स्यात् स्पर्धन्नपि सुधां पिबन् ।
एवं विरुद्धभावोऽपि मुच्यत्येव हरिं स्मरन् ॥ इति ।

नारदीये-

कृताऽपि दम्भहास्याद्यैर्यत्सेवा तारयेज्जनान् ।
विफला नान्यकर्मेव कृपालुः कोऽन्वतः परम् ॥

हास्यानादरमायाभिरपि भक्तिः कृता त्वयि ।
नृणां ददातीन्द्रपदं सात्त्विकानां किमुच्यते ॥

वस्तुस्वभाव एवैष यन्मोक्षाय हरिस्मृतिः ।
पूषेव ध्वान्तनाशाय शीतशान्त्यै यथाऽनलः ॥ 

सैषा हरिस्मृतिर्दैत्यं क्रोधादपिकृता सती ।
आनयेत्सद्गतिं विप्रं सानुगं किमु वर्ण्यते ॥ 

यथाऽमृतार्थं यततां सुराणामब्धिमन्थने ।
पारिजातादिकान्यासन् फलान्यप्रार्थितान्यपि ॥

एवं मोक्षैकचित्तानां यततामीशसंस्मृतौ ।
भवन्ति सिद्धयो दिव्याः पुण्यं पुण्यानुबण्धि यत् ॥ इत्यादि ।

तत्रैव-

सुरातिथ्यर्चनकृते गुरुभृत्यर्थमेव च ।
सर्वतः प्रतिगृह्णीयात् न तु दुष्येत्स्वयं ततः ॥ 

इति च स्मरणात् । अतः शास्त्रोक्तमार्गेण भगवद्यजनविधौ प्रवृत्तानां तत्तत्कर्मसु दक्षिणाप्रतिग्रहे कृतेऽपि न दोषः । 

	गृहार्चनाव्यतिरेकेणालयार्चना भारतादिषु प्रतिपादिता दृश्यते । यथा- महाभारते आश्वमेधिके- ‘कथं त्वमर्चनीयोऽसी’ त्यादि । 

विष्णुधर्मोत्तरे षष्ठेऽध्याये – 

यस्तु देवगृहस्यार्थं प्राकारं परिकल्पयेत् ।
स तु स्वर्गं समासाद्य विमानाधिपतिर्भवेत् ॥ 

यस्तु देवालयस्याग्रे शिलादारुभिरेव वा ।
करोति तोरणं रम्यं स तु स्वर्गाधिपो भवेत् ॥ 

यस्तु देवालयं विष्णोर्दारुशैलमृदा तथा ।
इष्टकाकल्पितं वापि कुर्यात्तस्य फलं बहु ॥

अहन्यहन्यश्वमेधसहस्राणि करोति यः ।
प्राप्नोति मण्डपं विष्णोः यः कारयति मानवः ॥

केशवस्य स तल्लोकमक्षय्यं प्रतिपद्यते ।
प्रतिमार्थं महाविष्णोस्साधयेदुत्तमां शिलाम् ॥ 
षष्टिर्वर्षसहस्राणि स्वर्गलोके महीयते ॥ इति । 

	एतेषां च प्राकारतोरणमण्डपविग्रहशिलादीनां गृहदेवतास्वसम्भवः श्रीवैखानसस्संहितासु प्रतिपादितः ।

	प्रसङ्गादर्चकमहिमादीह कथ्यते ।

बृहन्नारवीये- ‘स कदाचिन्महापापो जन्तुनामन्तकोपमः । 

इत्यारभ्य-

तस्योपवनमध्यस्थं रम्यं केशवम दरम् ।
छादितं हेमकवचैः दृष्ट्वा व्याधो मुदा ययौ ॥ 

हराम्यत्र सुवर्णानि बहूनीति स निश्चितः ।
जगाम विष्णुभवनं कीनाशश्चौर्यलोलुपः ॥ 

तत्रापश्यद्द्विजवरं शान्तं तत्त्वार्थकोविदम् ।
परिचर्यापरं विष्णोरुदङ्कं तपसां निधिम् ॥

एकान्तिन दयाल्लुञ्च निस्स्पृहं ध्यानलोलुपम् ।
दृष्ट्वा तं लुब्धको मेने स्वकार्यस्यान्तरायिनम् ॥

देवस्य द्रव्यजातन्तु समादातुमना निशि ।

इत्यादिना पृथगालयार्चकसद्भावादिकं उक्त्वा स्वकार्यान्तरायभूतार्चकहिंसायां प्रवृत्तस्य तस्य मरणमपि प्रतिपाद्य-

उदङ्कः पतितं प्रेक्ष्य लुब्धकन्तु दयापरः ।
विष्णुपादोदकेनैनमभ्यषिञ्चन्महामुनिः ॥ 

हरिपादोदकस्पर्शाल्लुब्धको वीतकल्मषः ।
दिव्यं विमानमारुह्य मुनिमेनमथाब्रवीत् ॥ 

इति भगवत्पादोदकमाहात्म्यं च प्रतिपादितम् ।

इति भगवत्पादोदकमाहात्म्यं च प्रतिपादितम् । 

तत्रैव- यज्ञध्वजवीतिहोत्रसंवादे-

स कदाचित्तु कामान्धो रन्तुकामः परिस्त्रियम् ।
शून्यं पूजादिभिर्विष्णॊर्मन्दिरं प्राप्तवान् निशि ॥

तत्र कामापभोगार्थं शयितुं तेन कामिना ।
स्ववस्त्रप्रान्ततो ब्रह्मन्! कृतं तद्देशमार्जनम् ॥ 

यावन्तः पांसुकणिकाः तेन सम्मार्जितास्तदा ।
तावज्जन्मकृतं पापं तदैव क्षयमागतम् ॥

प्रदीपः स्थापितस्तत्र सुरतार्थं द्विजोत्तम! ।
तेनापि तस्य दुष्कर्म निश्शेषं क्षयमागतम् ॥

अवशेनापि यत्कर्म कृत्वेमां सिद्धिमागतः ।
भक्तिमद्भिः प्रशान्तैश्च किं पुनस्सम्यगर्चनात् ॥ 

तस्माच्छ्रुणुत विप्रेन्द्राः! देवो नारायणोऽव्ययः ।
ज्ञानतोऽज्ञानतो वापि पूजकानां विमुक्तिदः ॥ इति ।

तथा तत्रैव – इन्द्रसुधर्मसंवादे ।

अहमासं पुरा शक्र! गृध्रः पापावशेषतः ।
स्थितश्च भूमिभागे वै अमेध्यामिषभोजनः ॥ 

अहमासं पुरा शक्र! गृध्रः पापावशेषतः ।
स्थितश्च भूमिभागे वै अमेध्यामिषभोजनः ॥

एकदाऽहं विष्णुगृहे प्राकारे संस्थितः प्रभोः ।
पतितो व्याधशस्त्रेण सायं विष्णुगृहं गते ॥

मयि कण्ठगतप्राणे कश्चित् श्चा मांसलोलुपः ।
जग्राह मां स्ववक्त्रेण श्वभिरन्यैरभिद्रुतः ॥

गतः प्रदक्षिणाकारं विष्णोस्तन्मन्दिरं प्रभोः ।
तेनैव तुष्टिमापन्नः अन्तरात्मा जगन्मयः ॥

मम चापि शुनश्चापि दत्तवान् परमं पदम् ।
प्रदक्षिणाकारतया गतस्य सदृशं फलम् ॥ 

सम्प्राप्तं तु मया शक्र! किं पुनस्सम्यगर्चनात् ।
येऽर्चयन्ति सदा भक्त्या नारायणमनमयम् ।
तानर्चयन्ति विबुधा ब्रह्माद्या देवतागणाः ॥ इति

एवं आश्वमेधिके-
लोके त्रीण्यपवित्राणि पञ्चमेध्यानि भारत ।
श्वा च शूद्रश्वपाकश्च त्र्यपवित्राणि पाण्डव ॥

देवलः कक्कुटो यूपः उदक्या वृषलीपतिः ।
पञ्चामेध्यानि ॥ इति

श्रीवैखानसे-

सूतादिप्रतिलोमाश्च पाषण्डाः पतितास्तथा ।
नास्तिका भिन्नमर्यादास्तथा वेदविदूषकः ॥

पापरोगयुताश्चैव तथैव गुरुनिन्दकाः ।
अर्चनं देवदेवस्य हविर्दानञ्च वीक्षितुम् ॥ 

नार्हन्ति तस्मातुकुर्वीत द्वारं यवनिकावृतम् ।

इति प्रतिपादनात् भगवदर्चनदर्शनादिषु योग्यतारहितानां निकृष्टानां (देवलकानां) औत्कृष्ट्यं न सम्भवति । 

	श्रुतिस्मृतिपुराणादिषूक्तप्रकाएण कल्पसूत्रे येषामद्वारकभगवद्यजनाधिकारो विधीयते ते उत्कृष्टा ज्ञेयाः । यथा श्रुतिः- ‘यथा क्रतुरस्मिन् लोके भवति तथेतः प्रेत्य भवति’ इति । 	

‘वेदोक्तेनैव मार्गेण सर्वभूतहृदि स्थितम् ।
मामर्चयन्ति ये भक्तारस्सायुज्यं यान्ति ते मम ॥

तस्माद्यावज्जनो जीवेत् ताअत्सम्पूजयेद्धरिम् ।
पापैर्न लिप्यते मर्त्यो हरिमन्दिरमाप्नुयात् ॥ 

जगत्पवित्रास्ते नित्यं विष्णुमभ्यर्चयन्ति ये ।
दुर्वृत्ता वा सुवृत्ता वा पूजनीया विशेषतः ॥ इति

	व्यासेनपि आनुशासनिके (९० अध्याये) देवलकानामपात्रतां सत्कर्मनिष्ठानां पात्रताञ्च प्रतिपाद्य स्ववचनदृढीकरणार्थं ‘वैखानसा वा ऋष्य इन्द्रस्य प्रिया आसन्’ इति भगवत्प्रीतिविषयाणां वैखानसानां वचनमपि श्रूयत इति प्रतिपादितम् । यथाः –

ऋषीणां समयं नित्यं रक्षन्ति युधिष्ठिर ।
निश्चितास्सर्वधर्मज्ञास्तान् देवा ब्राह्मणान् विदुः ॥

स्वाध्यायनिष्ठा ऋषयो ज्ञाननिष्ठास्तथैव च ।
तपोनिष्ठाश्च बोद्धव्याः कर्मनिष्ठाश्च भारत ॥

कव्यानि ज्ञानिष्ठेभ्यः प्रतिष्ठाप्यानि भारत ।
तत्र ये ब्राह्मणान् केचिन्न च निन्दन्ति ते वराः ॥ 

ये तु निन्दन्ति जल्पेषु न तान् श्राद्धेषु भोजयेत् ।
ब्राह्मणा निन्दिता राजन् हन्युस्त्रिपुरुषं कुलम् ॥ 

वैखानसानां वचनमृषीणां श्रूयते नृप ।
दूरादेव परीक्षेत ब्राह्मणान् वेदपारगान् ॥

प्रियो वा यदि वा द्वेष्यः तेषु तच्छ्राद्धमावपेत् ।
यस्सहस्रं सहस्राणां भॊजयेदनृचां नरः ॥

एकस्तान्मन्त्रवित्पूतः सर्वमर्हति भारत ॥ इति

	एवं अष्टाक्षर द्वादशाक्षर पुरुषसूख्तादिमन्त्रजपनिष्ठानां दर्शनेन ब्रह्महाऽपि शुद्ध्यतीति पुराणेषुक्तम् । यथा 

पद्मपुराणे-
साङ्गं समन्त्रं सन्यासं सर्षिच्छन्दोधिदैवतम् ।
सदीक्षाविधि सध्यानं सयन्त्रं द्वादशाक्षरम् ॥

साष्टाक्षरञ्च मन्त्रेशं ये जपन्ति नरोत्तमाः ।
तान् दृष्ट्वा ब्रह्महा शुद्ध्येत् किं पुनर्वैष्णवस्स्वयम् ॥ इति

	श्रूयतेपि । ‘यो हवै नारायणस्याष्टाक्षरं पदमध्येति अनुपब्रुवस्सर्वमायुरेति विन्दते प्राजापत्यं रायस्पोषां गौपत्यं ततोऽमृतत्वमश्नुते ततोऽमृतत्वमश्नुत इति’ । 

श्रीपाञ्चरात्रे – कपिञ्जलसंहितायाम्
याजनाध्यापनयुतः शिष्यानुग्रहकारकः ।
आचार्य इति विज्ञेयो मन्त्रतन्त्रपरायणः ॥

आश्रमे वा वने वाऽपि स वैखानस उच्यते ।
ग्राम्यधर्माणि सर्वाणि वर्जयेद्वनवासकः ॥ इति

यमस्मृतौ-
योऽनुचानं द्विजं मर्त्यो हतवानर्थलोभतः ।
स वदेत्पौरुषं सूक्तं जलस्थश्चिन्तयेद्धरिम् ॥ 

इति केवलाष्टाक्षरमन्त्रजपनिष्ठानामप्येवं विधाः प्रभावाः श्रूयन्त इति चेत् श्रुतिस्मृतिविहितैस्तैरेव मन्त्रैः अद्वारकभगवदर्चने मुख्याधिकारिणां वैखानसानं कौमुतिकन्यायसिद्धमौत्कृष्ट्यं केनापोदितुं शक्यम् । 

किञ्च – यथा वैखानसानामुत्पत्त्यादिकं श्रुतिस्मृतिपुराणादिषु विशेषेण प्रतिपादितं तथा इतरेषां विशेषेण प्रतिपादितञ्चेत् तदा वैखानससाभ्यमितरेषां स्यात् । तथा न दृश्यते हि । 

	अथ वस्तुतो देवलका निरूप्यन्ते ।

वैखानसे-
अवैखानसविप्रो यः पूजयेदालये हरिम् ।
स वै देवलको नाम हव्यकव्यबहिष्कृतः ॥

वैखानसकुले जातः पाञ्चरात्रेण दीक्षितः ।
न दीक्षितो न सञ्जातो लोभान्मोहान्मदर्चनम् ॥ 

कुर्याच्चेत्तु विशेषेण भवेद्देवलकस्तु सः ।

पाञ्चरात्रे सङ्कर्षणसंहितायाम्-

कर्मदेवलकाः केचित् कल्पदेवलकाः परे ।
शुद्धदेवलकाश्चान्ये त्रिधा देवलकाः स्मृताः ॥

अर्थार्थी कालनिर्देशी यो देवं पूजयेत्स हि ।
कर्मदेवलको नाम सर्वकर्मबहिष्कृतः ॥

पाञ्चरात्रविधानज्ञो दीक्षाविरहितोऽर्चकः ।
चतुर्वेदाधिकारोऽपि कल्पदेवलकः स्मृतः ॥

आगमोक्तविधानज्ञो भद्रकाल्युजीवकः ।
शुद्धदेवलकः प्रोक्तः सर्वकर्मबहिष्कृतः ॥

आर्षोक्तेन विधानेन देवलत्वं न विद्यते ।
तस्मात् सर्वप्रयत्नेन वैदिकेनैव पूजयेत् ॥ इति 

शिवशेखरतन्त्रेः – रुद्रः-
अथ देवलकान् वक्ष्ये शृणु देवि! समाहिता ।
कर्मदेवलकाः केचित् कल्पदेवलकाः परे ॥

शुद्धदेवलकास्त्वन्ये त्रिधा देवलकास्मृताः ।
अन्यसूत्रोक्तमार्गेण यस्संवत्सरपूजकः ॥ 

अदीक्षितः स्वयं तन्त्रे कर्मदेवलकस्तु सः ।
अनेनैव प्रकारेण वत्सरत्रयपूजकः ।

कल्पदेववलकः प्रोक्तः स वै शैलसुते! ध्रुवम् ॥

अननुज्ञातमाचार्यात् आगमं शुश्रुवे च यः ।
शीलतः तस्य शिष्यश्च शुद्धदेवलकावुभौ ॥

त्रिधा देवलकत्वं तु न विष्णुविषये क्वचित् ।
रुद्रकाल्यादिविषयमेतदागससम्मतम् ॥ इति

स्मृत्यन्तरेः –

शर्वं सूर्यं तथा चन्द्रं दुर्गादी रुद्रदेवताः ।
योर्चयेत् पणपूर्वं सः सद्यः पतति मानवः ॥

दुर्गा च भद्रकाली च बुद्धश्च क्षेत्रपालकः ।
पञ्चपूजा च इत्येते पञ्च देवलकाः स्मृताः ॥

आदित्यमम्बिकां विष्णुं गणनाथं महेश्वरम् ।
गृहे पूजा च इत्येते पञ्चदेवलकाः स्मृताः (?) ॥ इति

विष्णुषर्मोत्तरे-
चण्डिकायाश्च दुर्गाया ज्येष्ठाया भैरवस्य च ।
रुद्रस्य पूजका ये वै ते वै देवलकाः स्मृताः ॥ इति 

विष्णुः-
देवाचनपरो योऽपि परार्थं वित्तकाङ्क्षया ।
चतुर्वेदधरो विप्रः स चण्डालसमो भवे दिति ॥

	एवमेभिर्वचनैः शास्त्राननुमतमार्गेण पूजकानां देवतान्तरपूजकानामेव च देवलकत्वं सिद्ध्यतीति स्फुटमवगम्यते । 

किञ्च-
वृषो धर्मस्सामाख्यतः तस्य यः कुरुते लयम् ।
वृषलं तं विदुर्देवा निकृष्टं श्चपचादपि ॥ 

	इति वृषलशब्दो यथा वेदशास्त्रोक्तमार्गलयकारके व्युत्पादितः, तथा देवलकशब्दोऽपि ‘दिव् क्रीडाविजिगीषाव्यवहारद्युतिस्तुतिमोदमदस्वप्नकान्तिगति,  ष्विति धात्वर्थानुसारेण गत्यपरपर्यायमार्गार्थकदिव्धातुघटितस्सन् वेदोक्तमागलयप्रापके व्युत्प्दयितुं शक्यते इति तत्प्रतीपेषु वेदमार्गप्रतिष्ठापकेषु वैखानसेषु न सर्वात्मना प्रवर्तते । तथा च –

हारीतः-
वैखानसास्तु ये विप्रा हरिपूजनतत्पराः ।
न ते देवलकाः प्रोक्ता विष्णुपादाब्जसंश्रयात् ॥ इति

स्मृत्यर्थेसारे-
अत्रिः – ‘वैदिकेनैव विधिना दम्भलोभविवर्जितः ।
‘पूजयेद्भक्तितो विष्णुं स हि देवलको न वै ॥ इति

	अन्यथा श्रुत्युक्तमार्गेणालयार्चकानामपि देवलकत्वे तादृशालयार्चनप्रतिपादकानां श्रुतिस्मृतिपुराणादिवचनानां व्यर्थता स्यात् । 

	ननु – अज्ञानतः कृतमपि भगवदाराधनमपवर्गप्रदञ्चेत्-विना शास्त्रं अनधिकारिणापि कृतं तत् अपवर्गप्रदं किं न स्यादिति चेत् – न । भगवदाज्ञाभङ्गापत्तेः । 

यथोवतं भगवता-
यश्शास्त्रविधिमुत्सृज्य वर्तते कामकारतः ।
न स सिद्धिमवाप्नोति न सुखं न परां गतिम् ॥ इति

श्रुतिस्मृती ममैवाज्ञा यस्तामुल्लघ्य वर्तते ।
आज्ञाच्छेदी मम द्रॊही मद्भक्तोऽपि न वैष्णवः ॥ इति

मम चापि प्रियं विष्णोर्देवदेवस्य शार्ङ्गिणः ।
मानुषो वैदिकाचारं मनसाऽपि न लङ्घयेत् ॥ इति

	अतः अनधिकारिणा कृतं शास्त्रासम्मतमिति तन्त्रोक्तप्रकारेण कृतमपि तत् नापवर्गप्रदम् ।

ननु – 
ब्राह्मणैः क्षत्रियैः वैश्यैः शूद्रैश्च कृतलक्षणैः ।
अर्चनीयश्च सेव्यश्च पूजनीयश्च माधवः ॥

सात्त्वतं विधिमास्थाय गीतः सङ्गर्षणेन यः ।

	इति शूद्रादीनामपिपाञ्चरात्रोक्तमार्गेणाचने अधिकारे सिद्धे कथं तान्त्रि-कोक्तप्रकारेणाचनं कुर्वतः ब्राह्मणादेः (अनधिकारिणः) तत् अपवर्गप्रदं न भवतीत्युच्यत इति चेदुच्यते । 

प्रथमं मन्त्रसिद्धान्तं द्वितीयञ्चागमह्वयम् ।
तृतीयं तन्त्रसिद्धान्तं तन्त्रान्तरमतः परम् ॥

इति चतुर्विधेषु सिद्धान्तेषु-

एकत्र दीक्षितस्तन्त्रे सिद्धान्ते वा द्विजोत्तम ।
क्रियां न कुर्यादन्यत्र कर्षणादि चतुर्मुख ॥

आचार्यकमथार्त्विज्यं पूजाञ्च मधुविद्विषः ।
मन्त्रे देवे च सिद्धान्ते तदेवास्य हि युज्यते ॥

इति चतुर्विधतन्त्रेषु एकत्र दीक्षितस्य तन्त्रान्तरेप्रवेशयोम्यताभावस्य प्रतिपादनात् ।

एकगोत्रसमुत्पन्नं पञ्चगॊत्रं पृथक् पृथक् । इत्यारभ्य
सूत्रं कात्यायनं शाखा याजुषं शुक्लमेव च ॥

औपगायनशाण्डिल्यौ भारद्वाजोऽथ गौतमः ।
मौञ्जायनिस्तु पञ्चैते पाञ्चराट्राधिकारिणः ॥ 

इत्यधिकारिभेदस्य विधीयमानत्वात् ।

चतुर्णामपि वर्णानामितरेषाञ्च तद्भुवाम् ।
दीक्षा समैव सर्वेषामाचारस्तन्त्रवर्त्मना ॥

इत्यापस्तम्बादिसूत्रैः संस्कृतस्य पाञ्चरात्रोक्तमार्गेण निषेकादिसंस्कारयोग्यताभाव- कथनात् । तान्त्रिकोक्तप्रकारेण दीक्षितानामेव तन्त्रोक्तार्चनायामधिकारित्व सम्भवात् । 

स्वसूत्रे वर्तमॆने तु परसूत्रेण वर्तते ।
अप्रमाणमृषिं कृत्वा सोऽन्धे तमसिमज्जति ॥ 

स्वकीयधर्ममुत्सृज्य परधर्मं य आश्रयेत् ।
पतितस्स भवेदाशु सद्य एव न संशयः ॥ 

स्वसूत्रस्य परित्यागात् परसूत्रसमाश्रयात् ।
सद्यः पतति वै विप्रो न वेदस्य समाश्रये ॥ 

शाखां शिखां तथा पुण्ड्रं समयाचारमेव च ।
पूर्वैराचरितं कुर्यादन्यथा पतितो भवेत् ॥

यत्स्वशाखां परित्यज्य परशाखासु वर्तते ।
शाखारण्डस्स विज्ञेयस्सर्वकर्मबहिष्कृतः ॥

यस्स्वर्धर्मं परित्यज्य परधर्मं निषेवते ।
पाषाण्डिनं तमाहुर्वै निकृष्टं श्वपचादपि ॥ इति

भगवान्:-
श्रेयान् स्वधर्मो विगुणः परधर्मात् स्वनिष्ठितात् ।
स्वधर्मे निधनं श्रेयः परधर्मो भयावहः ॥ इति

व्यासः: -
स्वधर्मं यस्समुत्सृज्य परधरं समाश्रयेत् ।
अनापदि स विद्वद्भिः पतितः परिकीर्तितः ॥

इत्यादिभिश्च वचनैः परधर्मानुष्ठात्तुः पतितत्वादिस्मरणाच्च अन्यसूत्रोक्तप्रकारेण तान्त्रिकोक्तेन मार्गेण वा बाह्यणादिभिरपि अनधिकारिभिः भगवदाराधनं कर्तुं न शक्यते । तर्हि ‘ब्राह्मणैः क्षत्रियैर्वैज्यैः’ इत्यादिभारतवचनस्य का गतिरिति चेत् – उच्यते । माधवाः – मुख्यत्वेन अद्वारकभगवद्यजनाधिकारित्वेन निरूपितिः ब्राह्मणैः पूजनीयः । इतरैः क्षत्रियैर्वैश्यैश्चार्चन्नीयः । शूद्रैः स्त्रीमिश्च यथार्हमिज्यस्सेव्यश्च इति तस्य वचनस्यार्थः । 

……………………………………… शूद्रैः स्त्रीभिस्तथेतरैः ।
यथार्हमिज्यस्सेव्यश्च नित्यं सर्वेश्वरो हरिः ॥ 

इति भारद्वाजवचनात्, ‘अर्ध्यान्तमर्चनं प्रोक्तं हविरन्तञ्च पूजन’ मित्यर्चनपूजनयोः भिन्नार्थकत्वप्रतिपादनात्, सर्वैरेकरीत्या पूजनेऽभिमते एकपदस्यैव पर्याप्तत्वात् इतरयोः पदयोर्वैर्थ्यापाताञ्च । अन्यथा शूद्रस्यापि पूजार्चनादिष्वधिकाराङ्गीकारे श्रुतिस्मृतिसूत्रपुराणादिविरोधो भवेत् । 

	शूद्रस्यानधिकारप्रतिपादकानि वचनानि चैतानि । श्रुतिः । ‘तस्माच्छूद्रो यज्ञेऽनवक्लृप्तः । स हि देवता अन्वसृजत तस्माच्छूद्रो बहुपशुरयज्ञीयो दैव’ इति । 

स्मृतिः – 
जपस्तपस्तीर्थसेवा प्रवज्या मन्त्रसाधनम् ।
देवताराधनञ्चैव स्त्रीशूद्रपतितानि षट् ॥ इति

श्रीभागवते -
शुश्रूषणं द्विजगवां देवानाञ्चाप्यमायया ।
तत्र लब्धेन सन्तोषः शूद्रप्रकृतयस्त्विमाः ॥ इति

मनौ –
ब्राह्मणस्य तपो ज्ञानं तपः क्षत्रस्य रक्षणम् ।
वैश्यस्य तु तपो वार्ता तपश्शूद्रस्य सेवन’ मिति ॥

अन्यत्र –
यदि शूद्रस्तपः कुर्याद्वेददृष्टेन वर्त्मना ।
इह चास्य परिक्लेशः प्रेत्य चास्याऽशुभा गतिः ॥ इति । 

	किमर्थं शूद्रस्य द्विजशुश्रूषा सर्वदा अभिहितेति चेत् – उच्यते । जन्मान्तरीयकर्मवशात् जननकालेऽपि तमोगुणैरभिभूतस्य तस्य शूद्रस्य तमोनिरसनार्थं द्विजशुश्रूषणम् ब्रह्मणा प्रयुक्तम् ।

आश्वमेधिके –
उदिते सवितर्यस्य क्रियायुक्तस्य धीमतः ।
चतुर्वेदधरस्यापि देहे षड्वृषलाः स्थिताः ॥

क्षत्रिये सप्त विज्ञेया वैश्येत्वष्टौ प्रकीर्तिताः ।
नियताः पाण्डवश्रेष्ठ शूद्रेऽष्टाविंशतिः खलु ॥ इत्यारम्य-

रागद्वेषौ च माहेश्च पारुष्यञ्च नृशंसता ।
शाठ्यञ्च दीर्घवैरञ्च अतिमानमनार्जवम् ॥

अनृतञ्चापवादश्च पैशुन्यमतिलोभता ।
हिंसा स्तेयं मृषावादो वञ्चना रोषलोभते ॥

अबुद्धता च नास्तिक्यं भयमालस्यमेव च ।
अशौचञ्चाकृतज्ञत्वं दम्भता स्तम्भ एव च ॥

निष्कृतेश्चाप्यविज्ञानं जनने शूद्रमाविशन् ।
दृष्ट्वा पितामहः शूद्रमभिभूतन्तु तामसैः ॥

द्विजशुश्रूषणम् धर्मं शूद्राणान्तु प्रयुक्तवान् ।
नश्यन्ति तामसा भावाः शूद्रस्य द्विजभक्तितः ॥ इति 

	अतः तमोगुणाभिभूतस्य शूद्रस्य भगवद्यजनाधिकारो नास्त्येव ।

	नन्वेषां शौनकाद्युक्तप्रकारेण भगवदाराधनेऽधिकारो भवेदिति चेत्तदसत् । तत्र अधिकारिविशेषप्रतिपादनाभावात्; सामान्येनोक्तत्वेऽपि श्रुतिस्मृतिसूत्रपुराणमहाभारत- वैखानसपाञ्चरात्रशैवशिल्पज्योतिषादिषु अधिकारिणां विशिष्य प्रतिपादितत्वात् सर्वशाखाप्रत्ययन्यायेन सामान्यविशेषन्यायेन ‘मत्प्रकरणाधीतं सर्वे मदर्थ’ मिति न्यायेन प्रकरणसाम्येन, उपास्यदेवतैक्यात् गुणोपसंहारन्यायेन च शौनकादिभिरुत्काचनाविधेरपि अत्रैव पर्यवसान युक्तम् ॥ 

	इतरसूत्रिणां कथमिति चेत् _ स्वाश्रमधर्माचरणनैव भगवदाराधनफलं सिद्ध्यति । यथोच्यते – 

स्मृतिषु – 
‘बृह्वल्पं वा स्वगृह्योक्तं यस्य कर्म प्रचोदितम् ।
तस्य तावति शास्त्रार्थे कृते सर्वं कृतं भवेत् ॥ इत्

श्रीविष्णुपुराणे –
वर्णाश्रमाचारवता पुरुषेण परः पुमान् ।
विष्णुराराध्यते पन्था नान्यस्तत्तोषकारकः ॥ इति

तथाऽन्यत्र –
वर्णाश्रमेषु ये दह्र्माः शास्त्रोक्ता मुनिसत्तम ।
तेषु तिष्ठन्नरो विष्णुमाराधयति नान्यथा ॥

ये यजन्ति पितॄन् देवान् ब्राह्मणांश्च हुताशनम् ।
सर्वभूतान्तरात्मानं विष्णुमेव यजन्ते ते ॥ इति 

पुराणान्तरे –
अग्निकार्यं जपं स्नानं तपस्स्वाध्यायमेव च ।
तमेवोद्दिश्य देवेशं कुरु नित्यमतन्द्रितः ॥

प्रातरुत्थाय विधिवत् स्नात्वा नित्यं समाहितः ।
यजेत कर्मभिस्तैस्तैः विष्णुं देवादिसञ्ज्ञितम् ॥ इति 

शाण्डिल्यः – 
प्रवृत्तैश्च निवृत्तैश्च स्वर्गदैर्मोक्षदैरपि ।
आराध्यो भगवानेव वेदधर्मैस्सनातनैः ॥ 

स एव सर्वथोपास्यो नान्यस्संसारतारकः ।
उभाभ्यां ज्ञानकर्मभ्यामाराध्यो भगवान् हरिः ॥ इति

शान्तिपर्वणि-
स्वयम्भूविहितो धर्मो यो यस्य हि नरेश्वर ।
स तेन क्षपयेत्पापं सम्यगाचरितेन हि ॥ इति ।

पाद्मे-
धर्मान् निजांश्च शास्त्रोक्तान् वर्णधर्मानशेषतः ।
पालयन्तीह ये वैश्या न ते यान्ति यमालयम् ॥ इति

स्मृत्यन्तरे –
श्रुतिस्मृतिसदाचाअविहितं कर्म यस्सदा ।
स्वस्वधर्मं प्रयत्नेन श्रेयोऽर्थीह समाश्रयेत् ॥ इति

	‘नान्यः पन्था विद्यतेऽयनाये’ ति ‘ब्राह्मणा विविदिषन्ति यज्ञेन दानेन तपसाऽनाशकेन’ इति च श्रुतिरिममर्थं द्रढयति । 

	अतः अद्वारकभगवद्यजनाधिकारिटिः श्रीमद्वैखानससूत्रिभिस्साम्यं केषाञ्चिदपि नोपपद्यते इति कृतं पल्लवितेन । एतावता ‘अखिलजगत्काअणभूतेन विखनसा प्रणितत्वात्’ इति प्रथमो हेतुः निरूपितः ॥ 

इति प्रथमहेतुनिरूपणम् । 

*****************

अथ द्वितीयहेतुनिरूपणम्

	अथास्य वैखानससूत्रस्य सर्वसूत्राणामादित्वं निरूप्यते । तथा हि –

ब्रह्मकैर्वर्ते-
यथा मुनीनां विखना आदिभूत उदाहृतः ।
सूत्राणां तत्प्रणीतन्तु तथा श्रेष्ठतमं स्मृतम् ॥ इति ।

पुरातन्त्रे भृगुः –
वेदानां व्यासनादर्वाक् प्राग्रूपं मिलितन्तु यत् ।
तान्तु वैखानसीं शाखामिति वेदविदो विदुः ॥ इत्यारभ्य

वैष्णवं सूत्रमेतद्धि सर्वसिद्धिकरं परम् ।
आद्यत्वात्सर्वसूत्र्नां वैष्णवत्वाच्च तत्तु वै ॥ 

मयाऽनुवर्तितं तद्वत्काश्यपात्रिमरीचिभिः ॥ इति

स्कान्दे च –
वैखानसीं महाशाखां स्वसूत्रे विनियुक्तवान् ।
पद्मभूह् परमो धाता तस्मिन्नाराधनत्रयम् ॥
उक्तवान् निगमार्थानामाचारं प्रविभागशः ॥ इति ।

	सूत्रार्थपर्यालोचनयाऽपि सर्वसूत्रादित्वमस्यावगम्यते । यथा- ‘मुखादिन्द्र-श्चाग्निश्चे’ ति भगवन्मुखादग्निसृष्टिः श्रूयते, तथा-

आश्रमेधिके – भगवद्वचनम् ।
‘प्रथमं मन्मुखात्सृष्टो लोकार्थे पचनः प्रभुः ।
सृष्टमात्रो जगत्सर्वमत्तुमैच्छत्पुरा खलु ॥

ततः प्रशमितस्सोऽयमुपासीनो मया पुरा ।
सततोपासनात्सोऽयमौपासन इति स्मृतः’ ॥ इति 

	एवं परमपुरुषमुखाज्जातस्यौपासनाग्नेः कुण्डविधानादिकमत्रैव सूत्रे प्रतिपादितम् । 

	किञ्च नवग्रहमखे सवितृमण्डलस्य चतुरश्रत्वमुच्यते ‘चतुरश्रं वृत्त’ मित्यादिना (सूत्रे) । आदौ चतुरश्रस्य सतो रविमण्डलस्य कालान्तरे वृत्तत्वकल्पनं प्रमाणैरवगम्यते यथा – 

विष्णुपुराणे –
तेजसस्शमनञ्चास्य विश्वकर्मा चकार ह ।
भ्रमिमारोप्य सूर्यन्तु तस्य तेजोऽवशातनम् ॥

कृतवानष्टमं भागं स व्यशाटयदव्ययम् ।
यत्सूर्याद्वैष्णवं तेजश्शातितं विश्वकर्मणा ॥ 

जाज्ज्वल्यमानमपतत् तद्भूमौ मुनिसत्तम । इति । 

	एवं च सूर्यसावर्णिकमन्वन्तरमारभ्य रविमण्डलस्य वृत्ताकारप्रतीतिः । तदनुसारेण बोधायनादिभिः वृत्ताकारत्वं रविमण्डलस्योक्तम् । ततः पूर्वं चतुरश्रत्वमेव । तदेवास्मिन् सूत्रे प्रतिपादितम् । 

	एवं ‘वानप्रस्थो वैखानशास्त्रसमुदाचारो वैखानस’ इति वैखानससूत्रमनुस्मृत्य तृतीयाश्रमधर्मान् बोधायनः प्रतिपादयति ।

	तथा आग्निवैश्यसूत्रे ‘अथातस्सूत्रगणानां व्याख्यास्यामः । बोधायनमापस्तम्बं सत्याषाठं द्राह्यायणमाघस्त्यं शाकल्यमाश्वलायनं शाम्भवीयं कात्यायनमिति नवानि पूर्वसूत्राणि । वैखानस शौनकीयं भारद्वाजमाग्निवैश्यं जैमिनीयं *वाधूलं माध्यन्दिनं हिरण्यकेशीयं कौषीतकमिति नवान्यपरसूत्राणि । एवमष्टादशसूत्राण्यष्टादशसूत्रकाराश्च । एतानि चतुर्वेदमूलानि । पूर्वसूत्राणि शारीराणि सामान्यानिभवन्ति । उत्तरसूत्राणि वैखानसादीनि विष्णुसम्बन्धीनि दैविकानि’ ति वैखानससूत्रस्यादित्वं वैष्णवत्वञ्चोच्यते । 

	अस्य सूत्रस्याधिक्यं च ‘ये वैखानससूत्रेण संस्कृतास्तु द्विजातय’ इत्यादिना पूर्वमेव प्रतिपादितम् । 

	अतः सर्वसूत्राणामादिरिदं सूत्रमिति सिद्धम् । ततः सर्वसूत्रोत्तमत्व`ज्चास्योपपद्यते इति निरूपितो द्वितीयो हेतुः । 

इति द्वितीयहेतुनिरूपणम् । 

*****************

अथ तृतीयहेतुनिरूपणम्

	अथास्य श्रीवैखानससूत्रस्य सूत्रान्तरापेक्षयॆ वैलक्षण्यापादकं प्रत्यक्ष-श्रुतिमूलकत्वमस्तीति ज्ञापयितुं ‘सर्वकर्मसु श्रुतिमार्गानुसारित्वा’ दिति तृतीयो हेतुर्निरूप्यते । तथाहि-

	शुद्धाच—विधौ ‘यत्तूरिचामति तेन ऋचः प्रीणाति’ इत्यादिश्रुत्यनुसारेण सूत्रे ‘ऋग्वेदः प्रीणा’ त्वित्यादिना शुद्धाचमनमुक्तम् । ननु बोधायनेनापि शुद्धाचमनविधिरुत्क इति चेत् सत्यम् । ‘आचमनविधिं व्याख्यास्यामः’ इत्यारभ्य ‘गोकर्णबद्धहस्तेन त्रिराचामेत्, प्रथमं यत्पिबति तेन ऋग्वेदं प्रीणातिम् यद्द्वितीयं तेन यजुर्वेदं यत्तृतीयं तेन सामवेदं प्रीणाती’ त्याचमनेन ऋग्वेदादीनां प्रीतिर्भवतीत्युक्तम् । न तु मन्त्रः । 

	श्रुतिस्मृतिसूत्रविहितस्य सन्ध्योपासनस्य प्रधानभूतमर्ध्यप्रदानादिकमत्रैव प्रतिपादितम् । ‘प्रातस्सूर्यश्चेत्यादिनाऽऽचम्य आपो हिष्ठादिभिस्तिसृभिः प्रोक्ष्य गायत्र्याऽपोभिमन्त्र्य आदित्याभिमुखं विक्षिप्य प्रदक्षिणं करोति’ इत्यादि ।

	बोधायनेनापि सन्ध्यावन्दनविधिरुक्तः इति चेत् नैवम् । ‘अथातस्सन्ध्योपासनविधिं व्याख्यास्यामः तीरं गत्वा प्रयतोऽभिषिक्तः प्रयतो वाऽनाभिषिक्तः प्रक्षालितपादपाणिरप आचम्य सुरभिमत्या अब्लिङ्गाभिर्वारुणीभिः हिरण्यवर्णाभिः पावमानीभिः व्याहृतिभिरन्यैश्च पवित्रैरात्मानं प्रोक्ष्य प्रयतो भवति । अथाप्युदाहरन्ति । 

आपोवगाहनं स्नानं विहितं सार्ववर्णिकम् ।
मन्त्रवत्प्रोक्षञ्चैव द्विजानामवशिष्यते ॥ इति 

	सर्वकर्मणाञ्चैवारम्भेषु प्राक् सन्ध्योपासनाकालाच्चैतेनैव पवित्रसमूहेनात्मानं प्रोक्ष्य प्रयतो भवति । अथाप्युदाहरन्ति । ‘दर्भेष्वासीनो दर्भान् धारयमाणः सोदकपाणिना प्रत्यङ्मुखः सावित्रीं सहस्रकृत्वः आवर्तयेत् । प्राणायामशो वा शतकृत्वः त्रिभिश्च प्राणायामैः ततो (तान्तो) ब्रह्महृदयेन वारुणीभ्यां रात्रिमुपतिष्ठते’ इत्यादिना मार्जनादिकमुक्तम् । प्रधानभूतमर्ध्यपदानादिकमनुक्तम् । 

	ब्रह्मयज्ञः – तलवकारोपनिपदि ‘तस्या वा एष प्रथमः पादः ओं भूस्तत्सवित्रुवरेण्यं ओं भुवः भर्गो देवस्य धीमहि ओं सुवः धियो यो नः प्रचोदयात् इति पच्छः, ओं भूर्भुवस्तत्सवितुर्वरेण्यं भर्गो देवस्य धीमहि ओं सुवः धियो यो नः प्रचोदयात् इत्यर्धर्चशः, ओं भूर्भुवस्सुवस्तत्सवितुर्वरेण्यं भर्गो देवस्य धीमहि धियो यो नः प्रचोदयात् इति समस्ताञ्च सावित्रीं जप्त्वेति यथोपदिष्टः, तथाऽत्र सूत्रेऽपि उक्तोऽस्ति ॥ 

	आघारादिषु सर्वमपि श्रौतवत् । अत्र ब्रह्मवरणानन्तरं सोमवरणमप्युक्तमस्ति । ‘सोमोऽस्माकं ब्राह्मणानं राजा – सोमराजानो ब्राह्मणा’ इति । ‘विष्णुश्च ह वै सोमश्च ब्रह्मवाद्यमवदेतां अहं ब्राह्मणानां प्रतिष्ठेति विष्णुरब्रवीत् अहं प्रतिष्ठेति सोमः तौ प्रजापतिं प्रश्नमैतां सोऽब्रवीत् प्रजापतिः छन्दांसि विष्णुमधिमच्छन्ति नक्षत्राणि सोमं तावुभौ ब्रह्मण्याविति सोऽब्रवीत् पूजितौ पूजयन्तौ स्तुतौ स्तुन्वन्तौ प्रियौ प्रिययन्तौ ब्रह्मण्यौ ब्रह्मवित्तौ ब्राह्मणानां प्रतिष्ठातारौ भवत इति यन्मां ब्रह्मणा वक्ष्यन्ति यज्ञेषु सोऽहमिति विष्णुरब्रवीत् तस्माद्विष्णुर्यज्ञो यज्ञो ब्राह्मणानां प्रतिष्ठा इति । विज्ञायते च । ‘ब्राह्मणो वै छन्दांसी’ त्येतस्मात् ब्राह्मणात् यन्मां ब्राह्मणा वक्ष्यन्ति नक्षत्रेषु तत्राहमिति सोऽब्रवीत्, तस्मात् ब्राह्मणानां सोमो राजेति तस्माद्विज्ञायते च ब्राह्मणो वा अष्टाविंशो नक्षत्राणां तस्य वचः पुण्यमिति तावुभौ ब्रह्मण्यौ ब्रह्मवित्तौ ब्राह्मणानां प्रतिष्ठातारौ ब्राह्मणेषु प्रतिष्ठितौ य एवं ब्राह्मणपुरस्कृतानि कर्मणि करोति यज्ञस्य समृद्ध्या” इति च श्रुतिप्रसिद्धत्वात् । 

	एवमत्र शात्निकपौष्टिकादिषु प्रधानकर्मत्वात् नवग्रहमखस्य पञ्चामिकुण्डविधानमुक्तम् । ‘अथ ग्रहशान्ति व्याख्यास्यामः अहायत्ता लोकयात्रा तस्मादात्मविरुद्धे प्राप्ते ग्रहान् सम्यक् पूजयती’ ति ॥ 

	ग्रहशान्तेः कथं प्राधान्यमिति चेदुच्यते । विषुवेऽयने शुभाशुभे जन्मनक्षत्रे तद्ग्रहाणामातिथ्यं संवत्सरादपि प्रयुञ्जानः सर्वान् कामानवाप्न्ति’ इति ग्रहशान्ति कालं निरूप्य 

ग्रहा गावो नरेन्द्राश्च ब्राह्मणाश्च विशेषतः ।
पूजिताः पूजयन्त्येनं निर्दहन्त्यवमानिताः ॥ 

इत्यकरणे प्रत्यवायमपि दर्शितवान् । 

	तस्मादेव सूत्रकाऐः सूर्यचन्द्रौ विना लोकप्रवृत्त्यसम्भवात् सूर्यप्रधानत्वाच्च ग्रहाणां सर्वकर्मणामादौ ग्रहपुरस्काअमुक्ता तत्र पञ्चाग्निकुण्डविधानमुपदिश्य प्रधाने सभ्ये विष्णुरूपस्य सवितुः होमः ‘सभ्ये सवितु’ रिति प्रतिपादितः । 

	एवम् – ‘नारायण् परं ब्रह्म – ‘ब्रह्मैव भूतानां ज्येष्ठां तेन कोऽर्हति स्पर्धितुम् _ ‘अग्निर्वै देवानामवमो विष्णुः परमः तदन्तरेण सर्वा अन्या देवताः’ इत्यादिश्रुत्यनुसारेण ‘तस्माद्गृहे परमं विष्णुं प्रतिष्ठाप्य सायं प्राटर्होमान्तेऽर्चयति, इति नारायणपरत्वेन सूत्रान्तरेष्वनुक्तमाराधनविधिमुक्ता तत्र ‘स वा एष पुरुषः पञ्चधा पञ्चात्मा इत्यादिश्रुत्यनुसारेण पञ्चमूर्तिविधानमप्युक्तम् ॥ 

	आघारादिषु श्रौतवदेवेति प्रत्यक्षसिद्धमिति पुर्वमेवोक्तम् । एवमन्त्रापि द्रष्टव्यम् ॥ 

	श्रुतिमार्गानुसारित्वे को विशेष इति चेत् – उच्यते । श्रुतिमूलत्वे हि प्रामाण्यातिशयसम्भवः । यथाह – 

मनः – 
‘वेदस्स्मृतिस्सदाऽऽचारः स्वस्य च प्रियमात्मनः ।
एतच्चतुष्टयं प्राहुः साक्षाद्दर्मस्य लक्षणम् ॥

सर्वन्तु समवेक्ष्यैतदखिलं ज्ञानचक्षुषा ।
श्रुतिप्रामाण्यतो विद्वान् स्वधर्मे निविशेति वै ॥ इति

श्रीभारते-
वेदप्रणिहितो धर्मो ह्यधर्मस्तद्विपर्ययः ।
वेदो नारायणस्साक्षात्स्वयम्भूरिति श्शुश्रुमः ॥ इति 

प्रचेताः –
अमीमांस्या बहिश्शास्त्रा ये चान्ये वेदवर्जिताः ।
यत्तद्ब्रूयुर्न तत्कुर्याद्वेदाद्धर्मो विधीयते ॥ इति 

स्मृत्यन्तरे-
धर्मं जिज्ञासमानानां प्रमाणं प्रथमं श्रुतिः ।
द्वितीयं धर्मशास्त्रन्तु तृतीयं लोकसङ्रहः ॥ इति

	एतावता सर्वकर्मसु श्रुतिमार्गानुसारित्व रूपः तृतीयो हेतुर्निरूपितो भवति । तथाच श्रुतिमार्गानुसारित्वादस्य सूत्रस्य सर्वसूत्रोत्तमत्वं सिद्ध्यति इति निरूपितस्तृतीयो हेतुः ।

इति तृतीयहेतुनिरूपणम् । 

***************

अथ चतुर्थहेतुनिरूपणम्

	इदानीं तावत् वैखानससूत्रोक्तधर्मानुष्ठानेन अनतस्थिरफलप्रात्प्तिः सत्कुलीनत्वं फलभूयस्त्वमपि भवतीति ज्ञापयितुं ‘समन्त्रकसर्वक्रियाप्रतिपादकत्वा’ इति चतुर्थोहेतुनिरूप्यते । तद्यथा – 

	अत्र सूत्र नित्यानुष्ठानविधौ ‘इन्द्रोऽहमुभाभ्यामि’ त्यारभ्य करप्रक्षालनादीनि समन्त्रकत्वेनोक्तानि । ब्रह्मयज्ञे ‘ऋतञ्च सत्याञ्चे’ त्यादि विशेषः । पुण्याहे समन्त्रकत्वं स्पष्टम् । सूत्रान्तरेष्वनुक्तमौपासनाग्निकुण्डविधानं प्रतिपादितम् । आघारविधौ समन्त्रकत्वं सिद्धम् । अन्तहोमे तथैव । नान्दीमुखपूर्वकोपनयनादिषु शारीरेषु संस्कारेषु समन्स्त्रकत्वं प्रत्यक्षम् । स्थालीपाकादिषु ‘पूर्वव’ दित्यनेन पूर्वं विस्तरेण प्रतिपादितस्याघारविधेः प्रयोगसौकर्यार्थं सङ्क्षेपेण प्रतिपादनम् । 

	अपरक्रियायामप्यस्ति समन्त्रकत्वम् । तत्र क्वचित् ‘तूष्णी’ मित्युक्त्वत्वात् समन्त्रकत्वं नास्तीति स्वयमेवांशक्य प्रकारान्तरेण समन्त्रकत्वं प्रत्यपादयत् । तत्र तत्र क्वचित् मन्त्रयोग्यताभावेपि विहितविषये सर्वत्र समन्त्रकत्वमस्तीत्यवगम्यते । सूत्रान्तरेषु विहितविषयेष्वपि समन्त्रकत्वानुक्तेः तेषां समन्त्रकसर्वक्रियात्वं नास्ति । तत्र अपरक्रियायामपि सूत्रान्तरानपेक्षा दृश्यते । बोधायनेन अग्निमुखादिषु परिधिपरिस्तरणादिक्षेपणं तूष्णीमेवोक्तम् । 

	समन्त्रकत्वेन कर्मणामुक्तौ को विशेष इति चेत् – उच्यते । कर्मणां मन्त्रवत्त्वेहि वीर्यवत्तरत्वं कर्माराध्यभगवर्प्तीणनद्वारा अनन्तस्थिरफलप्राप्तिः सत्कुलीनत्वञ्च भवन्तीति स्मृतिपुराणादिष्ववगम्यते । यथा – 

छोन्दोग्ये- यदेव विद्यया करोति श्रद्धयोपनिषदा तदेव वीर्यवत्तरं भवति’ ति । तत्रैवं व्याख्यातम् । ‘मन्त्रप्रकाशितानि कर्माणि क्रियन्ते नामन्त्रकमस्ति कर्मे’ ति । 

आथर्वणे-
ऋग्यजुस्सामाख्या मन्त्रेषु कर्मणि कवयो यान्यपश्यन्निति ।

आरण्यपर्वणिः-
व्रतोपनयनाभ्यां वा उपवासेन वा द्विजः ।
क्रियामन्त्रैश्च संयुक्तो ब्राह्मणस्सयान्न संशयः ॥ इति 

तत्रैव –
गुणाभावे फलं न्यूनं भवत्यफलमेव वा ।
अनारम्भे तु न फलं न गुणो दृश्यते ह्युत ॥ इति 

बृहन्नारदीये-
अमन्त्रतो हविर्युत्तु हूयते जाटवेदसे ।
अपात्रे दीयते यच्च तद्धोरं भॊगसाधनम् ॥ 

हुतं हविश्चाशुचिनां दत्तं यत्कर्म यत्कृतम् ।
तत्सर्वं तव भागार्हमधःपातफलप्रद ॥ 

इति बलिचक्रवर्तिनं प्रति भगवता वामनेनोक्तम् ।

बोधायनः –
गोभिरश्वैश्च यानैश्च कृष्या राज्पसेवया ।
कुलान्यकुलतां यात्नि यानि हीनानि मन्त्रतः ॥ 

मन्त्रतस्सुसमृद्धानि कुलान्यल्पधनान्यपि ।
कुलसङ्ख्याञ्च गच्छन्ति कर्षन्ति च महद्यशः ॥ इति 

मनुरपि-
कुविवाहैःक्रियालोपैः वेदानध्ययनेन च ।
कुलान्यकुलतां यात्नि ब्राह्मणातिक्रमेण च ॥

शिल्पेन व्यवहारेण शुद्धापत्यैश्च केवलैः ।
ग्मिरश्वैश्च यानैश्च कृष्या राजोपसेवया ॥

अयाज्ययजनाच्चैव नास्तिक्येन च कर्मणा ।
कुलान्यकुलतां यात्नि यानि हीनानि मन्त्रतः ॥

मन्त्रतस्तु समृद्धानि कुलान्यल्पधनानि च ।
कुलसङ्ख्याञ्च गच्छन्ति कर्षन्ति च महद्यशः ॥ इति 

‘मन्त्रपृतन्तु यच्छ्राद्ध’ मिति सोमोत्पत्तौ स्मर्यते ।

श्रीगीतायाञ्च- 
‘विधिहीनमसृष्टान्नं मन्त्रहीनमदक्षिणम् ।
श्रद्धाविरहितं यज्ञं तामसं परिचक्षते ॥ इत्युक्तम् ।

	यथोपासनं फलमिति च श्रुतिसिद्धं ‘यथाक्रतुरस्मिन् लोके पुरुषो भवति तथेतः प्रेत्य भव’ तीति । 

	अतः शारीरेषु संस्कारेषु समन्त्रकसर्वक्रियाप्रतिपादनात् पूर्णत्वं पूर्णत्वादेव सर्वसूत्रोतमत्वं चास्य सूत्रस्य सिद्धमिति निरूपितः चतुर्थो हेतुः । 

इति चतुर्थहेतुनिरूपणम् । 

***************

अथ पञ्चमहेतुनिरूपणम्

	अथास्य श्रीवैखानससूत्रस्य सर्वोत्तमत्वे तत्सूत्रोक्तधर्मानुष्ठातॄणामपि सर्वोत्कृष्टत्वे च इतरसूत्रिषु मुख्यत्वेनानुपपन्नं निषेकादिसंस्कारादिमत्त्वमस्य सूत्रस्य मुख्यते एवोपपद्यत इति ज्ञापयितुं निषेकादिसंस्कारादिमत्वादिति  पञ्चमो हेतुर्निरूप्यते । यथा -

	‘अथ निषेकादिसंस्कारान् व्याख्यास्यामः ऋतुसङ्गमने’ त्युक्रम्य ‘पाणिग्रहणा’ नीत्यन्तेन शारीरसंस्कारा निषेकसंस्कारपूर्वकत्वेन प्रतिपादिताः ।

	ननु – जातकोपनयनविवाहानान्तरभाविनो निषेकस्य कथमाडित्वं प्रतिपाद्यते? । तथा ‘ब्राह्मणोऽस्य मुखमासीत्’ ‘मनसा त्वेव भूतानि पूर्वं दक्षोऽसृजत्तदा’ इत्यादिश्रुतिस्मृतिषु निषेकेन विना उत्पत्तिदर्शनाच्च निषेकस्य किमर्थमादित्वं प्रतिपाद्यते? । जातकस्याडित्वं श्रीभारते चारगम्यते । 

जातकर्मादिभिर्यैस्तु सङ्कारैः संस्कृतश्शुचिः ।
वेदाध्ययनसम्पन्नष्षट्सु कर्मस्ववस्थितः ॥

शौचाचाररतस्सम्यक् भिक्षार्थी च गुरुप्रियः ।
नित्यव्रतस्सत्यपरः स वै ब्राह्मण उच्यते ॥ इति

एवं हरिवंशे-
क्व दाराः क्वच संसर्गः क्वच भावविपर्ययः ।
यदियं ब्रह्मणा सृष्टा मनस मानसी प्रजा ॥

यद्यस्ति तपसो वीर्यं युष्माकं विदितात्मनाम् ।
सृजध्वं मानसान् पुत्रान् प्राजापत्येन कर्मणा ॥

इति निषेकं विनापि उत्पत्तिः श्रूयते इति निषेकस्यादित्वं न सम्भवति इति चेत् – तदसत् । निषेकविरहेऽपि उत्पत्तिस्सम्भवतीत्येतन्नोपपद्यते । तपोबलाद्योगबलाच्च भगवतो नारायणस्य ब्रह्मणो महर्शीणां वा मानसप्रजासृष्टौ शक्तिस्सम्भवति । नन्येषां । यथा – 

श्रीविष्णुपुराणे-
सङ्कल्पद्दर्शनात् स्पर्शात् पूर्वेषामभवन् प्रजाः ।
तपोविशेषैरिद्धानां तदाऽत्यन्ततपस्विनाम् ॥

युगे युगे भवन्त्येते दक्षाद्या मुनिसत्तमाः ।
पुनश्चैव निरुद्ध्यन्ते विद्वांस्तत्र न मुह्यति ॥

कानिष्ट्यं श्र्यैष्ठ्यमप्येषां पूर्वं नास्ति द्विजोत्तम ।
ता एव गरीयोऽभूत् प्रभावश्चैव कारणम् ॥ इति

	रुद्रोपत्तिरपि निषेकेनेति श्रूयते । शतपथे – ‘अभूद्वा इदं सर्वं प्रतिष्ठा’ इत्यारभ्य ‘भूतानाञ्च प्रजापतिस्संवत्सरायादिक्षत भूतानां ग्रहपरिरासीदुषा पत्नी’ इत्यादिकमुक्त्वा ‘भूतानां पतिः संवत्सर उषसि रेतोऽसिञ्चत् संवत्सरे कुमारोऽजायत तस्य रुद्रस्य नाम करोती’ त्यादी । 

	निषेकक्रियाप्रकारोपि श्रूयते हि । ‘नग्नं कृत्वोरुमुपप्रवर्तयति यदा हि नग्न उरुर्भवत्यथ मिथुनीभवतोऽथ रेतस्सिच्यतेऽथ प्रजाः प्रजायन्ते’ इति, ‘रेतस एव सिक्तस्य बहुशो रूपाणि विकरोति स वै प्रजायते श्वः श्वो भूयान् भवती’ति, ‘रेतो मूत्रं विजहाति योनिं प्रविशदिन्द्रियं गर्भो जरायुणा वृतः उल्बं जहाति जन्मना’ इति । मुण्डोपनिषदि-पुमान् रेतस्सिञ्चति योषितायां बह्व्यः प्रजास्सृजमानास्सरूपाः’ इति । छान्दोग्ये-योषा वा व गौतमाग्नि ‘रित्यारभ्य’ तस्या उपस्थ एव समिद्यदन्तः करोति तेऽर्चिषा अभिनन्दा विस्फुलिङ्गास्तस्मिन्नग्नौ देवा रेतो जुह्वति तस्या आहुतेर्गर्भस्सम्भवती’ ति च । 

श्रीविष्णुपुराणेः –
प्रजास्सृजेति व्यादिष्टः पूर्वं दक्षस्स्वयम्भुवा ।
यथा ससर्ज भूतानि तथा शृणु महामते ॥

मनसा त्वेव भूतानि पूर्वं दक्षोऽसृजत्तदा ।
देवान् ऋषींस्तु गन्धर्वानुसुरान् पन्नगांस्तथा ॥

यदाऽस्य सृजमानस्य न व्यर्धन्त ताः प्रजाः ।
ततस्सञ्चित्य बहुशः सृष्टिहेतोः प्रजापतिः ॥ 

मैथुनैव धर्मेण सिसृक्षुर्विविधाः प्रजाः ।
ततः प्रभृति मैत्रेय प्रजा मैथुनसम्भवाः ॥

भारते –
न चैषां मैथुनो धर्मो बभूव भरतर्षभ ! ।
सङ्कल्पादेव चैतेषां गर्भस्समुपपद्यते ॥

तत्र त्रेतायुगे काले संस्पर्शाज्जायते प्रजा ।
न ह्यभून्मैथुनो धर्मस्तेषामपि नराधिप ॥

द्वापरे मैथुनो धर्मः प्रजानामभवन्नृप ।
तथा कलियुगे काले द्वन्द्वमापेदिरे जनाः ॥ इति

	एवं श्रुतिस्मृतिषु सृष्टिकालादारभ्य निषेकादेवोत्परिति श्रवणात् निषेकेन विना उत्पादनसामर्थ्याभावाच्च निषेकादिमत्वादित्युक्तम् । 

	अत्रापस्तम्बीया एवमाहुः । निषेको नाम गर्भाधानमेव, निषेकगर्भाधानयोः पर्यायत्वात् गर्भाधानातिरेकेण निषेकशब्दस्यार्थान्तरासम्भवाच्च । गर्भाधानशब्दस्यार्थे विचायमाणे ‘गर्भोऽस्मिन्नाधीयत’ इति व्युत्पत्त्या ‘इन्द्रियं वै गर्भ’ इति श्रुत्यनुसारेण रेतस्सेचनमेव गर्भाधानमित्यवगतेः निषेकादित्वमस्माकमप्यस्तीति । 

	अत्र बोधायनीयां प्रत्यवतिष्ठन्ते । ‘यदुक्तं निषेको नाम गर्भाधानम् निषेकगर्भाधानयोः पर्यायत्वा’ दिति – तदसत् । निषेकगर्भाधानयोः पृथक्तेन प्रतिपादनात् पर्यायत्वं न घटते । यथा – ‘चतुर्थ्यां स्नातायां निशायामलङ्कृत्य शयनेऽभिमन्त्रयते’ विष्णुर्योनि’ मित्युपक्रम्य ‘अथैनामुपैति – त्वां पूषन्नि’ इत् । एवं निषेक उक्तः । अथ-गर्भाधानविधिं व्याख्यास्यामः पुर्वपक्षे पुण्ये नक्षत्रे ब्राह्मणानन्तेन परिविष्य पुण्याहं वाचयित्वा अथ देवयजनप्रभृत्याग्निमुखात्कृत्वा पक्वाज्जुहोति – प्रवेधसे कवये मेध्याये’ ति । इति गुभाधानमुक्तम् । एवं निषेकगर्भाधानयोः पृथक्त्वेन कीर्तनात् निषेक एव गर्भाधानमिति वक्तुमयुक्तम् । किञ्च आपस्तम्बसूत्रे निषेकपूर्वकत्वेनानुक्तत्वात् चत्वारिंशत्संस्काअपरिगणने अगृहीतत्वाच्च तेषां निषेकाद्यास्संस्कारा न भवन्तीति । 

	अत्र आपस्तम्बीया ऊचुः । यद्यस्माकं निषेकाद्याः संस्कारा न भवन्तीत्युच्यते तर्हि युष्माकमपि तथैव, भवत्सूत्रेपि ‘यतो एतद्भुतः प्राहुत आहुतः शूलगवो बलिहरणं प्रत्यवरोहणमष्टका पार्वणहोम’ इतीत्यारभ्य विवाहाद्येवोक्तम् – नतु निषेकादित्वेन । किञ्च सूत्रोपक्रमे संस्कारगणनायामपि निषेकस्तु संस्कारत्वेन वा शब्दमात्रेण वा न प्रतिपादितः । किञ्च ‘चतुर्थ्यां स्नातायोमित्यदिना पृथक्त्वेन विधीयमानस्य गर्भाधानस्य लक्षणप्रतिपादनाभावात् विशिष्य कालनिरूपणाभावाच्च (वैखानसे सूत्रे एव निषेकादित्वेन उक्तत्वाच्च वैखानसानामेव निषेकादित्वम्,) आवयेः उभयोरपि निषेकाद्यास्संस्कारा न भवन्ति इति । अयमेव सिद्धान्तः । 

तथा च –
निषेकाद्याः श्मशानान्तास्तेषां वै मन्त्रतः क्रियाः ।
गर्भाधानमृतौ पुंसस्स्वनं स्पन्दानात्पुरा ॥ 

इति याज्ञवल्क्योक्तौ तेशामितिशब्देन ‘मुख्ये सम्भवत्यमुख्यकल्पनायोगा’ दिति न्यायेन मुख्यत्वेन श्रीवैखानससूत्रे एव निषेकादित्वस्य विद्यमानत्वात् वैखानस एव परामृश्यन्ते इति – तेषामेव निषेकादित्वम्, इतरेषां निषेकादित्वं न सम्भवति । अपि तु गर्भाधानादित्वमेव । अयमेव याज्ञवल्क्याभिप्रायः । 

	अथोच्येते । गर्भाधानलक्षणमनुक्तं विशिष्य कालश्चानुक्त इति यदुक्तम् तत्रोच्यते – सर्वेषां कारणभूतेन परमाचार्येण विखनसा प्रणीते श्रीवैखानससूत्रे ‘अथ गृहीतगर्भालिङ्गानि शरीराटोपः सक्थिसीअनं द्वेषो भर्तुररुचिराहारे लालाप्रकोपः खरता वाचः स्फुरणं योनेरिति गर्भस्य दैवानुबण्धं ज्ञात्वा आपूर्यमाणपक्षे पुण्ये पुन्नाम्नि शुभे नक्षत्रे’ इत्यादिना गर्भाधानलक्षणकालयोरपि वैखानससूत्रे प्रतिपादित्वाट्

वेदे वैखानसे सूत्रे यो धर्मःपरिकिर्तितः ।
सर्वैः स धर्मोऽनुष्ठेयो नात्र कार्या विचारणा ॥

इति भृगुणोक्तत्वात् ‘अनुक्तमन्यतो ग्राह्य’ मिति न्यायात् विखनसः आचार्यत्वेन भारतादिषु प्रतिपादितत्वाच्च अनुरक्तांशेषु वैखानसोक्तप्रकारेण अस्माभिरपि कर्तुं युक्तमिति । एतदेव युक्तरम् । तथाहि – 

	आपस्तम्बादीनामाचार्येण बोधायनेन  स्वशिष्यान् प्रति ‘अथात्र पाकयज्ञानां प्रायश्चित्ति’ रित्यारभ्य ‘व्याहृतीनां प्रयोगे अयथाकृतं यथाकृतं भावतीत्याचार्या ब्रुवते । तत्राप्युदाहरन्ति’ इति, ‘चतुर्थीप्रभृत्याषोडशीमुत्तरामुत्तरामुपैति प्रजानिःश्रेयसमृतुगमनमित्याचार्याः, सर्वाण्युपगमनानि मन्त्रवन्ति भवन्तीति बोधायनः यच्चादौ यञ्चर्ताविति शालीकि’ रिति – ‘अथास्यातिथयोभवन्ति गुरोस्समानवृत्तिर्वैखानसः स्नातको राजा वा धर्मयुक्तः तेषामभ्युत्थायाऽसनं पाद्यमर्हणमर्ध्यं वा प्रयुञ्जीत’ इति – ‘एतमग्निहोत्रं सायमुपक्रं प्रातरपवर्गमाचार्या ब्रुवते तत्रोदाहरन्ति’ इति, ‘वैखानसानां न द्रुह्येत्’ इत्यादिसूत्रेषु ‘आचार्या ब्रुवते’ इति निर्दिष्टः आचार्यः वैखानस एवेति वक्तुं युक्त – मन्वादीनां शारीरसंस्कारवक्तृत्वाभावात्, बोधायनेन प्रतिपादितस्य वैखानससूत्रे विद्यमानत्वात्, ‘गुरोः समानवृत्तिर्वैखानसः’ इति बोधायनेनैवोक्तत्वात्, ‘विखनसाचार्ये’ ति भारतेप्रतिपादितत्वाच्च । तथा च सर्वेषां काअणभूतेन विखनसा प्रणीतत्वात् तत्सूत्रोक्त प्रकारेण सर्वैः कर्तुं युक्तमेव । किञ्च अरण्यादिपात्रलक्षणमपि तत्रैव प्रतिपादितम् । 

	अन्येऽप्याहुः । ‘अस्माकमपि निषेकादित्वं समानमिति । तदप्यसत् । गर्भाधानशब्दस्यार्थे विचार्यमाणे’ योनिं प्रविशदिन्द्रियं गर्भॊ जरायुणा वृत’ इति प्रमाणेन गर्भगोले प्रविष्टस्य रेतस एव गर्भशब्दवाच्यत्वमवगम्यते । नत्वितरस्य केवलरेतसः । तथा – ‘आसिञ्चतु प्रजापतिर्धाता गर्भं दधातु’ इति निषेकक्रियानन्तरभावित्वात् गर्भाधानस्य, निषेकस्य तु प्रत्यार्तवङ्कर्तुं व्योम्यतासम्भवात् अधृतरेतसः स्नावदोषप्रसङ्गात् श्रुतिस्मृतिविरोधात् प्रत्यक्षविरोधाच्च निषेक एव गर्भाधानमिति वक्तुमयुक्तम् । 

	अथ निषेकादित्वे को विशेष इति चेत् – उच्यते । निषेकादिक्रियावतामेव श्रोत्रियत्वं धर्मशास्त्राधिकारित्वं ब्रह्मशरीरित्वञ्च बोधायनादिभिरुक्तम् । यथा-

निषेके गर्भसंस्कारे जाटकर्मक्रियासु च ।
विधिवत्संस्कृता मन्त्रैः चीर्णा व्रतसमापनात् ॥

श्रोत्रिया इति विज्ञेयाः शाखापाराश्च ये द्विजाः ।
विधिवत् गृह्यते पाणिमृतौ चीर्णव्रतास्तुते ॥ 

मन्त्रवत्सम्प्रयोगेन ब्राह्मण्यां गर्भमादधुः ।
निषेकाद्याः श्मशानान्ताः सत्क्रिया ब्राह्मणाश्रिताः ॥ इति 

याज्ञवल्क्यः –
निषेकाद्याः श्मशानान्ताः तेषां वै मन्त्रतः क्रियाः ।
गर्भाधानमृतौ पुंसस्सवनं स्पन्दनात्पुरा ॥ इति

मनुः –
निषेकादिश्मशानन्ताः मन्त्रैर्यस्योदितः क्रियाः ।
तस्य शास्त्रेऽधिकारोऽस्मिन् ज्ञेयो नान्यस्य कस्यचित् ॥ इति 

	अत्र मनुवाक्ये ‘यस्य – तस्य – कस्यचित्’ इत्यादिशब्दानां वैयर्थ्यप्रसङ्गात् ‘सर्वेषां निषेकादित्वं समानमिति वक्तुमयुक्तम् ।

आश्वमेधिके भगवान् –
वैदिकैः कर्मभिः पुण्यैः निषेकादिर्द्विजन्मनाम् ।
कार्यः शरीरसंस्कार पावनः प्रेत्य चेह च ॥

गार्मैहोम्मैर्जातकर्मनामचौलोपनायनईः ।
स्वाध्यायैश्च तपोभिश्च विवाहस्नातकव्रतैः ॥
महायज्ञैश्च यज्ञैश्च ब्राह्मीयं क्रियते तनुः ॥ इति 

एवमम्यत्रापि द्रष्टव्यम् ॥
	बोधयनेन- ‘यतो एतद्भुत’ मित्यादिना सूत्रादौ विवाहपूर्वकत्वेनोक्तम् । आपस्तम्बेन ‘अथ कर्माण्याचाराद्यानि गृह्यन्ते’ इत्याअभ्य ‘उपनयनं व्याख्या स्याम’ इति । भारद्वाजसत्याषाढाभ्यामाश्वलायनेन च ‘उक्तानि वैतानिका’ नीत्यारभ्य वैश्वदेवपूर्वकत्वेन । द्राह्यायणेन ‘अथातो गृह्यकर्माणि, उदगयनपुर्वपक्ष’ इत्यारभ्य आचारादित्वेन । कात्यायनश्च ‘अथातो गृह्यस्थालीपाकानां कर्मे’ त्यारभ्य प्रतिपादितवान् । ‘अथ निषेकादिसंस्कारान् व्याख्यास्याम’ इत्यारभ्य निषेकपूर्वकत्वेन भगवता विखनसैव प्रतिपादितम् ।

	एवं च निषेकपुर्वकत्वेनोक्तत्वादस्य सूत्रस्य सर्वसूत्रोत्तमत्वं एतत्सूत्रोक्तधर्मानुष्ठानेनैव तत्सूत्रिणां सर्वोत्कृष्टत्वञ्चोपपद्यते इति श्रुतिस्मृतिपुराणादिमुखेन प्रतिपादितमिति निरूपितः पञ्चमो हेतुः । 

इति पञ्चमहेतुनिरूपणम्

***************

अथ षष्ठहेतुनिरूपणम्

	अथेदानीं श्रीवैखानससूत्रोक्तधर्मानुष्ठातृणामेव सर्वेभ्यः श्रेष्ठतमत्वं सूत्रान्तरेष्वनुक्तं श्रुतिसिद्धाष्टादशसंस्कारवत्वं क्रियाभहुल्यञ्च सम्भवतीति ज्ञापयितुं ‘अष्टादशसंस्कारप्र्तिपादकत्वा’ दिति षष्ठो हेतुर्निरूप्पय्ते । तथा हि –

	अथ निषेकादिसंस्कारान् व्याख्यास्यामः ऋतुसङ्गमन-गर्भाधान-पुंसवनसीमन्त-विष्णुबलि जातकर्मो त्थान-नामकरणा-न्नप्राशन-प्रवासाघमन-पिण्डवर्धनचौलो-पनयन-पारायण-त्रतबन्धविसर्गो-पाकर्म-समावर्तन-पाणिग्रहणानीत्यष्टदशसंस्काराश्शारीराः’ इति अष्टादशसंस्काराः सूत्रे प्रतिपादिताः । एते च श्रुतिसिद्धाः । यथा मुण्डोपनिषदि – ‘प्लवा ह्येते अदृढा यज्ञरूपा अष्टादशोक्तमवरं येषु कर्म । एतच्छ्रेयो येऽभिनन्दन्ति मूढा जरामृत्युं ते पुनरेवापियन्ति’ इति । 

	अत्र केचिदेवमूचुः ‘यज्ञस्यत्विजष्षोडश सदस्यस्सप्तदशः यजमानोऽष्टादशः’ इति श्रुत्यनुसारेण ‘अष्टादशोक्तमवरं येषुकर्मे’ त्यत्र यजमानादय एव विवक्षिता इति । तदसत्- ‘अष्टादशोक्तमवरं कर्मयेषु’ इत्युक्तत्वात् । ऋग्विम्यजमानादयो हि यागकर्तारः न तु कर्म । ‘येषु’ इत्यस्य पदस्य येषु सूत्रेप्वित्यर्थः । अवरं कर्म जातकादयः, स्मार्तकर्मत्वात् । आत्मगुणरहिता याघदयः जातकर्मादयश्च अदृढाः प्लवाः संसारोत्तारका न भवन्ति । तथा च अत्र अदृढप्लवत्वेन निन्दिताः संस्काराः यागादयश्च आत्मगुणरहिता एव विवक्षिताह् । तत्सहितानां तेषां मोक्षसाधकत्वात् । यथा –

गौतमधर्मेः – यस्य तु खलु चत्वारिंशत्संस्कारा न चाष्टावात्मगुणाः न स ब्रह्मणस्सायुज्यं सालोक्यञ्च गच्छति । यस्य खलु चत्वारिंशत्संस्काराणामेक देशोप्यष्टावात्मगुणाः अथ स ब्रह्मणस्सायुज्यं सालिक्यञ्च गच्छति गच्छती’ ति । 

अष्टावात्मगुणाः – दया समस्तभूतेषु क्षान्तिरनसूया शौचमनायासो मङ्गल्यमकार्पण्यमस्पृहे’ ति । तल्लक्षणानि तु –

अबन्धौ बन्धुवर्गे वा मित्रे द्वेष्टरि वा तथा ।
आपन्ने रक्षणं यत्तु दयैषा परिकीर्तिता ॥ 

बाह्ये वाऽभ्यन्तरे वापि दुःख उत्पादिते परैः ।
न प्रकुप्यति नो हन्ति सा क्षमा परिकीर्तिता ॥

सगुणान् गुणिनो हन्ति स्तौति मन्दगुणानपि ।
नान्यदोषेषु रमते साऽनसूया प्रकीर्तिता ॥

अभक्ष्यपरिहारश्च संसर्गश्चाप्यनिन्दितैः ।
स्वधर्मेच व्यवस्थानं शौचमेतदुदाहृतम् ॥

शरीरं पीड्यते येन सुशुभेनापि कर्मणा ।
अन्यन्तं तन्नकर्तव्यमनायासस्स उच्यते ॥

प्रशस्ताचरणं नित्यमप्रशस्तविसर्जनम् ।
एतद्धि मङ्गलं प्रोक्तमृषिभिस्तत्त्वदर्शिभिः ॥

स्तोकादपि प्रदातव्यमदीनेनान्तरात्मना ।
अहन्यहनि यत्किञ्चिदकार्पण्यं तदुच्यते ॥

यथोत्पन्नेषु सन्तोषः कर्तव्यस्स्वागतैर्धनईः ।
परार्थान् नाभिभाषेत साऽस्पृहा परिकीर्तिताह् ॥ इति

प्रसङ्गादिदमुक्तम् । प्रकृतमनुसरामः ।

	अथ अष्टादशस्मृत्युक्तानि अष्टादशपुराणेशूक्तानीति वा मुण्दक श्रुत्यर्थोऽस्तु इति चेत् – तदप्यसत् – स्मृतिपुराणादिषु अष्टादशकर्मेति विशिष्यानुक्तत्वात् । अत्र अष्टादशोक्तमवरं कर्म येष्वि’ ति सामान्येनोक्तत्वात् ततोक्तानां योगादीनामप्यपवर्गप्रापकत्वाभावात् पुनरपि जरामृत्युप्रापकत्वाञ्च न स्मृतिपुराणेशूक्तानीति वक्तुं युक्तम् । किञ्च – 

पाद्मपुराणे –
‘वैष्णवं नाअदीयञ्च तथा भागवतं शुभम् ।
गारुडाञ्च तथा पाद्मं वाराहं शुभदर्शने ! ॥ 

सात्त्विकानि पुराणानि विज्ञेयानि च षट् पृथक् ।
ब्रह्माण्डं ब्रह्मकरिवर्तं माकण्डेयं तथैव च ॥

भविष्यद्वामनं ब्राह्मण् राजसनि च षड्विधाः ।
मात्स्यं कौर्मं तथा लैङ्गं शैवं स्कान्दं तथैव च ॥
आग्नेयञ्च षडेतानि तामसनि निबोध मे ॥ इति 

मत्स्ये-
सङ्कीर्णास्तामसाश्चैव राजसास्सात्त्विकास्तथा ।
कल्पाश्चतुरिधाः प्रोक्ताः ब्रह्मणो दिवसाश्च ते ।
यस्मिन् कल्पे तु यत्प्रोक्तं पुराणं ब्रह्मणा पुरा ॥

तस्य तस्य तु माहात्म्यं तेन रूपेण वर्तते ।
सङ्कीर्णेषु सरस्वत्याः पितॄणाञ्च निगद्यते ।।

अग्नेश्शिवस्य माहात्म्यं तामसेषु प्रकीर्त्यते ।
राजसेषु तु माहात्म्यमधिकं ब्रह्मणो विदुः ॥

सात्त्विकेष्वथ कल्पेषु माहात्म्यमधिकं हरेः ।
तेष्वेव योगसंसिद्धा गमिष्यन्ति परां गतिम् ॥ इति

पाद्मे-
वासिष्ठञ्चैव हारीतं व्यासं पाराशरं तथा ।
भारद्वाजं काश्यपीयं स्मृतिषट्कन्तु सात्त्विकम् ॥

मानवं याज्ञवल्क्यञ्च आत्रेयं दाक्ष्यमेव च ।
कात्यायनं वैष्णवञ्च स्मृतिषट्कन्तु राजसम् ॥

गौतमं बार्हस्पत्यञ्च सांवर्तञ्च यमस्मृतिः ।
शाम्भमौशनसञ्चैव स्मृतिषट्कन्तु तामसम् ॥ इति

तथा-

सात्त्विका मोक्षदा ज्ञेया राजसाः स्वर्गदाः स्मृताः ।
तथैव तामसा देवि निरयप्राप्तिर्हेतवः ॥ 

इत्यादिवचनसिद्धसात्विकपुराणेशु प्रतिपादितानां भगवदाराधनादीनां मोक्षहेतुत्वस्मरणात्, सामान्येन अष्टादशपुराणोक्तकर्मणा जीर्णप्लवसादृश्यं वक्तुं न शक्यम् । अन्यथा स्वर्गमोक्षनिरयाणामेकरूपत्वाङ्गीकारापातात् । अतः श्रीमद्वैखानससूत्रोक्ताष्टादशसंस्कारा एवेत्यवगन्तव्यम् । बोधायनसूत्रे संस्कारसङ्ख्या न कृता । आपस्तम्बादिनापिपञ्चमहायज्ञानां नित्यहोमस्य च पाकयज्ञत्वेनाङ्गीकारात् एते षोडसंस्कारा इति विविच्यानुक्तत्वात् अपरसंस्काअप्रतिपादनाभावाञ्च न तत्रोक्ताः गृहीतुं शक्याः । 

	श्रीवैखानसे तु क्रियाबाहुल्यमप्यस्ति । तथा हि । अष्टादशसंस्काराः पाकयज्~आश्च पृथक्त्वेनोपपादिताः । वर्षवर्धनाद्यास्तु विशेषाः । पञ्चमहायज्ञसहिता द्वाविंशद्यज्ञाः – पञ्चमहायज्ञानामेकत्वम् । अपरश्चाष्टादशव्यतिरिक्त इति । 

	क्रियाबाहुल्येन किमाधिक्यमिति चेत् – उच्यते । मुण्डोपनिषदि ‘क्रियावानेष ब्रह्माविदां वरिष्ठः’ इति ‘क्रियावन्तः श्रोत्रिया ब्रह्मनिष्ठाः स्वयं जुह्वत एकर्षिं श्रद्धयन्तः । तेषामेवैतां ब्रह्मविद्यां वदेत’ इति च श्रूयते । 

बोधायनः – तस्माद्यः कश्चन क्रियावान् सतामनुमताचारस्स श्रोत्रियस्स एव विज्ञेयस्स एव विज्ञेयः’ इति । किञ्च-कर्मभूयस्त्वात् फलभूयस्त्वञ्च ‘यथोपसनं फल’ मिति न्यायात् सिद्ध्यति । अतः-अष्टादशसंस्कारप्रतिपादकत्वादस्य सूत्रस्य श्रेष्ठत्वं एतत्सूत्रिणां सर्वोत्कृष्टत्वञ्चोपपद्यत इति निरूपितः षष्ठो हेतुः ।

इति षष्ठहेतुनिरूपणम् । 

****************

अथ सप्तमहेतुनिरूपणम्

	अथ श्रीवैखानससूत्रस्य इतरसूत्रापेक्षाभावात् स्वातन्त्र्यमस्तीति ज्ञापयितुं साङ्गक्रियाकलापवत्त्यादिति सप्तमो हेतुर्निरूप्यते । तथाहि – अत्रसूत्रे अष्टादशसं-स्कारः शारीराः प्रसिद्धास्साङ्गाः एव प्रतिपादिताः । 

	ननु – अङ्कुरार्पणशताभिषेकाग्निद्वयसंसर्गपुत्रपरिग्रहब्रह्ममेधवृषोत्सर्जनादि-प्रतिपादनाभावात् साङ्गक्रियाकलापवत्त्वं नास्तीति चेत् – तदसत् । इयं शङ्का श्रीवैखानससूत्रस्वरूपानभिज्ञत्वकृता । इदं सूत्रमेकादशप्रश्नात्मकम् । अत्र न प्रतिपादितानीति उक्तिः, अतिरिक्तत्वेन गृह्यपरिशिष्टसद्भावाज्ञानात् । गृह्यपरिशिष्टसद्भावः कथमवगम्यते इति चेत् – उच्यते । 

	‘अथाङ्कुरार्पणविधिं व्याख्यास्यामः’ इत्यारभ्य खण्डद्वयेनाङ्कुरार्पणमुक्तम् ।

	सायं स्थण्डिले सहस्रं पिष्टेन सोमरूपाणि करो’ तीत्यत्र विशेषेण स्थण्डिलादिप्रतिपादितम् 

‘शताभिषेकं पूर्वाह्णे पुण्याहं द्विजभोजन’ मित्यारभ्य –

सायं गोमयसंलिप्ते स्थण्डिले प्रागनुन्नते ।
प्राचीरेखा द्विपञ्चाशत्सङ्ख्यया तत्र सलिखेत् ॥ 

इत्यादिना शताभिषेकप्रयोगश्च उक्तः ।

तथा ‘धौतवस्त्रधारिणौ स्याता’ मित्यारभ्य
दीपाद्यलङ्कृते गेहे व्रीहीनास्तीर्य तत्र वै ।
चर्माभावे कटं वापि तदूर्ध्व्  दिति ॥

शेषहोमेऽनन्तहोमान्ते आसीनं तत्र चर्मणि ।
विसृजामि व्रतञ्चेति तद्व्रतं चर्ग सन्त्ययेत् ॥

इत्यादिना अग्निद्वयसंसर्गप्रकारश्च प्रतिपादितः ॥

पुत्रपरिग्रहप्रकाअश्च –
‘त्यागविक्रयदानेषु प्रोक्तेष्वपि ततस्स्मृतौ ।
एकं न दद्यान्नो गृह्यात् न स्त्री भर्त्रननुज्ञया ॥ इत्यादिना

ब्रह्ममेधविधिस्तु –
संस्कारो ब्रह्मनिष्ठानां सदाचारवतामपि ।
ब्रह्ममेधोऽतिफलदो न सर्वेषां द्विजन्मनाम् ॥ इत्यादिना

वृषोत्सर्गविधिस्तु
वृषोत्सर्गविधिं वक्ष्ये येन प्रतत्वमोचनम् ।
स्नात्वाऽथ वास्तुहोमान्ते प्रेतत्वस्य विमुक्तये ॥ इत्यादिभिः

	एवं अत्रानुक्तानि सर्वाणि गृह्यपरिशिष्टे प्रोक्तानि इति वेदितव्यम् ॥

	बोधायनादिभिरप्येते साङ्गा एव प्रतिपादिता इति चेत् – न । ‘सति कुड्ये चित्रकर्मे’ ति न्यायेन प्रधानकर्माणि प्रतिपादितानि चेत् अङ्गविचारः कर्तव्यः । सन्ध्योपासने अर्ध्यप्रदानादिकमनुक्तम् । वानप्रस्थाश्रमस्वीकरणादिकमपि न प्रतिपादितम् । वानप्रस्थाश्रमस्वीकरणास्वीकरणारण्याहरणपात्रलक्षणादिषु वैखानससूत्रापेक्षा अस्त्येव । देवताप्रतिष्ठादिकमुक्तं लक्षणमनुक्तम् ।

	आपस्तम्बादिभिः सन्ध्योपासने अर्ध्यप्रदानादिकमनुक्तम् । वानप्रस्थाश्रमस्वीकरणादिकमपि न प्रतिपादितम् । वानप्रस्थाश्रमस्वीकरणास्वीकरणारण्याहरणपात्रलक्षणादिषु वैखानससूत्रापेक्षा अस्त्येव । देवताप्रतिष्ठादिकमुक्तं लक्षणमनुक्तम् । 

	आपस्तम्बादिभिः सन्ध्योपासनाङ्कुरप्रतिसरदेवताराधनयज्ञोपवीतधाअणादिक-मप्यनुक्तम् । आपस्तम्बादीनामन्योन्यापेक्षा प्रसिद्धा । अन्योन्यापेक्षा नाम अस्वातन्त्र्यमङ्गहीनवत् । 

मनुः –
यद्यत्परवशं कर्म तत्तद्यत्नेन वर्जयेत् ।
सर्वं परवशं दुःखं सर्वमात्मवशं सुखम् ।
एतद्विद्यात्समासेन लक्षणं सुखदुःखयोः ॥ इति 

	अनेन अनन्तस्थिरफलप्राप्तिर्दर्शिता । अतः सूत्रान्तरनैरपेक्ष्यात् सर्वसूत्रोत्तमत्वं स्वन्त्र्यञ्च घटत इति निरूपितस्सप्तमो हेतुः । 

इति सप्तमहेतुनिरूपणम् ।

****************

अथ अष्टमहेतुनिरूपणम्

	इदानीं तावत् श्रुतिस्मृतिपुराणादिभिः सर्वोत्तरत्वेनावगतस्य श्रीवैखानसूत्रस्य अखिलशिष्टपरिगृहीतत्वमस्तीति दर्शयितुं मन्वाद्यैः स्वीकृतत्वादिति अष्टमो हेतुः । निरूप्यते । तथाहि –

मनुः –
‘अतः परं प्रवक्ष्यामि धर्मं वैखानसाश्रयम् । इत्यारभ्य
पुष्पमूलफलैर्वापि केवलैर्वर्तयेत्सदा ।
कालपक्वैः स्वयं शीर्णैर्वैखानसमते स्थितः ॥ इति

व्यासः –
मूलैरेके फलैरेके पुष्पैरेके दृढव्रताः ।
वर्तयन्ति यथान्यायं वैखानसमते स्थिताः ॥ इति ।

गौतमः –
श्रामणकेनाग्निमाधायाऽग्राम्यभोजी । इति ।

यमः –
श्रामणकेन विधानेन सायं प्रातरुपस्पृशेत् ॥ इति ।

शङ्खलिखितौ –
श्रामणकेनाग्निमाधाय काले कुरुविन्द – वेणु – श्यामाकनीवारादिभिर्वर्तयेत्’ इति । 

हारीतः –
वानप्रस्थो ग्राम्या ओषधीः परिवर्जयेत् । त्रेताग्नीनां स्थाने श्रामणं वाऽग्निमाधाय वल्कलशाणचर्मकुशमुञ्जविदलकं वा वसानो वैखानसप्रोक्तेन विधिना वानप्रस्थो विखना भवति । अनुज्ञायिकोऽनुप्रस्थायिक’ श्वेति ।

वसिष्ठः –
श्रामणकेनाग्निमाधायाऽहिताग्निर्वृक्षमूलिकः । इति ।

बोधायनः –
वानप्रस्थो वैखानसशास्त्रसमुदाचार इति ।

आपस्तम्बः –
‘एकाग्निरनिकेतः स्या’ दिति । अस्य धर्मकपर्दी- ‘गार्हपत्यादीनां त्रेताग्नीनां स्थाने यस्यैकोऽग्निः औपासन एव-वैखानससूत्रे दृष्टत्वात् । पाणिग्रहणनिमित्वद्वादौपासनस्य । 

	जैमिनीयसूत्रे सौमिकचातुर्मास्यप्रकरणे । ‘भारद्वाजपूर्वं यथा वैखानसपूर्वे पञ्च’मेति 

	अत्रोभयत्र अत्रिव्याख्यानम् – ‘षोडशर्त्विजा मध्ये भारद्वाजसूत्रिणं प्रस्तोतारं वैखानससूत्रिणं प्रतिहर्तारं वरयेत्’ इति । 

कपिञ्जलसंहितायम् –
याजनाध्यापनयुतः शिष्यानुग्रहकारकः ।
आचार्य इति विज्ञेयो मन्त्रतन्त्रपरायणः ॥

आश्रमे वा वने वापि पुत्रदारसमाहितः ।
अष्टाक्षरपरो नित्यं स वैखानस उच्यते ॥

ग्राम्यधर्माणि सर्वाणि वर्जयेद्वनवासकः ।
वल्कलाजिनसंवीतः स मौनीत्यभिधीयते ॥ इति

पाद्मे द्वादशाक्षरप्रकरणे –
………………………………….. पुत्रदाअसमन्वितः ।
वने वा पत्तने वापि जपेद्वैखानसः शुचिः ॥

वियुक्तः पुत्रदाअद्यैः स्वयमेव वने स्थितः ॥ इति

अन्यैरप्येवमेवोक्तम् ।
अखिलशिष्टपरिग्रहे को विशेष इति चेत्-अखिलशिष्टपरिग्रहात् प्रामाण्यातिशयोऽस्तीत्यवगम्यते ।

आश्वमेधिके-
धर्म जिज्ञासमानानां प्रमाणं प्रथमं श्रुतिः ।
द्वितीयं धर्मशास्त्रं हि तृतीयं लोकसङ्ग्रहः ॥ इति

मनुः – 
विद्वद्भिस्सेवितं सम्यक् नित्यमद्वेषपरागिभिः ।
हृदयेनाऽभ्यनुज्ञातो यो धर्मस्तं निबोधत ॥ इति

याज्ञवल्क्यः –
चत्वारो वेदधर्मज्ञाः पर्षत् त्रैविद्यमेव वा ।
सा व्रूते यं स धर्मः स्यादेको वाऽध्यात्मवित्तमः ॥ इति

वेदाः प्रमाणं स्मृतयः प्रमाणं धर्मार्थयुक्तं वचनं प्रमाणम् ।
यस्य प्रमाणं न भवेत्प्रमाणं कस्तस्य कुर्याद्वच्नं प्रमाणम् ॥ 

न यस्य वेदा न च धर्मशास्त्रं
न वृद्धवाक्यं च भवेत्प्रमाणम् ।
सोऽधर्मकृद्दुष्टहतो दुरात्मा
स्वात्माऽपि तस्यैव भवेत्प्रमाणम् ॥ 

	स्मृतिरपि वेदमूलत्वे त्रेधा निवाहः कृतः । नित्यानुमेयश्रुतिमूलत्वं प्राभाकराः । ‘तेषामुत्सन्नाः पाठाः प्रयोगादनुमीयन्त इत्युत्सन्नशाखामूलत्वमापस्तम्बाद्याः । तत्प्रभाकरादिभिः दूषितं भाष्यकारानभिमतञ्च । प्राभाकरपक्षेपि नियानुमेयश्रुतिमूलत्वे अक्षरशो वा आनुपूर्वीविशेषविशिष्टत्वेन वा । अक्षरश इति यद्युच्यते तर्हि कटतपयादीनामपि नित्यानुमेयश्रुतिमूलत्वात् स्मृतित्वं स्यात् । आनुपूर्वीविशेषविशिष्टत्वेनेति चेत् नित्यानुमेयत्वं भज्येतेति । उत्सन्नशाखामूलत्वमिति पक्षे शाखासु तत्रतत्रोत्सन्ना वा उतैका शाखा उत्सन्ना वा । तत्रतत्रेति चेत् न – पदक्रमादिरूपेणाधीयमानत्वादुत्सन्नशाखामूलत्वं न घटते एकैवोत्सन्नेति चेत् – न – विष्णोरंशावतारस्य तपोयोगबलोपेतस्य सर्ववेदसाक्षात्कारवतो व्यासस्य अज्ञाताशासम्भवेन एकस्यापि शिष्यस्य तदध्यापनसामर्थ्यसम्भवात् तथा वक्तुमयुक्तत्वादिति । अतो विप्रकीर्णशाखामूलत्वं वक्तव्यम् । तथोक्तम् –

दुर्बोधा वैदिकाशशब्दाः प्रकीर्णत्वाञ्च ये खिलाः ।
तद्ज्ञैस्त एव स्पष्टार्थाः स्मृतितन्त्रे प्रतिष्ठिताः ॥ इति 

	अतः श्रुतिस्मृतिपुराणादिभिः प्रामाणत्वेनावगतस्य श्रीवैखानससूत्रस्य अखिलशिष्टप्रिग्रहात् प्रामाण्यातिशयोऽस्तीति ‘मन्वाद्यैस्स्वीकृतत्वा’ दिति निरूपितोऽष्टमो हेतुः । 

इत्यष्टमहेतुनिरूपणम् । 

*******************

अथ नवमहेतुनिरूपणम्

	अथेदानीमापस्तम्बादिसूत्रान्तरनिष्ठानां सूत्रकाआदारभ्य अविच्छिन्नत्वेन परम्परया एकान्तित्वं नास्तीति ज्ञापयितुं वैखानससूत्रिणामेव तत् सम्भवतीति दर्शयितुं

प्रत्यक्षमनुमानञ्च शास्त्रञ्च विविधागमम् ।
त्रयं सुविदितं ज्ञेयं धर्मसिद्धिमभीपसता ॥

इति मनुस्मरणानुसारेण प्रत्यक्षादिभिरवगमयितुञ्च अखिलजगदेककारणभूत-श्रीमन्नारायणैकपरत्वादिति नवमो हेतुर्निरूप्यते । 

अस्य सूत्रस्य नाआयणैकपरत्वे –
उपक्रमोपसंहारावम्यासोऽपूर्वता फलम् । 
अर्थवादोपपत्ती च लिङ्गं तात्पर्यनिर्णये ॥ 

इत्युक्तानि षड्विधानि तात्पर्यलिङ्गानि सन्ति । तथा हि-
	आद्यप्रश्ने प्रथमखण्डे ‘नारायणपरायण’ इत्युक्तम् । एवं ‘सदाऽऽध्यात्मरतो ध्यानयोगी नारायणपरं ब्रह्म पश्यन् धारणां धारयेदक्षरं परं ब्रह्माप्नोति- ‘नारायणपरं ब्रह्मेति श्रुतिः’ इत्युपसंहारे सान्यासविधौ प्रतिपादितम् । सन्ध्योपासनादि-पुण्याहाधारान्तहोम-नान्दीमुखॊपनयन-प्राणिग्रहणपर्यन्तेषु अन्तकर्मणि च अतोदेवादिवैष्णवा मन्त्राः विनियुक्तः । एवं आधारप्रकरणे ‘शरोऽङ्गारेऽग्नौ जुहुया’ दिति सूत्रेण इध्माधानं तैतिरीयब्राह्मणवाक्यानुसारेण परब्रह्माग्नौ विहितम् । परब्रह्मशब्दाभिधेयश्च भगवान् नारायण एवेति वेदान्तेषु निर्णीतम् । तथाहिः-

	‘सदेव सोम्येदमग्र आसीत्, एकमेवाद्वितीयम्’ इत्यादिभिःप्रतिपन्न्स्य अभिन्ननिर्मितोपादानकारणस्य ‘यतो वा इमानि भूतानि जायन्ते-तद्ब्रह्मे’ त्यादिनाजगत्कारणत्वं ब्रह्मशब्दवाच्यत्वञ्च प्रतिपाद्यते । तस्य ‘सत्यं ज्ञानमनन्तं ब्रह्मे’ त्यादिना शोधकवाक्येन स्वरूपं निरूप्यते । सत्यत्वादिविशिष्टस्य तस्य ‘आनन्दो ब्रह्म’ इति निरतिशयानन्दरूपत्वं प्रतिपाद्यते । एतादृशब्रह्मरूपं वस्तु ‘नारायणपरं ब्रह्म’ ‘तत्त्वं नारायणः परः’ ‘एको ह वै नारायण आसीत्’ ‘अपहतपाप्मा दिव्यो देव एको नारायणः’ इत्यादिवाक्यैः श्रीमन्नारायण एवेति नियम्यते । एवञ्च ‘अध्यूहन्ते’ इति तैत्तिरीयवावयशेषस्थब्रह्मशब्दोऽपि नारायणपर एवेति प्रकृतसूत्रोक्तेध्माधानमपि नारायणपरमेव । 

	एवमाधाने – ‘ध्यायन्नारायणमुपोष्य’ इति, अग्निहोत्रे – भूमानं विष्णुं ध्यायेत्’ इति, दर्शपूर्णमासे – ‘उदित आदित्ये ध्यायन्नारायणं ‘विष्णोर्नुक्त’मिति जपित्वा’ इति, सोमे च – ‘नारायणपरायणस्नूष्णीमास्ते’ इति च सर्वत्रापि अभ्यासेन नारायणपरत्वेनोक्तत्वात् इदं सूत्रं नारायणपरमेव ।

	ननु – अत्र सूत्रे प्रवासागमने आश्वयुज्याञ्च ‘प्रदक्षिणमर्चनं प्रणामो गुहस्य – भवं ‘देवमावाह्य’ इत्युक्तत्वात् सर्वत्र नारायपरत्वमस्येति कथं वक्तुं शूक्यते इति चेत् – उच्यते । ‘अङ्गान्यन्या देवता’ इति अङ्गभूतानां ब्रह्मरुद्रादीनामपि यज्ञांशभाक्तुं भगवत्प्रसादलब्धमिति भारतादिनऽवगम्यते – 

तथाहि :-
ततस्ते च सुरास्सर्वे ब्रह्मा ते च महर्षयः ।
वेददृष्टेन विधिना वैष्णवं क्रतुमारभन् ॥

तस्मिन् सत्रे तथा ब्रह्मा स्वयं भागमकल्पयत् ।
देवा महार्षयश्चैव सर्वे भागानकल्पयन् ॥

ते कार्तयुगधर्माणो भागाः परमसंस्कृताः ।
प्रापुरादित्यवर्णं तं पुरुषं तमसः परम् ॥

श्रीभगवान्-
येन यः कल्पितो भागः स तथा समुपागतः ।
प्रीतोऽहं प्रदिशाम्यद्य फलमावृत्तिलक्षणम् ॥

यज्ञीये चापि यक्ष्यन्ति सर्वलोकेषु वै सुराः ।
कल्पयिष्यन्ति वो भागांस्ते नरा वेदकल्पितान् ॥

यो मे यथा कल्पितवान् भागमस्मिन् महाक्रतौ ।
स महायज्ञभागार्हो वेदसूत्रे मया कृतः ॥ इति

श्रीभागवते –
अहं भवो दक्षभृगुप्रधानाः प्रजेशभूतेशसुरेशमुख्याः ।
सर्वे वयं यन्नियमं प्रपन्ना मूर्ध्नाऽर्पितं लोकधुरं वहामः ॥ इति

	एवं च भावादीनामपि नारायणाङ्गत्वेन पूजार्हत्वावगमात्

अङ्गभावेन देवानामर्चनं न निषिद्ध्यते ।
स्वतन्त्रबुद्ध्या कुर्वन् हि ब्राह्मणो नरकं व्रजेत् ॥

ब्रह्माणमिन्द्रमग्निं वा हरेरावरणम् विना ।
यस्तु सम्पूजयेद्विप्रः स पाषण्डी भवेद्ध्रुवम् ॥ 

इत्यादिना अङ्गभावेन तेषामर्चनं कुर्वतो दोषाभावस्मरणाञ्च सूत्रे तथोक्तिः ।

तथा-
अन्यत्र त्वां समारोप्य यद्युपासा विधीयते ।
सा वृत्तिः प्रच्युता प्रोक्ता तव तत्त्वं तथैव च ॥

त्वयि सर्वं समारोप्य यद्युपासा विधीयते ।
सा वृत्तिः सकला ज्ञेया तव तत्त्वं तवैव हि ॥ 

इति ज्ञानकाण्डे कश्यपेनोपासनस्वरूपभेदप्रदर्शनात् ‘विष्णोर्नित्यार्चा सर्वदेवार्चा भावती’ ति मुख्यत्वेन सूत्रे प्रतिपादितत्वात् प्रच्युतिफलप्रदत्वाभावाच्च तेषामङ्गभावेन पूजनं युज्यते । आपस्तम्बादिसूत्रेषु सर्वसंस्काराणां सद्वारकत्वेन प्रतिपादनात् नारायणैकपरत्वेन सकृदपि स्मरणाभावात् तेषां न नारायणैकपरत्वम् । 

ननु – बोधायनेनापि ‘अथातो विष्णुप्रतिष्ठाकल्पं व्याख्यास्यामो द्वादश्यमेकादश्यां श्रोणायां वा यानि चान्यानि शुभनक्षत्राणि’ इत्यारभ्य ‘द्वादशनामभिः अमुष्मै स्वाहा अमुष्मै स्वाहा’ इत्यादिना होमादिकमुक्त्वा

त्वामेकमाद्यं पुरुषं पुरातनं
नारायणं विश्वसृजं यजामहे ।
त्वमेव यज्ञो विहितो विधेयः
त्वमात्मनाऽत्मन् प्रतिगृह्णीष्व हव्यम् ॥ 

इति नारायणैकपरत्वेन प्रतिपादनात् कथं तेषां नारायणैकपरत्वं नास्तीत्युच्यत इति चेत् – सत्यम् । आपस्तम्बादीनामाचार्येणनिन बोधायनेन नारायणैकपरत्वेन प्रतिष्ठादिकमनुक्तम् । किन्तु । ‘अथ रुद्रप्रतिष्ठाविधिं व्याख्यास्यामः चतुर्थ्यामष्टम्यामार्द्रायामपभरण्यां वा यानि चान्यानि शुभनक्षत्राणि’ इति प्रकृत्य ‘भवाय देवाय स्वाहे’ त्यादिभिः ‘भवस्य देवस्य पन्त्यै स्वा’ हेत्यादिभिश्च होमादिकमुक्ता 

त्वामेकमाड्यं पुरुषं पुरातनं
रुद्रं शिवं विश्वसृजं यजामहे ।
त्वमेव यज्ञो विहितो विधेयस्त्वमा-
त्मनाऽऽत्मन् प्रतिगृह्णीष्व हव्य ॥

इति शिवप्रतिष्ठा, एवं ‘अथातो महादेवस्याहरहः परिचर्याविधिं व्याख्यास्यामः’ इत्यारभ्य ‘महादेवमावाहयेत्-आयातु भगवान् महादेव’ इति पृथक्तेन रुद्रपूजा च प्रतिपादिता । तथा-अन्यत्र ‘अथातोऽर्धमासेऽष्टम्यां ब्राह्मणाः स्त्रियश्चाहुः इत्यारभ्य ----- प्रदोषे रुद्रं विरूपाक्षं सपनीकं ससुत सपार्षद’ मित्यादिभिः रुद्रावाहनमुक्तं । एवं ‘आदित्यमम्बिकां विष्णुं गणनाठं महेश्वर’ मिति पञ्चपूजा च । अतः बोधायनसूत्रं नारायणैकपरं न भवति । 

	अथ आपस्तम्बादयः किं नारायणैकपराः – उत रुद्रपराः आहोस्वित् नानादेवतापराः । नारायणैकपरा इति चेन्न । जातिकुलाचारादिष्वागोत्र प्रथमादारभ्य – 

	अथ आपस्तम्बादयः किं नारायणैकपराः – उत रुद्रपराः आहोस्वित् नानादेवतापराः । नारायणैकपरा इति चेन्न । जातिकुलाचारादिष्वागोत्र प्रथमादारभ्य – 

श्वश्रूरस्य दिगम्बरव्रतवती सम्बन्धिनस्सौगताः
माता चास्य पिता च पाशुपतिनौ वैशेषिको देशिकः ।

भ्राता तिष्ठति साङ्ख्ययोगसमये चार्वाकशिष्यस्सखा
मिथ्याचारसमाह्वयस्स्वयमसौ विप्लाचिको वैदिकः ॥ 

इत्युक्तरीत्या एतेषां शैवपाशुपतवैष्णवाद्याकारेण विद्यमानत्वात् आपस्तम्बादि सूत्राण्यपि नारायणैकपराणि न भवन्ति । भगवतो नारायणस्य समाराधनविधिप्रति-पादनाभावाञ्च । नारायणैकपरञ्चेदापस्तम्बादिसूत्रं तर्हि तत्सूत्रोक्तधर्मानुष्ठातारः सर्वेऽपि नारायणैकपरा एव स्युः । ‘स्वसूत्रे विद्यमाने तु’ – ‘स्वसूत्रस्य परित्यागात्’ – ‘यस्स्वधर्मं परित्यज्य’ – विधर्मः परधर्मश्च – ‘श्रेयान् स्वधर्मो विगुणः’ इत्यादि वचनप्रतिपादितस्वसूत्रपरित्यागपरधर्मस्वीकारशाखारण्डत्वादिदोषाः प्रसज्येरन् । ‘स्वशास्त्रनिर्णये सत्ये सत्याः स्युर्लोकनिर्णया’ इति स्वसूत्रस्य प्रामाण्यबुद्धिश्च तेशामवर्जनीया । 

	वैखानसानां सूत्रकारादारभ्य अविच्छिन्नत्वेन श्रीमन्नाराय्णैकपरत्वे-नाराधनादिकं प्रत्यक्षसिद्धम् । तथा च सूत्रम् – ‘गृहे देवायतने वा भक्त्या भगवन्तं नाराय्णमर्चयेत्तद्विष्णोः परमं पदं गच्छतीति विज्ञायते’ इति। इतरेष्वापस्तम्बादिषु पितृ पितामह मातुल मातामह पुत्र पौत्र भ्रातृ सम्बन्धिषुकेचिच्छैवाः केचित् पाशुपतः केचिच्छाक्ताः नानादेवतापराश्चेत्येवमाकारेण दृश्यन्ते ॥

जन्मान्तरसहस्रेषु तपोज्ञानसमाधिभिः ।
नराणां क्षीणपापानां कृष्णे भक्तिः प्रजायते ॥ 

इति केषाञ्चित् स्वकृतपूर्वपुण्यविशेषान्नारायणपरत्वसम्भवेऽपि स्वसूत्रकारमारभ्य स्वपर्यन्तमविच्छिन्नत्वेन तदस्तीति वकुत्ं न शक्यते । अतः –

नानाकामहतज्ञाना नानादैवतयाजिनः ।
नरा भावदैकान्त्ये न स्थास्यन्ति कलौ युगे ॥

आगमादनुमानाञ्च प्रत्यक्षादुपपत्तितः ।
परीक्ष्य निपुणं बुद्ध्या श्रद्धातव्यं विपश्चिता’ ॥ 

इति वायुपुराणादिवचनादागमादिभिर्निपुणं परीक्ष्य निर्णीत एवार्थः विपश्चि—अनुष्ठेयः । 

ननु-किमर्थं नारायणैकपरत्वेन सूत्रं प्रणीतमिति चेत्-उच्यते । नारायण अखिलजगदेककारणत्वात् परम्ब्रह्म परमात्मादिशब्दवाच्यत्वात् अपवर्गादिफल---त्वात् समाभ्यधिकरहितत्वाच्च नारायणैकपरत्वेन प्रणीतम् । अत्र- ‘नारायणाद्रुजायते । नारायणादिन्द्रो जायते । नारायणद्द्वादशादित्याः रुद्रावसवस्सर्वाणि च भूतानि । नारायणादेव समुत्पद्यन्ते । नारायणात्प्रलीयन्ते इत्याद्याः ‘नारायणपरं ब्रह्मेत्यारभ्य’ ‘अन्तर्बहिश्च तत्सर्वं व्याप्य नारायणः स्थितः, इत्याद्याः, ‘तमेवं विवानमृत इह भवति । नान्यः पन्था अयनाय विद्यते’ ‘उतामृतत्वस्येशानः’ इत्याद्याः, ‘न तस्य कार्यं करणञ्च विद्यते – न तत्समश्चाभ्यधिकश्च दृश्यते’ ‘परास्य शक्तिर्विविधैव श्रूयते स्वाभाविकी ज्ञानबलक्रिया च’ इत्याद्याः, ‘एष सर्वभूतान्तरात्मा दिव्यो देव एको नारायणः, इत्याद्याः, ‘एको ह वै नारायण आसीत्’ इत्याद्याः, ‘यतो वा इमानि भूतानि जायन्ते । येन जातानि जीवन्ति । यत्प्रयन्त्यभिसंविशन्ति । तद्विजिज्ञासस्व । तद्ब्रह्मे’ ति ‘पतिं विश्वस्यात्मेश्वर’ मित्याद्याश्च श्रुतयः प्रमाणम् । 

	ननु – श्वेताश्वतरे – ‘एको हि रुद्रो न द्वितीयाय तस्थे – य इमान् लोकानीशत ईशनीभिः – विश्वाधिको रुद्रो महर्शिः – हिरण्यगर्भं जनयामास पूर्वं स नो बुद्ध्या शुभया संयुनक्तु – ‘उमासहायं परमं महेश्वरं त्रियम्बकं नीलकण्ठं प्रशान्तम् । ज्ञात्वा मुनिर्गच्छति भूतयोनिं समस्तसाक्षिं तमसः परस्तात्’ इत्यादिभिः रुद्रम्यापि जगत्कारणत्वादि प्रतिपाद्यत इति चेत् – उच्यते । आपाततो रुद्रपरत्वेनावगम्यमानेऽपि विचार्यमाणे नारायणपरत्वमेव । एक एव रुद्र इत्यनुपपन्नम् । ‘सहस्राणि सहस्रशो ये रुद्रा’ इत्यादिश्रुतिभिः ‘एकादशरुद्रा’ इत्यादिभिश्च अनेकरुद्राणां विद्यमानत्वावगमात् क्रूरस्य रुद्रशब्दवाच्यस्य ‘बृहत्त्वात् बृंहणत्वाच्च तद्ब्रह्मेति प्रकीर्तित’मिति ब्रह्मशब्दवाच्यत्वासम्भवात्, ‘तेषामसुराणां तिस्रः पुर आस’ न्नित्यारभ्य ‘इदमसिप्यतीति रुद्रमब्रुवन् रुद्रो वै क्रूरस्सोऽस्यत्विति, सोऽब्रवीद्वरं वृणै अहमेव पशूनामधिपतिरसाविति तस्माद्रुद्रः पशूनामधिपतिरिति’ ‘रुद्रो वा अकामयत पशुमान् स्यामिति- ‘माता रुद्राणां दुहिता वसूना’ मिति । पशुपतित्वयाचकत्वात् । ‘नैव देवो न मर्त्यः । न राजा वरुणो विभुः । नाग्निर्नेन्द्रो न पवमानः । मातृक्कच्च न विद्यते – इत्यारभ्य एतद्रुद्रस्य धनुः । दुद्रस्यत्वेव धनुरार्त्निः । शिर उत्पिपिष । स प्रवर्ग्योऽभवत् । तस्माद्यस्सप्रवर्ग्येण यज्ञन यजते । रुद्रस्य स शिरः प्रतिदधाति । नैनं रुद्र आरुको भवति ‘इत्युक्तत्वाञ्च रुद्रस्य ब्रह्मशब्दवाच्यत्वं न सम्भवति । रुद्र हर पशुपति नीलग्रीव शितिकण्ठ भव शर्व कपर्दीत्यादीनामेकत्वेन श्रूयमाणानामेकत्वं न सम्भवति । ईश्वरमहेश्वरपरममहेश्वर इति परममहेश्वरशब्दश्रवणात् । ‘शिवपको ध्येयः शिवश्शङ्करः सर्वमन्यत्परित्यज्ये’ त्यादिना शिवशब्दवाच्यादधिकत्वेन शिव तरशिवतमशब्दवाच्यस्य विद्यमानत्वात् । शम्भुशब्दस्य विश्वशम्भुत्वश्रवणात् ईशानस्य जगदीशानत्वश्रवणात् महादेवस्य ‘तमीश्वराणां परमं महेश्वरं तं देवतानां परमञ्च दैवतम्’ इति श्रवणाञ्च रुद्रादीनां परम्ब्रह्मश्ब्दवाच्यत्वं न सम्भवति । 

	ननु – श्वेताश्वतरे – उमासहयविशेषित परममहेश्वरशब्दवाच्यस्य रुद्रत्वसम्भवात् परम्ब्रह्म शब्दवाच्यत्वं तस्य सम्भवतीति चेत् – न । परममहेश्वरशब्दस्य उमासहायमित्यत्र’ रुद्रादिष्वनुपपन्नत्वात् । उकारस्त्ववधारणार्थः । उ – मा सहायं लक्ष्मीसहायंलक्ष्मीसहाय परमं महेश्वरमेव त्रिलोचनत्वादिविशेषणविशिष्टं लक्ष्मीनरसिंहध्यात्वेत्यर्थः । यद्वा । देवमनुष्याद्यपेक्षया परममहेश्वरत्वात्, 

सृष्टिस्थित्यन्तकरणीं ब्रह्मविष्णुशिवात्मकाम् ।
स सञ्ज्ञां याति भगवान् एक एव जनार्दनः ॥

इति भगवच्छरीरभूतत्वाच्च रुद्रस्य परममएह्श्वरत्वम् । एवं भूतं रुद्रं ध्यात्वा मुनिर्मननशीलस्सन् भूतयोनि सर्वकारणकारणं समस्तरक्षकं तमसः परस्तात् गच्छति । ‘आदित्यवर्णं तमसः परस्ता’ दित्यादिभिः तमसः पारवर्तिनम्प्रकृते परं परमात्मानं नारायणं गच्छति-प्राप्नोति इत्यर्थः । 

किञ्च- अत्र ‘सनो देवः शुभया स्मृत्या संयुनक्तु । इत्यनेन

‘आरोग्यं भास्करादिच्छेत् श्रियमिच्छेद्धुताशनात् ।
शङ्करात् ज्ञानमन्विच्छेत् मोक्षमिच्छेज्जनार्दनात् ॥ 

इति ज्ञानप्रदत्वात् शङ्करोपासनमुच्यते । अतो भगवता नारायणे साम्यं ब्रह्मरुद्रादीनां नोपपद्यते । 

भारते –
ये तु सामान्यनावेन मन्यन्ते पुरुषोत्तमम् ।
ते वैपाषण्डिनोज्ञेयास्सर्वकर्मबहिष्कृताः ॥ 

यस्तु नारायणं देवं सामान्येनाभिमन्यते ।
स याति नरकं घोरं यावच्चन्द्रादिवाकरम् ॥

यो महाद्विष्णुमन्येन हीनदेवेन दुर्मतिः ।
साधारणं सकृद् ब्रूते सोऽन्त्यजो नान्त्यजोऽत्यजः ॥ इति

वाराहे –
अन्यदेवसमं य्त् तु मन्यन्ते मां नराधमाः ।
चण्डालतां व्रजन्त्याशु जन्मानि नव पञ्च च ॥ इति

श्रीभागवते –
यस्तु नारायणं देवं समत्वेनावमन्यन्ते ।
सकृत्तेनावमानेन नरकान्नातिवर्तते ॥

अस्मादन्यं परत्वेन चिन्तयानो ह्यचेतनः ।
स पाष्ण्डीति विज्ञेयस्सर्वकर्मबहिष्कृतः ॥ इति ।

क्ॐअः –
‘येऽन्यं देवं परत्वेन वदन्त्यज्ञानमोहिताः ।
नारायणाज्जगन्नाथात् ते वै पाषण्डिनः स्मृताः ॥

यस्तु नारायणं देवं ब्रह्मरुद्रादिदैवतैः ।
समत्वेनैव वीक्षेत स पाषण्ण्डी भवेद्द्विजः ॥ इति ।

भारद्वाजः –
अशुद्धा ब्रह्मरुद्राद्या जीवा विष्णोर्विभूतयः ।
तान्वै कुदृष्टयस्सम्यक् परत्वेनाप्युपासते ॥ इति ।

वाराहेः –
अगस्त्यं प्रति रुद्रः-
यो यज्ञैरिज्यते देवो यस्मात्सर्वमिदं जगत् ।
उत्पन्नं सर्वदा यस्मिन् लीयते सचराचरम् ॥

नारायणः परो देवः सत्त्वरूपी जनार्दनः ।
त्रिधाऽऽत्मानं स भगवान् ससर्ज परमेश्वरः ॥

शुद्धसत्त्वस्स्वयं जज्ञे रजस्सत्त्वादिकं विभुः ।
सस्र्ज नाभिकमले ब्रह्माणं कमलासनम् ॥

रजसा, तमसा युक्तं सोऽपि मां ससृजे प्रभु’रिति ॥ 

ननु :-
सर्वपापहरञ्चेह पश्चात्संसारनाशनम् ।
सुवर्णरौप्यताम्राद्यैः लोहेनापि तथैव च ॥

तथा रयाङ्गमष्टाङ्गं सुनाभाञ्च सुवृत्तकम् ।
ज्वालाचतुष्कसंयुत्कं कृत्वा चैव विधानतः ॥

अग्नु प्रताप्य विधिवत् धारयेद्भक्तिसंयुतः ॥ इति

यज्ञोदानं तपो होमो भोजनं पितृतर्पणम् ।
चक्रलञ्छनहीनस्य विप्रस्य विफलं भवेत् ॥

श्राद्धे दाने व्रते यज्ञे विवाहे चोपनायने ।
चक्राङ्कितं विप्रमेव पूजयेदपरं न तु ॥ 

इत्यादिवचनैः चक्रादिनाऽनङ्कितस्य वैष्णवत्वाभावात् वैखानसानां कथं वा वैष्णवत्वमिति चेत् – उच्यते ॥ 

	यस्य मे श्रियममितां दातुं गर्भ एव करे चक्रं धारयामि स चक्रवर्ती भावति’ इति श्रुतेः –
वैखानसानां सर्वेषां गर्भवैष्णवजन्मनाम् ।
नारायणः स्वयं गर्भे मुद्रां धारयते निजाम् ॥ इति 

सुदर्शनमभी’ त्युक्त्वा दक्षिणे तु सुदर्शनम् ।
‘रविपा’ मिति वामे तु शङ्खञ्च बिभृयात्करे ॥

इति भृगुणोक्तत्वाञ्च श्रीविष्णुबलिकर्मणा वैखानसानां गर्भवैष्णवत्वादिकं प्रतिपन्नम् । 

तथा –
इन्द्रियेभ्यः परा ह्यर्था ह्यर्थेभ्यश्च परं मनः ।
मनसस्तु परा बुद्धिर्बुद्धेरात्मा महान् परः ॥

महतः परमव्यक्तमव्यक्तात्पुरुषः परः ।
पुरुषान्न अप्रं किञ्चित्सा काष्ठा सा परा गतिः ॥ 

इत्युक्त्वा ‘अथं नवमे मासि सर्वलक्षणसम्पुर्णो भवति । पूर्वजाति स्मरति । कृताकृतञ्च कर्म भवति । शुभाशुभञ्च कर्म विन्दति । 

नानायोनिसहस्राणि दृष्टा चैव ततो मया ।
आहारा विविधा भुक्ताःपीताश्च विविधाः स्तनाः ॥

जातस्यैव मृतस्यैव जन्म चैव पुनः पुनः ।
अहो दुःखोदधौ मग्नो न पश्यामि प्रतिक्रियाम् ॥ इत्युक्ता

यदि योन्याः प्रमुच्येऽहं तं प्रपद्ये नारायणाम् ।
अशुभक्षयकर्तारं फलमुक्तिप्रदायक’मिति ॥ 

	पुरुषसूक्तभाष्ये – मुद्गलोपनिषदि – ‘वामदेवोऽप्याङ्गिरसस्सन् पूर्वपूजां समारात्रिपल्यनसूयागर्भ एव शयनो ब्रह्मैव वेदयाञ्चके स गर्भं पुरो भित्वा ब्रह्मलोकमुपचक्रामतमुत्क्रामान्तमाह मध्येऽध्वानमिन्द्रः उपनिषद उवाच, भगवन् गर्भपञ्जरे एवाभिनिवेशमान अनभिज्ञातोपायोऽस्मात्कञ्चिद्धादित्या स गर्भस्सर्वोमन्यमानोऽध्वनः पारमुपगच्छसी’ तियादि । तथा च गर्भगतस्य प्रपदनविचारश्रवणाद्युपपद्यत एव । 

	वैदिकतान्त्रिकभेदेन प्रपत्तिर्द्विविधा – प्रणवपुर्वकत्वेन पुरुषाद्यावाहनादिकं वैदिकम् । 

श्रुत्यन्तरे – 
अकारेणोच्यते विष्णुस्सर्वलोकेश्वरो हरिः ।
उद्धृता विष्णुना लक्ष्मीरुकारेण तथोच्यते ॥
मकाअस्तु तयोर्दास इति प्रणवलक्षणाम् ॥ इति

	किञ्च । प्रणवोच्चारणमात्रेण शङ्खचक्रादिधारणमपि सम्भवतीति श्रुयते कैवल्योपनिषदि – ‘घृतोर्ध्वपुण्ड्रः कृतचक्रधारी । -- परं ध्यायति यो माहात्मा । स्वरेण मन्त्रेण सदा हृदिस्थं परात्परं यन्महतो महन्त’मिति । सर्वकाअणमृताय सर्वरक्षकाय सर्वशेषिणे श्रियः पतये एव स्वाभाविकेशेषभूत इति सर्वदाऽनुसन्धानमेव वैदिकी प्रपत्तिः । 

स्वेज्जीवनेच्छा यदि ते स्वसत्तायां स्पृहा यदि ।
आत्मदास्यं हरेः स्वाम्यं स्वभाव्ञ्च सदा स्मरज् ॥

इत्येव सूत्रे प्रतिपादितम् ।
पाञ्चरात्रे तु –
त्युक्त्वा त्रयीं तन्त्रमेव प्रपद्य शरणं स्थिताः ॥ इति

अनन्यसाध्ये स्वाभीष्टे महाविश्वासपूर्वकम् ।
तदेकोपायतायाञ्चा प्रपत्तिः शरणागतिः ॥

इति च उपदिश्यते । तस्याः प्रपत्तेः सकृत्करणात् समन्त्रकत्वाभावात् तच्छेष-गत्यनुस्मरणाभावाच्च तां तान्त्रिकप्रपत्तिं विहाय ‘यदेव विद्यया करोति तदेव वीर्यवत्तरं भवती’ ति श्रुत्या वैदिकप्रपत्तिमेवोक्तवान् सूत्रकारः ।

स्कान्देः – 
विप्ण्वागमादितन्त्रेषु दीक्षितानां विधीयते ।
शङ्कचक्रगदापुर्वैरङ्कनं नान्यदेहिनाम् ॥

शिवागमादिदीक्षाणां धार्यं तिर्यक् त्रिपुण्ड्रकम् ॥ इति 

विष्णुः – 
शङ्खचक्राद्यङ्कनञ्च गीतनृत्तादिकं तथा ।
एकजातेरय धर्मः न जातुस्याद्द्विजन्मनाम् ॥ इति

श्रीभागवते दशमरकन्धेः –
त्रिवक्रायामुपश्लेकः पुत्रः कृष्णमनुव्रतः ।
शिष्यस्साक्षान्नारदस्य ददौ चित्तमखण्डितम् ॥

तेनोक्तं सात्त्वत तन्त्रं यत् ज्ञात्वा मोक्षभाग्भवेत् ।
यत्र स्त्रीशूद्रदासानां संस्कारो वैष्णवः स्मृतः ॥ इति

पद्मपुराणे –
वेदज्ञे ब्राह्मणे नित्यं सर्वास्तिष्ठन्ति देवताः ।
इति तित्तिरिशाखायां श्रूयते नृपसत्तम ॥

दक्षिणेऽसे ब्राह्मणस्य शङ्खचक्रगदाधरः ।
हरिस्तिष्ठति वामे तु देवकीसूनुरादरात् ॥ 

ततो ब्राह्मणदेहोऽयं देवतागार उच्यते ।
तद्दाहे देवतास्सर्वे पलायन्ते दिशो दश ॥

अगारदाही स भवेत् तद्दाही ब्राह्मणाधमः ।
शङ्खं चक्रं मृदा यस्तु कुर्यात्तप्तायसेन वा ॥

स शूद्रवत् बहिष्कार्यः सर्वस्माद्द्विजकर्मणः ।
यथा श्मशानजं काष्ठमनर्हं सर्वकर्मसु ॥
तथा चक्राङ्कितो विप्रस्सर्वकर्मसु गर्हितः ॥ इति

तत्रैव-
मोहाद्वा लोभतोवापि व्पिरश्चक्राङ्कितो यदि ।
अनर्हस्सहि विज्ञेयः श्रौतस्मार्तेषु कर्मसु ॥

क्रियास्वनर्हतामेति यथा काष्ठं श्मशानगम् ।
तथा चक्रादिना दग्धाः सर्वकर्मस्वनर्हताम् ॥

दग्धार्धकायो यत्रास्ति ग्रामे जनपदेऽपि वा ।
श्मशानं तद्धि विज्ञेयं वासानर्हं द्विजन्मनाम् ॥ 

इत्यादिना दूषणमुक्तम् । एतानि तप्तसक्राङ्कनविधायकानि वचनानि ‘विष्ण्वागमादितन्त्रेषु दीक्षिताना’ मित्युक्तत्वात् एकजातिविषयत्वेनोक्तत्वात् ‘नान्य देहिना’मित्युक्तत्वाञ्च तान्त्रिकागमोक्तप्रकारेण दीक्षितविषयाणीत्यवगम्यते । यद्वा विधिनिषेधवचनानां वैयर्थ्यपरिहाराय ‘वपाश्रपणीभ्यामन्वारमते तन्नैवान्वारब्धं नैवानन्वारब्धं’ ‘अवघ्नेयमेव तत् नैव प्राशितं नैवाप्राशितम्’ इत्यादिश्रुतिन्यायेन समन्त्रकत्वेन भावनारूपेण श्रीवैखानसशास्त्रे प्रतिपादितम् । यथा- 

सुदर्शनमभीत्युक्त्वा दक्षिणे तु सुदर्शनम् ।
रविपामिति वामे च शङ्खञ्च बिभृयात्करे ॥ इति

महोपनिषदि – ब्रह्मसूक्ते –
 दक्षिणे तु भुजे विप्रो बि—याद्वै सुदर्शनम् ।
सव्ये तु शङ्खं बिभृयादिति वेदविदो विदुः ॥ इति 

मोहशास्त्रत्वात् शप्तविषयत्वाञ्च पञ्चरात्रे तापविधानं उक्तमिति केचिद्वदन्ति ॥

पद्मपुराणे गौतमः – 
यन्मयि ब्राह्मणाभासाः ! ऋजौ कैतवमीदृशम् ।
अनुष्ठितं ततो वेदमार्गभ्रष्ठाश्च पापिनः ॥ 

कालामुखे पाञ्चरात्रे कापाले शाम्भवेऽपि च ।
शाक्ते च दीक्षिता यूयं भवत ब्राह्मणाधमाः ॥ इति

ब्रह्मा –
बौद्धे भागवते तन्त्रे तृतीये पञ्चरात्रके ।
दीक्षिताश्च द्विजा नित्यं भवेयुर्निर्भया हरे ! ॥ 

श्रौतस्मार्तसमाचारे सद्योमुक्तिकरे शुभे ।
त्फ़द्भक्तिविमुखा नित्यं भवेयुः परिमोहिताः ॥

शङ्खचक्रगदापुर्ववज्रपाशाङ्कुशादिभिः ।
अङ्किताः श्रद्धया यूयं भवत ब्राह्मणाधमः ॥ इति

स्कान्दे – सूतसंहितायां सरस्वती प्रति रुद्रः –
श्रुतिर्बलीयसीत्युक्ता प्रमाणानां सुलोचने ॥ इत्यारभ्य

पञ्चरात्रादिमार्गाणां वेदमूलत्वमास्तिके ! ।
न हि स्वतन्त्रतस्तेन भ्रान्तिमूलानि रूपिणि! ॥

तथापि योऽशो मार्गेण वैदिकेनाविरुद्ध्यते ।
सोऽशः प्रमाणमित्युक्तं केषाञ्चिदधिकारिणाम् ॥ 

अत्यन्तस्खलितानान्तु प्राणिनां वेदमार्गतः ।
पाञ्चरात्रादयो मार्गाः कालेनैवोपकारकाः ।
तान्त्रिकाणां महादेवि न लभ्योऽव्यवधानतः ॥ इति प्रतिपादितम्

कौर्मे-
पुरा दारुवने पुण्ये मुनयो गृहमेधिनः!

इत्य़ारभ्य मायया गोकल्पनादि शापप्राप्तिपर्यन्तमुक्त्वा –
का नो वृत्तिर्महादेव शापान्नः त्रातुमर्हसि ।
तथा पाश्वस्थितं विष्णुं सम्प्रेक्ष्य वृषभध्वजः ॥ 

किमेतेषां भवेत्कार्यं प्राह पुण्यैषिणामिति ।
ततस्स भगवान् विष्णुः शरण्यो भक्तवत्सलः ॥

गोपतिं प्राह विपेन्द्रान् आलोक्य प्रणतान् हरिः ।
न वेदबाह्ये शास्त्रे च पुण्यलेशोऽपि शङ्कर ॥

सङ्गच्छते यतो धर्मो वेदादेव हि निर्बभौ ।
तथापि भक्तवाट्सल्यात् रक्षणीया महेश्वर ॥

आवाभ्यां सर्व एवैते विप्रा वै नात्रसंशयः ।
तस्माद्वै वेदबाह्यानां रक्षणार्थञ्च पापिनाम् ॥

विमोहनाय शास्त्राणि करिष्यामि वृषध्वज ।
एवं सञ्चोदितो रुद्रो माधवेनासुरारिणा ॥

चकार मोहशास्त्राणि केशवोऽपि शिवेरितः ।
कापालं यामलं वामं भैरवं पूर्वपश्चिमम् ॥

पाञ्चरात्रं पाशुपतं तथाऽन्यानि सहस्रशः ।
कृत्वा चाच्य च तद्देवान् कुर्वाणास्तत्र चोदितम् । 
पतन्ति नरके घोरे बहून् कल्पान् पुनः पुनः ॥ इत्यादिचोक्तम् ।

स्कान्दे शङ्करसंहितायाम् –
नेक्षेत पूजावेलायां नरं वत्स! बहिष्कृतम् ।
दधीचिना गौतमेन ये शप्ता ब्राह्मणाधमः ॥
कलाववतरिपयन्ति निन्दितास्ते बहिष्कृताः ॥ इति 

साम्बपुराणेः –
श्रुतिभ्रष्टः स्मृतिप्रोक्तप्रायश्चिते भयं गतः ।
क्रमेण श्रुतिसिद्ध्यर्थं मनुष्यस्तन्त्रमाश्रयेत् ॥

धर्मशास्त्रे पुराणे च प्रोक्तं हि मरणान्तिकम् ।
प्रायश्चित्तं मनुष्याणां पापिष्ठानां सुदारुणम् ॥ 

भयं दुर्बलचित्तानां मरणे जायते भृशम् ।
तेषामेवाभिरक्षार्थं तदहं तन्त्रमुक्तवान् ॥

पाञ्चरात्र भागवतं तन्त्रं सात्त्वतनामकम् ।
वेदभ्रष्टान् समुद्दिश्य कमलापतिरब्रवीत् ॥ इति

अन्यत्र –
अथांशोः सात्त्वतो नाम विष्णुभक्तः प्रतापवान् ।
महात्मा दाननिरतो धनुर्वेदविदां वरः ॥

स नाअदस्य वचनाद्वासुदेवार्चने रतः ।
शास्त्रं प्रवर्तयामास कुण्डगोलादिभिः श्रितम् ॥

तस्य नाम्ना तु विख्यातं सात्त्वतं नाम शोभनम् ।
प्रवर्तते महच्छास्त्रं कुण्डादीनां हितावहम्’ ॥ इति

वासिष्ठे –
बृद्धश्रावक निर्गन्धाः पाञ्चरात्रविदो जनाः ।
कापालिकाः पाशुपताः पाषण्डा ये च तद्विधाः ॥

यस्यश्नन्ति हवीष्येते दुरात्मानस्तु तामसाः ।
न तस्य तद्भवेच्छास्त्रं प्रेत्येह च न तत्फलम् ॥ इति

लैङ्गे – नवमाध्याये युगधर्मे –

अङ्किताश्च भाविष्यन्ति देवतायुधलाञ्छनैः ।
नारायणमशृण्वन्ति युगान्ते समुपस्थिते ॥

अन्यानि यानि कर्माणि श्रौतानि मुनसत्तम ।
स्मार्तानि नाचरिष्यन्ति कलौ ब्रह्मन् नरास्सदा ॥

आग्नायं धर्मशास्त्रञ्च पुराणं भारतं मुने ।
अल्पमात्रमिति ब्रह्मन् वदिष्यन्ति कलौ युगे ॥

न कुर्युः श्रौतकर्माणि श्रद्धया मुनिसत्तम ।
स्वधर्मे रुचिता नास्ति ब्राह्मणानां कलौ युते ॥

पाञ्चरात्रं प्रशंसन्ति केचिद्भागवतं मुने ।
केचित्कापालमिच्छन्ति केचित्पाशुपतं मुने ॥ 

केचिद्बौद्धं प्रशंसन्ति केचिद्दैगम्बरं तथा ।
केचिल्लोकायतं ब्रह्मण् केचित्सौमं महामुने ॥

लाकुलं केचिदिच्छन्ति तथा केचित्तु भैरवम् ।
केचिद्वामं प्रशंसन्ति केचिच्छाक्तं तथैव च ॥

शाम्भवं केचिदिच्छन्ति यामलं भुवि केचन ।
अन्यानि यानि शास्त्राणि विरुद्धानि महामुने ॥

तीर्थविक्रयिणः केचिद्देवविक्रयिणः परे ।
क्षीरविक्रयिणः केचिदाज्यविक्रयिणः परे ॥

मांसविक्रयिणः केचित्सुराविक्रयिणः परे ।
पुत्रविक्रयिणः केचिद्दारविक्रयिणः परे ॥

भर्तृविक्रयिणः केचिद्भविष्यन्ति कलौ नराः ॥ इति 

	अतः पाञ्चरात्रोक्तं तप्तचक्रधाअणं सर्वसाधारणं न भवतीति सिद्धम् ।

	अथ यदुक्तं सर्वसाधारणं न भवतीति तन्नोपपद्यते – आथर्वणे ‘चक्रं बिभर्ति वपुषाऽभितप्तं बलं देवानाममितस्य विष्णोः । स एति नाकं दुरिता विधूय प्रयात्नि यद्यतयो वीतरागाः ॥ ‘चरणं पवित्रं विततं पुराणं’ इत्यादि श्रुतिभिः सर्वसाधारणत्वेन श्रूयमाणत्वात् इति चेत् – न । तप्तचक्रधारणे प्रायश्चित्तविधानात् । अतः यथोक्तमार्गेण भावनारूपेणैव चक्राङ्कनं न तु तप्तरूपेण । सर्वसाधारणश्रुतिस्तु वैखानसेतरविषया । ‘यस्य मे श्रिय’ मित्यादिश्रुत्यविरोधेन अर्थव्यवस्थायाः कार्यत्वात् । अतः तप्तचक्राङ्कनं सर्वसाधारणं न भवति । 

किञ्च- 
यत्र शास्त्रगतिर्भिन्ना सर्वकर्मसु भारत ।
उदितेऽनुदिते चैव होमभेदे यथा भवेत् ।
स गरीयान् महाबाहो सर्वशास्त्रोदितादपि ॥ 

इति सुमन्तुस्मवणाञ्च व्यवस्थितविकल्पोत्र वक्तव्यः ॥ 

	किञ्च ब्रह्मरुद्रादीनामपि संहारकर्ता हरिरेवेति श्रूयते । यजुषि-हरिहरन्तमनुयन्ति देवाः विश्वस्येशानं वृषभं मतीना मिति ।

ब्रह्मपुराणे –
ब्रह्माणमिन्द्रं रुद्रञ्च यमं वरुणमेव च ।
निगृह्याहरते यस्मात्तस्माद्धरिरिहोच्यते ॥

ब्रह्मा शम्भुस्तथैर्वाकश्चन्द्रमाश्च शतक्रतुः ।
एवमाद्यास्तथैवन्ये युक्ता वैष्णवतेजसा ॥

जगत्कार्यावसाने तु वियुज्यन्ते च तेजसा ।
तेजसश्चैव ते सर्वे पञ्चत्वमुपयन्ति च ॥ इति

	ननु-हरिं हरन्तमिति पूर्वॊपात्तयजुषि ईशानशब्दश्रवणात् रुद्र एव संहाअकर्तेति श्रूयत इति चेत् – तदसत् । तत्र ‘विश्वस्येशान’मिति जगन्नियामकत्वमुच्यते । तथा च ‘पतिं विश्रस्यात्मेश्वर’ मितिवत् नारायण एव अत्र प्रतिपाद्यः । ‘अस्येशाना जगतो विष्णुपत्नी’ स हरिः सुवित्तमः, ‘पेरुरिन्द्राय पिन्वत’ ‘विराडसि’, ‘बृहती श्रवसीन्द्रपत्नी धर्मपत्नी’, ‘स ब्रह्मा स शिवस्सेन्द्रः’ इत्यादि श्रुतयोत्र विभावनीयाः । 

ननु –
कौर्मे अष्टमाध्याये – रामायणसङ्क्षेपे –
स कृत्वा वानरशतैः लङ्काद्वारं महोदधौ ।
सेतुं परमधर्मात्मा रावणं हतवान् प्रभुः ॥

इति रावणवधादिकं प्रतिपाद्य
सेतुमध्ये महादेवमीशानं कृत्तिवाससम् ।
स्थापयामास लिङ्गस्थं पूजयामास राघवः ॥ 

तस्य देवो महादेवः पार्वत्या सह शङ्करः ।
प्रत्यक्षमेव भगवान् दत्त्वान् वरमुत्तमम् ॥ 

इति भगवतो रुद्रोपासनमुच्यते इति चेत्-सत्यम् । रुद्रस्य तदपि भगवदूरप्रसादलब्धम् । एवं हि वाराहे प्रागितिहासे रुद्रगीतासु उच्यते । यथा –
अङ्गस्त्यं प्रति रुद्रः –
ब्रह्मणाऽहं पुरा सृष्टः प्रोक्तः सृज इति प्रजाः ।
अविज्ञाताऽसमर्थोऽहं निमग्नस्सलिले द्विज ॥ इत्यारभ्य

	जलमध्ये कालमेघसङ्काशः अतिशोभनः पुण्डरीकाक्षः कश्चित् पुरुषो रुद्रेण दृष्टः कस्त्वमिति रुद्रेण पृष्टस्य तस्य प्रतिवचनम् –

अहं नारायणो देवो जलशायी सनातनः ।
दिव्यं चक्षुर्भवतु ते तेन मां पश्य यत्नतः ॥ इति प्रतिपाद्य 

एवमुक्तस्तदा तेन यावदाश्याम्महं तनुम् ।
तावदङ्गुष्ठमात्रन्तु ज्वलद्भास्करतेजसम् ॥

तमेवाहं प्रपश्यामि तस्य नाभौ तु पङ्कजम् ।
ब्रह्माणां तत्र पश्यामि ह्यात्मानञ्च तदङ्कतः ॥

एवं दृष्ट्वा महात्मानं ततो हर्षमुपागतः ।
तं स्तोतुं द्विजशार्दूल मतिर्मे समजायत ॥ 

इत्युपक्रम्य महत्स्तोत्रमुक्त्वा अन्ते रुद्रेण भगवन्तं प्रत्यभीष्टनिवेदनं प्रतिपादितम् । यथा-

इति स्तुतो मे भगवन्ननादे जुषस्व भक्तस्य विशेषतश्च ।
सृष्टिंसृजस्वेति तु चोदितस्य सर्वज्ञतां देहि नमोऽस्तु विष्णो ॥ इति

एवं स्तोत्रे परिसमापिते –
वरं वरव भद्रं ते देवदेव उमापते!

इति भगवता नियुक्तः रुद्रः –
ब्रह्मणा चाहमुक्तस्तु प्रजास्सृज इति प्रभो ।
तत्र ज्ञानं प्रयच्छस्व त्रिविधं भूतभावन ॥ इति प्रार्थयामास ।

तदा श्रीभगवान्-
सर्वज्ञस्त्वं व सन्देहो ज्ञानराशिरसनातनः ।
देवानाञ्च सदा पूज्यः सर्वदा त्वं भविष्यसि ॥ इति वरं ददौ

तदनु –
एवमुक्ते पुनर्वाक्यमुवाचोमापतिर्मुदा ।
अन्यं देहि वरं देव प्रसिद्धं सर्वजन्तुषु ॥

मर्त्यो भूत्वा भवानेव मामाराधय केशव ।
मां वहस्व च देवेश वरं मत्तो गृहाण च ॥

येनाहं सर्वदेवानां पूज्यात्पूज्यतरोऽभवम् ॥ इति पुनः तेन प्रार्थितः

श्रीभगवान् –
देवकार्यावतारेषु मानुष्यत्वमुपागतः ।
त्वामेवाराधियिष्यामि त्वञ्च मे वरदो भव ॥ 

यत्त्वयोक्तं वहस्वेति देवदेव उमापते ।
स त्वां वहामि देव त्वां मेघो भूत्वा शतं समाः ॥ इति वरमपि ददौ 

एवमेव हरिर्देवः सर्वेशस्सर्वभावनः ।
वरदोऽभूत्पुरा मह्यं तेनाहं दैवतैर्वृतः ॥

नारायणात्परो देवो न भूतो न भविष्यति ।
एतद्रहस्यं देवानां पुराणान्ञ्च सत्तम ॥ इति

किञ्च,
श्रीविष्णुपुराणे –
देवतिर्यङ्मनुष्येषु शरीरग्रहणात्मिका ।
लीलेयं सर्वभूतस्य तव चेष्टोपलक्षणा ॥

देवतिर्यङ्मनुष्याख्याचेष्टावन्ति स्वलीलया ।
जगतामुपकाराय न सा कर्मनिमित्तजा ॥ इति 

	एवं नृसिंहरूपिणा भगवता शरभरूपेणागतानां ब्रह्मरुद्रादीनामपि संहारादिकं नारसिंहपुराणादिष्ववगम्यते ॥ यथा –

तत्र सप्तत्रिंशाध्याये –
हिरण्यकशिपोस्त्रस्तान् सेन्द्रान् देवान् बृहस्पतिः ।
क्षीरोदस्योत्तरं गत्वा स्तूयतां तत्र केशवः ॥
युष्मानिस्संस्तुतो विष्णुः प्रसन्नो भवति क्षणात् ॥ इत्यारभ्य

युष्मदागमनं सर्वं जानाम्यसुरमर्दनाः! ।
हिरण्यकविनाशार्थं स्तुतोऽहं शङ्करेण च ॥ इत्युक्त्वा

हिरण्यकवधानन्तरं-
तस्य कोपाभिभूतस्य नृसिंहस्य जगत्पतेः ।
दृष्ट्वा भयानकं रूपं वित्रेसुर्देवदानवाः ॥ 

इत्यारभ्योक्तस्तोत्रानन्तरं ब्रह्मसमीपगमनादिकं प्रतिपाद्य –
तस्मिन् भगवति क्रुद्धे नृसिंहे परमात्मनि ।
प्रवेपितं जगदिद देवेशे कुपिते भृशम् ॥

त्वत्तो हि नान्यश्शरणं देवानामिह विद्यते ।
नरसिंहसमुद्भूतं भयं नाशाय मे हरे ॥

इत्यादिना रुद्रपार्थनादिकमुक्त्वा
हतो हिरण्यकशिपुः येन दैत्यो महाबलः ।
को नश्शमयिता तस्य कोपस्य हरिमेधसः ॥ 

त्वं मे जनयिता देव स ते जनयिता हरीः ।
तस्य देवस्य कश्शक्तो विष्णोर्वै निग्रहे भवेत् ॥

यद्भयात्पवते वायुः सूर्यस्तपति यद्भयात् ।
यद्भयाद्धरणी धत्ते निग्रहे तस्य कः प्रभुः ।
तथाऽप्युपायो दृश्यो मे परमेण समाधिना ॥

कृते तस्मिन् भवेच्छ्रेयः तूष्णीम्भावो न रोचते ।
अश्वानां महिषः शत्रुः वारणानां मृगाधिपः ॥ 

वानराणां तथा मेषः फणीनां गरुडः स्मृतः ।
मूषकानान्तु मार्जारो मृगाणां श्वा प्रकीर्तितः ॥

वायसानां दिवाभीतः सिंहानां शरभास्तथा ।
ततो निर्मापयिष्यामः शरभ भयशान्तये ॥

शरमोऽधिष्ठितोऽस्माभिः नृसिंह शमयिष्यति ।
इत्येवमुक्ता भगवान् ससर्ज शरभं तथा ॥

यस्य सन्दर्शनादेव त्रस्तमासीज्जगत्तयम् ।
ततस्तस्य भवानीशह् तुण्डस्थानमरोचत ॥

पृष्ठभागे चतुर्वक्तं तस्य रुद्रो न्यवेशयत् ।
सं मसूर्यौ नयनयोः माऋत पक्षयोर्द्वयोः ॥

पादेषु भूधरान् सर्वान् शिवस्तस्य न्यवेशयत् ।
एवं निर्माय शरभं भवः प्रमथनायकः ॥ 

जगर्ज नरसिंहं तं समुद्दिश्य भयानकम् ॥

इति शरभनिर्माणादिकं प्रतिपाद्य 
ततःक्षणेन शरभो नादपूरितदिङ्मुखः ।
अभ्याशमगमद्विष्णोः निनदन् भैरवं स्वनम् ॥

तमभ्याशगतं दृष्ट्वा नृसिंहः शरभं रुषा ।
जघान निशितैरुग्रैः नखरिनखवरायुधः ॥

निहते शरभे तस्मिन् रौद्रे मधुविघातिना ।
तुष्टुबुः पुण्डरीकाक्ष देवा देवर्षयस्तथा ॥ 

इति भगवता ब्रह्मरुद्राद्यधिष्ठितशरभहननं प्रतिपादितम् ।

गारुडे अष्टनवतितमाध्यायेः –
हन्तुमभ्यागतं रौद्रं शरभं नरकेसरी ।
नखैर्विदारयामास हिरण्यकशिपं यथा ॥ 

निकृत्तबाहूरुशिराः वज्रकल्पमुखैर्नखैः ।
मेरुपृष्ठे नृसिंहेन शरभस्सहसाऽपतत् ॥ इति

पाद्मेः –
तौ युध्यमानौ तु चिरं वेगेन बलवत्तरौ । 
विनाशं जग्मतुर्देवौ नृसिंहशरभाविति ॥

ततः क्रुद्धो महाबाहुः नृसिंहो भीम्निस्स्वनः ।
सहस्रकरपन्नेत्रः तस्य गात्राण्यकर्तयत् ॥

पतितं भीममत्युग्रं गतासु द्रष्टुमागताः ।
ऋषयोदेवगन्धर्वा यत्र् शेते भवो हरः ॥

तं दृष्ट्वा परमं जग्मुः विस्मयन्तु दिवौकसः ।
प्रशशंसुस्तथा कर्म नृसिंहस्य महाद्भुतम् ॥ इति

श्रीभागवते –
ततस्त्वरितमादाय रुद्रं शरभरूपिणम् ।
विददार नखैस्तीक्ष्णैः हिरण्यकशिपुं यथा ॥ इति 

किञ्च आनुशासनिके उमामहेश्वरसंवादे भागवतोऽङ्गभावेन विना रुद्रोपासनं कुर्वतां शूद्रतुल्यत्वमुक्तं । यथा दक्षाध्वरे –

रुद्राणी - अहं ज्येष्ठा विशिष्टा च तस्मात्त्वं मां सपूजय ।
दक्षः – न तु ज्येष्ठा विशिष्टा त्वं मम पूज्या इमास्सुताः ॥ 

इत्यादिना रुद्राणीदूषणमध्वरभङ्गादिकं च प्रतिपाद्य रुद्रं प्रति शापोत्सर्गः क्रियते ।

एतद्वंशसमुद्भूतैरस्पृश्यस्त्वं भविष्यसि ।
नैतद्वंशेषु यः कश्चित् त्वद्भक्तो हि ज्निप्यति ॥

अज्ञानात्त्वं हि यः कश्चित् मुनिर्वा ब्राह्मणोऽपि वा ।
अनुजीवति चेत्तस्मात्तुल्यश्शूद्रेण गर्हितः ॥

भावेद्देवलकश्चैव रुद्रकाल्युपजीवकः ॥ इति

	अतो नारायणस्य रुद्रेण समानतया बोधायनेन प्रतिपादित्वात् बोधायनाप-स्तम्बादिसूत्रेषु षड्वितात्पर्यलिङ्गाभावात् तेषां सृष्टिकालादारभ्य नारायणैकपरत्वाभावात् नानादेवतोपासकत्वदर्शनाच्च परमैकान्तित्वं न सम्भवति । एवं कात्यायन सूत्रिणामपि – 

ब्राह्मवैष्णवरौद्रैस्तु सावित्रैर्मैत्रवारुणैः ।
तल्लिङ्गैरेव मन्त्रैस्तु अर्चयेत्तु समाहितः ॥ 

इति प्रतिपादनात् न परमैकान्तित्वम् । 

द्राह्यायणसूत्रे तु रुद्रविषयत्वेन कर्मारम्भे प्रपदनमुक्तम् ।

अतः श्रीमन्नारायणैकपस्त्वात् परमैकान्तित्वं श्रीमद्वैखानसानामेवेति प्रतिज्ञाकर्तुमुचिता । एवं ‘अखिलजगदेककाअणश्रीमन्नारायणैकपरत्वात्’ इति नवमहेतुर्निरूपितः ।

इति नवमहेतुनिरूपणम् 

*************

अथ दशमहेतुनिरूपणम् 

	अथास्य श्रीवैखानसूत्रस्य श्रीमन्नारायणैकपरत्वाद् तत्सूत्रानुष्ठानवतामेव भगवत्प्रियतमत्वमुपपद्यतैति प्रतिपादनाय ‘भगवत्प्रियतमत्वोपपत्ते’ रिति दशमहेतुर्निरूप्यते –

छन्दोगब्राह्मणे – ‘वैखानसा वा ऋषय इन्द्रस्य प्रिया आसन्’ इति । अत्र इन्द्रशब्दः परमात्मपर इति पूर्वमेवोक्तम् ।

बाराहे – 
अश्वत्थः कपिला गावः तुलसी विखनास्तथा ।
चत्वारो मत्प्रिया राजन्! तेषां वैखानसो वरः ॥ इति

यत्र वैखानसा विप्रा यत्र सन्ति गवां गणाः ।
यत्र बिल्वाः पलाशाश्च तत्र सन्निहितो हरिः ॥ इति

कौर्मे-
मच्चिता मद्गतप्राणा मयि सङ्गतमानसाः ।
अनन्यशरणा राजन् तस्माद्वैखानसा वराः ॥ इति

पाञ्चरात्रे पौष्करे-
विप्रा वैखानसाख्या ये ते भक्तास्तत्त्वमुच्यते ।
एकान्तिनः सुसत्वस्था देहान्तं नान्ययाजिनः ॥

कर्तव्यमिति देवेशं संयजन्ते फलं विना ।
प्राप्नुवन्ति च देहान्ते वासुदेवत्वमब्जज ॥ इति

बृहन्नारादीये –
देवार्चनपरा ये च ये च तत्साधका नराः ।
पूजां दृष्ट्वानुमेदन्ते ते वै भागवतोत्तमाः ॥ 

यस्तु भोगतया विष्णोः सत्कृत्यं कुरुते सदा ।
स भवेत्परमैकान्ती महाभागवतोत्तमः ॥ 

य ऐकान्त्यगता विष्णौ भगवत्यात्मभावने ।
ते वैष्णवा भागवतास्सन्त इत्यपि कीर्तिताः ॥ 

मन्मानसाश्च मद्भक्ता मम पूजासु लोलुपाः ।
मत्कथाश्रवणे सक्तास्ते वै भागवताः स्मृताः ॥ इति

येऽर्चयन्ति नरा भक्त्या नारायणमनामयम् ।
तानर्चयन्ति विबुधा ब्रह्माद्या देवतागणाः ॥

मयि भक्तिपरो यस्तु मद्याजी मत्परायणः ।
मद्ध्यानी स्वकुलं सर्वं नयत्यच्युतरूपताम् ॥ 

येऽर्चयन्ति सदा विष्णुं न ते प्राकृतमानुषाः ।
विष्णुलोकात्समुत्पन्नास्ते देवा नात्र संशयः ॥ 

नाविष्णुर्जायते विष्णुर्ना विष्णुर्विष्णुमर्चयेत् ।
रूपद्वयं हरेः प्रोक्तं बिम्बमर्चक एव च ॥

बिम्बेत्वावाहनादूर्ध्वं सदा सन्निहितोऽर्चके ।
अर्चकस्तु प्रसन्नात्मा हरिरेव न संशयः ॥ 

कलिः कृतयुगस्तेषां क्लेशाश्चैव सुखावहाः ।
येषां शरीरमनिशं हरिशुश्रूषणे रतम् ॥ इति

भागवते –
सा वागनन्तरस्य गुणाण् गृणीते करौ च तत्कर्मकरौ मनश्च ।
स्मरेवसन्तं स्थिरजङ्गमेषु श्रुणोति तत्पुण्यकथास्स कर्णः ॥ 

शिरश्च तस्याङ्घ्रिषु नम्रमाणं तमेव यः पश्यति तद्धि चक्षुः ।
अङ्गानि विष्णोरथ तज्जनानां पादोदकं यानि वहन्ति नित्यम् ॥

हृदि रूपं मुखे नाम नैवेद्यमुदरे हरेः ।
पादोदकञ्च निर्माल्यं यस्य मूर्ध्नि स वैष्णवः ॥ इति 

श्रुतिरपि – तदस्य प्रियमभिपाथो अश्याम् नरो यत्र देवयवो मदन्ति उरुक्रमस्य स हि बह्दुरित्था विष्णोः पदे परमे मध्व उत्सः इति । अस्यार्थः-विष्णोः प्रियं तत्पाथः निवेदितमन्नादिकम् अभ्यश्याम् । देवयवो नराः देवाराधकाः यत्र मदन्ति यस्मिन् निवेदिततीर्थप्रसादादिके स्वीकृते मदन्ति हृष्टा भवन्ति । यद्वा ब्रह्मादीनपि न गणयन्ति । इत्था इत्थं प्रतिदिनं वर्तमानः उरुक्रमस्य विष्णोर्बन्धुः जात्येकवचनम् । स एवातीवाभिमतः परमे सर्वोत्कृष्टे मध्वे मधुवत् भोग्यतमे विष्णोः पदे उत्स उत्सुकः । यद्वा उत्कृष्टः ॥ 

श्रुत्यन्तरे –
विष्णुनाशितमश्नन्ति विष्णुना पीतं पिबन्ति विष्णुना घ्रातं जिघ्रन्ति विष्णुना रसितं रसयन्ति तस्माद्विद्वाँ सो विष्णूपहृतं भक्षयेयुः इति । 

भागवते –
त्वयोपभुक्तस्रग्गन्धवासोऽलङ्कारचर्चिताः ।
उच्छिष्टभोजिनो दासास्तव मायां तरेमहि ॥ इति

हारीतः –
कृपादत्तं हस्तगतं विष्णुभुक्तोझ्जितन्तु यत् ।
उपवासछलान्नात्ति तेन भुक्तं सुरोपमम् ॥ इति

भृगुः –
हविः कृत्वा चतुर्भागमूर्ध्वभागौ निवेदयेत् ।
अधस्तादेकभागेन होम बलिमथाचरेत् ॥

यदंशं पात्रसंशिष्टं पूजकायैव निर्मितम् ।
अग्निकार्यावशिष्टञ्च बलिशिष्टञ्च यद्धविः ।
सर्वं तत्पूजकायैव प्रोक्तमेवं मनीषिभिः ॥ इति

यज्ञाधिकरे भृगुः –
आत्मनश्च चतुर्थाशं वैश्वदेवार्थमर्चकः ।
आदाय वैश्वदेवान्ते शिष्टान्नं भोजयेत्पुनः ॥

बलिशेषं होमशेषं वैश्वदेवे विशेषतः ।
गृह्णीयाद्वैश्वदेवार्थं भोजनार्थञ्च ऋत्विजः ॥ इति 

काश्यपः –
सर्वहविःपात्रेषु शिष्टमन्नं सर्वं भगवन्निवेदितमपूपादिकञ्च पूजका गृह्णीयुः। यथा गुरोरुच्छिष्टं पुत्रशिष्यभृत्यानां भोज्यं, तथा सर्वस्य रक्षितुः सौम्यमूर्तेः सर्वव्यापिनो विष्णोः जगद्गुरोर्निवेदितम—विश्वं चतुर्वर्णानां भक्तिमतां सर्वेषां भोज्यम्, अभक्तिमतामभोज्यम् । इति 

श्रीपाञ्चरात्रे ईश्वरसंहितायाम् – समाराधनाध्याये _ 
स्कन्दः –
त्वया निषेध आख्यातो मन्त्रदत्तस्य वस्तुनः 
सर्वस्य पत्रपुष्पान्नपूर्वस्य परमेश्वर ॥ 

तस्येदानीं प्रदानञ्च प्राशनञ्च प्रशंससि ।
किमेतदत्र मे जाटस्संशयः परमेश्वर ॥ 

ईश्वरः –
प्रदान प्राशनं पुत्र उपभोग्यत्वमेव च ।
शैवे पाशुपते दृष्टमचिरादेव पापकृत् ॥

तत्पुनर्वैष्णवे मार्गे वर्तते व्यत्ययेन तु ।
अनन्तफलदं दानात् प्राशनात् कोष्ठशुद्धिकृत् ॥ इति

तत्रैव-देवताचने –
कर्षं नयति पापानि पुण्यवृद्धिं करोति च ।
दानैर्धर्मैः तथा पुण्यैस्तापोर्भिश्च न तत्फलम् ॥

भगवद्भक्तिपूतानां यत्फलं प्रापणादनात् ॥ इति

अन्यत्र –
सत्सङ्गदेवार्चनसत्कथासु परोपदेशे च रतो मनुष्यः ।
स याति विष्णोः परमं पदं यद्देहावसानेऽच्युततुल्यतेजाः ॥ इति

अन्यत्र –
नारायणैकनिष्ठा ये सात्त्विकास्तान् निबोधत ।
पुरुषा राजसाश्चैव नानादैवतयाजिनः ॥ 

बाह्या निर्देवताश्चैव तामसाः परिकीर्तिताः ।
रजस्तमोऽभिभूतानां न तु मोक्षः कथञ्चन ॥ इति 

पुराणान्तरे –
यत्रैव पूज्यते विष्णुर्विधिना प्रयतैर्नरैः ।
न तत्र ह्याधिदौर्गत्यव्याधिचौरादेकं भयम् ॥ इति 

किञ्च –
नित्यमुक्तोपभोग्यत्वात्परव्यूहात्मनो हरेः ।
तत्कालसन्निकृष्टैकलक्ष्यत्वाद्विभवात्मनः ॥

विशुद्धैर्योगसंसिद्धैश्चिन्त्यत्वादन्तरात्मनः ।
अर्चामन्येव सर्वेषामधिकारो निरङ्कुशः ॥ 

अर्चावतारविषये ममाप्युद्देशतस्तथा ।
उक्ता गुणा न शक्यन्ते वक्तुं वर्षशतैरपि ॥ 

एवं पञ्चप्रकारोऽहमात्मनां पततामघः
पुर्वस्मादपि पूर्वस्मात् ज्यायांश्चैवोत्तरोत्तरः ॥

सौलभ्यतं जगत्स्वामी सुलभोह्युत्तरोत्तरः ॥

इति प्रतिपादितरित्या भगवतः परत्वदिषु सौलभ्याभावात् अखिललोकसमु-ज्जीवनार्थमर्चावतारः । तदेकपरत्वाद्वैखानसाः तत्प्रियतमाः । एतदृशनारायणैक- परत्वाभावाद्बोधायनस्य आपस्तम्बादीनाञ न कथञ्चदपि परमिकान्तित्वं भगवत्प्रियतमत्वञ्च सम्भवति ।

	एवं च वैखानसानामेव परमैकान्तित्वं भागवत्प्रियतमत्वञ्चोपपद्यते इति सर्वं समञ्जसमिति दशमो हेतुर्निरूपितः । 

इति दशमहेतुनिरूपणम् ।

इति श्रीरमणवेङ्कटाचलेश्वरपादारविन्दसपर्यानिरतस्य सर्वतन्त्रस्वतन्त्रस्य
श्रीनिवासमखिवेदान्तदेशिकस्य कृतिषु श्रीवैखानससूत्र-
तात्पर्यचिन्तामणौ दशविवहेतुनिरूपणम्
उपोद्धातभागः समाप्ततः । 

**************








		
|| श्रीः ||
श्रीमद्विखनसमहागुरवे नमः
श्री श्रीनिवासपरब्रह्मणे नमः
श्री श्रीनिवासमग्विकृते श्रीवैखानसगृह्यसूत्रतात्पर्यचिन्तामणौ
दशविधहेतुनिरूपणम्
श्रीवेङ्कटेशमखिलेशमनन्तमाद्यम्
कारुण्यवारिधिमशेषसुरैस्सुवन्द्यम् ।
वन्दे समस्तजगतां स्थितिसृष्टिहेतुं
मान्यान् गुरूंश्च शतशो भृगुकश्यपादीन् ॥

श्रुतिस्मृतिनदीपूर्णं शास्त्रकल्लोलसङुलम् ।
विष्णुभक्त्युदकं शुद्धं वन्दे वैखानसार्णवम् ॥

येनान्यकलृप्तसूत्राणां नेत्रं निस्तिमिरीकृतम् ।
सूत्रं वैखानसं ह्येतत् चतुर्वर्गफलप्रदम् ॥

श्रुतिस्मृतीतिहासाद्यैः प्रतिपादितवैभवाम् ।
परमात्मपरां वन्दे सूत्रोपनिषदं पराम् ॥

श्रीमत्कौशिकवंश्येन गोविन्दाचार्यसूनुना ।
श्रीवेङ्कटेशपादाब्जसपर्यासु रतात्मना ॥

श्रुतिस्मृतिपुराणादिसिद्धमार्गानुवर्तिना ।
पूर्वचार्यपरिक्षुण्णसम्प्रदायानुयायिना ॥

वेदान्ताचार्यवर्येण श्रीनिवासार्ययज्वना ।
वैखानसस्य सूत्रस्य व्याख्या सम्यक् प्रकाश्यते ॥

	अथ सत्यत्वादिसमस्तकल्यणगुणविशिष्टात् परब्रह्मणः श्रीमन्नारायणादुत्पन्नेन विखनश्शब्दवाच्येन चतुर्मुखब्रह्मणा प्रणीतस्य वैखानससूत्रस्य सर्वसूत्रॊत्तमत्वे तत्सूत्रोक्तधर्मानुष्ठातणां सर्वोत्कृष्टतमत्वे च दशविधहेतुवो निरूप्यन्ते यथा –

1.	अखिलजगत्कारणभूतेन विखनसा प्रणीतत्वात् । 
2.	सर्वसूत्राणामादित्वात् । 
3.	सर्वकर्मसु श्रुतिमार्गानुसारित्वात् ।
4.	समन्त्रकसर्वक्रियाप्रतिपादकत्वात् ।
5.	निषेक-सङ्कारादिमत्वात् । 
6.	अष्टादशशाईरसंस्काअप्रतिपादकत्वात् ।
7.	साङ्गक्रियाकलापवत्त्वात् । 
8.	मन्वाद्यैः स्वीकृतत्वात् । 
9.	अखिलजगदेककारणभूतश्रीमन्नारायणैकपरत्वात् । 
10.	तत्सूत्रोक्तधर्मानुष्ठानवतामेव भगवत्प्रियतमत्वोपत्तेश्च’ 
इति ।

	एभिर्हेतुभिः अस्य सूत्रस्य सर्वसूत्रॊत्तमत्वं एतत्सूत्रोक्तधर्मानुष्ठानादेव वैखानसानां सर्वेभ्यः श्रेष्ठतमत्वञ्च श्रुतिस्मृतिपुराणादिमुखेन प्रतिपाद्यते । तत्रादौ अखिलजगत्कारणसूतेन विखनसा प्रणीतत्वादिति हेतुर्निरूप्यते । 

अथ प्रथणविखनशशब्दार्थनिर्णयः

	विखना नाम कश्चिदृषिः, उत नारायणः? नारायण एव । केवलं मुनिमात्रस्य वैखानसशब्दवाच्यत्वेन प्रतिपादनाभावात् । परमात्मनो नारायणस्य विखनोवैखानसादिशब्दवाच्यत्वं श्रुतिस्मृतिपुराणादिप्ववगम्यते । यथा-

	खिलश्रुतौ – ‘धेनुर्वहाणामदितिस्सुराणां ब्रह्मा ऋभूणां विखना मुनीनाम्, इति श्रूयते । अयमर्थः । वहानां अतड्डदादीनां धेनुः उत्पत्तिकारणम् । सुराणां इन्द्रादीनाम् अदितिः । ॠभूणां-

साध्या विश्वे च वसवो मरुतॊ ऋभवस्तथा ।
तथैवाङ्गिरसो रुद्रा आदित्याश्च तथैव च ।
एते देवगणाश्चाष्टौ मन्वन्तरगणेश्वराः ॥

	इति भृगूक्तानां साध्यादीनां ब्रह्मा । मुनीनां मुनिशब्दवाच्यानां विखनाः । ब्रह्मणो मुनिशब्दवाच्यत्वं भारते चावगम्यते-

निशां सुप्त्वाऽथ भगवान् क्षपान्ते प्रत्यबुद्ध्यत ॥

पश्चाद्बुद्ध्वा ससर्जापः तासु वीर्यमवासृजत् ।
तदण्डमभवद्धैमं सहस्रांशुसमप्रभम् ॥

अहङ्कृत्या ततस्तस्मिन् ससर्ज प्रभुरीश्वरः ।
हिरण्यगर्भं विश्वात्मा ब्रह्माणं जलजं मुनिमिति ॥

	अण्डबहुत्वाभिप्रायेण मुनीनामिति बहुवचनम् । यथा -

अण्डानान्तु सहस्राणां सहस्राण्ययुतानि च ।
ईदृशानामनन्तानां कोटिकोटिशतानिचे ति ॥ स्मरणात् ।

	निशा चात्र प्रलयः, सा एतावतीति कुत्रावगम्यत इति चेत् ।



महाभारते- 		
चतुर्युगसहस्राणि चतुर्युगशतानि च ।
प्राहुः कल्पसहस्रन्तु ब्राह्मणास्तत्त्वदर्शिनः ।
दशकल्पसहस्राणि अप्ययस्सां महानिशा ॥ इति ।

	अनया खिलश्रुत्या भगवतो विखनश्शब्दवाच्यत्वं कथमवगम्यत इति चेत् उच्यते ।

दुर्बोधा वैदिकाशशब्दा प्रकीर्णत्वाच्च ये खिलाः ।
तद्ज्ञैस्त एव स्पष्टार्थाः स्मृतितन्त्रे प्रतिष्ठिताः ॥ इति

यदि विद्याच्चतुर्वेदान् साङ्गोपनिषदान् द्विजः ।
न चेत्पुराणसद्विद्या न वेदार्थविचक्षणः ॥ इति

इतिहासपुराणाभ्यां वेदं समुपबृह्मयेत् ।
बिभेत्यल्पुश्रुवाद्वेदो मामयं प्रतिरिष्यति ॥ इति च

	स्मरणात् इतिहासपुराणाभ्यामेवार्थनिर्णयः कर्तव्यः । भारते मोक्षधर्मे नारदस्तुतौ –

	‘नमस्ते देवदेवेश’ इत्यारभ्य स्तोत्रमध्ये फेनपाचार्यवालखिल्यविखनोविखनस वैखानसाचार्य अभग्नयोग अभग्नपरिसङ्ख्यान’ इति 

तत्रैव -
यत्तस्मिन्नुपलभ्यं ते तत्तेजस्तत्तयीमयम् ।
तद्वैखानः परं ब्रह्म इति वेदविदो विदः ॥ इति चोक्तम् ।


तथा नामसहस्राध्याये -
‘वैखानस्सामगायनः’ इति सार्यते ।

पञ्चरात्रे आत्मसंहितायाम् -

महाभूतेन भूतेन व्याप्तं विखनसा जगत् ।
तमेव शरणं गच्छ जगत्काअणमच्युतम्॥ 

इति शाण्डिल्येन शतानन्दमभिलक्ष्योक्तम् ।

	वैखानसे आनन्दसंहितायाम् -

वेदान्ततत्त्वमीमांसाखननं कृतवात् हरिः ।
नाम्ना विखनसं प्रायुर्यञ्च वैखानसं तथा ॥ इति प्रोक्तम् ।

	अत्र खननशब्देन सङ्कल्प उच्यते । ‘सोऽकामयत । बहुस्यां प्रजायेयेति स तपोऽतप्यत’ इत्यादि श्रुतिभ्यः । अवाप्तसमस्तकामस्यापि भगवतः सृष्टिकार्ये प्रवृत्तिर्भवति । 

	ननु सत्यत्वादिसमस्तकल्याणगुणविशिष्टस्य भगवतः

ऐश्वर्यस्य समग्रस्य वीर्यस्य यशसः श्रियः ।
ज्ञानवैराग्ययोश्चैव षण्णां भग इतीरणा ॥ 

इति समग्रषाड्गुण्यपरिपूर्णस्य अवाप्तसमस्मकामस्य किमर्थं सृष्ट्यदिकमिति चेदुच्यते ।

अप्रमेयोऽनियोज्यश्च यत्र कामगमो वशी ।
मोदते भगवान् भूतैः बालः कीडनकैरिव ॥

इत्यादि भारतवचनानुसारेण लीलार्थमेवेति ।

	जगत्सृष्ट्यादिलीलानुभवार्थं भगवता समष्टिसृष्टेरनन्तरं व्यष्टिसृष्टौ देवमनुष्यादिविविधविशेषसृष्ट्यर्थं चतुर्मुखसृष्टिं प्रति ध्यानं कृतम् । एषा चिदचिदात्मिका सृष्टिः भगवता क्रियते । व्यष्टिसृष्टिस्तु ब्रह्मणा । समष्टिसृष्टिर्नाम-

भूतैस्तु पञ्चभिः प्राणैः स्वान्तैर्दशभिरिन्द्रियैः ।
चतुर्विंशातितत्त्वानि साङ्ख्यशास्त्रविदो विदुः ॥ 

महान् कालः प्रधानञ्च मायाऽविद्याच पूरुषः ।
इति पौराणिकाः प्राहुः त्रिंशतत्त्वानि तैस्सह ॥

इति वचनात् तत्त्वसृष्टिरित्यवगम्यते । ‘स्वान्तै’ रित्यनेन ‘मनोबुद्धिरहङ्कारश्चित्तञ्च करणान्यमी’ इत्यन्तः करणचतुष्टयमुच्यते । व्यष्टिसृष्टिर्नाम – अण्डान्गर्वर्तिभूतजातसृष्टिः । ‘अजामेकां लोहितशुक्लकृष्णाम्’ ‘नित्यो नित्यानां चेतनश्चेतनाना’ मित्यादिश्रुतिभिः नित्यत्वेन श्रुतानां प्रकृतिपुरुषाणां सृष्टिर्नाम प्रलयदशायां सूक्ष्मरूपेण अविभक्तनामरूपेण च परमात्मन्येकीभूतानां सृष्टिकाले परमात्मनोऽनुप्रवेशानन्तरं स्थूलरूपवत्वं विभक्तनामरूपभाक्तुञ्च । ‘तत्सृष्टा’ । ‘तदेवानुप्राविशत् । तदनुप्रविश्य । सच्च त्यच्चाभवत्’ इत्यादिश्रुतेः । 

विष्णुपुराणे -
‘तदेतदक्षयं नित्यं जगन्मुनिवराखिलम् ।
अविर्भावतिरोभावजन्मनाशविकल्पवत्॥

प्रकृतिं पुरुषञ्चैव प्रविश्यात्मेच्छया हरिः
क्षोभयामास सम्प्राप्ते सर्गकाले व्ययाऽप्ययौ’ ॥ इति

गीतासु-
प्रकृतिं पुरुषं चैव विद्ध्यनादी उभावपि ।
मम योनिर्महद्ब्रह्म तास्मेन् गर्भं दधाम्यहम् ।
सम्भवस्सर्वभूतानां ततो भवति भारत ॥ 

इति चॊक्तरीत्या सृष्टिकाले जगद्योनिभूतं महद्ब्रह्म तदीयं प्रकृत्याख्यमाचिद्वस्तु यत्, तस्मिन् चेतनाख्यं गर्भं योजयति । तत्कृताच्चिदचित्संसर्गात् देवादि स्थावरान्तानामचिन्मिश्राणां सर्वभूतानां सम्भवो भवति । एवमेव परमात्मना पञ्चीकृतानां भूतानामन्योन्यसंयोगादिना अण्डोप्तत्त्यादिकं श्रीविष्णुपुराणे प्रतिपाद्यते । यथा - 

आकाशवायुतेजांसि सलिलं पृथिवी तथा ।
शब्दादिभिर्गुणैर्बह्मसंयुक्तान्युत्तरोत्तरैः ॥ 

शान्ता घोराश्च मूढाश्च विशेषास्तेन ते स्मृताः ।
नानावीर्याः पृथग्भूताः ततः ते सहतिं विना ॥ 

नाशक्नुवन् प्रजाः स्रष्टुमसमागम्य कृत्स्नशः ।
समेत्यान्योन्यसंयोगं परस्परसमाश्रयाः ॥

एकसङ्घातलक्ष्याश्च सम्प्राप्यैक्यमशेषतः ।
पुरुषाधिष्ठितत्वाञ्चाप्यव्यक्तानुग्रहेण च ॥

महदाद्या विशेषान्ता झण्डमुत्पादयन्ति ते ।
तत्क्रमेण प्रबुद्धं तज्जलबुद्बुदवत्समम् ॥

भूतेभ्योऽण्दं महाबुद्धे प्रवृद्धमुदकेशयम् ।
प्राकृतं ब्रह्मरूपस्य विष्णोः स्थानमनुत्तमम् ॥

तत्राव्यक्तस्वरूपोऽसौ व्यक्तरूपी जगत्पतिः ।
विष्णुर्ब्रह्मस्वरूपेण स्वयमेव व्यवस्थितः ॥

इत्यारभ्य-

‘तस्मिन्नण्डेऽभवद्ब्रह्मा सदेवासुरमानुषः’ ।

इत्यादिभिः समष्टिसृष्ट्यदिकमुक्तम् । विशेषेण व्यष्टिसृष्टावपि ब्रह्मणोऽण्डादिषूत्पत्तिप्रकाअः श्रूयते । यथा – 

महोपनिषदि – ‘अथातो महोपनिषदं व्याख्यास्यामः । एको ह वै नारायण आसी ‘दित्यारभ्य’ तस्य ध्यानान्तस्स्थस्य यज्ञस्तोममुच्यते । तस्मिन् चतुर्दशपुरुषा जायन्ते । एका कन्या । दशेन्द्रियाणि मन एकादशं तेजो द्वादशमहङ्काअः त्रयोदशः प्रणाश्चतुर्दशः आत्मा पञ्चदशः बुद्धिर्भूतानि पञ्चतन्मात्राणि पञ्चमहाभूतानि च स एकः पञ्चाविंशः पुरुषः’ ‘अथ पुनरेव नारायणस्सोऽन्यत्कामो मनसा ध्यायत तस्य ध्यानान्तस्स्थस्य ललाटात्स्वेदोऽपतत्, त इमाः प्रतता आपः, तासु तेजः, तत्तेजो हिरण्मयमण्डं तत्र ब्रह्मा चतुर्मुखोऽजायत’ इति । 

यजुषि-
‘स प्रजापतिरेकः, पुष्करपर्णे समभवत्’ इति च ।

मनौ-
एवं 	
अप एव ससर्जादौ तासु वीर्यमवासृजत्’ इत्यारभ्य	
तस्मिन् जज्ञे स्वयं ब्रह्मा सर्वलोकपितामहः इति 

भारते-
‘स्वपतस्तस्य देवस्य पद्मं सूर्यसमप्रभम् ।
नाम्यां विनिस्सृतमभूत्तत्रोत्पन्नः प्रजापतिः ॥ इतिच स्मर्यते

	ननु नाभ्यामण्डे चोत्पत्तिरेकस्य कथमुपपद्यत इति चेत् – तत् कल्पान्तर इति वक्तव्यम् । तदुक्तं हयशिर उपाख्याने – 

त्वतो मे मानसं जन्म प्रथमं द्विजपूजितम् ।
चाक्षुषं वै द्वितीयं मे आसीज्जन्म पुरातनम् ॥

त्वत्प्रसादाञ्च मे जन्म तृतीयं वाचिकं महत् ।
त्वत्तो मे श्रावणञ्चापि चतुर्ह्तं जन्म वै प्रभो ॥

नासिक्य्ञ्चैव मे जन्म त्वत्तः पञ्चममुच्यते ।
अण्डजञ्चापि मे जन्म त्वत्तः षष्ठं विनिर्मितम् ॥

इदन्तु सप्तमं जन्म पद्मजं मेऽमितप्रभ ॥ इति ।

	अतस्समस्तजगज्जन्मस्थितिध्वंसमहानन्दैकहेतोः भगवतः परब्रह्मणो नारायणस्य वैखानसादिशब्दवाच्यत्वसम्भवात् तन्नाभिनलिनसञ्जातस्य ब्रह्मणोऽपि ‘अङ्गादङ्गाचिति मन्त्रोक्तप्रकारेण भारताप्रतिपादितरीत्या च वैखानसादिशब्दवाच्यत्वमुपपद्यते । 

शान्तिपर्वणि – 	
‘विशेषेणाखनत् यस्मात् भावनामुनिसृष्टये ।
तस्माद्विखनसो नाम स आसीदण्डजः प्रियः” ॥ इति

तत्रैव
सृष्टुं स तु समुद्युक्तो ब्रह्मयोनिमयः प्रभुः ।
खनित्वा चात्मनाऽऽत्मानं धर्मादिगुणस्ंयुतम् ।
ध्यानमाविश्य योगेन ह्यासीद्विखनसो मुनिः ॥ इति

श्रीभागवते –
न खलु गोपिकानन्दनो भवान्
अखिलदेहिनामन्तरात्मदृक् ।
विखनसार्थितो विश्वगुप्तये
सख उदेयिवान् सात्त्वतां कुले ॥ इति 

गारुडे – श्रीरङ्गमाहात्म्ये ॥
ब्रह्माऽपि दिव्यहंसेन सितमेघोपमेन च ।
पृष्ठतोऽऽनुययौ विष्णुं वस्त्रेणोच्छाद्य चाननम् ॥ 

तत्रार्चको महाभागो भगवान् विखनास्तदा ।
ददौ प्रसादं देवानां रङ्गनाथाभ्यनुज्ञया’ ॥ इति

श्रीवैखानसे – आनन्दसंहितायाम् ॥
अन्तर्हितानां खननाद्वेदानान्तु विशेषतः ।
स विभुः प्रोच्यते सर्वैः विखना ब्रह्मवादिभिः ।
वैखानसश्च भगवान् प्रोच्यते स पितामहः ॥ इति

व्यासनिघण्टौ –
विखनसञ्च विधातारं विरिञ्चतं चतुर्मुखम्’ । इति
‘नाभिजन्माण्डजः पूर्वो विखनाः कमलासनः ॥ 

शतानन्दश्शतधृतिस्सत्यको हंसवाहनः ।
पद्मासनो विखनसश्चहर्मुख इतीरितः ॥ इति च प्रतिपादितम् ।

	एवं कार्यकारणयोरभेदावगमात् प्रमाणबाहुल्याच्च भगवति नारायणे चतुर्मुखे च वैखानसशब्दप्रयोगप्रकाअः प्रतिपादितः । 

वैखानसानामुत्पत्तिप्रकारः

	वैखानसानामुत्पत्तिः विशेषेण श्रूयते । यजुषि आरुणकेतुके इष्टकोपधानकथनानुवाके सृष्टिप्रकरणे – ‘आपो वा इदमासन् सलिलमेव । स प्रजापतिरेकः पुष्करपर्णे समभवत् । तस्यान्तर्मनसि कामस्समवर्तत । इदं सृजेयमिति’ । इत्यारभ्य ‘स तपरतप्त्वा । शरीरमधूनुत । तस्य यन्मांसमाईत् । ततोऽरुणाः केतवो वातरशना ऋषय उदतिष्ठन् । येऽनखाः ते वैखानसाः । ये वालाः ते वालखिल्याः’ इति । अस्वार्थः । समष्टिसृष्टेरनन्तरं व्यष्टिसृष्टौ चतुर्मुखः देवमनुष्यादिविविधविशेषसृष्त्यर्थं मत्स्यादिरूपेणावतरिष्यमाणस्य भगवतो नारायणस्य परमवैदिकत्वेन सम्प्रतिपन्न श्रीवैखानसभगवच्छास्त्रमार्गेन समाराधनार्थञ्च स्वात्मतुल्याः प्रजास्सम्भवेयुरिति स्वान्तर्यामिणं परमात्मानं ध्योनेनानुकृतवान् । अयमेवार्थो ब्राह्मण्डेऽप्युच्यते – 

ओमित्येकाक्षरं ब्रह्म व्यहरन् संस्मरन् हरिम् ।
पद्मासनस्थो भगवान् परमं तप आस्थितः ॥ 

इत्यारभ्य ब्रह्मणा बहुशः कृतं तपश्चरणमुक्तम् । तपश्चरणकाले साक्षात्कृत भगवत्स्वरूपवैभवानुभवातिशयात् भगवद्दत्तसृष्टिशक्तिलाभात् तदुपजनितविशेषवेगाच्च पुलकितसर्वाङ्गः शरीरमधूनुत-कम्पमकरोत् । ‘तस्य यन्मांसमासीत्’ मांसं- मानसमिति यावत् । ‘अर्थात्प्रकरणाल्लिङ्गादौचित्यादर्थनिर्णयः’ इत्यर्थादिभिः समीचीनार्थनिर्णयविधानात् ‘अक्षरसाम्यान्निर्ब्रूया’ दिति निरुक्तविधानाच्च । 

	तथा च तस्य मनः परमात्मनि संसक्तमासीदिति यत्, तेन हेतुना तदनुग्रहस्समजनि । तेनानुगृहीतात् ब्रह्मणः अरुणाः केतवो वाटरशनाः ऋषयः उदतिष्ठन् । अरुणाः परमात्मनि वसन्तः तदितरविक्राः केतवः उच्चितस्वभावाः परमात्मप्रवणानामग्रेसराः वातरशना दिग्वाससः ऋषयः सर्वार्थदर्शिनः सनकादयः इदं विष्णुपुराणेपि- 
‘सनन्दनाडयो ये च पुर्वं सृष्टास्तु वेधसा ।
न ते लोकेष्वसज्जन्त निरपेक्षाः प्रजाविधौ ॥

सर्वे ते योगिनो जाता वीतरागा विमत्सराः ।
तेष्वेव निरपेक्षेषु लोकसृष्टौ महात्मनः’ इत्यादिना प्रतिपादितम् ॥ 

	स प्रजापतिः एवंविधा स्वकार्यासाधकान् तान् दृष्ट्वा किञ्चिद्विषादमापन्नः पुनरपि स्वकारणं भगवन्तं ध्यानपर्यायेण्द खननेनातोषयत् । ये नखा इत्यादि । भगवदनुग्रहविकसिते प्रजापतेर्मनसि वैखानसा नाम ऋषयस्सम्भूताः अत्र ये नखा इत्यत्र आद्यन्तवर्णविपर्ययो भवत् । कश्यपः पश्यको भवती तिवत् खना इत्येतत् नखा इति विपर्यस्तमिति यावत् । 

सुप्तिङुपग्रहलिङ्गनराणां कालहलचूस्वरकर्तृयङञ्च ।
व्यत्ययमिच्छिति शास्त्रकृदेषां सोऽपि च सिद्ध्यति वाहुलकेन ॥ 

इति, ‘बहुलं छन्दसी’ ति चात्र प्रमाणम् ।

	अत्र ‘अनखा’ इति च्छित्त्वा केचिदेवमूचुः । अनखा इत्यनेन सौम्येन्द्रियवत्त्वमुक्तमिति । 

	एवञ्च सति ‘सौम्यं जितेन्द्रियं’ ‘सुप्रसन्नेन्द्रियं’ इत्यादिना भगवच्छास्त्रेष्वाचार्यलक्षणस्य प्रतिपादितत्वात् ‘वैखानस विखनसाचार्य’ इति विष्णोराचार्यत्वेन शान्तिपर्वण्यभिहितत्वात्, 

विखना इति वै विष्णुस्तज्जा वैखानसाः स्मृताः ।
विष्णोरेव समुत्पन्ना भृग्वाद्या मुनयस्तथा ॥ 

इति वचनात्, ‘गुरोस्सानवृत्तिर्वैखानस’ इति बोधायनसूत्रे उक्तत्वाच्च माघवतादिषु प्रतिपादितमाचार्यपुंस्त्वमेतेषां वैखानसानामेवेत्यवगम्यते ॥ 

	यद्वा ‘अनघा’ इति पाठः । अनेन त्रिशुक्लत्वं सूच्यते । जन्म विद्या कर्म चेति । अद्वारकत्वेन भगवतः चतुर्मुखाच्चोप्तत्तिश्रवणात्, 

तत्कर्म यन्न बन्धाय सा विद्या या विमुक्तये ।
आयासायापरं कर्म विद्याऽन्या शिल्पनैपुणम् ॥

इत्युक्तरीत्या अद्वारकभगवत्स्वरूपज्ञानतदाराधनविधिप्रतिपादकशास्त्रनिष्ठत्वेन च एषां त्रिशुक्लत्वम् । शुक्लवतामेवाधिक्यं आरण्यपर्वणि प्रथमाध्याये प्रतिपादितम् ॥ यथा-

‘येषां त्रीण्यवदातानि योनिर्विद्या च कर्म च ।
ते सेव्यास्तैस्समास्या हि शास्त्रोभ्योऽपि गरीयसी’ ति ॥ 

श्रीवैखानसे आनन्दसंहितायां विखनसोत्पत्त्यादिकं प्रतिपादितम् ।

अथ सस्मार भगवान् विश्वसृष्ट्यर्थमुच्युतः ।
धातारं विश्वनिर्माणचतुरं चतुराननम् ॥

स्मरणानन्तरादेव प्रादुरासीत्पुरः प्रभोः ।
धाता समस्तजगतामुत्पत्तिकरणक्षमः ॥ 

तं प्राह भगवान् विष्णुः प्रणतं --- स्थितम् ।
श्रीभ्गवानुवाच- ‘व्रहन् त्वया जगत्सर्वं कर्तव्यं ------ ॥

लोके विहर्तुमिच्छामि यदहं पद्मसम्भव ।
ततस्त्वत्सृष्टजगतामविच्छिन्नप्रवृत्तये ॥ 

धर्मसंरक्षणार्थाय वेदशास्त्रार्थसिद्धये ।
अलसा अल्पसत्वाश्च मनुष्यास्सवल्पबुद्धयः ॥

ते परव्यूहविभवानात्मानञ्च न मेनिरे ।
सौलभ्याय तु भक्तानां सर्वलोकानुकम्पवा ॥

अर्चावताररूपेण लोकेऽस्मिंश्चतुरानन! 
अवतारं करिष्यामि मह्या लक्ष्म्या समन्वितः ॥

मदर्चायै सृज ब्रह्मन् सृष्ट्यादौ मुनिसत्तमम् ।
इत्याज्ञप्तस्तदा ब्रह्मा मुहूर्तं तत्सिसृक्षया ॥ 

चिन्तयामास तत्कर्मा क्षणमेकं महामुनिः ।
ऊचे न शक्नुयामेवं स्रषृमिच्छन् तथाविधम् ॥ 

तस्य तद्वचनं श्रुत्वा देवदेवो हरिस्स्वयम् ।
चिन्तयामास देवेशः स्वनिर्मलतरात्मनि ॥

वेदान्ततत्त्वमीमासाखननं कृतवान् हरिः ।
नाम्ना विखनसं चके तत्पदान्वर्थयोगतः ॥

तथा चिन्तयतस्तस्य मनसो द्वौ बभूक्तुः ।
सङ्कल्पधर्मौ, सन्नम्य प्राञ्जलिं पुरतः स्थितम् ॥

ब्रह्माणमब्रवीद्विष्णुर्भूतसृष्ट्यन्तहेतवे (कारकं )।
सङ्कल्पधर्मौ भवतस्तव सृष्ट्यन्तहेतवे ॥

शुद्धसत्त्वसमुत्पन्नो निर्मितोऽयं तवाग्रतः ।
मुनिश्रेष्ठो महातेजा मत्कार्यकरणक्षमः ॥ 

मत्कार्यसाधकानेव त्वं वै स्रष्टुमथार्हसि ।
हृषीकेशस्य तद्वाक्यमभ्याधाय कृताञ्जलिः ॥

चतुर्मुखश्चापि तथा सनकादिमुनीश्वरन् ।
ध्यायन्मुखैश्चतुर्भिस्तु क्रमादसृजदब्जमूः ॥ 

सनत्कुमारञ्च तथा सनकञ्च सनातनम् ।
सनद्ननमिति ख्यातान् ब्रह्मविद्याविशारदान् ॥

ततस्ते च मुनिश्रेष्ठा ज्ञानातिशयवैभवात् ।
विरक्तचित्तास्सञ्जमुः कैवल्यं पदमुत्तमम् ॥

स्वकायसाधकान् ब्रह्मा सृष्टवान् पुनरेव हि ।
प्राणाञ्च चक्षुषस्तद्वदभिमानाञ्च कर्मणः ॥ 

हृदयाच्छिरसः श्रोत्नादुदानाद्व्यानतस्ततः ।
समानाच्च तथाऽपनादृषिश्रेष्ठानिमान् दश ॥ 

दक्षं मरीचिनं नीललोहितं भृगुमेव च ।
तथाऽङ्गिरसमत्रिञ्च पुलस्त्यं पुलहं तथा ॥

वसिष्ठञ्च क्रतुञ्चैव क्रमादसृजदब्जभूः ।
नव ब्रह्मणा एवैते विना स्युर्नीललोहितम् ॥

धर्मसङ्कल्पसहितास्सनकाद्या मुनीश्वराः ।
भृग्वादिमुनयश्चैव श्रुतिस्मृत्यादिवेदनात् ॥

शिप्या विखनसः प्रोक्तास्सर्वशास्त्रार्थपारगाः ।
वैखानसानां भृग्वाद्या वंशकर्तार ईरिताः ॥

सर्वेषामग्रजं श्रेष्ठमात्मपुत्रं मुनिं तथा ।
तं हरेः पुरत्ः कृत्वा प्रोक्तवान् कमलसनः ॥

ब्रह्मोवाच-
‘देवदेव जगन्नाथ सृष्टिस्थित्यन्तकारण ।
भगवंस्त्वत्प्रभावेन सृष्टोऽयं मुनिसत्तमः ॥

जातश्चिन्तयतो मत्तस्त्वत्सृष्टौ मुनयस्त्विमे ।
एतैरपि कृतं सर्वं जगदेतच्चराचरम् ॥

मत्पुत्रणाञ्च सर्वेषामग्रजः पुरुषोत्तमः ।
वैष्णवेष्वग्रजः श्रेष्ठो मुनीनां प्रथमो मुनिः ॥ 

विशेषखननाज्जातो विष्णोर्वैखानसस्तथा ।
भृग्वादीनपुनीयाथ सावित्रीमुपदेक्ष्यति ॥

परब्रह्मोपदेष्टासावयमेव गुरुस्स्मृतः ।
एतदुक्तप्रकारेण सर्वे वै मम सूनवः ॥

चरिष्यन्ति यथान्यायं लौकिकाध्यात्मवैदिकान् ।
एभिः प्रवर्तिता सृष्टिरविच्छिन्ना प्रवर्तते ॥

भवानवतरत्वत्र मम सृष्टौ जनार्दन! ।
शुद्धसत्त्वसमुत्पन्नो निर्मितोऽयं त्वया विमो ॥

ऋषिश्रेष्ठो महातेजाः त्वर्कर्मकरणक्षमः ।
तथाऽसौ खननाद्विष्णोः ध्यायादन्तश्च गर्भतः ॥

यस्मात्तव समुत्पन्नो ज्ञेयोऽसौ गर्भवैष्णवः ।
इत्युक्तो भगवान् प्राह मुनिश्रेष्ठं तपोनिधिम् ॥

श्रीभगवानुवाच-
देवब्रह्मऋषीणान्तु मदीयाराधनं प्रति ।
मया सञ्चोदितो यस्मात्त्वमेव मुनिसत्तम ॥

तपोधनो भवानेव धन्योऽसि भुवनत्रये ।
आत्मार्थं वा परार्थं वा नित्यनैमित्तिकादि यत् ॥

तत्सर्वं मत्प्रसादेन मदीयाराधनं कुरु ।
अथाह स ऋषिस्तस्मै प्रणम्य जगदात्मने ॥

श्रीविखाना उवाच-
भवताऽनुगृहीतोऽहं धन्योऽस्मि पुरुषोत्तम ।
नातः परतरं कार्यं किमप्यन्यद्दिवोकसाम् ॥

तथापि देवदेवेश स्वकर्म मुनिभिस्सदा ।
उदयाद्यस्तपर्यन्तं क्रियते नियतात्मभिः ॥ 

सर्वेषाञ्च द्विजातीनां श्रुतिस्मृतिसमीरितम् ।
कर्तव्यं सततं देव स्वस्वकर्म प्रयत्नतः ॥ 

भवदाराधनं विष्णो कथङ्कारं करोम्यहम् ।
त्वत्कर्म क्रियते चेत्तु कर्मलोपो भवेन्मम ॥

इत्युक्तो भगवानाह मुनिना तत्त्ववेदिना
श्रीभागवानुवाच-
विखनस्त्वं मुनिश्रेष्ठ मदाराधनकर्मणि ॥

स्वकर्मलोपसन्त्रासव्याकुलीकृतचेतसः ।
तव कर्माण्यनूनानि सन्तु नित्यं मदाज्ञया ॥

त्वद्वंशजानां सर्वेषां काले वै कृतकर्मणाम् ।
निषेकादिश्मशानान्ताः कार्याः मन्त्रसमन्विताः ॥

अष्टादश च कर्माणि शारीराणि प्रचक्षते ।
यज्ञाश्च विंशतिर्द्वौ च धर्मं वैष्णवमुत्तमम् ॥

वेदे वैखानसे सूत्रे यो धर्मः परिकीर्तितः ।
सर्वैस्स धर्मोऽनुष्ठेयो नात्र कार्या विचारणा ॥

त्वदाज्ञयैव भृग्वाद्या नारायणपारायणाः ।
वदन्ति परमं धर्मं वैष्णवं श्रुतिसम्मतम् ॥

तद्धर्मनिरता ये तु ते वै भागवताः स्मृताः ।
मत्कर्मकारिणां तेषां कर्मलोपो न विद्यते ॥

तिस्रः कोट्यो मुनीनां तु कर्म कुर्वन्ति मे सदा ।
ज्ञात्वा यजूंषि साङ्गानि मन्मतास्सर्व एव ते ॥

मन्मन्त्रकल्पजातानि मत्पुराणान्यनुक्रमात् ।
अधीत्य सर्वकर्माणि कुर्वते ते मदर्चनम् ॥

कृताधिकारिणस्ते तु कृतसम्बन्धिनो मम ।
मत्प्रसादभुजसौम्या अतिप्रियतमा मम ॥

षट्कर्मनिरतास्ते वै सात्विकाहारतत्पराः ।
वैखानसेन सूत्रेण निषेकादिक्रियान्विताः ॥

भवन्ति मावितात्मानो मत्कर्मकरणक्षमाः ।
तस्माद्भागवतश्रेष्ठा मवन्त्यप्राकृता भुवि ॥

सर्वधा ‘येनखास्ते वैखानसा’ इति वेदतः ।
तस्माद्वैखानसास्शुद्धास्सर्वकर्मसु पूजिताः ॥

ततः प्राह मुनिश्रेष्ठस्तमेवं वादिनं हरिम् ।
श्रीविखाना उवाच-
भगवंस्त्वत्प्रसादेन कर्म साङ्गं यथोदितम् ॥

सर्वेषां मत्कुलीनानां भवत्येव न संशयः’ ॥ इति

	अतोऽत्र श्रुत्युक्तमार्गेण वैखानसानां सृष्ट्यादिकं, अद्वारकभगवद्यजनेनैतेषां नित्यकर्मानुष्ठानपूर्णत्वं च प्रतिपादितम् । 

	अथ पञ्चमवेदत्वेन प्रसिद्धे महाभारते आनुशामनिकपर्वणि ८५ तमे अध्याये भृग्वादिमहर्षीणां वैखानसानाञ्चोत्पत्तिः निरूपिता ॥ यथा- 

वसिष्ठः-
अपि चेदं पुरा राम श्रुतं मे ब्रह्मदर्शनम् ।
पितामहस्य यद्धृतं ब्रह्मणः परमात्मनः ॥

देवस्य महतस्तात! वारुणीं बिभ्रतस्तनुम् ।
ऐश्वर्ये वारुणे राम रुद्रस्येशस्य वै प्रभोः ॥

आजग्मुर्मुनयस्सर्वे देवाश्चाग्निपुरोगमाः ।
यज्ञाङ्गानि च सर्वाणि वषट्कारश्च मूर्तिमान् ॥ 

मूर्तिमन्ति च सामानि यजूंषि च सहस्रशः ।
ऋग्वेदश्चागमत्तत्र पदक्रमविभूषितः ।।

लक्षणानि सुरास्तोमा निरुक्तं सुरपङ्क्तयः ।
ओङ्कारश्छन्दसां नेत्रं निग्रहप्रग्रहौ तथा ॥

तथा वेदास्सोपनिषदो विद्यास्सावित्र्यथापि च ।
भूतं भव्यं भविष्यञ्च दधार शिरसा शिवः ॥

सञ्जुहावात्मनाऽऽत्मानं स्वयमेव तथा प्रभो ।
यज्ञञ्च शोभयामास बहुरूपं पिनाकधृत् ॥ 

द्यैर्नभः पृथिवी खञ्च तथा चैत्रैष भूपतिः ।
सर्वविघ्नेश्वरश्श्रीमानेष चापिविभावसुः ॥

एष ब्रह्मा शिवो रुद्रो वरुणोऽग्निः प्रजापतिः ।
कीर्त्यते भगवान् देवस्सर्वभूतपतिश्शिवः ॥

तस्य यज्ञः पशुपतेस्तपः क्रतव एव च ।
दीक्षा दीप्तव्रता देवी दिशश्च सदिगीश्वराः ॥

देवपल्यश्च कन्याश्च देवानाञ्चैव मातरः ।
आजम्मुस्सहितास्तत्र तदा भृगुकुलोद्वह ॥

यज्ञं पशुपतेः प्रीता वरुणस्य महात्मनः ।
स्वयम्भुवस्ता दृष्ट्वा तु रेतस्समपतद्भुवि ॥

तस्य शुक्रस्य निष्ष्यन्दात् पांसून् सङ्गृह्य भूमितः ।
प्रास्यत्पूषा कराभ्यां वै तस्मिन्नेव हुताशने ॥

ततस्तस्मिन् सम्प्रवृत्ते सत्रे ज्वलितापावके । 
ब्रह्मणो जुह्वतस्तत्र प्रादुर्भावो बभुव ह ॥

स्कन्नमात्रन्तु तच्छुक्रं स्रुवेण परिगृह्य सः ।
आज्यवन्मन्त्रवच्चापि सोऽजुहोद्भृगुनन्दन! ॥ 

ततस्तु जनयामास भूतग्रामञ्च वीर्यवान् ।
तस्य तत्तेजसः तस्मात् जज्ञे लोकेषु तैजसम् ॥

तमसस्तामसा भावा व्यापि सत्त्वं तथॊऽभयम् ।
स गुणस्तेजसो नित्यस्तस्य चाकाशमेव च ॥

सर्वभूतेषु च तथा सत्त्वं तेजस्त्वथोत्तमम् ।
शुक्रे हुतेऽग्नौ तस्मिंस्तु प्रादुरासंस्त्रयः प्रभो ॥ 

पुरुषा वपुषा युक्तातस्तैस्तैः प्रसवजैर्गुणैः ।
भर्जनाद्भृगुरित्येवमङ्गारेभ्योऽङिरा भवत् ॥ 

(भृगित्येव भृगुः पूर्वमङ्गारेभ्योऽङिस भदत् ।
अङ्गारसंश्रयाच्चैव कविरित्यपरोऽभवत् ॥

सहज्वालाभिरुत्पन्नो भृगुस्तस्माद्भृगुस्समृतः ।)
मरीचिभ्यो मरीचिस्तु मारीचः काश्यपो ह्यभूत् ॥ 

अङ्गारेभ्येऽङिगिरास्तात वालखिल्याः कुशोच्चयात् ।
अत्रैवात्रेति च विमो जातमित्रं वदन्त्यपि ॥ 

तथाऽग्नेस्तस्य भस्मभ्यो ब्रह्मर्षिगणसम्मताः ।
वैखानसास्समुत्पन्नास्तपश्श्रुतगुणेप्सवः ॥

अश्रुतोऽस्य समुत्पन्नाविश्विनौ लोकसम्मतौ ।
शेषाः प्रजानां पतयस्स्रोतोभ्यस्तस्य जज्ञिरे ॥

ऋषयो रोमकूपेभ्यस्स्वेदाच्छन्दो बलान्मनः ।
एतस्मात्कारणादाहुरग्निः सर्वाश्च देवताः ॥

ऋषयश्श्रुतसम्पन्ना वेदप्रामाण्यदर्शनाट् ।
यानि दारुणि ते मासा निर्यासाः पक्षसञ्ज्ञिताः ॥

अहोरात्रा मुहूर्ताश्च पित्तं ज्योतिश्च वारुणम् ।
रौद्रं लोहितमित्याहुर्लोहितात् कनकं स्मृतम् ॥ 

तन्मैत्रमिति विज्ञेयं धूमाञ्च वसवस्स्मृताः ।
अर्चिषो याश्च? ते रुद्रास्तथाऽऽदित्या महाप्रभाः ॥

उद्दिष्टास्ते तथाऽङ्गारा ये धिण्येषु दिवि स्थिताः ।
आदिकर्ता च लोकस्य तत्परं ब्रह्म तद्ध्रुवम् ॥ 

सर्वकामदमित्याहुस्तद्रहस्यमुवाच ह ।
ततोऽब्रवीन्महादेवो वरुणः पवनात्मकः ॥ 

वरुणः –
मम सत्रमिदं दिव्यमहं ग्रहपतिस्त्विह ।
त्रीणि पूर्वाण्यपत्यानि मम तानि न संशयः ॥ 

इति जानीत खगमा मम यज्ञफलं हि तत् ।
अग्निः- 
मदङ्गेभ्यः प्रसूतानि मदाश्रयकृतानि च ॥

ममैवैतान्यपत्यानि वरुणॊह्यवशात्मकः ।
ब्रह्मा-
अथाब्रवील्लोकगुरुः ब्रह्मा लोकपितामहः ॥
ममैवैतान्यपत्यानि मम शुक्रं हुतं हितत् ॥ 

ईश्वरः-
अहं कर्ता हि सत्रस्य होता शुक्रस्य चैव हि ।
यस्य बीजं फलं तस्य शुक्रञ्चेत्कारणं मतम् ॥

ततोऽब्रुवन् देवगणाः पितामहमुपेत्य वै ।
कृताञ्जलिपुटास्सर्वे शिरोभिः प्रणिपत्य वै ॥ 

वयञ्च भगवन्! सर्वे जगदेतच्चराचरम् ।
तवैव प्रसवं सर्वं तस्मादग्निर्विभावसुः ॥ 

वरुणश्चेश्वरो देवो लभतां काममीप्सितम् ।
निसर्गाद्वरुणश्चापि ब्रह्मणो यादसां पतिः ॥

जग्राह वै भृगुं पूर्वमपत्यं सूर्यवर्चसम् ।
ईश्वरोऽङ्गिरसञ्चाग्नेरपत्यार्थे ह्यकल्पयत् ॥

पितामहस्त्वपत्यं वै कविं जग्राह धर्मतः ।
तदा स वारुणिः ख्यातो भृगुः प्रसवकर्मकृत् ॥

आग्नेयस्त्वङिराः श्रीमान् कविर्ब्राह्यो महायाशाः ।
भार्गवाङ्गिरसौ लोके लोकसन्तानलक्षणौ ॥ 

एते हिप्रसवास्सर्वे प्रजानां पतयस्त्रयः ।
सर्वं सन्तानमेतेषामिदमित्यवधारय ॥ 

इत्यादिना वैखानसानामुत्पत्त्यादिकं विशेषेण प्रतिपादितम् ।

पुराणान्तरे –
यज्ञे देवस्य वितते महतो वरुणस्य ह ।
ब्रह्मणोऽप्सरसं दृष्ट्वा रेतश्चस्कन्द कर्हिचित् ॥ 

तत्प्रतीक्ष्य स पर्णेन सञ्जुहाव विभावसौ ।
ततोऽर्चिषोऽभूद्भगवान् भृगुरङ्गारतोऽङ्गिराः ॥

अत्रैवान्वेषणादत्रिः खननाद्विखना मुनिः ।
खननं तत्त्वमीमांसेत्याहुः केचन सूरयः ॥ 

अपरे निगमार्थानां खननादिति नश्श्रुतम् ।
ततस्तद्वंशजा विप्रा वेदवेदाङ्गवेदिनः ॥ इति । 

	‘य वालाः ते वालखिल्याः’ इत्यत्र बकाअस्थाने वकारः । ज्ञानातिशयवैभवात् कामादिदोषराहित्येन च बाला उच्यन्ते । श्रूयते हि – ‘तस्माद्ब्रह्मणः पाण्डित्यं निर्विद्य बाल्येन तिष्ठासेत् बाल्यञ्च पाण्डित्यञ्च निर्विद्याथ मुनिः’ इति ॥ 

	अत्र केचिदेवमूचुः – ब्रह्मणः विधूताच्छारीरात् यन्मांसं विकीर्णमभवत् ततोऽरुणाः केतवो वाटरशना ऋषय उदतिष्ठन्निति । तदसत् । एवमर्थस्वीकारें सृष्टिकारणभूतस्य ब्रह्मशरीरस्य शैथिल्यमुक्तं स्यादिति । 

	किञ्च ‘तस्यान्तर्मनसि कामस्समवर्तत’ इत्यादिना ‘कामस्तदग्रे समवर्तताधि’ इत्यन्तेन सोपपत्तिकं वर्तमानं सङ्कल्परूपं मननव्यापारमुक्ता ‘मनसो रेतः प्रथमं यदाऽसी’ दित्यत्र तत्र विद्यमानस्य व्यापारस्य प्रजापतेः स्सृष्टिकारणत्वं रेतश्शब्देनोक्ता ‘सतो बन्धुमसति निरविन्द’ न्नित्यारभ्य ‘य एवं वेद’ इत्यन्तेन ब्रह्मणस्तत्कालविद्यमानमानसशक्तिमात्रेण व्यष्टिसृष्टेरनिष्पन्नत्वमुक्ता मनसो व्यष्टिकारणलामाय ‘स तपोऽतप्यत’ इति भगवदुपासनमकरे दित्युक्तम् । अयमेवार्थः ‘ओमित्येकाक्षरं ब्रह्मे’ त्यादिना ब्रह्माण्डेऽप्युक्तः । 

भगवन्मामसपुत्रा भृग्वादय इति भगवतैवोक्तम् –

महर्षयस्सप्त पूर्वे चत्वारो मनवस्तथा ।
मद्भावा मानसा जाता येषां लोक इमाः प्रजाः ॥ इति

भृग्वादय एव वैखानसानां वंशकर्तारः इति भारतेऽप्युक्तम् । 

यथा शान्तिपर्वणि-

भृग्वङ्गिरोमरीच्यत्रिपुलस्त्यपुलहाः क्रतुः ।
तथा वसिष्ठो दक्षश्च नव स्वायम्भुवा द्विजाः ॥

एते वैखानसानान्तु ऋषीणां भावितात्मनाम् ।
वंशकर्तार उच्यन्ते सात्त्विकाहारभोजिनाम् ॥ इति

	तस्माद्भगवता नारायणेन ब्रह्मणा च सृष्टानां नारायणेन ब्रह्मणा च सृष्टानां भृग्वादीनामृषीणां तद्वंशजानां च निषेकादिक्रियावतामद्वारकभगवद्यजनाधिकारवतामेव लोके वैखानस इति प्रसिद्धिः । 

	ननु ब्रह्मणा सृष्टानां सर्वेषामपि मनुष्याणां वैखानसत्वं समानम् । कथमेतेष्वेव व्यवह्रियते इति चेत् सत्यम् । नामरूपकृत्यविभागादिकं वेदशब्देभ्य एव ब्रह्मणा कृतमिति श्रूयते । ‘वेदेन नामरूपे व्याकरोत् सतासती प्रजापति’रिति ।

---- भारते – 
अनादिनिधना ह्येषा वागुत्सृष्ट स्वयम्भुवा ।
आदौ वेदमयी दिव्या यतस्सर्वाः प्रसूतयः ॥ इति ।

श्रीविष्णुपुराणे-
नाम रूपञ्च भूतानां कृत्यानाञ्च प्रपञ्चनम् ।
वेदशब्देभ्य एवादौ देवादीनां चकार सः ॥ इति ।

मनुः-
सर्वेषाञ्च स नामानि कर्माणि च पृथक् पृथक् ।
वेदशब्देभ्य एवादौ पृथक् संस्थाश्च निर्ममे ॥

इति च नामरूपविभागस्य श्रुतिस्मृतिषु प्रतिपादितत्वात् ब्रह्मणा तादृश्रुतिस्मृत्यनुसारेण सृष्टनामेव वैखानसत्वव्यवहारः । नान्येषां । 

	किञ्च एकस्मिन परमपुरुषे मुखादिषु जातानां यथा ब्राह्मणादिव्यवहाअः, यथा विश्वामित्र भागद्वाजादि गोत्रेषूत्पन्नानामेकसूत्रनिष्ठत्वं विना अनेकसूत्रानुसारित्वं, यथा च कुमुदकह्वारादिषु ‘पङ्के जायत’ इति व्युत्पत्त्या पङ्कजत्वे समानेऽपि योगरूढिभ्यां पङ्कजत्वं तामरस एव वर्तते तथैव वैखानसत्वमपि । जथोक्तम्- योगरूढिभ्यां पङ्कजत्वं तामरस एव वर्तते तथैव वैखानसत्वमपि । तथोक्तम्-

‘कल्पे कल्पे क्षयोत्पत्त्या ब्रह्मविष्णुमहेश्वराः ।
श्रुतिस्मृतिसदाचाअनिर्णेतारस्तु सर्वदा ॥ 

न कश्चिद्वेदकर्ताऽस्ति वेदवक्ता चतुर्मुखः ।
तथैव धर्मं स्मरति मनुः कल्पान्तरान्तरे’ ॥ इति ।

	ननु – ‘ब्रह्मचारी गृहस्थश्च भिक्षुर्वैखनसस्तथा’ इति तत्र तत्र तृतीयाश्रमनिष्ठानामेव वैखानसत्वावगमात् त एव वैखानसशब्दवाच्याः किं न स्युरिति चेत् न । श्रुतिस्मृतिपुराणादिषु उक्तप्रकारेण ब्रह्मणा सृष्टनामेव वैखानसत्वावगमात् तेषामेव तत्र तत्रोत्कृष्टत्वप्रतिपादनाच्च । 

	तथा हि – श्रुतावेव वैखानसानामुत्पत्तिः श्रूयते । ये नखाः ते वैखानसाः इति । छन्दोगब्राह्मणे । ‘वैखानसा वा ऋषय इन्द्रस्य प्रिया आसन्’ ‘पौरुहन्महं भवति । पुरुहान्नादो वा एतेन वैखानसोऽञ्जसा स्वर्गं लोकमपश्यत्’ इति । अत्र इन्द्रशब्देन परमात्मा नारायण उच्यते ‘स ब्रह्मा स शिवस्सेन्द्रस्सोऽक्षरः परमस्स्वराट्’ इत्यादिश्रुतिभ्यः । 

अश्वत्थः कपिला गावस्तुलसी विखनास्तथा ।
चत्वारो मत्प्रिया राजस्तेषां वैखानसो वरः ॥ 

इत्युपबृह्मणात् । ब्रह्मसूत्रे इन्द्रप्राणाधिकरणे तथा निर्णयाच्च ।

आनुशासनिके- 
तथाऽग्नेस्तस्य भस्मभ्यो ब्रम्हर्षिगणसम्मिताः ।
वैखानसास्समुत्पन्नास्तपश्रुतगुणेप्सवः ॥

इति वैखानसनाम्नैवोत्पत्तिप्रतिपादनात् ।

तथा किष्किन्धाकाण्डे-
‘शृङ्गं सौमनसं नाम जातरूपमयं ध्रुवम् ।
तत्र पूर्वं पदं कृत्वा पुरा विष्णुस्त्रिविक्रमे ॥

द्वितीयं शिखरे रौद्रं चकार पुरुषोत्तमः ।
तदुत्तरे प्रतिक्रम्य जम्बूद्वीपं दिवाकरः ॥

दृश्यो भवति मूयिष्ठं शिखरं तन्महोच्छ्रयम् ।
तत्र वैखानसा नाम वालखिल्या महर्षयः ॥
प्रकाशमाना दृश्यन्ते सूर्यवर्णास्तपस्विनः’ ॥ इति ।

तत्रैव चत्वारिंशोऽध्याये-
मौनाकश्च विचेतव्यस्ससानुप्रस्थकन्दरः ।
स्त्रीणामश्वमुखीनाञ्च निकेतास्तत्र तत्र तु ॥


तं देशं समतिक्रम्य आश्रमं सिद्धसेवितम् ।
सिद्धा वैखानसारस्तत्र वालखिल्याश्च तापसाः ॥

वन्द्यास्ते तु तपसिद्धास्तपसा वीतकल्मषाः ।
प्रष्टव्या चापि सीतायाः प्रवृत्तिर्विनायान्वितैः ॥
हेमपुष्करसञ्छन्नं तत्र वैखानसं सरः’ ॥

इति च वानप्रस्थपरत्वं विना ‘वैखानसा वालखिल्या’ इति वालखिल्यसमानतया पृथग्वंशत्वेन कीर्तनात् । 

तथा श्रीविष्णुपुराणे – द्वितीयांशे नवमेऽध्याये-
ततः प्रयाति भगवान् ब्राह्मणैरभिरक्षितः ।
वालखिल्यादिभिश्चैव प्रभुर्वैखानसैरपि ॥
महात्माभिर्महात्मा वै जगतां पालनोद्यतः’ ॥ इति

अथा सभापर्वाणि –
पितामहस्य भवनं जग्मुश्च कृपयाऽन्विताः ।
ततो ददृशुरात्मानं सह देवैः पितामहम् ॥

सिद्धैर्महर्षिभिश्चैव समन्तात्परिवारितम् ।
तत्र विष्णुर्महादेवस्तत्राग्निर्वायुना सह ॥

चन्द्रादित्यौ च धर्मश्च परमेष्ठी तथा बुधाः ।
वैखानसा वालखिल्यास्सोमपाश्च मरीचिपाः ॥

अजाश्चैवाजमीढाश्च तेजोगर्भस्तपस्विनः ।
ऋषयस्सर्व एवेते पितामहमुपासते’ ॥ 

इति च वैखानसानां ब्रह्मसभाप्रवेशवर्णनात् । तस्य च तृतीयाश्रमनिष्ठेष्व सम्भवात् । 

तथा आनुशासनिके-
श्रुणु राजन् वसिष्ठस्य मुख्यं कर्म यशस्विनः ।
वैखानसविधानेन गङ्गातीरं समाश्रिताः ॥
आदित्यास्सत्रमीहन्ति सरो वैखानसं प्रति’ ॥ इति

	अत्र वानप्रस्थविधौ सत्रयागक्रमविधानाभावात् वानप्रस्थाश्रमप्रविष्टानां तेन शरीरेण पुनरपि देवत्वयोग्यताऽसम्भवाच्च वैखानसविधानेनेति वैखानसपदेन वानप्रस्थानां गृहीतुमश्क्यत्वात् । 

किञ्च श्रीभागवते एकादशस्कन्धे-
वन्यैश्चरुपुरोडाशैर्निर्वपेत्कालचोदिताम् ।
नतु श्रौतेन विधिना मां यजेत वनाश्रमी ॥

इति वानप्रस्थानां श्रौतविधिनिषेधप्रतिपादनात् ।

तथा वृद्धमनौ-
वेदान्तवेदिभिर्विप्रैस्तद्वैखानससूत्रिभिः ।
याजयेद्यज्ञपुरुषं विष्णुं राजा जगद्धितः ॥ इति

तथा आश्वमेधिके-
युधिष्ठिरः-
कथं त्वमर्चनीयोऽसि मूर्तयः कीदृशाश्च ते ।
वैखानसाः कथं ब्रूयुः कथं वा पाञ्चरात्रिकाः ॥

श्रीभगवान्-
शृणु पाण्डव तत्सर्वमर्चनाक्रममात्मनः ।
स्थण्डिले पद्मकं कृत्वा साष्टपत्रं सकर्णिकम् ॥ 

अष्टाक्षरविधानेन अथवा द्वादशाक्षरैः ।
वैदिकैरथवा मन्त्रैर्मम सूक्तेन वा पुनः ॥

स्थितं मां मन्त्रतस्तस्मिन्नर्चयेत् सुममहितः ।
विष्णुञ्च पुरुषं सत्यमच्युतञ्च युधिष्ठिर ॥

अनिरुद्धञ्च मां प्राहुर्वैखानसविदो जनाः ।
अन्ये त्वेवं विनाजन्ति मां राजन् पाञ्चरात्रिकाः ॥ 

वासुदेवञ्च राजेन्द्र सङ्कर्षणमथापि वा ।
प्रद्युम्नञ्चानिरुद्धञ्च चतुर्मूर्ति प्रचक्षते ॥

एताश्चान्याश्च राजेण्द्र सञ्ज्ञाभेदेन मूर्तयः ।
विद्ध्यनर्थान्तरा एव मामेवञ्चार्चयेद्बुधः’ ॥ इति

तथापाञ्चरात्रे पौष्करसंहितायाम्-
विप्रा वैखानसाख्या ये ते भक्तास्तत्त्वमुच्यते ।
एकन्तिनस्सुसत्त्वस्था देहान्तं नान्ययाजिनः ॥
कर्तव्यमिति देवेशं सञ्जयन्ते फलं विना’ ॥ इति

तथा तत्रैव तन्त्रभेदनिर्णये-
शुद्धञ्च वैदिकञ्चेति तान्त्रिकञ्च त्रिधा भवेत् ।
पाञ्चरात्रेण पूजा तु शुद्धं विष्णोरिति स्मृतम् ॥

वैखानसेन सूत्रेण पूजयेद्विष्णुमव्ययम् ।
वैदिकं तदितिप्रोक्तं द्विजातीनां प्रशस्यते ॥ इति

तथा विष्णुत्मृतौ-
‘पौरुषं सूक्तमास्थाय ये यजन्ति द्विजोत्तमाः ।
संहिताजपमास्थाय ते मां प्राप्स्यन्ति वै द्विजाः ॥
अलाभे वेदमन्त्राणां पाञ्चरात्रोदितेन वा’ ॥ इति

तथा सङ्कर्षणसंहितायाम्-
पूजयेत्पञ्चरात्रैस्तु मन्त्रैर्मोक्षफलप्रदैः ।
वैखानसोक्तैर्दिव्यैर्वा मन्त्रैस्सर्वार्थसिद्धये ॥ इति

तथा शिल्पे हरिहरादीनां स्थाननिर्णये-
‘सहस्रविप्रावासेषु शतविप्राधिकेषु ।
पञ्चमूर्तिविधानेन मध्ये विष्णुं स—येत् ॥

तद्वास्त्वङ्गालये विष्णुं तान्त्रिकेण न चार्चयेत् ।
अर्चयेद्वैदिकोक्तेन वैखानसविधानतः’ ॥ इति

तथा ज्योतिषे हयग्रीवसंहितायाम्-
श्रीशास्त्रेणैव कर्तव्यं ग्राममध्यालयार्चनम् ।
पाञ्चरात्रविधानेन नाचरेदिति शासनम् ॥ इति 

तथा शैवे च सुप्रभेदे-
‘सहस्रभूसुरादूर्ध्वे ग्रामे ब्रह्माङ्कणेऽपि च ।
वैखानसेन सूत्रेण निषेकादिसुसंस्कृतैः ॥

भार्गवादिमहातन्त्रमन्त्रभेदविचक्षणैः ।
अनुद्भृतैर्मन्त्रगणैर्वेदवेदान्तसम्भवैः ॥ 

क्रमाध्ययनसम्पन्नैस्साङ्गोपाङ्गैश्च संस्कृतैः ।
पञ्चमूर्तिप्रकारेण प्रतिष्ठाप्यार्चयेद्धरिम् ॥
वैदिकं तदिति प्रोक्तं राजराष्ट्रविवर्धनम्’ ॥ इति

तथा कारणे ग्रामविन्यासविधौ-
ब्रह्मांशं तु चतुर्भागं कृत्वा वायव्यभागतः ।
पञ्चमूर्तिक्रमेणैव विष्णुं संस्थाप्य पूजयेत् ॥ इति

तथा भीमसंहितायाम् समयभेदोपन्यासावसरे-
‘शैवमेवं समाख्यातं वैष्णवन्त्वधुनोच्यते ।
वैष्णवञ्च त्रिधा प्रोक्तं तथा समयभेदवत् ॥

पाञ्चरात्रं भागवतं तथा वैखानसं मतम् ।
शुद्धं मिश्रं तथा सौम्यं यथासङ्ख्यक्रमेण तु ॥

वैदिकाचाअबाह्यं यत्तद्रौद्रमिति कीर्तितम् ।
वैदिकाचारसम्बन्धात्सौम्यं श्रेष्ठमुदाहृतम् ॥ 

ग्रामादीनां समीपे तु मिश्रोक्तं स्थापयेद्बुधः ।
अब्धिनद्यादितीरेषु शुद्धोक्तं स्थापयेत्तथा ॥
विप्रावासेषु सर्वेषु सौम्योक्तेनैव कारयेत्’ ॥ इति 

तथा गारुडे-
अध्वर्युभिर्विप्रवरैर्मते विखनसस्थितैः ।
तत्राऽराधनमीहस्व विष्णोरमिततेजसः ॥ इति

तथा तत्रैव श्रीरङ्गमाहात्म्ये-
ब्रह्माऽपि दिव्यहंसेन सितमेघोपमेन च ।
पृष्ठतोऽनुययौ विष्णुं वस्त्रेणाच्छाद्य चाननम् ॥

तत्रार्चको महाभागो भगवान् विखनास्तथा ।
ददौ प्रसादं देवानां रङ्गनाथाभ्यनुज्ञया’ ॥ इति 

तथा उपरिचरवसुचरिते-
वैखानसानां वचनैर्जपहोमार्चनादिभिः ।
यजेद्धरि सुरपतिं भूमेर्विवरगोऽपि सन् ॥ इति

तथा वृषगिरिमाहात्म्ये-
अन्तःप्रविश्य मुनयस्सह वैखानसैर्द्विजैः ।
प्रणमन्त्यन्वहं देवं नारायणमनामयम् ॥ इति

तथा आग्नेयपुराणे फुल्लारण्यमाहात्म्ये-
फुल्लशिष्यास्तु यक्षास्ते पूजयन्ति युगे युगे ।
वैखानसेन विधिना यथा फुल्लमुखाच्च्युतम् ॥
मानुषाः पूजयन्तीह वैखानसमते स्थिताः’ ॥ इति 

तथा ब्रह्मकैवर्ते पुष्करतीर्थवैभववर्णने-
‘निम्नगानां यथा गङ्गा देवानां भगवान् हरिः ।
वर्णानां ब्राह्मणाश्रेष्ठा आश्रमाणां यतिर्यथा ॥

श्रुतीनामादिभूतानामादिरेकायनी यथा ।
व्यूहानामादिभूतस्तु वासुदेवो यथा वरः ।
त्रिमूर्तीनां यथा विष्णुश्शिवानान्तु सदाशिवः ॥

धर्माणां वैष्णवो धर्मः स्मृतीनां --- स्मृतिः ।
विप्राणां वेदविदुषां यथा वैखानसो वरः ॥ 

सूत्राणां तत्प्रणीतन्तु यथाश्रेष्ठतमं स्मृतम् ।
तथैव पुष्करो राजस्तीर्थानामुत्तमोत्तमः ॥ 

इति च प्रतिपादनात् ईदृशानां वैखानसानामेव श्रुतिस्मृतीतिहासपुराणादिषु चतुर्मुखात् सामान्यत्वेन विना सर्वोत्कृष्टत्वेनोत्पत्तिश्रवणात् ब्रह्मसभाप्रवेशसूर्यपथाद्यश्रयणादि प्रतिपादनाच्च वैखानसा न तृतीयाश्रमनिष्ठाः, न वा ब्रह्मणा सामान्यतः सृष्टा भवितुर्महन्ति ।

श्रीविष्णुपुराणे-
अत्रापि भारतं श्रेष्ठं जम्बूद्वीपे महामुने ।
यतो हि कर्मभूरेषा ह्यतोऽन्या भोगभूमयः ॥

कृतं त्रेता द्वापरञ्च कलिश्चन्यत्र न क्वचित् ।
तपस्तप्यन्ति यतयो जुह्नते चात्र यज्वनः ॥

दानानि चात्र दीयन्ते परलोकार्थमादरात् ।
पुरुषैर्यज्ञपुरुषो जम्बूद्वीपे सदेज्यते ॥

यज्ञैर्यज्ञमयो विष्णुरन्यद्वीपेषु चान्यथा ।
अत्र जन्मसहस्राणां सहस्रैरपि सत्तम ॥
कदा चिल्लभते जन्तुर्मानुष्यं पुण्यसञ्चयात् ॥ 

इति भारतखण्डव्यतिरिक्तस्थलेषु ब्रह्मचर्याद्याश्रमादिव्यवस्थाव्यवहाराद्यभावात् पाञ्चरात्रशिल्पज्यौतिषादिषु एषामद्वारकभगवद्यजनाधिकारित्वपरमवैदिकपरमैका- कान्तित्वादेः प्रतिपादनाच्च एष्वेव वैखानसत्वं नैसर्गिकम् । वानप्रस्थेषु वैखानसत्वं न नैसर्गिकम् । 

	किन्तु तेषां सूत्रान्तरेष्वनुक्तानां वानप्रस्थाश्रमस्वीकाअप्रयोगश्रामणकाग्नि- कुण्डविधानादीनां विखनस्सूत्रे प्रतिपादितानां तत्सूत्रोक्तप्रकाएअ वानप्रस्थाश्रमस्वीकारादिनैव वैखानसत्वसिद्धिरिति । 

इदमेवाह बोधायनः-
	वानप्रस्थो वैखानसशास्त्रसमुदाचारो वने मूलफलाशी तपश्शीलस्सवनेशूद-कमुपस्पृशन् श्रमणकेनाग्निमाधायाग्राम्यभोजी देवपितृमनुष्यभूतर्षिपूजकः सर्वातिथिः प्रतिषिद्धवर्जं भैक्षमप्युपयुञ्जीत । न फालकृष्टमधितिष्ठेत् ग्रामं वा न प्रविशेत्’ इति ।

मनुः-
अतः परं प्रवक्ष्यामि धर्मं वैखानसाश्रयम्’ । इत्यारभ्य
पुष्पमूलफलैर्वापि केवलैर्वर्तयेत्सदा ।
कालपक्वैस्स्वयंशीर्णैर्वैखानसमते स्थितः ॥ इति

	हारीतः- ‘वानप्रस्थो ग्राम्या ओषधीः परिवर्जयेत् । त्रेताग्नीनां स्थाने श्रामणकं वाऽग्निमाधाय वल्कलशाणचर्मकुशमुञ्जादिबल्कलं वा वसानोवैखानसप्रोक्तेन विधिना वानप्रस्थो भवति । अनुज्ञायिकोऽनुप्रस्थायिक’ इति ।

	यमः – ‘श्रामणकेन विधानेन सायम्प्रातरुपस्पृशे’ दिति ।

	शङ्खलिखितौ – ‘श्रामणकेनाग्निमाधाय काले कुरुविन्दवेणुश्यामाकनी-वारादिभिर्वर्तये’ दिति । 

	वसिष्ठोऽपि- ‘श्रमणकेनाग्निमाधायाहिताग्निर्वृक्षमूलिक’ इति ।

अस्य यज्ञस्वामिव्याख्याने –
	श्रामणकं नाम वैखानसशास्त्रम् । तदुक्तेन विधिनाग्निमाधाय’ इति । शुकानुशासने व्यासोऽपि –

‘मूलैरेक फलैरेके पुष्पैरेके दृढव्रताः ।
वर्तयन्ति यथान्यायं वैखानसमते स्थिताः’ ॥ इति

स्मृत्यन्तरमपि-
यस्मिन्नेव तु सम्प्रोक्तं सूत्रे विखनसा परम् ।
वनस्थानान्तु सर्वेषां विधिश्रामणकाभिधः ॥

वानप्रस्थास्ततस्सर्वे ये द्विजास्त्वन्यसूत्रिणः ।
तत्सूत्रविध्यनुष्ठानात्स्मृता वैखानसास्तु ते’ ॥ इति च वर्णयन्ति ।

अतश्च वानप्रस्था मुख्यत्वेन वैखानसशब्दवाच्या न भवन्ति ।

आनुशासनिके च –
तं पतन्तमभिप्रेक्ष्य प्रेक्ष्य चर्षिगणानथ ।
आसीनान वसुभिस्सार्धं सत्रेण जगतीपतेः ॥ 

वैखानसानामेतेषां वालखिल्यगणानपि ।
तस्य भीराविशत्तत्र पतगेन्द्रस्य भारत ॥
तुण्डेन गृह्य तां शाखामुत्पपात खगेश्वरः’ ॥ इति

तत्रैवोमामहेश्वरसंवादे-
वैखानसानां वै धर्मं श्रोतुमिच्छामि धर्मतः इत्यारभ्य

तेषु वैखानसा नाम वानप्रस्थाश्शुभेक्षणे ।
तीव्रेण तपसा युक्ता दीप्तिमन्तस्सुतेजसः ॥ इति

हरिवंशे च अक्रूरागमनसमये-
‘शकपोत्राव्यया? मोदे प्रदोषेऽभ्याशतस्करे ।
किञ्चिदभ्युदिते सोमे शातितेषु तमस्सु च ॥
वन्यैर्वैखानसैर्मन्त्रैः हूयमाने हुताशने ॥ इति

	पाद्मे च – ‘ब्राह्मणं वृद्धहारीतं वैखानसमते स्थित’ मिति च वर्णनात् रुक्तप्रकारेण वानप्रस्थस्य वैखानसत्वं वैखानससूत्रोक्तवानप्रस्थाश्रमस्वीकारादेवेत्यव- गन्तव्यम् । एतावता विखनश्शब्दार्थो निर्णीतः । 

आद्यहेतु निरूपणप्रकारः

	अथ वैखानससूत्रशास्त्रयोः अखिलजगत्कारणभूतेन विखनसा प्रणीतत्वमुपपाद्यते । 

विष्णुधर्मे-
कथयामि यथापूर्वं मत्पित्रा कथितं मम ।
तस्यापि किल तत्पित्रा तस्मै चाह किलोशनाः ॥ 

तेनापि भृगुमाराध्य प्राप्तमाराधनं हरेः ।
सकाशद्ब्रह्मणः प्राप्तं भृगुणाऽइ महात्मना ॥
प्राप्तं सकाशद्देवस्य ब्रह्मणोऽव्यक्तजन्मनः ॥ इति 

हारीतस्मृतौ-
पूर्वं विखनसे विष्णुः प्रोक्तवान् स्वयमच्युतः ।
भृगोः प्रोक्तं विखनसा भृगुणा च ममेरितम् ॥ इति

गारुडे-
पुरा चतुर्मुखादेशाच्चत्वारो मुनयोऽमलाः!
प्रणीय वैष्णवं शास्त्रं भूमावभ्यर्चयन्नृप ।।

मरीचिर्मन्दरे विष्णुमर्चयामास केशवम् ।
आदेशाद्ब्रह्मणो विष्णुं श्रीनिवासेऽत्रिरर्चयेत् ॥

कश्यपो विष्ण्वधिष्ठाने शुभक्षेत्रे भृगुर्मुनिः ।
गङ्गाया दक्षिणे तीरे सीम्नि तस्यात्निकेऽपि च ॥
तत्सन्धौ शुचिषण्णामा भृगुणा स्थापितो हरिः ॥ इति चोक्तम् 

पाञ्चरात्रे-
आद्ये कलियुगे प्राप्ते सोमकेन हृता त्रयी ।
अवैदिकेषु लोकेषु दैवतेषु मुनिष्वपि ॥

भगवन्तं समासाद्य नारायणमनामयम् ।
अनन्तो गरुडश्चैव विष्वक्सेनः पितामहः ॥

शङ्करश्चैव पञ्चैते पप्रच्छुः शरणं गताः ।
क्षंअमय्पच्युतस्यार्चां त्युक्तमेव न शक्नुमः ॥ 

अवैदिकेषु लोकेषु किं कुर्मश्चलमानसाः ।
तस्मादुपायं लक्ष्मीश वदास्माकं चिरन्तन ॥

इत्युक्तस्सहरिस्तेभ्यः पञ्चरात्रविधिं क्रमात् ।
एकैकरात्रमेकस्मै तन्त्रं समुपदिष्टवान् ॥
पञ्चलक्षप्रमाणेन पञ्चरात्रं प्रपञ्चितम्’ ॥ इत्युपक्रम्य

प्रथमं ब्रह्मरात्रन्तु द्वितीयं रुद्ररात्रकम् ।
तृतीयमिन्द्ररात्रं यच्चतुर्थं ग्रहरात्रकम् ॥ 

पञ्चमं मुनिरात्रन्तु मुनिरात्रन्तु पञ्चरात्रं विधीयते ।
रात्रिभिः पञ्चभिः प्रोक्तं श्रुतं शिष्यैश्च पञ्चभिः ॥
तस्मात्तत्पञ्चरात्राख्यां लब्ध्वा तिष्ठति भूतले’ ॥ 

इत्यन्तेन पाञ्चरात्रस्योत्पत्त्यादिकं निरूप्य परमवैदिकस्य श्रीवैखानसस्यओत्पत्त्यादिकं प्रतिपाद्यते । 

‘अथ मत्स्याकृतिः श्रीशः प्रविश्याम्बुधिमध्यमम् ।
निर्मथ्य सोमकं वेदानदात्पङ्कजयोनये ॥

तादृशं पुण्डरीकाक्षं स्तोत्रैस्सन्तोष्य पद्मभूः ।
उवाच वचनं प्रेम्णा दण्डावत्प्रणिपत्य च ॥ 

तान्त्रिकेण त्वया प्रोक्तं मार्गेण भवदर्चनम् ।
न प्रसीदति तेनास्मन्मनः कमललोचन ॥

वैदिकेन त्वदर्चां मे यथापुर्वं वदाच्युत’ ।
इत्युक्तो भगवान् देवःशास्त्रं श्रुतिपथाऽगतम् ॥

सहस्रकोटिभिः श्लोकैस्सङ्ख्यातम् बहुविस्तरम् ।
सूत्रमूलमनाद्यन्तं कल्पेकल्पे समाश्रितम् ॥

उवाच जगतां प्रीत्यै यज्ञानां पूरणाय च ।
मूलं सर्वागमानाञ्च पुराणानां तथैव च ॥

स्मृतीनां सर्वसूत्राणां प्रत्यङ्गोपाङ्गशोभिनाम् ।
वेदाश्च विखनश्शास्त्रं प्रमाणमिति चेरयन् ॥ 

यथा ‘वैखानसं पूर्वेऽहन् सामभवती’ ति च ।
‘ये नखा’ भुवि सञ्जातास्ते वै वैखानसा’ इति ॥ 

श्रुत्युक्तं तदिदं शास्त्रं वैखानसमहार्णवम्’ ।
इत्युक्त्वा भगवानाद्यस्तत्रैवान्तरधीयत ॥

ततः परं चतुर्वाक्तो जटाकाषायदण्डभृत् ।
नैमिशारण्यमासाद्य द्विजसङ्घनिषेवितम् ॥ 

तपस्तप्त्वा चिरं कालं ध्यायस्तेजस्तु वैष्णवम् ।
पश्चादपश्यद्विष्णूक्तमागमं विस्तरात्तदा ॥

सश्रौतञ्च सगृह्यञ्च वेदमन्त्रैरभिष्टुतम् ।
सङ्क्षिप्य सारमादाय शाणोल्लिखितरत्नवत् ॥ 

धाता विखनसो नाम मरीच्यादिसुतान्मुनीन् ।
अबोधयदिदं शाश्त्रं सार्धकोटिप्रमाणतः ॥

कल्पेकल्पे पुरा विष्णुरुद्भूतः पूर्ववत्सदा ।
तस्माद्वैदिकमाचारं यः कर्तुं भुवि वाञ्छति ॥
तस्येदं शास्त्रमित्युक्तं नेतरेषामितीरितम् ॥ इति 

पुरातन्त्रे सप्तचर्वारिंशेऽध्याये-
ऋषय ऊचुः-
वैखानसस्य सूत्रस्य किं माहात्म्यं महामुने ।
विहाय सर्वसूत्राणि यत्त्वया चानुवर्तितम् ॥

तत्सूत्रिणाञ्च माहात्म्यं श्रोतुमिच्छामहे वयम् ।
समूर्तस्यास्य यज्ञस्य ये योभ्याः इति कीर्तिताः’ ॥ 

भृगुः-
‘युष्माभिः परिपृष्टं यत् सम्यग्वक्ष्यामि सुव्रताः ।
शृण्वन्तु मुनयस्सर्वे सूत्रमाहात्म्यमुत्तमम् ॥

सुप्तोत्थितश्चिरं ब्रह्मा स्रष्टुकामः पुराऽभवत् ।
सस्मार वेदानखिलान् न सृष्टिस्सम्प्रवर्तते ॥

चिरं सुप्तस्य वै धातुस्तमसाऽऽक्रान्तचेतसः ।
विस्मृता निखिला वेदा हृदये तस्य संस्थिताः ॥

चिन्तातुरस्तदा ब्रह्मा नालङ्कर्तुं किमप्यभूत् ।
ततश्चिन्तान्तु तां त्युक्त्वा स्वस्थचित्तः प्रजापतिः ॥

हृत्पद्ममध्ये पुरुषं परमेण समाधिना ।
अर्चयामास वै विष्णुमृग्यजुस्सामरूपिणम् ॥ 

तुष्टाव च तदा ब्रह्मा हरिप्रवणमानसः ।
ननाम च तदा विष्णुं शङ्खचक्रगदाधरम् ॥

ब्रुवतो भगवद्ध्यानात् विनष्टतमसो विधेः ।
सत्त्वोद्रिक्तस्य तस्याशु नैर्मयं हृदयेऽभवत् ॥

ततस्तु भगवन् ब्रह्मा छन्दोमूलमवाप्तवान् ।
तस्य दक्षिणतो वक्त्रात् तुष्टाव जगतः पतिम् ॥

सस्मार विविधान् वेदान् साङ्गानुपनिषद्गणान् ।
पुराणन्यायमीमांसाधर्मशास्त्राणि सर्वशः ॥

अन्तर्हितानां खननाद्वेदानान्तु विशेषतः ।
स विभुः प्रोच्यते सर्वैर्विखना ब्रह्मवादिभिः ॥

वैखानसश्च भगवान् प्रोच्यते स पितामहः ।
ततस्ससर्ज भगवान् विश्वयोनिः पितामहः ॥

जगत्सर्वमशेषेण वेददृष्टेन वर्त्मना ।
प्राणाच्च चक्षुषस्तद्वदभिमानाच्च कर्मणः ॥

हृदयाच्छिरसश्श्रोत्रादुदानाद्व्यानतस्ततः ।
समानाच्च तथाऽपानादृष्टिश्रेश्ठानिमान् दश ॥ 

दक्षं मरीचिनं नीललोहितं भृगुमेव च ।
तथाऽढिरसमत्रिञ्च पुलस्त्यं पुलहं तथा ॥

वसिष्ठञ्च क्रतुञ्चैव क्रमादसृजदब्जभूः । 
नव ब्रह्माण एवैते विना स्युर्नीललोहितम् ॥

वेदानां व्यसनादर्वाक् प्राग्रूपं मिलितन्तु यत् ।
तान्तु वैखानसी शाखामादावध्यापयन्मुनीन् ॥ 

(नाम्ना विखनसं प्राहुर्यञ्च वैखानसं तथा ।
भृग्वाङिरोमरीच्यत्रिपुलस्त्यपुलहाः क्रतुः ॥ 

तथा वसिष्ठो दक्षश्च नव ब्रह्माण ईरिताः ।
नव ब्रह्माण एवैते विना स्युर्नीललोहितम् ॥)

एते विखनसशिशिष्याः श्रुतिस्मृतिविधानतः ।
तच्छिष्यास्तु महात्मनो मुनयस्तत्त्वदर्शिनः ॥

वेदानुगानि शास्त्राणि चक्रुर्लोकहितैषिणः ।
केचित्सूत्राणि वै चक्रुः गृह्यश्रौतात्मिकानि तु ॥

धर्मशास्त्राणि केचित्तु पुराणानि च केचन ।
इतिहासांस्तथा कल्पान् प्रोचुरन्ये महर्षयः ॥

तान्तु वैखानसीं शाखां स्वसूत्रे विनियुक्तवान् ।
पद्मभूह् परमो धाता तस्मिन्नाराधनत्रयम् ॥ 

तान्तु वैखानसीं शाखां व्यासस्तु भगवान् मुनिः ।
चक्रे ऋगादिभेदैस्तु व्यसित्वा तु पृथक् पृथक् ॥

औद्गात्रं सामभिर्यागे ब्राह्ममाथर्वणेन च ।
हौत्रमृग्भिर्यजुर्मन्त्रैराध्वर्यवमकारयत् ॥ 

आम्नायस्य विधिर्ब्राह्मः पञ्चकाण्डात्मिका तु सा ।
सा च वैखानसी शाखा तैत्तिरीया च कीर्तिता ॥

आदिकाले तु भगवान् ब्रह्मा तु विखाना मुनिः ।
यजुश्शाखानुसारेण चक्रे सूत्रं महत्तरम् ॥ 

वर्णाश्रमाचारयुतं श्रौतस्मार्तसमन्वितम् ।
यस्मिन्नेव तु सम्प्रोक्तं सूत्रे विखनसा परम् ॥ 

वनस्थानान्तु सर्वेषां विधिश्श्रामणकामधिः ।
---------- ये द्विजाश्चन्यसूत्रिणः ॥ 

तत्सूत्रविध्यनुष्ठानात्स्मृता वैखानसास्तु ते ।
यत्सूत्राद्यन्तमध्येषु भगवान् विष्णुरव्ययः ॥ 

यष्टव्यो गीयते यस्मात्सर्वसूत्रोत्तमन्तु तत् ।
वेदे वैखानसे सूत्रे यो धर्मः परिकीर्तितः ॥ 

सर्वैस्स धर्मोऽनुष्ठेयो नात्र कार्या विचारणा ।
स्वसूत्रस्य परित्यागादन्यसूत्रस्य संश्रयात् ॥

सद्यः पतति वै विप्रो न वेदस्य समाश्रये ।
एतद्वैखानसं सूत्रमन्यशास्त्रानपेक्षितम् ॥ 

एतद्वैखानसं सूत्रं सर्ववेदार्थसङ्गृहम् ।
वैष्णवं सर्वविप्राणां सामान्यमभिधीयते ॥ 

वैखानसस्य सूत्रस्य चाग्नेः श्रामणकस्य च ।
नारायणस्य देवस्य माहात्म्यं नावबुद्ध्यते ॥ 

यथा वेदेषु सर्वेषु सामवेदः प्रशस्यते ।
तथा सूत्रेषु सर्वेषु सूत्रमेतत् प्रशस्यते ॥ 

अग्निर्वैखानसं शास्त्रं विष्णुर्वेदाश्च शाश्वताः ।
गायत्री वैष्णवा विप्रास्सप्तैतेऽतिपवित्रकाः ॥ 

यदधीतेषु वेदेषु साङ्गेषु लभते फलम् ।
तत्फलं लभते सद्यः सूत्रमेतत्पठन् द्विजः ॥ 

----------------------------------------------- ।
शारीराण्यन्यसूत्राणि तथा स्वर्गफलानि च ॥ 

वैष्णवं सूत्रमेत्तु सर्वसिद्धिकरं परम् ।
आद्यत्वात्सर्वसूत्राणां वैष्णवत्वाच्च तत्तु वै ॥

मयाऽनुवर्तितं तद्वत्कश्यपात्रिमरीचिभिः ।
गृहे पुरुषपूजाया विधानमृषिसत्तमाः ॥ 

उक्तं सङ्केपतः सूत्रे नोक्तमालयपूजनम् ।
प्रोक्तं विखनसा सूत्रे ऋषीणां ब्रह्मवादिनाम् ॥

तेषान्तु हविरादत्ते विष्णुस्साक्षात् सनातनः ।
शतक्रसूनां यजतो यत्फलं परिकीर्तितम् ॥

आलये पञ्चमूर्तीनामर्चनन्त्वधिकं भवेत् ।
आलयार्चा गृहार्चेति चोभयं श्रुतिचोदितम् ॥

तेनादौ सकलं नोक्तं ग्रन्थविस्तरभीरुणा ।
उक्तशेषमनुक्तञ्च विस्तरेण मयोच्यते ॥

विष्णुञ्च पुरुषं सत्यमच्युतञ्चानिरुद्धकम् ।
‘एष पुरुषः पञ्चधा पञ्चात्मे’ त्याह च श्रुतिः ॥

अस्माभिरपि तत्सूत्रमतगामिभिरेव तु ।
पञ्चमूर्तिविधानेन शास्त्रमेतदुदाहृतम् ॥

तस्मादत्र मयोक्तस्य होमस्याम्यालयस्य च ।
पुण्याहवास्तुसामान्यहोमादीनाञ्च कर्मणाम् ॥

येऽन्ये च मन्त्रास्ते ग्राह्यास्सूत्रे विखनसा स्मृताः ।
आलयाचाविधिस्सोऽयं वैदिकस्सर्वसिद्धिदः ॥

सर्वलोकहितार्थाय प्रोक्तोऽस्माभिर्विशेषतः ।
आलयार्चनकर्मेदं वैदिक भगवत्प्रियम् ॥

अनुष्ठेयं द्विजश्रेष्ठैः तद्वैखानससूत्रिभिः ।
ये वैखानससूत्रेण संस्कृतास्तु द्विजातयः ॥ 

ते विष्णुसदृशा ज्ञेयाः सर्वेषामुत्तमोत्तमाः ।
वैखानसानां सर्वेषां गर्भवैष्णवजन्मनाम् ॥ 

नारायणः स्वयं गर्भे मुद्रां धारयते निजाम् ।
विप्रा वैखानसाख्या ये ते स्मृता भगवत्प्रियाः ॥ 

एकान्तिनस्सुसत्त्वस्था देहान्तं नान्ययाजिनः ।
विष्णोः प्रियतमा लोके चत्वारः परिकिर्तिताः ॥

अश्वत्थः कपिला गावस्तुलसी विखनास्तथा ।
द्विजेषु ब्राह्मणाः श्रेष्ठाः ब्राह्मणेषु च वैष्णवाः ॥ 

वैष्णवेषु द्विजाः श्रेष्ठा ये वैखानससूत्रिणः ।
वैष्णर्वां प्रतिमां लोके विप्रं वैखानसं तथा ॥ 

गङ्गां विष्णुपदीम् दृष्ट्वा सर्वपापैः प्रमुच्यते ।
तस्माद्वैखानसा विप्रा वैष्णवा मुनिसत्तमाः ॥ 

आलयार्चनयोग्याश्चा योम्या नान्ये द्विजातयः ।
पुरा तु पृष्टवान् ब्रह्मा देवदेवं जनार्दनम् ॥ 

कथं केन प्रकाएण पूजनीयोऽसि कैरपि ।
इत्येवं भगवान् पृष्टः प्राह वै चतुराननम् ॥

आलयेत्वर्चनं स्यात्तु परिवारान्वितस्य मे ।
वैखानसैस्तु विप्रेन्द्रैरर्चनं मम तुष्टिदम् ।
अमूर्तञ्च समूर्तञ्च द्विधा वैदिकमुच्यते ॥

अमूर्तं गार्हपत्याद्यं समूर्तं बेरपूजनम् ।
यथा कर्मण एकस्य कल्पिताः पञ्च वह्नयः ॥ 

तथा चैकविमानस्य पञ्चबेराणि कल्पयेत् ।
ग्रामादावालये तस्माद्देवदेवो जनार्दनः ॥

अनेन विधिना पूज्यो विप्रैर्वैखानसैस्तथा ।
पूजा वैखानसैर्विप्रैरालये स्याद्विशेषतः ॥

सर्वसम्पत्करञ्चैव सर्वाशुभविनाशनम् ।
तद्ग्रामवासिनां तद्वदैहिकामुष्मिकप्रदम् ॥ 

वर्षदं पुष्टिदं श्रेष्ठं राजराष्ट्राभिवृद्धिदम् ।
कर्षणादिप्रतिष्ठार्चाप्रायश्चित्तावसानकम् ॥

अनुष्ठेयो विधिस्सोऽयं विप्रैर्वैखानसैस्ततः ।
अवैखानससूत्रैस्तु विप्रैराराधनं हरेः ॥

आलये सर्वलोकानां विनाशाय भविष्यति ।
अज्ञानादार्थलोभाद्वा भयाद्वाऽप्यालयार्चनम् ॥ 

यद्यवैखानसैर्विप्रैः क्रियते सर्वनाशनम् ।
यद्यवैखानसो विप्र आलयार्चनमाचरेत् ॥ 

षण्मासात्पतनं याति नरकञ्चैव गच्छति ।
अपि साङ्गचतुर्वेदी यद्यवैखानसो द्विजः ॥

आलये त्वर्चनं कुर्यात् सद्यः पतति देवलः ।
अवैखानसविप्रो यः पूजयेदालये हरिम् ॥

स वै देवलको नाम सर्वकर्मबहिष्कृतः ।
आलापं दर्शनञ्चैव स्पर्शनञ्च विशेषतः ॥ 

श्राद्धादौ वरणञ्चैव तस्य विप्रस्य वर्जयेत् ।
अवैखानससूत्रेण स्पृष्टे बिम्बे प्रमादतः ॥

स्नापयेत्कलशैर्देवं प्रोक्षयेत्पञ्चगव्यकैः ।
एवमेव तथा कुर्याद्विप्रैरन्यैः प्रपूजिते ॥

कलशैस्स्नापयित्वा तु ध्रुवोक्तं शुद्धिमाचरेत् ।
त्र्यहन्तु पूजिते तद्वद्वास्तुहोमं समाप्य च ॥ 

पर्यग्निपञ्चगव्याभ्यां महाशान्तिञ्च कारयेत् ।
अर्चने तु महाविष्णोस्सप्ताहन्तु विशेषतः ॥ 

महाशान्तिं यजित्वा तु शुद्धिं पुर्ववदाचरेत् ।
द्वादशाहं समारभ्य मासान्तन्तु विशेषतः ॥ 

अवैखानसपूजायां तन्त्रसङ्कर एव च ।
मासत्रयं च षण्मासमन्यविप्रैस्तु पूजने ॥ 

न तत्र बिम्बे सान्निध्यं देवदेवस्य शार्ङ्गिणः ।
तस्मात्तद्दोषशान्त्यर्थं महाशान्तेरनन्तरम् ॥

अधिवासत्रयं कृत्व प्रतिष्ठां पुनराचरेत् ।
संवत्सरे तु देवस्य विप्रैर्वैखानसेतरैः ॥

पूजाऽऽभिचारिकी प्रोक्ता तत्र सर्वं विनश्यति ।
तस्मात्तत्कर्षणाद्यञ्च निष्कृत्यन्तालयार्चनम् ॥

कारयेद्विधिवद्विद्वान् तद्वैखानससूत्रिभिः ।
तान्त्रिकार्चाविधौ चापि तान्त्रिकैरेव दीक्षितैः ॥

पूजनीयो हरिः सम्यक् विप्रैः नान्यैः कदाचन ।
अन्येन विधिना मन्त्रैरन्यैरन्यार्चकेन वा ॥ 

आलये त्वर्चनं स्याच्चेन्महादोषो भवेद्ध्रुवम् ।
तस्मात्तु वैदिके त्वस्मिन्नालयार्चाविधौ द्विजाः ॥ 

प्रतिष्ठादिषु सङ्ग्राह्याः प्रोक्ता वैखानसा द्विजाः ।
ब्रह्मापि भगवान् देवो हरिर्नारायणः स्मृतः ॥ 

नाविष्णुर्जायते विष्णुर्नाविष्णुर्विष्णुमर्चयेत् ।
सुप्रीतेनार्चकेनैव यदुक्तं देवसन्निधौ ॥

तद्देवेनैव सम्प्रोक्तं तथैव च भविष्यति ।
अर्चकं तोषयेद्विष्णुं यस्तोषयितुमिच्छति ॥

तुष्टेऽर्चके जगन्नाथस्तुष्ट एव न संशयः ।
स्वप्ने स्वरूपं भक्ताय प्रत्यक्षयति माधवः ॥

प्रवक्ति भगवान् विष्णुः सुखदुःकद्वय नृणाम् ।। इति
स्कान्दे-
वैखानसीं महाशाखां स्वसूत्रे विनियुक्तवान् ॥ 

पद्मभूः परमो धाता तस्मिन्नाराधनत्रयम् ।
उक्तवान् निगमार्थानामाचारं प्रविभाघशः ॥ इति

ब्रह्मकैवर्तवचनानि पूर्वमेवोक्तानि । 
	ननु ऋग्यजुस्सामाथर्वाण इति वेदानां लोके प्रसिद्धेः सर्वशाखामूलभूतो यजुर्वेद इति पूर्वोक्तं कथमुपपद्यते इति चेदुच्यते । 

श्रीविष्णुपुराणे
वेदद्रुमस्य मैत्रेय शाखाभेदास्सहस्रशः ।
न शक्या विस्तराद्वकुत्ं सङ्क्षेपेण शृणुप्व तम् ॥

द्वापरे द्वापरे विष्णुर्व्यासरूपी महामुने ।
वेदमेकं सुबहुधा करोति जगतां हितः ॥ 

वीर्यं तेजोबलञ्चाल्पं मनुप्याणामवेक्ष्य च ।
हिताय सर्वभूतानां वेदभेदं करोति सः ॥ 

इत्यारभ्य-
एक आसीद्यजुर्वेदस्तं चतुर्धाह्यकल्पयत् ।
चातुर्होत्रमभूद्यस्मिंस्तेन यज्ञमथाकरोत् ॥

आर्ध्वर्यवं यजुर्भिस्तु ऋग्मिर्हौत्रं तथा मुनिः ।
औद्गात्रं सामभिश्चक्रे ब्रह्मत्वञ्चाप्यथर्वभिः ॥

ततस्स ऋच उद्धृत्य ऋग्वेदं कृतवान्मुनिः ।
यजुर्भिश्च यजुर्वेदं सामवेदञ्च सामाभिः ॥ 

राज्ञान्त्वथर्ववेदेन सर्वकर्माणि स प्रभुः ।
काअयामास मैत्रेय ब्रह्मत्वञ्च यथास्थिति ॥ 

सोऽयमेको महान् वेदतरुस्तेन ---- ।
चतुर्धा च ततो जातं वेदपादपकाननम् ॥

	इत्यन्तेन स्पष्टं प्रतिपादितत्वात् यजुर्वेद एक एव प्रथममासीदित्यवगम्यते ॥

स च यजुर्वेदः – ‘बहुशृङ्गश्चतुस्सानुः पृथुलो वेदपर्वतः’, इत्यारभ्योक्तरीत्या वेदव्यासरूपिणा भगवता यदा व्यस्तः, ततः पूर्वमेकरूपेणावस्थितस्य तस्य वेदपर्वतस्य वैखानसशाखात्वप्रसिद्धिरासीदिति पुर्वमेव प्रतिपादितम् ॥ 

वैखानसानां श्रौष्ठ्यम्

	प्रसङ्गात् वैखानसशाखामूलकत्वेन प्रणीतसूत्रानुष्ठातॄणां श्रेश्ठत्वमच्छिद्र पञ्चकालपरायणत्वादिकञ्च प्रतिपाद्यते ।

यथा सामब्राम्हणेः-
वैखानसा वा ऋषय इन्द्रस्य प्रिया आसन् इति

वाराहेः-
‘अश्वत्थः कपिला गावस्तुलसी विखनास्तथा ।
चत्वारो मत्प्रिया राजस्तेषां वैखानसो वरः ॥ इति

वृद्धयाज्ञवल्क्येः-
वैखानसो वैदिकेषु ब्रह्मनिर्दिष्टमाचरेत् ।
तं ब्राह्मणन्तु दृष्टैव सर्वं पापं व्यपोहति ॥ 

वैष्णवीं प्रतिमां लोके विप्रं वैखानसं तथा ।
गङ्गा विष्णुपदीं दृष्ट्वा सर्वपापैः प्रमुच्यते ॥ इति

शान्तिपर्वणि-
मन्त्रिणाञ्च सहस्रेभ्यो ब्रह्मचारी विशिष्यते ।
ब्रह्मचारिसहस्रेभ्यो नित्ययाजी विशिष्यते ॥

नित्ययाजिसहस्रेभ्यस्सोमयाजी विशिष्यते ।
सोमयाजिसहस्रेभ्यो वेदवेदान्तपारतः ॥

वेदान्तगसहस्रेभ्यो विष्णुभक्तो विशिष्यते ।
विष्णुभक्तसहस्रेभ्यो विप्रो वैखानसो वरः ॥ इति 

ब्रह्मकैवर्तेः-
निम्नगानां यथा गङ्गा देवानां भगवान् हरिः ।
वर्णानां ब्राह्मणः श्रेष्ठः आश्रमाणां यतिर्यथा ॥

श्रुतीनामादिभूतानां श्रुतिरेकायनी यथा ।
तस्यां निषद्यथा यस्यां निषण्णो भगवान् हरिः ॥

व्यूहानामादिभूतस्तु वासुदेवो यथा परः ।
त्रिमूर्तीनां यथा विष्णुः शिवानान्तु सदाशिवः ॥

धर्माणां वैष्णवो धर्मः स्मृतीनां मानवी स्मृतिः ।
विप्राणां वेदविदुषां यथा वैखानसो वरः ॥

यथा मुनीनां विखना आदिभूत उदाहृतः ।
सूत्राणां तत्प्रणीतन्तु यथा श्रेष्ठतमं स्मृतम् ॥

तथविद पुष्करो राजस्तीर्थानामुत्तमोत्तमः । इति

कौर्मेः-
मञ्चित्ता मद्गतप्राणा मयि सङ्गतमानसाः ॥
अनन्यशरणा राजंस्तस्माद्रैखानसा वराः । इति

पुराणान्तरेः-
यत्र वैखानसा विप्रा यत्र सन्ति गवां गणाः ॥

यत्र बिल्वाः पलाशाश्च तत्र सन्निहितो हरिः । इति

बृहन्नारदीये-
जगत्पवित्रास्ते नित्यं विष्णुमभ्यर्चयन्ति ये ॥
दुर्वृत्ता वा सुवृत्ता वा पूजनीया विशेषतः । इति

हारीतेः-
तस्मात्ते शुद्धसत्त्वस्थाश्शुद्धा वैखानसाः स्मृताः ॥
यान् लोकान् प्राप्नुवन्त्येते तान् पृणुष्व समाहितः । इति

पाञ्चरात्रे पौष्करेः-

विप्रा वैखानसाख्या ये ते भक्ता—त्वमुच्यते ।
एकान्तिनस्सुसत्त्वस्था देहान्तं नान्ययाजिनः ॥ 

कर्तव्यमिति देवेशं संयेजन्ते फलं विना ।
प्राप्नुवन्ति च देहान्ते वासुदेवत्वमब्जज ॥ इति 

गीतमीयेः-
वैखानसाविधानज्ञस्तत्त्वात्मार्थव्यवस्थितः ।
सूख्ष्मात्सूक्ष्ममवाप्नोति परं ब्रह्माणमव्ययम् ॥ इति

आरण्यपर्वणिः – रमेशः ।
-यातञ्च सैन्धवारण्यं मुनिवृन्दनिषेवितम् ।
पिताभहसरः पुण्यं पुष्करं नाम भारत ।
वैखानसानां सिद्धानामृषीणामाश्रमं प्रियम् ॥ इति

अन्यत्रः-
सैन्धवारण्यमासाद्य कुल्यां तां लोकदर्शनाम् ।
पुष्करेषु महाराज सर्वेषु च जल स्पृशन् ॥ त्यारभ्य

एतच्चन्द्रसरो नित्यमर्पयन्त्यृपयस्तथा ।
वैखानसप्रभृतयो वालखिल्यास्तथैव च ॥ इति

अन्यत्रः – गालवः ।
सर्वान् लोकान् प्रपश्यामि प्रसादात्तव सुव्रत ।
वैखानसानां जपतामेष शब्दो महात्मनाम् ॥ इति

गारुडेः-
कौषीतकीनां होतॄणां ग्रामत्रयमकल्पयत् ।
अकल्पयञ्च त्रीन् ग्रामान् वैखानसमहात्मनाम् ॥ इति

पारमेश्वरे त्रयोदशाध्याये पवित्रविनियोगावसरेः-
पूजयेदाप्तपूर्वाश्च यतिपूर्वांस्तपस्विनः ।
पञ्च वैखानसांश्चैव विप्रादीश्चतुरस्तथा ॥

पञ्च योगरताद्यांस्तु तथान्यान् वैष्णवान् द्विजान् ।
एकायनीयशाखोक्तिश्रोतॄणां प्रथमं ततः ॥ इति 

नारदीये :-
सात्त्विके तु सदाऽऽधिक्यं पूजनं मम नारद ।
विद्धि वैखानसे दत्तं दानं ब्रह्मविदस्तथा ॥ इति

वासिष्ठरामायणेः –
कृताभिषेकस्सन्तुष्टस्सामात्यस्ससुहृज्जनः ।
पूजयामास धर्मात्मा रामो वैखानसान्मुनीन् ॥ इति

वैखानसानां पञ्चकालपरायणत्वम्

शाण्डिल्यस्मृतौः – 
ये पावयन्ति धरणीं चरणैः पाञ्चकालिकाः ।
दर्शनात् स्पर्शनात्तेषां कृतार्थास्सर्वजन्तवः ॥

इज्यामध्ये तथा होमे योगे च जपकर्मणि ।
आगतं पञ्चकालज्ञं सम्पूज्यैवाचयेत्परम् ॥

ये तोषयन्त्यविरतं पञ्चकालपरायणान् ।
सकामास्तत्फलं यान्ति निष्कामाः परमं पदम् ॥ 

सदाहिताग्नयो ये च शान्ताश्शूद्रान्नवर्जिताः ।
मामर्चयन्ति मद्भक्तास्तेभ्यो दत्तमिहाक्षयम् ॥

द्वादशाक्षरतत्त्वज्ञश्चतुर्व्यूहविभागवित् ।
अच्छिद्रपञ्चकालज्ञस्य विप्रस्तारयिष्यति’ ॥ इति

यथाः –
द्वादशाक्षरतत्त्वज्ञ इति । द्वादशाक्षरतत्त्वानि ।
चिज्जीवः प्रकृतिर्बुद्धिर्मनस्सत्त्वादयो गुणाः ॥

व्योमाग्निमरुतश्चापो वर्णानां तत्त्वमीरित मित्युक्तानि ।

चतुर्व्यूहविभागवित् इति –
पुरुषञ्च ततस्सत्यमच्युतञ्च युधिष्ठिर ।
अनिरुद्धञ्च मां प्राहुर्वैखानसविदो जनाः ॥

अन्ये त्वेवं विजानन्ति मां राजन् पाञ्चरात्रिकाः ।
वासुदेवञ्च राजेन्द्र सङ्कर्षणमथापि वा ॥ 

प्रद्युम्नञ्चानिरुद्धञ्च चतुर्मूर्तिं प्रचक्षते ।
एताश्चान्याश्च राजेण्द्र सञ्ज्ञामेदेन मूर्तयः ॥

विद्धि मेऽर्चान्तराण्येव मामेवञ्चार्चयेद्बुधः ॥ 

इत्याद्युक्तानां चतुर्णां व्यूहानां विभागावित् ।

	एवं वैखानसे दैविकमानुषभेदेन वासुदेवो द्विविधः प्रतिपाद्यते । यथा- खिलेः – अथोर्ध्वं वासुदेवस्य मानुषस्य विधिं परम् । इत्यारभ्य ‘मानुष्यवपुषं देवं द्विभुजं शङ्खचक्रिणम् । इत्यादिना रुक्मिणीप्रद्युम्नानिरुद्धसाम्बब्रह्मगरुडादियुतं मानुषवासुदेवं निर्वर्ण्य पुनः –

दैविकं वासुदेवं तं प्रवक्ष्याम्यानुपृर्व्यशः ।
सोमच्छन्दविमानं वा बृहद्वृत्तमथापि वा ॥

चतुर्भुजधरं देवं शङ्खचक्रधरं परम् । 
अभयं दक्षिणं हस्तं वामं कट्यवलम्बितम् ॥

किरीटादिसमस्तैश्च भूषणैरपि भूषितम् ।
रक्ताम्बरधरं देवं दशतालेन मानतः ॥

उभॆ देव्यावुभे पार्श्वे पूर्ववत्काअयेद्बुधः ।
बलभद्रादिपूर्वोक्तं सायुध वा निरायुधम् ॥

तत्त्द्देवीसमायुक्तं विना वा सम्यगाचरेत् ।
रेवती रोहिणीचैव रमाचेन्दुकरीति च ॥

रक्तं नीलं तथा श्याम पीतवर्णं समाचरेत् ।
किरीटमकुटाद्युक्तास्सर्वाभरणभूषिताः ॥ 

एवं पुष्पधरं कुर्यादेकञ्चैव प्रसारितम् ।
देव्या युक्तं विनावापि द्विमार्गं सम्यगाचरेत् ॥ 

इत्यारभ्य – एवं दैविकमार्गन्तु स्थापनारम्भमाचरे’ दित्यादिना दैविकः वासुदेवः प्रदर्शितः । 

	इत्थं वासुदेवादीनां दैविकमानुषभेदेन द्वैविध्यस्य, पुरुषं परमपुरुषं परमात्मानं परं ब्रह्माण मित्यादिना प्रतिपादितानां चतुर्णां पुरुषादीनाम् मूर्ति विभागस्य च श्रीवैखानसशास्त्रे प्रतिपादनात्, एतत्सर्वविभागज्ञ एव चतुर्व्यूहविभागविदित्यनेनोच्यते । 

अच्छिद्रपञ्चकालज्ञ इति

प्रातझ्ला;एऽभिगमनमुपादानं ततः परम् ।
मध्याह्न इज्यां कुर्वति स्वाध्यायञ्चापराह्णके ।
योगं सायाह्नकाले तु पञ्चकाला उदाहृताः ॥ 

	इति वासाधिकारे प्रतिपादितपञ्चकालपरायणमधिकृत्यप्रवृत्तानि – 

	‘ये पावयन्ति धरणी ‘इज्यामध्ये तथाहोमे’ ‘ये तोषयन्त्यविरत । इति वचनानि, सामान्येन पञ्चकालपरायणस्य दर्शनस्पर्शनादिभिस्सर्वेषां पावनतां कृतार्थतां, इज्यायोगादिसमयेषु चागतस्य तस्य पूजानन्तरं शेषकर्माचरणञ्च प्रतिपादयन्ति । एतादृषः पञ्चकालपरायणः कीदृश इत्याकाङ्क्षायां ‘द्वादशाक्षर तत्त्वज्ञ’ इत्यादिना ‘अच्छिद्रपञ्चकालज्ञ’ इत्यन्तेन तल्लक्षणमुच्यते । 

	ईदृशाच्छिद्रपञ्चकालपरायणा वैखानसा एव । वैखनसशास्त्र एव पञ्चकालविभागस्य प्रतिपादितत्वात् । स्वस्वसूत्रेऽनुक्तत्वादापस्तम्बीयादयस्तु न । पञ्चकालप्रतिपादनरहितसूत्रान्तरनिष्ठानां-

ब्राह्मे मुहूर्ते बुद्ध्येत धर्मार्थावनुचिन्तयन् इत्यारभ्य-
द्वितीयेच तथा भागे वेदाभ्यासो विधीयते ॥

तृतीये च तथा भागे पोष्यवर्गार्थचिन्तनम् ।
भागे चतुर्थे कुर्वीत स्नानमम्भस्यकृत्रिमे ॥

पञ्चमे तु तथा भागे संविभागो यथाहतः ।
इतिहासपुराणाभ्यां शष्ठं सप्तममभ्यसेत् ।
अष्टमे लोकयात्राञ्च विचार्य च गृहीततः ॥ 

	इत्यन्तेन दक्षादिस्मृत्यन्तरेषु ब्राह्मणजातेः सामान्येन तत्तत्कालेषु कर्तव्यत्वेन र्पतिपादितकर्माचरण एव यथायोग्यं योग्यतासम्भवात् ।

अन्यथा-
विधर्मः परधर्मश्च आभास उप वा च्छालः ।
अधर्मशाखाः पञ्चेमा धर्मज्ञोऽधर्मवत्त्यजेत् ॥

धर्मबाधो विधर्मस्स्यात् परधर्मोऽन्यचोदितः ।
उपधर्मस्तु पाषण्डो दम्भोवाशसुभिंश्छलः ॥

यस्त्विच्छया कृतं पुभिराभासोह्याश्रमाद्बहिः ।

इति भागवतवचनोक्तपरधर्माश्रयणदोषप्रसङ्गः ।

श्रेयान् स्वधर्मो विगुणः परधर्मात् स्वनुष्ठितात् ।
स्वधर्मे निधनं श्रेयः परधर्मो भयावहः ॥ 

इति भगवद्वचनविरोधश्च । 

	किञ्च तत्सूत्रेषु द्वादशाक्षरतत्त्वादिप्रतिपादनमपि नास्ति । एवं ‘सति कुड्ये चित्रकर्मे’ ति न्यायेन यज्ञोपवीतधारणसन्ध्योपासन भगवदाराधनादिविधिप्रति-पादनरहितसूत्रान्तरनिष्ठानां, तथा श्रीमन्नारायणस्य समानत्वेन रुद्रादिदेवतान्तराराध-नविधिप्रतिपादकसूत्रनिष्ठानाञ्च चतुर्व्यूहविभागज्ञानासम्भवात् भगवदाराधनस्वरूपज्ञा-नाभावेन पञ्चकालपरायणत्वादिगन्धलेशोऽपि न सम्भवति । सूत्रान्तरोक्तमार्गेण वा पञ्चरात्रोक्तमार्गेण वा भगवदाराधनं कुर्वतोऽनधिकारिणो देवलकत्वं प्रतिपाद्यते । 

तथा हि- पञ्चरात्रे विष्वक्सेनसंहितायाम् नारदं प्रति विष्वक्सेनोक्तिः – 

इदन्तु तव वक्ष्यामि गुह्याद्गुह्यतमं मुने ।
योऽसौ नारयणस्साक्षात्सहि विघ्नेश उच्यते ॥

यौ वै विघ्नेश इत्युक्तस्स वै नारायणः स्मृतः ।
नैव भेदं विजानन्ति मुनयस्तत्त्वदर्शिनः ॥ इत्यारभ्य-

कुर्यात्पाशाङ्कुशौ वापि शङ्खचक्रावथापि वा ।
आखुं वापि खगेन्द्रं वा तस्य वाहनमाचरेत् ॥ 

नारायणाशकत्वाञ्चाव्यावृत्तत्वान्महामुने ।
वीशस्तद्वाहनं प्रोक्त आखुं वापि समाचरेत् ।। इति

तस्माच्छ्रियञ्च दुर्गाञ्च वाणीं विघ्नेशमेव च । 
स्वतन्त्रेणार्चयेद्धीमान् सर्वकार्यार्थसिद्धर्ये’ इत्यादि च दृश्यते ॥

	देवतान्तराणां अङ्गमावेनाचनं न निषिद्ध्यते । ‘स्वतन्त्रबुद्ध्या कुर्वन्वै ब्राह्मणो नरकं व्रजेत्’ इत्यादिवचनैः अङ्गत्वेन विना स्वातन्त्र्येणाङ्गिव्यतिरिक्तदेव- तान्तराराधनं निषिद्ध्यते । तथाविधनिषिद्धदेवतान्तरार्चनप्रतिपादकशास्त्रनिष्ठस्य पञ्चकालपरायणत्वं न सम्भवति ।

यैरिष्टः पञ्चकालज्ञैर्हरिरेकान्तिमिर्नरैः ।
नृनं तत्र मतो देवो यथा तैर्वागुदीरितः ॥ इत्युक्ररीत्या

परमैकान्तित्वासम्भवे तद (पञ्चकालपरायणत्वा) सम्भवात् । परमैकान्तित्वञ्च भगवदेकपरत्वमेव । तच्च स्वातन्त्र्येणान्यदेवतायाजिनां वैखानसव्यति रिक्तानां हि न सम्भवति ।

	अत्र ‘यैरिष्टः पञ्चकालज्ञै’ रित्यनेन पञ्चकालव्यतिरिक्तकालान्तरप्रति पादकशास्त्रनिष्ठानां व्यावृत्तिः । ‘एकान्तिभिर्नरै’ रित्यनेन-

विप्रा वैखानसाख्या ये ते भक्तास्तत्त्वमुच्यते ।
एकान्तिनस्सुसत्त्वस्था देहाण्तं नान्ययाजिनः ॥

	इत्यादिपौष्करसंहितावचनानुसारेण स्वातन्त्र्येण दुर्गादिदेवतान्तरार्चनप्रति- पादकपाञ्चरात्रशास्त्रनिष्ठानां व्यावृत्तिः । ‘नृनमत्र मतो देव’ इत्यनेन-

यत्र वैखानसा विप्रा यत्र सन्ति गवां गणाः ।
यत्र बिल्वाः पलाशाश्च तत्र सन्निहितो हरिः ।

इत्यास्यार्थो ज्ञाप्यते इति ‘यै रिष्ट’ इति कृत्स्नमपि वचनं वैखानसपरमित्येवावगम्यते । 

ननु-
ब्रह्माः-
पञ्चकालविधिज्ञानप्राशस्त्यं भववन्निह ।
कथितं पञ्च के काला विधयश्चापि पञ्च के ॥

मह्यं जिज्ञासमानाय कथयस्व यथातथम् ।
न चेद्रहस्यमत्यन्तं यदहं पृष्टवानिह ॥

श्रीभगवान्-

आद्यं कर्माभिगमनमुपादानं ततः परम् ।
इज्या तपश्च स्वाध्यायस्तथा योगः प्रकीर्तितः ॥

पञ्चैतेविधयस्तेषां कालाः पञ्चैव ते क्रमात् ।
कल्याणाचरणान्तं यत्कर्मजातं चतुर्मुख॥ 

उत्थानादिक्रमादेतदभियानमुदीरितम् ।
ब्राह्मे मुहूर्ते बुध्येत ध्यायन्नारायणं परम् ॥ 

उत्थायासीत शयने कीर्तयन्नाम वैष्णवम् ।
क्रमेण सृष्ट्वा तत्त्वानि देहमुत्पाद्य तत्त्ववित् ॥

स्वस्य देहे षडङ्गानि मन्त्रमुच्चार्य मानसम् ।

इत्यादिना अभिगमनमुपक्रम्य

अञ्जनालेपनैस्स्रग्भिः वासोभिर्भूषणैस्तथा ।
अलक्तकरसाद्यैश्च ताम्बूलैर्मुखशोधनैः ॥

उपेतो मङ्गलैरन्यैर्नयेदभिगमक्रियाम् ।

इत्यभिगमनमुक्ता

उपादद्यात्ततः पूजासाधन्नानि यथातथम् ।
पुष्पाणि फलमूलानि विविधान्योषधीरपि ॥ 

दध्यादि च हविर्योग्यं तण्डुलादि गुडादि च ।
स्नानीयानि च वस्त्राणि स्वादूनि सलिलानि च ॥ 

दर्भान् पर्णानि समिधो यथाशक्ति यथावसु ।
आहृत्य याज्ञियान् दैवान् पूजास्थाने निवेशयेत् ॥

नीत्वोपादानसमयमित्थं तदनु पूजयेत् ।
इत्युपादानमुक्तम् ।
प्राप्ते मध्याह्नसमये स्नानं कुर्याद्यथाविधि ॥ 

इत्यारभ्यं

उत्तीर्यकर्म निखिलं मध्याह्नसमयोचितम् ।
कृत्वा यजेत देवेशं होमान्तं कमलासन ॥

इज्यायास्समयस्तस्याः कथितः कमलासन ।
इति भगवद्यजनमुक्ता
मन्दिरे वा हरेर्नद्यास्तीरे वाऽमरभूमिषु ।
विविक्ते विपिने वापि पर्वते वा गृहेऽपि वा ॥

ऋचो यजूंषि सामानि विद्यमानान्यनेकधा ।
शाखाभेदैर्मूलशाखामेकायनसमाह्वयाम् ॥

त्रयीमयीमधीयीत सुखासीनस्समाहितः ।
इति स्वाध्यायमुक्ता
ततः पश्चिमसन्ध्यायां प्राप्तायां तत्र चोदितम् ॥

जपहोमादिकं सर्वं कृत्वा परमपूरुषम् ।
अर्चयित्वा यथान्यायं यथापूर्वमशेषतः ॥

भुक्तान्नं विश्य शयने समुत्थाय महानिशि ।
आचम्य प्रयतो भूत्वा ध्यात्वा परमपूरुषम् ॥

योगासने समासीनो युञ्जीतात्मानमात्मना ।
यथोक्तेन प्रकारेण यथाशक्ति चतुर्मुख ॥ 

सहारक्रममाश्रित्य तत्त्वान्यात्मनि संहरेत् ।
आत्मानञ्चापि हृत्पद्मे परमात्मनि निष्ठिते ॥ 

संहरेदुत्थितो योगात् स्वापं क्लेशापहं व्रजेत् ।
इत्येपकथितो ब्रह्मन् योगः कालश्च पञ्चमः ॥

पञ्चैते समयाः पञ्चविधयस्तेषु दर्शिताः ।
इत्थमेतेषु कालेषु दर्शितैः कर्मभिर्नरः ॥

आराधनं भगवतः कुर्वन्नैवावसीदति ।
वर्षेषु द्वादशस्वेवमनुतिष्ठन् समाहितः ॥

क्रियाकलापमखिलं याति सायुज्यसम्पदम् ।
षट्सु वर्षेषु सारूप्यं सामीप्यं त्रिषु निश्चितम् ॥

सालोक्यं फलमेकस्मिन् वत्सरे नात्र संशयः ।

इति पाद्मे चर्यापादे त्रयोदशेऽध्याये अविच्छिन्नतया पञ्चकालानां प्रतिपादितत्वात् तेषामप्यच्छिद्रपञ्चकालपरायणत्वं सम्भवतीति चेत्-तदसत् । 

	तत्रैव 

पूत्यूषमर्धरात्रञ्च प्रातर्मध्यन्दिनानि च ।
पञ्चकाला इमे प्रोक्तास्ततः कालचतुष्टये ॥

एतेषु हीनाः प्रत्यूषं विज्ञेयाश्चतुरानन ।

इत्यभिगमनादीनामेकरूपेण विना न्यूनातिरिक्तकालत्वेनोक्तत्वात् ‘कालं मध्यन्दिनच्छिद्र पञ्चकालपरायणै’ रित्यागमसिद्धान्ते’ रित्यागमसिद्धान्ते ‘सान्तरालमनुष्ठानं पञ्चकालोदितं तथा’ इति तन्त्रसिद्धान्ते च छिद्रपञ्चकालपरत्वस्योक्तत्वात्, कालचतुष्टयप्रतिपादनेन नियतपञ्चकालपरायणत्वाभावात्, द्वादशवर्षमारभ्य एकवर्षपर्यन्तं परिमितपञ्च- कालपरत्वस्योक्तत्वात् द्वादशवर्षादूर्ध्वं पञ्चकालपरत्वाभावाच्च । 

	तथा, मार्कण्डेये

महानिशा तु विज्ञेया रात्रेर्मध्यं द्वितीययोः
तस्यां स्नानं न कुर्वीत सम्यगाचमनं तथा ॥ 

इत्याचमनस्य महानिशायां निषेधात् ।

यामद्वयं शयानस्तु ब्रह्मभूयाय कल्पते ।

इति धर्मशास्त्रोक्तनिद्राकाले योगस्यायुक्तत्वाच्च । योगकालस्याधरात्रिकत्वेस्वाध्याय-कालद्यवहितत्वेन छिद्रषाञ्चकालिकत्वापाताच्च । 

	कालचतुष्ट्वस्यैवोक्तत्वेन अभिगमनादिष्वेकस्य लोपसम्भवेन अनियत-पञ्चकालपरस्य पञ्चकालपरायणशब्दाभिलापासम्भवाच्च । 

तथा-

क्लिश्यन्तीह सुषुप्तानामिन्द्रियाणि द्रवन्ति च ।
अङ्गानि समतां यान्ति उत्तमान्यधमैस्सह ॥ 

इति धर्मशास्त्रेषु प्रातरारभ्य सायङ्कालपर्यन्तमेव कर्माचरणकालत्वेन प्रतिपादनात् । 

तथा-

अत्यन्तमलिनः कायो नवच्छिद्रसमन्वितः ।
स्रवत्येव दिवारात्रं प्रातस्स्नानं विशोधनम् ॥ 

अस्नात्वा नाचरेत्कर्म जपहोमादि किञ्चन ।
स्नात्वाऽधिकारी भवति दैवे पित्र्ये च कर्मणि ॥ 

इति स्मृतेः स्नानात्पूर्वं तत्त्वसृष्टेरयुक्तत्वाच्च । प्रेतप्रायस्य संहृततत्त्वस्य स्वापयोम्यताऽसम्भवाच्च । तस्मात् ‘अब्भक्षो वायुभक्ष’ इत्यादिशब्दवदवधारणगर्भस्य पाञ्चकालिकशब्दस्य अनियतपरिमितपाञ्चकालिकेषु पाञ्चरात्रिकेषु प्रयोगासम्भवाद- नियतपरिमितछिद्रपाञ्चकालिकाः पाञ्चरात्रिणो न नियताछिद्रपञ्चकालपरायण-वैखानसतुल्या भवितुर्महन्तीति सिद्धम् । 

ननु-

यो देवं पूजयेद्विप्रो वित्तार्थी वत्सरत्रयम् ।
स वै देवलको नाम हव्यकव्यबहिष्कृतः ॥

इति देवतापूजकस्य देवलकत्वं सम्भवतीति चेत्-तदसत् । सामान्यतः देवताराधनं ये कुर्वन्ति ते देवलका इति वा? उत श्रुतिस्मृतीतिहासपुराणादिषु मुख्याधिकारित्वेन प्रतिपादिता अपीति वा? । सामान्यतः देवताराधनं ये कुर्वन्ति ते इति चेत् – तर्हि गृहदेवतापूजकानामपि देवलकत्वप्रसङ्गः । कित्ञ्च – 

ब्रह्मचारी गृहस्थश्च विप्रो वैखानसस्तथा । 
कुर्वन्तो निजकर्माणि विष्णुमेव यज्जन्ति ते ॥ 

इति सन्ध्योपासनादीनां भगवदाराधनरूपत्वोक्त्या तेषाञ्च त्यागस्सम्भवति । अतस्सामान्यतः इति वक्तुमयुक्तम् । श्रुतिस्मृतिपुराणादिषु मुख्याधिकारित्वेन प्रतिपादिता देवलकाः इति चेत् – तदसत् । ‘अग्निर्वै देवानामवमो विष्णुः परमस्तदन्तरेण सर्वा अन्या देवता इति ब्राह्मणम् । तस्माद् गृहे परमं विष्णुं प्रतिष्ठाप्य सायम्प्रातर्होमान्तेऽर्चयति’ इति वैखानससूत्रे, ‘प्रवः पान्तमन्धसो धियायते महेशूराय विष्णवे चार्चत’ इति ऋग्ब्राह्मणमनुसृत्य विष्णुप्रधानतया ‘स वा एष पुरुषः पञ्चधा पञ्चात्मा’ इत्यादिश्रुत्यक्तविष्ण्वादिपञ्च मूर्तीनामाराधनस्य प्रतिपादितत्वात् । 

	आ—‘कथं त्वमर्चनीयोऽसी’ त्यादेः वृद्धमनौ ‘वेदान्तवेदिभि’ रित्यादेश्चोक्तत्वात् । 

	एवमेव पाञ्चरात्रशैवशिल्पज्योतिषादिषु उत्कृष्टमुख्याधिकारिप्रतिपादकानां वचनानां वैयथ्यप्रसङ्गात्तन्मूलभूतश्रुतिस्मृतिपुराणादीनामप्रमाण्यप्रसङ्गो दुष्परिहरः । एवञ्च प्रमाणभूतेषु श्रुति मृतिपुराणादिषु प्रतिपादितानामाचारादीनां त्यागः प्रसज्येत, निष्फलत्वात् । ननु परद्रव्योणालर्याचनं कुर्वतां देवलकत्वमिति चेत् न । श्रुतिस्मृतिपुराणादिषु तत्तच्छास्त्रेषु च आलायार्चकानां मुख्याधिकारित्वेन तद्द्रव्योपभोगार्हत्वेन च प्रतिपादनात् । 

	यथा – मरीचिप्रोक्तायामानन्दसंहितायां विखनसोत्पत्त्यादिकं प्रतिपाद्य –
	
तथा त्वदनुजीवित्वे त्वद्द्रव्यानुभवे सति ।
यद्भवेद्दोष उत्पन्न इति चिन्ताकुलोऽस्म्यहम् ॥ 

इति भगवद्द्रव्योपजीवनदोषभीरोः विखनसः भगवन्तं प्रति प्रश्ने –

अथोवाच हृषीकेशो भीरुं तं मुनिसत्तमम् ।
वैखानसानां तद्दोषो नास्ति मत्कृतकर्मणाम् ॥ 

मद्द्रव्यं हव्यकव्यार्थे दानाभ्यागतपूजने ।
मुख्यमेवास्तु भवतां सदा मत्कर्म कुर्वताम् ॥

किमेभिर्बहुमिर्वाक्यैरन्यत्ते कथयाम्यहम् ।
मद्द्रव्यक्षेत्रबिम्बानामालयानां तथाऽऽपदि ॥ 

विक्रीणनादिकार्येषु नास्ति दोषो मदाज्ञया ।
तस्माद्भवानभिमतस्सर्वं कर्मम् सदा कुरु ॥ 

मदीयधनभोगेन मत्क्रियालोपतस्तव ।
मच्छरीरतया सत्यमपचारो न विद्यते ॥ 

इति भगवद्वचनोदाहरणेन भगवद्द्रव्योपभोगादिषु दोषाभावः प्रतिपादितः । 

	अत्र ‘अहं भक्तपराधीनो ह्यस्वतन्त्र इव द्विज’ इत्यादिवचनानुसारे- नार्चकपराधीनतां दर्शयितुं, भगवत्प्रीतिविषयीकृतानां वैखानसानां तद्द्रव्योपभोगादिषु दोषगन्धो नास्तीति प्रतिपादनावसरे ‘मद्द्रयं क्षेत्रबिम्बा’ दीत्यादिना कौमुतिकन्यायमभिप्रेत्य भगवद्विग्रहविक्रये कृतेऽपि दोषो नास्तीत्युच्यते । तावता न तदभिप्रेतम् । 

	नन्वेवमपि देवद्रव्योपमोगदोषस्सामान्यतः मुख्यामुख्याधिकारिषु सर्वेष्वापद्यते एव इति चेत् न । 

ये भक्षयन्ति मांसानि सत्त्वानां जीवितैषिणाम् ।
भक्ष्यन्ते तेऽपि तैस्सर्वैरिति ब्रह्माऽब्रवीत्स्वयम् ॥ 

मां स भक्षयिताऽमुत्र यस्य मांसमिहाद्म्यहम् ।
एतन्मांसस्य मांसत्वं प्रवदन्ति मनीषिणः ॥ 

न हि मांसं तृणात्कष्ठादुपलाद्वापि जायते ।
हत्वा जन्तुं भवेन्मांसं तस्मात्तत् परिवर्जयेत् ॥ 

हन्ता चैवानुमन्ता च विशस्ता क्रयविक्रयी ।
संस्कर्ता चोपकर्ता च खादकश्चाष्ट घातुकाः ॥ 

धनेन क्रायको हन्ति खादकश्चोपभोगतः ।
घातुको वधबन्धाभ्यामित्येष त्रिविधो वधः ॥

स्वमांसं परमांसेन यो वर्धयितुमिच्छति ।
नारदः प्राह धर्मात्मा नरके स विपच्यते ॥ 

इत्यादिवचनैः मांसभक्षणेन नरकपतनस्मरणात् भगवत्प्रीत्यर्थं क्रियमाणेषु यज्ञेष्वपि मांसभक्षणसत्त्वात् याज्ञिकानामपि नरकपतनं सम्भवतीति याघस्यापि त्यागप्रसङ्गात् । 

तस्माच्छास्त्रं प्रमाणं ते कार्याकार्यव्यवस्थितौ ।
ज्ञात्वा शास्त्रविधानोक्तं कर्म कर्तुमिहार्हसि ॥ 

इति भगवद्वचनात् शास्त्रोक्तानां कर्मणां दोषो नास्तीति चेत् । ‘मद्द्रव्योपभोगादौ दोषो नास्तीति’ भगवता प्रतिपादित्त्वात् प्रकृतेऽपि दोषो नास्त्येव । ‘वचनात् प्रवृत्तिर्वचनान्निवृत्ति’ रिति खलु शिष्टोक्तिः । एवं कुत्रचिद्धर्मोऽधर्मः अधर्मश्च धर्मो भवति । 

यथा –

उक्तेऽनृते भावेत्किञ्चिप्राणिनां प्राणरक्षणम् ।
अनृतं तत्र सत्यं स्यात् सत्यमत्रानृतं भवेत् ॥

कामिनीषु विवाहेषु गवां पीडासु बाधने ।
ब्राह्मणाभ्यवपतौ च शपथे नास्ति पातकम् ॥ इति

	‘यद्ब्राह्मणश्चाब्राह्मणश्च प्रश्नमेयातां ब्राह्मणायाधिब्रूयात् यद्ब्राह्मणायाध्या-त्मनेऽध्याह यद्ब्राह्मणं पराहाऽऽत्मानं पराह तस्माद्ब्राह्मणो न परोच्यः इति श्रुतिश्च । 

	श्रौतसूत्रे च – ‘सर्व एवमभिवादयन्ति नाभिवादयति न जुहोत्यन्यत्र सोमोङ्गेभ्यः’ इत्यादि प्रतिपाद्यते । 

सर्वस्वहरणे भार्यावेश्ययोः प्राणसंशये ।
गोद्विजार्थे विवादे च शपथे नास्ति पातकम् ॥ 

इत्यादिस्मृतिश्च ।

एवं च शास्त्रोक्तप्रकारेण भगवदर्चनं कुर्वतां तद्द्रव्योपभोगे न दोषः । 

	किञ्च – किं देवलकत्वं जातिपरम्, उत कर्मपरम्? जातिपरमिति वक्तुं न शक्यते । तथाऽनुक्तत्वात् । इच्छया कल्पितुमशक्यत्वाच्च । 

	अथ कर्मपरमिति चेत् । विहितकर्मपरम्, उत अविहितकर्मपरम्? विहितकर्मपरमिति वक्तुमश्क्यम् – श्रुतिस्मृतीतिहाससूत्रपुराणादीनामप्रमाण्यप्रसङ्गात् । विहितधर्मपरत्वेनानुक्तत्वात् । 

श्रुतिस्मृती ममैवाज्ञा यस्तामुल्लङ्घ्य वर्तते ।
आज्ञाच्छेदी मम द्रोही मद्भक्तोऽपिन वैष्णवः ॥

इति भगवदाज्ञाभङ्गदोषाच्च । एवं च अविहितकर्मपरमिति हि परिशिष्यते । 

	ननु – परद्रव्येण कृतं भगवदाराधनं क्रतुवत् परार्थमेव भवतीति चेत् मैवम् ।

अन्यधर्मपरो विप्रो भ्रष्टो गच्छत्यधोगतिम् ।
मत्कर्मनिरतो विप्रो नाधः पततिकुत्रचित् ॥ 

इति भगवद्वचनात् ।

पुराणान्तरे-
स्वस्मिन्नर्पितमात्रेण येन केनापि कर्मणा ।
तुष्टो ददाति स्वपदमहो वत्सलता हरेः ॥ इति

किञ्च-
एकविंशतिनिष्कन्तु दद्यादाचार्यदक्षिणाम् ।
ऋग्विजान्तु तदर्धं स्यात्तदर्धमितरस्य च ॥ 

इति दक्षिणादानं प्रतिपाद्यते ।

	ननु- ‘प्रतिग्रहेण विप्रस्य ब्राह्मं तेजो विनश्यति’ इतिमनुवचनात् ‘प्रतिग्रहेण तेजोहि विप्राणां शाम्यते’ इत्यानुशासनिकवचनाच्च प्रतिग्रहेण ब्रह्मतेजोनाशनं स्मर्यते । श्रूयते प्रतिग्रहे प्रायश्चित्त-पि । ‘यो याजयति प्रति वा गृह्णाति याजयित्वा प्रतिगृह्य वाऽनश्नंस्त्रिस्स्वाध्यायमधीयीत त्रिरात्रं सावित्री गायत्रीमन्वतिरेचयति वरो दक्षिणा वाऽनश्नंस्त्रिस्स्वाध्यायमधीयीत त्रिरात्रं सावित्री गायत्रीमन्वतिरेचयति वरो दक्षिणा वरेणैव वरं म्पृणोत्यात्मा हि वरः’ इति । अतः प्रतिग्रहे दोषोऽस्तीति चेत् – न । 

त्रायन्ते खलु नात्यन्तमन्यधर्मास्स्वनुष्ठिताः ।
अपि मत्कर्म विगुणं त्रायते महतो भयात् ॥ 

मेरुमन्दरमात्रोऽपि राशिः पापस्य कर्मणः ।
केशवं वदियमासाद्य दुर्व्याधिरिव नश्यति ॥ 

निधिस्थानं खनन् द्वेषात् मृदर्थं वाऽप्नुथान्निधिम् ।
अज्ञः कामाच्च दोषाञ्च स्मृत्वैवं मोक्षभाक्तथा ॥

द्वेषिणा वाऽप्रयत्नेन क्षिप्तोऽग्निः कक्षमादहेत् ।
कथमभ्यर्चितो विष्णुः न दहेत् सर्वकिल्बिषम् ॥

यथाऽज्ञोवज्रकायस्स्यात् स्पर्धन्नपि सुधां पिबन् ।
एवं विरुद्धभावोऽपि मुच्यत्येव हरिं स्मरन् ॥ इति ।

नारदीये-

कृताऽपि दम्भहास्याद्यैर्यत्सेवा तारयेज्जनान् ।
विफला नान्यकर्मेव कृपालुः कोऽन्वतः परम् ॥

हास्यानादरमायाभिरपि भक्तिः कृता त्वयि ।
नृणां ददातीन्द्रपदं सात्त्विकानां किमुच्यते ॥

वस्तुस्वभाव एवैष यन्मोक्षाय हरिस्मृतिः ।
पूषेव ध्वान्तनाशाय शीतशान्त्यै यथाऽनलः ॥ 

सैषा हरिस्मृतिर्दैत्यं क्रोधादपिकृता सती ।
आनयेत्सद्गतिं विप्रं सानुगं किमु वर्ण्यते ॥ 

यथाऽमृतार्थं यततां सुराणामब्धिमन्थने ।
पारिजातादिकान्यासन् फलान्यप्रार्थितान्यपि ॥

एवं मोक्षैकचित्तानां यततामीशसंस्मृतौ ।
भवन्ति सिद्धयो दिव्याः पुण्यं पुण्यानुबण्धि यत् ॥ इत्यादि ।

तत्रैव-

सुरातिथ्यर्चनकृते गुरुभृत्यर्थमेव च ।
सर्वतः प्रतिगृह्णीयात् न तु दुष्येत्स्वयं ततः ॥ 

इति च स्मरणात् । अतः शास्त्रोक्तमार्गेण भगवद्यजनविधौ प्रवृत्तानां तत्तत्कर्मसु दक्षिणाप्रतिग्रहे कृतेऽपि न दोषः । 

	गृहार्चनाव्यतिरेकेणालयार्चना भारतादिषु प्रतिपादिता दृश्यते । यथा- महाभारते आश्वमेधिके- ‘कथं त्वमर्चनीयोऽसी’ त्यादि । 

विष्णुधर्मोत्तरे षष्ठेऽध्याये – 

यस्तु देवगृहस्यार्थं प्राकारं परिकल्पयेत् ।
स तु स्वर्गं समासाद्य विमानाधिपतिर्भवेत् ॥ 

यस्तु देवालयस्याग्रे शिलादारुभिरेव वा ।
करोति तोरणं रम्यं स तु स्वर्गाधिपो भवेत् ॥ 

यस्तु देवालयं विष्णोर्दारुशैलमृदा तथा ।
इष्टकाकल्पितं वापि कुर्यात्तस्य फलं बहु ॥

अहन्यहन्यश्वमेधसहस्राणि करोति यः ।
प्राप्नोति मण्डपं विष्णोः यः कारयति मानवः ॥

केशवस्य स तल्लोकमक्षय्यं प्रतिपद्यते ।
प्रतिमार्थं महाविष्णोस्साधयेदुत्तमां शिलाम् ॥ 
षष्टिर्वर्षसहस्राणि स्वर्गलोके महीयते ॥ इति । 

	एतेषां च प्राकारतोरणमण्डपविग्रहशिलादीनां गृहदेवतास्वसम्भवः श्रीवैखानसस्संहितासु प्रतिपादितः ।

	प्रसङ्गादर्चकमहिमादीह कथ्यते ।

बृहन्नारवीये- ‘स कदाचिन्महापापो जन्तुनामन्तकोपमः । 

इत्यारभ्य-

तस्योपवनमध्यस्थं रम्यं केशवम दरम् ।
छादितं हेमकवचैः दृष्ट्वा व्याधो मुदा ययौ ॥ 

हराम्यत्र सुवर्णानि बहूनीति स निश्चितः ।
जगाम विष्णुभवनं कीनाशश्चौर्यलोलुपः ॥ 

तत्रापश्यद्द्विजवरं शान्तं तत्त्वार्थकोविदम् ।
परिचर्यापरं विष्णोरुदङ्कं तपसां निधिम् ॥

एकान्तिन दयाल्लुञ्च निस्स्पृहं ध्यानलोलुपम् ।
दृष्ट्वा तं लुब्धको मेने स्वकार्यस्यान्तरायिनम् ॥

देवस्य द्रव्यजातन्तु समादातुमना निशि ।

इत्यादिना पृथगालयार्चकसद्भावादिकं उक्त्वा स्वकार्यान्तरायभूतार्चकहिंसायां प्रवृत्तस्य तस्य मरणमपि प्रतिपाद्य-

उदङ्कः पतितं प्रेक्ष्य लुब्धकन्तु दयापरः ।
विष्णुपादोदकेनैनमभ्यषिञ्चन्महामुनिः ॥ 

हरिपादोदकस्पर्शाल्लुब्धको वीतकल्मषः ।
दिव्यं विमानमारुह्य मुनिमेनमथाब्रवीत् ॥ 

इति भगवत्पादोदकमाहात्म्यं च प्रतिपादितम् ।

इति भगवत्पादोदकमाहात्म्यं च प्रतिपादितम् । 

तत्रैव- यज्ञध्वजवीतिहोत्रसंवादे-

स कदाचित्तु कामान्धो रन्तुकामः परिस्त्रियम् ।
शून्यं पूजादिभिर्विष्णॊर्मन्दिरं प्राप्तवान् निशि ॥

तत्र कामापभोगार्थं शयितुं तेन कामिना ।
स्ववस्त्रप्रान्ततो ब्रह्मन्! कृतं तद्देशमार्जनम् ॥ 

यावन्तः पांसुकणिकाः तेन सम्मार्जितास्तदा ।
तावज्जन्मकृतं पापं तदैव क्षयमागतम् ॥

प्रदीपः स्थापितस्तत्र सुरतार्थं द्विजोत्तम! ।
तेनापि तस्य दुष्कर्म निश्शेषं क्षयमागतम् ॥

अवशेनापि यत्कर्म कृत्वेमां सिद्धिमागतः ।
भक्तिमद्भिः प्रशान्तैश्च किं पुनस्सम्यगर्चनात् ॥ 

तस्माच्छ्रुणुत विप्रेन्द्राः! देवो नारायणोऽव्ययः ।
ज्ञानतोऽज्ञानतो वापि पूजकानां विमुक्तिदः ॥ इति ।

तथा तत्रैव – इन्द्रसुधर्मसंवादे ।

अहमासं पुरा शक्र! गृध्रः पापावशेषतः ।
स्थितश्च भूमिभागे वै अमेध्यामिषभोजनः ॥ 

अहमासं पुरा शक्र! गृध्रः पापावशेषतः ।
स्थितश्च भूमिभागे वै अमेध्यामिषभोजनः ॥

एकदाऽहं विष्णुगृहे प्राकारे संस्थितः प्रभोः ।
पतितो व्याधशस्त्रेण सायं विष्णुगृहं गते ॥

मयि कण्ठगतप्राणे कश्चित् श्चा मांसलोलुपः ।
जग्राह मां स्ववक्त्रेण श्वभिरन्यैरभिद्रुतः ॥

गतः प्रदक्षिणाकारं विष्णोस्तन्मन्दिरं प्रभोः ।
तेनैव तुष्टिमापन्नः अन्तरात्मा जगन्मयः ॥

मम चापि शुनश्चापि दत्तवान् परमं पदम् ।
प्रदक्षिणाकारतया गतस्य सदृशं फलम् ॥ 

सम्प्राप्तं तु मया शक्र! किं पुनस्सम्यगर्चनात् ।
येऽर्चयन्ति सदा भक्त्या नारायणमनमयम् ।
तानर्चयन्ति विबुधा ब्रह्माद्या देवतागणाः ॥ इति

एवं आश्वमेधिके-
लोके त्रीण्यपवित्राणि पञ्चमेध्यानि भारत ।
श्वा च शूद्रश्वपाकश्च त्र्यपवित्राणि पाण्डव ॥

देवलः कक्कुटो यूपः उदक्या वृषलीपतिः ।
पञ्चामेध्यानि ॥ इति

श्रीवैखानसे-

सूतादिप्रतिलोमाश्च पाषण्डाः पतितास्तथा ।
नास्तिका भिन्नमर्यादास्तथा वेदविदूषकः ॥

पापरोगयुताश्चैव तथैव गुरुनिन्दकाः ।
अर्चनं देवदेवस्य हविर्दानञ्च वीक्षितुम् ॥ 

नार्हन्ति तस्मातुकुर्वीत द्वारं यवनिकावृतम् ।

इति प्रतिपादनात् भगवदर्चनदर्शनादिषु योग्यतारहितानां निकृष्टानां (देवलकानां) औत्कृष्ट्यं न सम्भवति । 

	श्रुतिस्मृतिपुराणादिषूक्तप्रकाएण कल्पसूत्रे येषामद्वारकभगवद्यजनाधिकारो विधीयते ते उत्कृष्टा ज्ञेयाः । यथा श्रुतिः- ‘यथा क्रतुरस्मिन् लोके भवति तथेतः प्रेत्य भवति’ इति । 	

‘वेदोक्तेनैव मार्गेण सर्वभूतहृदि स्थितम् ।
मामर्चयन्ति ये भक्तारस्सायुज्यं यान्ति ते मम ॥

तस्माद्यावज्जनो जीवेत् ताअत्सम्पूजयेद्धरिम् ।
पापैर्न लिप्यते मर्त्यो हरिमन्दिरमाप्नुयात् ॥ 

जगत्पवित्रास्ते नित्यं विष्णुमभ्यर्चयन्ति ये ।
दुर्वृत्ता वा सुवृत्ता वा पूजनीया विशेषतः ॥ इति

	व्यासेनपि आनुशासनिके (९० अध्याये) देवलकानामपात्रतां सत्कर्मनिष्ठानां पात्रताञ्च प्रतिपाद्य स्ववचनदृढीकरणार्थं ‘वैखानसा वा ऋष्य इन्द्रस्य प्रिया आसन्’ इति भगवत्प्रीतिविषयाणां वैखानसानां वचनमपि श्रूयत इति प्रतिपादितम् । यथाः –

ऋषीणां समयं नित्यं रक्षन्ति युधिष्ठिर ।
निश्चितास्सर्वधर्मज्ञास्तान् देवा ब्राह्मणान् विदुः ॥

स्वाध्यायनिष्ठा ऋषयो ज्ञाननिष्ठास्तथैव च ।
तपोनिष्ठाश्च बोद्धव्याः कर्मनिष्ठाश्च भारत ॥

कव्यानि ज्ञानिष्ठेभ्यः प्रतिष्ठाप्यानि भारत ।
तत्र ये ब्राह्मणान् केचिन्न च निन्दन्ति ते वराः ॥ 

ये तु निन्दन्ति जल्पेषु न तान् श्राद्धेषु भोजयेत् ।
ब्राह्मणा निन्दिता राजन् हन्युस्त्रिपुरुषं कुलम् ॥ 

वैखानसानां वचनमृषीणां श्रूयते नृप ।
दूरादेव परीक्षेत ब्राह्मणान् वेदपारगान् ॥

प्रियो वा यदि वा द्वेष्यः तेषु तच्छ्राद्धमावपेत् ।
यस्सहस्रं सहस्राणां भॊजयेदनृचां नरः ॥

एकस्तान्मन्त्रवित्पूतः सर्वमर्हति भारत ॥ इति

	एवं अष्टाक्षर द्वादशाक्षर पुरुषसूख्तादिमन्त्रजपनिष्ठानां दर्शनेन ब्रह्महाऽपि शुद्ध्यतीति पुराणेषुक्तम् । यथा 

पद्मपुराणे-
साङ्गं समन्त्रं सन्यासं सर्षिच्छन्दोधिदैवतम् ।
सदीक्षाविधि सध्यानं सयन्त्रं द्वादशाक्षरम् ॥

साष्टाक्षरञ्च मन्त्रेशं ये जपन्ति नरोत्तमाः ।
तान् दृष्ट्वा ब्रह्महा शुद्ध्येत् किं पुनर्वैष्णवस्स्वयम् ॥ इति

	श्रूयतेपि । ‘यो हवै नारायणस्याष्टाक्षरं पदमध्येति अनुपब्रुवस्सर्वमायुरेति विन्दते प्राजापत्यं रायस्पोषां गौपत्यं ततोऽमृतत्वमश्नुते ततोऽमृतत्वमश्नुत इति’ । 

श्रीपाञ्चरात्रे – कपिञ्जलसंहितायाम्
याजनाध्यापनयुतः शिष्यानुग्रहकारकः ।
आचार्य इति विज्ञेयो मन्त्रतन्त्रपरायणः ॥

आश्रमे वा वने वाऽपि स वैखानस उच्यते ।
ग्राम्यधर्माणि सर्वाणि वर्जयेद्वनवासकः ॥ इति

यमस्मृतौ-
योऽनुचानं द्विजं मर्त्यो हतवानर्थलोभतः ।
स वदेत्पौरुषं सूक्तं जलस्थश्चिन्तयेद्धरिम् ॥ 

इति केवलाष्टाक्षरमन्त्रजपनिष्ठानामप्येवं विधाः प्रभावाः श्रूयन्त इति चेत् श्रुतिस्मृतिविहितैस्तैरेव मन्त्रैः अद्वारकभगवदर्चने मुख्याधिकारिणां वैखानसानं कौमुतिकन्यायसिद्धमौत्कृष्ट्यं केनापोदितुं शक्यम् । 

किञ्च – यथा वैखानसानामुत्पत्त्यादिकं श्रुतिस्मृतिपुराणादिषु विशेषेण प्रतिपादितं तथा इतरेषां विशेषेण प्रतिपादितञ्चेत् तदा वैखानससाभ्यमितरेषां स्यात् । तथा न दृश्यते हि । 

	अथ वस्तुतो देवलका निरूप्यन्ते ।

वैखानसे-
अवैखानसविप्रो यः पूजयेदालये हरिम् ।
स वै देवलको नाम हव्यकव्यबहिष्कृतः ॥

वैखानसकुले जातः पाञ्चरात्रेण दीक्षितः ।
न दीक्षितो न सञ्जातो लोभान्मोहान्मदर्चनम् ॥ 

कुर्याच्चेत्तु विशेषेण भवेद्देवलकस्तु सः ।

पाञ्चरात्रे सङ्कर्षणसंहितायाम्-

कर्मदेवलकाः केचित् कल्पदेवलकाः परे ।
शुद्धदेवलकाश्चान्ये त्रिधा देवलकाः स्मृताः ॥

अर्थार्थी कालनिर्देशी यो देवं पूजयेत्स हि ।
कर्मदेवलको नाम सर्वकर्मबहिष्कृतः ॥

पाञ्चरात्रविधानज्ञो दीक्षाविरहितोऽर्चकः ।
चतुर्वेदाधिकारोऽपि कल्पदेवलकः स्मृतः ॥

आगमोक्तविधानज्ञो भद्रकाल्युजीवकः ।
शुद्धदेवलकः प्रोक्तः सर्वकर्मबहिष्कृतः ॥

आर्षोक्तेन विधानेन देवलत्वं न विद्यते ।
तस्मात् सर्वप्रयत्नेन वैदिकेनैव पूजयेत् ॥ इति 

शिवशेखरतन्त्रेः – रुद्रः-
अथ देवलकान् वक्ष्ये शृणु देवि! समाहिता ।
कर्मदेवलकाः केचित् कल्पदेवलकाः परे ॥

शुद्धदेवलकास्त्वन्ये त्रिधा देवलकास्मृताः ।
अन्यसूत्रोक्तमार्गेण यस्संवत्सरपूजकः ॥ 

अदीक्षितः स्वयं तन्त्रे कर्मदेवलकस्तु सः ।
अनेनैव प्रकारेण वत्सरत्रयपूजकः ।

कल्पदेववलकः प्रोक्तः स वै शैलसुते! ध्रुवम् ॥

अननुज्ञातमाचार्यात् आगमं शुश्रुवे च यः ।
शीलतः तस्य शिष्यश्च शुद्धदेवलकावुभौ ॥

त्रिधा देवलकत्वं तु न विष्णुविषये क्वचित् ।
रुद्रकाल्यादिविषयमेतदागससम्मतम् ॥ इति

स्मृत्यन्तरेः –

शर्वं सूर्यं तथा चन्द्रं दुर्गादी रुद्रदेवताः ।
योर्चयेत् पणपूर्वं सः सद्यः पतति मानवः ॥

दुर्गा च भद्रकाली च बुद्धश्च क्षेत्रपालकः ।
पञ्चपूजा च इत्येते पञ्च देवलकाः स्मृताः ॥

आदित्यमम्बिकां विष्णुं गणनाथं महेश्वरम् ।
गृहे पूजा च इत्येते पञ्चदेवलकाः स्मृताः (?) ॥ इति

विष्णुषर्मोत्तरे-
चण्डिकायाश्च दुर्गाया ज्येष्ठाया भैरवस्य च ।
रुद्रस्य पूजका ये वै ते वै देवलकाः स्मृताः ॥ इति 

विष्णुः-
देवाचनपरो योऽपि परार्थं वित्तकाङ्क्षया ।
चतुर्वेदधरो विप्रः स चण्डालसमो भवे दिति ॥

	एवमेभिर्वचनैः शास्त्राननुमतमार्गेण पूजकानां देवतान्तरपूजकानामेव च देवलकत्वं सिद्ध्यतीति स्फुटमवगम्यते । 

किञ्च-
वृषो धर्मस्सामाख्यतः तस्य यः कुरुते लयम् ।
वृषलं तं विदुर्देवा निकृष्टं श्चपचादपि ॥ 

	इति वृषलशब्दो यथा वेदशास्त्रोक्तमार्गलयकारके व्युत्पादितः, तथा देवलकशब्दोऽपि ‘दिव् क्रीडाविजिगीषाव्यवहारद्युतिस्तुतिमोदमदस्वप्नकान्तिगति,  ष्विति धात्वर्थानुसारेण गत्यपरपर्यायमार्गार्थकदिव्धातुघटितस्सन् वेदोक्तमागलयप्रापके व्युत्प्दयितुं शक्यते इति तत्प्रतीपेषु वेदमार्गप्रतिष्ठापकेषु वैखानसेषु न सर्वात्मना प्रवर्तते । तथा च –

हारीतः-
वैखानसास्तु ये विप्रा हरिपूजनतत्पराः ।
न ते देवलकाः प्रोक्ता विष्णुपादाब्जसंश्रयात् ॥ इति

स्मृत्यर्थेसारे-
अत्रिः – ‘वैदिकेनैव विधिना दम्भलोभविवर्जितः ।
‘पूजयेद्भक्तितो विष्णुं स हि देवलको न वै ॥ इति

	अन्यथा श्रुत्युक्तमार्गेणालयार्चकानामपि देवलकत्वे तादृशालयार्चनप्रतिपादकानां श्रुतिस्मृतिपुराणादिवचनानां व्यर्थता स्यात् । 

	ननु – अज्ञानतः कृतमपि भगवदाराधनमपवर्गप्रदञ्चेत्-विना शास्त्रं अनधिकारिणापि कृतं तत् अपवर्गप्रदं किं न स्यादिति चेत् – न । भगवदाज्ञाभङ्गापत्तेः । 

यथोवतं भगवता-
यश्शास्त्रविधिमुत्सृज्य वर्तते कामकारतः ।
न स सिद्धिमवाप्नोति न सुखं न परां गतिम् ॥ इति

श्रुतिस्मृती ममैवाज्ञा यस्तामुल्लघ्य वर्तते ।
आज्ञाच्छेदी मम द्रॊही मद्भक्तोऽपि न वैष्णवः ॥ इति

मम चापि प्रियं विष्णोर्देवदेवस्य शार्ङ्गिणः ।
मानुषो वैदिकाचारं मनसाऽपि न लङ्घयेत् ॥ इति

	अतः अनधिकारिणा कृतं शास्त्रासम्मतमिति तन्त्रोक्तप्रकारेण कृतमपि तत् नापवर्गप्रदम् ।

ननु – 
ब्राह्मणैः क्षत्रियैः वैश्यैः शूद्रैश्च कृतलक्षणैः ।
अर्चनीयश्च सेव्यश्च पूजनीयश्च माधवः ॥

सात्त्वतं विधिमास्थाय गीतः सङ्गर्षणेन यः ।

	इति शूद्रादीनामपिपाञ्चरात्रोक्तमार्गेणाचने अधिकारे सिद्धे कथं तान्त्रि-कोक्तप्रकारेणाचनं कुर्वतः ब्राह्मणादेः (अनधिकारिणः) तत् अपवर्गप्रदं न भवतीत्युच्यत इति चेदुच्यते । 

प्रथमं मन्त्रसिद्धान्तं द्वितीयञ्चागमह्वयम् ।
तृतीयं तन्त्रसिद्धान्तं तन्त्रान्तरमतः परम् ॥

इति चतुर्विधेषु सिद्धान्तेषु-

एकत्र दीक्षितस्तन्त्रे सिद्धान्ते वा द्विजोत्तम ।
क्रियां न कुर्यादन्यत्र कर्षणादि चतुर्मुख ॥

आचार्यकमथार्त्विज्यं पूजाञ्च मधुविद्विषः ।
मन्त्रे देवे च सिद्धान्ते तदेवास्य हि युज्यते ॥

इति चतुर्विधतन्त्रेषु एकत्र दीक्षितस्य तन्त्रान्तरेप्रवेशयोम्यताभावस्य प्रतिपादनात् ।

एकगोत्रसमुत्पन्नं पञ्चगॊत्रं पृथक् पृथक् । इत्यारभ्य
सूत्रं कात्यायनं शाखा याजुषं शुक्लमेव च ॥

औपगायनशाण्डिल्यौ भारद्वाजोऽथ गौतमः ।
मौञ्जायनिस्तु पञ्चैते पाञ्चराट्राधिकारिणः ॥ 

इत्यधिकारिभेदस्य विधीयमानत्वात् ।

चतुर्णामपि वर्णानामितरेषाञ्च तद्भुवाम् ।
दीक्षा समैव सर्वेषामाचारस्तन्त्रवर्त्मना ॥

इत्यापस्तम्बादिसूत्रैः संस्कृतस्य पाञ्चरात्रोक्तमार्गेण निषेकादिसंस्कारयोग्यताभाव- कथनात् । तान्त्रिकोक्तप्रकारेण दीक्षितानामेव तन्त्रोक्तार्चनायामधिकारित्व सम्भवात् । 

स्वसूत्रे वर्तमॆने तु परसूत्रेण वर्तते ।
अप्रमाणमृषिं कृत्वा सोऽन्धे तमसिमज्जति ॥ 

स्वकीयधर्ममुत्सृज्य परधर्मं य आश्रयेत् ।
पतितस्स भवेदाशु सद्य एव न संशयः ॥ 

स्वसूत्रस्य परित्यागात् परसूत्रसमाश्रयात् ।
सद्यः पतति वै विप्रो न वेदस्य समाश्रये ॥ 

शाखां शिखां तथा पुण्ड्रं समयाचारमेव च ।
पूर्वैराचरितं कुर्यादन्यथा पतितो भवेत् ॥

यत्स्वशाखां परित्यज्य परशाखासु वर्तते ।
शाखारण्डस्स विज्ञेयस्सर्वकर्मबहिष्कृतः ॥

यस्स्वर्धर्मं परित्यज्य परधर्मं निषेवते ।
पाषाण्डिनं तमाहुर्वै निकृष्टं श्वपचादपि ॥ इति

भगवान्:-
श्रेयान् स्वधर्मो विगुणः परधर्मात् स्वनिष्ठितात् ।
स्वधर्मे निधनं श्रेयः परधर्मो भयावहः ॥ इति

व्यासः: -
स्वधर्मं यस्समुत्सृज्य परधरं समाश्रयेत् ।
अनापदि स विद्वद्भिः पतितः परिकीर्तितः ॥

इत्यादिभिश्च वचनैः परधर्मानुष्ठात्तुः पतितत्वादिस्मरणाच्च अन्यसूत्रोक्तप्रकारेण तान्त्रिकोक्तेन मार्गेण वा बाह्यणादिभिरपि अनधिकारिभिः भगवदाराधनं कर्तुं न शक्यते । तर्हि ‘ब्राह्मणैः क्षत्रियैर्वैज्यैः’ इत्यादिभारतवचनस्य का गतिरिति चेत् – उच्यते । माधवाः – मुख्यत्वेन अद्वारकभगवद्यजनाधिकारित्वेन निरूपितिः ब्राह्मणैः पूजनीयः । इतरैः क्षत्रियैर्वैश्यैश्चार्चन्नीयः । शूद्रैः स्त्रीमिश्च यथार्हमिज्यस्सेव्यश्च इति तस्य वचनस्यार्थः । 

……………………………………… शूद्रैः स्त्रीभिस्तथेतरैः ।
यथार्हमिज्यस्सेव्यश्च नित्यं सर्वेश्वरो हरिः ॥ 

इति भारद्वाजवचनात्, ‘अर्ध्यान्तमर्चनं प्रोक्तं हविरन्तञ्च पूजन’ मित्यर्चनपूजनयोः भिन्नार्थकत्वप्रतिपादनात्, सर्वैरेकरीत्या पूजनेऽभिमते एकपदस्यैव पर्याप्तत्वात् इतरयोः पदयोर्वैर्थ्यापाताञ्च । अन्यथा शूद्रस्यापि पूजार्चनादिष्वधिकाराङ्गीकारे श्रुतिस्मृतिसूत्रपुराणादिविरोधो भवेत् । 

	शूद्रस्यानधिकारप्रतिपादकानि वचनानि चैतानि । श्रुतिः । ‘तस्माच्छूद्रो यज्ञेऽनवक्लृप्तः । स हि देवता अन्वसृजत तस्माच्छूद्रो बहुपशुरयज्ञीयो दैव’ इति । 

स्मृतिः – 
जपस्तपस्तीर्थसेवा प्रवज्या मन्त्रसाधनम् ।
देवताराधनञ्चैव स्त्रीशूद्रपतितानि षट् ॥ इति

श्रीभागवते -
शुश्रूषणं द्विजगवां देवानाञ्चाप्यमायया ।
तत्र लब्धेन सन्तोषः शूद्रप्रकृतयस्त्विमाः ॥ इति

मनौ –
ब्राह्मणस्य तपो ज्ञानं तपः क्षत्रस्य रक्षणम् ।
वैश्यस्य तु तपो वार्ता तपश्शूद्रस्य सेवन’ मिति ॥

अन्यत्र –
यदि शूद्रस्तपः कुर्याद्वेददृष्टेन वर्त्मना ।
इह चास्य परिक्लेशः प्रेत्य चास्याऽशुभा गतिः ॥ इति । 

	किमर्थं शूद्रस्य द्विजशुश्रूषा सर्वदा अभिहितेति चेत् – उच्यते । जन्मान्तरीयकर्मवशात् जननकालेऽपि तमोगुणैरभिभूतस्य तस्य शूद्रस्य तमोनिरसनार्थं द्विजशुश्रूषणम् ब्रह्मणा प्रयुक्तम् ।

आश्वमेधिके –
उदिते सवितर्यस्य क्रियायुक्तस्य धीमतः ।
चतुर्वेदधरस्यापि देहे षड्वृषलाः स्थिताः ॥

क्षत्रिये सप्त विज्ञेया वैश्येत्वष्टौ प्रकीर्तिताः ।
नियताः पाण्डवश्रेष्ठ शूद्रेऽष्टाविंशतिः खलु ॥ इत्यारम्य-

रागद्वेषौ च माहेश्च पारुष्यञ्च नृशंसता ।
शाठ्यञ्च दीर्घवैरञ्च अतिमानमनार्जवम् ॥

अनृतञ्चापवादश्च पैशुन्यमतिलोभता ।
हिंसा स्तेयं मृषावादो वञ्चना रोषलोभते ॥

अबुद्धता च नास्तिक्यं भयमालस्यमेव च ।
अशौचञ्चाकृतज्ञत्वं दम्भता स्तम्भ एव च ॥

निष्कृतेश्चाप्यविज्ञानं जनने शूद्रमाविशन् ।
दृष्ट्वा पितामहः शूद्रमभिभूतन्तु तामसैः ॥

द्विजशुश्रूषणम् धर्मं शूद्राणान्तु प्रयुक्तवान् ।
नश्यन्ति तामसा भावाः शूद्रस्य द्विजभक्तितः ॥ इति 

	अतः तमोगुणाभिभूतस्य शूद्रस्य भगवद्यजनाधिकारो नास्त्येव ।

	नन्वेषां शौनकाद्युक्तप्रकारेण भगवदाराधनेऽधिकारो भवेदिति चेत्तदसत् । तत्र अधिकारिविशेषप्रतिपादनाभावात्; सामान्येनोक्तत्वेऽपि श्रुतिस्मृतिसूत्रपुराणमहाभारत- वैखानसपाञ्चरात्रशैवशिल्पज्योतिषादिषु अधिकारिणां विशिष्य प्रतिपादितत्वात् सर्वशाखाप्रत्ययन्यायेन सामान्यविशेषन्यायेन ‘मत्प्रकरणाधीतं सर्वे मदर्थ’ मिति न्यायेन प्रकरणसाम्येन, उपास्यदेवतैक्यात् गुणोपसंहारन्यायेन च शौनकादिभिरुत्काचनाविधेरपि अत्रैव पर्यवसान युक्तम् ॥ 

	इतरसूत्रिणां कथमिति चेत् _ स्वाश्रमधर्माचरणनैव भगवदाराधनफलं सिद्ध्यति । यथोच्यते – 

स्मृतिषु – 
‘बृह्वल्पं वा स्वगृह्योक्तं यस्य कर्म प्रचोदितम् ।
तस्य तावति शास्त्रार्थे कृते सर्वं कृतं भवेत् ॥ इत्

श्रीविष्णुपुराणे –
वर्णाश्रमाचारवता पुरुषेण परः पुमान् ।
विष्णुराराध्यते पन्था नान्यस्तत्तोषकारकः ॥ इति

तथाऽन्यत्र –
वर्णाश्रमेषु ये दह्र्माः शास्त्रोक्ता मुनिसत्तम ।
तेषु तिष्ठन्नरो विष्णुमाराधयति नान्यथा ॥

ये यजन्ति पितॄन् देवान् ब्राह्मणांश्च हुताशनम् ।
सर्वभूतान्तरात्मानं विष्णुमेव यजन्ते ते ॥ इति 

पुराणान्तरे –
अग्निकार्यं जपं स्नानं तपस्स्वाध्यायमेव च ।
तमेवोद्दिश्य देवेशं कुरु नित्यमतन्द्रितः ॥

प्रातरुत्थाय विधिवत् स्नात्वा नित्यं समाहितः ।
यजेत कर्मभिस्तैस्तैः विष्णुं देवादिसञ्ज्ञितम् ॥ इति 

शाण्डिल्यः – 
प्रवृत्तैश्च निवृत्तैश्च स्वर्गदैर्मोक्षदैरपि ।
आराध्यो भगवानेव वेदधर्मैस्सनातनैः ॥ 

स एव सर्वथोपास्यो नान्यस्संसारतारकः ।
उभाभ्यां ज्ञानकर्मभ्यामाराध्यो भगवान् हरिः ॥ इति

शान्तिपर्वणि-
स्वयम्भूविहितो धर्मो यो यस्य हि नरेश्वर ।
स तेन क्षपयेत्पापं सम्यगाचरितेन हि ॥ इति ।

पाद्मे-
धर्मान् निजांश्च शास्त्रोक्तान् वर्णधर्मानशेषतः ।
पालयन्तीह ये वैश्या न ते यान्ति यमालयम् ॥ इति

स्मृत्यन्तरे –
श्रुतिस्मृतिसदाचाअविहितं कर्म यस्सदा ।
स्वस्वधर्मं प्रयत्नेन श्रेयोऽर्थीह समाश्रयेत् ॥ इति

	‘नान्यः पन्था विद्यतेऽयनाये’ ति ‘ब्राह्मणा विविदिषन्ति यज्ञेन दानेन तपसाऽनाशकेन’ इति च श्रुतिरिममर्थं द्रढयति । 

	अतः अद्वारकभगवद्यजनाधिकारिटिः श्रीमद्वैखानससूत्रिभिस्साम्यं केषाञ्चिदपि नोपपद्यते इति कृतं पल्लवितेन । एतावता ‘अखिलजगत्काअणभूतेन विखनसा प्रणितत्वात्’ इति प्रथमो हेतुः निरूपितः ॥ 

इति प्रथमहेतुनिरूपणम् । 

*****************

अथ द्वितीयहेतुनिरूपणम्

	अथास्य वैखानससूत्रस्य सर्वसूत्राणामादित्वं निरूप्यते । तथा हि –

ब्रह्मकैर्वर्ते-
यथा मुनीनां विखना आदिभूत उदाहृतः ।
सूत्राणां तत्प्रणीतन्तु तथा श्रेष्ठतमं स्मृतम् ॥ इति ।

पुरातन्त्रे भृगुः –
वेदानां व्यासनादर्वाक् प्राग्रूपं मिलितन्तु यत् ।
तान्तु वैखानसीं शाखामिति वेदविदो विदुः ॥ इत्यारभ्य

वैष्णवं सूत्रमेतद्धि सर्वसिद्धिकरं परम् ।
आद्यत्वात्सर्वसूत्र्नां वैष्णवत्वाच्च तत्तु वै ॥ 

मयाऽनुवर्तितं तद्वत्काश्यपात्रिमरीचिभिः ॥ इति

स्कान्दे च –
वैखानसीं महाशाखां स्वसूत्रे विनियुक्तवान् ।
पद्मभूह् परमो धाता तस्मिन्नाराधनत्रयम् ॥
उक्तवान् निगमार्थानामाचारं प्रविभागशः ॥ इति ।

	सूत्रार्थपर्यालोचनयाऽपि सर्वसूत्रादित्वमस्यावगम्यते । यथा- ‘मुखादिन्द्र-श्चाग्निश्चे’ ति भगवन्मुखादग्निसृष्टिः श्रूयते, तथा-

आश्रमेधिके – भगवद्वचनम् ।
‘प्रथमं मन्मुखात्सृष्टो लोकार्थे पचनः प्रभुः ।
सृष्टमात्रो जगत्सर्वमत्तुमैच्छत्पुरा खलु ॥

ततः प्रशमितस्सोऽयमुपासीनो मया पुरा ।
सततोपासनात्सोऽयमौपासन इति स्मृतः’ ॥ इति 

	एवं परमपुरुषमुखाज्जातस्यौपासनाग्नेः कुण्डविधानादिकमत्रैव सूत्रे प्रतिपादितम् । 

	किञ्च नवग्रहमखे सवितृमण्डलस्य चतुरश्रत्वमुच्यते ‘चतुरश्रं वृत्त’ मित्यादिना (सूत्रे) । आदौ चतुरश्रस्य सतो रविमण्डलस्य कालान्तरे वृत्तत्वकल्पनं प्रमाणैरवगम्यते यथा – 

विष्णुपुराणे –
तेजसस्शमनञ्चास्य विश्वकर्मा चकार ह ।
भ्रमिमारोप्य सूर्यन्तु तस्य तेजोऽवशातनम् ॥

कृतवानष्टमं भागं स व्यशाटयदव्ययम् ।
यत्सूर्याद्वैष्णवं तेजश्शातितं विश्वकर्मणा ॥ 

जाज्ज्वल्यमानमपतत् तद्भूमौ मुनिसत्तम । इति । 

	एवं च सूर्यसावर्णिकमन्वन्तरमारभ्य रविमण्डलस्य वृत्ताकारप्रतीतिः । तदनुसारेण बोधायनादिभिः वृत्ताकारत्वं रविमण्डलस्योक्तम् । ततः पूर्वं चतुरश्रत्वमेव । तदेवास्मिन् सूत्रे प्रतिपादितम् । 

	एवं ‘वानप्रस्थो वैखानशास्त्रसमुदाचारो वैखानस’ इति वैखानससूत्रमनुस्मृत्य तृतीयाश्रमधर्मान् बोधायनः प्रतिपादयति ।

	तथा आग्निवैश्यसूत्रे ‘अथातस्सूत्रगणानां व्याख्यास्यामः । बोधायनमापस्तम्बं सत्याषाठं द्राह्यायणमाघस्त्यं शाकल्यमाश्वलायनं शाम्भवीयं कात्यायनमिति नवानि पूर्वसूत्राणि । वैखानस शौनकीयं भारद्वाजमाग्निवैश्यं जैमिनीयं *वाधूलं माध्यन्दिनं हिरण्यकेशीयं कौषीतकमिति नवान्यपरसूत्राणि । एवमष्टादशसूत्राण्यष्टादशसूत्रकाराश्च । एतानि चतुर्वेदमूलानि । पूर्वसूत्राणि शारीराणि सामान्यानिभवन्ति । उत्तरसूत्राणि वैखानसादीनि विष्णुसम्बन्धीनि दैविकानि’ ति वैखानससूत्रस्यादित्वं वैष्णवत्वञ्चोच्यते । 

	अस्य सूत्रस्याधिक्यं च ‘ये वैखानससूत्रेण संस्कृतास्तु द्विजातय’ इत्यादिना पूर्वमेव प्रतिपादितम् । 

	अतः सर्वसूत्राणामादिरिदं सूत्रमिति सिद्धम् । ततः सर्वसूत्रोत्तमत्व`ज्चास्योपपद्यते इति निरूपितो द्वितीयो हेतुः । 

इति द्वितीयहेतुनिरूपणम् । 

*****************

अथ तृतीयहेतुनिरूपणम्

	अथास्य श्रीवैखानससूत्रस्य सूत्रान्तरापेक्षयॆ वैलक्षण्यापादकं प्रत्यक्ष-श्रुतिमूलकत्वमस्तीति ज्ञापयितुं ‘सर्वकर्मसु श्रुतिमार्गानुसारित्वा’ दिति तृतीयो हेतुर्निरूप्यते । तथाहि-

	शुद्धाच—विधौ ‘यत्तूरिचामति तेन ऋचः प्रीणाति’ इत्यादिश्रुत्यनुसारेण सूत्रे ‘ऋग्वेदः प्रीणा’ त्वित्यादिना शुद्धाचमनमुक्तम् । ननु बोधायनेनापि शुद्धाचमनविधिरुत्क इति चेत् सत्यम् । ‘आचमनविधिं व्याख्यास्यामः’ इत्यारभ्य ‘गोकर्णबद्धहस्तेन त्रिराचामेत्, प्रथमं यत्पिबति तेन ऋग्वेदं प्रीणातिम् यद्द्वितीयं तेन यजुर्वेदं यत्तृतीयं तेन सामवेदं प्रीणाती’ त्याचमनेन ऋग्वेदादीनां प्रीतिर्भवतीत्युक्तम् । न तु मन्त्रः । 

	श्रुतिस्मृतिसूत्रविहितस्य सन्ध्योपासनस्य प्रधानभूतमर्ध्यप्रदानादिकमत्रैव प्रतिपादितम् । ‘प्रातस्सूर्यश्चेत्यादिनाऽऽचम्य आपो हिष्ठादिभिस्तिसृभिः प्रोक्ष्य गायत्र्याऽपोभिमन्त्र्य आदित्याभिमुखं विक्षिप्य प्रदक्षिणं करोति’ इत्यादि ।

	बोधायनेनापि सन्ध्यावन्दनविधिरुक्तः इति चेत् नैवम् । ‘अथातस्सन्ध्योपासनविधिं व्याख्यास्यामः तीरं गत्वा प्रयतोऽभिषिक्तः प्रयतो वाऽनाभिषिक्तः प्रक्षालितपादपाणिरप आचम्य सुरभिमत्या अब्लिङ्गाभिर्वारुणीभिः हिरण्यवर्णाभिः पावमानीभिः व्याहृतिभिरन्यैश्च पवित्रैरात्मानं प्रोक्ष्य प्रयतो भवति । अथाप्युदाहरन्ति । 

आपोवगाहनं स्नानं विहितं सार्ववर्णिकम् ।
मन्त्रवत्प्रोक्षञ्चैव द्विजानामवशिष्यते ॥ इति 

	सर्वकर्मणाञ्चैवारम्भेषु प्राक् सन्ध्योपासनाकालाच्चैतेनैव पवित्रसमूहेनात्मानं प्रोक्ष्य प्रयतो भवति । अथाप्युदाहरन्ति । ‘दर्भेष्वासीनो दर्भान् धारयमाणः सोदकपाणिना प्रत्यङ्मुखः सावित्रीं सहस्रकृत्वः आवर्तयेत् । प्राणायामशो वा शतकृत्वः त्रिभिश्च प्राणायामैः ततो (तान्तो) ब्रह्महृदयेन वारुणीभ्यां रात्रिमुपतिष्ठते’ इत्यादिना मार्जनादिकमुक्तम् । प्रधानभूतमर्ध्यपदानादिकमनुक्तम् । 

	ब्रह्मयज्ञः – तलवकारोपनिपदि ‘तस्या वा एष प्रथमः पादः ओं भूस्तत्सवित्रुवरेण्यं ओं भुवः भर्गो देवस्य धीमहि ओं सुवः धियो यो नः प्रचोदयात् इति पच्छः, ओं भूर्भुवस्तत्सवितुर्वरेण्यं भर्गो देवस्य धीमहि ओं सुवः धियो यो नः प्रचोदयात् इत्यर्धर्चशः, ओं भूर्भुवस्सुवस्तत्सवितुर्वरेण्यं भर्गो देवस्य धीमहि धियो यो नः प्रचोदयात् इति समस्ताञ्च सावित्रीं जप्त्वेति यथोपदिष्टः, तथाऽत्र सूत्रेऽपि उक्तोऽस्ति ॥ 

	आघारादिषु सर्वमपि श्रौतवत् । अत्र ब्रह्मवरणानन्तरं सोमवरणमप्युक्तमस्ति । ‘सोमोऽस्माकं ब्राह्मणानं राजा – सोमराजानो ब्राह्मणा’ इति । ‘विष्णुश्च ह वै सोमश्च ब्रह्मवाद्यमवदेतां अहं ब्राह्मणानां प्रतिष्ठेति विष्णुरब्रवीत् अहं प्रतिष्ठेति सोमः तौ प्रजापतिं प्रश्नमैतां सोऽब्रवीत् प्रजापतिः छन्दांसि विष्णुमधिमच्छन्ति नक्षत्राणि सोमं तावुभौ ब्रह्मण्याविति सोऽब्रवीत् पूजितौ पूजयन्तौ स्तुतौ स्तुन्वन्तौ प्रियौ प्रिययन्तौ ब्रह्मण्यौ ब्रह्मवित्तौ ब्राह्मणानां प्रतिष्ठातारौ भवत इति यन्मां ब्रह्मणा वक्ष्यन्ति यज्ञेषु सोऽहमिति विष्णुरब्रवीत् तस्माद्विष्णुर्यज्ञो यज्ञो ब्राह्मणानां प्रतिष्ठा इति । विज्ञायते च । ‘ब्राह्मणो वै छन्दांसी’ त्येतस्मात् ब्राह्मणात् यन्मां ब्राह्मणा वक्ष्यन्ति नक्षत्रेषु तत्राहमिति सोऽब्रवीत्, तस्मात् ब्राह्मणानां सोमो राजेति तस्माद्विज्ञायते च ब्राह्मणो वा अष्टाविंशो नक्षत्राणां तस्य वचः पुण्यमिति तावुभौ ब्रह्मण्यौ ब्रह्मवित्तौ ब्राह्मणानां प्रतिष्ठातारौ ब्राह्मणेषु प्रतिष्ठितौ य एवं ब्राह्मणपुरस्कृतानि कर्मणि करोति यज्ञस्य समृद्ध्या” इति च श्रुतिप्रसिद्धत्वात् । 

	एवमत्र शात्निकपौष्टिकादिषु प्रधानकर्मत्वात् नवग्रहमखस्य पञ्चामिकुण्डविधानमुक्तम् । ‘अथ ग्रहशान्ति व्याख्यास्यामः अहायत्ता लोकयात्रा तस्मादात्मविरुद्धे प्राप्ते ग्रहान् सम्यक् पूजयती’ ति ॥ 

	ग्रहशान्तेः कथं प्राधान्यमिति चेदुच्यते । विषुवेऽयने शुभाशुभे जन्मनक्षत्रे तद्ग्रहाणामातिथ्यं संवत्सरादपि प्रयुञ्जानः सर्वान् कामानवाप्न्ति’ इति ग्रहशान्ति कालं निरूप्य 

ग्रहा गावो नरेन्द्राश्च ब्राह्मणाश्च विशेषतः ।
पूजिताः पूजयन्त्येनं निर्दहन्त्यवमानिताः ॥ 

इत्यकरणे प्रत्यवायमपि दर्शितवान् । 

	तस्मादेव सूत्रकाऐः सूर्यचन्द्रौ विना लोकप्रवृत्त्यसम्भवात् सूर्यप्रधानत्वाच्च ग्रहाणां सर्वकर्मणामादौ ग्रहपुरस्काअमुक्ता तत्र पञ्चाग्निकुण्डविधानमुपदिश्य प्रधाने सभ्ये विष्णुरूपस्य सवितुः होमः ‘सभ्ये सवितु’ रिति प्रतिपादितः । 

	एवम् – ‘नारायण् परं ब्रह्म – ‘ब्रह्मैव भूतानां ज्येष्ठां तेन कोऽर्हति स्पर्धितुम् _ ‘अग्निर्वै देवानामवमो विष्णुः परमः तदन्तरेण सर्वा अन्या देवताः’ इत्यादिश्रुत्यनुसारेण ‘तस्माद्गृहे परमं विष्णुं प्रतिष्ठाप्य सायं प्राटर्होमान्तेऽर्चयति, इति नारायणपरत्वेन सूत्रान्तरेष्वनुक्तमाराधनविधिमुक्ता तत्र ‘स वा एष पुरुषः पञ्चधा पञ्चात्मा इत्यादिश्रुत्यनुसारेण पञ्चमूर्तिविधानमप्युक्तम् ॥ 

	आघारादिषु श्रौतवदेवेति प्रत्यक्षसिद्धमिति पुर्वमेवोक्तम् । एवमन्त्रापि द्रष्टव्यम् ॥ 

	श्रुतिमार्गानुसारित्वे को विशेष इति चेत् – उच्यते । श्रुतिमूलत्वे हि प्रामाण्यातिशयसम्भवः । यथाह – 

मनः – 
‘वेदस्स्मृतिस्सदाऽऽचारः स्वस्य च प्रियमात्मनः ।
एतच्चतुष्टयं प्राहुः साक्षाद्दर्मस्य लक्षणम् ॥

सर्वन्तु समवेक्ष्यैतदखिलं ज्ञानचक्षुषा ।
श्रुतिप्रामाण्यतो विद्वान् स्वधर्मे निविशेति वै ॥ इति

श्रीभारते-
वेदप्रणिहितो धर्मो ह्यधर्मस्तद्विपर्ययः ।
वेदो नारायणस्साक्षात्स्वयम्भूरिति श्शुश्रुमः ॥ इति 

प्रचेताः –
अमीमांस्या बहिश्शास्त्रा ये चान्ये वेदवर्जिताः ।
यत्तद्ब्रूयुर्न तत्कुर्याद्वेदाद्धर्मो विधीयते ॥ इति 

स्मृत्यन्तरे-
धर्मं जिज्ञासमानानां प्रमाणं प्रथमं श्रुतिः ।
द्वितीयं धर्मशास्त्रन्तु तृतीयं लोकसङ्रहः ॥ इति

	एतावता सर्वकर्मसु श्रुतिमार्गानुसारित्व रूपः तृतीयो हेतुर्निरूपितो भवति । तथाच श्रुतिमार्गानुसारित्वादस्य सूत्रस्य सर्वसूत्रोत्तमत्वं सिद्ध्यति इति निरूपितस्तृतीयो हेतुः ।

इति तृतीयहेतुनिरूपणम् । 

***************

अथ चतुर्थहेतुनिरूपणम्

	इदानीं तावत् वैखानससूत्रोक्तधर्मानुष्ठानेन अनतस्थिरफलप्रात्प्तिः सत्कुलीनत्वं फलभूयस्त्वमपि भवतीति ज्ञापयितुं ‘समन्त्रकसर्वक्रियाप्रतिपादकत्वा’ इति चतुर्थोहेतुनिरूप्यते । तद्यथा – 

	अत्र सूत्र नित्यानुष्ठानविधौ ‘इन्द्रोऽहमुभाभ्यामि’ त्यारभ्य करप्रक्षालनादीनि समन्त्रकत्वेनोक्तानि । ब्रह्मयज्ञे ‘ऋतञ्च सत्याञ्चे’ त्यादि विशेषः । पुण्याहे समन्त्रकत्वं स्पष्टम् । सूत्रान्तरेष्वनुक्तमौपासनाग्निकुण्डविधानं प्रतिपादितम् । आघारविधौ समन्त्रकत्वं सिद्धम् । अन्तहोमे तथैव । नान्दीमुखपूर्वकोपनयनादिषु शारीरेषु संस्कारेषु समन्स्त्रकत्वं प्रत्यक्षम् । स्थालीपाकादिषु ‘पूर्वव’ दित्यनेन पूर्वं विस्तरेण प्रतिपादितस्याघारविधेः प्रयोगसौकर्यार्थं सङ्क्षेपेण प्रतिपादनम् । 

	अपरक्रियायामप्यस्ति समन्त्रकत्वम् । तत्र क्वचित् ‘तूष्णी’ मित्युक्त्वत्वात् समन्त्रकत्वं नास्तीति स्वयमेवांशक्य प्रकारान्तरेण समन्त्रकत्वं प्रत्यपादयत् । तत्र तत्र क्वचित् मन्त्रयोग्यताभावेपि विहितविषये सर्वत्र समन्त्रकत्वमस्तीत्यवगम्यते । सूत्रान्तरेषु विहितविषयेष्वपि समन्त्रकत्वानुक्तेः तेषां समन्त्रकसर्वक्रियात्वं नास्ति । तत्र अपरक्रियायामपि सूत्रान्तरानपेक्षा दृश्यते । बोधायनेन अग्निमुखादिषु परिधिपरिस्तरणादिक्षेपणं तूष्णीमेवोक्तम् । 

	समन्त्रकत्वेन कर्मणामुक्तौ को विशेष इति चेत् – उच्यते । कर्मणां मन्त्रवत्त्वेहि वीर्यवत्तरत्वं कर्माराध्यभगवर्प्तीणनद्वारा अनन्तस्थिरफलप्राप्तिः सत्कुलीनत्वञ्च भवन्तीति स्मृतिपुराणादिष्ववगम्यते । यथा – 

छोन्दोग्ये- यदेव विद्यया करोति श्रद्धयोपनिषदा तदेव वीर्यवत्तरं भवति’ ति । तत्रैवं व्याख्यातम् । ‘मन्त्रप्रकाशितानि कर्माणि क्रियन्ते नामन्त्रकमस्ति कर्मे’ ति । 

आथर्वणे-
ऋग्यजुस्सामाख्या मन्त्रेषु कर्मणि कवयो यान्यपश्यन्निति ।

आरण्यपर्वणिः-
व्रतोपनयनाभ्यां वा उपवासेन वा द्विजः ।
क्रियामन्त्रैश्च संयुक्तो ब्राह्मणस्सयान्न संशयः ॥ इति 

तत्रैव –
गुणाभावे फलं न्यूनं भवत्यफलमेव वा ।
अनारम्भे तु न फलं न गुणो दृश्यते ह्युत ॥ इति 

बृहन्नारदीये-
अमन्त्रतो हविर्युत्तु हूयते जाटवेदसे ।
अपात्रे दीयते यच्च तद्धोरं भॊगसाधनम् ॥ 

हुतं हविश्चाशुचिनां दत्तं यत्कर्म यत्कृतम् ।
तत्सर्वं तव भागार्हमधःपातफलप्रद ॥ 

इति बलिचक्रवर्तिनं प्रति भगवता वामनेनोक्तम् ।

बोधायनः –
गोभिरश्वैश्च यानैश्च कृष्या राज्पसेवया ।
कुलान्यकुलतां यात्नि यानि हीनानि मन्त्रतः ॥ 

मन्त्रतस्सुसमृद्धानि कुलान्यल्पधनान्यपि ।
कुलसङ्ख्याञ्च गच्छन्ति कर्षन्ति च महद्यशः ॥ इति 

मनुरपि-
कुविवाहैःक्रियालोपैः वेदानध्ययनेन च ।
कुलान्यकुलतां यात्नि ब्राह्मणातिक्रमेण च ॥

शिल्पेन व्यवहारेण शुद्धापत्यैश्च केवलैः ।
ग्मिरश्वैश्च यानैश्च कृष्या राजोपसेवया ॥

अयाज्ययजनाच्चैव नास्तिक्येन च कर्मणा ।
कुलान्यकुलतां यात्नि यानि हीनानि मन्त्रतः ॥

मन्त्रतस्तु समृद्धानि कुलान्यल्पधनानि च ।
कुलसङ्ख्याञ्च गच्छन्ति कर्षन्ति च महद्यशः ॥ इति 

‘मन्त्रपृतन्तु यच्छ्राद्ध’ मिति सोमोत्पत्तौ स्मर्यते ।

श्रीगीतायाञ्च- 
‘विधिहीनमसृष्टान्नं मन्त्रहीनमदक्षिणम् ।
श्रद्धाविरहितं यज्ञं तामसं परिचक्षते ॥ इत्युक्तम् ।

	यथोपासनं फलमिति च श्रुतिसिद्धं ‘यथाक्रतुरस्मिन् लोके पुरुषो भवति तथेतः प्रेत्य भव’ तीति । 

	अतः शारीरेषु संस्कारेषु समन्त्रकसर्वक्रियाप्रतिपादनात् पूर्णत्वं पूर्णत्वादेव सर्वसूत्रोतमत्वं चास्य सूत्रस्य सिद्धमिति निरूपितः चतुर्थो हेतुः । 

इति चतुर्थहेतुनिरूपणम् । 

***************

अथ पञ्चमहेतुनिरूपणम्

	अथास्य श्रीवैखानससूत्रस्य सर्वोत्तमत्वे तत्सूत्रोक्तधर्मानुष्ठातॄणामपि सर्वोत्कृष्टत्वे च इतरसूत्रिषु मुख्यत्वेनानुपपन्नं निषेकादिसंस्कारादिमत्त्वमस्य सूत्रस्य मुख्यते एवोपपद्यत इति ज्ञापयितुं निषेकादिसंस्कारादिमत्वादिति  पञ्चमो हेतुर्निरूप्यते । यथा -

	‘अथ निषेकादिसंस्कारान् व्याख्यास्यामः ऋतुसङ्गमने’ त्युक्रम्य ‘पाणिग्रहणा’ नीत्यन्तेन शारीरसंस्कारा निषेकसंस्कारपूर्वकत्वेन प्रतिपादिताः ।

	ननु – जातकोपनयनविवाहानान्तरभाविनो निषेकस्य कथमाडित्वं प्रतिपाद्यते? । तथा ‘ब्राह्मणोऽस्य मुखमासीत्’ ‘मनसा त्वेव भूतानि पूर्वं दक्षोऽसृजत्तदा’ इत्यादिश्रुतिस्मृतिषु निषेकेन विना उत्पत्तिदर्शनाच्च निषेकस्य किमर्थमादित्वं प्रतिपाद्यते? । जातकस्याडित्वं श्रीभारते चारगम्यते । 

जातकर्मादिभिर्यैस्तु सङ्कारैः संस्कृतश्शुचिः ।
वेदाध्ययनसम्पन्नष्षट्सु कर्मस्ववस्थितः ॥

शौचाचाररतस्सम्यक् भिक्षार्थी च गुरुप्रियः ।
नित्यव्रतस्सत्यपरः स वै ब्राह्मण उच्यते ॥ इति

एवं हरिवंशे-
क्व दाराः क्वच संसर्गः क्वच भावविपर्ययः ।
यदियं ब्रह्मणा सृष्टा मनस मानसी प्रजा ॥

यद्यस्ति तपसो वीर्यं युष्माकं विदितात्मनाम् ।
सृजध्वं मानसान् पुत्रान् प्राजापत्येन कर्मणा ॥

इति निषेकं विनापि उत्पत्तिः श्रूयते इति निषेकस्यादित्वं न सम्भवति इति चेत् – तदसत् । निषेकविरहेऽपि उत्पत्तिस्सम्भवतीत्येतन्नोपपद्यते । तपोबलाद्योगबलाच्च भगवतो नारायणस्य ब्रह्मणो महर्शीणां वा मानसप्रजासृष्टौ शक्तिस्सम्भवति । नन्येषां । यथा – 

श्रीविष्णुपुराणे-
सङ्कल्पद्दर्शनात् स्पर्शात् पूर्वेषामभवन् प्रजाः ।
तपोविशेषैरिद्धानां तदाऽत्यन्ततपस्विनाम् ॥

युगे युगे भवन्त्येते दक्षाद्या मुनिसत्तमाः ।
पुनश्चैव निरुद्ध्यन्ते विद्वांस्तत्र न मुह्यति ॥

कानिष्ट्यं श्र्यैष्ठ्यमप्येषां पूर्वं नास्ति द्विजोत्तम ।
ता एव गरीयोऽभूत् प्रभावश्चैव कारणम् ॥ इति

	रुद्रोपत्तिरपि निषेकेनेति श्रूयते । शतपथे – ‘अभूद्वा इदं सर्वं प्रतिष्ठा’ इत्यारभ्य ‘भूतानाञ्च प्रजापतिस्संवत्सरायादिक्षत भूतानां ग्रहपरिरासीदुषा पत्नी’ इत्यादिकमुक्त्वा ‘भूतानां पतिः संवत्सर उषसि रेतोऽसिञ्चत् संवत्सरे कुमारोऽजायत तस्य रुद्रस्य नाम करोती’ त्यादी । 

	निषेकक्रियाप्रकारोपि श्रूयते हि । ‘नग्नं कृत्वोरुमुपप्रवर्तयति यदा हि नग्न उरुर्भवत्यथ मिथुनीभवतोऽथ रेतस्सिच्यतेऽथ प्रजाः प्रजायन्ते’ इति, ‘रेतस एव सिक्तस्य बहुशो रूपाणि विकरोति स वै प्रजायते श्वः श्वो भूयान् भवती’ति, ‘रेतो मूत्रं विजहाति योनिं प्रविशदिन्द्रियं गर्भो जरायुणा वृतः उल्बं जहाति जन्मना’ इति । मुण्डोपनिषदि-पुमान् रेतस्सिञ्चति योषितायां बह्व्यः प्रजास्सृजमानास्सरूपाः’ इति । छान्दोग्ये-योषा वा व गौतमाग्नि ‘रित्यारभ्य’ तस्या उपस्थ एव समिद्यदन्तः करोति तेऽर्चिषा अभिनन्दा विस्फुलिङ्गास्तस्मिन्नग्नौ देवा रेतो जुह्वति तस्या आहुतेर्गर्भस्सम्भवती’ ति च । 

श्रीविष्णुपुराणेः –
प्रजास्सृजेति व्यादिष्टः पूर्वं दक्षस्स्वयम्भुवा ।
यथा ससर्ज भूतानि तथा शृणु महामते ॥

मनसा त्वेव भूतानि पूर्वं दक्षोऽसृजत्तदा ।
देवान् ऋषींस्तु गन्धर्वानुसुरान् पन्नगांस्तथा ॥

यदाऽस्य सृजमानस्य न व्यर्धन्त ताः प्रजाः ।
ततस्सञ्चित्य बहुशः सृष्टिहेतोः प्रजापतिः ॥ 

मैथुनैव धर्मेण सिसृक्षुर्विविधाः प्रजाः ।
ततः प्रभृति मैत्रेय प्रजा मैथुनसम्भवाः ॥

भारते –
न चैषां मैथुनो धर्मो बभूव भरतर्षभ ! ।
सङ्कल्पादेव चैतेषां गर्भस्समुपपद्यते ॥

तत्र त्रेतायुगे काले संस्पर्शाज्जायते प्रजा ।
न ह्यभून्मैथुनो धर्मस्तेषामपि नराधिप ॥

द्वापरे मैथुनो धर्मः प्रजानामभवन्नृप ।
तथा कलियुगे काले द्वन्द्वमापेदिरे जनाः ॥ इति

	एवं श्रुतिस्मृतिषु सृष्टिकालादारभ्य निषेकादेवोत्परिति श्रवणात् निषेकेन विना उत्पादनसामर्थ्याभावाच्च निषेकादिमत्वादित्युक्तम् । 

	अत्रापस्तम्बीया एवमाहुः । निषेको नाम गर्भाधानमेव, निषेकगर्भाधानयोः पर्यायत्वात् गर्भाधानातिरेकेण निषेकशब्दस्यार्थान्तरासम्भवाच्च । गर्भाधानशब्दस्यार्थे विचायमाणे ‘गर्भोऽस्मिन्नाधीयत’ इति व्युत्पत्त्या ‘इन्द्रियं वै गर्भ’ इति श्रुत्यनुसारेण रेतस्सेचनमेव गर्भाधानमित्यवगतेः निषेकादित्वमस्माकमप्यस्तीति । 

	अत्र बोधायनीयां प्रत्यवतिष्ठन्ते । ‘यदुक्तं निषेको नाम गर्भाधानम् निषेकगर्भाधानयोः पर्यायत्वा’ दिति – तदसत् । निषेकगर्भाधानयोः पृथक्तेन प्रतिपादनात् पर्यायत्वं न घटते । यथा – ‘चतुर्थ्यां स्नातायां निशायामलङ्कृत्य शयनेऽभिमन्त्रयते’ विष्णुर्योनि’ मित्युपक्रम्य ‘अथैनामुपैति – त्वां पूषन्नि’ इत् । एवं निषेक उक्तः । अथ-गर्भाधानविधिं व्याख्यास्यामः पुर्वपक्षे पुण्ये नक्षत्रे ब्राह्मणानन्तेन परिविष्य पुण्याहं वाचयित्वा अथ देवयजनप्रभृत्याग्निमुखात्कृत्वा पक्वाज्जुहोति – प्रवेधसे कवये मेध्याये’ ति । इति गुभाधानमुक्तम् । एवं निषेकगर्भाधानयोः पृथक्त्वेन कीर्तनात् निषेक एव गर्भाधानमिति वक्तुमयुक्तम् । किञ्च आपस्तम्बसूत्रे निषेकपूर्वकत्वेनानुक्तत्वात् चत्वारिंशत्संस्काअपरिगणने अगृहीतत्वाच्च तेषां निषेकाद्यास्संस्कारा न भवन्तीति । 

	अत्र आपस्तम्बीया ऊचुः । यद्यस्माकं निषेकाद्याः संस्कारा न भवन्तीत्युच्यते तर्हि युष्माकमपि तथैव, भवत्सूत्रेपि ‘यतो एतद्भुतः प्राहुत आहुतः शूलगवो बलिहरणं प्रत्यवरोहणमष्टका पार्वणहोम’ इतीत्यारभ्य विवाहाद्येवोक्तम् – नतु निषेकादित्वेन । किञ्च सूत्रोपक्रमे संस्कारगणनायामपि निषेकस्तु संस्कारत्वेन वा शब्दमात्रेण वा न प्रतिपादितः । किञ्च ‘चतुर्थ्यां स्नातायोमित्यदिना पृथक्त्वेन विधीयमानस्य गर्भाधानस्य लक्षणप्रतिपादनाभावात् विशिष्य कालनिरूपणाभावाच्च (वैखानसे सूत्रे एव निषेकादित्वेन उक्तत्वाच्च वैखानसानामेव निषेकादित्वम्,) आवयेः उभयोरपि निषेकाद्यास्संस्कारा न भवन्ति इति । अयमेव सिद्धान्तः । 

तथा च –
निषेकाद्याः श्मशानान्तास्तेषां वै मन्त्रतः क्रियाः ।
गर्भाधानमृतौ पुंसस्स्वनं स्पन्दानात्पुरा ॥ 

इति याज्ञवल्क्योक्तौ तेशामितिशब्देन ‘मुख्ये सम्भवत्यमुख्यकल्पनायोगा’ दिति न्यायेन मुख्यत्वेन श्रीवैखानससूत्रे एव निषेकादित्वस्य विद्यमानत्वात् वैखानस एव परामृश्यन्ते इति – तेषामेव निषेकादित्वम्, इतरेषां निषेकादित्वं न सम्भवति । अपि तु गर्भाधानादित्वमेव । अयमेव याज्ञवल्क्याभिप्रायः । 

	अथोच्येते । गर्भाधानलक्षणमनुक्तं विशिष्य कालश्चानुक्त इति यदुक्तम् तत्रोच्यते – सर्वेषां कारणभूतेन परमाचार्येण विखनसा प्रणीते श्रीवैखानससूत्रे ‘अथ गृहीतगर्भालिङ्गानि शरीराटोपः सक्थिसीअनं द्वेषो भर्तुररुचिराहारे लालाप्रकोपः खरता वाचः स्फुरणं योनेरिति गर्भस्य दैवानुबण्धं ज्ञात्वा आपूर्यमाणपक्षे पुण्ये पुन्नाम्नि शुभे नक्षत्रे’ इत्यादिना गर्भाधानलक्षणकालयोरपि वैखानससूत्रे प्रतिपादित्वाट्

वेदे वैखानसे सूत्रे यो धर्मःपरिकिर्तितः ।
सर्वैः स धर्मोऽनुष्ठेयो नात्र कार्या विचारणा ॥

इति भृगुणोक्तत्वात् ‘अनुक्तमन्यतो ग्राह्य’ मिति न्यायात् विखनसः आचार्यत्वेन भारतादिषु प्रतिपादितत्वाच्च अनुरक्तांशेषु वैखानसोक्तप्रकारेण अस्माभिरपि कर्तुं युक्तमिति । एतदेव युक्तरम् । तथाहि – 

	आपस्तम्बादीनामाचार्येण बोधायनेन  स्वशिष्यान् प्रति ‘अथात्र पाकयज्ञानां प्रायश्चित्ति’ रित्यारभ्य ‘व्याहृतीनां प्रयोगे अयथाकृतं यथाकृतं भावतीत्याचार्या ब्रुवते । तत्राप्युदाहरन्ति’ इति, ‘चतुर्थीप्रभृत्याषोडशीमुत्तरामुत्तरामुपैति प्रजानिःश्रेयसमृतुगमनमित्याचार्याः, सर्वाण्युपगमनानि मन्त्रवन्ति भवन्तीति बोधायनः यच्चादौ यञ्चर्ताविति शालीकि’ रिति – ‘अथास्यातिथयोभवन्ति गुरोस्समानवृत्तिर्वैखानसः स्नातको राजा वा धर्मयुक्तः तेषामभ्युत्थायाऽसनं पाद्यमर्हणमर्ध्यं वा प्रयुञ्जीत’ इति – ‘एतमग्निहोत्रं सायमुपक्रं प्रातरपवर्गमाचार्या ब्रुवते तत्रोदाहरन्ति’ इति, ‘वैखानसानां न द्रुह्येत्’ इत्यादिसूत्रेषु ‘आचार्या ब्रुवते’ इति निर्दिष्टः आचार्यः वैखानस एवेति वक्तुं युक्त – मन्वादीनां शारीरसंस्कारवक्तृत्वाभावात्, बोधायनेन प्रतिपादितस्य वैखानससूत्रे विद्यमानत्वात्, ‘गुरोः समानवृत्तिर्वैखानसः’ इति बोधायनेनैवोक्तत्वात्, ‘विखनसाचार्ये’ ति भारतेप्रतिपादितत्वाच्च । तथा च सर्वेषां काअणभूतेन विखनसा प्रणीतत्वात् तत्सूत्रोक्त प्रकारेण सर्वैः कर्तुं युक्तमेव । किञ्च अरण्यादिपात्रलक्षणमपि तत्रैव प्रतिपादितम् । 

	अन्येऽप्याहुः । ‘अस्माकमपि निषेकादित्वं समानमिति । तदप्यसत् । गर्भाधानशब्दस्यार्थे विचार्यमाणे’ योनिं प्रविशदिन्द्रियं गर्भॊ जरायुणा वृत’ इति प्रमाणेन गर्भगोले प्रविष्टस्य रेतस एव गर्भशब्दवाच्यत्वमवगम्यते । नत्वितरस्य केवलरेतसः । तथा – ‘आसिञ्चतु प्रजापतिर्धाता गर्भं दधातु’ इति निषेकक्रियानन्तरभावित्वात् गर्भाधानस्य, निषेकस्य तु प्रत्यार्तवङ्कर्तुं व्योम्यतासम्भवात् अधृतरेतसः स्नावदोषप्रसङ्गात् श्रुतिस्मृतिविरोधात् प्रत्यक्षविरोधाच्च निषेक एव गर्भाधानमिति वक्तुमयुक्तम् । 

	अथ निषेकादित्वे को विशेष इति चेत् – उच्यते । निषेकादिक्रियावतामेव श्रोत्रियत्वं धर्मशास्त्राधिकारित्वं ब्रह्मशरीरित्वञ्च बोधायनादिभिरुक्तम् । यथा-

निषेके गर्भसंस्कारे जाटकर्मक्रियासु च ।
विधिवत्संस्कृता मन्त्रैः चीर्णा व्रतसमापनात् ॥

श्रोत्रिया इति विज्ञेयाः शाखापाराश्च ये द्विजाः ।
विधिवत् गृह्यते पाणिमृतौ चीर्णव्रतास्तुते ॥ 

मन्त्रवत्सम्प्रयोगेन ब्राह्मण्यां गर्भमादधुः ।
निषेकाद्याः श्मशानान्ताः सत्क्रिया ब्राह्मणाश्रिताः ॥ इति 

याज्ञवल्क्यः –
निषेकाद्याः श्मशानान्ताः तेषां वै मन्त्रतः क्रियाः ।
गर्भाधानमृतौ पुंसस्सवनं स्पन्दनात्पुरा ॥ इति

मनुः –
निषेकादिश्मशानन्ताः मन्त्रैर्यस्योदितः क्रियाः ।
तस्य शास्त्रेऽधिकारोऽस्मिन् ज्ञेयो नान्यस्य कस्यचित् ॥ इति 

	अत्र मनुवाक्ये ‘यस्य – तस्य – कस्यचित्’ इत्यादिशब्दानां वैयर्थ्यप्रसङ्गात् ‘सर्वेषां निषेकादित्वं समानमिति वक्तुमयुक्तम् ।

आश्वमेधिके भगवान् –
वैदिकैः कर्मभिः पुण्यैः निषेकादिर्द्विजन्मनाम् ।
कार्यः शरीरसंस्कार पावनः प्रेत्य चेह च ॥

गार्मैहोम्मैर्जातकर्मनामचौलोपनायनईः ।
स्वाध्यायैश्च तपोभिश्च विवाहस्नातकव्रतैः ॥
महायज्ञैश्च यज्ञैश्च ब्राह्मीयं क्रियते तनुः ॥ इति 

एवमम्यत्रापि द्रष्टव्यम् ॥
	बोधयनेन- ‘यतो एतद्भुत’ मित्यादिना सूत्रादौ विवाहपूर्वकत्वेनोक्तम् । आपस्तम्बेन ‘अथ कर्माण्याचाराद्यानि गृह्यन्ते’ इत्याअभ्य ‘उपनयनं व्याख्या स्याम’ इति । भारद्वाजसत्याषाढाभ्यामाश्वलायनेन च ‘उक्तानि वैतानिका’ नीत्यारभ्य वैश्वदेवपूर्वकत्वेन । द्राह्यायणेन ‘अथातो गृह्यकर्माणि, उदगयनपुर्वपक्ष’ इत्यारभ्य आचारादित्वेन । कात्यायनश्च ‘अथातो गृह्यस्थालीपाकानां कर्मे’ त्यारभ्य प्रतिपादितवान् । ‘अथ निषेकादिसंस्कारान् व्याख्यास्याम’ इत्यारभ्य निषेकपूर्वकत्वेन भगवता विखनसैव प्रतिपादितम् ।

	एवं च निषेकपुर्वकत्वेनोक्तत्वादस्य सूत्रस्य सर्वसूत्रोत्तमत्वं एतत्सूत्रोक्तधर्मानुष्ठानेनैव तत्सूत्रिणां सर्वोत्कृष्टत्वञ्चोपपद्यते इति श्रुतिस्मृतिपुराणादिमुखेन प्रतिपादितमिति निरूपितः पञ्चमो हेतुः । 

इति पञ्चमहेतुनिरूपणम्

***************

अथ षष्ठहेतुनिरूपणम्

	अथेदानीं श्रीवैखानससूत्रोक्तधर्मानुष्ठातृणामेव सर्वेभ्यः श्रेष्ठतमत्वं सूत्रान्तरेष्वनुक्तं श्रुतिसिद्धाष्टादशसंस्कारवत्वं क्रियाभहुल्यञ्च सम्भवतीति ज्ञापयितुं ‘अष्टादशसंस्कारप्र्तिपादकत्वा’ दिति षष्ठो हेतुर्निरूप्पय्ते । तथा हि –

	अथ निषेकादिसंस्कारान् व्याख्यास्यामः ऋतुसङ्गमन-गर्भाधान-पुंसवनसीमन्त-विष्णुबलि जातकर्मो त्थान-नामकरणा-न्नप्राशन-प्रवासाघमन-पिण्डवर्धनचौलो-पनयन-पारायण-त्रतबन्धविसर्गो-पाकर्म-समावर्तन-पाणिग्रहणानीत्यष्टदशसंस्काराश्शारीराः’ इति अष्टादशसंस्काराः सूत्रे प्रतिपादिताः । एते च श्रुतिसिद्धाः । यथा मुण्डोपनिषदि – ‘प्लवा ह्येते अदृढा यज्ञरूपा अष्टादशोक्तमवरं येषु कर्म । एतच्छ्रेयो येऽभिनन्दन्ति मूढा जरामृत्युं ते पुनरेवापियन्ति’ इति । 

	अत्र केचिदेवमूचुः ‘यज्ञस्यत्विजष्षोडश सदस्यस्सप्तदशः यजमानोऽष्टादशः’ इति श्रुत्यनुसारेण ‘अष्टादशोक्तमवरं येषुकर्मे’ त्यत्र यजमानादय एव विवक्षिता इति । तदसत्- ‘अष्टादशोक्तमवरं कर्मयेषु’ इत्युक्तत्वात् । ऋग्विम्यजमानादयो हि यागकर्तारः न तु कर्म । ‘येषु’ इत्यस्य पदस्य येषु सूत्रेप्वित्यर्थः । अवरं कर्म जातकादयः, स्मार्तकर्मत्वात् । आत्मगुणरहिता याघदयः जातकर्मादयश्च अदृढाः प्लवाः संसारोत्तारका न भवन्ति । तथा च अत्र अदृढप्लवत्वेन निन्दिताः संस्काराः यागादयश्च आत्मगुणरहिता एव विवक्षिताह् । तत्सहितानां तेषां मोक्षसाधकत्वात् । यथा –

गौतमधर्मेः – यस्य तु खलु चत्वारिंशत्संस्कारा न चाष्टावात्मगुणाः न स ब्रह्मणस्सायुज्यं सालोक्यञ्च गच्छति । यस्य खलु चत्वारिंशत्संस्काराणामेक देशोप्यष्टावात्मगुणाः अथ स ब्रह्मणस्सायुज्यं सालिक्यञ्च गच्छति गच्छती’ ति । 

अष्टावात्मगुणाः – दया समस्तभूतेषु क्षान्तिरनसूया शौचमनायासो मङ्गल्यमकार्पण्यमस्पृहे’ ति । तल्लक्षणानि तु –

अबन्धौ बन्धुवर्गे वा मित्रे द्वेष्टरि वा तथा ।
आपन्ने रक्षणं यत्तु दयैषा परिकीर्तिता ॥ 

बाह्ये वाऽभ्यन्तरे वापि दुःख उत्पादिते परैः ।
न प्रकुप्यति नो हन्ति सा क्षमा परिकीर्तिता ॥

सगुणान् गुणिनो हन्ति स्तौति मन्दगुणानपि ।
नान्यदोषेषु रमते साऽनसूया प्रकीर्तिता ॥

अभक्ष्यपरिहारश्च संसर्गश्चाप्यनिन्दितैः ।
स्वधर्मेच व्यवस्थानं शौचमेतदुदाहृतम् ॥

शरीरं पीड्यते येन सुशुभेनापि कर्मणा ।
अन्यन्तं तन्नकर्तव्यमनायासस्स उच्यते ॥

प्रशस्ताचरणं नित्यमप्रशस्तविसर्जनम् ।
एतद्धि मङ्गलं प्रोक्तमृषिभिस्तत्त्वदर्शिभिः ॥

स्तोकादपि प्रदातव्यमदीनेनान्तरात्मना ।
अहन्यहनि यत्किञ्चिदकार्पण्यं तदुच्यते ॥

यथोत्पन्नेषु सन्तोषः कर्तव्यस्स्वागतैर्धनईः ।
परार्थान् नाभिभाषेत साऽस्पृहा परिकीर्तिताह् ॥ इति

प्रसङ्गादिदमुक्तम् । प्रकृतमनुसरामः ।

	अथ अष्टादशस्मृत्युक्तानि अष्टादशपुराणेशूक्तानीति वा मुण्दक श्रुत्यर्थोऽस्तु इति चेत् – तदप्यसत् – स्मृतिपुराणादिषु अष्टादशकर्मेति विशिष्यानुक्तत्वात् । अत्र अष्टादशोक्तमवरं कर्म येष्वि’ ति सामान्येनोक्तत्वात् ततोक्तानां योगादीनामप्यपवर्गप्रापकत्वाभावात् पुनरपि जरामृत्युप्रापकत्वाञ्च न स्मृतिपुराणेशूक्तानीति वक्तुं युक्तम् । किञ्च – 

पाद्मपुराणे –
‘वैष्णवं नाअदीयञ्च तथा भागवतं शुभम् ।
गारुडाञ्च तथा पाद्मं वाराहं शुभदर्शने ! ॥ 

सात्त्विकानि पुराणानि विज्ञेयानि च षट् पृथक् ।
ब्रह्माण्डं ब्रह्मकरिवर्तं माकण्डेयं तथैव च ॥

भविष्यद्वामनं ब्राह्मण् राजसनि च षड्विधाः ।
मात्स्यं कौर्मं तथा लैङ्गं शैवं स्कान्दं तथैव च ॥
आग्नेयञ्च षडेतानि तामसनि निबोध मे ॥ इति 

मत्स्ये-
सङ्कीर्णास्तामसाश्चैव राजसास्सात्त्विकास्तथा ।
कल्पाश्चतुरिधाः प्रोक्ताः ब्रह्मणो दिवसाश्च ते ।
यस्मिन् कल्पे तु यत्प्रोक्तं पुराणं ब्रह्मणा पुरा ॥

तस्य तस्य तु माहात्म्यं तेन रूपेण वर्तते ।
सङ्कीर्णेषु सरस्वत्याः पितॄणाञ्च निगद्यते ।।

अग्नेश्शिवस्य माहात्म्यं तामसेषु प्रकीर्त्यते ।
राजसेषु तु माहात्म्यमधिकं ब्रह्मणो विदुः ॥

सात्त्विकेष्वथ कल्पेषु माहात्म्यमधिकं हरेः ।
तेष्वेव योगसंसिद्धा गमिष्यन्ति परां गतिम् ॥ इति

पाद्मे-
वासिष्ठञ्चैव हारीतं व्यासं पाराशरं तथा ।
भारद्वाजं काश्यपीयं स्मृतिषट्कन्तु सात्त्विकम् ॥

मानवं याज्ञवल्क्यञ्च आत्रेयं दाक्ष्यमेव च ।
कात्यायनं वैष्णवञ्च स्मृतिषट्कन्तु राजसम् ॥

गौतमं बार्हस्पत्यञ्च सांवर्तञ्च यमस्मृतिः ।
शाम्भमौशनसञ्चैव स्मृतिषट्कन्तु तामसम् ॥ इति

तथा-

सात्त्विका मोक्षदा ज्ञेया राजसाः स्वर्गदाः स्मृताः ।
तथैव तामसा देवि निरयप्राप्तिर्हेतवः ॥ 

इत्यादिवचनसिद्धसात्विकपुराणेशु प्रतिपादितानां भगवदाराधनादीनां मोक्षहेतुत्वस्मरणात्, सामान्येन अष्टादशपुराणोक्तकर्मणा जीर्णप्लवसादृश्यं वक्तुं न शक्यम् । अन्यथा स्वर्गमोक्षनिरयाणामेकरूपत्वाङ्गीकारापातात् । अतः श्रीमद्वैखानससूत्रोक्ताष्टादशसंस्कारा एवेत्यवगन्तव्यम् । बोधायनसूत्रे संस्कारसङ्ख्या न कृता । आपस्तम्बादिनापिपञ्चमहायज्ञानां नित्यहोमस्य च पाकयज्ञत्वेनाङ्गीकारात् एते षोडसंस्कारा इति विविच्यानुक्तत्वात् अपरसंस्काअप्रतिपादनाभावाञ्च न तत्रोक्ताः गृहीतुं शक्याः । 

	श्रीवैखानसे तु क्रियाबाहुल्यमप्यस्ति । तथा हि । अष्टादशसंस्काराः पाकयज्~आश्च पृथक्त्वेनोपपादिताः । वर्षवर्धनाद्यास्तु विशेषाः । पञ्चमहायज्ञसहिता द्वाविंशद्यज्ञाः – पञ्चमहायज्ञानामेकत्वम् । अपरश्चाष्टादशव्यतिरिक्त इति । 

	क्रियाबाहुल्येन किमाधिक्यमिति चेत् – उच्यते । मुण्डोपनिषदि ‘क्रियावानेष ब्रह्माविदां वरिष्ठः’ इति ‘क्रियावन्तः श्रोत्रिया ब्रह्मनिष्ठाः स्वयं जुह्वत एकर्षिं श्रद्धयन्तः । तेषामेवैतां ब्रह्मविद्यां वदेत’ इति च श्रूयते । 

बोधायनः – तस्माद्यः कश्चन क्रियावान् सतामनुमताचारस्स श्रोत्रियस्स एव विज्ञेयस्स एव विज्ञेयः’ इति । किञ्च-कर्मभूयस्त्वात् फलभूयस्त्वञ्च ‘यथोपसनं फल’ मिति न्यायात् सिद्ध्यति । अतः-अष्टादशसंस्कारप्रतिपादकत्वादस्य सूत्रस्य श्रेष्ठत्वं एतत्सूत्रिणां सर्वोत्कृष्टत्वञ्चोपपद्यत इति निरूपितः षष्ठो हेतुः ।

इति षष्ठहेतुनिरूपणम् । 

****************

अथ सप्तमहेतुनिरूपणम्

	अथ श्रीवैखानससूत्रस्य इतरसूत्रापेक्षाभावात् स्वातन्त्र्यमस्तीति ज्ञापयितुं साङ्गक्रियाकलापवत्त्यादिति सप्तमो हेतुर्निरूप्यते । तथाहि – अत्रसूत्रे अष्टादशसं-स्कारः शारीराः प्रसिद्धास्साङ्गाः एव प्रतिपादिताः । 

	ननु – अङ्कुरार्पणशताभिषेकाग्निद्वयसंसर्गपुत्रपरिग्रहब्रह्ममेधवृषोत्सर्जनादि-प्रतिपादनाभावात् साङ्गक्रियाकलापवत्त्वं नास्तीति चेत् – तदसत् । इयं शङ्का श्रीवैखानससूत्रस्वरूपानभिज्ञत्वकृता । इदं सूत्रमेकादशप्रश्नात्मकम् । अत्र न प्रतिपादितानीति उक्तिः, अतिरिक्तत्वेन गृह्यपरिशिष्टसद्भावाज्ञानात् । गृह्यपरिशिष्टसद्भावः कथमवगम्यते इति चेत् – उच्यते । 

	‘अथाङ्कुरार्पणविधिं व्याख्यास्यामः’ इत्यारभ्य खण्डद्वयेनाङ्कुरार्पणमुक्तम् ।

	सायं स्थण्डिले सहस्रं पिष्टेन सोमरूपाणि करो’ तीत्यत्र विशेषेण स्थण्डिलादिप्रतिपादितम् 

‘शताभिषेकं पूर्वाह्णे पुण्याहं द्विजभोजन’ मित्यारभ्य –

सायं गोमयसंलिप्ते स्थण्डिले प्रागनुन्नते ।
प्राचीरेखा द्विपञ्चाशत्सङ्ख्यया तत्र सलिखेत् ॥ 

इत्यादिना शताभिषेकप्रयोगश्च उक्तः ।

तथा ‘धौतवस्त्रधारिणौ स्याता’ मित्यारभ्य
दीपाद्यलङ्कृते गेहे व्रीहीनास्तीर्य तत्र वै ।
चर्माभावे कटं वापि तदूर्ध्व्  दिति ॥

शेषहोमेऽनन्तहोमान्ते आसीनं तत्र चर्मणि ।
विसृजामि व्रतञ्चेति तद्व्रतं चर्ग सन्त्ययेत् ॥

इत्यादिना अग्निद्वयसंसर्गप्रकारश्च प्रतिपादितः ॥

पुत्रपरिग्रहप्रकाअश्च –
‘त्यागविक्रयदानेषु प्रोक्तेष्वपि ततस्स्मृतौ ।
एकं न दद्यान्नो गृह्यात् न स्त्री भर्त्रननुज्ञया ॥ इत्यादिना

ब्रह्ममेधविधिस्तु –
संस्कारो ब्रह्मनिष्ठानां सदाचारवतामपि ।
ब्रह्ममेधोऽतिफलदो न सर्वेषां द्विजन्मनाम् ॥ इत्यादिना

वृषोत्सर्गविधिस्तु
वृषोत्सर्गविधिं वक्ष्ये येन प्रतत्वमोचनम् ।
स्नात्वाऽथ वास्तुहोमान्ते प्रेतत्वस्य विमुक्तये ॥ इत्यादिभिः

	एवं अत्रानुक्तानि सर्वाणि गृह्यपरिशिष्टे प्रोक्तानि इति वेदितव्यम् ॥

	बोधायनादिभिरप्येते साङ्गा एव प्रतिपादिता इति चेत् – न । ‘सति कुड्ये चित्रकर्मे’ ति न्यायेन प्रधानकर्माणि प्रतिपादितानि चेत् अङ्गविचारः कर्तव्यः । सन्ध्योपासने अर्ध्यप्रदानादिकमनुक्तम् । वानप्रस्थाश्रमस्वीकरणादिकमपि न प्रतिपादितम् । वानप्रस्थाश्रमस्वीकरणास्वीकरणारण्याहरणपात्रलक्षणादिषु वैखानससूत्रापेक्षा अस्त्येव । देवताप्रतिष्ठादिकमुक्तं लक्षणमनुक्तम् ।

	आपस्तम्बादिभिः सन्ध्योपासने अर्ध्यप्रदानादिकमनुक्तम् । वानप्रस्थाश्रमस्वीकरणादिकमपि न प्रतिपादितम् । वानप्रस्थाश्रमस्वीकरणास्वीकरणारण्याहरणपात्रलक्षणादिषु वैखानससूत्रापेक्षा अस्त्येव । देवताप्रतिष्ठादिकमुक्तं लक्षणमनुक्तम् । 

	आपस्तम्बादिभिः सन्ध्योपासनाङ्कुरप्रतिसरदेवताराधनयज्ञोपवीतधाअणादिक-मप्यनुक्तम् । आपस्तम्बादीनामन्योन्यापेक्षा प्रसिद्धा । अन्योन्यापेक्षा नाम अस्वातन्त्र्यमङ्गहीनवत् । 

मनुः –
यद्यत्परवशं कर्म तत्तद्यत्नेन वर्जयेत् ।
सर्वं परवशं दुःखं सर्वमात्मवशं सुखम् ।
एतद्विद्यात्समासेन लक्षणं सुखदुःखयोः ॥ इति 

	अनेन अनन्तस्थिरफलप्राप्तिर्दर्शिता । अतः सूत्रान्तरनैरपेक्ष्यात् सर्वसूत्रोत्तमत्वं स्वन्त्र्यञ्च घटत इति निरूपितस्सप्तमो हेतुः । 

इति सप्तमहेतुनिरूपणम् ।

****************

अथ अष्टमहेतुनिरूपणम्

	इदानीं तावत् श्रुतिस्मृतिपुराणादिभिः सर्वोत्तरत्वेनावगतस्य श्रीवैखानसूत्रस्य अखिलशिष्टपरिगृहीतत्वमस्तीति दर्शयितुं मन्वाद्यैः स्वीकृतत्वादिति अष्टमो हेतुः । निरूप्यते । तथाहि –

मनुः –
‘अतः परं प्रवक्ष्यामि धर्मं वैखानसाश्रयम् । इत्यारभ्य
पुष्पमूलफलैर्वापि केवलैर्वर्तयेत्सदा ।
कालपक्वैः स्वयं शीर्णैर्वैखानसमते स्थितः ॥ इति

व्यासः –
मूलैरेके फलैरेके पुष्पैरेके दृढव्रताः ।
वर्तयन्ति यथान्यायं वैखानसमते स्थिताः ॥ इति ।

गौतमः –
श्रामणकेनाग्निमाधायाऽग्राम्यभोजी । इति ।

यमः –
श्रामणकेन विधानेन सायं प्रातरुपस्पृशेत् ॥ इति ।

शङ्खलिखितौ –
श्रामणकेनाग्निमाधाय काले कुरुविन्द – वेणु – श्यामाकनीवारादिभिर्वर्तयेत्’ इति । 

हारीतः –
वानप्रस्थो ग्राम्या ओषधीः परिवर्जयेत् । त्रेताग्नीनां स्थाने श्रामणं वाऽग्निमाधाय वल्कलशाणचर्मकुशमुञ्जविदलकं वा वसानो वैखानसप्रोक्तेन विधिना वानप्रस्थो विखना भवति । अनुज्ञायिकोऽनुप्रस्थायिक’ श्वेति ।

वसिष्ठः –
श्रामणकेनाग्निमाधायाऽहिताग्निर्वृक्षमूलिकः । इति ।

बोधायनः –
वानप्रस्थो वैखानसशास्त्रसमुदाचार इति ।

आपस्तम्बः –
‘एकाग्निरनिकेतः स्या’ दिति । अस्य धर्मकपर्दी- ‘गार्हपत्यादीनां त्रेताग्नीनां स्थाने यस्यैकोऽग्निः औपासन एव-वैखानससूत्रे दृष्टत्वात् । पाणिग्रहणनिमित्वद्वादौपासनस्य । 

	जैमिनीयसूत्रे सौमिकचातुर्मास्यप्रकरणे । ‘भारद्वाजपूर्वं यथा वैखानसपूर्वे पञ्च’मेति 

	अत्रोभयत्र अत्रिव्याख्यानम् – ‘षोडशर्त्विजा मध्ये भारद्वाजसूत्रिणं प्रस्तोतारं वैखानससूत्रिणं प्रतिहर्तारं वरयेत्’ इति । 

कपिञ्जलसंहितायम् –
याजनाध्यापनयुतः शिष्यानुग्रहकारकः ।
आचार्य इति विज्ञेयो मन्त्रतन्त्रपरायणः ॥

आश्रमे वा वने वापि पुत्रदारसमाहितः ।
अष्टाक्षरपरो नित्यं स वैखानस उच्यते ॥

ग्राम्यधर्माणि सर्वाणि वर्जयेद्वनवासकः ।
वल्कलाजिनसंवीतः स मौनीत्यभिधीयते ॥ इति

पाद्मे द्वादशाक्षरप्रकरणे –
………………………………….. पुत्रदाअसमन्वितः ।
वने वा पत्तने वापि जपेद्वैखानसः शुचिः ॥

वियुक्तः पुत्रदाअद्यैः स्वयमेव वने स्थितः ॥ इति

अन्यैरप्येवमेवोक्तम् ।
अखिलशिष्टपरिग्रहे को विशेष इति चेत्-अखिलशिष्टपरिग्रहात् प्रामाण्यातिशयोऽस्तीत्यवगम्यते ।

आश्वमेधिके-
धर्म जिज्ञासमानानां प्रमाणं प्रथमं श्रुतिः ।
द्वितीयं धर्मशास्त्रं हि तृतीयं लोकसङ्ग्रहः ॥ इति

मनुः – 
विद्वद्भिस्सेवितं सम्यक् नित्यमद्वेषपरागिभिः ।
हृदयेनाऽभ्यनुज्ञातो यो धर्मस्तं निबोधत ॥ इति

याज्ञवल्क्यः –
चत्वारो वेदधर्मज्ञाः पर्षत् त्रैविद्यमेव वा ।
सा व्रूते यं स धर्मः स्यादेको वाऽध्यात्मवित्तमः ॥ इति

वेदाः प्रमाणं स्मृतयः प्रमाणं धर्मार्थयुक्तं वचनं प्रमाणम् ।
यस्य प्रमाणं न भवेत्प्रमाणं कस्तस्य कुर्याद्वच्नं प्रमाणम् ॥ 

न यस्य वेदा न च धर्मशास्त्रं
न वृद्धवाक्यं च भवेत्प्रमाणम् ।
सोऽधर्मकृद्दुष्टहतो दुरात्मा
स्वात्माऽपि तस्यैव भवेत्प्रमाणम् ॥ 

	स्मृतिरपि वेदमूलत्वे त्रेधा निवाहः कृतः । नित्यानुमेयश्रुतिमूलत्वं प्राभाकराः । ‘तेषामुत्सन्नाः पाठाः प्रयोगादनुमीयन्त इत्युत्सन्नशाखामूलत्वमापस्तम्बाद्याः । तत्प्रभाकरादिभिः दूषितं भाष्यकारानभिमतञ्च । प्राभाकरपक्षेपि नियानुमेयश्रुतिमूलत्वे अक्षरशो वा आनुपूर्वीविशेषविशिष्टत्वेन वा । अक्षरश इति यद्युच्यते तर्हि कटतपयादीनामपि नित्यानुमेयश्रुतिमूलत्वात् स्मृतित्वं स्यात् । आनुपूर्वीविशेषविशिष्टत्वेनेति चेत् नित्यानुमेयत्वं भज्येतेति । उत्सन्नशाखामूलत्वमिति पक्षे शाखासु तत्रतत्रोत्सन्ना वा उतैका शाखा उत्सन्ना वा । तत्रतत्रेति चेत् न – पदक्रमादिरूपेणाधीयमानत्वादुत्सन्नशाखामूलत्वं न घटते एकैवोत्सन्नेति चेत् – न – विष्णोरंशावतारस्य तपोयोगबलोपेतस्य सर्ववेदसाक्षात्कारवतो व्यासस्य अज्ञाताशासम्भवेन एकस्यापि शिष्यस्य तदध्यापनसामर्थ्यसम्भवात् तथा वक्तुमयुक्तत्वादिति । अतो विप्रकीर्णशाखामूलत्वं वक्तव्यम् । तथोक्तम् –

दुर्बोधा वैदिकाशशब्दाः प्रकीर्णत्वाञ्च ये खिलाः ।
तद्ज्ञैस्त एव स्पष्टार्थाः स्मृतितन्त्रे प्रतिष्ठिताः ॥ इति 

	अतः श्रुतिस्मृतिपुराणादिभिः प्रामाणत्वेनावगतस्य श्रीवैखानससूत्रस्य अखिलशिष्टप्रिग्रहात् प्रामाण्यातिशयोऽस्तीति ‘मन्वाद्यैस्स्वीकृतत्वा’ दिति निरूपितोऽष्टमो हेतुः । 

इत्यष्टमहेतुनिरूपणम् । 

*******************

अथ नवमहेतुनिरूपणम्

	अथेदानीमापस्तम्बादिसूत्रान्तरनिष्ठानां सूत्रकाआदारभ्य अविच्छिन्नत्वेन परम्परया एकान्तित्वं नास्तीति ज्ञापयितुं वैखानससूत्रिणामेव तत् सम्भवतीति दर्शयितुं

प्रत्यक्षमनुमानञ्च शास्त्रञ्च विविधागमम् ।
त्रयं सुविदितं ज्ञेयं धर्मसिद्धिमभीपसता ॥

इति मनुस्मरणानुसारेण प्रत्यक्षादिभिरवगमयितुञ्च अखिलजगदेककारणभूत-श्रीमन्नारायणैकपरत्वादिति नवमो हेतुर्निरूप्यते । 

अस्य सूत्रस्य नाआयणैकपरत्वे –
उपक्रमोपसंहारावम्यासोऽपूर्वता फलम् । 
अर्थवादोपपत्ती च लिङ्गं तात्पर्यनिर्णये ॥ 

इत्युक्तानि षड्विधानि तात्पर्यलिङ्गानि सन्ति । तथा हि-
	आद्यप्रश्ने प्रथमखण्डे ‘नारायणपरायण’ इत्युक्तम् । एवं ‘सदाऽऽध्यात्मरतो ध्यानयोगी नारायणपरं ब्रह्म पश्यन् धारणां धारयेदक्षरं परं ब्रह्माप्नोति- ‘नारायणपरं ब्रह्मेति श्रुतिः’ इत्युपसंहारे सान्यासविधौ प्रतिपादितम् । सन्ध्योपासनादि-पुण्याहाधारान्तहोम-नान्दीमुखॊपनयन-प्राणिग्रहणपर्यन्तेषु अन्तकर्मणि च अतोदेवादिवैष्णवा मन्त्राः विनियुक्तः । एवं आधारप्रकरणे ‘शरोऽङ्गारेऽग्नौ जुहुया’ दिति सूत्रेण इध्माधानं तैतिरीयब्राह्मणवाक्यानुसारेण परब्रह्माग्नौ विहितम् । परब्रह्मशब्दाभिधेयश्च भगवान् नारायण एवेति वेदान्तेषु निर्णीतम् । तथाहिः-

	‘सदेव सोम्येदमग्र आसीत्, एकमेवाद्वितीयम्’ इत्यादिभिःप्रतिपन्न्स्य अभिन्ननिर्मितोपादानकारणस्य ‘यतो वा इमानि भूतानि जायन्ते-तद्ब्रह्मे’ त्यादिनाजगत्कारणत्वं ब्रह्मशब्दवाच्यत्वञ्च प्रतिपाद्यते । तस्य ‘सत्यं ज्ञानमनन्तं ब्रह्मे’ त्यादिना शोधकवाक्येन स्वरूपं निरूप्यते । सत्यत्वादिविशिष्टस्य तस्य ‘आनन्दो ब्रह्म’ इति निरतिशयानन्दरूपत्वं प्रतिपाद्यते । एतादृशब्रह्मरूपं वस्तु ‘नारायणपरं ब्रह्म’ ‘तत्त्वं नारायणः परः’ ‘एको ह वै नारायण आसीत्’ ‘अपहतपाप्मा दिव्यो देव एको नारायणः’ इत्यादिवाक्यैः श्रीमन्नारायण एवेति नियम्यते । एवञ्च ‘अध्यूहन्ते’ इति तैत्तिरीयवावयशेषस्थब्रह्मशब्दोऽपि नारायणपर एवेति प्रकृतसूत्रोक्तेध्माधानमपि नारायणपरमेव । 

	एवमाधाने – ‘ध्यायन्नारायणमुपोष्य’ इति, अग्निहोत्रे – भूमानं विष्णुं ध्यायेत्’ इति, दर्शपूर्णमासे – ‘उदित आदित्ये ध्यायन्नारायणं ‘विष्णोर्नुक्त’मिति जपित्वा’ इति, सोमे च – ‘नारायणपरायणस्नूष्णीमास्ते’ इति च सर्वत्रापि अभ्यासेन नारायणपरत्वेनोक्तत्वात् इदं सूत्रं नारायणपरमेव ।

	ननु – अत्र सूत्रे प्रवासागमने आश्वयुज्याञ्च ‘प्रदक्षिणमर्चनं प्रणामो गुहस्य – भवं ‘देवमावाह्य’ इत्युक्तत्वात् सर्वत्र नारायपरत्वमस्येति कथं वक्तुं शूक्यते इति चेत् – उच्यते । ‘अङ्गान्यन्या देवता’ इति अङ्गभूतानां ब्रह्मरुद्रादीनामपि यज्ञांशभाक्तुं भगवत्प्रसादलब्धमिति भारतादिनऽवगम्यते – 

तथाहि :-
ततस्ते च सुरास्सर्वे ब्रह्मा ते च महर्षयः ।
वेददृष्टेन विधिना वैष्णवं क्रतुमारभन् ॥

तस्मिन् सत्रे तथा ब्रह्मा स्वयं भागमकल्पयत् ।
देवा महार्षयश्चैव सर्वे भागानकल्पयन् ॥

ते कार्तयुगधर्माणो भागाः परमसंस्कृताः ।
प्रापुरादित्यवर्णं तं पुरुषं तमसः परम् ॥

श्रीभगवान्-
येन यः कल्पितो भागः स तथा समुपागतः ।
प्रीतोऽहं प्रदिशाम्यद्य फलमावृत्तिलक्षणम् ॥

यज्ञीये चापि यक्ष्यन्ति सर्वलोकेषु वै सुराः ।
कल्पयिष्यन्ति वो भागांस्ते नरा वेदकल्पितान् ॥

यो मे यथा कल्पितवान् भागमस्मिन् महाक्रतौ ।
स महायज्ञभागार्हो वेदसूत्रे मया कृतः ॥ इति

श्रीभागवते –
अहं भवो दक्षभृगुप्रधानाः प्रजेशभूतेशसुरेशमुख्याः ।
सर्वे वयं यन्नियमं प्रपन्ना मूर्ध्नाऽर्पितं लोकधुरं वहामः ॥ इति

	एवं च भावादीनामपि नारायणाङ्गत्वेन पूजार्हत्वावगमात्

अङ्गभावेन देवानामर्चनं न निषिद्ध्यते ।
स्वतन्त्रबुद्ध्या कुर्वन् हि ब्राह्मणो नरकं व्रजेत् ॥

ब्रह्माणमिन्द्रमग्निं वा हरेरावरणम् विना ।
यस्तु सम्पूजयेद्विप्रः स पाषण्डी भवेद्ध्रुवम् ॥ 

इत्यादिना अङ्गभावेन तेषामर्चनं कुर्वतो दोषाभावस्मरणाञ्च सूत्रे तथोक्तिः ।

तथा-
अन्यत्र त्वां समारोप्य यद्युपासा विधीयते ।
सा वृत्तिः प्रच्युता प्रोक्ता तव तत्त्वं तथैव च ॥

त्वयि सर्वं समारोप्य यद्युपासा विधीयते ।
सा वृत्तिः सकला ज्ञेया तव तत्त्वं तवैव हि ॥ 

इति ज्ञानकाण्डे कश्यपेनोपासनस्वरूपभेदप्रदर्शनात् ‘विष्णोर्नित्यार्चा सर्वदेवार्चा भावती’ ति मुख्यत्वेन सूत्रे प्रतिपादितत्वात् प्रच्युतिफलप्रदत्वाभावाच्च तेषामङ्गभावेन पूजनं युज्यते । आपस्तम्बादिसूत्रेषु सर्वसंस्काराणां सद्वारकत्वेन प्रतिपादनात् नारायणैकपरत्वेन सकृदपि स्मरणाभावात् तेषां न नारायणैकपरत्वम् । 

ननु – बोधायनेनापि ‘अथातो विष्णुप्रतिष्ठाकल्पं व्याख्यास्यामो द्वादश्यमेकादश्यां श्रोणायां वा यानि चान्यानि शुभनक्षत्राणि’ इत्यारभ्य ‘द्वादशनामभिः अमुष्मै स्वाहा अमुष्मै स्वाहा’ इत्यादिना होमादिकमुक्त्वा

त्वामेकमाद्यं पुरुषं पुरातनं
नारायणं विश्वसृजं यजामहे ।
त्वमेव यज्ञो विहितो विधेयः
त्वमात्मनाऽत्मन् प्रतिगृह्णीष्व हव्यम् ॥ 

इति नारायणैकपरत्वेन प्रतिपादनात् कथं तेषां नारायणैकपरत्वं नास्तीत्युच्यत इति चेत् – सत्यम् । आपस्तम्बादीनामाचार्येणनिन बोधायनेन नारायणैकपरत्वेन प्रतिष्ठादिकमनुक्तम् । किन्तु । ‘अथ रुद्रप्रतिष्ठाविधिं व्याख्यास्यामः चतुर्थ्यामष्टम्यामार्द्रायामपभरण्यां वा यानि चान्यानि शुभनक्षत्राणि’ इति प्रकृत्य ‘भवाय देवाय स्वाहे’ त्यादिभिः ‘भवस्य देवस्य पन्त्यै स्वा’ हेत्यादिभिश्च होमादिकमुक्ता 

त्वामेकमाड्यं पुरुषं पुरातनं
रुद्रं शिवं विश्वसृजं यजामहे ।
त्वमेव यज्ञो विहितो विधेयस्त्वमा-
त्मनाऽऽत्मन् प्रतिगृह्णीष्व हव्य ॥

इति शिवप्रतिष्ठा, एवं ‘अथातो महादेवस्याहरहः परिचर्याविधिं व्याख्यास्यामः’ इत्यारभ्य ‘महादेवमावाहयेत्-आयातु भगवान् महादेव’ इति पृथक्तेन रुद्रपूजा च प्रतिपादिता । तथा-अन्यत्र ‘अथातोऽर्धमासेऽष्टम्यां ब्राह्मणाः स्त्रियश्चाहुः इत्यारभ्य ----- प्रदोषे रुद्रं विरूपाक्षं सपनीकं ससुत सपार्षद’ मित्यादिभिः रुद्रावाहनमुक्तं । एवं ‘आदित्यमम्बिकां विष्णुं गणनाठं महेश्वर’ मिति पञ्चपूजा च । अतः बोधायनसूत्रं नारायणैकपरं न भवति । 

	अथ आपस्तम्बादयः किं नारायणैकपराः – उत रुद्रपराः आहोस्वित् नानादेवतापराः । नारायणैकपरा इति चेन्न । जातिकुलाचारादिष्वागोत्र प्रथमादारभ्य – 

	अथ आपस्तम्बादयः किं नारायणैकपराः – उत रुद्रपराः आहोस्वित् नानादेवतापराः । नारायणैकपरा इति चेन्न । जातिकुलाचारादिष्वागोत्र प्रथमादारभ्य – 

श्वश्रूरस्य दिगम्बरव्रतवती सम्बन्धिनस्सौगताः
माता चास्य पिता च पाशुपतिनौ वैशेषिको देशिकः ।

भ्राता तिष्ठति साङ्ख्ययोगसमये चार्वाकशिष्यस्सखा
मिथ्याचारसमाह्वयस्स्वयमसौ विप्लाचिको वैदिकः ॥ 

इत्युक्तरीत्या एतेषां शैवपाशुपतवैष्णवाद्याकारेण विद्यमानत्वात् आपस्तम्बादि सूत्राण्यपि नारायणैकपराणि न भवन्ति । भगवतो नारायणस्य समाराधनविधिप्रति-पादनाभावाञ्च । नारायणैकपरञ्चेदापस्तम्बादिसूत्रं तर्हि तत्सूत्रोक्तधर्मानुष्ठातारः सर्वेऽपि नारायणैकपरा एव स्युः । ‘स्वसूत्रे विद्यमाने तु’ – ‘स्वसूत्रस्य परित्यागात्’ – ‘यस्स्वधर्मं परित्यज्य’ – विधर्मः परधर्मश्च – ‘श्रेयान् स्वधर्मो विगुणः’ इत्यादि वचनप्रतिपादितस्वसूत्रपरित्यागपरधर्मस्वीकारशाखारण्डत्वादिदोषाः प्रसज्येरन् । ‘स्वशास्त्रनिर्णये सत्ये सत्याः स्युर्लोकनिर्णया’ इति स्वसूत्रस्य प्रामाण्यबुद्धिश्च तेशामवर्जनीया । 

	वैखानसानां सूत्रकारादारभ्य अविच्छिन्नत्वेन श्रीमन्नाराय्णैकपरत्वे-नाराधनादिकं प्रत्यक्षसिद्धम् । तथा च सूत्रम् – ‘गृहे देवायतने वा भक्त्या भगवन्तं नाराय्णमर्चयेत्तद्विष्णोः परमं पदं गच्छतीति विज्ञायते’ इति। इतरेष्वापस्तम्बादिषु पितृ पितामह मातुल मातामह पुत्र पौत्र भ्रातृ सम्बन्धिषुकेचिच्छैवाः केचित् पाशुपतः केचिच्छाक्ताः नानादेवतापराश्चेत्येवमाकारेण दृश्यन्ते ॥

जन्मान्तरसहस्रेषु तपोज्ञानसमाधिभिः ।
नराणां क्षीणपापानां कृष्णे भक्तिः प्रजायते ॥ 

इति केषाञ्चित् स्वकृतपूर्वपुण्यविशेषान्नारायणपरत्वसम्भवेऽपि स्वसूत्रकारमारभ्य स्वपर्यन्तमविच्छिन्नत्वेन तदस्तीति वकुत्ं न शक्यते । अतः –

नानाकामहतज्ञाना नानादैवतयाजिनः ।
नरा भावदैकान्त्ये न स्थास्यन्ति कलौ युगे ॥

आगमादनुमानाञ्च प्रत्यक्षादुपपत्तितः ।
परीक्ष्य निपुणं बुद्ध्या श्रद्धातव्यं विपश्चिता’ ॥ 

इति वायुपुराणादिवचनादागमादिभिर्निपुणं परीक्ष्य निर्णीत एवार्थः विपश्चि—अनुष्ठेयः । 

ननु-किमर्थं नारायणैकपरत्वेन सूत्रं प्रणीतमिति चेत्-उच्यते । नारायण अखिलजगदेककारणत्वात् परम्ब्रह्म परमात्मादिशब्दवाच्यत्वात् अपवर्गादिफल---त्वात् समाभ्यधिकरहितत्वाच्च नारायणैकपरत्वेन प्रणीतम् । अत्र- ‘नारायणाद्रुजायते । नारायणादिन्द्रो जायते । नारायणद्द्वादशादित्याः रुद्रावसवस्सर्वाणि च भूतानि । नारायणादेव समुत्पद्यन्ते । नारायणात्प्रलीयन्ते इत्याद्याः ‘नारायणपरं ब्रह्मेत्यारभ्य’ ‘अन्तर्बहिश्च तत्सर्वं व्याप्य नारायणः स्थितः, इत्याद्याः, ‘तमेवं विवानमृत इह भवति । नान्यः पन्था अयनाय विद्यते’ ‘उतामृतत्वस्येशानः’ इत्याद्याः, ‘न तस्य कार्यं करणञ्च विद्यते – न तत्समश्चाभ्यधिकश्च दृश्यते’ ‘परास्य शक्तिर्विविधैव श्रूयते स्वाभाविकी ज्ञानबलक्रिया च’ इत्याद्याः, ‘एष सर्वभूतान्तरात्मा दिव्यो देव एको नारायणः, इत्याद्याः, ‘एको ह वै नारायण आसीत्’ इत्याद्याः, ‘यतो वा इमानि भूतानि जायन्ते । येन जातानि जीवन्ति । यत्प्रयन्त्यभिसंविशन्ति । तद्विजिज्ञासस्व । तद्ब्रह्मे’ ति ‘पतिं विश्वस्यात्मेश्वर’ मित्याद्याश्च श्रुतयः प्रमाणम् । 

	ननु – श्वेताश्वतरे – ‘एको हि रुद्रो न द्वितीयाय तस्थे – य इमान् लोकानीशत ईशनीभिः – विश्वाधिको रुद्रो महर्शिः – हिरण्यगर्भं जनयामास पूर्वं स नो बुद्ध्या शुभया संयुनक्तु – ‘उमासहायं परमं महेश्वरं त्रियम्बकं नीलकण्ठं प्रशान्तम् । ज्ञात्वा मुनिर्गच्छति भूतयोनिं समस्तसाक्षिं तमसः परस्तात्’ इत्यादिभिः रुद्रम्यापि जगत्कारणत्वादि प्रतिपाद्यत इति चेत् – उच्यते । आपाततो रुद्रपरत्वेनावगम्यमानेऽपि विचार्यमाणे नारायणपरत्वमेव । एक एव रुद्र इत्यनुपपन्नम् । ‘सहस्राणि सहस्रशो ये रुद्रा’ इत्यादिश्रुतिभिः ‘एकादशरुद्रा’ इत्यादिभिश्च अनेकरुद्राणां विद्यमानत्वावगमात् क्रूरस्य रुद्रशब्दवाच्यस्य ‘बृहत्त्वात् बृंहणत्वाच्च तद्ब्रह्मेति प्रकीर्तित’मिति ब्रह्मशब्दवाच्यत्वासम्भवात्, ‘तेषामसुराणां तिस्रः पुर आस’ न्नित्यारभ्य ‘इदमसिप्यतीति रुद्रमब्रुवन् रुद्रो वै क्रूरस्सोऽस्यत्विति, सोऽब्रवीद्वरं वृणै अहमेव पशूनामधिपतिरसाविति तस्माद्रुद्रः पशूनामधिपतिरिति’ ‘रुद्रो वा अकामयत पशुमान् स्यामिति- ‘माता रुद्राणां दुहिता वसूना’ मिति । पशुपतित्वयाचकत्वात् । ‘नैव देवो न मर्त्यः । न राजा वरुणो विभुः । नाग्निर्नेन्द्रो न पवमानः । मातृक्कच्च न विद्यते – इत्यारभ्य एतद्रुद्रस्य धनुः । दुद्रस्यत्वेव धनुरार्त्निः । शिर उत्पिपिष । स प्रवर्ग्योऽभवत् । तस्माद्यस्सप्रवर्ग्येण यज्ञन यजते । रुद्रस्य स शिरः प्रतिदधाति । नैनं रुद्र आरुको भवति ‘इत्युक्तत्वाञ्च रुद्रस्य ब्रह्मशब्दवाच्यत्वं न सम्भवति । रुद्र हर पशुपति नीलग्रीव शितिकण्ठ भव शर्व कपर्दीत्यादीनामेकत्वेन श्रूयमाणानामेकत्वं न सम्भवति । ईश्वरमहेश्वरपरममहेश्वर इति परममहेश्वरशब्दश्रवणात् । ‘शिवपको ध्येयः शिवश्शङ्करः सर्वमन्यत्परित्यज्ये’ त्यादिना शिवशब्दवाच्यादधिकत्वेन शिव तरशिवतमशब्दवाच्यस्य विद्यमानत्वात् । शम्भुशब्दस्य विश्वशम्भुत्वश्रवणात् ईशानस्य जगदीशानत्वश्रवणात् महादेवस्य ‘तमीश्वराणां परमं महेश्वरं तं देवतानां परमञ्च दैवतम्’ इति श्रवणाञ्च रुद्रादीनां परम्ब्रह्मश्ब्दवाच्यत्वं न सम्भवति । 

	ननु – श्वेताश्वतरे – उमासहयविशेषित परममहेश्वरशब्दवाच्यस्य रुद्रत्वसम्भवात् परम्ब्रह्म शब्दवाच्यत्वं तस्य सम्भवतीति चेत् – न । परममहेश्वरशब्दस्य उमासहायमित्यत्र’ रुद्रादिष्वनुपपन्नत्वात् । उकारस्त्ववधारणार्थः । उ – मा सहायं लक्ष्मीसहायंलक्ष्मीसहाय परमं महेश्वरमेव त्रिलोचनत्वादिविशेषणविशिष्टं लक्ष्मीनरसिंहध्यात्वेत्यर्थः । यद्वा । देवमनुष्याद्यपेक्षया परममहेश्वरत्वात्, 

सृष्टिस्थित्यन्तकरणीं ब्रह्मविष्णुशिवात्मकाम् ।
स सञ्ज्ञां याति भगवान् एक एव जनार्दनः ॥

इति भगवच्छरीरभूतत्वाच्च रुद्रस्य परममएह्श्वरत्वम् । एवं भूतं रुद्रं ध्यात्वा मुनिर्मननशीलस्सन् भूतयोनि सर्वकारणकारणं समस्तरक्षकं तमसः परस्तात् गच्छति । ‘आदित्यवर्णं तमसः परस्ता’ दित्यादिभिः तमसः पारवर्तिनम्प्रकृते परं परमात्मानं नारायणं गच्छति-प्राप्नोति इत्यर्थः । 

किञ्च- अत्र ‘सनो देवः शुभया स्मृत्या संयुनक्तु । इत्यनेन

‘आरोग्यं भास्करादिच्छेत् श्रियमिच्छेद्धुताशनात् ।
शङ्करात् ज्ञानमन्विच्छेत् मोक्षमिच्छेज्जनार्दनात् ॥ 

इति ज्ञानप्रदत्वात् शङ्करोपासनमुच्यते । अतो भगवता नारायणे साम्यं ब्रह्मरुद्रादीनां नोपपद्यते । 

भारते –
ये तु सामान्यनावेन मन्यन्ते पुरुषोत्तमम् ।
ते वैपाषण्डिनोज्ञेयास्सर्वकर्मबहिष्कृताः ॥ 

यस्तु नारायणं देवं सामान्येनाभिमन्यते ।
स याति नरकं घोरं यावच्चन्द्रादिवाकरम् ॥

यो महाद्विष्णुमन्येन हीनदेवेन दुर्मतिः ।
साधारणं सकृद् ब्रूते सोऽन्त्यजो नान्त्यजोऽत्यजः ॥ इति

वाराहे –
अन्यदेवसमं य्त् तु मन्यन्ते मां नराधमाः ।
चण्डालतां व्रजन्त्याशु जन्मानि नव पञ्च च ॥ इति

श्रीभागवते –
यस्तु नारायणं देवं समत्वेनावमन्यन्ते ।
सकृत्तेनावमानेन नरकान्नातिवर्तते ॥

अस्मादन्यं परत्वेन चिन्तयानो ह्यचेतनः ।
स पाष्ण्डीति विज्ञेयस्सर्वकर्मबहिष्कृतः ॥ इति ।

क्ॐअः –
‘येऽन्यं देवं परत्वेन वदन्त्यज्ञानमोहिताः ।
नारायणाज्जगन्नाथात् ते वै पाषण्डिनः स्मृताः ॥

यस्तु नारायणं देवं ब्रह्मरुद्रादिदैवतैः ।
समत्वेनैव वीक्षेत स पाषण्ण्डी भवेद्द्विजः ॥ इति ।

भारद्वाजः –
अशुद्धा ब्रह्मरुद्राद्या जीवा विष्णोर्विभूतयः ।
तान्वै कुदृष्टयस्सम्यक् परत्वेनाप्युपासते ॥ इति ।

वाराहेः –
अगस्त्यं प्रति रुद्रः-
यो यज्ञैरिज्यते देवो यस्मात्सर्वमिदं जगत् ।
उत्पन्नं सर्वदा यस्मिन् लीयते सचराचरम् ॥

नारायणः परो देवः सत्त्वरूपी जनार्दनः ।
त्रिधाऽऽत्मानं स भगवान् ससर्ज परमेश्वरः ॥

शुद्धसत्त्वस्स्वयं जज्ञे रजस्सत्त्वादिकं विभुः ।
सस्र्ज नाभिकमले ब्रह्माणं कमलासनम् ॥

रजसा, तमसा युक्तं सोऽपि मां ससृजे प्रभु’रिति ॥ 

ननु :-
सर्वपापहरञ्चेह पश्चात्संसारनाशनम् ।
सुवर्णरौप्यताम्राद्यैः लोहेनापि तथैव च ॥

तथा रयाङ्गमष्टाङ्गं सुनाभाञ्च सुवृत्तकम् ।
ज्वालाचतुष्कसंयुत्कं कृत्वा चैव विधानतः ॥

अग्नु प्रताप्य विधिवत् धारयेद्भक्तिसंयुतः ॥ इति

यज्ञोदानं तपो होमो भोजनं पितृतर्पणम् ।
चक्रलञ्छनहीनस्य विप्रस्य विफलं भवेत् ॥

श्राद्धे दाने व्रते यज्ञे विवाहे चोपनायने ।
चक्राङ्कितं विप्रमेव पूजयेदपरं न तु ॥ 

इत्यादिवचनैः चक्रादिनाऽनङ्कितस्य वैष्णवत्वाभावात् वैखानसानां कथं वा वैष्णवत्वमिति चेत् – उच्यते ॥ 

	यस्य मे श्रियममितां दातुं गर्भ एव करे चक्रं धारयामि स चक्रवर्ती भावति’ इति श्रुतेः –
वैखानसानां सर्वेषां गर्भवैष्णवजन्मनाम् ।
नारायणः स्वयं गर्भे मुद्रां धारयते निजाम् ॥ इति 

सुदर्शनमभी’ त्युक्त्वा दक्षिणे तु सुदर्शनम् ।
‘रविपा’ मिति वामे तु शङ्खञ्च बिभृयात्करे ॥

इति भृगुणोक्तत्वाञ्च श्रीविष्णुबलिकर्मणा वैखानसानां गर्भवैष्णवत्वादिकं प्रतिपन्नम् । 

तथा –
इन्द्रियेभ्यः परा ह्यर्था ह्यर्थेभ्यश्च परं मनः ।
मनसस्तु परा बुद्धिर्बुद्धेरात्मा महान् परः ॥

महतः परमव्यक्तमव्यक्तात्पुरुषः परः ।
पुरुषान्न अप्रं किञ्चित्सा काष्ठा सा परा गतिः ॥ 

इत्युक्त्वा ‘अथं नवमे मासि सर्वलक्षणसम्पुर्णो भवति । पूर्वजाति स्मरति । कृताकृतञ्च कर्म भवति । शुभाशुभञ्च कर्म विन्दति । 

नानायोनिसहस्राणि दृष्टा चैव ततो मया ।
आहारा विविधा भुक्ताःपीताश्च विविधाः स्तनाः ॥

जातस्यैव मृतस्यैव जन्म चैव पुनः पुनः ।
अहो दुःखोदधौ मग्नो न पश्यामि प्रतिक्रियाम् ॥ इत्युक्ता

यदि योन्याः प्रमुच्येऽहं तं प्रपद्ये नारायणाम् ।
अशुभक्षयकर्तारं फलमुक्तिप्रदायक’मिति ॥ 

	पुरुषसूक्तभाष्ये – मुद्गलोपनिषदि – ‘वामदेवोऽप्याङ्गिरसस्सन् पूर्वपूजां समारात्रिपल्यनसूयागर्भ एव शयनो ब्रह्मैव वेदयाञ्चके स गर्भं पुरो भित्वा ब्रह्मलोकमुपचक्रामतमुत्क्रामान्तमाह मध्येऽध्वानमिन्द्रः उपनिषद उवाच, भगवन् गर्भपञ्जरे एवाभिनिवेशमान अनभिज्ञातोपायोऽस्मात्कञ्चिद्धादित्या स गर्भस्सर्वोमन्यमानोऽध्वनः पारमुपगच्छसी’ तियादि । तथा च गर्भगतस्य प्रपदनविचारश्रवणाद्युपपद्यत एव । 

	वैदिकतान्त्रिकभेदेन प्रपत्तिर्द्विविधा – प्रणवपुर्वकत्वेन पुरुषाद्यावाहनादिकं वैदिकम् । 

श्रुत्यन्तरे – 
अकारेणोच्यते विष्णुस्सर्वलोकेश्वरो हरिः ।
उद्धृता विष्णुना लक्ष्मीरुकारेण तथोच्यते ॥
मकाअस्तु तयोर्दास इति प्रणवलक्षणाम् ॥ इति

	किञ्च । प्रणवोच्चारणमात्रेण शङ्खचक्रादिधारणमपि सम्भवतीति श्रुयते कैवल्योपनिषदि – ‘घृतोर्ध्वपुण्ड्रः कृतचक्रधारी । -- परं ध्यायति यो माहात्मा । स्वरेण मन्त्रेण सदा हृदिस्थं परात्परं यन्महतो महन्त’मिति । सर्वकाअणमृताय सर्वरक्षकाय सर्वशेषिणे श्रियः पतये एव स्वाभाविकेशेषभूत इति सर्वदाऽनुसन्धानमेव वैदिकी प्रपत्तिः । 

स्वेज्जीवनेच्छा यदि ते स्वसत्तायां स्पृहा यदि ।
आत्मदास्यं हरेः स्वाम्यं स्वभाव्ञ्च सदा स्मरज् ॥

इत्येव सूत्रे प्रतिपादितम् ।
पाञ्चरात्रे तु –
त्युक्त्वा त्रयीं तन्त्रमेव प्रपद्य शरणं स्थिताः ॥ इति

अनन्यसाध्ये स्वाभीष्टे महाविश्वासपूर्वकम् ।
तदेकोपायतायाञ्चा प्रपत्तिः शरणागतिः ॥

इति च उपदिश्यते । तस्याः प्रपत्तेः सकृत्करणात् समन्त्रकत्वाभावात् तच्छेष-गत्यनुस्मरणाभावाच्च तां तान्त्रिकप्रपत्तिं विहाय ‘यदेव विद्यया करोति तदेव वीर्यवत्तरं भवती’ ति श्रुत्या वैदिकप्रपत्तिमेवोक्तवान् सूत्रकारः ।

स्कान्देः – 
विप्ण्वागमादितन्त्रेषु दीक्षितानां विधीयते ।
शङ्कचक्रगदापुर्वैरङ्कनं नान्यदेहिनाम् ॥

शिवागमादिदीक्षाणां धार्यं तिर्यक् त्रिपुण्ड्रकम् ॥ इति 

विष्णुः – 
शङ्खचक्राद्यङ्कनञ्च गीतनृत्तादिकं तथा ।
एकजातेरय धर्मः न जातुस्याद्द्विजन्मनाम् ॥ इति

श्रीभागवते दशमरकन्धेः –
त्रिवक्रायामुपश्लेकः पुत्रः कृष्णमनुव्रतः ।
शिष्यस्साक्षान्नारदस्य ददौ चित्तमखण्डितम् ॥

तेनोक्तं सात्त्वत तन्त्रं यत् ज्ञात्वा मोक्षभाग्भवेत् ।
यत्र स्त्रीशूद्रदासानां संस्कारो वैष्णवः स्मृतः ॥ इति

पद्मपुराणे –
वेदज्ञे ब्राह्मणे नित्यं सर्वास्तिष्ठन्ति देवताः ।
इति तित्तिरिशाखायां श्रूयते नृपसत्तम ॥

दक्षिणेऽसे ब्राह्मणस्य शङ्खचक्रगदाधरः ।
हरिस्तिष्ठति वामे तु देवकीसूनुरादरात् ॥ 

ततो ब्राह्मणदेहोऽयं देवतागार उच्यते ।
तद्दाहे देवतास्सर्वे पलायन्ते दिशो दश ॥

अगारदाही स भवेत् तद्दाही ब्राह्मणाधमः ।
शङ्खं चक्रं मृदा यस्तु कुर्यात्तप्तायसेन वा ॥

स शूद्रवत् बहिष्कार्यः सर्वस्माद्द्विजकर्मणः ।
यथा श्मशानजं काष्ठमनर्हं सर्वकर्मसु ॥
तथा चक्राङ्कितो विप्रस्सर्वकर्मसु गर्हितः ॥ इति

तत्रैव-
मोहाद्वा लोभतोवापि व्पिरश्चक्राङ्कितो यदि ।
अनर्हस्सहि विज्ञेयः श्रौतस्मार्तेषु कर्मसु ॥

क्रियास्वनर्हतामेति यथा काष्ठं श्मशानगम् ।
तथा चक्रादिना दग्धाः सर्वकर्मस्वनर्हताम् ॥

दग्धार्धकायो यत्रास्ति ग्रामे जनपदेऽपि वा ।
श्मशानं तद्धि विज्ञेयं वासानर्हं द्विजन्मनाम् ॥ 

इत्यादिना दूषणमुक्तम् । एतानि तप्तसक्राङ्कनविधायकानि वचनानि ‘विष्ण्वागमादितन्त्रेषु दीक्षिताना’ मित्युक्तत्वात् एकजातिविषयत्वेनोक्तत्वात् ‘नान्य देहिना’मित्युक्तत्वाञ्च तान्त्रिकागमोक्तप्रकारेण दीक्षितविषयाणीत्यवगम्यते । यद्वा विधिनिषेधवचनानां वैयर्थ्यपरिहाराय ‘वपाश्रपणीभ्यामन्वारमते तन्नैवान्वारब्धं नैवानन्वारब्धं’ ‘अवघ्नेयमेव तत् नैव प्राशितं नैवाप्राशितम्’ इत्यादिश्रुतिन्यायेन समन्त्रकत्वेन भावनारूपेण श्रीवैखानसशास्त्रे प्रतिपादितम् । यथा- 

सुदर्शनमभीत्युक्त्वा दक्षिणे तु सुदर्शनम् ।
रविपामिति वामे च शङ्खञ्च बिभृयात्करे ॥ इति

महोपनिषदि – ब्रह्मसूक्ते –
 दक्षिणे तु भुजे विप्रो बि—याद्वै सुदर्शनम् ।
सव्ये तु शङ्खं बिभृयादिति वेदविदो विदुः ॥ इति 

मोहशास्त्रत्वात् शप्तविषयत्वाञ्च पञ्चरात्रे तापविधानं उक्तमिति केचिद्वदन्ति ॥

पद्मपुराणे गौतमः – 
यन्मयि ब्राह्मणाभासाः ! ऋजौ कैतवमीदृशम् ।
अनुष्ठितं ततो वेदमार्गभ्रष्ठाश्च पापिनः ॥ 

कालामुखे पाञ्चरात्रे कापाले शाम्भवेऽपि च ।
शाक्ते च दीक्षिता यूयं भवत ब्राह्मणाधमाः ॥ इति

ब्रह्मा –
बौद्धे भागवते तन्त्रे तृतीये पञ्चरात्रके ।
दीक्षिताश्च द्विजा नित्यं भवेयुर्निर्भया हरे ! ॥ 

श्रौतस्मार्तसमाचारे सद्योमुक्तिकरे शुभे ।
त्फ़द्भक्तिविमुखा नित्यं भवेयुः परिमोहिताः ॥

शङ्खचक्रगदापुर्ववज्रपाशाङ्कुशादिभिः ।
अङ्किताः श्रद्धया यूयं भवत ब्राह्मणाधमः ॥ इति

स्कान्दे – सूतसंहितायां सरस्वती प्रति रुद्रः –
श्रुतिर्बलीयसीत्युक्ता प्रमाणानां सुलोचने ॥ इत्यारभ्य

पञ्चरात्रादिमार्गाणां वेदमूलत्वमास्तिके ! ।
न हि स्वतन्त्रतस्तेन भ्रान्तिमूलानि रूपिणि! ॥

तथापि योऽशो मार्गेण वैदिकेनाविरुद्ध्यते ।
सोऽशः प्रमाणमित्युक्तं केषाञ्चिदधिकारिणाम् ॥ 

अत्यन्तस्खलितानान्तु प्राणिनां वेदमार्गतः ।
पाञ्चरात्रादयो मार्गाः कालेनैवोपकारकाः ।
तान्त्रिकाणां महादेवि न लभ्योऽव्यवधानतः ॥ इति प्रतिपादितम्

कौर्मे-
पुरा दारुवने पुण्ये मुनयो गृहमेधिनः!

इत्य़ारभ्य मायया गोकल्पनादि शापप्राप्तिपर्यन्तमुक्त्वा –
का नो वृत्तिर्महादेव शापान्नः त्रातुमर्हसि ।
तथा पाश्वस्थितं विष्णुं सम्प्रेक्ष्य वृषभध्वजः ॥ 

किमेतेषां भवेत्कार्यं प्राह पुण्यैषिणामिति ।
ततस्स भगवान् विष्णुः शरण्यो भक्तवत्सलः ॥

गोपतिं प्राह विपेन्द्रान् आलोक्य प्रणतान् हरिः ।
न वेदबाह्ये शास्त्रे च पुण्यलेशोऽपि शङ्कर ॥

सङ्गच्छते यतो धर्मो वेदादेव हि निर्बभौ ।
तथापि भक्तवाट्सल्यात् रक्षणीया महेश्वर ॥

आवाभ्यां सर्व एवैते विप्रा वै नात्रसंशयः ।
तस्माद्वै वेदबाह्यानां रक्षणार्थञ्च पापिनाम् ॥

विमोहनाय शास्त्राणि करिष्यामि वृषध्वज ।
एवं सञ्चोदितो रुद्रो माधवेनासुरारिणा ॥

चकार मोहशास्त्राणि केशवोऽपि शिवेरितः ।
कापालं यामलं वामं भैरवं पूर्वपश्चिमम् ॥

पाञ्चरात्रं पाशुपतं तथाऽन्यानि सहस्रशः ।
कृत्वा चाच्य च तद्देवान् कुर्वाणास्तत्र चोदितम् । 
पतन्ति नरके घोरे बहून् कल्पान् पुनः पुनः ॥ इत्यादिचोक्तम् ।

स्कान्दे शङ्करसंहितायाम् –
नेक्षेत पूजावेलायां नरं वत्स! बहिष्कृतम् ।
दधीचिना गौतमेन ये शप्ता ब्राह्मणाधमः ॥
कलाववतरिपयन्ति निन्दितास्ते बहिष्कृताः ॥ इति 

साम्बपुराणेः –
श्रुतिभ्रष्टः स्मृतिप्रोक्तप्रायश्चिते भयं गतः ।
क्रमेण श्रुतिसिद्ध्यर्थं मनुष्यस्तन्त्रमाश्रयेत् ॥

धर्मशास्त्रे पुराणे च प्रोक्तं हि मरणान्तिकम् ।
प्रायश्चित्तं मनुष्याणां पापिष्ठानां सुदारुणम् ॥ 

भयं दुर्बलचित्तानां मरणे जायते भृशम् ।
तेषामेवाभिरक्षार्थं तदहं तन्त्रमुक्तवान् ॥

पाञ्चरात्र भागवतं तन्त्रं सात्त्वतनामकम् ।
वेदभ्रष्टान् समुद्दिश्य कमलापतिरब्रवीत् ॥ इति

अन्यत्र –
अथांशोः सात्त्वतो नाम विष्णुभक्तः प्रतापवान् ।
महात्मा दाननिरतो धनुर्वेदविदां वरः ॥

स नाअदस्य वचनाद्वासुदेवार्चने रतः ।
शास्त्रं प्रवर्तयामास कुण्डगोलादिभिः श्रितम् ॥

तस्य नाम्ना तु विख्यातं सात्त्वतं नाम शोभनम् ।
प्रवर्तते महच्छास्त्रं कुण्डादीनां हितावहम्’ ॥ इति

वासिष्ठे –
बृद्धश्रावक निर्गन्धाः पाञ्चरात्रविदो जनाः ।
कापालिकाः पाशुपताः पाषण्डा ये च तद्विधाः ॥

यस्यश्नन्ति हवीष्येते दुरात्मानस्तु तामसाः ।
न तस्य तद्भवेच्छास्त्रं प्रेत्येह च न तत्फलम् ॥ इति

लैङ्गे – नवमाध्याये युगधर्मे –

अङ्किताश्च भाविष्यन्ति देवतायुधलाञ्छनैः ।
नारायणमशृण्वन्ति युगान्ते समुपस्थिते ॥

अन्यानि यानि कर्माणि श्रौतानि मुनसत्तम ।
स्मार्तानि नाचरिष्यन्ति कलौ ब्रह्मन् नरास्सदा ॥

आग्नायं धर्मशास्त्रञ्च पुराणं भारतं मुने ।
अल्पमात्रमिति ब्रह्मन् वदिष्यन्ति कलौ युगे ॥

न कुर्युः श्रौतकर्माणि श्रद्धया मुनिसत्तम ।
स्वधर्मे रुचिता नास्ति ब्राह्मणानां कलौ युते ॥

पाञ्चरात्रं प्रशंसन्ति केचिद्भागवतं मुने ।
केचित्कापालमिच्छन्ति केचित्पाशुपतं मुने ॥ 

केचिद्बौद्धं प्रशंसन्ति केचिद्दैगम्बरं तथा ।
केचिल्लोकायतं ब्रह्मण् केचित्सौमं महामुने ॥

लाकुलं केचिदिच्छन्ति तथा केचित्तु भैरवम् ।
केचिद्वामं प्रशंसन्ति केचिच्छाक्तं तथैव च ॥

शाम्भवं केचिदिच्छन्ति यामलं भुवि केचन ।
अन्यानि यानि शास्त्राणि विरुद्धानि महामुने ॥

तीर्थविक्रयिणः केचिद्देवविक्रयिणः परे ।
क्षीरविक्रयिणः केचिदाज्यविक्रयिणः परे ॥

मांसविक्रयिणः केचित्सुराविक्रयिणः परे ।
पुत्रविक्रयिणः केचिद्दारविक्रयिणः परे ॥

भर्तृविक्रयिणः केचिद्भविष्यन्ति कलौ नराः ॥ इति 

	अतः पाञ्चरात्रोक्तं तप्तचक्रधाअणं सर्वसाधारणं न भवतीति सिद्धम् ।

	अथ यदुक्तं सर्वसाधारणं न भवतीति तन्नोपपद्यते – आथर्वणे ‘चक्रं बिभर्ति वपुषाऽभितप्तं बलं देवानाममितस्य विष्णोः । स एति नाकं दुरिता विधूय प्रयात्नि यद्यतयो वीतरागाः ॥ ‘चरणं पवित्रं विततं पुराणं’ इत्यादि श्रुतिभिः सर्वसाधारणत्वेन श्रूयमाणत्वात् इति चेत् – न । तप्तचक्रधारणे प्रायश्चित्तविधानात् । अतः यथोक्तमार्गेण भावनारूपेणैव चक्राङ्कनं न तु तप्तरूपेण । सर्वसाधारणश्रुतिस्तु वैखानसेतरविषया । ‘यस्य मे श्रिय’ मित्यादिश्रुत्यविरोधेन अर्थव्यवस्थायाः कार्यत्वात् । अतः तप्तचक्राङ्कनं सर्वसाधारणं न भवति । 

किञ्च- 
यत्र शास्त्रगतिर्भिन्ना सर्वकर्मसु भारत ।
उदितेऽनुदिते चैव होमभेदे यथा भवेत् ।
स गरीयान् महाबाहो सर्वशास्त्रोदितादपि ॥ 

इति सुमन्तुस्मवणाञ्च व्यवस्थितविकल्पोत्र वक्तव्यः ॥ 

	किञ्च ब्रह्मरुद्रादीनामपि संहारकर्ता हरिरेवेति श्रूयते । यजुषि-हरिहरन्तमनुयन्ति देवाः विश्वस्येशानं वृषभं मतीना मिति ।

ब्रह्मपुराणे –
ब्रह्माणमिन्द्रं रुद्रञ्च यमं वरुणमेव च ।
निगृह्याहरते यस्मात्तस्माद्धरिरिहोच्यते ॥

ब्रह्मा शम्भुस्तथैर्वाकश्चन्द्रमाश्च शतक्रतुः ।
एवमाद्यास्तथैवन्ये युक्ता वैष्णवतेजसा ॥

जगत्कार्यावसाने तु वियुज्यन्ते च तेजसा ।
तेजसश्चैव ते सर्वे पञ्चत्वमुपयन्ति च ॥ इति

	ननु-हरिं हरन्तमिति पूर्वॊपात्तयजुषि ईशानशब्दश्रवणात् रुद्र एव संहाअकर्तेति श्रूयत इति चेत् – तदसत् । तत्र ‘विश्वस्येशान’मिति जगन्नियामकत्वमुच्यते । तथा च ‘पतिं विश्रस्यात्मेश्वर’ मितिवत् नारायण एव अत्र प्रतिपाद्यः । ‘अस्येशाना जगतो विष्णुपत्नी’ स हरिः सुवित्तमः, ‘पेरुरिन्द्राय पिन्वत’ ‘विराडसि’, ‘बृहती श्रवसीन्द्रपत्नी धर्मपत्नी’, ‘स ब्रह्मा स शिवस्सेन्द्रः’ इत्यादि श्रुतयोत्र विभावनीयाः । 

ननु –
कौर्मे अष्टमाध्याये – रामायणसङ्क्षेपे –
स कृत्वा वानरशतैः लङ्काद्वारं महोदधौ ।
सेतुं परमधर्मात्मा रावणं हतवान् प्रभुः ॥

इति रावणवधादिकं प्रतिपाद्य
सेतुमध्ये महादेवमीशानं कृत्तिवाससम् ।
स्थापयामास लिङ्गस्थं पूजयामास राघवः ॥ 

तस्य देवो महादेवः पार्वत्या सह शङ्करः ।
प्रत्यक्षमेव भगवान् दत्त्वान् वरमुत्तमम् ॥ 

इति भगवतो रुद्रोपासनमुच्यते इति चेत्-सत्यम् । रुद्रस्य तदपि भगवदूरप्रसादलब्धम् । एवं हि वाराहे प्रागितिहासे रुद्रगीतासु उच्यते । यथा –
अङ्गस्त्यं प्रति रुद्रः –
ब्रह्मणाऽहं पुरा सृष्टः प्रोक्तः सृज इति प्रजाः ।
अविज्ञाताऽसमर्थोऽहं निमग्नस्सलिले द्विज ॥ इत्यारभ्य

	जलमध्ये कालमेघसङ्काशः अतिशोभनः पुण्डरीकाक्षः कश्चित् पुरुषो रुद्रेण दृष्टः कस्त्वमिति रुद्रेण पृष्टस्य तस्य प्रतिवचनम् –

अहं नारायणो देवो जलशायी सनातनः ।
दिव्यं चक्षुर्भवतु ते तेन मां पश्य यत्नतः ॥ इति प्रतिपाद्य 

एवमुक्तस्तदा तेन यावदाश्याम्महं तनुम् ।
तावदङ्गुष्ठमात्रन्तु ज्वलद्भास्करतेजसम् ॥

तमेवाहं प्रपश्यामि तस्य नाभौ तु पङ्कजम् ।
ब्रह्माणां तत्र पश्यामि ह्यात्मानञ्च तदङ्कतः ॥

एवं दृष्ट्वा महात्मानं ततो हर्षमुपागतः ।
तं स्तोतुं द्विजशार्दूल मतिर्मे समजायत ॥ 

इत्युपक्रम्य महत्स्तोत्रमुक्त्वा अन्ते रुद्रेण भगवन्तं प्रत्यभीष्टनिवेदनं प्रतिपादितम् । यथा-

इति स्तुतो मे भगवन्ननादे जुषस्व भक्तस्य विशेषतश्च ।
सृष्टिंसृजस्वेति तु चोदितस्य सर्वज्ञतां देहि नमोऽस्तु विष्णो ॥ इति

एवं स्तोत्रे परिसमापिते –
वरं वरव भद्रं ते देवदेव उमापते!

इति भगवता नियुक्तः रुद्रः –
ब्रह्मणा चाहमुक्तस्तु प्रजास्सृज इति प्रभो ।
तत्र ज्ञानं प्रयच्छस्व त्रिविधं भूतभावन ॥ इति प्रार्थयामास ।

तदा श्रीभगवान्-
सर्वज्ञस्त्वं व सन्देहो ज्ञानराशिरसनातनः ।
देवानाञ्च सदा पूज्यः सर्वदा त्वं भविष्यसि ॥ इति वरं ददौ

तदनु –
एवमुक्ते पुनर्वाक्यमुवाचोमापतिर्मुदा ।
अन्यं देहि वरं देव प्रसिद्धं सर्वजन्तुषु ॥

मर्त्यो भूत्वा भवानेव मामाराधय केशव ।
मां वहस्व च देवेश वरं मत्तो गृहाण च ॥

येनाहं सर्वदेवानां पूज्यात्पूज्यतरोऽभवम् ॥ इति पुनः तेन प्रार्थितः

श्रीभगवान् –
देवकार्यावतारेषु मानुष्यत्वमुपागतः ।
त्वामेवाराधियिष्यामि त्वञ्च मे वरदो भव ॥ 

यत्त्वयोक्तं वहस्वेति देवदेव उमापते ।
स त्वां वहामि देव त्वां मेघो भूत्वा शतं समाः ॥ इति वरमपि ददौ 

एवमेव हरिर्देवः सर्वेशस्सर्वभावनः ।
वरदोऽभूत्पुरा मह्यं तेनाहं दैवतैर्वृतः ॥

नारायणात्परो देवो न भूतो न भविष्यति ।
एतद्रहस्यं देवानां पुराणान्ञ्च सत्तम ॥ इति

किञ्च,
श्रीविष्णुपुराणे –
देवतिर्यङ्मनुष्येषु शरीरग्रहणात्मिका ।
लीलेयं सर्वभूतस्य तव चेष्टोपलक्षणा ॥

देवतिर्यङ्मनुष्याख्याचेष्टावन्ति स्वलीलया ।
जगतामुपकाराय न सा कर्मनिमित्तजा ॥ इति 

	एवं नृसिंहरूपिणा भगवता शरभरूपेणागतानां ब्रह्मरुद्रादीनामपि संहारादिकं नारसिंहपुराणादिष्ववगम्यते ॥ यथा –

तत्र सप्तत्रिंशाध्याये –
हिरण्यकशिपोस्त्रस्तान् सेन्द्रान् देवान् बृहस्पतिः ।
क्षीरोदस्योत्तरं गत्वा स्तूयतां तत्र केशवः ॥
युष्मानिस्संस्तुतो विष्णुः प्रसन्नो भवति क्षणात् ॥ इत्यारभ्य

युष्मदागमनं सर्वं जानाम्यसुरमर्दनाः! ।
हिरण्यकविनाशार्थं स्तुतोऽहं शङ्करेण च ॥ इत्युक्त्वा

हिरण्यकवधानन्तरं-
तस्य कोपाभिभूतस्य नृसिंहस्य जगत्पतेः ।
दृष्ट्वा भयानकं रूपं वित्रेसुर्देवदानवाः ॥ 

इत्यारभ्योक्तस्तोत्रानन्तरं ब्रह्मसमीपगमनादिकं प्रतिपाद्य –
तस्मिन् भगवति क्रुद्धे नृसिंहे परमात्मनि ।
प्रवेपितं जगदिद देवेशे कुपिते भृशम् ॥

त्वत्तो हि नान्यश्शरणं देवानामिह विद्यते ।
नरसिंहसमुद्भूतं भयं नाशाय मे हरे ॥

इत्यादिना रुद्रपार्थनादिकमुक्त्वा
हतो हिरण्यकशिपुः येन दैत्यो महाबलः ।
को नश्शमयिता तस्य कोपस्य हरिमेधसः ॥ 

त्वं मे जनयिता देव स ते जनयिता हरीः ।
तस्य देवस्य कश्शक्तो विष्णोर्वै निग्रहे भवेत् ॥

यद्भयात्पवते वायुः सूर्यस्तपति यद्भयात् ।
यद्भयाद्धरणी धत्ते निग्रहे तस्य कः प्रभुः ।
तथाऽप्युपायो दृश्यो मे परमेण समाधिना ॥

कृते तस्मिन् भवेच्छ्रेयः तूष्णीम्भावो न रोचते ।
अश्वानां महिषः शत्रुः वारणानां मृगाधिपः ॥ 

वानराणां तथा मेषः फणीनां गरुडः स्मृतः ।
मूषकानान्तु मार्जारो मृगाणां श्वा प्रकीर्तितः ॥

वायसानां दिवाभीतः सिंहानां शरभास्तथा ।
ततो निर्मापयिष्यामः शरभ भयशान्तये ॥

शरमोऽधिष्ठितोऽस्माभिः नृसिंह शमयिष्यति ।
इत्येवमुक्ता भगवान् ससर्ज शरभं तथा ॥

यस्य सन्दर्शनादेव त्रस्तमासीज्जगत्तयम् ।
ततस्तस्य भवानीशह् तुण्डस्थानमरोचत ॥

पृष्ठभागे चतुर्वक्तं तस्य रुद्रो न्यवेशयत् ।
सं मसूर्यौ नयनयोः माऋत पक्षयोर्द्वयोः ॥

पादेषु भूधरान् सर्वान् शिवस्तस्य न्यवेशयत् ।
एवं निर्माय शरभं भवः प्रमथनायकः ॥ 

जगर्ज नरसिंहं तं समुद्दिश्य भयानकम् ॥

इति शरभनिर्माणादिकं प्रतिपाद्य 
ततःक्षणेन शरभो नादपूरितदिङ्मुखः ।
अभ्याशमगमद्विष्णोः निनदन् भैरवं स्वनम् ॥

तमभ्याशगतं दृष्ट्वा नृसिंहः शरभं रुषा ।
जघान निशितैरुग्रैः नखरिनखवरायुधः ॥

निहते शरभे तस्मिन् रौद्रे मधुविघातिना ।
तुष्टुबुः पुण्डरीकाक्ष देवा देवर्षयस्तथा ॥ 

इति भगवता ब्रह्मरुद्राद्यधिष्ठितशरभहननं प्रतिपादितम् ।

गारुडे अष्टनवतितमाध्यायेः –
हन्तुमभ्यागतं रौद्रं शरभं नरकेसरी ।
नखैर्विदारयामास हिरण्यकशिपं यथा ॥ 

निकृत्तबाहूरुशिराः वज्रकल्पमुखैर्नखैः ।
मेरुपृष्ठे नृसिंहेन शरभस्सहसाऽपतत् ॥ इति

पाद्मेः –
तौ युध्यमानौ तु चिरं वेगेन बलवत्तरौ । 
विनाशं जग्मतुर्देवौ नृसिंहशरभाविति ॥

ततः क्रुद्धो महाबाहुः नृसिंहो भीम्निस्स्वनः ।
सहस्रकरपन्नेत्रः तस्य गात्राण्यकर्तयत् ॥

पतितं भीममत्युग्रं गतासु द्रष्टुमागताः ।
ऋषयोदेवगन्धर्वा यत्र् शेते भवो हरः ॥

तं दृष्ट्वा परमं जग्मुः विस्मयन्तु दिवौकसः ।
प्रशशंसुस्तथा कर्म नृसिंहस्य महाद्भुतम् ॥ इति

श्रीभागवते –
ततस्त्वरितमादाय रुद्रं शरभरूपिणम् ।
विददार नखैस्तीक्ष्णैः हिरण्यकशिपुं यथा ॥ इति 

किञ्च आनुशासनिके उमामहेश्वरसंवादे भागवतोऽङ्गभावेन विना रुद्रोपासनं कुर्वतां शूद्रतुल्यत्वमुक्तं । यथा दक्षाध्वरे –

रुद्राणी - अहं ज्येष्ठा विशिष्टा च तस्मात्त्वं मां सपूजय ।
दक्षः – न तु ज्येष्ठा विशिष्टा त्वं मम पूज्या इमास्सुताः ॥ 

इत्यादिना रुद्राणीदूषणमध्वरभङ्गादिकं च प्रतिपाद्य रुद्रं प्रति शापोत्सर्गः क्रियते ।

एतद्वंशसमुद्भूतैरस्पृश्यस्त्वं भविष्यसि ।
नैतद्वंशेषु यः कश्चित् त्वद्भक्तो हि ज्निप्यति ॥

अज्ञानात्त्वं हि यः कश्चित् मुनिर्वा ब्राह्मणोऽपि वा ।
अनुजीवति चेत्तस्मात्तुल्यश्शूद्रेण गर्हितः ॥

भावेद्देवलकश्चैव रुद्रकाल्युपजीवकः ॥ इति

	अतो नारायणस्य रुद्रेण समानतया बोधायनेन प्रतिपादित्वात् बोधायनाप-स्तम्बादिसूत्रेषु षड्वितात्पर्यलिङ्गाभावात् तेषां सृष्टिकालादारभ्य नारायणैकपरत्वाभावात् नानादेवतोपासकत्वदर्शनाच्च परमैकान्तित्वं न सम्भवति । एवं कात्यायन सूत्रिणामपि – 

ब्राह्मवैष्णवरौद्रैस्तु सावित्रैर्मैत्रवारुणैः ।
तल्लिङ्गैरेव मन्त्रैस्तु अर्चयेत्तु समाहितः ॥ 

इति प्रतिपादनात् न परमैकान्तित्वम् । 

द्राह्यायणसूत्रे तु रुद्रविषयत्वेन कर्मारम्भे प्रपदनमुक्तम् ।

अतः श्रीमन्नारायणैकपस्त्वात् परमैकान्तित्वं श्रीमद्वैखानसानामेवेति प्रतिज्ञाकर्तुमुचिता । एवं ‘अखिलजगदेककाअणश्रीमन्नारायणैकपरत्वात्’ इति नवमहेतुर्निरूपितः ।

इति नवमहेतुनिरूपणम् 

*************

अथ दशमहेतुनिरूपणम् 

	अथास्य श्रीवैखानसूत्रस्य श्रीमन्नारायणैकपरत्वाद् तत्सूत्रानुष्ठानवतामेव भगवत्प्रियतमत्वमुपपद्यतैति प्रतिपादनाय ‘भगवत्प्रियतमत्वोपपत्ते’ रिति दशमहेतुर्निरूप्यते –

छन्दोगब्राह्मणे – ‘वैखानसा वा ऋषय इन्द्रस्य प्रिया आसन्’ इति । अत्र इन्द्रशब्दः परमात्मपर इति पूर्वमेवोक्तम् ।

बाराहे – 
अश्वत्थः कपिला गावः तुलसी विखनास्तथा ।
चत्वारो मत्प्रिया राजन्! तेषां वैखानसो वरः ॥ इति

यत्र वैखानसा विप्रा यत्र सन्ति गवां गणाः ।
यत्र बिल्वाः पलाशाश्च तत्र सन्निहितो हरिः ॥ इति

कौर्मे-
मच्चिता मद्गतप्राणा मयि सङ्गतमानसाः ।
अनन्यशरणा राजन् तस्माद्वैखानसा वराः ॥ इति

पाञ्चरात्रे पौष्करे-
विप्रा वैखानसाख्या ये ते भक्तास्तत्त्वमुच्यते ।
एकान्तिनः सुसत्वस्था देहान्तं नान्ययाजिनः ॥

कर्तव्यमिति देवेशं संयजन्ते फलं विना ।
प्राप्नुवन्ति च देहान्ते वासुदेवत्वमब्जज ॥ इति

बृहन्नारादीये –
देवार्चनपरा ये च ये च तत्साधका नराः ।
पूजां दृष्ट्वानुमेदन्ते ते वै भागवतोत्तमाः ॥ 

यस्तु भोगतया विष्णोः सत्कृत्यं कुरुते सदा ।
स भवेत्परमैकान्ती महाभागवतोत्तमः ॥ 

य ऐकान्त्यगता विष्णौ भगवत्यात्मभावने ।
ते वैष्णवा भागवतास्सन्त इत्यपि कीर्तिताः ॥ 

मन्मानसाश्च मद्भक्ता मम पूजासु लोलुपाः ।
मत्कथाश्रवणे सक्तास्ते वै भागवताः स्मृताः ॥ इति

येऽर्चयन्ति नरा भक्त्या नारायणमनामयम् ।
तानर्चयन्ति विबुधा ब्रह्माद्या देवतागणाः ॥

मयि भक्तिपरो यस्तु मद्याजी मत्परायणः ।
मद्ध्यानी स्वकुलं सर्वं नयत्यच्युतरूपताम् ॥ 

येऽर्चयन्ति सदा विष्णुं न ते प्राकृतमानुषाः ।
विष्णुलोकात्समुत्पन्नास्ते देवा नात्र संशयः ॥ 

नाविष्णुर्जायते विष्णुर्ना विष्णुर्विष्णुमर्चयेत् ।
रूपद्वयं हरेः प्रोक्तं बिम्बमर्चक एव च ॥

बिम्बेत्वावाहनादूर्ध्वं सदा सन्निहितोऽर्चके ।
अर्चकस्तु प्रसन्नात्मा हरिरेव न संशयः ॥ 

कलिः कृतयुगस्तेषां क्लेशाश्चैव सुखावहाः ।
येषां शरीरमनिशं हरिशुश्रूषणे रतम् ॥ इति

भागवते –
सा वागनन्तरस्य गुणाण् गृणीते करौ च तत्कर्मकरौ मनश्च ।
स्मरेवसन्तं स्थिरजङ्गमेषु श्रुणोति तत्पुण्यकथास्स कर्णः ॥ 

शिरश्च तस्याङ्घ्रिषु नम्रमाणं तमेव यः पश्यति तद्धि चक्षुः ।
अङ्गानि विष्णोरथ तज्जनानां पादोदकं यानि वहन्ति नित्यम् ॥

हृदि रूपं मुखे नाम नैवेद्यमुदरे हरेः ।
पादोदकञ्च निर्माल्यं यस्य मूर्ध्नि स वैष्णवः ॥ इति 

श्रुतिरपि – तदस्य प्रियमभिपाथो अश्याम् नरो यत्र देवयवो मदन्ति उरुक्रमस्य स हि बह्दुरित्था विष्णोः पदे परमे मध्व उत्सः इति । अस्यार्थः-विष्णोः प्रियं तत्पाथः निवेदितमन्नादिकम् अभ्यश्याम् । देवयवो नराः देवाराधकाः यत्र मदन्ति यस्मिन् निवेदिततीर्थप्रसादादिके स्वीकृते मदन्ति हृष्टा भवन्ति । यद्वा ब्रह्मादीनपि न गणयन्ति । इत्था इत्थं प्रतिदिनं वर्तमानः उरुक्रमस्य विष्णोर्बन्धुः जात्येकवचनम् । स एवातीवाभिमतः परमे सर्वोत्कृष्टे मध्वे मधुवत् भोग्यतमे विष्णोः पदे उत्स उत्सुकः । यद्वा उत्कृष्टः ॥ 

श्रुत्यन्तरे –
विष्णुनाशितमश्नन्ति विष्णुना पीतं पिबन्ति विष्णुना घ्रातं जिघ्रन्ति विष्णुना रसितं रसयन्ति तस्माद्विद्वाँ सो विष्णूपहृतं भक्षयेयुः इति । 

भागवते –
त्वयोपभुक्तस्रग्गन्धवासोऽलङ्कारचर्चिताः ।
उच्छिष्टभोजिनो दासास्तव मायां तरेमहि ॥ इति

हारीतः –
कृपादत्तं हस्तगतं विष्णुभुक्तोझ्जितन्तु यत् ।
उपवासछलान्नात्ति तेन भुक्तं सुरोपमम् ॥ इति

भृगुः –
हविः कृत्वा चतुर्भागमूर्ध्वभागौ निवेदयेत् ।
अधस्तादेकभागेन होम बलिमथाचरेत् ॥

यदंशं पात्रसंशिष्टं पूजकायैव निर्मितम् ।
अग्निकार्यावशिष्टञ्च बलिशिष्टञ्च यद्धविः ।
सर्वं तत्पूजकायैव प्रोक्तमेवं मनीषिभिः ॥ इति

यज्ञाधिकरे भृगुः –
आत्मनश्च चतुर्थाशं वैश्वदेवार्थमर्चकः ।
आदाय वैश्वदेवान्ते शिष्टान्नं भोजयेत्पुनः ॥

बलिशेषं होमशेषं वैश्वदेवे विशेषतः ।
गृह्णीयाद्वैश्वदेवार्थं भोजनार्थञ्च ऋत्विजः ॥ इति 

काश्यपः –
सर्वहविःपात्रेषु शिष्टमन्नं सर्वं भगवन्निवेदितमपूपादिकञ्च पूजका गृह्णीयुः। यथा गुरोरुच्छिष्टं पुत्रशिष्यभृत्यानां भोज्यं, तथा सर्वस्य रक्षितुः सौम्यमूर्तेः सर्वव्यापिनो विष्णोः जगद्गुरोर्निवेदितम—विश्वं चतुर्वर्णानां भक्तिमतां सर्वेषां भोज्यम्, अभक्तिमतामभोज्यम् । इति 

श्रीपाञ्चरात्रे ईश्वरसंहितायाम् – समाराधनाध्याये _ 
स्कन्दः –
त्वया निषेध आख्यातो मन्त्रदत्तस्य वस्तुनः 
सर्वस्य पत्रपुष्पान्नपूर्वस्य परमेश्वर ॥ 

तस्येदानीं प्रदानञ्च प्राशनञ्च प्रशंससि ।
किमेतदत्र मे जाटस्संशयः परमेश्वर ॥ 

ईश्वरः –
प्रदान प्राशनं पुत्र उपभोग्यत्वमेव च ।
शैवे पाशुपते दृष्टमचिरादेव पापकृत् ॥

तत्पुनर्वैष्णवे मार्गे वर्तते व्यत्ययेन तु ।
अनन्तफलदं दानात् प्राशनात् कोष्ठशुद्धिकृत् ॥ इति

तत्रैव-देवताचने –
कर्षं नयति पापानि पुण्यवृद्धिं करोति च ।
दानैर्धर्मैः तथा पुण्यैस्तापोर्भिश्च न तत्फलम् ॥

भगवद्भक्तिपूतानां यत्फलं प्रापणादनात् ॥ इति

अन्यत्र –
सत्सङ्गदेवार्चनसत्कथासु परोपदेशे च रतो मनुष्यः ।
स याति विष्णोः परमं पदं यद्देहावसानेऽच्युततुल्यतेजाः ॥ इति

अन्यत्र –
नारायणैकनिष्ठा ये सात्त्विकास्तान् निबोधत ।
पुरुषा राजसाश्चैव नानादैवतयाजिनः ॥ 

बाह्या निर्देवताश्चैव तामसाः परिकीर्तिताः ।
रजस्तमोऽभिभूतानां न तु मोक्षः कथञ्चन ॥ इति 

पुराणान्तरे –
यत्रैव पूज्यते विष्णुर्विधिना प्रयतैर्नरैः ।
न तत्र ह्याधिदौर्गत्यव्याधिचौरादेकं भयम् ॥ इति 

किञ्च –
नित्यमुक्तोपभोग्यत्वात्परव्यूहात्मनो हरेः ।
तत्कालसन्निकृष्टैकलक्ष्यत्वाद्विभवात्मनः ॥

विशुद्धैर्योगसंसिद्धैश्चिन्त्यत्वादन्तरात्मनः ।
अर्चामन्येव सर्वेषामधिकारो निरङ्कुशः ॥ 

अर्चावतारविषये ममाप्युद्देशतस्तथा ।
उक्ता गुणा न शक्यन्ते वक्तुं वर्षशतैरपि ॥ 

एवं पञ्चप्रकारोऽहमात्मनां पततामघः
पुर्वस्मादपि पूर्वस्मात् ज्यायांश्चैवोत्तरोत्तरः ॥

सौलभ्यतं जगत्स्वामी सुलभोह्युत्तरोत्तरः ॥

इति प्रतिपादितरित्या भगवतः परत्वदिषु सौलभ्याभावात् अखिललोकसमु-ज्जीवनार्थमर्चावतारः । तदेकपरत्वाद्वैखानसाः तत्प्रियतमाः । एतदृशनारायणैक- परत्वाभावाद्बोधायनस्य आपस्तम्बादीनाञ न कथञ्चदपि परमिकान्तित्वं भगवत्प्रियतमत्वञ्च सम्भवति ।

	एवं च वैखानसानामेव परमैकान्तित्वं भागवत्प्रियतमत्वञ्चोपपद्यते इति सर्वं समञ्जसमिति दशमो हेतुर्निरूपितः । 

इति दशमहेतुनिरूपणम् ।

इति श्रीरमणवेङ्कटाचलेश्वरपादारविन्दसपर्यानिरतस्य सर्वतन्त्रस्वतन्त्रस्य
श्रीनिवासमखिवेदान्तदेशिकस्य कृतिषु श्रीवैखानससूत्र-
तात्पर्यचिन्तामणौ दशविवहेतुनिरूपणम्
उपोद्धातभागः समाप्तः । 

**************








		






































 