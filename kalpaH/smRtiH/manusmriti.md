               
ं१।०१अ मनुमेकाग्रमासीनमभिगम्य महर्षयः।
ं१।०१च् प्रतिपूज्य यथान्यायमिदं वचनमब्रुवन्॥ .
ं१।०२अ भगवन् सर्ववर्णानां यथावदनुपूर्वशः।
ं१।०२च् अन्तरप्रभवानां च धर्मान्नो वक्तुमर्हसि॥ .
ं१।०३अ त्वमेको ह्यस्य सर्वस्य विधानस्य स्वयम्भुवः।
ं१।०३च् अचिन्त्यस्याप्रमेयस्य कार्यतत्त्वार्थवित् प्रभो॥ .
ं१।०४अ स तैः पृष्टस्तथा सम्यगमितोजा महात्मभिः।
ं१।०४च् प्रत्युवाचार्च्य तान् सर्वान् महर्षींश्रूयतामिति॥ .
ं१।०५अ आसीदिदं तमोभूतमप्रज्ञातमलक्षणम्।
ं१।०५च् अप्रतर्क्यमविज्ञेयं प्रसुप्तमिव सर्वतः॥ .
ं१।०६अ ततः स्वयम्भूर्भगवानव्यक्तो व्यञ्जयन्निदम्।
ं१।०६च् महाभूतादि वृत्तोजाः प्रादुरासीत् तमोनुदः॥ .
ं१।०७अ योऽसावतीन्द्रियग्राह्यः सूक्ष्मोऽव्यक्तः सनातनः।
ं१।०७च् सर्वभूतमयोऽचिन्त्यः स एव स्वयमुद्बभौ॥ .
ं१।०८अ सोऽभिध्याय शरीरात् स्वात् सिसृक्षुर्विविधाः प्रजाः।
ं१।०८च् अप एव ससर्जादौ तासु वीर्यमवासृजत्॥ .
ं१।०९अ तदण्डमभवद्धैमं सहस्रांशुसमप्रभम्।
ं१।०९च् तस्मिञ्जज्ञे स्वयं ब्रह्मा सर्वलोकपितामहः॥ .
ं१।१०अ आपो नारा इति प्रोक्ता आपो वै नरसूनवः।
ं१।१०च् ता यदस्यायनं पूर्वं तेन नारायणः स्मृतः॥ .
ं१।११अ यत् तत् कारणमव्यक्तं नित्यं सदसदात्मकम्।
ं१।११च् तद्विसृष्टः स पुरुषो लोके ब्रह्मैति कीर्त्यते॥ .
ं१।१२अ तस्मिन्नण्डे स भगवानुषित्वा परिवत्सरम्।
ं१।१२च् स्वयमेवात्मनो ध्यानात् तदण्डमकरोद् द्विधा॥ .
ं१।१३अ ताभ्यां स शकलाभ्यां च दिवं भूमिं च निर्ममे।
ं१।१३च् मध्ये व्योम दिशश्चाष्टावपां स्थानं च शाश्वतम्॥ .
ं१।१४अ उद्बबर्हात्मनश्चैव मनः सदसदात्मकम्।
ं१।१४च् मनसश्चाप्यहङ्कारमभिमन्तारमीश्वरम्॥ .
ं१।१५अ महान्तमेव चात्मानं सर्वाणि त्रिगुणानि च।
ं१।१५च् विषयाणां ग्रहीतॄणि शनैः पञ्चैन्द्रियाणि च॥ .
ं१।१६अ तेषां त्ववयवान् सूक्ष्मान् षण्णामप्यमितौजसाम्।
ं१।१६च् सन्निवेश्यात्ममात्रासु सर्वभूतानि निर्ममे॥ .
ं१।१७अ यन् मूर्त्यवयवाः सूक्ष्मास्तानीमान्याश्रयन्ति षट्।
ं१।१७च् तस्माच्छरीरमित्याहुस्तस्य मूर्तिं मनीषिणः॥ .
ं१।१८अ तदाविशन्ति भूतानि महान्ति सह कर्मभिः।
ं१।१८च् मनश्चावयवैः सूक्ष्मैः सर्वभूतकृदव्ययम्॥ .
ं१।१९अ तेषामिदं तु सप्तानां पुरुषाणां महौजसाम्।
ं१।१९च् सूक्ष्माभ्यो मूर्तिमात्राभ्यः सम्भवत्यव्ययाद् व्ययम्॥ .
ं१।२०अ आद्याद्यस्य गुणं त्वेषामवाप्नोति परः परः।
ं१।२०च् यो यो यावतिथश्चैषां स स तावद् गुणः स्मृतः॥ .
ं१।२१अ सर्वेषां तु स नामानि कर्माणि च पृथक् पृथक्।
ं१।२१च् वेदशब्देभ्य एवादौ पृथक् संस्थाश्च निर्ममे॥ .
ं१।२२अ कर्मात्मनां च देवानां सोऽसृजत् प्राणिनां प्रभुः।
ं१।२२च् साध्यानां च गणं सूक्ष्मं यज्ञं चैव सनातनम्॥ .
ं१।२३अ अग्निवायुरविभ्यस्तु त्रयं ब्रह्म सनातनम्।
ं१।२३च् दुदोह यज्ञसिद्ध्यर्थं ऋच्।यजुस्।सामलक्षणम्॥ .
ं१।२४अ कालं कालविभक्तीश्च नक्षत्राणि ग्रहांस्तथा।
ं१।२४च् सरितः सागरान् शैलान् समानि विषमानि च॥ .
ं१।२५अ तपो वाचं रतिं चैव कामं च क्रोधमेव च।
ं१।२५च् सृष्टिं ससर्ज चैवैमां स्रष्टुमिच्छन्निमाः प्रजाः॥ .
ं१।२६अ कर्मणां च विवेकार्थं धर्माधर्मौ व्यवेचयत्। 
ं१।२६च् द्वन्द्वैरयोजयच्चैमाः सुखदुःखादिभिः प्रजाः॥ .
ं१।२७अ अण्व्यो मात्रा विनाशिन्यो दशार्धानां तु याः स्मृताः।
ं१।२७च् ताभिः सार्धमिदं सर्वं सम्भवत्यनुपूर्वशः॥ .
ं१।२८अ यं तु कर्मणि यस्मिन् स न्ययुङ्क्त प्रथमं प्रभुः।
ं१।२८च् स तदेव स्वयं भेजे सृज्यमानः पुनः पुनः॥ .
ं१।२९अ हिंस्राहिंस्रे मृदुक्रूरे धर्माधर्मावृतानृते।
ं१।२९च् यद् यस्य सोऽदधात् सर्गे तत् तस्य स्वयमाविशत्॥ .
ं१।३०अ यथर्तुलिङ्गान्यर्तवः स्वयमेवर्तुपर्यये।
ं१।३०च् स्वानि स्वान्यभिपद्यन्ते तथा कर्माणि देहिनः॥ .
ं१।३१अ लोकानां तु विवृद्ध्यर्थं मुखबाहूरुपादतः।
ं१।३१च् ब्राह्मणं क्षत्रियं वैश्यं शूद्रं च निरवर्तयत्॥ .
ं१।३२अ द्विधा कृत्वाऽत्मनो देहमर्धेन पुरुषोऽभवत्।
ं१।३२च् अर्धेन नारी तस्यां स विराजमसृजत् प्रभुः॥ .
ं१।३३अ तपस्तप्त्वाऽसृजद् यं तु स स्वयं पुरुषो विराट्।
ं१।३३च् तं मां वित्तास्य सर्वस्य स्रष्टारं द्विजसत्तमाः॥ .
ं१।३४अ अहं प्रजाः सिसृक्षुस्तु तपस्तप्त्वा सुदुश्चरम्।
ं१।३४च् पतीन् प्रजानामसृजं महर्षीनादितो दश॥.
ं१।३५अ मरीचिमत्र्यङ्गिरसौ पुलस्त्यं पुलहं क्रतुम्।
ं१।३५च् प्रचेतसं वसिष्ठं च भृगुं नारदमेव च॥ .
ं१।३६अ एते मनूंस्तु सप्तान् यानसृजन् भूरितेजसः।
ं१।३६च् देवान् देवनिकायांश्च महर्षींश्चामितोजसः॥ .
ं१।३७अ यक्षरक्षः पिशाचांश्च गन्धर्वाप्सरसोऽसुरान्।
ं१।३७च् नागान् सर्पान् सुपर्णांश्च पितॄणांश्च पृथग्गणम्॥ .
ं१।३८अ विद्युतोऽशनिमेघांश्च रोहितैन्द्रधनूंषि च।
ं१।३८च् उल्कानिर्घातकेतूंश्च ज्योतींष्युच्चावचानि च॥ .
ं१।३९अ किन्नरान् वानरान् मत्स्यान् विविधांश्च विहङ्गमान्।
ं१।३९च् पशून् मृगान् मनुष्यांश्च व्यालांश्चोभयतोदतः॥ .
ं१।४०अ कृमिकीटपतङ्गांश्च यूकामक्षिकमत्कुणम्।
ं१।४०च् सर्वं च दंशमशकं स्थावरं च पृथग्विधम्॥ .
ं१।४१अ एवमेतैरिदं सर्वं मन्नियोगान् महात्मभिः।
ं१।४१च् यथाकर्म तपोयोगात् सृष्टं स्थावरजङ्गमम्॥ .
ं१।४२अ येषां तु यादृशं कर्म भूतानामिह कीर्तितम्।
ं१।४२च् तत् तथा वोऽभिधास्यामि क्रमयोगं च जन्मनि॥ .
ं१।४३अ पशवश्च मृगाश्चैव व्यालाश्चोभयतोदतः।
ं१।४३च् रक्षांसि च पिशाचाश्च मनुष्याश्च जरायुजाः॥ .
ं१।४४अ अण्डजाः पक्षिणः सर्पा नक्रा मत्स्याश्च कच्छपाः।
ं१।४४च् यानि चैवं।प्रकाराणि स्थलजान्यौदकानि च॥ .
ं१।४५अ स्वेदजं दंशमशकं यूकामक्षिकमत्कुणम्।
ं१।४५च् ऊष्मणश्चोपजायन्ते यच्चान्यत् किं चिदीदृशम्॥ .
ं१।४६अ उद्भिज्जाः स्थावराः सर्वे बीजकाण्डप्ररोहिणः।
ं१।४६च् ओषध्यः फलपाकान्ता बहुपुष्पफलोपगाः॥ .
ं१।४७अ अपुष्पाः फलवन्तो ये ते वनस्पतयः स्मृताः।
ं१।४७च् पुष्पिणः फलिनश्चैव वृक्षास्तूभयतः स्मृताः॥ .
ं१।४८अ गुच्छगुल्मं तु विविधं तथैव तृणजातयः।
ं१।४८च् बीजकाण्डरुहाण्येव प्रताना वल्ल्य एव च॥ .
ं१।४९अ तमसा बहुरूपेण वेष्टिताः कर्महेतुना।
ं१।४९च् अन्तस्सञ्ज्ञा भवन्त्येते सुखदुःखसमन्विताः॥ .
ं१।५०अ एतदन्तास्तु गतयो ब्रह्माद्याः समुदाहृताः।
ं१।५०च् घोरेऽस्मिन् भूतसंसारे नित्यं सततयायिनि॥ .
ं१।५१अ एवं सर्वं स सृष्ट्वैदं मां चाचिन्त्यपराक्रमः।
ं१।५१च् आत्मन्यन्तर्दधे भूयः कालं कालेन पीडयन्॥ .
ं१।५२अ यदा स देवो जागर्ति तदेवं चेष्टते जगत्।
ं१।५२च् यदा स्वपिति शान्तात्मा तदा सर्वं निमीलति॥ .
ं१।५३अ तस्मिन् स्वपिति तु स्वस्थे कर्मात्मानः शरीरिणः। 
ं१।५३च् स्वकर्मभ्यो निवर्तन्ते मनश्च ग्लानिमृच्छति॥ .
ं१।५४अ युगपत् तु प्रलीयन्ते यदा तस्मिन् महात्मनि।
ं१।५४च् तदाऽयं सर्वभूतात्मा सुखं स्वपिति निर्वृतः॥ .
ं१।५५अ तमोऽयं तु समाश्रित्य चिरं तिष्ठति सैन्द्रियः।
ं१।५५च् न च स्वं कुरुते कर्म तदोत्क्रामति मूर्तितः॥ .
ं१।५६अ यदाऽणुमात्रिको भूत्वा बीजं स्थाणु चरिष्णु च।
ं१।५६च् समाविशति संसृष्टस्तदा मूर्तिं विमुञ्चति॥ .
ं१।५७अ एवं स जाग्रत्स्वप्नाभ्यामिदं सर्वं चराचरम्।
ं१।५७च् सञ्जीवयति चाजस्रं प्रमापयति चाव्ययः॥ .
ं१।५८अ इदं शास्त्रं तु कृत्वाऽसौ मामेव स्वयमादितः।
ं१।५८च् विधिवद् ग्राहयामास मरीच्यादींस्त्वहं मुनीन्॥ .
ं१।५९अ एतद् वोऽयं भृगुः शास्त्रं श्रावयिष्यत्यशेषतः।
ं१।५९च् एतद् हि मत्तोऽधिजगे सर्वमेषोऽखिलं मुनिः॥ .
ं१।६०अ ततस्तथा स तेनोक्तो महर्षिमनुना भृगुः।
ं१।६०च् तानब्रवीद् ऋषीन् सर्वान् प्रीतात्मा श्रूयतामिति॥ .
ं१।६१अ स्वायम्भुवस्यास्य मनोः षड्वंश्या मनवोऽपरे।
ं१।६१च् सृष्टवन्तः प्रजाः स्वाः स्वा महात्मानो महौजसः॥ .
ं१।६२अ स्वारोचिषश्चोत्तमश्च तामसो रैवतस्तथा।
ं१।६२च् चाक्षुषश्च महातेजा विवस्वत्सुत एव च॥ .
ं१।६३अ स्वायम्भुवाद्याः सप्तैते मनवो भूरितेजसः।
ं१।६३च् स्वे स्वेऽन्तरे सर्वमिदमुत्पाद्यापुश्चराचरम्॥ .
ं१।६४अ निमेषा दश चाष्टौ च काष्ठा त्रिंशत् तु ताः कला।
ं१।६४च् त्रिंशत् कला मुहूर्तः स्यादहोरात्रं तु तावतः॥ .
ं१।६५अ अहोरात्रे विभजते सूर्यो मानुषदैविके।
ं१।६५च् रात्रिः स्वप्नाय भूतानां चेष्टायै कर्मणामहः॥ .
ं१।६६अ पित्र्ये रात्र्यहनी मासः प्रविभागस्तु पक्षयोः।
ं१।६६च् कर्मचेष्टास्वहः कृष्णः शुक्लः स्वप्नाय शर्वरी॥ .
ं१।६७अ दैवे रात्र्यहनी वर्षं प्रविभागस्तयोः पुनः।
ं१।६७च् अहस्तत्रोदगयनं रात्रिः स्याद् दक्षिणायनम्॥ .
ं१।६८अ ब्राह्मस्य तु क्षपाहस्य यत् प्रमाणं समासतः।
ं१।६८च् एकैकशो युगानां तु क्रमशस्तन्निबोधत॥ .
ं१।६९अ चत्वार्याहुः सहस्राणि वर्षाणां तत् कृतं युगम्।
ं१।६९च् तस्य तावत्शती सन्ध्या सन्ध्यांशश्च तथाविधः॥ .
ं१।७०अ इतरेषु ससन्ध्येषु ससन्ध्यांशेषु च त्रिषु।
ं१।७०च् एकापायेन वर्तन्ते सहस्राणि शतानि च ॥ .
ं१।७१अ यदेतत् परिसङ्ख्यातमादावेव चतुर्युगम्।
ं१।७१च् एतद् द्वादशसाहस्रं देवानां युगमुच्यते॥ .
ं१।७२अ दैविकानां युगानां तु सहस्रं परिसङ्ख्यया।
ं१।७२च् ब्राह्ममेकमहर्ज्ञेयं तावतीं रात्रिमेव च॥ .
ं१।७३अ तद् वै युगसहस्रान्तं ब्राह्मं पुण्यमहर्विदुः।
ं१।७३च् रात्रिं च तावतीमेव तेऽहोरात्रविदो जनाः॥ .
ं१।७४अ तस्य सोऽहर्निशस्यान्ते प्रसुप्तः प्रतिबुध्यते।
ं१।७४च् प्रतिबुद्धश्च सृजति मनः सदसदात्मकम्॥ .
ं१।७५अ मनः सृष्टिं विकुरुते चोद्यमानं सिसृक्षया।
ं१।७५च् आकाशं जायते तस्मात् तस्य शब्दं गुणं विदुः॥ .
ं१।७६अ आकाशात् तु विकुर्वाणात् सर्वगन्धवहः शुचिः।
ं१।७६च् बलवाञ्जायते वायुः स वै स्पर्शगुणो मतः॥ .
ं१।७७अ वायोरपि विकुर्वाणाद् विरोचिष्णु तमोनुदम्।
ं१।७७च् ज्योतिरुत्पद्यते भास्वत् तद् रूपगुणमुच्यते॥ .
ं१।७८अ ज्योतिषश्च विकुर्वाणादापो रसगुणाः स्मृताः।
ं१।७८च् अद्भ्यो गन्धगुणा भूमिरित्येषा सृष्टिरादितः॥ .
ं१।७९अ यद् प्राग् द्वादशसाहस्रमुदितं दैविकं युगम्।
ं१।७९च् तदेकसप्ततिगुणं मन्वन्तरमिहोच्यते॥ .
ं१।८०अ मन्वन्तराण्यसङ्ख्यानि सर्गः संहार एव च।
ं१।८०च् क्रीडन्निवैतत् कुरुते परमेष्ठी पुनः पुनः॥ .
ं१।८१अ चतुष्पात् सकलो धर्मः सत्यं चैव कृते युगे।
ं१।८१च् नाधर्मेणागमः कश्चिन् मनुष्यान् प्रति वर्तते॥ .
ं१।८२अ इतरेष्वागमाद् धर्मः पादशस्त्ववरोपितः।
ं१।८२च् चौरिकानृतमायाभिर्धर्मश्चापैति पादशः॥ .
ं१।८३अ अरोगाः सर्वसिद्धार्थाश्चतुर्वर्षशतायुषः।
ं१।८३च् कृते त्रेतादिषु ह्येषामायुर्ह्रसति पादशः॥ .
ं१।८४अ वेदोक्तमायुर्मर्त्यानामाशिषश्चैव कर्मणाम्।
ं१।८४च् फलन्त्यनुयुगं लोके प्रभावश्च शरीरिणाम्॥ .
ं१।८५अ अन्ये कृतयुगे धर्मास्त्रेतायां द्वापरेऽपरे। 
ं१।८५च् अन्ये कलियुगे नॄणां युगह्रासानुरूपतः॥ .
ं१।८६अ तपः परं कृतयुगे त्रेतायां ज्ञानमुच्यते।
ं१।८६च् द्वापरे यज्ञमेवाहुर्दानमेकं कलौ युगे॥ .
ं१।८७अ सर्वस्यास्य तु सर्गस्य गुप्त्यर्थं स महाद्युतिः।
ं१।८७च् मुखबाहूरुपज्जानां पृथक्कर्माण्यकल्पयत्॥ .
ं१।८८अ अध्यापनमध्ययनं यजनं याजनं तथा।
ं१।८८च् दानं प्रतिग्रहं चैव ब्राह्मणानामकल्पयत्॥ .
ं१।८९अ प्रजानां रक्षणं दानमिज्याऽध्ययनमेव च।
ं१।८९च् विषयेष्वप्रसक्तिश्च क्षत्रियस्य समासतः ॥ .
ं१।९०अ पशूनां रक्षणं दानमिज्याऽध्ययनमेव च।
ं१।९०च् वणिक्पथं कुसीदं च वैश्यस्य कृषिमेव च॥ .
ं१।९१अ एकमेव तु शूद्रस्य प्रभुः कर्म समादिशत्।
ं१।९१च् एतेषामेव वर्णानां शुश्रूषामनसूयया॥ .
ं१।९२अ ऊर्ध्वं नाभेर्मेध्यतरः पुरुषः परिकीर्तितः।
ं१।९२च् तस्मान् मेध्यतमं त्वस्य मुखमुक्तं स्वयम्भुवा॥ .
ं१।९३अ उत्तमाङ्गोद्भवाज् ज्येष्ठ्याद् ब्रह्मणश्चैव धारणात्। 
ं१।९३च् सर्वस्यैवास्य सर्गस्य धर्मतो ब्राह्मणः प्रभुः॥ .
ं१।९४अ तं हि स्वयम्भूः स्वादास्यात् तपस्तप्त्वाऽदितोऽसृजत्।
ं१।९४च् हव्यकव्याभिवाह्याय सर्वस्यास्य च गुप्तये॥ .
ं१।९५अ यस्यास्येन सदाऽश्नन्ति हव्यानि त्रिदिवौकसः।
ं१।९५च् कव्यानि चैव पितरः किं भूतमधिकं ततः॥ .
ं१।९६अ भूतानां प्राणिनः श्रेष्ठाः प्राणिनां बुद्धिजीविनः।
ं१।९६च् बुद्धिमत्सु नराः श्रेष्ठा नरेषु ब्राह्मणाः स्मृताः॥ .
ं१।९७अ ब्राह्मणेषु च विद्वांसो विद्वत्सु कृतबुद्धयः।
ं१।९७च् कृतबुद्धिषु कर्तारः कर्तृषु ब्रह्मवेदिनः॥ .
ं१।९८अ उत्पत्तिरेव विप्रस्य मूर्तिर्धर्मस्य शाश्वती।
ं१।९८च् स हि धर्मार्थमुत्पन्नो ब्रह्मभूयाय कल्पते॥ .
ं१।९९अ ब्राह्मणो जायमानो हि पृथिव्यामधिजायते।
ं१।९९च् ईश्वरः सर्वभूतानां धर्मकोशस्य गुप्तये॥ .
ं१।१००अ सर्वं स्वं ब्राह्मणस्येदं यत् किं चित्जगतीगतम्।
ं१।१००च् श्रैष्ठ्येनाभिजनेनेदं सर्वं वै ब्राह्मणोऽर्हति॥ .
ं१।१०१अ स्वमेव ब्राह्मणो भुङ्क्ते स्वं वस्ते स्वं ददाति च।
ं१।१०१च् आनृशंस्याद् ब्राह्मणस्य भुञ्जते हीतरे जनाः॥ .
ं१।१०२अ तस्य कर्मविवेकार्थं शेषाणामनुपूर्वशः।
ं१।१०२च् स्वायम्भुवो मनुर्धीमानिदं शास्त्रमकल्पयत्॥ .
ं१।१०३अ विदुषा ब्राह्मणेनैदमध्येतव्यं प्रयत्नतः।
ं१।१०३च् शिश्येभ्यश्च प्रवक्तव्यं सम्यग़् नान्येन केन चित्॥ .
ं१।१०४अ इदं शास्त्रमधीयानो ब्राह्मणः शंसितव्रतः।
ं१।१०४च् मनोवाक्देहजैर्नित्यं कर्मदोषैर्न लिप्यते॥ .
ं१।१०५अ पुनाति पङ्क्तिं वंश्यांश्च  सप्तसप्त परावरान्।
ं१।१०५च् पृथिवीमपि चैवेमां कृत्स्नामेकोऽपि सोऽर्हति॥ .
ं१।१०६अ इदं स्वस्त्ययनं श्रेष्ठमिदं बुद्धिविवर्धनम्।
ं१।१०६च् इदं यशस्यमायुष्यं  इदं निःश्रेयसं परम्॥ .
ं१।१०७अ अस्मिन् धर्मेऽखिलेनोक्तौ गुणदोषौ च कर्मणाम्।
ं१।१०७च् चतुर्णामपि वर्णानामाचारश्चैव शाश्वतः॥ .
ं१।१०८अ आचारः परमो धर्मः श्रुत्योक्तः स्मार्त एव च।
ं१।१०८च् तस्मादस्मिन् सदा युक्तो नित्यं स्यादात्मवान् द्विजः॥ .
ं१।१०९अ आचाराद् विच्युतो विप्रो न वेदफलमश्नुते।
ं१।१०९च् आचारेण तु संयुक्तः सम्पूर्णफलभाग् भवेत्॥ .
ं१।११०अ एवमाचारतो दृष्ट्वा धर्मस्य मुनयो गतिम्।
ं१।११०च् सर्वस्य तपसो मूलमाचारं जगृहुः परम्॥ .
ं१।१११अ जगतश्च समुत्पत्तिं संस्कारविधिमेव च ।
ं१।१११च् व्रतचर्यौपचारं च स्नानस्य च परं विधिम्॥ .
ं१।११२अ दाराधिगमनं चैव विवाहानां च लक्षणम्।
ं१।११२च् महायज्ञविधानं च श्राद्धकल्पं च शाश्वतम्॥ .
ं१।११३अ वृत्तीनां लक्षणं चैव स्नातकस्य व्रतानि च।
ं१।११३च् भक्ष्याभक्ष्यं च शौचं च द्रव्याणां शुद्धिमेव च॥ .
ं१।११४अ स्त्रीधर्मयोगं तापस्यं मोक्षं सन्न्यासमेव च।
ं१।११४च् राज्ञश्च धर्ममखिलं कार्याणां च विनिर्णयम्॥ .
ं१।११५अ साक्षिप्रश्नविधानं च धर्मं स्त्रीपुंसयोरपि।
ं१।११५च् विभागधर्मं द्यूतं च कण्टकानां च शोधनम्॥ .
ं१।११६अ वैश्यशूद्रोपचारं च सङ्कीर्णानां च सम्भवम्।
ं१।११६च् आपद्धर्मं च वर्णानां प्रायश्चित्तविधिं तथा॥ .
ं१।११७अ संसारगमनं चैव त्रिविधं कर्मसम्भवम्।
ं१।११७च् निःश्रेयसं कर्मणां च गुणदोषपरीक्षणम्॥ .
ं१।११८अ देशधर्मान्जातिधर्मान् कुलधर्मांश्च शाश्वतान्।
ं१।११८च् पाषण्डगणधर्मांश्च शास्त्रेऽस्मिन्नुक्तवान् मनुः॥ .
ं१।११९अ यथैदमुक्तवांशास्त्रं पुरा पृष्टो मनुर्मया।
ं१।११९च् तथैदं यूयमप्यद्य मत्सकाशान्निबोधत॥ .
अध्याय २
ं२।०१अ विद्वद्भिः सेवितः सद्भिर्नित्यमद्वेषरागिभिः।
ं२।०१च् हृदयेनाभ्यनुज्ञातो यो धर्मस्तं निबोधत॥ .
ं२।०२अ कामात्मता न प्रशस्ता न चैवैहास्त्यकामता।
ं२।०२च् काम्यो हि वेदाधिगमः कर्मयोगश्च वैदिकः॥ .
ं२।०३अ सङ्कल्पमूलः कामो वै यज्ञाः सङ्कल्पसम्भवाः।
ं२।०३च् व्रतानि यमधर्माश्च सर्वे सङ्कल्पजाः स्मृताः॥ .
ं२।०४अ अकामस्य क्रिया का चिद् दृश्यते नैह कर्हि चित्।
ं२।०४च् यद् यद् हि कुरुते किं चित् तत् तत् कामस्य चेष्टितम्॥ .
ं२।०५अ तेषु सम्यग् वर्तमानो गच्छत्यमरलोकताम्।
ं२।०५च् यथा सङ्कल्पितांश्चैह सर्वान् कामान् समश्नुते॥ .
ं२।०६अ वेदोऽखिलो धर्ममूलं स्मृतिशीले च तद्विदाम्।
ं२।०६च् आचारश्चैव साधूनामात्मनस्तुष्टिरेव च॥ .
ं२।०७अ यः कश्चित् कस्य चिद् धर्मो मनुना परिकीर्तितः।
ं२।०७च् स सर्वोऽभिहितो वेदे सर्वज्ञानमयो हि सः॥ .
ं२।०८अ सर्वं तु समवेक्ष्यैदं निखिलं ज्ञानचक्षुषा।
ं२।०८च् श्रुतिप्रामाण्यतो विद्वान् स्वधर्मे निविशेत वै॥ .
ं२।०९अ श्रुतिस्मृत्योदितं धर्ममनुतिष्ठन् हि मानवः।
ं२।०९च् इह कीर्तिमवाप्नोति प्रेत्य चानुत्तमं सुखम्॥ .
ं२।१०अ श्रुतिस्तु वेदो विज्ञेयो धर्मशास्त्रं तु वै स्मृतिः।
ं२।१०च् ते सर्वार्थेष्वमीमांस्ये ताभ्यां धर्मो हि निर्बभौ॥ .
ं२।११अ योऽवमन्येत ते मूले हेतुशास्त्राश्रयाद् द्विजः।
ं२।११च् स साधुभिर्बहिष्कार्यो नास्तिको वेदनिन्दकः॥ .
ं२।१२अ वेदः स्मृतिः सदाचारः स्वस्य च प्रियमात्मनः।
ं२।१२च् एतच्चतुर्विधं प्राहुः साक्षाद् धर्मस्य लक्षणम्॥ .
ं२।१३अ अर्थकामेष्वसक्तानां धर्मज्ञानं विधीयते।
ं२।१३च् धर्मं जिज्ञासमानानां प्रमाणं परमं श्रुतिः॥ .
ं२।१४अ श्रुतिद्वैधं तु यत्र स्यात् तत्र धर्मावुभौ स्मृतौ।
ं२।१४च् उभावपि हि तौ धर्मौ सम्यगुक्तौ मनीषिभिः॥ .
ं२।१५अ उदितेऽनुदिते चैव समयाध्युषिते तथा।
ं२।१५च् सर्वथा वर्तते यज्ञ इतीयं वैदिकी श्रुतिः॥ .
ं२।१६अ निषेकादिश्मशानान्तो मन्त्रैर्यस्योदितो विधिः।
ं२।१६च् तस्य शास्त्रेऽधिकारोऽस्मिन् ज्ञेयो नान्यस्य कस्य चित्॥ .
ं२।१७अ सरस्वतीदृशद्वत्योर्देवनद्योर्यदन्तरम्।
ं२।१७च् तं देवनिर्मितं देशं ब्रह्मावर्तं प्रचक्षते॥ .
ं२।१८अ तस्मिन् देशे य आचारः पारम्पर्यक्रमागतः।
ं२।१८च् वर्णानां सान्तरालानां स सदाचार उच्यते॥ .
ं२।१९अ कुरुक्षेत्रं च मत्स्याश्च पञ्चालाः शूरसेनकाः।
ं२।१९च् एष ब्रह्मर्षिदेशो वै ब्रह्मावर्तादनन्तरः॥ .
ं२।२०अ एतद् देशप्रसूतस्य सकाशादग्रजन्मनः।
ं२।२०च् स्वं स्वं चरित्रं शिक्षेरन् पृथिव्यां सर्वमानवाः॥ .
ं२।२१अ हिमवद्विन्ध्ययोर्मध्यं यत् प्राग् विनशनादपि।
ं२।२१च् प्रत्यगेव प्रयागाच्च मध्यदेशः प्रकीर्तितः॥ .
ं२।२२अ आ समुद्रात् तु वै पूर्वादा समुद्राच्च पश्चिमात्।
ं२।२२च् तयोरेवान्तरं गिर्योरार्यावर्तं विदुर्बुधाः॥ .
ं२।२३अ कृष्णसारस्तु चरति मृगो यत्र स्वभावतः।
ं२।२३च् स ज्ञेयो यज्ञियो देशो म्लेच्छदेशस्त्वतः परः॥ .
ं२।२४अ एतान्द्विजातयो देशान् संश्रयेरन् प्रयत्नतः।
ं२।२४च् शूद्रस्तु यस्मिन् कस्मिन् वा निवसेद् वृत्तिकर्शितः॥.
ं२।२५अ एषा धर्मस्य वो योनिः समासेन प्रकीर्तिता।
ं२।२५च् सम्भवश्चास्य सर्वस्य वर्णधर्मान्निबोधत॥ .
ं२।२६अ वैदिकैः कर्मभिः पुण्यैर्निषेकादिर्द्विजन्मनाम्।
ं२।२६च् कार्यः शरीरसंस्कारः पावनः प्रेत्य चैह च॥ .
ं२।२७अ गार्भैर्होमैर्जातकर्मचौडमौञ्जीनिबन्धनैः।
ं२।२७च् बैजिकं गार्भिकं चैनं द्विजानामपमृज्यते॥ .
ं२।२८अ स्वाध्यायेन व्रतैर्होमैस्त्रैविद्येनेज्यया सुतैः।
ं२।२८च् महायज्ञैश्च यज्ञैश्च ब्राह्मीयं क्रियते तनुः॥ .
ं२।२९अ प्राङ् नाभिवर्धनात् पुंसो जातकर्म विधीयते।
ं२।२९च् मन्त्रवत् प्राशनं चास्य हिरण्यमधुसर्पिषाम्॥ .
ं२।३०अ नामधेयं दशम्यां तु द्वादश्यां वाऽस्य कारयेत्।
ं२।३०च् पुण्ये तिथौ मुहूर्ते वा नक्षत्रे वा गुणान्विते॥ .
ं२।३१अ मङ्गल्यं ब्राह्मणस्य स्यात् क्षत्रियस्य बलान्वितम्।
ं२।३१च् वैश्यस्य धनसंयुक्तं शूद्रस्य तु जुगुप्सितम्॥ .
ं२।३२अ शर्मवद् ब्राह्मणस्य स्याद् राज्ञो रक्षासमन्वितम्। 
ं२।३२च् वैश्यस्य पुष्टिसंयुक्तं शूद्रस्य प्रेष्यसंयुतम्॥ .
ं२।३३अ स्त्रीणां सुखौद्यमक्रूरं विस्पष्टार्थं मनोहरम्।
ं२।३३च् मङ्गल्यं दीर्घवर्णान्तमाशीर्वादाभिधानवत्॥ .
ं२।३४अ चतुर्थे मासि कर्तव्यं शिशोर्निष्क्रमणं गृहात्।
ं२।३४च् षष्ठेऽन्नप्राशनं मासि यद् वैष्टं मङ्गलं कुले॥ .
ं२।३५अ चूडाकर्म द्विजातीनां सर्वेषामेव धर्मतः।
ं२।३५च् प्रथमेऽब्दे तृतीये वा कर्तव्यं श्रुतिचोदनात्॥ .
ं२।३६अ गर्भाष्टमेऽब्दे कुर्वीत ब्राह्मणस्यौपनायनम्।
ं२।३६च् गर्भादेकादशे राज्ञो गर्भात् तु द्वादशे विशः॥ .
ं२।३७अ ब्रह्मवर्चसकामस्य कार्यो विप्रस्य पञ्चमे।
ं२।३७च् राज्ञो बलार्थिनः षष्ठे वैश्यस्यैहार्थिनोऽष्टमे॥ .
ं२।३८अ आ षोदशाद् ब्राह्मणस्य सावित्री नातिवर्तते।
ं२।३८च् आ द्वाविंशात् क्षत्रबन्धोरा चतुर्विंशतेर्विशः॥ .
ं२।३९अ अत ऊर्ध्वं त्रयोऽप्येते यथाकालमसंस्कृताः।
ं२।३९च् सावित्रीपतिता व्रात्या भवन्त्यार्यविगर्हिताः॥ .
ं२।४०अ नैतैरपूतैर्विधिवदापद्यपि हि कर्हि चित्।
ं२।४०च् ब्राह्मान् यौनांश्च सम्बन्धान्नाचरेद् ब्राह्मणः सह॥ .
ं२।४१अ कार्ष्णरौरवबास्तानि चर्माणि ब्रह्मचारिणः।
ं२।४१च् वसीरन्नानुपूर्व्येण शाणक्षौमाविकानि च॥ .
ं२।४२अ मौञ्जी त्रिवृत् समा श्लक्ष्णा कार्या विप्रस्य मेखला।
ं२।४२च् क्षत्रियस्य तु मौर्वी ज्या वैश्यस्य शणतान्तवी॥ .
ं२।४३अ मुञ्जालाभे तु कर्तव्याः कुशाश्मन्तकबल्वजैः।
ं२।४३च् त्रिवृता ग्रन्थिनैकेन त्रिभिः पञ्चभिरेव वा॥ .
ं२।४४अ कार्पासमुपवीतं स्याद् विप्रस्यौर्ध्ववृतं त्रिवृत्।
ं२।४४च् शणसूत्रमयं राज्ञो वैश्यस्याविकसौत्रिकम्॥ .
ं२।४५अ ब्राह्मणो बैल्वपालाशौ क्षत्रियो वाटखादिरौ।
ं२।४५च् पैलवौदुम्बरौ वैश्यो दण्डानर्हन्ति धर्मतः॥ .
ं२।४६अ केशान्तिको ब्राह्मणस्य दण्डः कार्यः प्रमाणतः।
ं२।४६च् ललाटसम्मितो राज्ञः स्यात् तु नासान्तिको विशः॥ .
ं२।४७अ ऋजवस्ते तु सर्वे स्युरव्रणाः सौम्यदर्शनाः।
ं२।४७च् अनुद्वेगकरा नॄणां सत्वचोऽनग्निदूषिताः॥ .
ं२।४८अ प्रतिगृह्येप्सितं दण्डमुपस्थाय च भास्करम्।
ं२।४८च् प्रदक्षिणं परीत्याग्निं चरेद् भैक्षं यथाविधि॥
.
ं२।४९अ भवत्पूर्वं चरेद् भैक्षमुपनीतो द्विजोत्तमः।
ं२।४९च् भवन्मध्यं तु राजन्यो वैश्यस्तु भवदुत्तरम्॥.
ं२।५०अ मातरं वा स्वसारं वा मातुर्वा भगिनीं निजाम्।
ं२।५०च् भिक्षेत भिक्षां प्रथमं या चैनं नावमानयेत्॥ .
ं२।५१अ समाहृत्य तु तद् भैक्षं यावदन्नममायया। 
ं२।५१च् निवेद्य गुरवेऽश्नीयादाचम्य प्राङ्मुखः शुचिः॥ .
ं२।५२अ आयुष्यं प्राङ्मुखो भुङ्क्ते यशस्यं दक्षिणामुखः।
ं२।५२च् श्रियं प्रत्यङ्मुखो भुङ्क्ते ऋतं भुङ्क्ते ह्युदङ्मुखः॥ .
ं२।५३अ उपस्पृश्य द्विजो नित्यमन्नमद्यात् समाहितः।
ं२।५३च् भुक्त्वा चौपस्पृशेत् सम्यगद्भिः खानि च संस्पृशेत्॥ .
ं२।५४अ पूजयेदशनं नित्यमद्याच्चैतदकुत्सयन्।
ं२।५४च् दृष्ट्वा हृष्येत् प्रसीदेच्च प्रतिनन्देच्च सर्वशः॥ .
ं२।५५अ पूजितं ह्यशनं नित्यं बलमूर्जं च यच्छति।
ं२।५५च् अपूजितं तु तद् भुक्तमुभयं नाशयेदिदम्॥ .
ं२।५६अ नौच्छिष्टं कस्य चिद् दद्यान्नाद्यादेतत् तथाऽन्तरा।
ं२।५६च् न चैवात्यशनं कुर्यान्न चौच्छिष्टः क्व चिद् व्रजेत्॥ .
ं२।५७अ अनारोग्यमनायुष्यमस्वर्ग्यं चातिभोजनम्।
ं२।५७च् अपुण्यं लोकविद्विष्टं तस्मात् तत् परिवर्जयेत्॥ .
ं२।५८अ ब्राह्मेण विप्रस्तीर्थेन नित्यकालमुपस्पृशेत्।
ं२।५८च् कायत्रैदशिकाभ्यां वा न पित्र्येण कदा चन॥ .
ं२।५९अ अङ्गुष्ठमूलस्य तले ब्राह्मं तीर्थं प्रचक्षते।
ं२।५९च् कायमङ्गुलिमूलेऽग्रे देवं पित्र्यं तयोरधः॥ .
ं२।६०अ त्रिराचामेदपः पूर्वं द्विः प्रमृज्यात् ततो मुखम्।
ं२।६०च् खानि चैव स्पृशेदद्भिरात्मानं शिर एव च॥ .
ं२।६१अ अनुष्णाभिरफेनाभिरद्भिस्तीर्थेन धर्मवित्।
ं२।६१च् शौचेप्सुः सर्वदाऽचामेदेकान्ते प्रागुदङ्मुखः॥ .
ं२।६२अ हृद्गाभिः पूयते विप्रः कण्ठगाभिस्तु भूमिपः।
ं२।६२च् वैश्योऽद्भिः प्राशिताभिस्तु शूद्रः स्पृष्टाभिरन्ततः॥ .
ं२।६३अ उद्धृते दक्षिणे पाणावुपवीत्यौच्यते द्विजः।
ं२।६३च् सव्ये प्राचीनावीती निवीती कण्ठसज्जने॥ .
ं२।६४अ मेखलामजिनं दण्डमुपवीतं कमण्डलुम्।
ं२।६४च् अप्सु प्रास्य विनष्टानि गृह्णीतान्यानि मन्त्रवत्॥ .
ं२।६५अ केशान्तः षोडशे वर्षे ब्राह्मणस्य विधीयते।
ं२।६५च् राजन्यबन्धोर्द्वाविंशे वैश्यस्य द्व्यधिके मतः॥ .
ं२।६६अ अमन्त्रिका तु कार्यैयं स्त्रीणामावृदशेषतः।
ं२।६६च् संस्कारार्थं शरीरस्य यथाकालं यथाक्रमम्॥ .
ं२।६७अ वैवाहिको विधिः स्त्रीणां संस्कारो वैदिकः स्मृतः।
ं२।६७च् पतिसेवा गुरौ वासो गृहार्थोऽग्निपरिक्रिया॥ .
ं२।६८अ एष प्रोक्तो द्विजातीनामौपनायनिको विधिः।
ं२।६८च् उत्पत्तिव्यञ्जकः पुण्यः कर्मयोगं निबोधत॥ .
ं२।६९अ उपनीयं गुरुः शिष्यं शिक्षयेत्शौचमादितः।
ं२।६९च् आचारमग्निकार्यं च सन्ध्यौपासनमेव च॥ .
ं२।७०अ अध्येष्यमाणस्त्वाचान्तो यथाशास्त्रमुदङ्मुखः।
ं२।७०च् ब्रह्माञ्जलिकृतोऽध्याप्यो लघुवासा जितैन्द्रियः॥ .
ं२।७१अ ब्रह्मारम्भेऽवसाने च पादौ ग्राह्यौ गुरोः सदा।
ं२।७१च् संहत्य हस्तावध्येयं स हि ब्रह्माञ्जलिः स्मृतः॥ .
ं२।७२अ व्यत्यस्तपाणिना कार्यमुपसङ्ग्रहणं गुरोः।
ं२।७२च् सव्येन सव्यः स्प्रष्टव्यो दक्षिणेन च दक्षिणः॥ .
ं२।७३अ अध्येष्यमाणं तु गुरुर्नित्यकालमतन्द्रितः।
ं२।७३च् अधीष्व भो इति ब्रूयाद् विरामोऽस्त्विति चारमेत्॥ .
ं२।७४अ ब्रह्मणः प्रणवं कुर्यादादावन्ते च सर्वदा।
ं२।७४च् स्रवत्यनोङ्कृतं  पूर्वं परस्ताच्च विशीर्यति॥ .
ं२।७५अ प्राक्कूलान् पर्युपासीनः पवित्रैश्चैव पावितः।
ं२।७५च् प्राणायामैस्त्रिभिः पूतस्तत ओं।कारमर्हति॥ .
ं२।७६अ अकारं चाप्युकारं च मकारं च प्रजापतिः।
ं२।७६च् वेदत्रयान्निरदुहद् भूर्भुवः स्वरितीति च॥ .
ं२।७७अ त्रिभ्य एव तु वेदेभ्यः पादं पादमदूदुहत्।
ं२।७७च् तदित्यर्चोऽस्याः सावित्र्याः परमेष्ठी प्रजापतिः॥ .
ं२।७८अ एतदक्षरमेतां च जपन् व्याहृतिपूर्विकाम्।
ं२।७८च् सन्ध्ययोर्वेदविद् विप्रो वेदपुण्येन युज्यते॥ .
ं२।७९अ सहस्रकृत्वस्त्वभ्यस्य बहिरेतत् त्रिकं द्विजः।
ं२।७९च् महतोऽप्येनसो मासात् त्वचैवाहिर्विमुच्यते॥ .
ं२।८०अ एतयाऋचा विसंयुक्तः काले च क्रियया स्वया।
ं२।८०च् ब्रह्मक्षत्रियविद्योनिर्गर्हणां याति साधुषु॥ .
ं२।८१अ ओङ्कारपूर्विकास्तिस्रो महाव्याहृतयोऽव्ययाः। 
ं२।८१च् त्रिपदा चैव सावित्री विज्ञेयं ब्रह्मणो मुखम्॥ .
ं२।८२अ योऽधीतेऽहन्यहन्येतां त्रीणि वर्षाण्यतन्द्रितः।
ं२।८२च् स ब्रह्म परमभ्येति वायुभूतः खमूर्तिमान्॥ .
ं२।८३अ एकाक्षरं परं ब्रह्म प्राणायामः परं तपः।
ं२।८३च् सावित्र्यास्तु परं नास्ति मौनात् सत्यं विशिष्यते॥ .
ं२।८४अ क्षरन्ति सर्वा वैदिक्यो जुहोतियजतिक्रियाः।
ं२।८४च्  अक्षरं दुष्करं ज्ञेयं ब्रह्म चैव प्रजापतिः॥ .
ं२।८५अ विधियज्ञाज् जपयज्ञो विशिष्टो दशभिर्गुणैः।
ं२।८५च् उपांशुः स्यात्शतगुणः साहस्रो मानसः स्मृतः॥ .
ं२।८६अ ये पाकयज्ञाः चत्वारो विधियज्ञसमन्विताः।
ं२।८६च् सर्वे ते जपयज्ञस्य कलां नार्हन्ति षोडशीम्॥ .
ं२।८७अ जप्येनैव तु संसिध्येद् ब्राह्मणो नात्र संशयः।
ं२।८७च् कुर्यादन्यन्न वा कुर्यान् मैत्रो ब्राह्मण उच्यते॥ .
ं२।८८अ इन्द्रियाणां विचरतां विषयेष्वपहारिषु।
ं२।८८च् संयमे यत्नमातिष्ठेद् विद्वान् यन्तैव वाजिनाम्॥ .
ं२।८९अ एकादशेन्द्रियाण्याहुर्यानि पूर्वे मनीषिणः।
ं२।८९च् तानि सम्यक् प्रवक्ष्यामि यथावदनुपूर्वशः॥ .
ं२।९०अ श्रोत्रं त्वक् चक्षुषी जिह्वा नासिका चैव पञ्चमी।
ं२।९०च् पायूपस्थं हस्तपादं वाक् चैव दशमी स्मृता।
ं२।९१अ बुद्धीन्द्रियाणि पञ्चैषां श्रोत्रादीन्यनुपूर्वशः।
ं२।९१च् कर्मेन्द्रियाणि पञ्चैषां पाय्वादीनि प्रचक्षते॥ .
ं२।९२अ एकादशं मनो ज्ञेयं स्वगुणेनौभयात्मकम्।
ं२।९२च् यस्मिन् जिते जितावेतौ भवतः पञ्चकौ गणौ॥ .
ं२।९३अ इन्द्रियाणां प्रसङ्गेन दोषं ऋच्छत्यसंशयम्।
ं२।९३च् सन्नियम्य तु तान्येव ततः सिद्धिं निगच्छति॥ .
ं२।९४अ न जातु कामः कामानामुपभोगेन शाम्यति।
ं२।९४च् हविषा कृष्णवर्त्मैव भूय एवाभिवर्धते॥ .
ं२।९५अ यश्चैतान् प्राप्नुयात् सर्वान् यश्चैतान् केवलांस्त्यजेत्॥ .
ं२।९५च् प्रापणात् सर्वकामानां परित्यागो विशिष्यते।
ं२।९६अ न तथैतानि शक्यन्ते सन्नियन्तुमसेवया॥ .
ं२।९६च् विषयेषु प्रजुष्टानि यथा ज्ञानेन नित्यशः॥ .
ं२।९७अ वेदास्त्यागश्च यज्ञाश्च नियमाश्च तपांसि च।
ं२।९७च् न विप्रदुष्टभावस्य सिद्धिं गच्छति कर्हि चित्॥ .
ं२।९८अ श्रुत्वा स्पृष्ट्वा च दृष्ट्वा च भुक्त्वा घ्रात्वा च यो नरः।
ं२।९८च् न हृष्यति ग्लायति वा स विज्ञेयो जितैन्द्रियः॥ .
ं२।९९अ इन्द्रियाणां तु सर्वेषां यद्येकं क्षरतीन्द्रियम्।
ं२।९९च् तेनास्य क्षरति प्रज्ञा दृतेः पादादिवोदकम्॥ .
ं२।१००अ वशे कृत्वेन्द्रियग्रामं संयम्य च मनस्तथा।
ं२।१००च् सर्वान् संसाधयेदर्थानक्षिण्वन् योगतस्तनुम्॥ .
ं२।१०१अ पूर्वां सन्ध्यां जपंस्तिष्ठेत् सावित्रीमाऽर्कदर्शनात्।
ं२।१०१च् पश्चिमां तु समासीनः सम्यग् ऋक्षविभावनात्॥ .
ं२।१०२अ पूर्वां सन्ध्यां जपंस्तिष्ठन्नैशमेनो व्यपोहति।
ं२।१०२च् पश्चिमां तु समासीनो मलं हन्ति दिवाकृतम्॥ .
ं२।१०३अ न तिष्ठति तु यः पूर्वां नौपास्ते यश्च पश्चिमाम्।
ं२।१०३च् स शूद्रवद् बहिष्कार्यः सर्वस्माद् द्विजकर्मणः॥ .
ं२।१०४अ अपां समीपे नियतो नैत्यकं विधिमास्थितः।
ं२।१०४च् सावित्रीमप्यधीयीत गत्वाऽरण्यं समाहितः॥ .
ं२।१०५अ वेदौपकरणे चैव स्वाध्याये चैव नैत्यके।
ं२।१०५च् नानुरोधोऽस्त्यनध्याये होममन्त्रेषु चैव हि॥ .
ं२।१०६अ नैत्यके नास्त्यनध्यायो ब्रह्मसत्रं हि तत् स्मृतम्॥ .
ं२।१०६च् ब्रह्माहुतिहुतं पुण्यमनध्यायवषट् कृतम्  ॥ .
ं२।१०७अ यः स्वाध्यायमधीतेऽब्दं विधिना नियतः शुचिः।
ं२।१०७च् तस्य नित्यं क्षरत्येष पयो दधि घृतं मधु॥ .
ं२।१०८अ अग्नीन्धनं भैक्षचर्यामधःशय्यां गुरोर्हितम्।
ं२।१०८च् आ समावर्तनात् कुर्यात् कृतोपनयनो द्विजः॥ .
ं२।१०९अ आचार्यपुत्रः शुश्रूषुर्ज्ञानदो धार्मिकः शुचिः।
ं२।१०९च् आप्तः शक्तोऽर्थदः साधुः स्वोऽध्याप्या दश धर्मतः ॥ .
ं२।११०अ नापृष्टः कस्य चिद् ब्रूयान्न चान्यायेन पृच्छतः।
ं२।११०च् जानन्नपि हि मेधावी जडवल्लोक आचरेत्॥ .
ं२।१११अ अधर्मेण च यः प्राह यश्चाधर्मेण पृच्छति।
ं२।१११च् तयोरन्यतरः प्रैति विद्वेषं वाऽधिगच्छति॥ .
ं२।११२अ धर्मार्थौ यत्र न स्यातां शुश्रूषा वाऽपि तद्विधा।
ं२।११२च् तत्र विद्या न वप्तव्या शुभं बीजमिवौषरे॥ .
ं२।११३अ विद्ययैव समं कामं मर्तव्यं ब्रह्मवादिना।
ं२।११३च् आपद्यपि हि घोरायां न त्वेनामिरिणे वपेत्॥ .
ं२।११४अ विद्या ब्राह्मणमेत्याह शेवधिस्तेऽस्मि रक्ष माम्। 
ं२।११४च् असूयकाय मां मादास्तथा स्यां वीर्यवत्तमा॥ .
ं२।११५अ यमेव तु शुचिं विद्यान्नियतब्रह्मचारिणम्। 
ं२।११५च् तस्मै मां ब्रूहि विप्राय निधिपायाप्रमादिने।
ं२।११६अ ब्रह्म यस्त्वननुज्ञातमधीयानादवाप्नुयात्।
ं२।११६च् स ब्रह्मस्तेयसंयुक्तो नरकं प्रतिपद्यते।
ं२।११७अ लौकिकं वैदिकं वाऽपि तथाऽध्यात्मिकमेव वा।
ं२।११७च् आददीत यतो ज्ञानं तं पूर्वमभिवादयेत्॥ .
ं२।११८अ सावित्रीमात्रसारोऽपि वरं विप्रः सुयन्त्रितः।
ं२।११८च् नायन्त्रितस्त्रिवेदोऽपि सर्वाशी सर्वविक्रयी॥ .
ं२।११९अ शय्याऽऽसनेऽध्याचरिते श्रेयसा न समाविशेत्।
ं२।११९च् शय्याऽऽसनस्थश्चैवेनं प्रत्युत्थायाभिवादयेत्॥ .
ं२।१२०अ ऊर्ध्वं प्राणा ह्युत्क्रमन्ति यूनः स्थविर आयति।
ं२।१२०च् प्रत्युत्थानाभिवादाभ्यां पुनस्तान् प्रतिपद्यते॥ .
ं२।१२१अ अभिवादनशीलस्य नित्यं वृद्धोपसेविनः।
ं२।१२१च् चत्वारि तस्य वर्धन्ते  आयुर्धर्मो यशो बलम्॥ .
ं२।१२२अ अभिवादात् परं विप्रो ज्यायांसमभिवादयन्।
ं२।१२२च् असौ नामाहमस्मीति स्वं नाम परिकीर्तयेत्॥ .
ं२।१२३अ नामधेयस्य ये के चिदभिवादं न जानते।
ं२।१२३च् तान् प्राज्ञोऽहमिति ब्रूयात् स्त्रियः सर्वास्तथैव च॥ .
ं२।१२४अ भोःशब्दं कीर्तयेदन्ते स्वस्य नाम्नोऽभिवादने।
ं२।१२४च् नाम्नां स्वरूपभावो हि भोभाव ऋषिभिः स्मृतः॥ .
ं२।१२५अ आयुष्मान् भव सौम्यैति वाच्यो विप्रोऽभिवादने।
ं२।१२५च् अकारश्चास्य नाम्नोऽन्ते वाच्यः पूर्वाक्षरः प्लुतः॥ .
ं२।१२६अ यो न वेत्त्यभिवादस्य विप्रः प्रत्यभिवादनम्।
ं२।१२६च् नाभिवाद्यः स विदुषा यथा शूद्रस्तथैव सः॥ .
ं२।१२७अ ब्राह्मणं कुशलं पृच्छेत् क्षत्रबन्धुमनामयम्।
ं२।१२७च् वैश्यं क्षेमं समागम्य शूद्रमारोग्यमेव च॥ .
ं२।१२८अ अवाच्यो दीक्षितो नाम्ना यवीयानपि यो भवेत्।
ं२।१२८च् भोभवत्पूर्वकं त्वेनमभिभाषेत धर्मवित्॥ .
ं२।१२९अ परपत्नी तु या स्त्री स्यादसम्बन्धा च योनितः।
ं२।१२९च् तां ब्रूयाद् भवतीत्येवं सुभगे भगिनीति च॥ .
ं२।१३०अ मातुलांश्च पितृव्यांश्च श्वशुरान् ऋत्विजो गुरून्।
ं२।१३०च् असावहमिति ब्रूयात् प्रत्युत्थाय यवीयसः॥ .
ं२।१३१अ मातृश्वसा मातुलानी श्वश्रूरथ पितृश्वसा।
ं२।१३१च् सम्पूज्या गुरुपत्नीवत् समास्ता गुरुभार्यया॥ .
ं२।१३२अ भ्रातुर्भार्यौपसङ्ग्राह्या सवर्णाऽहन्यहन्यपि।
ं२।१३२च् विप्रोष्य तूपसङ्ग्राह्या ज्ञातिसम्बन्धियोषितः॥ .
ं२।१३३अ पितुर्भगिन्यां मातुश्च ज्यायस्यां च स्वसर्यपि।
ं२।१३३च् मातृवद् वृत्तिमातिष्ठेन् माता ताभ्यो गरीयसी॥ .
ं२।१३४अ दशाब्दाख्यं पौरसख्यं पञ्चाब्दाख्यं कलाभृताम्।
ं२।१३४च् त्र्यब्दपूर्वं श्रोत्रियाणां स्वल्पेनापि स्वयोनिषु॥ .
ं२।१३५अ ब्राह्मणं दशवर्षं तु शतवर्षं तु भूमिपम्।
ं२।१३५च् पितापुत्रौ विजानीयाद् ब्राह्मणस्तु तयोः पिता॥ .
ं२।१३६अ वित्तं बन्धुर्वयः कर्म विद्या भवति पञ्चमी।
ं२।१३६च् एतानि मान्यस्थानानि गरीयो यद् यदुत्तरम्॥ .
ं२।१३७अ पञ्चानां त्रिषु वर्णेषु भूयांसि गुणवन्ति च।
ं२।१३७च् यत्र स्युः सोऽत्र मानार्हः शूद्रोऽपि दशमीं गतः॥ .
ं२।१३८अ चक्रिणो दशमीस्थस्य रोगिणो भारिणः स्त्रियाः।
ं२।१३८च् स्नातकस्य च राज्ञश्च पन्था देयो वरस्य च॥ .
ं२।१३९अ तेषां तु समवेतानां मान्यौ स्नातकपार्थिवौ।
ं२।१३९च् राजस्नातकयोश्चैव स्नातको नृपमानभाक्॥ .
ं२।१४०अ उपनीय तु यः शिष्यं वेदमध्यापयेद् द्विजः।
ं२।१४०च् सकल्पं सरहस्यं च तमाचार्यं प्रचक्षते॥ .
ं२।१४१अ एकदेशं तु वेदस्य वेदाङ्गान्यपि वा पुनः।
ं२।१४१च् योऽध्यापयति वृत्त्यर्थमुपाध्यायः स उच्यते॥ .
ं२।१४२अ निषेकादीनि कर्माणि यः करोति यथाविधि।
ं२।१४२च् सम्भावयति चान्नेन स विप्रो गुरुरुच्यते॥ .
ं२।१४३अ अग्न्याधेयं पाकयज्ञानग्निष्टोमादिकान् मखान्।
ं२।१४३च् यः करोति वृतो यस्य स तस्यर्त्विगिहोच्यते॥ .
ं२।१४४अ य आवृणोत्यवितथं ब्रह्मणा श्रवणावुभौ।
ं२।१४४च् स माता स पिता ज्ञेयस्तं न द्रुह्येत् कदा चन॥ .
ं२।१४५अ उपाध्यायान् दशाचार्य आचार्याणां शतं पिता।
ं२।१४५च् सहस्रं तु पितॄन् माता गौरवेणातिरिच्यते॥ .
ं२।१४६अ उत्पादकब्रह्मदात्रोर्गरीयान् ब्रह्मदः पिता।
ं२।१४६च् ब्रह्मजन्म हि विप्रस्य प्रेत्य चैह च शाश्वतम्॥ .
ं२।१४७अ कामान् माता पिता चैनं यदुत्पादयतो मिथः।
ं२।१४७च् सम्भूतिं तस्य तां विद्याद् यद् योनावभिजायते॥ .
ं२।१४८अ आचार्यस्त्वस्य यां जातिं विधिवद् वेदपारगः।
ं२।१४८च् उत्पादयति सावित्र्या सा सत्या साऽजराऽमरा॥ .
ं२।१४९अ अल्पं वा बहु वा यस्य श्रुतस्यौपकरोति यः।
ं२।१४९च् तमपीह गुरुं विद्यात्श्रुतौपक्रियया तया॥ .
ं२।१५०अ ब्राह्मस्य जन्मनः कर्ता स्वधर्मस्य च शासिता।
ं२।१५०च् बालोऽपि विप्रो वृद्धस्य पिता भवति धर्मतः॥ .
ं२।१५१अ अध्यापयामास पितॄन् शिशुराङ्गिरसः कविः।
ं२।१५१च् पुत्रका इति हौवाच ज्ञानेन परिगृह्य तान्॥ .
ं२।१५२अ ते तमर्थमपृच्छन्त देवानागतमन्यवः।
ं२।१५२च् देवाश्चैतान् समेत्यौचुर्न्याय्यं वः शिशुरुक्तवान्॥ .
ं२।१५३अ अज्ञो भवति वै बालः पिता भवति मन्त्रदः।
ं२।१५३च् अज्ञं हि बालमित्याहुः पितेत्येव तु मन्त्रदम्॥ .
ं२।१५४अ न हायनैर्न पलितैर्न वित्तेन न बन्धुभिः।
ं२।१५४च् ऋषयश्चक्रिरे धर्मं योऽनूचानः स नो महान्॥ .
ं२।१५५अ विप्राणां ज्ञानतो ज्यैष्ठ्यं क्षत्रियाणां तु वीर्यतः।
ं२।१५५च् वैश्यानां धान्यधनतः शूद्राणामेव जन्मतः॥ .
ं२।१५६अ न तेन वृद्धो भवति येनास्य पलितं शिरः।
ं२।१५६च् यो वै युवाऽप्यधीयानस्तं देवाः स्थविरं विदुः॥ .
ं२।१५७अ यथा काष्ठमयो हस्ती यथा चर्ममयो मृगः।
ं२।१५७च् यश्च विप्रोऽनधीयानस्त्रयस्ते नाम बिभ्रति॥ .
ं२।१५८अ यथा षण्ढोऽफलः स्त्रीषु यथा गौर्गवि चाफला।
ं२।१५८च् यथा चाज्ञेऽफलं दानं तथा विप्रोऽनृचोऽफलः॥ .
ं२।१५९अ अहिंसयैव भूतानां कार्यं श्रेयोऽनुशासनम्।
ं२।१५९च् वाक् चैव मधुरा श्लक्ष्णा प्रयोज्या धर्ममिच्छता॥ .
ं२।१६०अ यस्य वाङ्मनसी शुद्धे सम्यग् गुप्ते च सर्वदा।
ं२।१६०च् स वै सर्वमवाप्नोति वेदान्तोपगतं फलम्॥ .
ं२।१६१अ नारुन्तुदः स्यादार्तोऽपि न परद्रोहकर्मधीः।
ं२।१६१च् ययाऽस्योद्विजते वाचा नालोक्यां तामुदीरयेत्॥ .
ं२।१६२अ सम्मानाद् ब्राह्मणो नित्यमुद्विजेत विषादिव।
ं२।१६२च् अमृतस्येव चाकाङ्क्षेदवमानस्य सर्वदा॥ .
ं२।१६३अ सुखं ह्यवमतः शेते सुखं च प्रतिबुध्यते॥ .
ं२।१६३च् सुखं चरति लोकेऽस्मिन्नवमन्ता विनश्यति॥ .
ं२।१६४अ अनेन क्रमयोगेन संस्कृतात्मा द्विजः शनैः।
ं२।१६४च् गुरौ वसन् सञ्चिनुयाद् ब्रह्माधिगमिकं तपः॥ .
ं२।१६५अ तपोविशेषैर्विविधैर्व्रतैश्च विधिचोदितैः।
ं२।१६५च् वेदः कृत्स्नोऽधिगन्तव्यः सरहस्यो द्विजन्मना॥ .
ं२।१६६अ वेदमेव सदाऽभ्यस्येत् तपस्तप्यन् द्विजोत्तमः।
ं२।१६६च् वेदाभ्यासो हि विप्रस्य तपः परमिहौच्यते॥ .
ं२।१६७अ आ हैव स नखाग्रेभ्यः परमं तप्यते तपः।
ं२।१६७च् यः स्रग्व्यपि द्विजोऽधीते स्वाध्यायं शक्तितोऽन्वहम्॥ .
ं२।१६८अ योऽनधीत्य द्विजो वेदमन्यत्र कुरुते श्रमम्।
ं२।१६८च् स जीवन्नेव शूद्रत्वमाशु गच्छति सान्वयः॥ .
ं२।१६९अ मातुरग्रेऽधिजननं द्वितीयं मौञ्जिबन्धने।
ं२।१६९च् तृतीयं यज्ञदीक्षायां द्विजस्य श्रुतिचोदनात्॥ .
ं२।१७०अ तत्र यद् ब्रह्मजन्मास्य मौञ्जीबन्धनचिह्नितम्।
ं२।१७०च् तत्रास्य माता सावित्री पिता त्वाचार्य उच्यते॥ .
ं२।१७१अ वेदप्रदानादाचार्यं पितरं परिचक्षते।
ं२।१७१च् न ह्यस्मिन् युज्यते कर्म किञ्चिदा मौञ्जिबन्धनात्॥ .
ं२।१७२अ नाभिव्याहारयेद् ब्रह्म स्वधानिनयनाद् ऋते।
ं२।१७२च् शूद्रेण हि समस्तावद् यावद् वेदे न जायते॥ .
ं२।१७३अ कृतौपनयनस्यास्य व्रतादेशनमिष्यते।
ं२।१७३च् ब्रह्मणो ग्रहणं चैव क्रमेण विधिपूर्वकम्॥ .
ं२।१७४अ यद्यस्य विहितं चर्म यत् सूत्रं या च मेखला।
ं२।१७४च् यो दण्डो यत्च वसनं तत् तदस्य व्रतेष्वपि॥ .
ं२।१७५अ सेवेतैमांस्तु नियमान् ब्रह्मचारी गुरौ वसन्।
ं२।१७५च् सन्नियम्यैन्द्रियग्रामं तपोवृद्ध्यर्थमात्मनः॥ .
ं२।१७६अ नित्यं स्नात्वा शुचिः कुर्याद् देवर्षिपितृतर्पणम्।
ं२।१७६च् देवताभ्यर्चनं चैव समिदाधानमेव च॥ .
ं२।१७७अ वर्जयेन् मधु मांसं च गन्धं माल्यं रसान् स्त्रियः।
ं२।१७७च् शुक्तानि यानि सर्वाणि प्राणिनां चैव हिंसनम्॥ .
ं२।१७८अ अभ्यङ्गमञ्जनं चाक्ष्णोरुपानच्छत्रधारणम्।
ं२।१७८च् कामं क्रोधं च लोभं च नर्तनं गीतवादनम्॥ .
ं२।१७९अ द्यूतं च जनवादं च परिवादं तथाऽनृतम्।
ं२।१७९च् स्त्रीणां च प्रेक्षणालम्भमुपघातं परस्य च॥ .
ं२।१८०अ एकः शयीत सर्वत्र न रेतः स्कन्दयेत् क्व चित्।
ं२।१८०च् कामाद् हि स्कन्दयन् रेतो हिनस्ति व्रतमात्मनः॥ .
ं२।१८१अ स्वप्ने सिक्त्वा ब्रह्मचारी द्विजः शुक्रमकामतः।
ं२।१८१च् स्नात्वाऽर्कमर्चयित्वा त्रिः पुनर्मामित्यृचं जपेत्॥ .
ं२।१८२अ उदकुम्भं सुमनसो गोशकृत्मृत्तिकाकुशान्।
ं२।१८२च् आहरेद् यावदर्थानि भैक्षं चाहरहश्चरेत्॥ .
ं२।१८३अ वेदयज्ञैरहीनानां प्रशस्तानां स्वकर्मसु।
ं२।१८३च् ब्रह्मचार्याहरेद् भैक्षं गृहेभ्यः प्रयतोऽन्वहम्॥ .
ं२।१८४अ गुरोः कुले न भिक्षेत न ज्ञातिकुलबन्धुषु।
ं२।१८४च् अलाभे त्वन्यगेहानां पूर्वं पूर्वं विवर्जयेत्॥ .
ं२।१८५अ सर्वं वापि चरेद् ग्रामं पूर्वौक्तानामसम्भवे।
ं२।१८५च् नियम्य प्रयतो वाचमभिशस्तांस्तु वर्जयेत्॥ .
ं२।१८६अ दूरादाहृत्य समिधः सन्निदध्याद् विहायसि।
ं२।१८६च् सायं।प्रातश्च जुहुयात् ताभिरग्निमतन्द्रितः॥ .
ं२।१८७अ अकृत्वा भैक्षचरणमसमिध्य च पावकम्।
ं२।१८७च् अनातुरः सप्तरात्रमवकीर्णिव्रतं चरेत्॥ .
ं२।१८८अ भैक्षेण वर्तयेन्नित्यं नैकान्नादी भवेद् व्रती।
ं२।१८८च् भैक्षेण व्रतिनो वृत्तिरुपवाससमा स्मृता॥ .
ं२।१८९अ व्रतवद् देवदैवत्ये पित्र्ये कर्मण्यथर्षिवत्।
ं२।१८९च् काममभ्यर्थितोऽश्नीयाद् व्रतमस्य न लुप्यते॥ .
ं२।१९०अ ब्राह्मणस्यैव कर्मैतदुपदिष्टं मनीषिभिः।
ं२।१९०च् राजन्यवैश्ययोस्त्वेवं नैतत् कर्म विधीयते॥ .
ं२।१९१अ चोदितो गुरुणा नित्यमप्रचोदित एव वा।
ं२।१९१च् कुर्यादध्ययने यत्नमाचार्यस्य हितेषु च॥ .
ं२।१९२अ शरीरं चैव वाचं च बुद्धीन्द्रियमनांसि च।
ं२।१९२च् नियम्य प्राञ्जलिस्तिष्ठेद् वीक्षमाणो गुरोर्मुखम्॥ .
ं२।१९३अ नित्यमुद्धृतपाणिः स्यात् साध्वाचारः सुसंवृतः।
ं२।१९३च् आस्यतामिति चौक्तः सन्नासीताभिमुखं गुरोः॥ .
ं२।१९४अ हीनान्नवस्त्रवेषः स्यात् सर्वदा गुरुसन्निधौ।
ं२।१९४च् उत्तिष्ठेत् प्रथमं चास्य चरमं चैव संविशेत्॥ .
ं२।१९५अ प्रतिश्रावणसम्भाषे शयानो न समाचरेत्।
ं२।१९५च् नासीनो न च भुञ्जानो न तिष्ठन्न पराङ्मुखः॥ .
ं२।१९६अ आसीनस्य स्थितः कुर्यादभिगच्छंस्तु तिष्ठतः।
ं२।१९६च् प्रत्युद्गम्य त्वाव्रजतः पश्चाद् धावंस्तु धावतः॥ .
ं२।१९७अ पराङ्मुखस्याभिमुखो दूरस्थस्येत्य चान्तिकम्।
ं२।१९७च् प्रणम्य तु शयानस्य निदेशे चैव तिष्ठतः॥ .
ं२।१९८अ नीचं शय्याऽऽसनं चास्य नित्यं स्याद् गुरुसन्निधौ।
ं२।१९८च् गुरोस्तु चक्षुर्विषये न यथेष्टासनो भवेत्॥ .
ं२।१९९अ नौदाहरेदस्य नाम परोक्षमपि केवलम्।
ं२।१९९च् न चैवास्यानुकुर्वीत गतिभाषितचेष्टितम्॥ .
ं२।२००अ गुरोर्यत्र परिवादो निन्दा वाऽपि प्रवर्तते।
ं२।२००च् कर्णौ तत्र पिधातव्यौ गन्तव्यं वा ततोऽन्यतः॥ .
ं२।२०१अ परीवादात् खरो भवति श्वा वै भवति निन्दकः।
ं२।२०१च् परिभोक्ता कृमिर्भवति कीटो भवति मत्सरी॥ .
ं२।२०२अ दूरस्थो नार्चयेदेनं न क्रुद्धो नान्तिके स्त्रियाः।
ं२।२०२च् यानासनस्थश्चैवैनमवरुह्याभिवादयेत्॥ .
ं२।२०३अ प्रतिवातेऽनुवाते च नासीत गुरुणा सह। 
ं२।२०३च् असंश्रवे चैव गुरोर्न किं चिदपि कीर्तयेत्॥ .
ं२।२०४अ गोऽश्वौष्ट्रयानप्रासादप्रस्तरेषु कटेषु च।
ं२।२०४च् आसीत गुरुणा सार्धं शिलाफलकनौषु च॥ .
ं२।२०५अ गुरोर्गुरौ सन्निहिते गुरुवद् वृत्तिमाचरेत्।
ं२।२०५च् न चानिसृष्टो गुरुणा स्वान् गुरूनभिवादयेत्॥ .
ं२।२०६अ विद्यागुरुष्वेवमेव नित्या वृत्तिः स्वयोनिषु।
ं२।२०६च् प्रतिषेधत्सु चाधर्माद् हितं चोपदिशत्स्वपि॥ .
ं२।२०७अ श्रेयःसु गुरुवद् वृत्तिं नित्यमेव समाचरेत्।
ं२।२०७च् गुरुपुत्रेषु चार्येषु गुरोश्चैव स्वबन्धुषु॥ .
ं२।२०८अ बालः समानजन्मा वा शिष्यो वा यज्ञकर्मणि।
ं२।२०८च् अध्यापयन् गुरुसुतो गुरुवत्मानमर्हति॥ .
ं२।२०९अ उत्सादनं च गात्राणां स्नापनौच्छिष्टभोजने।
ं२।२०९च् न कुर्याद् गुरुपुत्रस्य पादयोश्चावनेजनम्॥ .
ं२।२१०अ गुरुवत् प्रतिपूज्याः स्युः सवर्णा गुरुयोषितः।
ं२।२१०च् असवर्णास्तु सम्पूज्याः प्रत्युत्थानाभिवादनैः॥ .
ं२।२११अ अभ्यञ्जनं स्नापनं च गात्रोत्सादनमेव च।
ं२।२११च् गुरुपत्न्या न कार्याणि केशानां च प्रसाधनम्॥ .
ं२।२१२अ गुरुपत्नी तु युवतिर्नाभिवाद्यैह पादयोः।
ं२।२१२च् पूर्णविंशतिवर्षेण गुणदोषौ विजानता॥ .
ं२।२१३अ स्वभाव एष नारीणां नराणामिह दूषणम्।
ं२।२१३च् अतोऽर्थान्न प्रमाद्यन्ति प्रमदासु विपश्चितः॥ .
ं२।२१४अ अविद्वांसमलं लोके विद्वांसमपि वा पुनः।
ं२।२१४च् प्रमदा ह्युत्पथं नेतुं कामक्रोधवशानुगम्॥ .
ं२।२१५अ मात्रा स्वस्रा दुहित्रा वा न विविक्तासनो भवेत्।
ं२।२१५च् बलवानिन्द्रियग्रामो विद्वांसमपि कर्षति॥ .
ं२।२१६अ कामं तु गुरुपत्नीनां युवतीनां युवा भुवि।
ं२।२१६च् विधिवद् वन्दनं कुर्यादसावहमिति ब्रुवन्॥ .
ं२।२१७अ विप्रोष्य पादग्रहणमन्वहं चाभिवादनम्।
ं२।२१७च् गुरुदारेषु कुर्वीत सतां धर्ममनुस्मरन्॥ .
ं२।२१८अ यथा खनन् खनित्रेण नरो वार्यधिगच्छति।
ं२।२१८च् तथा गुरुगतां विद्यां शुश्रूषुरधिगच्छति॥ .
ं२।२१९अ मुण्डो वा जटिलो वा स्यादथ वा स्यात्शिखाजटः।
ं२।२१९च् नैनं ग्रामेऽभिनिम्लोचेत् सूर्यो नाभ्युदियात् क्व चित्॥ .
ं२।२२०अ तं चेदभ्युदियात् सूर्यः शयानं कामचारतः।
ं२।२२०च् निम्लोचेद् वाऽप्यविज्ञानाज् जपन्नुपवसेद् दिनम्॥ .
ं२।२२१अ सूर्येण ह्यभिनिर्मुक्तः शयानोऽभ्युदितश्च यः। 
ं२।२२१च् प्रायश्चित्तमकुर्वाणो युक्तः स्यान् महतेनसा॥ .
ं२।२२२अ आचम्य प्रयतो नित्यमुभे सन्ध्ये समाहितः।
ं२।२२२च् शुचौ देशे जपञ्जप्यमुपासीत यथाविधि॥ .
ं२।२२३अ यदि स्त्री यद्यवरजः श्रेयः किं चित् समाचरेत्।
ं२।२२३च् तत् सर्वमाचरेद् युक्तो यत्र चास्य रमेन् मनः॥ .
ं२।२२४अ धर्मार्थावुच्यते श्रेयः कामार्थौ धर्म एव च।
ं२।२२४च् अर्थ एवैह वा श्रेयस्त्रिवर्ग इति तु स्थितिः॥ .
ं२।२२५अ आचार्यश्च पिता चैव माता भ्राता च पूर्वजः।
ं२।२२५च् नार्तेनाप्यवमन्तव्या ब्राह्मणेन विशेषतः॥ .
ं२।२२६अ आचार्यो ब्रह्मणो मूर्तिः पिता मूर्तिः प्रजापतेः।
ं२।२२६च् माता पृथिव्या मूर्तिस्तु भ्राता स्वो मूर्तिरात्मनः॥ .
ं२।२२७अ यं मातापितरौ क्लेशं सहेते सम्भवे नृणाम्।
ं२।२२७च् न तस्य निष्कृतिः शक्या कर्तुं वर्षशतैरपि॥ .
ं२।२२८अ तयोर्नित्यं प्रियं कुर्यादाचार्यस्य च सर्वदा।
ं२।२२८च् तेष्वेव त्रिषु तुष्टेषु तपः सर्वं समाप्यते॥ .
ं२।२२९अ तेषां त्रयाणां शुश्रूषा परमं तप उच्यते।
ं२।२२९च् न तैरनभ्यनुज्ञातो धर्ममन्यं समाचरेत्॥ .
ं२।२३०अ त एव हि त्रयो लोकास्त एव त्रय आश्रमाः।
ं२।२३०च् त एव हि त्रयो वेदास्त एवौक्तास्त्रयोऽग्नयः॥ .
ं२।२३१अ पिता वै गार्हपत्योऽग्निर्माताऽग्निर्दक्षिणः स्मृतः।
ं२।२३१च् गुरुराहवनीयस्तु साऽग्नित्रेता गरीयसी॥ .
ं२।२३२अ त्रिष्वप्रमाद्यन्नेतेषु त्रीन् लोकान् विजयेद् गृही।
ं२।२३२च् दीप्यमानः स्ववपुषा देववद् दिवि मोदते॥ .
ं२।२३३अ इमं लोकं मातृभक्त्या पितृभक्त्या तु मध्यमम्।
ं२।२३३च् गुरुशुश्रूषया त्वेवं ब्रह्मलोकं समश्नुते॥ .
ं२।२३४अ सर्वे तस्यादृता धर्मा यस्यैते त्रय आदृताः।
ं२।२३४च् अनादृतास्तु यस्यैते सर्वास्तस्याफलाः क्रियाः॥ .
ं२।२३५अ यावत् त्रयस्ते जीवेयुस्तावत्नान्यं समाचरेत्।
ं२।२३५च् तेष्वेव नित्यं शुश्रूषां कुर्यात् प्रियहिते रतः॥ .
ं२।२३६अ तेषामनुपरोधेन पारत्र्यं यद् यदाचरेत्।
ं२।२३६च् तत् तन्निवेदयेत् तेभ्यो मनोवचनकर्मभिः॥ .
ं२।२३७अ त्रिष्वेतेष्वितिकृत्यं हि पुरुषस्य समाप्यते।
ं२।२३७च् एष धर्मः परः साक्षादुपधर्मोऽन्य उच्यते॥ .
ं२।२३८अ श्रद्दधानः शुभां विद्यामाददीतावरादपि।
ं२।२३८च् अन्यादपि परं धर्मं स्त्रीरत्नं दुष्कुलादपि॥ .
ं२।२३९अ विषादप्यमृतं ग्राह्यं बालादपि सुभाषितम्।
ं२।२३९च् अमित्रादपि सद्वृत्तममेध्यादपि काञ्चनम्॥ .
ं२।२४०अ स्त्रियो रत्नान्यथो विद्या धर्मः शौचं सुभाषितम्।
ं२।२४०च् विविधानि च शिल्पानि समादेयानि सर्वतः॥ .
ं२।२४१अ अब्राह्मणादध्यायनमापत्काले विधीयते।
ं२।२४१च् अनुव्रज्या च शुश्रूषा यावदध्यायनं गुरोः॥ .
ं२।२४२अ नाब्राह्मणे गुरौ शिष्यो वासमात्यन्तिकं वसेत्।
ं२।२४२च् ब्राह्मणे वाऽननूचाने काङ्क्षन् गतिमनुत्तमाम्॥ .
ं२।२४३अ यदि त्वात्यन्तिकं वासं रोचयेत गुरोः कुले।
ं२।२४३च् युक्तः परिचरेदेनमा शरीरविमोक्षणात्॥ .
ं२।२४४अ आ समाप्तेः शरीरस्य यस्तु शुश्रूषते गुरुम्।
ं२।२४४च् स गच्छत्यञ्जसा विप्रो ब्रह्मणः सद्म शाश्वतम्॥ .
ं२।२४५अ न पूर्वं गुरवे किं चिदुपकुर्वीत धर्मवित्।
ं२।२४५च् स्नास्यंस्तु गुरुणाऽज्ञप्तः शक्त्या गुर्व्र्थमाहरेत्॥ .
ं२।२४६अ क्षेत्रं हिरण्यं गामश्वं छत्रौपानहमासनम्। 
ं२।२४६च् धान्यं शाकं च वासांसि गुरवे प्रीतिमावहेत्॥ .
ं२।२४७अ आचार्ये तु खलु प्रेते गुरुपुत्रे गुणान्विते।
ं२।२४७च् गुरुदारे सपिण्डे वा गुरुवद् वृत्तिमाचरेत्॥ .
ं२।२४८अ एतेष्वविद्यमानेषु स्थानासनविहारवान्।
ं२।२४८च् प्रयुञ्जानोऽग्निशुश्रूषां साधयेद् देहमात्मनः॥ .
ं२।२४९अ एवं चरति यो विप्रो ब्रह्मचर्यमविप्लुतः।
ं२।२४९च् स गच्छत्युत्तमस्थानं न चैह जायते पुनः॥ .
अध्याय ३
ं३।०१अ षट् त्रिंशदाब्दिकं चर्यं गुरौ त्रैवेदिकं व्रतम्।
ं३।०१च् तदर्धिकं पादिकं वा ग्रहणान्तिकमेव वा॥ .
ं३।०२अ वेदानधीत्य वेदौ वा वेदं वाऽपि यथाक्रमम्।
ं३।०२च् अविप्लुतब्रह्मचर्यो गृहस्थाश्रममावसेत्॥ .
ं३।०३अ तं प्रतीतं स्वधर्मेण ब्रह्मदायहरं पितुः।
ं३।०३च् स्रग्विणं तल्प आसीनमर्हयेत् प्रथमं गवा॥ .
ं३।०४अ गुरुणानुमतः स्नात्वा समावृत्तो यथाविधि।
ं३।०४च् उद्वहेत द्विजो भार्यां सवर्णां लक्षणान्विताम्॥ .
ं३।०५अ असपिण्डा च या मातुरसगोत्रा च या पितुः।
ं३।०५च् सा प्रशस्ता द्विजातीनां दारकर्मणि मैथुने॥ .
ं३।०६अ महान्त्यपि समृद्धानि गोऽजाविधनधान्यतः।
ं३।०६च् स्त्रीसम्बन्धे दशैतानि कुलानि परिवर्जयेत्॥ .
ं३।०७अ हीनक्रियं निश्पुरुषं निश्छन्दो रोमशार्शसम् ।
ं३।०७च् क्षयामयाव्य्ऽपस्मारिश्वित्रिकुष्ठिकुलानि च ॥ .
ं३।०८अ नोद्वहेत् कपिलां कन्यां नाधिकाङ्गीं न रोगिणीम्।
ं३।०८च् नालोमिकां नातिलोमां न वाचाटां न पिङ्गलाम्॥ .
ं३।०९अ नऋक्षवृक्षनदीनाम्नीं नान्त्यपर्वतनामिकाम्।
ं३।०९च् न पक्ष्यहिप्रेष्यनाम्नीं न च भीषणनामिकाम्॥ .
ं३।१०अ अव्यङ्गाङ्गीं सौम्यनाम्नीं हंसवारणगामिनीम्।
ं३।१०च् तनुलोमकेशदशनां मृद्वङ्गीमुद्वहेत् स्त्रियम्॥ .
ं३।११अ यस्यास्तु न भवेद् भ्राता न विज्ञायेत वा पिता। 
ं३।११च् नौपयच्छेत तां प्राज्ञः पुत्रिकाऽधर्मशङ्कया॥ .
ं३।१२अ सवर्णाऽग्रे द्विजातीनां प्रशस्ता दारकर्मणि।
ं३।१२च् कामतस्तु प्रवृत्तानामिमाः स्युः क्रमशोऽवराः॥ .
ं३।१३अ शूद्रैव भार्या शूद्रस्य सा च स्वा च विशः स्मृते।
ं३।१३च् ते च स्वा चैव राज्ञश्च ताश्च स्वा चाग्रजन्मनः॥ .
ं३।१४अ न ब्राह्मणक्षत्रिययोरापद्यपि हि तिष्ठतोः।
ं३।१४च् कस्मिंश्चिदपि वृत्तान्ते शूद्रा भार्यौपदिश्यते॥ .
ं३।१५अ हीनजातिस्त्रियं मोहादुद्वहन्तो द्विजातयः।
ं३।१५च् कुलान्येव नयन्त्याशु ससन्तानानि शूद्रताम्॥ .
ं३।१६अ शूद्रावेदी पतत्यत्रेरुतथ्यतनयस्य च।
ं३।१६च् शौनकस्य सुतोत्पत्त्या तदपत्यतया भृगोः॥ .
ं३।१७अ शूद्रां शयनमारोप्य ब्राह्मणो यात्यधोगतिम्।
ं३।१७च् जनयित्वा सुतं तस्यां ब्राह्मण्यादेव हीयते॥ .
ं३।१८अ दैवपित्र्यातिथेयानि तत्प्रधानानि यस्य तु।
ं३।१८च् नाश्नन्ति पितृदेवास्तन्न च स्वर्गं स गच्छति॥ .
ं३।१९अ वृषलीफेनपीतस्य निःश्वासोपहतस्य च।
ं३।१९च् तस्यां चैव प्रसूतस्य निष्कृतिर्न विधीयते॥ .
ं३।२०अ चतुर्णामपि वर्णानं प्रेत्य चैह हिताहितान्।
ं३।२०च् अष्टाविमान् समासेन स्त्रीविवाहान्निबोधत॥ .
ं३।२१अ ब्राह्मो दैवस्तथैवार्षः प्राजापत्यस्तथाऽसुरः।
ं३।२१च् गान्धर्वो राक्षसश्चैव पैशाचश्चाष्टमोऽधमः॥ .
ं३।२२अ यो यस्य धर्म्यो वर्णस्य गुणदोषौ च यस्य यौ।
ं३।२२च् तद् वः सर्वं प्रवक्ष्यामि प्रसवे च गुणागुणान्॥ .
ं३।२३अ षडानुपूर्व्या विप्रस्य क्षत्रस्य चतुरोऽवरान्।
ं३।२३च् विश्।शूद्रयोस्तु तानेव विद्याद् धर्म्यानराक्षसान्॥ .
ं३।२४अ चतुरो ब्राह्मणस्याद्यान् प्रशस्तान् कवयो विदुः।
ं३।२४च् राक्षसं क्षत्रियस्यैकमासुरं वैश्यशूद्रयोः॥ .
ं३।२५अ पञ्चानां तु त्रयो धर्म्या द्वावधर्म्यौ स्मृताविह।
ं३।२५च् पैशाचश्चासुरश्चैव न कर्तव्यौ कदा चन॥ .
ं३।२६अ पृथक् पृथग् वा मिश्रौ वा विवाहौ पूर्वचोदितौ।
ं३।२६च् गान्धर्वो राक्षसश्चैव धर्म्यौ क्षत्रस्य तौ स्मृतौ॥ .
ं३।२७अ आच्छाद्य चार्चयित्वा च श्रुतशीलवते स्वयम्।
ं३।२७च् आहूय दानं कन्याया ब्राह्मो धर्मः प्रकीर्तितः॥ .
ं३।२८अ यज्ञे तु वितते सम्यग् ऋत्विजे कर्म कुर्वते।
ं३।२८च् अलङ्कृत्य सुतादानं दैवं धर्मं प्रचक्षते॥ .
ं३।२९अ एकं गोमिथुनं द्वे वा वरादादाय धर्मतः।
ं३।२९च् कन्याप्रदानं विधिवदार्षो धर्मः स उच्यते॥ .
ं३।३०अ सहौभौ चरतां धर्ममिति वाचाऽनुभाष्य च।
ं३।३०च् कन्याप्रदानमभ्यर्च्य प्राजापत्यो विधिः स्मृतः॥ .
ं३।३१अ ज्ञातिभ्यो द्रविणं दत्त्वा कन्यायै चैव शक्तितः।
ं३।३१च् कन्याप्रदानं स्वाच्छन्द्यादासुरो धर्म उच्यते॥ .
ं३।३२अ इच्छयाऽन्योन्यसंयोगः कन्यायाश्च वरस्य च।
ं३।३२च् गान्धर्वः स तु विज्ञेयो मैथुन्यः कामसम्भवः॥ .
ं३।३३अ हत्वा छित्त्वा च भित्त्वा च क्रोशन्तीं रुदतीं गृहात्।
ं३।३३च् प्रसह्य कन्याहरणं राक्षसो विधिरुच्यते॥ .
ं३।३४अ सुप्तां मत्तां प्रमत्तां वा रहो यत्रोपगच्छति।
ं३।३४च् स पापिष्ठो विवाहानां पैशाचश्चाष्टमोऽधमः॥ .
ं३।३५अ अद्भिरेव द्विजाग्र्याणां कन्यादानं विशिष्यते।
ं३।३५च् इतरेषां तु वर्णानामितरेतरकाम्यया॥ .
ं३।३६अ यो यस्यैषां विवाहानां मनुना कीर्तितो गुणः।
ं३।३६च् सर्वं शृणुत तं विप्राः सर्वं कीर्तयतो मम॥ .
ं३।३७अ दश पूर्वान् परान् वंश्यानात्मानं चैकविंशकम्।
ं३।३७च् ब्राह्मीपुत्रः सुकृतकृत्मोचयत्येनसः पितॄन्॥ .
ं३।३८अ दैवौढाजः सुतश्चैव सप्त सप्त परावरान्।
ं३।३८च् आर्षौढाजः सुतस्त्रींस्त्रीन् षट् षट् कायौढजः सुतः॥ .
ं३।३९अ ब्राह्मादिषु विवाहेषु चतुर्ष्वेवानुपूर्वशः।
ं३।३९च् ब्रह्मवर्चस्विनः पुत्रा जायन्ते शिष्टसम्मताः॥ .
ं३।४०अ रूपसत्त्वगुणोपेता धनवन्तो यशस्विनः।
ं३।४०च् पर्याप्तभोगा धर्मिष्ठा जीवन्ति च शतं समाः॥ .
ं३।४१अ इतरेषु तु शिष्टेषु नृशंसाऽनृतवादिनः।
ं३।४१च् जायन्ते दुर्विवाहेषु ब्रह्मधर्मद्विषः सुताः॥ .
ं३।४२अ अनिन्दितैः स्त्रीविवाहैरनिन्द्या भवति प्रजा।
ं३।४२च् निन्दितैर्निन्दिता नॄणां तस्मान्निन्द्यान् विवर्जयेत्॥ .
ं३।४३अ पाणिग्रहणसंस्कारः सवर्णासूपदिश्यते।
ं३।४३च् असवर्णास्वयं ज्ञेयो विधिरुद्वाहकर्मणि॥ .
ं३।४४अ शरः क्षत्रियया ग्राह्यः प्रतोदो वैश्यकन्यया।
ं३।४४च् वसनस्य दशा ग्राह्या शूद्रयोत्कृष्टवेदने॥ .
ं३।४५अ ऋतुकालाभिगामी स्यात् स्वदारनिरतः सदा।
ं३।४५च् पर्ववर्जं व्रजेच्चैनां तद्व्रतो रतिकाम्यया॥ .
ं३।४६अ ऋतुः स्वाभाविकः स्त्रीणां रात्रयः षोडश स्मृताः।
ं३।४६च् चतुर्भिरितरैः सार्धमहोभिः सद्विगर्हितैः॥ .
ं३।४७अ तासामाद्याश्चतस्रस्तु निन्दितैकादशी च या।
ं३।४७च् त्रयोदशी च शेषास्तु प्रशस्ता दशरात्रयः॥ .
ं३।४८अ युग्मासु पुत्रा जायन्ते स्त्रियोऽयुग्मासु रात्रिषु।
ं३।४८च् तस्माद् युग्मासु पुत्रार्थी संविशेदार्तवे स्त्रियम्॥ .
ं३।४९अ पुमान् पुंसोऽधिके शुक्रे स्त्री भवत्यधिके स्त्रियाः।
ं३।४९च् समेऽपुमान् पुं।स्त्रियौ वा क्षीणेऽल्पे च विपर्ययः॥ .
ं३।५०अ निन्द्यास्वष्टासु चान्यासु स्त्रियो रात्रिषु वर्जयन्।
ं३।५०च् ब्रह्मचार्येव भवति यत्र तत्राश्रमे वसन्॥ .
ं३।५१अ न कन्यायाः पिता विद्वान् गृह्णीयात् शुल्कमण्वपि।
ं३।५१च् गृह्णंशुल्कं हि लोभेन स्यान्नरोऽपत्यविक्रयी ॥ .
ं३।५२अ स्त्रीधनानि तु ये मोहादुपजीवन्ति बान्धवाः।
ं३।५२च् नारीयानानि वस्त्रं वा ते पापा यान्त्यधोगतिम्॥ .
ं३।५३अ आर्षे गोमिथुनं शुल्कं के चिदाहुर्मृषैव तत्।
ं३।५३च् अल्पोऽप्येवं महान् वाऽपि विक्रयस्तावदेव सः॥ .
ं३।५४अ यासां नाददते शुल्कं ज्ञातयो न स विक्रयः।
ं३।५४च् अर्हणं तत् कुमारीणामानृशंस्यं च केवलम्॥ .
ं३।५५अ पितृभिर्भ्रातृभिश्चैताः पतिभिर्देवरैस्तथा।
ं३।५५च् पूज्या भूषयितव्याश्च बहुकल्याणमीप्सुभिः॥ .
ं३।५६अ यत्र नार्यस्तु पूज्यन्ते रमन्ते तत्र देवताः।
ं३।५६च् यत्रैतास्तु न पूज्यन्ते सर्वास्तत्राफलाः क्रियाः॥ .

ं३।५७अ शोचन्ति जामयो यत्र विनश्यत्याशु तत् कुलम्। 
ं३।५७च् न शोचन्ति तु यत्रैता वर्धते तद् हि सर्वदा॥ .
ं३।५८अ जामयो यानि गेहानि शपन्त्यप्रतिपूजिताः॥ .
ं३।५८च् तानि कृत्याहतानीव विनश्यन्ति समन्ततः॥ .
ं३।५९अ तस्मादेताः सदा पूज्या भूषणाच्छादनाशनैः। 
ं३।५९च् भूतिकामैर्नरैर्नित्यं सत्कारेषूत्सवेषु च। 
ं३।६०अ सन्तुष्टो भार्यया भर्ता भर्त्रा भार्या तथैव च। 
ं३।६०च् यस्मिन्नेव कुले नित्यं कल्याणं तत्र वै ध्रुवम्॥ .
ं३।६१अ यदि हि स्त्री न रोचेत पुमांसं न प्रमोदयेत्। 
ं३।६१च् अप्रमोदात् पुनः पुंसः प्रजनं न प्रवर्तते॥ .
ं३।६२अ स्त्रियां तु रोचमानायां सर्वं तद् रोचते कुलम्। 
ं३।६२च् तस्यां त्वरोचमानायां सर्वमेव न रोचते॥ .
ं३।६३अ कुविवाहैः क्रियालोपैर्वेदानध्ययनेन च। 
ं३।६३च् कुलान्यकुलतां यान्ति ब्राह्मणातिक्रमेण च॥ .
ं३।६४अ शिल्पेन व्यवहारेण शूद्रापत्यैश्च केवलैः। 
ं३।६४च् गोभिरश्वैश्च यानैश्च कृष्या राजोपसेवया॥ .
ं३।६५अ अयाज्ययाजनैश्चैव नास्तिक्येन च कर्मणाम्। 
ं३।६५च् कुलान्याशु विनश्यन्ति यानि हीनानि मन्त्रतः॥ .
ं३।६६अ मन्त्रतस्तु समृद्धानि कुलान्यल्पधनान्यपि। 
ं३।६६च् कुलसङ्ख्यां च गच्छन्ति कर्षन्ति च महद् यशः॥ .

ं३।६७अ५७ंअ वैवाहिकेऽग्नौ कुर्वीत गृह्यं कर्म यथाविधि।
ं३।६७च्५७ञ्च् पञ्चयज्ञविधानं च पक्तिं चान्वाहिकीं गृही॥ .
ं३।६८अ५८ंअ पञ्च सूना गृहस्थस्य चुल्ली पेषण्युपस्करः।
ं३।६८च्५८ञ्च् कण्डनी चौदकुम्भश्च बध्यते यास्तु वाहयन्॥ .
ं३।६९अ५९ंअ तासां क्रमेण सर्वासां निष्कृत्यर्थं महर्षिभिः।
ं३।६९च्५९ञ्च् पञ्च कॢप्ता महायज्ञाः प्रत्यहं गृहमेधिनाम्॥ .
ं३।७०अ६०ंअ अध्यापनं ब्रह्मयज्ञः पितृयज्ञस्तु तर्पणम्।
ं३।७०च्६०ञ्च् होमो दैवो बलिर्भौतो नृयज्ञोऽतिथिपूजनम्॥ .
ं३।७१अ६१ंअ पञ्चैतान् यो महाऽयज्ञान्न हापयति शक्तितः।
ं३।७१च्६१ञ्च् स गृहेऽपि वसन्नित्यं सूनादोषैर्न लिप्यते॥ .
ं३।७२अ६२ंअ देवताऽतिथिभृत्यानां पितॄणामात्मनश्च यः।
ं३।७२च्६२ञ्च् न निर्वपति पञ्चानामुच्छ्वसन्न स जीवति॥ .
ं३।७३अ६३ंअ अहुतं च हुतं चैव तथा प्रहुतमेव च।
ं३।७३च्६३ञ्च् ब्राह्म्यं हुतं प्राशितं च पञ्चयज्ञान् प्रचक्षते ॥ .
ं३।७४अ६४ंअ जपोऽहुतो हुतो होमः प्रहुतो भौतिको बलिः।
ं३।७४च्६४ञ्च् ब्राह्म्यं हुतं द्विजाग्र्यार्चा प्राशितं पितृतर्पणम् ॥ .
ं३।७५अ६५ंअ स्वाध्याये नित्ययुक्तः स्याद् दैवे चैवैह कर्मणि।
ं३।७५च्६५ञ्च् दैवकर्मणि युक्तो हि बिभर्तीदं चराचरम्॥ .
ं३।७६अ६६ंअ अग्नौ प्रास्ताऽहुतिः सम्यगादित्यमुपतिष्ठते।
ं३।७६च्६६ञ्च् आदित्याज् जायते वृष्तिर्वृष्टेरन्नं ततः प्रजाः॥ .
ं३।७७अ६७ंअ यथा वायुं समाश्रित्य वर्तन्ते सर्वजन्तवः। 
ं३।७७च्६७ञ्च् तथा गृहस्थमाश्रित्य  वर्तन्ते सर्व आश्रमाः॥ .
ं३।७८अ६८ंअ यस्मात् त्रयोऽप्याश्रमिणो ज्ञानेनान्नेन चान्वहम्।
ं३।७८च्६८ञ्च् गृहस्थेनैव धार्यन्ते तस्माज् ज्येष्ठाश्रमो गृही॥ .
ं३।७९अ६९ंअ स सन्धार्यः प्रयत्नेन स्वर्गमक्षयमिच्छता।
ं३।७९च्६९ञ्च् सुखं चेहेच्छताऽत्यन्तं योऽधार्यो दुर्बलेन्द्रियैः॥ .
ं३।८०अ७०ंअ ऋषयः पितरो देवा भूतान्यतिथयस्तथा।
ं३।८०च्७०ञ्च् आशासते कुटुम्बिभ्यस्तेभ्यः कार्यं विजानता॥ .
ं३।८१अ७१ंअ स्वाध्यायेनार्चयेतऋषीन् होमैर्देवान् यथाविधि।
ं३।८१च्७१ञ्च् पितॄंश्राद्धैश्च नॄनन्नैर्भूतानि बलिकर्मणा॥ .
ं३।८२अ७२ंअ कुर्यादहरहः श्राद्धमन्नाद्येनोदकेन वा। 
ं३।८२च्७२ञ्च् पयोमूलफलैर्वाऽपि पितृभ्यः प्रीतिमावहन्॥ .
ं३।८३अ७३ंअ एकमप्याशयेद् विप्रं पित्र्यर्थे पाञ्चयज्ञिके। 
ं३।८३च्७३ञ्च् न चैवात्राशयेत् किं चिद् वैश्वदेवं प्रति द्विजम्॥ .
ं३।८४अ७४ंअ वैश्वदेवस्य सिद्धस्य गृह्येऽग्नौ विधिपूर्वकम्।
ं३।८४च्७४ञ्च् आभ्यः कुर्याद् देवताभ्यो ब्राह्मणो होममन्वहम्॥ .
ं३।८५अ७५ंअ अग्नेः सोमस्य चैवादौ तयोश्चैव समस्तयोः।
ं३।८५च्७५ञ्च् विश्वेभ्यश्चैव देवेभ्यो धन्वन्तरय एव च॥ .
ं३।८६अ७६ंअ कुह्वै चैवानुमत्यै च प्रजापतय एव च ।
ं३।८६च्७६ञ्च् सह द्यावापृथिव्योश्च तथा स्विष्टकृतेऽन्ततः॥ .
ं३।८७अ७७ंअ एवं सम्यग् हविर्हुत्वा सर्वदिक्षु प्रदक्षिणम्।
ं३।८७च्७७ञ्च् इन्द्रान्तकाप्पतीन्दुभ्यः सानुगेभ्यो बलिं हरेत् ॥ .
ं३।८८अ७८ंअ मरुद्भ्य इति तु द्वारि क्षिपेदप्स्वद्भ्य इत्यपि ।
ं३।८८च्७८ञ्च् वनस्पतिभ्य इत्येवं मुसलोलूखले हरेत्॥ .
ं३।८९अ७९ंअ उच्छीर्षके श्रियै कुर्याद् भद्रकाल्यै च पादतः।
ं३।८९च्७९ञ्च् ब्रह्मवास्तोष्पतिभ्यां तु वास्तुमध्ये बलिं हरेत्॥ .
ं३।९०अ८०ंअ विश्वेभ्यश्चैव देवेभ्यो बलिमाकाश उत्क्षिपेत्।
ं३।९०च्८०ञ्च् दिवाचरेभ्यो भूतेभ्यो नक्तञ्चारिभ्य एव च॥ .
ं३।९१अ८१ंअ पृष्ठवास्तुनि कुर्वीत बलिं सर्वात्मभूतये। 
ं३।९१च्८१ञ्च् पितृभ्यो बलिशेषं तु सर्वं दक्षिणतो हरेत्॥ .
ं३।९२अ८२ंअ शूनां च पतितानां च श्वपचां पापरोगिणाम्।
ं३।९२च्८२ञ्च् वयसानां कृमीणां च शनकैर्निर्वपेद् भुवि॥ .
ं३।९३अ८३ंअ एवं यः सर्वभूतानि ब्राह्मणो नित्यमर्चति।
ं३।९३च्८३ञ्च् स गच्छति परं स्थानं तेजोमूर्तिः पथार्जुना॥ .
ं३।९४अ८४ंअ कृत्वैतद् बलिकर्मैवमतिथिं पूर्वमाशयेत्।
ं३।९४च्८४ञ्च् भिक्षां च भिक्षवे दद्याद् विधिवद् ब्रह्मचारिणे॥ .
ं३।९५अ८५ंअ यत् पुण्यफलमाप्नोति गां दत्त्वा विधिवद् गुरोः।
ं३।९५च्८५ञ्च् तत् पुण्यफलमाप्नोति भिक्षां दत्त्वा द्विजो गृही॥ .
ं३।९६अ८६ंअ भिक्षामप्युदपात्रं वा सत्कृत्य विधिपूर्वकम्।
ं३।९६च्८६ञ्च् वेदतत्त्वार्थविदुषे ब्राह्मणायोपपादयेत्॥ .
ं३।९७अ८७ंअ नश्यन्ति हव्यकव्यानि नराणामविजानताम्।
ं३।९७च्८७ञ्च् भस्मीभूतेषु विप्रेषु मोहाद् दत्तानि दातृभिः॥ .
ं३।९८अ८८ंअ विद्यातपस्समृद्धेषु हुतं विप्रमुखाग्निषु।
ं३।९८च्८८ञ्च् निस्तारयति दुर्गाच्च महतश्चैव किल्बिषात्॥ .
ं३।९९अ८९ंअ सम्प्राप्ताय त्वतिथये प्रदद्यादासनौदके।
ं३।९९च्८९ञ्च् अन्नं चैव यथाशक्ति सत्कृत्य विधिपूर्वकम्॥ .
ं३।१००अ९०ंअ शिलानप्युञ्छतो नित्यं पञ्चाग्नीनपि जुह्वतः।
ं३।१००च्९०ञ्च् सर्वं सुकृतमादत्ते ब्राह्मणोऽनर्चितो वसन्॥ .
ं३।१०१अ९१ंअ तृणानि भूमिरुदकं वाक् चतुर्थी च सूनृता।
ं३।१०१च्९१ञ्च् एतान्यपि सतां गेहे नोच्छिद्यन्ते कदा चन॥ .
ं३।१०२अ९२ंअ एकरात्रं तु निवसन्नतिथिर्ब्राह्मणः स्मृतः।
ं३।१०२च्९२ञ्च् अनित्यं हि स्थितो यस्मात् तस्मादतिथिरुच्यते॥ .
ं३।१०३अ९३ंअ नैकग्रामीणमतिथिं विप्रं साङ्गतिकं तथा।
ं३।१०३च्९३ञ्च् उपस्थितं गृहे विद्याद् भार्या यत्राग्नयोऽपि वा॥ .
ं३।१०४अ९४ंअ उपासते ये गृहस्थाः परपाकमबुद्धयः।
ं३।१०४च्९४ञ्च् तेन ते प्रेत्य पशुतां व्रजन्त्यन्नादिदायिनः॥ .
ं३।१०५अ९५ंअ अप्रणोद्योऽतिथिः सायं सूर्यौढो गृहमेधिना।
ं३।१०५च्९५ञ्च् काले प्राप्तस्त्वकाले वा नास्यानश्नन् गृहे वसेत्॥ .
ं३।१०६अ९६ंअ न वै स्वयं तदश्नीयादतिथिं यन्न भोजयेत्।
ं३।१०६च्९६ञ्च् धन्यं यशस्यमायुष्यं स्वर्ग्यं वाऽतिथिपूजनम्॥ .
ं३।१०७अ९७ंअ आसनावसथौ शय्यामनुव्रज्यामुपासनाम्।
ं३।१०७च्९७ञ्च् उत्तमेषूत्तमं कुर्याद् हीने हीनं समे समम्॥ .
ं३।१०८अ९८ंअ वैश्वदेवे तु निर्वृत्ते यद्यन्योऽतिथिराव्रजेत्।
ं३।१०८च्९८ञ्च् तस्याप्यन्नं यथाशक्ति प्रदद्यान्न बलिं हरेत्॥ .
ं३।१०९अ९९ंअ न भोजनार्थं स्वे विप्रः कुलगोत्रे निवेदयेत्।
ं३।१०९च्९९ञ्च् भोजनार्थं हि ते शंसन् वान्ताशीत्युच्यते बुधैः॥ .
ं३।११०अ१००ंअ न ब्राह्मणस्य त्वतिथिर्गृहे राजन्य उच्यते।
ं३।११०च्१००ञ्च् वैश्यशूद्रौ सखा चैव ज्ञातयो गुरुरेव च॥ .
ं३।१११अ१०१ंअ यदि त्वतिथिधर्मेण क्षत्रियो गृहमाव्रजेत्।
ं३।१११च्१०१ञ्च् भुक्तवत्सु च विप्रेषु कामं तमपि भोजयेत्॥ .
ं३।११२अ१०२ंअ वैश्यशूद्रावपि प्राप्तौ कुटुम्बेऽतिथिधर्मिणौ।
ं३।११२च्१०२ञ्च् भोजयेत् सह भृत्यैस्तावानृशंस्यं प्रयोजयन्॥ .
ं३।११३अ१०३ंअ इतरानपि सख्यादीन् सम्प्रीत्या गृहमागतान्।
ं३।११३च्१०३ञ्च् प्रकृत्यान्नं यथाशक्ति भोजयेत् सह भार्यया॥ .
ं३।११४अ१०४ंअ सुवासिनीः कुमारीश्च रोगिणो गर्भिणीः स्त्रियः।
ं३।११४च्१०४ञ्च् अतिथिभ्योऽग्र एवैतान् भोजयेदविचारयन्॥ .
ं३।११५अ१०५ंअ अदत्त्वा तु य एतेभ्यः पूर्वं भुङ्क्तेऽविचक्षणः।
ं३।११५च्१०५ञ्च् स भुञ्जानो न जानाति श्वगृध्रैर्जग्धिमात्मनः॥ .
ं३।११६अ१०६ंअ भुक्तवत्स्वथ विप्रेषु स्वेषु भृत्येषु चैव हि।
ं३।११६च्१०६ञ्च् भुञ्जीयातां ततः पश्चादवशिष्टं तु दम्पती॥ .
ं३।११७अ१०७ंअ देवान् ऋषीन् मनुष्यांश्च पितॄन् गृह्याश्च देवताः।
ं३।११७च्१०७ञ्च् पूजयित्वा ततः पश्चाद् गृहस्थः शेषभुग् भवेत्॥ .
ं३।११८अ१०८ंअ अघं स केवलं भुङ्क्ते यः पचत्यात्मकारणात्।
ं३।११८च्१०८ञ्च् यज्ञशिष्टाशनं ह्येतत् सतामन्नं विधीयते॥ .
ं३।११९अ१०९ंअ राजर्त्विग्स्नातकगुरून् प्रियश्वशुरमातुलान्।
ं३।११९च्१०९ञ्च् अर्हयेन् मधुपर्केण परिसंवत्सरात् पुनः॥ .
ं३।१२०अ११०ंअ राजा च श्रोत्रियश्चैव यज्ञकर्मण्युपस्थितौ। 
ं३।१२०च्११०ञ्च् मधुपर्केण सम्पूज्यौ न त्वयज्ञ इति स्थितिः॥ .
ं३।१२१अ१११ंअ सायं त्वन्नस्य सिद्धस्य पत्न्यमन्त्रं बलिं हरेत्।
ं३।१२१च्१११ञ्च् वैश्वदेवं हि नामैतत् सायं प्रातर्विधीयते॥ .
ं३।१२२अ११२ंअ पितृयज्ञं तु निर्वर्त्य विप्रश्चन्द्रक्षयेऽग्निमान्। 
ं३।१२२च्११२ञ्च् पिण्डान्वाहार्यकं श्राद्धं कुर्यान् मासानुमासिकम्॥ .
ं३।१२३अ११३ंअ पितॄणां मासिकं श्राद्धमन्वाहार्यं विदुर्बुधाः।
ं३।१२३च्११३ञ्च् तच्चामिषेणा कर्तव्यं प्रशस्तेन प्रयत्नतः ॥ .
ं३।१२४अ११४ंअ तत्र ये भोजनीयाः स्युर्ये च वर्ज्या द्विजोत्तमाः।
ं३।१२४च्११४ञ्च् यावन्तश्चैव यैश्चान्नैस्तान् प्रवक्ष्याम्यशेषतः॥ .
ं३।१२५अ११५ंअ द्वौ दैवे पितृकार्ये त्रीनेकैकमुभयत्र वा। 
ं३।१२५च्११५ञ्च् भोजयेत् सुसमृद्धोऽपि न प्रसज्जेत विस्तरे॥ .
ं३।१२६अ११६ंअ सत्क्रियां देशकालौ च शौचं ब्राह्मणसम्पदः।
ं३।१२६च्११६ञ्च् पञ्चैतान् विस्तरो हन्ति तस्मान्नैहेत विस्तरम्॥ .
ं३।१२७अ११७ंअ प्रथिता प्रेतकृत्यैषा पित्र्यं नाम विधुक्षये।
ं३।१२७च्११७ञ्च् तस्मिन् युक्तस्यैति नित्यं प्रेतकृत्यैव लौकिकी॥ .
ं३।१२८अ११८ंअ श्रोत्रियायैव देयानि हव्यकव्यानि दातृभिः।
ं३।१२८च्११८ञ्च् अर्हत्तमाय विप्राय तस्मै दत्तं महाफलम्॥ .
ं३।१२९अ११९ंअ एकैकमपि विद्वांसं दैवे पित्र्ये च भोजयेत्। 
ं३।१२९च्११९ञ्च् पुष्कलं फलमाप्नोति नामन्त्रज्ञान् बहूनपि॥ .
ं३।१३०अ१२०ंअ दूरादेव परीक्षेत ब्राह्मणं वेदपारगम्।
ं३।१३०च्१२०ञ्च् तीर्थं तद् हव्यकव्यानां प्रदाने सोऽतिथिः स्मृतः॥ .
ं३।१३१अ१२१ंअ सहस्रं हि सहस्राणामनृचां यत्र भुञ्जते।
ं३।१३१च्१२१ञ्च् एकस्तान् मन्त्रवित् प्रीतः सर्वानर्हति धर्मतः॥ .
ं३।१३२अ१२२ंअ ज्ञानोत्कृष्टाय देयानि कव्यानि च हवींषि च।
ं३।१३२च्१२२ञ्च् न हि हस्तावसृग्दिग्धौ रुधिरेणैव शुध्यतः॥ .
ं३।१३३अ१२३ंअ यावतो ग्रसते ग्रासान् हव्यकव्येष्वमन्त्रवित्।
ं३।१३३च्१२३ञ्च् तावतो ग्रसते प्रेतो दीप्तशूलर्ष्ट्ययोगुडान्॥ .
ं३।१३४अ१२४ंअ ज्ञाननिष्ठा द्विजाः के चित् तपोनिष्ठास्तथाऽपरे।
ं३।१३४च्१२४ञ्च् तपःस्वाध्यायनिष्ठाश्च कर्मनिष्ठास्तथाऽपरे॥ .
ं३।१३५अ१२५ंअ ज्ञाननिष्ठेषु कव्यानि प्रतिष्ठाप्यानि यत्नतः।
ं३।१३५च्१२५ञ्च् हव्यानि तु यथान्यायं सर्वेष्वेव चतुर्ष्वपि॥ .
ं३।१३६अ१२६ंअ अश्रोत्रियः पिता यस्य पुत्रः स्याद् वेदपारगः।
ं३।१३६च्१२६ञ्च् अश्रोत्रियो वा पुत्रः स्यात् पिता स्याद् वेदपारगः॥ .
ं३।१३७अ१२७ंअ ज्यायांसमनयोर्विद्याद् यस्य स्यात्श्रोत्रियः पिता।
ं३।१३७च्१२७ञ्च् मन्त्रसम्पूजनार्थं तु सत्कारमितरोऽर्हति॥ .
ं३।१३८अ१२८ंअ न श्राद्धे भोजयेन् मित्रं धनैः कार्योऽस्य सङ्ग्रहः।
ं३।१३८च्१२८ञ्च् नारिं न मित्रं यं विद्यात् तं श्राद्धे भोजयेद् द्विजम्॥ .
ं३।१३९अ१२९ंअ यस्य मित्रप्रधानानि श्राद्धानि च हवींषि च।
ं३।१३९च्१२९ञ्च् तस्य प्रेत्य फलं नास्ति श्राद्धेषु च हविःषु च॥ .
ं३।१४०अ१३०ंअ यः सङ्गतानि कुरुते मोहात्श्राद्धेन मानवः।
ं३।१४०च्१३०ञ्च् स स्वर्गाच्च्यवते लोकात्श्राद्धमित्रो द्विजाधमः॥ .
ं३।१४१अ१३१ंअ सम्भोजानि साऽभिहिता पैशाची दक्षिणा द्विजैः।
ं३।१४१च्१३१ञ्च् इहैवास्ते तु सा लोके गौरन्धेवैकवेश्मनि॥ .
ं३।१४२अ१३२ंअ यथैरिणे बीजमुप्त्वा न वप्ता लभते फलम्।
ं३।१४२च्१३२ञ्च् तथाऽनृचे हविर्दत्त्वा न दाता लभते फलम्॥ .
ं३।१४३अ१३३ंअ दातॄन् प्रतिग्रहीतॄंश्च कुरुते फलभागिनः।
ं३।१४३च्१३३ञ्च् विदुषे दक्षिणां दत्त्वा विधिवत् प्रेत्य चैह च॥ .
ं३।१४४अ१३४ंअ कामं श्राद्धेऽर्चयेन् मित्रं नाभिरूपमपि त्वरिम्।
ं३।१४४च्१३४ञ्च् द्विषता हि हविर्भुक्तं भवति प्रेत्य निष्फलम्॥ .
ं३।१४५अ१३५ंअ यत्नेन भोजयेत्श्राद्धे बह्वृचं वेदपारगम्।
ं३।१४५च्१३५ञ्च् शाखान्तगमथाध्वर्युं छन्दोगं तु समाप्तिकम्॥ .
ं३।१४६अ१३६ंअ एषामन्यतमो यस्य भुञ्जीत श्राद्धमर्चितः।
ं३।१४६च्१३६ञ्च् पितॄणां तस्य तृप्तिः स्यात्शाश्वती साप्तपौरुषी॥ .
ं३।१४७अ१३७ंअ एष वै प्रथमः कल्पः प्रदाने हव्यकव्ययोः।
ं३।१४७च्१३७ञ्च् अनुकल्पस्त्वयं ज्ञेयः सदा सद्भिरनुष्ठितः॥ .
ं३।१४८अ१३८ंअ मातामहं मातुलं च स्वस्रीयं श्वशुरं गुरुम्।
ं३।१४८च्१३८ञ्च् दौहित्रं विट्पतिं बन्धुं ऋत्विग् याज्यौ च भोजयेत्॥ .
ं३।१४९अ१३९ंअ न ब्राह्मणं परीक्षेत दैवे कर्मणि धर्मवित्।
ं३।१४९च्१३९ञ्च् पित्र्ये कर्मणि तु प्राप्ते परीक्षेत प्रयत्नतः॥ .
ं३।१५०अ१४०ंअ ये स्तेनपतितक्लीबा ये च नास्तिकवृत्तयः।
ं३।१५०च्१४०ञ्च् तान् हव्यकव्ययोर्विप्राननर्हान् मनुरब्रवीत्॥ .
ं३।१५१अ१४१ंअ जटिलं चानधीयानं दुर्बालं कितवं तथा।
ं३।१५१च्१४१ञ्च् याजयन्ति च ये पूगांस्तांश्च श्राद्धे न भोजयेत्॥ .
ं३।१५२अ१४२ंअ चिकित्सकान् देवलकान् मांसविक्रयिणस्तथा। 
ं३।१५२च्१४२ञ्च् विपणेन च जीवन्तो वर्ज्याः स्युर्हव्यकव्ययोः॥ .
ं३।१५३अ१४३ंअ प्रेष्यो ग्रामस्य राज्ञश्च कुनखी श्यावदन्तकः।
ं३।१५३च्१४३ञ्च् प्रतिरोद्धा गुरोश्चैव त्यक्ताग्निर्वार्धुषिस्तथा॥ .
ं३।१५४अ१४४ंअ यक्ष्मी च पशुपालश्च परिवेत्ता निराकृतिः।
ं३।१५४च्१४४ञ्च् ब्रह्मद्विष्परिवित्तिश्च गणाभ्यन्तर एव च॥ .
ं३।१५५अ१४५ंअ कुशीलवोऽवकीर्णी च वृषलीपतिरेव च।
ं३।१५५च्१४५ञ्च् पौनर्भवश्च काणश्च यस्य चौपपतिर्गृहे॥ .
ं३।१५६अ१४६ंअ भृतकाध्यापको यश्च भृतकाध्यापितस्तथा।
ं३।१५६च्१४६ञ्च् शूद्रशिष्यो गुरुश्चैव वाग्दुष्टः कुण्डगोलकौ॥ .
ं३।१५७अ१४७ंअ अकारणे परित्यक्ता मातापित्रोर्गुरोस्तथा। 
ं३।१५७च्१४७ञ्च् ब्राह्मैर्यौनैश्च सम्बन्धैः संयोगं पतितैर्गतः॥ .
ं३।१५८अ१४८ंअ अगारदाही गरदः कुण्डाशी सोमविक्रयी।
ं३।१५८च्१४८ञ्च् समुद्रयायी बन्दी च तैलिकः कूटकारकः॥ .
ं३।१५९अ१४९ंअ पित्रा विवदमानश्च कितवो मद्यपस्तथा।
ं३।१५९च्१४९ञ्च् पापरोग्यभिशस्तश्च दाम्भिको रसविक्रयी॥ .
ं३।१६०अ१५०ंअ धनुःशराणां कर्ता च यश्चाग्रेदिधिषूपतिः।
ं३।१६०च्१५०ञ्च् मित्रध्रुग् द्यूतवृत्तिश्च पुत्राचार्यस्तथैव च॥ .
ं३।१६१अ१५१ंअ भ्रामरी गन्डमाली च श्वित्र्यथो पिशुनस्तथा।
ं३।१६१च्१५१ञ्च् उन्मत्तोऽन्धश्च वर्ज्याः स्युर्वेदनिन्दक एव च॥ .
ं३।१६२अ१५२ंअ हस्तिगोऽश्वौष्ट्रदमको नक्षत्रैर्यश्च जीवति।
ं३।१६२च्१५२ञ्च् पक्षिणां पोषको यश्च युद्धाचार्यस्तथैव च॥ .
ं३।१६३अ१५३ंअ स्रोतसां भेदको यश्च तेषां चावरणे रतः।
ं३।१६३च्१५३ञ्च् गृहसंवेशको दूतो वृक्षारोपक एव च॥ .
ं३।१६४अ१५४ंअ श्वक्रीडी श्येनजीवी च कन्यादूषक एव च।
ं३।१६४च्१५४ञ्च् हिंस्रो वृषलवृत्तिश्च गणानां चैव याजकः॥ .
ं३।१६५अ१५५ंअ आचारहीनः क्लीबश्च नित्यं याचनकस्तथा।
ं३।१६५च्१५५ञ्च् कृषिजीवी श्लीपदी च सद्भिर्निन्दित एव च॥ .
ं३।१६६अ१५६ंअ औरभ्रिको माहिषिकः परपूर्वापतिस्तथा।
ं३।१६६च्१५६ञ्च् प्रेतनिर्यापकश्चैव वर्जनीयाः प्रयत्नतः॥ .
ं३।१६७अ१५७ंअ एतान् विगर्हिताचारानपाङ्क्तेयान् द्विजाधमान्।
ं३।१६७च्१५७ञ्च् द्विजातिप्रवरो विद्वानुभयत्र विवर्जयेत्॥ .
ं३।१६८अ१५८ंअ ब्राह्मणो त्वनधीयानस्तृणाग्निरिव शाम्यति। 
ं३।१६८च्१५८ञ्च् तस्मै हव्यं न दातव्यं न हि भस्मनि हूयते॥ .
ं३।१६९अ१५९ंअ अपाङ्क्तदाने यो दातुर्भवत्यूर्ध्वं फलौदयः। 
ं३।१६९च्१५९ञ्च् दैवे हविषि पित्र्ये वा तं प्रवक्ष्याम्यशेषतः॥ .
ं३।१७०अ१६०ंअ अव्रतैर्यद् द्विजैर्भुक्तं  परिवेत्र्यादिभिस्तथा।
ं३।१७०च्१६०ञ्च् अपाङ्क्तेयैर्यदन्यैश्च तद् वै रक्षांसि भुञ्जते॥ .
ं३।१७१अ१६१ंअ दाराग्निहोत्रसंयोगं कुरुते योऽग्रजे स्थिते।
ं३।१७१च्१६१ञ्च् परिवेत्ता स विज्ञेयः परिवित्तिस्तु पूर्वजः॥ .
ं३।१७२अ१६२ंअ परिवित्तिः परिवेत्ता यया च परिविद्यते।
ं३।१७२च्१६२ञ्च् सर्वे ते नरकं यान्ति दातृयाजकपञ्चमाः॥ .
ं३।१७३अ१६३ंअ भ्रातुर्मृतस्य भार्यायां योऽनुरज्येत कामतः।
ं३।१७३च्१६३ञ्च् धर्मेणापि नियुक्तायां स ज्ञेयो दिधिषूपतिः॥ .
ं३।१७४अ१६४ंअ परदारेषु जायेते द्वौ सुतौ कुण्डगोलकौ।
ं३।१७४च्१६४ञ्च् पत्यौ जीवति कुण्डः स्यान् मृते भर्तरि गोलकः॥ .
ं३।१७५अ१६५ंअ तौ तु जातौ परक्षेत्रे प्राणिनौ प्रेत्य चैह च। 
ं३।१७५च्१६५ञ्च् दत्तानि हव्यकव्यानि नाशयन्ति प्रदायिनाम्॥ .
ं३।१७६अ१६६ंअ अपाङ्क्त्यो यावतः पङ्क्त्यान् भुञ्जानाननुपश्यति। 
ं३।१७६च्१६६ञ्च् तावतां न फलं तत्र दाता प्राप्नोति बालिशः॥ .
ं३।१७७अ१६७ंअ वीक्ष्यान्धो नवतेः काणः षष्टेः श्वित्री शतस्य तु। 
ं३।१७७च्१६७ञ्च् पापरोगी सहस्रस्य दातुर्नाशयते फलम्॥ .
ं३।१७८अ१६८ंअ यावतः संस्पृशेदङ्गैर्ब्राह्मणान् शूद्रयाजकः।
ं३।१६८च्१६८ञ्च् तावतां न भवेद् दातुः फलं दानस्य पौर्तिकम्॥ .
ं३।१७९अ१६९ंअ वेदविद्चापि विप्रोऽस्य लोभात् कृत्वा प्रतिग्रहम्।
ं३।१७९च्१६९ञ्च् विनाशं व्रजति क्षिप्रमामपात्रमिवाम्भसि॥ .
ं३।१८०अ१७०ंअ सोमविक्रयिणे विष्ठा भिषजे पूयशोणितम्।
ं३।१८०च्१७०ञ्च् नष्टं देवलके दत्तमप्रतिष्ठं तु वार्धुषौ॥ .
ं३।१८१अ१७१ंअ यत् तु वाणिजके दत्तं नैह नामुत्र तद् भवेत्।
ं३।१८१च्१७१ञ्च् भस्मनीव हुतं द्रव्यं तथा पौनर्भवे द्विजे॥ .
ं३।१८२अ१७२ंअ इतरेषु त्वपाङ्क्त्येषु यथोद्दिष्टेष्वसाधुषु। 
ं३।१८२च्१७२ञ्च् मेदोऽसृङ्मांसमज्जाऽस्थि वदन्त्यन्नं मनीषिणः॥ .
ं३।१८३अ१७३ंअ अपाङ्क्त्योपहता पङ्क्तिः पाव्यते यैर्द्विजोत्तमैः। 
ं३।१८३च्१७३ञ्च् तान्निबोधत कार्त्स्न्येन द्विजाग्र्यान् पङ्क्तिपावनान्॥ .
ं३।१८४अ१७४ंअ अग्र्याः सर्वेषु वेदेषु सर्वप्रवचनेषु च।
ं३।१८४च्१७४ञ्च् श्रोत्रियान्वयजाश्चैव विज्ञेयाः पङ्क्तिपावनाः॥ .
ं३।१८५अ१७५ंअ त्रिणाचिकेतः पञ्चाग्निस्त्रिसुपर्णः षडङ्गवित्।
ं३।१८५च्१७५ञ्च् ब्रह्मदेयात्मसन्तानो ज्येष्ठसामग एव च॥ .
ं३।१८६अ१७६ंअ वेदार्थवित् प्रवक्ता च ब्रह्मचारी सहस्रदः।
ं३।१८६च्१७६ञ्च् शतायुश्चैव विज्ञेया ब्राह्मणाः पङ्क्तिपावनाः॥ .
ं३।१८७अ१७७ंअ पूर्वेद्युरपरेद्युर्वा श्राद्धकर्मण्युपस्थिते।
ं३।१८७च्१७७ञ्च् निमन्त्रयेत त्र्य्ऽवरान् सम्यग् विप्रान् यथौदितान्॥ .
ं३।१८८अ१७८ंअ निमन्त्रितो द्विजः पित्र्ये नियतात्मा भवेत् सदा।
ं३।१८८च्१७८ञ्च् न च छन्दांस्यधीयीत यस्य श्राद्धं च तद् भवेत्॥ .
ं३।१८९अ१७९ंअ निमन्त्रितान् हि पितर उपतिष्ठन्ति तान् द्विजान्।
ं३।१८९च्१७९ञ्च् वायुवत्चानुगच्छन्ति तथाऽसीनानुपासते॥ .
ं३।१९०अ१८०ंअ केतितस्तु यथान्यायं हव्ये कव्ये द्विजोत्तमः।
ं३।१९०च्१८०ञ्च् कथं चिदप्यतिक्रामन् पापः सूकरतां व्रजेत्॥ .
ं३।१९१अ१८१ंअ  आमन्त्रितस्तु यः श्राद्धे वृषल्या सह मोदते।
ं३।१९१च्१८१ञ्च् दातुर्यद् दुष्कृतं किं चित् तत् सर्वं प्रतिपद्यते॥ .
ं३।१९२अ१८२ंअ अक्रोधनाः शौचपराः सततं ब्रह्मचारिणः।
ं३।१९२च्१८२ञ्च् न्यस्तशस्त्रा महाभागाः पितरः पूर्वदेवताः॥ .
ं३।१९३अ१८३ंअ यस्मादुत्पत्तिरेतेषां सर्वेषामप्यशेषतः।
ं३।१९३च्१८३ञ्च् ये च यैरुपचर्याः स्युर्नियमैस्तान्निबोधत॥ .
ं३।१९४अ१८४ंअ मनोर्हैरण्यगर्भस्य ये मरीच्यादयः सुताः।
ं३।१९४च्१८४ञ्च् तेषां ऋषीणां सर्वेषां पुत्राः पितृगणाः स्मृताः॥ .
ं३।१९५अ१८५ंअ विराज्सुताः सोमसदः साध्यानां पितरः स्मृताः ।
ं३।१९५च्१८५ञ्च् अग्निष्वात्ताश्च देवानां मारीचा लोकविश्रुताः॥ .
ं३।१९६अ१८६ंअ दैत्यदानवयक्षाणां गन्धर्वौरगरक्षसाम्।
ं३।१९६च्१८६ञ्च् सुपर्णकिन्नराणां च स्मृता बर्हिषदोऽत्रिजाः॥ .
ं३।१९७अ१८७ंअ सोमपा नाम विप्राणां क्षत्रियाणां हविर्भुजः।
ं३।१९७च्१८७ञ्च् वैश्यानामाज्यपा नाम शूद्राणां तु सुकालिनः॥ .
ं३।१९८अ१८८ंअ सोमपास्तु कवेः पुत्रा हविष्मन्तोऽङ्गिरःसुताः।
ं३।१९८च्१८८ञ्च् पुलस्त्यस्याज्यपाः पुत्रा वसिष्ठस्य सुकालिनः॥ .
ं३।१९९अ१८९ंअ अग्निदग्धानग्निदग्धान् काव्यान् बर्हिषदस्तथा। 
ं३।१९९च्१८९ञ्च् अग्निष्वात्तांश्च सौम्यांश्च विप्राणामेव निर्दिशेत्॥ .
ं३।२००अ१९०ंअ य एते तु गणा मुख्याः पितॄणां परिकीर्तिताः।
ं३।२००च्१९०ञ्च् तेषामपीह विज्ञेयं पुत्रपौत्रमनन्तकम्॥ .
ं३।२०१अ१९१ंअ ऋषिभ्यः पितरो जाताः पितृभ्यो देवमानवाः।
ं३।२०१च्१९१ञ्च् देवेभ्यस्तु जगत् सर्वं चरं स्थाण्वनुपूर्वशः॥ .
ं३।२०२अ१९२ंअ राजतैर्भाजनैरेषामथो वा रजतान्वितैः।
ं३।२०२च्१९२ञ्च् वार्यपि श्रद्धया दत्तमक्षयायौपकल्पते॥ .
ं३।२०३अ१९३ंअ दैवकार्याद् द्विजातीनां पितृकार्यं विशिष्यते।
ं३।२०३च्१९३ञ्च् दैवं हि पितृकार्यस्य पूर्वमाप्यायनं स्मृतम्॥ .
ं३।२०४अ१९४ंअ तेषामारक्षभूतं तु पूर्वं दैवं नियोजयेत्।
ं३।२०४च्१९४ञ्च् रक्षांसि विप्रलुम्पन्ति श्राद्धमारक्षवर्जितम्॥ .
ं३।२०५अ१९५ंअ दैवाद्यन्तं तदीहेत पित्र्याद्यन्तं न तद् भवेत्।
ं३।२०५च्१९५ञ्च् पित्र्याद्यन्तं त्वीहमानः क्षिप्रं नश्यति सान्वयः॥ .
ं३।२०६अ१९६ंअ शुचिं देशं विविक्तं च गोमयेनोपलेपयेत्।
ं३।२०६च्१९६ञ्च् दक्षिणाप्रवणं चैव प्रयत्नेनोपपादयेत्॥ .
ं३।२०७अ१९७ंअ अवकाशेषु चोक्षेषु जलतीरेषु चैव हि।
ं३।२०७च्१९७ञ्च् विविक्तेषु च तुष्यन्ति दत्तेन पितरः सदा॥ .
ं३।२०८अ१९८ंअ आसनेषूपकॢप्तेषु बर्हिष्मत्सु पृथक्पृथक्।
ं३।२०८च्१९८ञ्च् उपस्पृष्टौदकान् सम्यग् विप्रांस्तानुपवेशयेत्॥ .
ं३।२०९अ१९९ंअ उपवेश्य तु तान् विप्रानासनेष्वजुगुप्सितान्।
ं३।२०९च्१९९ञ्च् गन्धमाल्यैः सुरभिभिरर्चयेद् दैवपूर्वकम्॥ .
ं३।२१०अ२००ंअ तेषामुदकमानीय सपवित्रांस्तिलानपि।
ं३।२१०च्२००ञ्च् अग्नौ कुर्यादनुज्ञातो ब्राह्मणो ब्राह्मणैः सह॥ .
ं३।२११अ२०१ंअ अग्नेः सोमयमाभ्यां च कृत्वाऽप्यायनमादितः।
ं३।२११च्२०१ञ्च् हविर्दानेन विधिवत् पश्चात् सन्तर्पयेत् पितॄन्॥ .
ं३।२१२अ२०२ंअ अग्न्यभावे तु विप्रस्य पाणावेवोपपादयेत्।
ं३।२१२च्२०२ञ्च् यो ह्यग्निः स द्विजो विप्रैर्मन्त्रदर्शिभिरुच्यते॥ .
ं३।२१३अ२०३ंअ अक्रोधनान् सुप्रसादान् वदन्त्येतान् पुरातनान्।
ं३।२१३च्२०३ञ्च् लोकस्याप्यायने युक्तान् श्राद्धदेवान् द्विजोत्तमान्॥ .
ं३।२१४अ२०४ंअ अपसव्यमग्नौ कृत्वा सर्वमावृत्य विक्रमम्। 
ं३।२१४च्२०४ञ्च् अपसव्येन हस्तेन निर्वपेदुदकं भुवि॥ .
ं३।२१५अ२०५ंअ त्रींस्तु तस्माद् हविःशेषात् पिण्डान् कृत्वा समाहितः।
ं३।२१५च्२०५ञ्च् औदकेनैव विधिना निर्वपेद् दक्षिणामुखः॥ .
ं३।२१६अ२०६ंअ न्युप्य पिण्डांस्ततस्तांस्तु प्रयतो विधिपूर्वकम्।
ं३।२१६च्२०६ञ्च् तेषु दर्भेषु तं हस्तं निर्मृज्याल्लेपभागिनाम्॥ .
ं३।२१७अ२०७ंअ आचम्यौदक्परावृत्य त्रिरायम्य शनैरसून्।
ं३।२१७च्२०७ञ्च् षड् ऋतूंश्च नमस्कुर्यात् पितॄनेव च मन्त्रवत्॥ .
ं३।२१८अ२०८ंअ उदकं निनयेत्शेषं शनैः पिण्डान्तिके पुनः।
ं३।२१८च्२०८ञ्च् अवजिघ्रेच्च तान् पिण्डान् यथान्युप्तान् समाहितः॥ .
ं३।२१९अ२०९ंअ पिण्डेभ्यस्त्वल्पिकां मात्रां समादायानुपूर्वशः। 
ं३।२१९च्२०९ञ्च् तानेव विप्रानासीनान् विधिवत् पूर्वमाशयेत्॥ .
ं३।२२०अ२१०ंअ ध्रियमाणे तु पितरि पूर्वेषामेव निर्वपेत्।
ं३।२२०च्२१०ञ्च् विप्रवद् वाऽपि तं श्राद्धे स्वकं पितरमाशयेत्॥ .
ं३।२२१अ२११ंअ पिता यस्य निवृत्तः स्याज् जीवेच्चापि पितामहः। 
ं३।२२१च्२११ञ्च् पितुः स नाम सङ्कीर्त्य कीर्तयेत् प्रपितामहम्॥ .
ं३।२२२अ२१२ंअ पितामहो वा तत्श्राद्धं भुञ्जीतैत्यब्रवीन् मनुः।
ं३।२२२च्२१२ञ्च् कामं वा समनुज्ञातः स्वयमेव समाचरेत्॥ .
ं३।२२३अ२१३ंअ तेषां दत्त्वा तु हस्तेषु सपवित्रं तिलौदकम्।
ं३।२२३च्२१३ञ्च् तत्पिण्डाग्रं प्रयच्छेत स्वधैषामस्त्विति ब्रुवन्॥ .
ं३।२२४अ२१४ंअ पाणिभ्यां तूपसङ्गृह्य स्वयमन्नस्य वर्धितम्। 
ं३।२२४च्२१४ञ्च् विप्रान्तिके पितॄन् ध्यायन् शनकैरुपनिक्षिपेत्॥ .
ं३।२२५अ२१५ंअ उभयोर्हस्तयोर्मुक्तं यदन्नमुपनीयते।
ं३।२२५च्२१५ञ्च् तद् विप्रलुम्पन्त्यसुराः सहसा दुष्टचेतसः॥ .
ं३।२२६अ२१६ंअ गुणांश्च सूपशाकाद्यान् पयो दधि घृतं मधु।
ं३।२२६च्२१६ञ्च् विन्यसेत् प्रयतः पूर्वं भूमावेव समाहितः॥ .
ं३।२२७अ२१७ंअ भक्ष्यं भोज्यं च विविधं मूलानि च फलानि च।
ं३।२२७च्२१७ञ्च् हृद्यानि चैव मांसानि पानानि सुरभीणि च॥ .
ं३।२२८अ२१८ंअ उपनीय तु तत् सर्वं शनकैः सुसमाहितः।
ं३।२२८च्२१८ञ्च् परिवेषयेत प्रयतो गुणान् सर्वान् प्रचोदयन्॥ .
ं३।२२९अ२१९ंअ नास्रमापातयेज् जातु न कुप्येन्नानृतं वदेत्।
ं३।२२९च्२१९ञ्च् न पादेन स्पृशेदन्नं न चैतदवधूनयेत्॥ .
ं३।२३०अ२२०ंअ अस्रं गमयति प्रेतान् कोपोऽरीननृतं शुनः।
ं३।२३०च्२२०ञ्च् पादस्पर्शस्तु रक्षांसि दुष्कृतीनवधूननम्॥ .
ं३।२३१अ२२१ंअ यद् यद् रोचेत विप्रेभ्यस्तत् तद् दद्यादमत्सरः।
ं३।२३१च्२२१ञ्च् ब्रह्मोद्याश्च कथाः कुर्यात् पितॄणामेतदीप्सितम्॥ .
ं३।२३२अ२२२ंअ स्वाध्यायं श्रावयेत् पित्र्ये धर्मशास्त्राणि चैव हि।
ं३।२३२च्२२२ञ्च् आख्यानानीतिहासांश्च पुराणानि खिलानि च॥ .
ं३।२३३अ२२३ंअ हर्षयेद् ब्राह्मणांस्तुष्टो भोजयेच्च शनैःशनैः।
ं३।२३३च्२२३ञ्च् अन्नाद्येनासकृच्चैतान् गुणैश्च परिचोदयेत्॥ .
ं३।२३४अ२२४ंअ व्रतस्थमपि दौहित्रं श्राद्धे यत्नेन भोजयेत्।
ं३।२३४च्२२४ञ्च् कुतपं चासनं दद्यात् तिलैश्च विकिरेन् महीम्॥ .
ं३।२३५अ२२५ंअ त्रीणि श्राद्धे पवित्राणि दौहित्रः कुतपस्तिलाः।
ं३।२३५च्२२५ञ्च् त्रीणि चात्र प्रशंसन्ति शौचमक्रोधमत्वराम्॥ .
ं३।२३६अ२२६ंअ अत्युष्णं सर्वमन्नं स्याद् भुञ्जीरंस्ते च वाग्यताः।
ं३।२३६च्२२६ञ्च् न च द्विजातयो ब्रूयुर्दात्रा पृष्टा हविर्गुणान्॥ .
ं३।२३७अ२२७ंअ यावदुष्मा भवत्यन्नं यावदश्नन्ति वाग्यताः।
ं३।२३७च्२२७ञ्च् पितरस्तावदश्नन्ति यावन्नक्ता हविर्गुणाः॥ .
ं३।२३८अ२२८ंअ यद् वेष्टितशिरा भुङ्क्ते यद् भुङ्क्ते दक्षिणामुखः।
ं३।२३८च्२२८ञ्च् सौपानत्कश्च यद् भुङ्क्ते तद् वै रक्षांसि भुञ्जते॥ .
ं३।२३९अ२२९ंअ चाण्डालश्च वराहश्च कुक्कुटः श्वा तथैव च।
ं३।२३९च्२२९ञ्च् रजस्वला च षण्ढश्च नैक्षेरन्नश्नतो द्विजान्॥ .
ं३।२४०अ२३०ंअ होमे प्रदाने भोज्ये च यदेभिरभिवीक्ष्यते।
ं३।२४०च्२३०ञ्च् दैवे हविषि पित्र्ये वा तद् गच्छत्ययथातथम्॥ .
ं३।२४१अ२३१ंअ घ्राणेन सूकरो हन्ति पक्षवातेन कुक्कुटः। 
ं३।२४१च्२३१ञ्च् श्वा तु दृष्टिनिपातेन स्पर्शेणावरवर्णजः॥ .
ं३।२४२अ२३२ंअ खञ्जो वा यदि वा काणो दातुः प्रेष्योऽपि वा भवेत्।
ं३।२४२च्२३२ञ्च् हीनातिरिक्तगात्रो वा तमप्यपनयेत् पुनः॥ .
ं३।२४३अ२३३ंअ ब्राह्मणं भिक्षुकं वाऽपि भोजनार्थमुपस्थितम्।
ं३।२४३च्२३३ञ्च् ब्राह्मणैरभ्यनुज्ञातः शक्तितः प्रतिपूजयेत्॥ .
ं३।२४४अ२३४ंअ सार्ववर्णिकमन्नाद्यं सन्नीयाप्लाव्य वारिणा।
ं३।२४४च्२३४ञ्च् समुत्सृजेद् भुक्तवतामग्रतो विकिरन् भुवि॥ .
ं३।२४५अ२३५ंअ असंस्कृतप्रमीतानां त्यागिनां कुलयोषिताम्।
ं३।२४५च्२३५ञ्च् उच्छिष्टं भागधेयं स्याद् दर्भेषु विकिरश्च यः॥ .
ं३।२४६अ२३६ंअ उच्छेषणां भूमिगतमजिह्मस्याशठस्य च।
ं३।२४६च्२३६ञ्च् दासवर्गस्य तत् पित्र्ये भागधेयं प्रचक्षते॥ .
ं३।२४७अ२३७ंअ आसपिण्डक्रियाकर्म द्विजातेः संस्थितस्य तु।
ं३।२४७च्२३७ञ्च् अदैवं भोजयेत्श्राद्धं पिण्डमेकं च निर्वपेत्॥ .
ं३।२४८अ२३८ंअ सहपिण्डक्रियायां तु कृतायामस्य धर्मतः।
ं३।२४८च्२३८ञ्च् अनयैवावृता कार्यं पिण्डनिर्वपनं सुतैः॥ .
ं३।२४९अ२३९ंअ श्राद्धं भुक्त्वा य उच्छिष्टं वृषलाय प्रयच्छति।
ं३।२४९च्२३९ञ्च् स मूढो नरकं याति कालसूत्रमवाक्षिराः॥ .
ं३।२५०अ२४०ंअ श्राद्धभुग् वृषलीतल्पं तदहर्योऽधिगच्छति।
ं३।२५०च्२४०ञ्च् तस्याः पुरीषे तं मासं पितरस्तस्य शेरते॥ .
ं३।२५१अ२४१ंअ पृष्ट्वा स्वदितमित्येवं तृप्तानाचामयेत् ततः।
ं३।२५१च्२४१ञ्च् आचान्तांश्चानुजानीयादभितो रम्यतामिति॥ .
ं३।२५२अ२४२ंअ स्वधाऽस्त्वित्येव तं ब्रूयुर्ब्राह्मणास्तदनन्तरम्।
ं३।२५२च्२४२ञ्च् स्वधाकारः परा ह्याषीः सर्वेषु पितृकर्मसु॥ .
ं३।२५३अ२४३ंअ ततो भुक्तवतां तेषामन्नशेषं निवेदयेत्।
ं३।२५३च्२४३ञ्च् यथा ब्रूयुस्तथा कुर्यादनुज्ञातस्ततो द्विजैः॥ .
ं३।२५४अ२४४ंअ पित्र्ये स्वदितमित्येव वाच्यं गोष्ठे तु सुशृतम्।
ं३।२५४च्२४४ञ्च् सम्पन्नमित्यभ्युदये दैवे रुचितमित्यपि॥ .
ं३।२५५अ२४५ंअ अपराह्णस्तथा दर्भा वास्तुसम्पादनं तिलाः। 
ं३।२५५च्२४५ञ्च् सृष्टिर्मृष्टिर्द्विजाश्चाग्र्याः श्राद्धकर्मसु सम्पदः॥ .
ं३।२५६अ२४६ंअ दर्भाः पवित्रं पूर्वाह्णो हविष्याणि च सर्वशः।
ं३।२५६च्२४६ञ्च् पवित्रं यच्च पूर्वोक्तं विज्ञेया हव्यसम्पदः॥ .
ं३।२५७अ२४७ंअ मुन्यन्नानि पयः सोमो मांसं यच्चानुपस्कृतम्।
ं३।२५७च्२४७ञ्च् अक्सारलवणं चैव प्रकृत्या हविरुच्यते॥ .
ं३।२५८अ२४८ंअ विसृज्य ब्राह्मणांस्तांस्तु नियतो वाग्यतः शुचिः। 
ं३।२५८च्२४८ञ्च् दक्षिणां दिशमाकाङ्क्षन् याचेतैमान् वरान् पितॄन्॥ .
ं३।२५९अ२४९ंअ दातारो नोऽभिवर्धन्तां वेदाः सन्ततिरेव च।
ं३।२५९च्२४९ञ्च् श्रद्धा च नो मा व्यगमद् बहुदेयं च नोऽस्त्विति॥ .
ं३।२६०अ२५०ंअ एवं निर्वपणं कृत्वा पिण्डांस्तांस्तदनन्तरम्।
ं३।२६०च्२५०ञ्च् गां विप्रमजमग्निं वा प्राशयेदप्सु वा क्षिपेत्॥ .
ं३।२६१अ२५१ंअ पिण्डनिर्वपणं के चित् परस्तादेव कुर्वते।
ं३।२६१च्२५१ञ्च् वयोभिः खादयन्त्यन्ये प्रक्षिपन्त्यनलेऽप्सु वा॥ .
ं३।२६२अ२५२ंअ पतिव्रता धर्मपत्नी पितृपूजनतत्परा।
ं३।२६२च्२५२ञ्च् मध्यमं तु ततः पिण्डमद्यात् सम्यक् सुतार्थिनी॥ .
ं३।२६३अ२५३ंअ आयुष्मन्तं सुतं सूते यशोमेधासमन्वितम्।
ं३।२६३च्२५३ञ्च् धनवन्तं प्रजावन्तं सात्त्विकं धार्मिकं तथा॥ .
ं३।२६४अ२५४ंअ प्रक्षाल्य हस्तावाचाम्य ज्ञातिप्रायं प्रकल्पयेत्।
ं३।२६४च्२५४ञ्च् ज्ञातिभ्यः सत्कृतं दत्त्वा बान्धवानपि भोजयेत्॥ .
ं३।२६५अ२५५ंअ उच्छेषणं तु तत् तिष्ठेद् यावद् विप्रा विसर्जिताः। 
ं३।२६५च्२५५ञ्च् ततो गृहबलिं कुर्यादिति धर्मो व्यवस्थितः॥ .
ं३।२६६अ२५६ंअ हविर्यच्चिररात्राय यच्चानन्त्याय कल्पते।
ं३।२६६च्२५६ञ्च् पितृभ्यो विधिवद् दत्तं तत् प्रवक्ष्याम्यशेषतः॥ .
ं३।२६७अ२५७ंअ तिलैर्व्रीहियवैर्माषैरद्भिर्मूलफलेन वा।
ं३।२६७च्२५७ञ्च् दत्तेन मासं तृप्यन्ति विधिवत् पितरो नृणाम्॥ .
ं३।२६८अ२५८ंअ द्वौ मासौ मत्स्यमांसेन त्रीन् मासान् हारिणेन तु।
ं३।२६८च्२५८ञ्च् औरभ्रेणाथ चतुरः शाकुनेनाथ पञ्च वै॥ .
ं३।२६९अ२५९ंअ षण्मासांश्छागमांसेन पार्षतेन च सप्त वै।
ं३।२६९च्२५९ञ्च् अष्टावेनस्य मांसेन रौरवेण नवैव तु॥ .
ं३।२७०अ२६०ंअ दशमासांस्तु तृप्यन्ति वराहमहिषामिषैः।
ं३।२७०च्२६०ञ्च् शशकूर्मयोस्तु मांसेन मासानेकादशैव तु॥ .
ं३।२७१अ२६१ंअ संवत्सरं तु गव्येन पयसा पायसेन च। 
ं३।२७१च्२६१ञ्च् वार्ध्रीणसस्य मांसेन तृप्तिर्द्वादशवार्षिकी॥ .
ं३।२७२अ२६२ंअ कालशाकं महाशल्काः खङ्गलोहामिषं मधु।
ं३।२७२च्२६२ञ्च् आनन्त्यायैव कल्प्यन्ते मुन्यन्नानि च सर्वशः॥ .
ं३।२७३अ२६३ंअ यत् किं चिन् मधुना मिश्रं प्रदद्यात् तु त्रयोदशीम्।
ं३।२७३च्२६३ञ्च् तदप्यक्षयमेव स्याद् वर्षासु च मघासु च॥ .
ं३।२७४अ२६४ंअ अपि नः स कुले भूयाद् यो नो दद्यात् त्रयोदशीम्।
ं३।२७४च्२६४ञ्च् पायसं मधुसर्पिर्भ्यां प्राक् छाये कुञ्जरस्य च॥ .
ं३।२७५अ२६५ंअ यद् यद् ददाति विधिवत् सम्यक् श्रद्धासमन्वितः।
ं३।२७५च्२६५ञ्च् तत् तत् पितॄणां भवति परत्रानन्तमक्षयम्॥ .
ं३।२७६अ२६६ंअ कृष्णपक्षे दशम्यादौ वर्जयित्वा चतुर्दशीम्।
ं३।२७६च्२६६ञ्च् श्राद्धे प्रशस्तास्तिथयो यथैता न तथैतराः॥ .
ं३।२७७अ२६७ंअ युक्षु कुर्वन् दिनर्क्षेषु सर्वान् कामान् समश्नुते।
ं३।२७७च्२६७ञ्च् अयुक्षु तु पितॄन् सर्वान् प्रजां प्राप्नोति पुष्कलाम्॥ .
ं३।२७८अ२६८ंअ यथा चैवापरः पक्षः पूर्वपक्षाद् विशिष्यते।
ं३।२७८च्२६८ञ्च् तथा श्राद्धस्य पूर्वाह्णादपराह्णो विशिष्यते॥ .
ं३।२७९अ२६९ंअ प्राचीनावीतिना सम्यगपसव्यमतन्द्रिणा।
ं३।२७९च्२६९ञ्च् पित्र्यमानिधनात् कार्यं विधिवद् दर्भपाणिना॥ .
ं३।२८०अ२७०ंअ रात्रौ श्राद्धं न कुर्वीत राक्षसी कीर्तिता हि सा।
ं३।२८०च्२७०ञ्च् सन्ध्ययोरुभयोश्चैव सूर्ये चैवाचिरौदिते॥ .
ं३।२८१अ२७१ंअ अनेन विधिना श्राद्धं त्रिरब्दस्यैह निर्वपेत्।
ं३।२८१च्२७१ञ्च् हेमन्तग्रीष्मवर्षासु पाञ्चयज्ञिकमन्वहम्॥ .
ं३।२८२अ२७२ंअ न पैतृयज्ञियो होमो लौकिकेऽग्नौ विधीयते।
ं३।२८२च्२७२ञ्च् न दर्शेन विना श्राद्धमाहिताग्नेर्द्विजन्मनः॥ .
ं३।२८३अ२७३ंअ यदेव तर्पयत्यद्भिः पितॄन् स्नात्वा द्विजोत्तमः।
ं३।२८३च्२७३ञ्च् तेनैव कृत्स्नमाप्नोति पितृयज्ञक्रियाफलम्॥ .
ं३।२८४अ२७४ंअ वसून् वदन्ति तु पितॄन् रुद्रांश्चैव पितामहान्।
ं३।२८४च्२७४ञ्च् प्रपितामहांस्तथाऽदित्यान् श्रुतिरेषा सनातनी॥ .
ं३।२८५अ२७५ंअ विघसाशी भवेन्नित्यं नित्यं वाऽमृतभोजनः।
ं३।२८५च्२७५ञ्च् विघसो भुक्तशेषं तु यज्ञशेषं तथाऽमृतम्॥ .
ं३।२८६अ२७६ंअ एतद् वोऽभिहितं सर्वं विधानं पाञ्चयज्ञिकम्।
ं३।२८६च्२७६ञ्च् द्विजातिमुख्यवृत्तीनां विधानं श्रूयतामिति॥ .
अध्याय ४
        
ं४।०१अ चतुर्थमायुषो भागमुषित्वाऽद्यं गुरौ द्विजाः ।
ं४।०१च् द्वितीयमायुषो भागं कृतदारो गृहे वसेत्॥ .
ं४।०२अ अद्रोहेणैव भूतानामल्पद्रोहेण वा पुनः।
ं४।०२च् या वृत्तिस्तां समास्थाय विप्रो जीवेदनापदि॥ .
ं४।०३अ यात्रामात्रप्रसिद्ध्यर्थं स्वैः कर्मभिरगर्हितैः।
ं४।०३च् अक्लेशेन शरीरस्य कुर्वीत धनसञ्चयम्॥ .
ं४।०४अ ऋतामृताभ्यां जीवेत् तु मृतेन प्रमृतेन वा।
ं४।०४च् सत्यानृताभ्यामपि वा न श्ववृत्त्या कदा चन॥ .
ं४।०५अ ऋतमुञ्छशिलं ज्ञेयममृतं स्यादयाचितम्।
ं४।०५च् मृतं तु याचितं भैक्षं प्रमृतं कर्षणं स्मृतम्॥ .
ं४।०६अ सत्यानृतं तु वाणिज्यं तेन चैवापि जीव्यते।
ं४।०६च् सेवा श्ववृत्तिराख्याता तस्मात् तां परिवर्जयेत्॥ .
ं४।०७अ कुसूलधान्यको वा स्यात् कुम्भीधान्यक एव वा।
ं४।०७च् त्र्यहेहिको वाऽपि भवेदश्वस्तनिक एव वा॥ .
ं४।०८अ चतुर्णामपि चैतेषां द्विजानां गृहमेधिनाम्।
ं४।०८च् ज्यायान् परः परो ज्ञेयो धर्मतो लोकजित्तमः॥ .
ं४।०९अ षट्कर्मैको भवत्येषां त्रिभिरन्यः प्रवर्तते।
ं४।०९च् द्वाभ्यामेकश्चतुर्थस्तु ब्रह्मसत्त्रेण जीवति॥ .
ं४।१०अ वर्तयंश्च शिलौञ्छाभ्यामग्निहोत्रपरायणः।
ं४।१०च् इष्टीः पार्वायणान्तीयाः केवला निर्वपेत् सदा॥ .
ं४।११अ न लोकवृत्तं वर्तेत वृत्तिहेतोः कथं चन।
ं४।११च् अजिह्मामशथां शुद्धां जीवेद् ब्राह्मणजीविकाम्॥ .
ं४।१२अ सन्तोषं परमास्थाय सुखार्थी संयतो भवेत्।
ं४।१२च् सन्तोषमूलं हि सुखं दुःखमूलं विपर्ययः॥ .
ं४।१३अ अतोऽन्यतमया वृत्त्या जीवंस्तु स्नातको द्विजः।
ं४।१३च् स्वर्गायुष्ययशस्यानि व्रताणीमानि धारयेत्॥ .
ं४।१४अ वेदोदितं स्वकं कर्म नित्यं कुर्यादतन्द्रितः।
ं४।१४च् तद् हि कुर्वन् यथाशक्ति प्राप्नोति परमां गतिम्॥ .
ं४।१५अ नैहेतार्थान् प्रसङ्गेन न विरुद्धेन कर्मणा।
ं४।१५च् न विद्यमानेष्वर्थेषु नार्त्यामपि यतस्ततः॥ .
ं४।१६अ इन्द्रियार्थेषु सर्वेषु न प्रसज्येत कामतः।
ं४।१६च् अतिप्रसक्तिं चैतेषां मनसा सन्निवर्तयेत्॥ .
ं४।१७अ सर्वान् परित्यजेदर्थान् स्वाध्यायस्य विरोधिनः।
ं४।१७च् यथा तथाऽध्यापयंस्तु सा ह्यस्य कृतकृत्यता॥ .
ं४।१८अ वयसः कर्मणोऽर्थस्य श्रुतस्याभिजनस्य च।
ं४।१८च् वेषवाग्बुद्धिसारूप्यमाचरन् विचरेदिह॥ .
ं४।१९अ बुद्धिवृद्धिकराण्याशु धन्यानि च हितानि च।
ं४।१९च् नित्यं शास्त्राण्यवेक्षेत निगमांश्चैव वैदिकान्॥ .
ं४।२०अ यथा यथा हि पुरुषः शास्त्रं समधिगच्छति।
ं४।२०च् तथा तथा विजानाति विज्ञानं चास्य रोचते॥ .
ं४।२१अ ऋषियज्ञं देवयज्ञं भूतयज्ञं च सर्वदा।
ं४।२१च् नृयज्ञं पितृयज्ञं च यथाशक्ति न हापयेत्॥ .
ं४।२२अ एतानेके महायज्ञान् यज्ञशास्त्रविदो जनाः।
ं४।२२च् अनीहमानाः सततमिन्द्रियेष्वेव जुह्वति॥ .
ं४।२३अ वाच्येके जुह्वति प्राणं प्राणे वाचं च सर्वदा।
ं४।२३च् वाचि प्राणे च पश्यन्तो यज्ञनिर्वृत्तिमक्षयाम्॥ .
ं४।२४अ ज्ञानेनैवापरे विप्रा यजन्त्येतैर्मखैः सदा। 
ं४।२४च् ज्ञानमूलां क्रियामेषां पश्यन्तो ज्ञानचक्षुषा॥ .
ं४।२५अ अग्निहोत्रं च जुहुयादाद्यन्ते द्युनिशोः सदा।
ं४।२५च् दर्शेन चार्धमासान्ते पौर्णमासेन चैव हि॥ .
ं४।२६अ सस्यान्ते नवसस्येष्ट्या तथार्तुन्ते द्विजोऽध्वरैः।
ं४।२६च् पशुना त्वयनस्यादौ समान्ते सौमिकैर्मखैः॥ .
ं४।२७अ नानिष्ट्वा नवसस्येष्ट्या पशुना चाग्निमान् द्विजः।
ं४।२७च् नवान्नमद्यात्मांसं वा दीर्घमायुर्जिजीविषुः॥ .
ं४।२८अ नवेनानर्चिता ह्यस्य पशुहव्येन चाग्नयः।
ं४।२८च् प्राणानेवात्तुमिच्छन्ति नवान्नामिषगर्धिनः॥ .
ं४।२९अ आसनाशनशय्याभिरद्भिर्मूलफलेन वा।
ं४।२९च् नास्य कश्चिद् वसेद् गेहे शक्तितोऽनर्चितोऽतिथिः॥ .
ं४।३०अ पाषण्डिनो विकर्मस्थान् बैडालव्रतिकान् शठान्।
ं४।३०च् हैतुकान् बकवृत्तींश्च वाङ्मात्रेणापि नार्चयेत्॥ .
ं४।३१अ वेदविद्याव्रतस्नातांश्रोत्रियान् गृहमेधिनः।
ं४।३१च् पूजयेद् हव्यकव्येन विपरीतांश्च वर्जयेत्॥ .
ं४।३२अ शक्तितोऽपचमानेभ्यो दातव्यं गृहमेधिना।
ं४।३२च् संविभागश्च भूतेभ्यः कर्तव्योऽनुपरोधतः॥ .
ं४।३३अ राजतो धनमन्विच्छेत् संसीदन् स्नातकः क्षुधा।
ं४।३३च् याज्यान्तेवासिनोर्वाऽपि न त्वन्यत इति स्थितिः॥ .
ं४।३४अ न सीदेत् स्नातको विप्रः क्षुधा शक्तः कथं चन।
ं४।३४च् न जीर्णमलवद्वासा भवेच्च विभवे सति॥ .
ं४।३५अ कॢप्तकेशनखश्मश्रुर्दान्तः शुक्लाम्बरः शुचिः।
ं४।३५च् स्वाध्याये चैव युक्तः स्यान्नित्यमात्महितेषु च॥ .
ं४।३६अ वैणवीं धारयेद् यष्टिं सोदकं च कमण्डलुम्।
ं४।३६च् यज्ञोपवीतं वेदं च शुभं रौक्मे च कुण्डले॥ .
ं४।३७अ नेक्षेतोद्यन्तमादित्यं नास्तं यान्तं कदा चन।
ं४।३७च् नोपसृष्टं न वारिस्थं न मध्यं नभसो गतम्॥ .
ं४।३८अ न लङ्घयेद् वत्सतन्त्रीं न प्रधावेच्च वर्षति।
ं४।३८च् न चोदके निरीक्षेत स्वरूपमिति धारणा॥ .
ं४।३९अ मृदं गां दैवतं विप्रं घृतं मधु चतुष्पथम्।
ं४।३९च् प्रदक्षिणानि कुर्वीत प्रज्ञातांश्च वनस्पतीन्॥ .
ं४।४०अ नोपगच्छेत् प्रमत्तोऽपि स्त्रियमार्तवदर्शने।
ं४।४०च् समानशयने चैव न शयीत तया सह॥ .
ं४।४१अ रजसाऽभिप्लुतां नारीं नरस्य ह्युपगच्छतः।
ं४।४१च् प्रज्ञा तेजो बलं चक्षुरायुश्चैव प्रहीयते॥ .
ं४।४२अ तां विवर्जयतस्तस्य रजसा समभिप्लुताम्।
ं४।४२च् प्रज्ञा तेजो बलं चक्षुरायुश्चैव प्रवर्धते॥ .
ं४।४३अ नाश्नीयाद् भार्यया सार्धं नैनामीक्षेत चाश्नतीम्।
ं४।४३च् क्षुवतीं जृम्भमाणां वा न चासीनां यथासुखम्॥ .
ं४।४४अ नाञ्जयन्तीं स्वके नेत्रे न चाभ्यक्तामनावृताम्।
ं४।४४च् न पश्येत् प्रसवन्तीं च तेजस्कामो द्विजोत्तमः॥ .
ं४।४५अ नान्नमद्यादेकवासा न नग्नः स्नानमाचरेत्।
ं४।४५च् न मूत्रं पथि कुर्वीत न भस्मनि न गोव्रजे॥ .
ं४।४६अ न फालकृष्टे न जले न चित्यां न च पर्वते।
ं४।४६च् न जीर्णदेवायतने न वल्मीके कदा चन॥ .
ं४।४७अ न ससत्त्वेषु गर्तेषु न गच्छन्नपि न स्थितः।
ं४।४७च् न नदीतीरमासाद्य न च पर्वतमस्तके॥ .
ं४।४८अ वायुग्निविप्रमादित्यमपः पश्यंस्तथैव गाः।
ं४।४८च् न कदा चन कुर्वीत विण्मूत्रस्य विसर्जनम्॥ .
ंख़्४।४९अ५०ंअ तिरस्कृत्योच्चरेत् काष्ठलोष्ठपत्रतृणादिना। 
ंख़्४।४९च्५०ञ्च् नियम्य प्रयतो वाचं संवीताङ्गोऽवगुण्ठितः॥ .
ंख़्४।५०अ५१ंअ मूत्रोच्चारसमुत्सर्गं दिवा कुर्यादुदङ्मुखः।
ंख़्४।५०च्५१ञ्च् दक्षिणाऽभिमुखो रात्रौ सन्ध्यायोश्च यथा दिवा॥ .
ंख़्४।५१अ५२ंअ छायायामन्धकारे वा रात्रावहनि वा द्विजः।
ंख़्४।५१च्५२ञ्च् यथासुखमुखः कुर्यात् प्राणबाधभयेषु च॥ .
ंख़्४।५२अ४९ंअ प्रत्यग्निं प्रतिसूर्यं च प्रतिसोमोदकद्विजम्।
ंख़्४।५२च्४९ञ्च् प्रतिगु प्रतिवातं च प्रज्ञा नश्यति मेहतः॥ .
ं४।५३अ नाग्निं मुखेनोपधमेन्नग्नां नैक्षेत च स्त्रियम्।
ं४।५३च् नामेध्यं प्रक्षिपेदग्नौ न च पादौ प्रतापयेत्॥ .
ं४।५४अ अधस्तान्नोपदध्याच्च न चैनमभिलङ्घयेत्।
ं४।५४च् न चैनं पादतः कुर्यान्न प्राणाबाधमाचरेत्॥ .
ं४।५५अ नाश्नीयात् सन्धिवेलायां न गच्छेन्नापि संविशेत्। 
ं४।५५च् न चैव प्रलिखेद् भूमिं नात्मनोऽपहरेत् स्रजम्॥ .
ं४।५६अ नाप्सु मूत्रं पुरीषं वा ष्ठीवनं वा समुत्सृजेत्।
ं४।५६च् अमेध्यलिप्तमन्यद् वा लोहितं वा विषाणि वा।
ं४।५७अ नैकः सुप्यात्शून्यगेहे न श्रेयांसं प्रबोधयेत्। 
ं४।५७च् नोदक्ययाऽभिभाषेत यज्ञं गच्छेन्न चावृतः॥ .
ं४।५८अ अग्न्यगारे गवां गोष्ठे ब्राह्मणानां च सन्निधौ।
ं४।५८च् स्वाध्याये भोजने चैव दक्षिणं पाणिमुद्धरेत्॥ .
ं४।५९अ न वारयेद् गां धयन्तीं न चाचक्षीत कस्य चित्।
ं४।५९च् न दिवीन्द्रायुधं दृष्ट्वा कस्य चिद् दर्शयेद् बुधः॥ .
ं४।६०अ नाधर्मिके वसेद् ग्रामे न व्याधिबहुले भृशम्।
ं४।६०च् नैकः प्रपद्येताध्वानं न चिरं पर्वते वसेत्॥ .
ं४।६१अ न शूद्रराज्ये निवसेन्नाधार्मिकजनावृते।
ं४।६१च् न पाषण्डिगणाक्रान्ते नोपस्षृटेऽन्त्यजैर्नृभिः ॥ .
ं४।६२अ न भुञ्जीतोद्धृतस्नेहं नातिसौहित्यमाचरेत्॥
ं४।६२च् नातिप्रगे नातिसायं न सायं प्रातराशितः॥ .
ं४।६३अ न कुर्वीत वृथाचेष्टां न वार्यञ्जलिना पिबेत्।
ं४।६३च् नोत्सङ्गे भक्षयेद् भक्ष्यान्न जातु स्यात् कुतूहली॥ .
ं४।६४अ न नृत्येदथ वा गायेन्न वादित्राणि वादयेत्। 
ं४।६४च् नास्फोटयेन्न च क्ष्वेडेन्न च रक्तो विरावयेत्॥ .
ं४।६५अ न पादौ धावयेत् कांस्ये कदा चिदपि भाजने।
ं४।६५च् न भिन्नभाण्डे भुञ्जीत न भावप्रतिदूषिते॥ .
ं४।६६अ उपानहौ च वासश्च धृतमन्यैर्न धारयेत्।
ं४।६६च् उपवीतमलङ्कारं स्रजं करकमेव च॥ .
ं४।६७अ नाविनीतैर्भजेद् धुर्यैर्न च क्षुध्व्याधिपीडितैः। 
ं४।६७च् न भिन्नशृङ्गाक्षिखुरैर्न वालधिविरूपितैः॥ .
ं४।६८अ विनीतैस्तु व्रजेन्नित्यमाशुगैर्लक्षणान्वितैः।
ं४।६८च् वर्णरूपोपसम्पन्नैः प्रतोदेनातुदन् भृशम्॥ .
ं४।६९अ बालातपः प्रेतधूमो वर्ज्यं भिन्नं तथाऽसनम्।
ं४।६९च् न छिन्द्यान्नखरोमाणि दन्तैर्नोत्पाटयेन्नखान्॥ .
ं४।७०अ न मृत्लोष्ठं च मृद्नीयान्न छिन्द्यात् करजैस्तृणम्। 
ं४।७०च् न कर्म निष्फलं कुर्यान्नायत्यामसुखोदयम्॥ .
ं४।७१अ लोष्ठमर्दी तृणच्छेदी नखखादी च यो नरः।
ं४।७१च् स विनाशं व्रजत्याशु सूचकाऽशुचिरेव च॥ .
ं४।७२अ न विगर्ह्य कथां कुर्याद् बहिर्माल्यं न धारयेत्। 
ं४।७२च् गवां च यानं पृष्ठेन सर्वथैव विगर्हितम्॥ .
ं४।७३अ अद्वारेण च नातीयाद् ग्रामं वा वेश्म वाऽवृतम्।
ं४।७३च् रात्रौ च वृक्षमूलानि दूरतः परिवर्जयेत्॥ .
ं४।७४अ नाक्षैर्दीव्येत् कदा चित् तु स्वयं नोपानहौ हरेत्।
ं४।७४च् शयनस्थो न भुञ्जीत न पाणिस्थं न चासने॥ .
ं४।७५अ सर्वं च तिलसम्बद्धं नाद्यादस्तमिते रवौ।
ं४।७५च् न च नग्नः शयीतैह न चोच्छिष्टः क्व चिद् व्रजेत्॥ .
ं४।७६अ आर्द्रपादस्तु भुञ्जीत नार्द्रपादस्तु संविशेत्।
ं४।७६च् आर्द्रपादस्तु भुञ्जानो दीर्घमायुरवाप्नुयात्॥ .
ं४।७७अ अचक्षुर्विषयं दुर्गं न प्रपद्येत कर्हि चित्।
ं४।७७च् न विण्मूत्रमुदीक्षेत न बाहुभ्यां नदीं तरेत्॥ .
ं४।७८अ अधितिष्ठेन्न केशांस्तु न भस्मास्थिकपालिकाः।
ं४।७८च् न कार्पासास्थि न तुषान् दीर्घमायुर्जिजीविषुः॥ .
ं४।७९अ न संवसेच्च पतितैर्न चाण्डालैर्न पुल्कसैः।
ं४।७९च् न मूर्खैर्नावलिप्तैश्च नान्त्यैर्नान्त्यावसायिभिः॥ .
ं४।८०अ न शूद्राय मतिं दद्यान्नोच्छिष्टं न हविष्कृतम्।
ं४।८०च् न चास्योपदिशेद् धर्मं न चास्य व्रतमादिशेत्॥ .
ं४।८१अ यो ह्यस्य धर्ममाचष्टे यश्चैवादिशति व्रतम्।
ं४।८१च् सोऽसंवृतं नाम तमः सह तेनैव मज्जति॥ .
ं४।८२अ न संहताभ्यां पाणिभ्यां कण्डूयेदात्मनः शिरः।
ं४।८२च् न स्पृशेच्चैतदुच्छिष्टो न च स्नायाद् विना ततः॥ .
ं४।८३अ केशग्रहान् प्रहारांश्च शिरस्येतान् विवर्जयेत्।
ं४।८३च् शिरःस्नातश्च तैलेन नाङ्गं किं चिदपि स्पृशेत्॥ .
ं४।८४अ न राज्ञः प्रतिगृह्णीयादराजन्यप्रसूतितः।
ं४।८४च् सूनाचक्रध्वजवतां वेशेनैव च जीवताम्॥ .
ं४।८५अ दशसूनासमं चक्रं दशचक्रसमो ध्वजः।
ं४।८५च् दशध्वजसमो वेशो दशवेशसमो नृपः॥ .
ं४।८६अ दश सूणासहस्राणि यो वाहयति सौनिकः।
ं४।८६च् तेन तुल्यः स्मृतो राजा घोरस्तस्य प्रतिग्रहः॥ .
ं४।८७अ यो राज्ञः प्रतिगृह्णाति लुब्धस्यौच्छास्त्रवर्तिनः।
ं४।८७च् स पर्यायेण यातीमान्नरकानेकविंशतिम्॥ .
ं४।८८अ तामिस्रमन्धतामिस्रं महारौरवरौरवौ।
ं४।८८च् नरकं कालसूत्रं च महानरकमेव च॥ .
ं४।८९अ सञ्जीवनं महावीचिं तपनं सम्प्रतापनम्।
ं४।८९च् संहातं च सकाकोलं कुड्मलं प्रतिमूर्तिकम्॥ .
ं४।९०अ लोहशङ्कुं ऋजीषं च पन्थानं शाल्मलीं नदीम्।
ं४।९०च् असिपत्रवनं चैव लोहदारकमेव च॥ .
ं४।९१अ एतद् विदन्तो विद्वांसो ब्राह्मणा ब्रह्मवादिनः।
ं४।९१च् न राज्ञः प्रतिगृह्णन्ति प्रेत्य श्रेयोऽभिकाङ्क्षिणः॥ .
ं४।९२अ ब्राह्मे मुहूर्ते बुध्येत धर्मार्थौ चानुचिन्तयेत्।
ं४।९२च् कायक्लेशांश्च तन्मूलान् वेदतत्त्वार्थमेव च॥ .
ं४।९३अ उत्थायावश्यकं कृत्वा कृतशौचः समाहितः।
ं४।९३च् पूर्वां सन्ध्यां जपंस्तिष्ठेत् स्वकाले चापरां चिरम्॥ .
ं४।९४अ ऋषयो दीर्घसन्ध्यत्वाद् दीर्घमायुरवाप्नुयुः।
ं४।९४च् प्रज्ञां यशश्च कीर्तिं च ब्रह्मवर्चसमेव च॥ .
ं४।९५अ श्रावण्यां प्रौष्ठपद्यां वाऽप्युपाकृत्य यथाविधि।
ं४।९५च् युक्तश्छन्दांस्यधीयीत मासान् विप्रोऽर्धपञ्चमान्॥ .
ं४।९६अ पुष्ये तु छन्दसां कुर्याद् बहिरुत्सर्जनं द्विजः।
ं४।९६च् माघशुक्लस्य वा प्राप्ते पूर्वाह्णे प्रथमेऽहनि॥ .
ं४।९७अ यथाशास्त्रं तु कृत्वैवमुत्सर्गं छन्दसां बहिः।
ं४।९७च् विरमेत् पक्षिणीं रात्रिं तदेवैकमहर्निशम्॥ .
ं४।९८अ अत ऊर्ध्वं तु छन्दांसि शुक्लेषु नियतः पठेत्।
ं४।९८च् वेदाङ्गानि च सर्वाणि कृष्णपक्षेषु सम्पठेत्॥ .
ं४।९९अ नाविस्पष्टमधीयीत न शूद्रजनसन्निधौ।
ं४।९९च् न निशान्ते परिश्रान्तो ब्रह्माधीत्य पुनः स्वपेत्॥ .
ं४।१००अ यथोदितेन विधिना नित्यं छन्दस्कृतं पठेत्।
ं४।१००च् ब्रह्म छन्दस्कृतं चैव द्विजो युक्तो ह्यनापदि॥.
ं४।१०१अ इमान्नित्यमनध्यायानधीयानो विवर्जयेत्।
ं४।१०१च् अध्यापनं च कुर्वाणः शिष्याणां विधिपूर्वकम्॥ .
ं४।१०२अ कर्णश्रवेऽनिले रात्रौ दिवा पांसुसमूहने।
ं४।१०२च् एतौ वर्षास्वनध्यायावध्यायज्ञाः प्रचक्षते॥ .
ं४।१०३अ विद्युत्स्तनितवर्षेषु महोल्कानां च सम्प्लवे।
ं४।१०३च् आकालिकमनध्यायमेतेषु मनुरब्रवीत्॥ .
ं४।१०४अ एतांस्त्वभ्युदितान् विद्याद् यदा प्रादुष्कृताग्निषु।
ं४।१०४च् तदा विद्यादनध्यायमनृतौ चाभ्रदर्शने॥ .
ं४।१०५अ निर्घाते भूमिचलने ज्योतिषां चोपसर्जने।
ं४।१०४च् एतानाकालिकान् विद्यादनध्यायान् ऋतावपि॥ .
ं४।१०६अ प्रादुष्कृतेष्वग्निषु तु विद्युत्स्तनितनिःस्वने।
ं४।१०६च् सज्योतिः स्यादनध्यायः शेषे रात्रौ यथा दिवा॥ .
ं४।१०७अ नित्यानध्याय एव स्याद् ग्रामेषु नगरेषु च।
ं४।१०७च् धर्मनैपुण्यकामानां पूतिगन्धे च सर्वदा॥ .
ं४।१०८अ अन्तर्गतशवे ग्रामे वृषलस्य च सन्निधौ।
ं४।१०८च् अनध्यायो रुद्यमाने समवाये जनस्य च॥ .
ं४।१०९अ उदके मध्यरात्रे च विण्मूत्रस्य विसर्जने।
ं४।१०९च् उच्छिष्टः श्राद्धभुक् चैव मनसाऽपि न चिन्तयेत्॥ .
ं४।११०अ प्रतिगृह्य द्विजो विद्वानेकोद्दिष्टस्य केतनम्। 
ं४।११०च् त्र्यहं न कीर्तयेद् ब्रह्म राज्ञो राहोश्च सूतके॥ .
ं४।१११अ यावदेकानुदिष्टस्य गन्धो लेपश्च तिष्ठति।
ं४।१११च् विप्रस्य विदुषो देहे तावद् ब्रह्म न कीर्तयेत्॥ .
ं४।११२अ शयानः प्रौढपादश्च कृत्वा चैवावसक्थिकाम्।
ं४।११२च् नाधीयीतामिषं जग्ध्वा सूतकान्नाद्यमेव च॥ .
ं४।११३अ नीहारे बाणशब्दे च सन्ध्ययोरेव चोभयोः।
ं४।११३च् अमावास्याचतुर्दश्योः पौर्णमास्य्ऽष्टकासु च॥ .
ं४।११४अ अमावास्या गुरुं हन्ति शिष्यं हन्ति चतुर्दशी।
ं४।११४च् ब्रह्माष्टकपौर्णमास्यौ तस्मात् ताः परिवर्जयेत्॥ .
ं४।११५अ पांसुवर्षे दिशां दाहे गोमायुविरुते तथा।
ं४।११५च् श्वखरोष्ट्रे च रुवति पङ्क्तो च न पठेद् द्विजः॥ .
ं४।११६अ नाधीयीत श्मशानान्ते ग्रामान्ते गोव्रजेऽपि वा।
ं४।११६च् वसित्वा मैथुनं वासः श्राद्धिकं प्रतिगृह्य च॥ .
ं४।११७अ प्राणि वा यदि वाऽप्राणि यत् किं चित्श्राद्धिकं भवेत्।
ं४।११७च् तदालभ्याप्यनध्यायः पाण्यास्यो हि द्विजः स्मृतः ॥ .
ं४।११८अ चोरैरुपद्रुते ग्रामे सम्भ्रमे चाग्निकारिते।  
ं४।११८च् आकालिकमनध्यायं विद्यात् सर्वाद्भुतेषु च॥ .
ं४।११९अ उपाकर्मणि चोत्सर्गे त्रिरात्रं क्षेपणं स्मृतम्।
ं४।११९च् अष्टकासु त्वहोरात्रं ऋत्वन्तासु च रात्रिषु॥ .
ं४।१२०अ नाधीयीताश्वमारूढो न वृक्षं न च हस्तिनम्।
ं४।१२०च् न नावं न खरं नोष्ट्रं नैरिणस्थो न यानगः॥ .
ं४।१२१अ न विवादे न कलहे न सेनायां न सङ्गरे।
ं४।१२१च् न भुक्तमात्रे नाजीर्णे न वमित्वा न शुक्तके॥ .
ं४।१२२अ अतिथिं चाननुज्ञाप्य मारुते वाति वा भृशम्।
ं४।१२२च् रुधिरे च स्रुते गात्रात्शस्त्रेण च परिक्षते॥ .
ं४।१२३अ सामध्वनावृग्यजुषी नाधीयीत कदा चन।
ं४।१२३च् वेदस्याधीत्य वाऽप्यन्तमारण्यकमधीत्य च॥ .
ं४।१२४अ ऋग्वेदो देवदैवत्यो यजुर्वेदस्तु मानुषः।
ं४।१२४च् सामवेदः स्मृतः पित्र्यस्तस्मात् तस्याशुचिर्ध्वनिः॥ .
ं४।१२५अ एतद् विद्वन्तो विद्वांसस्त्रयीनिष्कर्षमन्वहम्।
ं४।१२५च् क्रमतः पूर्वमभ्यस्य पश्चाद् वेदमधीयते॥ .
ं४।१२६अ पशुमण्डूकमार्जारश्वसर्पनकुलाखुभिः।
ं४।१२६च् अन्तरागमने विद्यादनध्यायमहर्निशम्॥ .
ं४।१२७अ द्वावेव वर्जयेन्नित्यमनध्यायौ प्रयत्नतः।
ं४।१२७च् स्वाध्यायभूमिं चाशुद्धमात्मानं चाशुचिं द्विजः॥ .
ं४।१२८अ अमावास्यामष्टमीं च पौर्णमासीं चतुर्दशीम्।
ं४।१२८च् ब्रह्मचारी भवेन्नित्यमप्यर्तौ स्नातको द्विजः॥ .
ं४।१२९अ न स्नानमाचरेद् भुक्त्वा नातुरो न महानिशि।
ं४।१२९च् न वासोभिः सहाजस्रं नाविज्ञाते जलाशये॥ .
ं४।१३०अ देवतानां गुरो राज्ञः स्नातकाचार्ययोस्तथा।
ं४।१३०च् नाक्रामेत् कामतश्छायां बभ्रुणो दीक्षितस्य च॥ .
ं४।१३१अ मध्यन्दिनेऽर्धरात्रे च श्राद्धं भुक्त्वा च सामिषम्।
ं४।१३१च् सन्ध्ययोरुभयोश्चैव न सेवेत चतुष्पथम्॥ .
ं४।१३२अ उद्वर्तनमपस्नानं विण्मूत्रे रक्तमेव च।
ं४।१३२च् श्लेश्मनिष्ठ्यूतवान्तानि नाधितिष्ठेत् तु कामतः॥ .
ं४।१३३अ वैरिणं नोपसेवेत सहायं चैव वैरिणः।
ं४।१३३च् अधार्मिकं तस्करं च परस्यैव च योषितम्॥ .
ं४।१३४अ न हीदृशमनायुष्यं लोके किं चन विद्यते।
ं४।१३४च् यादृशं पुरुषस्येह परदारोपसेवनम्॥ .
ं४।१३५अ क्षत्रियं चैव सर्पं च ब्राह्मणं च बहुश्रुतम्।
ं४।१३५च् नावमन्येत वै भूष्णुः कृशानपि कदा चन॥ .
ं४।१३६अ एतत् त्रयं हि पुरुषं निर्दहेदवमानितम्।
ं४।१३६च् तस्मादेतत् त्रयं नित्यं नावमन्येत बुद्धिमान्॥ .
ं४।१३७अ नात्मानमवमन्येत पुर्वाभिरसमृद्धिभिः।
ं४।१३७च् आ मृत्योः श्रियमन्विच्छेन्नैनां मन्येत दुर्लभाम्॥ .
ं४।१३८अ सत्यं ब्रूयात् प्रियं ब्रूयान्न ब्रूयात् सत्यमप्रियम्।
ं४।१३८च् प्रियं च नानृतं ब्रूयादेष धर्मः सनातनः॥ .
ं४।१३९अ भद्रं भद्रमिति ब्रूयाद् भद्रमित्येव वा वदेत्।
ं४।१३९च् शुष्कवैरं विवादं च न कुर्यात् केन चित् सह॥ .
ं४।१४०अ नातिकल्यं नातिसायं नातिमध्यन्दिने स्थिते।
ं४।१४०च् नाज्ञातेन समं गच्छेन्नैको न वृषलैः सह॥ .
ं४।१४१अ  हीनाङ्गानतिरिक्ताङ्गान् विद्याहीनान् वयोऽधिकान्।
ं४।१४१च् रूपद्रविणहीनांश्च जातिहीनांश्च नाक्षिपेत्॥ .
ं४।१४२अ न स्पृशेत् पाणिनोच्छिष्टो विप्रो गोब्राह्मणानलाण्।
ं४।१४२च् न चापि पश्येदशुचिः सुस्थो ज्योतिर्गणान् दिवा॥ .
ं४।१४३अ स्पृष्ट्वैतानशुचिर्नित्यमद्भिः प्राणानुपस्पृशेत्।
ं४।१४३च् गात्राणि चैव सर्वाणि नाभिं पाणितलेन तु॥ .
ं४।१४४अ अनातुरः स्वानि खानि न स्पृशेदनिमित्ततः।
ं४।१४४च् रोमाणि च रहस्यानि सर्वाण्येव विवर्जयेत्॥ .
ं४।१४५अ मङ्गलाचारयुक्तः स्यात् प्रयतात्मा जितेन्द्रियः।
ं४।१४५च् जपेच्च जुहुयाच्चैव नित्यमग्निमतन्द्रितः॥ .
ं४।१४६अ मङ्गलाचारयुक्तानां नित्यं च प्रयतात्मनाम्।
ं४।१४६च् जपतां  जुह्वतां चैव विनिपातो न विद्यते॥ .
ं४।१४७अ वेदमेवाभ्यसेन्नित्यं यथाकालमतन्द्रितः। 
ं४।१४७च् तं ह्यस्याहुः परं धर्ममुपधर्मोऽन्य उच्यते॥ .
ं४।१४८अ वेदाभ्यासेन सततं शौचेन तपसैव च।
ं४।१४८च् अद्रोहेण च भूतानां जातिं स्मरति पौर्विकीम्॥ .
ं४।१४९अ पौर्विकीं संस्मरन् जातिं ब्रह्मैवाभ्यस्यते पुनः। 
ं४।१४९च् ब्रह्माभ्यासेन चाजस्रमनन्तं सुखमश्नुते॥ .
ं४।१५०अ सावित्रान् शान्तिहोमांश्च कुर्यात् पर्वसु नित्यशः। 
ं४।१५०च् पितॄंश्चैवाष्टकास्वर्चेन्नित्यमन्वष्टकासु च॥ .
ं४।१५१अ दूरादावसथान् मूत्रं दूरात् पादावसेचनम्।
ं४।१५१च् उच्छिष्टान्ननिषेकं च दूरादेव समाचरेत्॥ .
ं४।१५२अ मैत्रं प्रसाधनं स्नानं दन्तधावनमञ्जनम्।
ं४।१५२च् पूर्वाह्ण एव कुर्वीत देवतानां च पूजनम्॥ .
ं४।१५३अ दैवतान्यभिगच्छेत् तु धार्मिकांश्च द्विजोत्तमान्।
ं४।१५३च् ईश्वरं चैव रक्षार्थं गुरूनेव च पर्वसु।
ं४।१५४अ अभिवादयेद् वृद्धांश्च दद्याच्चैवासनं स्वकम्।
ं४।१५४च् कृताञ्जलिरुपासीत गच्छतः पृष्ठतोऽन्वियात्॥ .
ं४।१५५अ श्रुतिस्मृत्योदितं सम्यग़् निबद्धं स्वेषु कर्मसु।
ं४।१५५च् धर्ममूलं निषेवेत सदाचारमतन्द्रितः॥ .
ं४।१५६अ आचारात्लभते ह्यायुराचारादीप्सिताः प्रजाः।
ं४।१५६च् आचाराद् धनमक्षय्यमाचारो हन्त्यलक्षणम्॥ .
ं४।१५७अ दुराचारो हि पुरुषो लोके भवति निन्दितः।
ं४।१५७च् दुःखभागी च सततं व्याधितोऽल्पायुरेव च॥ .
ं४।१५८अ सर्वलक्षणहीनोऽपि यः सदाचारवान्नरः।
ं४।१५८च् श्रद्दधानोऽनसूयश्च शतं वर्षाणि जीवति॥ .
ं४।१५९अ यद् यत् परवशं कर्म तत् तद् यत्नेन वर्जयेत्॥ .
ं४।१५९च् यद् यदात्मवशं तु स्यात् तत् तत् सेवेत यत्नतः।
ं४।१६०अ सर्वं परवशं दुःखं सर्वमात्मवशं सुखम्।
ं४।१६०च् एतद् विद्यात् समासेन लक्षणं सुखदुःखयोः॥ .
ं४।१६१अ यत् कर्म कुर्वतोऽस्य स्यात् परितोषोऽन्तरात्मनः।
ं४।१६१च् तत् प्रयत्नेन कुर्वीत विपरीतं तु वर्जयेत्॥ .
ं४।१६२अ आचार्यं च प्रवक्तारं पितरं मातरं गुरुम्।
ं४।१६२च् न हिंस्याद् ब्राह्मणान् गाश्च सर्वांश्चैव तपस्विनः॥ .
ं४।१६३अ नास्तिक्यं वेदनिन्दां च देवतानां च कुत्सनम्।
ं४।१६३च् द्वेषं दम्भं च मानं च क्रोधं तैक्ष्ह्ण्यं च वर्जयेत्॥ .
ं४।१६४अ परस्य दण्डं नोद्यच्छेत् क्रुद्धो नैनं निपातयेत्।
ं४।१६४च् अन्यत्र पुत्रात्शिष्याद् वा शिष्ट्यर्थं ताडयेत् तु तौ॥ .
ं४।१६५अ ब्राह्मणायावगुर्यैव द्विजातिर्वधकाम्यया ।
ं४।१६५च् शतं वर्षाणि तामिस्रे नरके परिवर्तते॥ .
ं४।१६६अ ताडयित्वा तृणेनापि संरम्भात्मतिपूर्वकम्।
ं४।१६६च् एकविंशतीमाजातीः पापयोनिषु जायते॥ .
ं४।१६७अ अयुध्यमानस्योत्पाद्य ब्राह्मणस्यासृगङ्गतः।
ं४।१६७च् दुःखं सुमहदाप्नोति प्रेत्याप्राज्ञतया नरः॥ .
ं४।१६८अ शोणितं यावतः पांसून् सङ्गृह्णाति महीतलात्।
ं४।१६८च् तावतोऽब्दानमुत्रान्यैः शोणितोत्पादकोऽद्यते॥ .
ं४।१६९अ न कदा चिद् द्विजे तस्माद् विद्वानवगुरेदपि।
ं४।१६९च् न ताडयेत् तृणेनापि न गात्रात् स्रावयेदसृक्॥ .
ं४।१७०अ अधार्मिको नरो यो हि यस्य चाप्यनृतं धनम्।
ं४।१७०च् हिंसारतश्च यो नित्यं नैहासौ सुखमेधते॥ .
ं४।१७१अ न सीदन्नपि धर्मेण मनोऽधर्मे निवेशयेत्।
ं४।१७१च् अधार्मिकानां पापानामाशु पश्यन् विपर्ययम्॥ .
ं४।१७२अ नाधर्मश्चरितो लोके सद्यः फलति गौरिव।
ं४।१७२च् शनैरावर्त्यमानस्तु कर्तुर्मूलानि कृन्तति॥ .
ं४।१७३अ यदि नात्मनि पुत्रेषु न चेत् पुत्रेषु नप्तृषु।
ं४।१७३च् न त्वेव तु कृतोऽधर्मः कर्तुर्भवति निष्फलः॥ .
ं४।१७४अ अधर्मेणैधते तावत् ततो भद्राणि पश्यति।
ं४।१७४च् ततः सपत्नान् जयति समूलस्तु विनश्यति॥ .
ं४।१७५अ सत्यधर्मार्यवृत्तेषु शौचे चैवारमेत् सदा।
ं४।१७५च् शिष्यांश्च शिष्याद् धर्मेण वाच्।बाहूदरसंयतः॥ .
ं४।१७६अ परित्यजेदर्थकामौ यौ स्यातां धर्मवर्जितौ।
ं४।१७६च् धर्मं चाप्यसुखोदर्कं लोकसङ्क्रुष्टमेव च॥ .
ं४।१७७अ न पाणिपादचपलो न नेत्रचपलोऽनृजुः।
ं४।१७७च् न स्याद् वाक्चपलश्चैव न परद्रोहकर्मधीः॥ .
ं४।१७८अ येनास्य पितरो याता येन याताः पितामहाः।
ं४।१७८च् तेन यायात् सतां मार्गं तेन गच्छन्न रिष्यति॥ .
ं४।१७९अ ऋत्विक्पुरोहिताचार्यैर्मातुलातिथिसंश्रितैः।
ं४।१७९च् बालवृद्धातुरैर्वैद्यैर्ज्ञातिसम्बन्धिबान्धवैः॥ .
ं४।१८०अ मातापितृभ्यां जामीभिर्भ्रात्रा पुत्रेण भार्यया।
ं४।१८०च् दुहित्रा दासवर्गेण विवादं न समाचरेत्॥ .
ं४।१८१अ एतैर्विवादान् सन्त्यज्य सर्वपापैः प्रमुच्यते।
ं४।१८१च् एतैर्जितैश्च जयति सर्वान्लोकानिमान् गृही॥ .
ं४।१८२अ आचार्यो ब्रह्मलोकैशः प्राजापत्ये पिता प्रभुः।
ं४।१८२च् अतिथिस्त्विन्द्रलोकेशो देवलोकस्य चर्त्विजः॥ .
ं४।१८३अ जामयोऽप्सरसां लोके वैश्वदेवस्य बान्धवाः।
ं४।१८३च् सम्बन्धिनो ह्यपां लोके पृथिव्यां मातृमातुलौ॥ .
ं४।१८४अ आकाशेशास्तु विज्ञेया बालवृद्धकृशातुराः।
ं४।१८४च् भ्राता ज्येष्ठः समः पित्रा भार्या पुत्रः स्वका तनुः॥ .
ं४।१८५अ छाया स्वो दासवर्गश्च दुहिता कृपणं परम्।
ं४।१८५च् तस्मादेतैरधिक्षिप्तः सहेतासञ्ज्वरः सदा॥ .
ं४।१८६अ प्रतिग्रहसमर्थोऽपि प्रसङ्गं तत्र वर्जयेत्।
ं४।१८६च् प्रतिग्रहेण ह्यस्याशु ब्राह्मं तेजः प्रशाम्यति॥ .
ं४।१८७अ न द्रव्याणामविज्ञाय विधिं धर्म्यं प्रतिग्रहे।
ं४।१८७च् प्राज्ञः प्रतिग्रहं कुर्यादवसीदन्नपि क्षुधा॥ .
ं४।१८८अ हिरण्यं भूमिमश्वं गामन्नं वासस्तिलान् घृतम्।
ं४।१८८च् प्रतिगृह्णन्नविद्वांस्तु भस्मीभवति दारुवत्॥ .
ं४।१८९अ हिरण्यमायुरन्नं च भूर्गोश्चाप्योषतस्तनुम्।
ं४।१८९च् अश्वश्चक्षुस्त्वचं वासो घृतं तेजस्तिलाः प्रजाः॥ .
ं४।१९०अ अतपास्त्वनधीयानः प्रतिग्रहरुचिर्द्विजः।
ं४।१९०च् अम्भस्यश्मप्लवेनैव सह तेनैव मज्जति॥ .
ं४।१९१अ तस्मादविद्वान् बिभियाद् यस्मात् तस्मात् प्रतिग्रहात्।
ं४।१९१च् स्वल्पकेनाप्यविद्वान् हि पङ्के गौरिव सीदति॥ .
ं४।१९२अ न वार्यपि प्रयच्छेत् तु बैडालव्रतिके द्विजे।
ं४।१९२च् न बकव्रतिके पापे नावेदविदि धर्मवित्॥ .
ं४।१९३अ त्रिष्वप्येतेषु दत्तं हि विधिनाऽप्यर्जितं धनम्।
ं४।१९३च् दातुर्भवत्यनर्थाय परत्रादातुरेव च॥ .
ं४।१९४अ यथा प्लवेनोपलेन निमज्जत्युदके तरन्।
ं४।१९४च् तथा निमज्जतोऽधस्तादज्ञौ दातृप्रतीच्छकौ॥ .
ं४।१९५अ धर्मध्वजी सदा लुब्धश्छाद्मिको लोकदम्भकः॥ .
ं४।१९५च् बैडालव्रतिको ज्ञेयो हिंस्रः सर्वाभिसन्धकः॥ .

ं४।१९६अ१९७ंअ अधोदृष्टिर्नैष्कृतिकः स्वार्थसाधनतत्परः।
ं४।१९६च्१९७ञ्च् शठो मिथ्याविनीतश्च बकव्रतचरो द्विजः॥ .
ं४।१९७अ१९८ंअ ये बकव्रतिनो विप्रा ये च मार्जारलिङ्गिनः।
ं४।१९७च्१९८ञ्च् ते पतन्त्यन्धतामिस्रे तेन पापेन कर्मणा॥ .
ं४।१९८अ१९९ंअ न धर्मस्यापदेशेन पापं कृत्वा व्रतं चरेत्।
ं४।१९८च्१९९ञ्च् व्रतेन पापं प्रच्छाद्य कुर्वन् स्त्रीशूद्रदम्भनम्॥ .
ं४।१९९अ२००ंअ प्रेत्येह चेदृशा विप्रा गर्ह्यन्ते ब्रह्मवादिभिः।
ं४।१९९च्२००ञ्च् छद्मना चरितं यच्च व्रतं रक्षांसि गच्छति॥ .
ं४।२००अ२०१ंअ अलिङ्गी लिङ्गिवेषेण यो वृत्तिमुपजीवति।
ं४।२००च्२०१ञ्च् स लिङ्गिनां हरत्येनस्तिर्यग्योनौ च जायते॥ .
ं४।२०१अ२०२ंअ परकीयनिपानेषु न स्नायाद् हि कदा चन। 
ं४।२०१च्२०२ञ्च् निपानकर्तुः स्नात्वा तु दुष्कृतांशेन लिप्यते॥ .
ं४।२०२अ२०३ंअ यानशय्याऽऽसनान्यस्य कूपोद्यानगृहाणि च।
ं४।२०२च्२०३ञ्च् अदत्तान्युपयुञ्जान एनसः स्यात् तुरीयभाक्॥ .
ं४।२०३अ२०४ंअ नदीषु देवखातेषु तडागेषु सरःसु च।
ं४।२०३च्२०४ञ्च् स्नानं समाचरेन्नित्यं गर्तप्रस्रवणेषु च॥ .
ं४।२०४अ२०५ंअ यमान् सेवेत सततं न नित्यं नियमान् बुधः।
ं४।२०४च्२०५ञ्च् यमान् पतत्यकुर्वाणो नियमान् केवलान् भजन्॥ .
ं४।२०५अ२०६ंअ नाश्रोत्रियतते यज्ञे ग्रामयाजिकृते तथा।
ं४।२०५च्२०६ञ्च् स्त्रिया क्लीबेन च हुते भुञ्जीत ब्राह्मणः क्व चित्॥ .
ं४।२०६अ२०७ंअ अश्लीकमेतत् साधूनां यत्र जुह्वत्यमी हविः। 
ं४।२०६च्२०७ञ्च् प्रतीपमेतद् देवानां तस्मात् तत् परिवर्जयेत्॥ .
ं४।२०७अ२०८ंअ मत्तक्रुद्धातुराणां च न भुञ्जीत कदा चन।
ं४।२०७च्२०८ञ्च् केशकीटावपन्नं च पदा स्पृष्टं च कामतः॥ .
ं४।२०८अ२०९ंअ भ्रूणघ्नावेक्षितं चैव संस्पृष्टं चाप्युदक्यया।
ं४।२०८च्२०९ञ्च् पतत्रिणावलीढं च शुना संस्पृष्टमेव च॥ .
ं४।२०९अ२१०ंअ गवा चान्नमुपघ्रातं घुष्टान्नं च विशेषतः।
ं४।२०९च्२१०ञ्च् गणान्नं गणिकान्नं च विदुषा च जुगुप्सितम्॥ .
ं४।२१०अ२११ंअ स्तेनगायनयोश्चान्नं तक्ष्ह्णो वार्धुषिकस्य च।
ं४।२१०च्२११ञ्च् दीक्षितस्य कदर्यस्य बद्धस्य निगडस्य च॥ .
ं४।२११अ२१२ंअ अभिशस्तस्य षण्ढस्य पुंश्चल्या दाम्भिकस्य च।
ं४।२११च्२१२ञ्च् शुक्तं पर्युषितं चैव शूद्रस्योच्छिष्टमेव च॥ .
ं४।२१२अ२१३ंअ चिकित्सकस्य मृगयोः क्रूरस्योच्छिष्टभोजिनः।
ं४।२१२च्२१३ञ्च् उग्रान्नं सूतिकान्नं च पर्याचान्तमनिर्दशम्॥ .
ं४।२१३अ२१४ंअ अनर्चितं वृथामांसमवीरायाश्च योषितः।
ं४।२१३च्२१४ञ्च् द्विषदन्नं नगर्यन्नं पतितान्नमवक्षुतम्॥ .
ं४।२१४अ२१५ंअ पिशुनानृतिनोश्चान्नं क्रतुविक्रयिणस्तथा॥ .। 
ं४।२१४च्२१५ञ्च् शैलूषतुन्नवायान्नं कृतघ्नस्यान्नमेव च॥ .
ं४।२१५अ२१६ंअ कर्मारस्य निषादस्य रङ्गावतारकस्य च।
ं४।२१५च्२१६ञ्च् सुवर्णकर्तुर्वेणस्य शस्त्रविक्रयिणस्तथा॥ .
ं४।२१६अ२१७ंअ श्ववतां शौण्डिकानां च चैलनिर्णेजकस्य च।
ं४।२१६च्२१७ञ्च् रञ्जकस्य नृशंसस्य यस्य चोपपतिर्गृहे॥ .
ं४।२१७अ२१८ंअ मृष्यन्ति ये चोपपतिं स्त्रीजितानां च सर्वशः।
ं४।२१७च्२१८ञ्च् अनिर्दशं च प्रेतान्नमतुष्टिकरमेव च॥ .
ं४।२१८अ२१९ंअ राजान्नं तेज आदत्ते शूद्रान्नं ब्रह्मवर्चसम्।
ं४।२१८च्२१९ञ्च् आयुः सुवर्णकारान्नं यशश्चर्मावकर्तिनः॥ .
ं४।२१९अ२२०ंअ कारुकान्नं प्रजां हन्ति बलं निर्णेजकस्य च।
ं४।२१९च्२२०ञ्च् गणान्नं गणिकान्नं च लोकेभ्यः परिकृन्तति॥ .
ं४।२२०अ२२१ंअ पूयं चिकित्सकस्यान्नं पुंश्चल्यास्त्वन्नमिन्द्रियम्।
ं४।२२०च्२२१ञ्च् विष्ठा वार्धुषिकस्यान्नं शस्त्रविक्रयिणो मलम्॥ .
ं४।२२१अ२२२ंअ य एतेऽन्ये त्वभोज्यान्नाः क्रमशः परिकीर्तिताः।
ं४।२२१च्२२२ञ्च् तेषां त्वगस्थिरोमाणि वदन्त्यन्नं मनीषिणः॥ .
ं४।२२२अ२२३ंअ भुक्त्वाऽतोऽन्यतमस्यान्नममत्या क्षपणं त्र्यहम्।
ं४।२२२च्२२३ञ्च् मत्या भुक्त्वाऽचरेत् कृच्छ्रं रेतोविण्मूत्रमेव च॥ .
ं४।२२३अ२२४ंअ नाद्यात्शूद्रस्य पक्वान्नं विद्वानश्राद्धिनो द्विजः।
ं४।२२३च्२२४ञ्च् आददीताममेवास्मादवृत्तावेकरात्रिकम्।
ं४।२२४अ२२५ंअ श्रोत्रियस्य कदर्यस्य वदान्यस्य च वार्धुषेः।
ं४।२२४च्२२५ञ्च् मीमांसित्वोभयं देवाः सममन्नमकल्पयन्॥ .
ं४।२२५अ२२६ंअ तान् प्रजापतिराहैत्य मा कृध्वं विषमं समम्।
ं४।२२५च्२२६ञ्च् श्रद्धापूतं वदान्यस्य हतमश्रद्धयेतरत्॥ .
ं४।२२६अ२२७ंअ श्रद्धयेष्टं च पूर्तं च नित्यं कुर्यादतन्द्रितः।
ं४।२२६च्२२७ञ्च् श्रद्धाकृते ह्यक्षये ते भवतः स्वागतैर्धनैः॥ .
ं४।२२७अ२२८ंअ दानधर्मं निषेवेत नित्यमैष्टिकपौर्तिकम्।
ं४।२२७च्२२८ञ्च् परितुष्टेन भावेन पात्रमासाद्य शक्तितः॥ .
ं४।२२८अ२२९ंअ यत् किं चिदपि दातव्यं याचितेनानसूयया। 
ं४।२२८च्२२९ञ्च् उत्पत्स्यते हि तत् पात्रं यत् तारयति सर्वतः॥ .
ं४।२२९अ२३०ंअ वारिदस्तृप्तिमाप्नोति सुखमक्षय्यमन्नदः। 
ं४।२२९च्२३०ञ्च् तिलप्रदः प्रजामिष्टां दीपदश्चक्षुरुत्तमम्॥ .
ं४।२३०अ२३१ंअ भूमिदो भूमिमाप्नोति दीर्घमायुर्हिरण्यदः।
ं४।२३०च्२३१ञ्च् गृहदोऽग्र्याणि वेश्मानि रूप्यदो रूपमुत्तमम्॥ .
ं४।२३१अ२३२ंअ वासोदश्चन्द्रसालोक्यमश्विसालोक्यमश्वदः।
ं४।२३१च्२३२ञ्च् अनडुहः श्रियं पुष्टां गोदो ब्रध्नस्य विष्टपम्॥ .
ं४।२३२अ२३३ंअ यानशय्याप्रदो भार्यामैश्वर्यमभयप्रदः।
ं४।२३२च्२३३ञ्च् धान्यदः शाश्वतं सौख्यं ब्रह्मदो ब्रह्मसार्ष्टिताम्॥ .
ं४।२३३अ२३४ंअ सर्वेषामेव दानानां ब्रह्मदानं विशिष्यते।
ं४।२३३च्२३४ञ्च् वार्यन्नगोमहीवासस्।तिलकाञ्चनसर्पिषाम्॥ .
ं४।२३४अ२३५ंअ येन येन तु भावेन यद् यद् दानं प्रयच्छति।
ं४।२३४च्२३५ञ्च् तत् तत् तेनैव भावेन प्राप्नोति प्रतिपूजितः॥ .
ं४।२३५अ२३६ंअ योऽर्चितं प्रतिगृह्णाति ददात्यर्चितमेव वा।
ं४।२३५च्२३६ञ्च् तावुभौ गच्छतः स्वर्गं नरकं तु विपर्यये॥ .
ं४।२३६अ२३७ंअ न विस्मयेत तपसा वदेदिष्ट्वा च नानृतम्।
ं४।२३६च्२३७ञ्च् नार्तोऽप्यपवदेद् विप्रान्न दत्त्वा परिकीर्तयेत्॥ .
ं४।२३७अ२३८ंअ यज्ञोऽनृतेन क्षरति तपः क्षरति विस्मयात्।
ं४।२३७च्२३८ञ्च् आयुर्विप्रापवादेन दानं च परिकीर्तनात्॥ .
ं४।२३८अ२३९ंअ धर्मं शनैः सञ्चिनुयाद् वल्मीकमिव पुत्तिकाः। 
ं४।२३८च्२३९ञ्च् परलोकसहायार्थं सर्वभूतान्यपीडयन्॥ .
ं४।२३९अ२४०ंअ नामुत्र हि सहायार्थं पिता माता च तिष्ठतः।
ं४।२३९च्२४०ञ्च् न पुत्रदारं न ज्ञातिर्धर्मस्तिष्ठति केवलः॥ .
ं४।२४०अ२४१ंअ एकः प्रजायते जन्तुरेक एव प्रलीयते।
ं४।२४०च्२४१ञ्च् एकोऽनुभुङ्क्ते सुकृतमेक एव च दुष्कृतम्॥ .
ं४।२४१अ२४२ंअ मृतं शरीरमुत्सृज्य काष्ठलोष्टसमं क्षितौ।
ं४।२४१च्२४२ञ्च् विमुखा बान्धवा यान्ति धर्मस्तमनुगच्छति॥ .
ं४।२४२अ२४३ंअ तस्माद् धर्मं सहायार्थं नित्यं सञ्चिनुयात्शनैः।
ं४।२४२च्२४३ञ्च् धर्मेण हि सहायेन तमस्तरति दुस्तरम्॥ .
ं४।२४३अ२४४ंअ धर्मप्रधानं पुरुषं तपसा हतकिल्बिषम्।
ं४।२४३च्२४४ञ्च् परलोकं नयत्याशु भास्वन्तं खशरीरिणम्॥ .
ं४।२४४अ२४५ंअ उत्तमैरुत्तमैर्नित्यं सम्बन्धानाचरेत् सह। 
ं४।२४४च्२४५ञ्च् निनीषुः कुलमुत्कर्षमधमानधमांस्त्यजेत्॥ .
ं४।२४५अ२४६ंअ उत्तमानुत्तमानेव गच्छन् हीनांस्तु वर्जयन्।
ं४।२४५च्२४६ञ्च् ब्राह्मणः श्रेष्ठतामेति प्रत्यवायेन शूद्रताम्॥ .
ं४।२४६अ२४७ंअ दृढकारी मृदुर्दान्तः क्रूराचारैरसंवसन्।
ं४।२४६च्२४७ञ्च् अहिंस्रो दमदानाभ्यां जयेत् स्वर्गं तथाव्रतः॥ .
ं४।२४७अ२४८ंअ एधौदकं मूलफलमन्नमभ्युद्यतं च यत्।
ं४।२४७च्२४८ञ्च् सर्वतः प्रतिगृह्णीयान्मध्वथाभयदक्षिणाम्॥ .
ं४।२४८अ२४९ंअ आहृताभ्युद्यतां भिक्षां पुरस्तादप्रचोदिताम्।
ं४।२४८च्२४९ञ्च् मेने प्रजापतिर्ग्राह्यामपि दुष्कृतकर्मणः॥ .
ं४।२४९अ२५०ंअ नाश्नन्ति पितरस्तस्य दशवर्षाणि पञ्च च॥ .
ं४।२४९च्२५०ञ्च् न च हव्यं वहत्यग्निर्यस्तामभ्यवमन्यते॥ .
ं४।२५०अ२५१ंअ शय्यां गृहान् कुशान् गन्धानपः पुष्पं मणीन् दधि।
ं४।२५०च्२५१ञ्च् धाना मत्स्यान् पयो मांसं शाकं चैव न निर्णुदेत्॥ .
ं४।२५१अ२५२ंअ गुरून् भृत्यांश्चोज्जिहीर्षन्नर्चिष्यन् देवतातिथीन्।
ं४।२५१च्२५२ञ्च् सर्वतः प्रतिगृह्णीयान्न तु तृप्येत् स्वयं ततः॥ .
ं४।२५२अ२५३ंअ गुरुषु त्वभ्यतीतेषु विना वा तैर्गृहे वसन्।
ं४।२५२च्२५३ञ्च् आत्मनो वृत्तिमन्विच्छन् गृह्णीयात् साधुतः सदा॥ .
ं४।२५३अ२५४ंअ आर्धिकः कुलमित्रं च गोपालो दासनापितौ।
ं४।२५३च्२५४ञ्च् एते शूद्रेषु भोज्यान्ना याश्चात्मानं निवेदयेत्॥ .
ं४।२५४अ२५५ंअ यादृशोऽस्य भवेदात्मा यादृशं च चिकीर्षितम्।
ं४।२५४च्२५५ञ्च् यथा चौपचरेदेनं तथाऽत्मानं निवेदयेत्॥ .
ं४।२५५अ२५६ंअ योऽन्यथा सन्तमात्मानमन्यथा सत्सु भाषते।
ं४।२५५च्२५६ञ्च् स पापकृत्तमो लोके स्तेन आत्मापहारकः॥ .
ं४।२५६अ२५७ंअ वाच्यर्था नियताः सर्वे वाङ्मूला वाग्विनिःसृताः।
ं४।२५६च्२५७ञ्च् तांस्तु यः स्तेनयेद् वाचं स सर्वस्तेयकृन्नरः॥ .
ं४।२५७अ२५८ंअ महर्षिपितृदेवानां गत्वाऽनृण्यं यथाविधि।
ं४।२५७च्२५८ञ्च् पुत्रे सर्वं समासज्य वसेन् माध्यस्थ्यमाश्रितः॥ .
ं४।२५८अ२५९ंअ एकाकी चिन्तयेन्नित्यं विविक्ते हितमात्मनः। 
ं४।२५८च्२५९ञ्च् एकाकी चिन्तयानो हि परं श्रेयोऽधिगच्छति॥ .
ं४।२५९अ२६०ंअ एषौदिता गृहस्थस्य वृत्तिर्विप्रस्य शाश्वती।
ं४।२५९च्२६०ञ्च् स्नातकव्रतकल्पश्च सत्त्ववृद्धिकरः शुभः॥ .
ं४।२६०अ२६१ंअ अनेन विप्रो वृत्तेन वर्तयन् वेदशास्त्रवित्।
ं४।२६०च्२६१ञ्च् व्यपेतकल्मषो नित्यं ब्रह्मलोके महीयते॥ .
अध्याय ५
ं५।०१अ श्रुत्वैतान् ऋषयो धर्मान् स्नातकस्य यथौदितान्।
ं५।०१च् इदमूचुर्महात्मानमनलप्रभवं भृगुम्॥ .
ं५।०२अ एवं यथोक्तं विप्राणां स्वधर्ममनुतिष्ठताम्।
ं५।०२च् कथं मृत्युः प्रभवति वेदशास्त्रविदां प्रभो॥ .
ं५।०३अ स तानुवाच धर्मात्मा महर्षीन् मानवो भृगुः।
ं५।०३च् श्रूयतां येन दोषेण मृत्युर्विप्रान् जिघांसति॥ .
ं५।०४अ अनभ्यासेन वेदानामाचारस्य च वर्जनात्।
ं५।०४च् आलस्यादन्नदोषाच्च मृत्युर्विप्राञ्जिघांसति॥ .
ं५।०५अ लशुनं गृञ्जनं चैव पलाण्डुं कवकानि च।
ं५।०५च् अभक्ष्याणि द्विजातीनाममेध्यप्रभवानि च॥ .
ं५।०६अ लोहितान् वृक्षनिर्यासान् वृश्चनप्रभवांस्तथा। 
ं५।०६च् शेलुं गव्यं च पेयूषं प्रयत्नेन विवर्जयेत्॥ .
ं५।०७अ वृथा कृसरसंयावं पायसापूपमेव च।
ं५।०७च् अनुपाकृतमांसानि देवान्नानि हवींषि च॥ .
ं५।०८अ अनिर्दशाया गोः क्षीरमौष्ट्रमैकशफं तथा।
ं५।०८च् आविकं सन्धिनीक्षीरं विवत्सायाश्च गोः पयः॥ .
ं५।०९अ आरण्यानां च सर्वेषां मृगाणां माहिषं विना।
ं५।०९च् स्त्रीक्षीरं चैव वर्ज्यानि सर्वशुक्तानि चैव हि॥ .
ं५।१०अ दधि भक्ष्यं च शुक्तेषु सर्वं च दधिसम्भवम्। 
ं५।१०च् यानि चैवाभिषूयन्ते पुष्पमूलफलैः शुभैः॥ .
ं५।११अ क्रव्यादान् शकुनान् सर्वान्तथा ग्रामनिवासिनः। 
ं५।११च् अनिर्दिष्टांश्चेकशफान् टिट्टिभं च विवर्जयेत्॥ .
ं५।१२अ कलविङ्कं प्लवं हंसं चक्राह्वं ग्रामकुक्कुटम्।
ं५।१२च् सारसं रज्जुवालं च दात्यूहं शुकसारिके॥ .
ं५।१३अ प्रतुदाञ्जालपादांश्च कोयष्टिनखविष्किरान्। 
ं५।१३च् निमज्जतश्च मत्स्यादान् सौनं वल्लूरमेव च॥ .
ं५।१४अ बकं चैव बलाकां च काकोलं खञ्जरीटकम्।
ं५।१४च् मत्स्यादान् विड्वराहांश्च मत्स्यानेव च सर्वशः॥ .
ं५।१५अ यो यस्य मांसमश्नाति स तन्मांसाद उच्यते।
ं५।१५च् मत्स्यादः सर्वमांसादस्तस्मान् मत्स्यान् विवर्जयेत्॥ .
ं५।१६अ पाठीनरोहितावाद्यौ नियुक्तौ हव्यकव्ययोः।
ं५।१६च् राजीवान् सिंहतुण्डाश्च सशल्काश्चैव सर्वशः॥ .
ं५।१७अ न भक्षयेदेकचरानज्ञातांश्च मृगद्विजान्।
ं५।१७च् भक्ष्येष्वपि समुद्दिष्टान् सर्वान् पञ्चनखांस्तथा॥ .
ं५।१८अ श्वाविधं शल्यकं गोधां खड्गकूर्मशशांस्तथा।
ं५।१८च् भक्ष्यान् पञ्चनखेष्वाहुरनुष्ट्रांश्चैकतोदतः॥ .
ं५।१९अ छत्राकं विड्वराहं च लशुनं ग्रामकुक्कुटम्।
ं५।१९च् पलाण्डुं गृञ्जनं चैव मत्या जग्ध्वा पतेद् द्विजः॥ .
ं५।२०अ अमत्यैतानि षड् जग्ध्वा कृच्छ्रं सान्तपनं चरेत्।
ं५।२०च् यतिचान्द्रायाणं वाऽपि शेषेषूपवसेदहः॥ .
ं५।२१अ संवत्सरस्यैकमपि चरेत् कृच्छ्रं द्विजोत्तमः।
ं५।२१च् अज्ञातभुक्तशुद्ध्यर्थं ज्ञातस्य तु विशेषतः॥ .
ं५।२२अ यज्ञार्थं ब्राह्मणैर्वध्याः प्रशस्ता मृगपक्षिणः।
ं५।२२च् भृत्यानां चैव वृत्त्यर्थमगस्त्यो ह्याचरत् पुरा॥ .
ं५।२३अ बभूवुर्हि पुरोडाशा भक्ष्याणां मृगपक्षिणाम्।
ं५।२३च् पुराणेष्वपि यज्ञेषु ब्रह्मक्षत्रसवेषु च॥ .
ं५।२४अ यत् किं चित् स्नेहसंयुक्तं भक्ष्यं भोज्यमगर्हितम्।
ं५।२४च् तत् पर्युषितमप्याद्यं हविःशेषं च यद् भवेत्॥ .
ं५।२५अ चिरस्थितमपि त्वाद्यमस्नेहाक्तं द्विजातिभिः।
ं५।२५च् यवगोधूमजं सर्वं पयसश्चैव विक्रिया॥ .
ं५।२६अ एतदुक्तं द्विजातीनां भक्ष्याभक्ष्यमशेषतः।
ं५।२६च् मांसस्यातः प्रवक्ष्यामि विधिं भक्षणवर्जने॥ .
ं५।२७अ प्रोक्षितं भक्षयेन् मांसं ब्राह्मणानां च काम्यया।
ं५।२७च् यथाविधि नियुक्तस्तु प्राणानामेव चात्यये॥ .
ं५।२८अ प्राणस्यान्नमिदं सर्वं प्रजापतिरकल्पयत्।
ं५।२८च् स्थावरं जङ्गमं चैव सर्वं प्राणस्य भोजनम्॥ .
ं५।२९अ चराणामन्नमचरा दंष्ट्रिणामप्यदंष्ट्रिणः।
ं५।२९च् अहस्ताश्च सहस्तानां शूराणां चैव भीरवः॥ .
ं५।३०अ नात्ता दुष्यत्यदन्नाद्यान् प्राणिनोऽहन्य्ऽहन्यपि।
ं५।३०च् धात्रैव सृष्टा ह्याद्याश्च प्राणिनोऽत्तार एव च॥ .
ं५।३१अ यज्ञाय जग्धिर्मांसस्येत्येष दैवो विधिः स्मृतः।
ं५।३१च् अतोऽन्यथा प्रवृत्तिस्तु राक्षसो विधिरुच्यते॥ .
ं५।३२अ क्रीत्वा स्वयं वाऽप्युत्पाद्य परोपकृतमेव वा।
ं५।३२च् देवान् पितॄंश्चार्चयित्वा खादन् मांसं न दुष्यति॥ .
ं५।३३अ नाद्यादविधिना मांसं विधिज्ञोऽनापदि द्विजः।
ं५।३३च् जग्ध्वा ह्यविधिना मांसं प्रेतस्तैरद्यतेऽवशः॥ .
ं५।३४अ न तादृशं भवत्येनो मृगहन्तुर्धनार्थिनः।
ं५।३४च् यादृशं भवति प्रेत्य वृथामांसानि खादतः॥ .
ं५।३५अ नियुक्तस्तु यथान्यायं यो मांसं नात्ति मानवः।
ं५।३५च् स प्रेत्य पशुतां याति सम्भवानेकविंशतिम्॥ .
ं५।३६अ असंस्कृतान् पशून् मन्त्रैर्नाद्याद् विप्रः कदा चन।
ं५।३६च् मन्त्रैस्तु संस्कृतानद्यात्शाश्वतं विधिमास्थितः॥ .
ं५।३७अ कुर्याद् घृतपशुं सङ्गे कुर्यात् पिष्टपशुं तथा।
ं५।३७च् न त्वेव तु वृथा हन्तुं पशुमिच्छेत् कदा चन॥ .
ं५।३८अ यावन्ति पशुरोमाणि तावत्कृत्वो ह मारणम्।
ं५।३८च् वृथापशुघ्नः प्राप्नोति प्रेत्य जन्मनि जन्मनि॥ .
ं५।३९अ यज्ञार्थं पशवः सृष्टाः स्वयमेव स्वयम्भुवा।
ं५।३९च् यज्ञोऽस्य भूत्यै सर्वस्य तस्माद् यज्ञे वधोऽवधः॥ .
ं५।४०अ ओषध्यः पशवो वृक्षास्तिर्यञ्चः पक्षिणस्तथा।
ं५।४०च् यज्ञार्थं निधनं प्राप्ताः प्राप्नुवन्त्युत्सृतीः  पुनः॥ .
ं५।४१अ मधुपर्के च यज्ञे च पितृदैवतकर्मणि।
ं५।४१च् अत्रैव पशवो हिंस्या नान्यत्रैत्यब्रवीन् मनुः॥ .
ं५।४२अ एष्वर्थेषु पशून् हिंसन् वेदतत्त्वार्थविद् द्विजः।
ं५।४२च् आत्मानं च पशुं चैव गमयत्युत्तमं गतिम्॥ .
ं५।४३अ गृहे गुरावरण्ये वा निवसन्नात्मवान् द्विजः।
ं५।४३च् नावेदविहितां हिंसामापद्यपि समाचरेत्॥ .
ं५।४४अ या वेदविहिता हिंसा नियताऽस्मिंश्चराचरे।
ं५।४४च् अहिंसामेव तां विद्याद् वेदाद् धर्मो हि निर्बभौ॥ .
ं५।४५अ योऽहिंसकानि भूतानि हिनस्त्यात्मसुखैच्छया।
ं५।४५च् स जीवांश्च मृतश्चैव न क्व चित् सुखमेधते॥ .
ं५।४६अ यो बन्धनवधक्लेशान् प्राणिनां न चिकीर्षति।
ं५।४६च् स सर्वस्य हितप्रेप्सुः सुखमत्यन्तमश्नुते॥ .
ं५।४७अ यद् ध्यायति यत् कुरुते रतिं बध्नाति यत्र च।
ं५।४७च् तदवाप्नोत्ययत्नेन यो हिनस्ति न किं चन॥ .
ं५।४८अ नाकृत्वा प्राणिनां हिंसां मांसमुत्पद्यते क्व चित्।
ं५।४८च् न च प्राणिवधः स्वर्ग्यस्तस्मान् मांसं विवर्जयेत्॥ .
ं५।४९अ समुत्पत्तिं च मांसस्य वधबन्धौ च देहिनाम्।
ं५।४९च् प्रसमीक्ष्य निवर्तेत सर्वमांसस्य भक्षणात्॥ .
ं५।५०अ न भक्षयति यो मांसं विधिं हित्वा पिशाचवत्।
ं५।५०च् न लोके प्रियतां याति व्याधिभिश्च न पीड्यते॥ .
ं५।५१अ अनुमन्ता विशसिता निहन्ता क्रयविक्रयी।
ं५।५१च् संस्कर्ता चोपहर्ता च खादकश्चेति घातकाः॥ .
ं५।५२अ स्वमांसं परमांसेन यो वर्धयितुमिच्छति।
ं५।५२च् अनभ्यर्च्य पितॄन् देवांस्ततोऽन्यो नास्त्यपुण्यकृत्॥ .
ं५।५३अ वर्षे वर्षेऽश्वमेधेन यो यजेत शतं समाः।
ं५।५३च् मांसानि च न खादेद् यस्तयोः पुण्यफलं समम्॥ .
ं५।५४अ फलमूलाशनैर्मेध्यैर्मुन्यन्नानां च भोजनैः।
ं५।५४च् न तत् फलमवाप्नोति यत्मांसपरिवर्जनात्॥ .
ं५।५५अ मां स भक्षयिताऽमुत्र यस्य मांसमिहाद् म्यहम्।
ं५।५५च् एतत्मांसस्य मांसत्वं प्रवदन्ति मनीषिणः॥ .
ं५।५६अ न मांसभक्षणे दोषो न मद्ये न च मैथुने।
ं५।५६च् प्रवृत्तिरेषा भूतानां निवृत्तिस्तु महाफला॥ .
ं५।५७अ प्रेतशुद्धिं प्रवक्ष्यामि द्रव्यशुद्धिं तथैव च।
ं५।५७च् चतुर्णामपि वर्णानां यथावदनुपूर्वशः॥ .
ं५।५८अ दन्तजातेऽनुजाते च कृतचूडे च संस्थिते।
ं५।५८च् अशुद्धा बान्धवाः सर्वे सूतके च तथौच्यते॥ .
ं५।५९अ दशाहं शावमाशौचं सपिण्डेषु विधीयते।
ं५।५९च् अर्वाक् सञ्चयनादस्थ्नां त्र्यहमेकाहमेव वा॥ .
ं५।६०अ सपिण्डता तु पुरुषे सप्तमे विनिवर्तते।
ं५।६०च् समानोदकभावस्तु जन्मनाम्नोरवेदने॥ .
ं५।६१अ यथैदं शावमाशौचं सपिण्डेषु विधीयते। 
ं५।६१च् जननेऽप्येवमेव स्यात्निपुणं शुद्धिमिच्छताम्॥ .
ं५।६२अ६१ंअ सर्वेषां शावमाशौचं मातापित्रोस्तु सूतकम्। 
ं५।६२च्६१ञ्च् सूतकं मातुरेव स्यादुपस्पृश्य पिता शुचिः॥ .
ं५।६३अ६२ंअ निरस्य तु पुमांशुक्रमुपस्पृस्यैव शुध्यति।
ं५।६३च्६२ञ्च् बैजिकादभिसम्बन्धादनुरुन्ध्यादघं त्र्यहम्॥ .
ं५।६४अ६३ंअ अह्ना चैकेन रात्र्या च त्रिरात्रैरेव च त्रिभिः।
ं५।६४च्६३ञ्च् शवस्पृशो विशुध्यन्ति त्र्यहादुदकदायिनः॥ .
ं५।६५अ६४ंअ गुरोः प्रेतस्य शिष्यस्तु पितृमेधं समाचरन्।
ं५।६५च्६४ञ्च् प्रेतहारैः समं तत्र दशरात्रेण शुध्यति॥ .
ं५।६६अ६५ंअ रात्रिभिर्मासतुल्याभिर्गर्भस्रावे विशुध्यति।
ं५।६६च्६५ञ्च् रजस्युपरते साध्वी स्नानेन स्त्री रजस्वला॥ .
ं५।६७अ६६ंअ नृणामकृतचूडानां विशुद्धिर्नैशिकी स्मृता।
ं५।६७च्६६ञ्च् निर्वृत्तचूडकानां तु त्रिरात्रात्शुद्धिरिष्यते॥ .
ं५।६८अ६७ंअ ऊनद्विवार्षिकं प्रेतं निदध्युर्बान्धवा बहिः।
ं५।६८च्६७ञ्च् अलङ्कृत्य शुचौ भूमावस्थिसञ्चयनाद् ऋते॥ .
ं५।६९अ६८ंअ नास्य कार्योऽग्निसंस्कारो न च कार्यौदकक्रिया।
ं५।६९च्६८ञ्च् अरण्ये काष्ठवत् त्यक्त्वा क्षपेयुस्त्र्यहमेव तु ॥ .
ं५।७०अ६९ंअ नात्रिवर्षस्य कर्तव्या बान्धवैरुदकक्रिया।
ं५।७०च्६९ञ्च् जातदन्तस्य वा कुर्युर्नाम्नि वाऽपि कृते सति॥ .
ं५।७१अ७०ंअ सब्रह्मचारिण्येकाहमतीते क्षपणं स्मृतम्।
ं५।७१च्७०ञ्च् जन्मन्येकौदकानां तु त्रिरात्रात्शुद्धिरिष्यते॥ .
ं५।७२अ७१ंअ स्त्रीणामसंस्कृतानां तु त्र्यहात्शुध्यन्ति बान्धवाः।
ं५।७२च्७१ञ्च् यथौक्तेनैव कल्पेन शुध्यन्ति तु सनाभयः॥ .
ं५।७३अ७२ंअ अक्षारलवणान्नाः स्युर्निमज्जेयुश्च ते त्र्यहम्।
ं५।७३च्७२ञ्च् मांसाशनं च नाश्नीयुः शयीरंश्च पृथक् क्षितौ॥ .
ं५।७४अ७३ंअ सन्निधावेष वै कल्पः शावाशौचस्य कीर्तितः।
ं५।७४च्७३ञ्च् असन्निधावयं ज्ञेयो विधिः सम्बन्धिबान्धवैः॥ .
ं५।७५अ७४ंअ विगतं तु विदेशस्थं शृणुयाद् यो ह्यनिर्दशम्।
ं५।७५च्७४ञ्च् यत्शेषं दशरात्रस्य तावदेवाशुचिर्भवेत्॥ .
ं५।७६अ७५ंअ अतिक्रान्ते दशाहे च त्रिरात्रमशुचिर्भवेत्।
ं५।७६च्७५ञ्च् संवत्सरे व्यतीते तु स्पृष्ट्वैवापो विशुध्यति॥ .
ं५।७७अ७६ंअ निर्दशं ज्ञातिमरणं  श्रुत्वा पुत्रस्य जन्म च।
ं५।७७च्७६ञ्च् सवासा जलमाप्लुत्य शुद्धो भवति मानवः॥ .
ं५।७८अ७७ंअ बाले देशान्तरस्थे च पृथक्पिण्डे च संस्थिते।
ं५।७८च्७७ञ्च् सवासा जलमाप्लुत्य सद्य एव विशुध्यति॥ .
ं५।७९अ७८ंअ अन्तर्दशाहे स्यातां चेत् पुनर्मरणजन्मनी। 
ं५।७९च्७८ञ्च् तावत् स्यादशुचिर्विप्रो यावत् तत् स्यादनिर्दशम्॥ .
ं५।८०अ७९ंअ त्रिरात्रमाहुराशौचमाचार्ये संस्थिते सति।
ं५।८०च्७९ञ्च् तस्य पुत्रे च पत्न्यां च दिवारात्रमिति स्थितिः॥ .
ं५।८१अ८०ंअ श्रोत्रिये तूपसम्पन्ने त्रिरात्रमशुचिर्भवेत्।
ं५।८१च्८०ञ्च् मातुले पक्षिणीं रात्रिं शिष्यर्त्विग्बान्धवेषु च॥ .
ं५।८२अ८१ंअ प्रेते राजनि सज्योतिर्यस्य स्याद् विषये स्थितः।
ं५।८२च्८१ञ्च् अश्रोत्रिये त्वहः कृत्स्नमनूचाने तथा गुरौ॥ .
ं५।८३अ८२ंअ शुद्ध्येद् विप्रो दशाहेन द्वादशाहेन भूमिपः।
ं५।८३च्८२ञ्च् वैश्यः पञ्चदशाहेन शूद्रो मासेन शुध्यति॥ .
ं५।८४अ८३ंअ न वर्धयेदघाहानि प्रत्यूहेन्नाग्निषु क्रियाः।
ं५।८४च्८३ञ्च् न च तत्कर्म कुर्वाणः सनाभ्योऽप्यशुचिर्भवेत्॥ .
ं५।८५अ८४ंअ दिवाकीर्तिमुदक्यां च पतितं सूतिकां तथा।
ं५।८५च्८४ञ्च् शवं तत्स्पृष्टिनं चैव स्पृष्ट्वा स्नानेन शुध्यति॥ .
ं५।८६अ८५ंअ आचम्य प्रयतो नित्यं जपेदशुचिदर्शने।
ं५।८६च्८५ञ्च् सौरान् मन्त्रान् यथोत्साहं पावमानीश्च शक्तितः॥ .
ं५।८७अ८६ंअ नारं स्पृष्ट्वाऽस्थि सस्नेहं स्नात्वा विप्रो विशुध्यति।
ं५।८७च्८६ञ्च् आचम्यैव तु निःस्नेहं गामालभ्यार्कमीक्ष्य वा॥ .
ं५।८८अ८७ंअ आदिष्टी नोदकं कुर्यादा व्रतस्य समापनात्।
ं५।८८च्८७ञ्च् समाप्ते तूदकं कृत्वा त्रिरात्रेणैव शुध्यति॥ .
ं५।८९अ८८ंअ वृथासङ्करजातानां प्रव्रज्यासु च तिष्ठताम्॥ .
ं५।८९च्८८ञ्च् आत्मनस्त्यागिनां चैव निवर्तेतोदकक्रिया॥ .
ं५।९०अ८९ंअ पाषण्डमाश्रितानां च चरन्तीनां च कामतः।
ं५।९०च्८९ञ्च् गर्भभर्तृद्रुहां चैव सुरापीनां च योषिताम्॥ .
ं५।९१अ९०ंअ आचार्यं स्वमुपाध्यायं पितरं मातरं गुरुम्।
ं५।९१च्९०ञ्च् निर्हृत्य तु व्रती प्रेतान्न व्रतेन वियुज्यते॥ .
ं५।९२अ९१ंअ दक्षिणेन मृतं शूद्रं पुरद्वारेण निर्हरेत्।
ं५।९२च्९१ञ्च् पश्चिमौत्तरपूर्वैस्तु यथायोगं द्विजन्मनः॥ .
ं५।९३अ९२ंअ न राज्ञामघदोषोऽस्ति व्रतिनां न च सत्त्रिणाम्।
ं५।९३च्९२ञ्च् ऐन्द्रं स्थानमुपासीना ब्रह्मभूता हि ते सदा॥ .
ं५।९४अ९३ंअ राज्ञो महात्मिके स्थाने सद्यःशौचं विधीयते।
ं५।९४च्९३ञ्च् प्रजानां परिरक्षार्थमासनं चात्र कारणम्॥ .
ं५।९५अ९४ंअ डिम्भाहवहतानां च विद्युता पार्थिवेन च। 
ं५।९५च्९४ञ्च् गोब्राह्मणस्य चेवार्थे यस्य चैच्छति पार्थिवः॥ .
ं५।९६अ९५ंअ सोमाग्न्यर्कानिलेन्द्राणां वित्ताप्पत्योर्यमस्य च।
ं५।९६च्९५ञ्च् अष्टानां लोकपालानां वपुर्धारयते नृपः॥ .
ं५।९७अ९६ंअ लोकेशाधिष्ठितो राजा नास्याशौचं विधीयते।
ं५।९७च्९६ञ्च् शौचाशौचं हि मर्त्यानां लोकेभ्यः प्रभवाप्ययौ॥ .
ं५।९८अ९७ंअ उद्यतैराहवे शस्त्रैः क्षत्रधर्महतस्य च।
ं५।९८च्९७ञ्च् सद्यः सन्तिष्ठते यज्ञस्तथाऽशौचमिति स्थितिः॥ .
ं५।९९च्९८ंअ विप्रः शुध्यत्यपः स्पृष्ट्वा क्षत्रियो वाहनायुधम्।
ं५।९९च्९८ञ्च् वैश्यः प्रतोदं रश्मीन् वा यष्टिं शूद्रः कृतक्रियः॥ .
ं५।१००अ९९ंअ एतद् वोऽभिहितं शौचं सपिण्डेषु द्विजोत्तमाः।
ं५।१००च्९९ञ्च् असपिण्डेषु सर्वेषु प्रेतशुद्धिं निबोधत॥ .
ं५।१०१अ१००ंअ असपिण्डं द्विजं प्रेतं विप्रो निर्हृत्य बन्धुवत्।
ं५।१०१च्१००ञ्च् विशुध्यति त्रिरात्रेण मातुराप्तांश्च बान्धवान्॥ .
ं५।१०२अ१०१ंअ यद्यन्नमत्ति तेषां तु दशाहेनैव शुध्यति।
ं५।१०२च्१०१ञ्च् अनदन्नन्नमह्नैव न चेत् तस्मिन् गृहे वसेत्॥ .
ं५।१०३अ१०२ंअ अनुगम्येच्छया प्रेतं ज्ञातिमज्ञातिमेव च।  
ं५।१०३च्१०२ञ्च् स्नात्वा सचैलः स्पृष्ट्वाऽग्निं घृतं प्राश्य विशुध्यति॥ .
ं५।१०४अ१०३ंअ न विप्रं स्वेषु तिष्ठत्सु मृतं शूद्रेण नाययेत्।
ं५।१०४च्१०३ञ्च् अस्वर्ग्या ह्याहुतिः सा स्यात्शूद्रसंस्पर्शदूषिता॥ .
ं५।१०५अ१०४ंअ ज्ञानं तपोऽग्निराहारो मृत्मनो वार्युपाञ्जनम्।
ं५।१०५च्१०४ञ्च् वायुः कर्मार्ककालौ च शुद्धेः कर्तॄणि देहिनाम्॥ .
ं५।१०६अ१०५ंअ सर्वेषामेव शौचानामर्थशौचं परं स्मृतम्।
ं५।१०६च्१०५ञ्च् योऽर्थे शुचिर्हि स शुचिर्न मृद्वारिशुचिः शुचिः॥ .
ं५।१०७अ१०६ंअ क्षान्त्या शुध्यन्ति विद्वांसो दानेनाकार्यकारिणः। 
ं५।१०७च्१०६ञ्च् प्रच्छन्नपापा जप्येन तपसा वेदवित्तमाः॥ .
ं५।१०८अ१०७ंअ मृत्तोयैः शुध्यते शोध्यं नदी वेगेन शुध्यति।
ं५।१०८च्१०७ञ्च् रजसा स्त्री मनोदुष्टा सन्न्यासेन द्विजोत्तमाः॥ .
ं५।१०९अ१०८ंअ अद्भिर्गात्राणि शुध्यन्ति मनः सत्येन शुध्यति।
ं५।१०९च्१०८ञ्च् विद्यातपोभ्यां भूतात्मा बुद्धिर्ज्ञानेन शुध्यति॥ .
ं५।११०अ१०९ंअ एष शौचस्य वः प्रोक्तः शरीरस्य विनिर्णयः।
ं५।११०च्१०९ञ्च् नानाविधानां द्रव्याणां शुद्धेः शृणुत निर्णयम्॥ .
ं५।१११अ११०ंअ तैजसानां मणीनां च सर्वस्याश्ममयस्य च।
ं५।१११च्११०ञ्च् भस्मनाऽद्भिर्मृदा चैव शुद्धिरुक्ता मनीषिभिः॥ .
ं५।११२अ१११ंअ निर्लेपं काञ्चनं भाण्डमद्भिरेव विशुध्यति। 
ं५।११२च्१११ञ्च् अब्जमश्ममयं चैव राजतं चानुपस्कृतम्॥ .
ं५।११३अ११२ंअ अपामग्नेश्च संयोगाद् हैमं रौप्यं च निर्बभौ।
ं५।११३च्११२ञ्च् तस्मात् तयोः स्वयोन्यैव निर्णेको गुणवत्तरः॥ .
ं५।११४अ११३ंअ ताम्रायस्कांस्यरैत्यानां त्रपुणः सीसकस्य च।
ं५।११४च्११३ञ्च् शौचं यथार्हं कर्तव्यं क्षाराम्लोदकवारिभिः॥ .
ं५।११५अ११४ंअ द्रवाणां चैव सर्वेषां शुद्धिरुत्पवनं स्मृतम्।
ं५।११५च्११४ञ्च् प्रोक्षणं संहतानां च दारवाणां च तक्षणम्॥ .
ं५।११६अ११५ंअ मार्जनं यज्ञपात्राणां पाणिना यज्ञकर्मणि।
ं५।११६च्११५ञ्च् चमसानां ग्रहाणां च शुद्धिः प्रक्षालनेन तु॥ .
ं५।११७अ११६ंअ चरूणां स्रुक्स्रुवाणां च शुद्धिरुष्णेन वारिणा।
ं५।११७च्११६ञ्च् स्फ्यशूर्पशकटानां च मुसलौलूखलस्य च॥ .
ं५।११८अ११७ंअ अद्भिस्तु प्रोक्षणं शौचं बहूनां धान्यवाससाम्।
ं५।११८च्११७ञ्च् प्रक्षालनेन त्वल्पानामद्भिः शौचं विधीयते॥ .
ं५।११९अ११८ंअ चैलवत्चर्मणां शुद्धिर्वैदलानां तथैव च।
ं५।११९च्११८ञ्च् शाकमूलफलानां च धान्यवत्शुद्धिरिष्यते॥ .
ं५।१२०अ११९ंअ कौशेयाविकयोरूषैः कुतपानामरिष्टकैः।
ं५।१२०च्११९ञ्च् श्रीफलैरंशुपट्टानां क्षौमाणां गौरसर्षपैः॥ .
ं५।१२१अ१२०ंअ क्षौमवत्शङ्खशृङ्गाणामस्थिदन्तमयस्य च।
ं५।१२१च्१२०ञ्च् शुद्धिर्विजानता कार्या गोमूत्रेणौदकेन वा॥ .
ं५।१२२अ१२१ंअ प्रोक्षणात् तृणकाष्ठं च पलालं चैव शुध्यति।
ं५।१२२च्१२१ञ्च् मार्जनौपाञ्जनैर्वेश्म पुनःपाकेन मृण्मयम्॥ .

ं५।१२४अ१२२ंअ सम्मार्जनौपाञ्जनेन सेकेनौल्लेखनेन च।
ं५।१२४च्१२२ञ्च् गवां च परिवासेन भूमिः शुध्यति पञ्चभिः॥ .
ं५।१२५अ१२३ंअ पक्षिजग्धं गवा घ्रातमवधूतमवक्षुतम्।
ं५।१२५च्१२३ञ्च् दूषितं केशकीटैश्च मृत्प्रक्षेपेण शुध्यति॥ .
ं५।१२६अ१२४ंअ यावन्नापेत्यमेध्याक्ताद् गन्धो लेपश्च तत्कृतः।
ं५।१२६च्१२४ञ्च् तावन् मृद्वारि चादेयं सर्वासु द्रव्यशुद्धिषु॥ .
ं५।१२७अ१२५ंअ त्रीणि देवाः पवित्राणि ब्राह्मणानामकल्पयन्।
ं५।१२७च्१२५ञ्च् अदृष्टमद्भिर्निर्णिक्तं यच्च वाचा प्रशस्यते॥ .
ं५।१२८अ१२६ंअ आपः शुद्धा भूमिगता वैतृष्ण्यं यासु गोर्भवेत्।
ं५।१२८च्१२६ञ्च् अव्याप्ताश्चेदमेध्येन गन्धवर्णरसान्विताः॥ .
ं५।१२९अ१२७ंअ नित्यं शुद्धः कारुहस्तः पण्ये यच्च प्रसारितम्। 
ं५।१२९च्१२७ञ्च् ब्रह्मचारिगतं भैक्ष्यं नित्यं मेध्यमिति स्थितिः॥ .
ं५।१३०अ१२८ंअ नित्यमास्यं शुचि स्त्रीणां शकुनिः फलपातने।
ं५।१३०च्१२८ञ्च् प्रस्रवे च शुचिर्वत्सः श्वा मृगग्रहणे शुचिः॥ .
ं५।१३१अ१२९ंअ श्वभिर्हतस्य यन् मांसं शुचि तन् मनुरब्रवीत्।
ं५।१३१च्१२९ञ्च् क्रव्याद्भिश्च हतस्यान्यैश्चण्डालाद्यैश्च दस्युभिः॥ .
ं५।१३२अ१३०ंअ ऊर्ध्वं नाभेर्यानि खानि तानि मेध्यानि सर्वशः।
ं५।१३२च्१३०ञ्च् यान्यधस्तान्यमेध्यानि देहाच्चैव मलाश्च्युताः॥ .
ं५।१३३अ१३१ंअ मक्षिका विप्रुषश्छाया गौरश्वः सूर्यरश्मयः।
ं५।१३३च्१३१ञ्च् रजो भूर्वायुरग्निश्च स्पर्शे मेध्यानि निर्दिशेत्॥ .
ं५।१३४अ१३२ंअ विण्मूत्रोत्सर्गशुद्ध्यर्थं मृद्वार्यादेयमर्थवत्।
ं५।१३४च्१३२ञ्च् दैहिकानां मलानां च शुद्धिषु द्वादशस्वपि॥ .
ं५।१३५अ१३३ंअ वसा शुक्रमसृग्मज्जा मूत्रविड्घ्राणकर्णविट्।
ं५।१३५च्१३३ञ्च् श्लेश्माश्रु दूषिका स्वेदो द्वादशैते नृणां मलाः॥ .
ं५।१३६अ१३४ंअ एका लिङ्गे गुदे तिस्रस्तथैकत्र करे दश।
ं५।१३६च्१३४ञ्च् उभयोः सप्त दातव्या मृदः शुद्धिमभीप्सता॥ .
ं५।१३७अ१३५ंअ एतत्शौचं गृहस्थानां द्विगुणं ब्रह्मचारिणाम्।
ं५।१३७च्१३५ञ्च् त्रिगुणं स्याद् वनस्थानां यतीनां तु चतुर्गुणम्॥ .
ं५।१३८अ१३६ंअ कृत्वा मूत्रं पुरीषं वा खान्याचान्त उपस्पृशेत्।
ं५।१३८च्१३६ञ्च् वेदमध्येष्यमाणश्च अन्नमश्नंश्च सर्वदा॥ .
ं५।१३९अ१३७ंअ त्रिराचामेदपः पूर्वं द्विः प्रमृज्यात् ततो मुखम्।
ं५।१३९च्१३७ञ्च् शरीरं शौचमिच्छन् हि स्त्री शूद्रस्तु सकृत् सकृत्॥ .
ं५।१४०अ१३८ंअ शूद्राणां मासिकं कार्यं वपनं न्यायवर्तिनाम्।
ं५।१४०च्१३८ञ्च् वैश्यवत्शौचकल्पश्च द्विजोच्छिष्टं च भोजनम्॥ .
ं५।१४१अ१३९ंअ नोच्छिष्टं कुर्वते मुख्या विप्रुषोऽङ्गं न यान्ति याः।
ं५।१४१च्१३९ञ्च् न श्मश्रूणि गतान्यास्यं न दन्तान्तरधिष्ठितम्॥ .
ं५।१४२अ१४०ंअ स्पृशन्ति बिन्दवः पादौ य आचामयतः परान्।
ं५।१४२च्१४०ञ्च् भौमिकैस्ते समा ज्ञेया न तैराप्रयतो भवेत्॥ .
ं५।१४३अ१४१ंअ उच्छिष्टेन तु संस्पृष्टो द्रव्यहस्तः कथं चन।
ं५।१४३च्१४१ञ्च् अनिधायैव तद् द्रव्यमाचान्तः शुचितामियात्॥ .
ं५।१४४अ१४२ंअ वान्तो विरिक्तः स्नात्वा तु घृतप्राशनमाचरेत्।
ं५।१४४च्१४२ञ्च् आचामेदेव भुक्त्वाऽन्नं स्नानं मैथुनिनः स्मृतम्॥ .
ं५।१४५अ१४३ंअ सुप्त्वा क्षुत्वा च भुक्त्वा च निष्ठीव्यौक्त्वाऽनृतानि च।
ं५।१४५च्१४३ञ्च् पीत्वाऽपोऽध्येष्यमाणश्च आचामेत् प्रयतोऽपि सन्॥ .
ं५।१४६अ१४४ंअ एषां शौचविधिः कृत्स्नो द्रव्यशुद्धिस्तथैव च। 
ं५।१४६च्१४४ञ्च् उक्तो वः सर्ववर्णानां स्त्रीणां धर्मान्निबोधत॥ .
ं५।१४७अ१४५ंअ बालया वा युवत्या वा वृद्धया वाऽपि योषिता।
ं५।१४७च्१४५ञ्च् न स्वातन्त्र्येण कर्तव्यं किं चिद् कार्यं गृहेष्वपि॥ .
ं५।१४८अ१४६ंअ बाल्ये पितुर्वशे तिष्ठेत् पाणिग्राहस्य यौवने।
ं५।१४८च्१४६ञ्च् पुत्राणां भर्तरि प्रेते न भजेत् स्त्री स्वतन्त्रताम्॥ .
ं५।१४९अ१४७ंअ पित्रा भर्त्रा सुतैर्वाऽपि नेच्छेद् विरहमात्मनः।
ं५।१४९च्१४७ञ्च् एषां हि विरहेण स्त्री गर्ह्ये कुर्यादुभे कुले॥ .
ं५।१५०अ१४८ंअ सदा प्रहृष्टया भाव्यं गृहकार्ये च दक्षया।
ं५।१५०च्१४८ञ्च् सुसंस्कृतोपस्करया व्यये चामुक्तहस्तया॥ .
ं५।१५१अ१४९ंअ यस्मै दद्यात् पिता त्वेनां भ्राता वाऽनुमते पितुः।
ं५।१५१च्१४९ञ्च् तं शुश्रूषेत जीवन्तं संस्थितं च न लङ्घयेत्॥ .
ं५।१५२अ१५०ंअ मङ्गलार्थं स्वस्त्ययनं यज्ञश्चासां प्रजापतेः।
ं५।१५२च्१५०ञ्च् प्रयुज्यते विवाहे तु प्रदानं स्वाम्यकारणम्॥ .
ं५।१५३अ१५१ंअ अनृतावृतुकाले च मन्त्रसंस्कारकृत् पतिः।
ं५।१५३च्१५१ञ्च् सुखस्य नित्यं दातैह परलोके च योषितः॥ .
ं५।१५४अ१५२ंअ विशीलः कामवृत्तो वा गुणैर्वा परिवर्जितः।
ं५।१५४च्१५२ञ्च् उपचार्यः स्त्रिया साध्व्या सततं देववत् पतिः॥ .
ं५।१५५अ१५३ंअ नास्ति स्त्रीणां पृथग् यज्ञो न व्रतं नाप्युपोषणम्। 
ं५।१५५च्१५३ञ्च् पतिं शुश्रूषते येन तेन स्वर्गे महीयते॥ .
ं५।१५६अ१५४ंअ पाणिग्राहस्य साध्वी स्त्री जीवतो वा मृतस्य वा।
ं५।१५६च्१५४ञ्च् पतिलोकमभीप्सन्ती नाचरेत् किं चिदप्रियम्॥ .
ं५।१५७अ१५५ंअ कामं तु क्षपयेद् देहं पुष्पमूलफलैः शुभैः।
ं५।१५७च्१५५ञ्च् न तु नामापि गृह्णीयात् पत्यौ प्रेते परस्य तु॥ .
ं५।१५८अ१५६ंअ आसीतामरणात् क्षान्ता नियता ब्रह्मचारिणी।
ं५।१५८च्१५६ञ्च् यो धर्म एकपत्नीनां काङ्क्षन्ती तमनुत्तमम्॥ .
ं५।१५९अ१५७ंअ अनेकानि सहस्राणि कुमारब्रह्मचारिणाम्।
ं५।१५९च्१५७ञ्च् दिवं गतानि विप्राणामकृत्वा कुलसन्ततिम्॥ .
ं५।१६०अ१५८ंअ मृते भर्तरि साध्वी स्त्री ब्रह्मचर्ये व्यवस्थिता।
ं५।१६०च्१५८ञ्च् स्वर्गं गच्छत्यपुत्राऽपि यथा ते ब्रह्मचारिणः॥ .
ं५।१६१अ१५९ंअ अपत्यलोभाद् या तु स्त्री भर्तारमतिवर्तते।
ं५।१६१च्१५९ञ्च् सेह निन्दामवाप्नोति परलोकाच्च हीयते॥ .
ं५।१६२अ१६०ंअ नान्योत्पन्ना प्रजाऽस्तीह न चाप्यन्यपरिग्रहे। 
ं५।१६२च्१६०ञ्च् न द्वितीयश्च साध्वीनां क्व चिद् भर्तोपदिश्यते॥ .
ं५।१६३अ१६१ंअ पतिं हित्वाऽपकृष्टं स्वमुत्कृष्टं या निषेवते। 
ं५।१६३च्१६१ञ्च् निन्द्यैव सा भवेल्लोके परपूर्वैति चौच्यते॥ .
ं५।१६४अ१६२ंअ व्यभिचारात् तु भर्तुः स्त्री लोके प्राप्नोति निन्द्यताम्। 
ं५।१६४च्१६२ञ्च् शृगालयोनिं प्राप्नोति पापरोगैश्च पीड्यते॥ .
ं५।१६५अ१६३ंअ पतिं या नाभिचरति मनोवाग्देहसंयुता। 
ं५।१६५च्१६३ञ्च् सा भर्तृलोकमाप्नोति सद्भिः साध्वीति चोच्यते॥ .
ं५।१६६अ१६४ंअ अनेन नारी वृत्तेन मनोवाग्देहसंयता।
ं५।१६६च्१६४ञ्च् इहाग्र्यां कीर्तिमाप्नोति पतिलोकं परत्र च॥ .
ं५।१६७अ१६५ंअ एवं वृत्तां सवर्णां स्त्रीं द्विजातिः पूर्वमारिणीम्।
ं५।१६७च्१६५ञ्च् दाहयेदग्निहोत्रेण यज्ञपात्रैश्च धर्मवित्॥ .
ं५।१६८अ१६६ंअ भार्यायै पूर्वमारिण्यै दत्त्वाऽग्नीनन्त्यकर्मणि।
ं५।१६८च्१६६ञ्च् पुनर्दारक्रियां कुर्यात् पुनराधानमेव च॥ .
ं५।१६९अ१६७ंअ अनेन विधिना नित्यं पञ्चयज्ञान्न हापयेत्।
ं५।१६९च्१६७ञ्च् द्वितीयमायुषो भागं कृतदारो गृहे वसेत्॥ .
अध्याय ६
ं६।०१अ एवं गृहाश्रमे स्थित्वा विधिवत् स्नातको द्विजः।
ं६।०१च् वने वसेत् तु नियतो यथावद् विजितैन्द्रियः॥ .
ं६।०२अ गृहस्थस्तु यथा पश्येद् वलीपलितमात्मनः।
ं६।०२च् अपत्यस्यैव चापत्यं तदाऽरण्यं समाश्रयेत्॥ .
ं६।०३अ सन्त्यज्य ग्राम्यमाहारं सर्वं चैव परिच्छदम्।
ं६।०३च् पुत्रेषु भार्यां निक्षिप्य वनं गच्छेत् सहैव वा॥ .
ं६।०४अ अग्निहोत्रं समादाय गृह्यं चाग्निपरिच्छदम्।
ं६।०४च् ग्रामादरण्यं निःसृत्य निवसेन्नियतेन्द्रियः॥ .
ं६।०५अ मुन्यन्नैर्विविधैर्मेध्यैः शाकमूलफलेन वा।
ं६।०५च् एतानेव महायज्ञान्निर्वपेद् विधिपूर्वकम्॥ .
ं६।०६अ वसीत चर्म चीरं वा सायं स्नायात् प्रगे तथा।
ं६।०६च् जटाश्च बिभृयान्नित्यं श्मश्रुलोमनखानि च॥ .
ं६।०७अ यद्भक्ष्यं स्याद् ततो दद्याद् बलिं भिक्षां च शक्तितः। 
ं६।०७च् अब्मूलफलभिक्षाभिरर्चयेदाश्रमागतान्॥ .
ं६।०८अ स्वाध्याये नित्ययुक्तः स्याद् दान्तो मैत्रः समाहितः।
ं६।०८च् दाता नित्यमनादाता सर्वभूतानुकम्पकः॥ .
ं६।०९अ वैतानिकं च जुहुयादग्निहोत्रं यथाविधि।
ं६।०९च् दर्शमस्कन्दयन् पर्व पौर्णमासं च योगतः॥ .
ं६।१०अ ऋक्षेष्ट्य्।आग्रयणं चैव चातुर्मास्यानि चाहरेत्। 
ं६।१०च् तुरायणं च क्रमशो दक्षस्यायनमेव च॥ .
ं६।११अ वासन्तशारदैर्मेध्यैर्मुन्यन्नैः स्वयमाहृतैः।
ं६।११च् पुरोडाशांश्चरूंश्चैव विधिवत्निर्वपेत् पृथक्॥ .
ं६।१२अ देवताभ्यस्तु तद् हुत्वा वन्यं मेध्यतरं हविः।
ं६।१२च् शेषमात्मनि युञ्जीत लवणं च स्वयं कृतम्॥ .
ं६।१३अ स्थलजौदकशाकानि पुष्पमूलफलानि च।
ं६।१३च् मेध्यवृक्षोद्भवान्यद्यात् स्नेहांश्च फलसम्भवान्॥.
ं६।१४अ वर्जयेन् मधु मांसं च भौमानि कवकानि च।
ं६।१४च् भूस्तृणं शिग्रुकं चैव श्लेश्मातकफलानि च॥ .
ं६।१५अ त्यजेदाश्वयुजे मासि मुन्यन्नं पूर्वसञ्चितम्।
ं६।१५च् जीर्णानि चैव वासांसि शाकमूलफलानि च॥ .
ं६।१६अ न फालकृष्टमश्नीयादुत्सृष्टमपि केन चित्।
ं६।१६च् न ग्रामजातान्यार्तोऽपि मूलाणि च फलानि च॥ .
ं६।१७अ अग्निपक्वाशनो वा स्यात् कालपक्वभुजेव वा।
ं६।१७च् अश्मकुट्टो भवेद् वाऽपि दन्तोलूखलिकोऽपि वा॥ .
ं६।१८अ सद्यः प्रक्षालको वा स्यान् माससञ्चयिकोऽपि वा।
ं६।१८च् षण्मासनिचयो वा स्यात् समानिचय एव वा॥ .
ं६।१९अ नक्तं चान्नं समश्नीयाद् दिवा वाऽहृत्य शक्तितः।
ं६।१९च् चतुर्थकालिको वा स्यात् स्याद् वाऽप्यष्टमकालिकः॥ .
ं६।२०अ चान्द्रायणविधानैर्वा शुक्लकृष्णे च वर्तयेत्।
ं६।२०च् पक्षान्तयोर्वाऽप्यश्नीयाद् यवागूं क्वथितां सकृत्॥ .
ं६।२१अ पुष्पमूलफलैर्वाऽपि केवलैर्वर्तयेत् सदा।
ं६।२१च् कालपक्वैः स्वयं शीर्णैर्वैखानसमते स्थितः॥ .
ं६।२२अ भूमौ विपरिवर्तेत तिष्ठेद् वा प्रपदैर्दिनम्।
ं६।२२च् स्थानासनाभ्यां विहरेत् सवनेषूपयन्नपः॥ .
ं६।२३अ ग्रीष्मे पञ्चतपास्तु स्याद् वर्षास्वभ्रावकाशिकः।
ं६।२३च् आर्द्रवासास्तु हेमन्ते क्रमशो वर्धयंस्तपः॥ .
ं६।२४अ उपस्पृशंस्त्रिषवणं पितॄन् देवांश्च तर्पयेत्।
ं६।२४च् तपस्चरंश्चोग्रतरं शोषयेद् देहमात्मनः॥ .
ं६।२५अ अग्नीनात्मनि वैतानान् समारोप्य यथाविधि।
ं६।२५च् अनग्निरनिकेतः स्यान् मुनिर्मूलफलाशनः॥ .
ं६।२६अ अप्रयत्नः सुखार्थेषु ब्रह्मचारी धराऽऽशयः।
ं६।२६च् शरणेष्वममश्चैव वृक्षमूलनिकेतनः॥ .
ं६।२७अ तापसेष्वेव विप्रेषु यात्रिकं भैक्षमाहरेत्।
ं६।२७च् गृहमेधिषु चान्येषु द्विजेषु वनवासिषु॥ .
ं६।२८अ ग्रामादाहृत्य वाऽश्नीयादष्टौ ग्रासान् वने वसन्।
ं६।२८च् प्रतिगृह्य पुटेनैव पाणिना शकलेन वा॥ .
ं६।२९अ एताश्चान्याश्च सेवेत दीक्षा विप्रो वने वसन्।
ं६।२९च् विविधाश्चौपनिषदीरात्मसंसिद्धये श्रुतीः॥ .
ं६।३०अ ऋषिभिर्ब्राह्मणैश्चैव गृहस्थैरेव सेविताः।
ं६।३०च् विद्यातपोविवृद्ध्यर्थं शरीरस्य च शुद्धये॥ .
ं६।३१अ अपराजितां वाऽस्थाय व्रजेद् दिशमजिह्मगः।
ं६।३१च् आ निपातात्शरीरस्य युक्तो वार्यनिलाशनः॥ .
ं६।३२अ आसां महर्षिचर्याणां त्यक्त्वाऽन्यतमया तनुम्।
ं६।३२च् वीतशोकभयो विप्रो ब्रह्मलोके महीयते॥ .
ं६।३३अ वनेषु च विहृत्यैवं तृतीयं भागमायुषः।
ं६।३३च् चतुर्थमायुषो भागं त्यक्वा सङ्गान् परिव्रजेत्॥ .
ं६।३४अ आश्रमादाश्रमं गत्वा हुतहोमो जितेन्द्रियः।
ं६।३४च् भिक्षाबलिपरिश्रान्तः प्रव्रजन् प्रेत्य वर्धते॥ .
ं६।३५अ ऋणानि त्रीण्यपाकृत्य मनो मोक्षे निवेशयेत्।
ं६।३५च् अनपाकृत्य मोक्षं तु सेवमानो व्रजत्यधः॥ .
ं६।३६अ अधीत्य विधिवद् वेदान् पुत्रांश्चोत्पाद्य धर्मतः।
ं६।३६च् इष्ट्वा च शक्तितो यज्ञैर्मनो मोक्षे निवेशयेत्॥ .
ं६।३७अ अनधीत्य द्विजो वेदाननुत्पाद्य तथा सुतान्। 
ं६।३७च् अनिष्ट्वा चैव यज्ञैश्च मोक्षमिच्छन् व्रजत्यधः॥ .
ं६।३८अ प्राजापत्यं निरुप्येष्टिं सर्ववेदसदक्षिणाम्। 
ं६।३८च् आत्मन्यग्नीन् समारोप्य ब्राह्मणः प्रव्रजेद् गृहात्॥ .
ं६।३९अ यो दत्त्वा सर्वभूतेभ्यः प्रव्रजत्यभयं गृहात्।
ं६।३९च् तस्य तेजोमया लोका भवन्ति ब्रह्मवादिनः॥ .
ं६।४०अ यस्मादण्वपि भूतानां द्विजान्नोत्पद्यते भयम्।
ं६।४०च् तस्य देहाद् विमुक्तस्य भयं नास्ति कुतश्चन॥ .
ं६।४१अ अगारादभिनिष्क्रान्तः पवित्रोपचितो मुनिः।
ं६।४१च् समुपोढेषु कामेषु निरपेक्षः परिव्रजेत्॥ .
ं६।४२अ एक एव चरेन्नित्यं सिद्ध्यर्थमसहायवान्।
ं६।४२च् सिद्धिमेकस्य सम्पश्यन्न जहाति न हीयते॥ .
ं६।४३अ अनग्निरनिकेतः स्याद् ग्राममन्नार्थमाश्रयेत्।
ं६।४३च् उपेक्षकोऽसङ्कुसुको मुनिर्भावसमाहितः॥.
ं६।४४अ कपालं वृक्षमूलानि कुचेलमसहायता। 
ं६।४४च् समता चैव सर्वस्मिन्नेतत्मुक्तस्य लक्षणम्॥ .
ं६।४५अ नाभिनन्देत मरणं नाभिनन्देत जीवितम्।
ं६।४५च् कालमेव प्रतीक्षेत निर्वेशं भृतको यथा॥ .
ं६।४६अ दृष्टिपूतं न्यसेत् पादं वस्त्रपूतं जलं पिबेत्।
ं६।४६च् सत्यपूतां वदेद् वाचं मनःपूतं समाचरेत्॥ .
ं६।४७अ अतिवादांस्तितिक्षेत नावमन्येत कं चन।
ं६।४७च् न चैमं देहमाश्रित्य वैरं कुर्वीत केन चित्॥ .
ं६।४८अ क्रुद्ध्यन्तं न प्रतिक्रुध्येदाक्रुष्टः कुशलं वदेत्।
ं६।४८च् सप्तद्वारावकीर्णां च न वाचमनृतां वदेत्॥ .
ं६।४९अ अध्यात्मरतिरासीनो निरपेक्षो निरामिषः।
ं६।४९च् आत्मनैव सहायेन सुखार्थी विचरेदिह॥ .
ं६।५०अ न चोत्पातनिमित्ताभ्यां न नक्षत्राङ्गविद्यया।
ं६।५०च् नानुशासनवादाभ्यां भिक्षां लिप्सेत कर्हि चित्॥ .
ं६।५१अ न तापसैर्ब्राह्मणैर्वा वयोभिरपि वा श्वभिः।
ं६।५१च् आकीर्णं भिक्षुकैर्वाऽन्यैरगारमुपसंव्रजेत्॥ .
ं६।५२अ कॢप्तकेशनखश्मश्रुः पात्री दण्डी कुसुम्भवान्।
ं६।५२च् विचरेन्नियतो नित्यं सर्वभूतान्यपीडयन्॥ .
ं६।५३अ अतैजसानि पात्राणि तस्य स्युर्निर्व्रणानि च।
ं६।५३च् तेषामद्भिः स्मृतं शौचं चमसानामिवाध्वरे॥ .
ं६।५४अ अलाबुं दारुपात्रं च मृण्मयं वैदलं तथा।
ं६।५४च् एताणि यतिपात्राणि मनुः स्वायम्भुवोऽब्रवीत्॥ .
ं६।५५अ एककालं चरेद् भैक्षं न प्रसज्जेत विस्तरे।
ं६।५५च् भैक्षे प्रसक्तो हि यतिर्विषयेष्वपि सज्जति॥ .
ं६।५६अ विधूमे सन्नमुसले व्यङ्गारे भुक्तवज्जने।
ं६।५६च् वृत्ते शरावसम्पाते भिक्षां नित्यं यतिश्चरेत्॥ .
ं६।५७अ अलाभे न विषदी स्यात्लाभे चैव न हर्षयेत्।
ं६।५७च् प्राणयात्रिकमात्रः स्यात्मात्रासङ्गाद् विनिर्गतः॥ .
ं६।५८अ अभिपूजितलाभांस्तु जुगुप्सेतैव सर्वशः।
ं६।५८च् अभिपूजितलाभैश्च यतिर्मुक्तोऽपि बध्यते॥ .
ं६।५९अ अल्पान्नाभ्यवहारेण रहःस्थानासनेन च।
ं६।५९च् ह्रियमाणानि विषयैरिन्द्रियाणि निवर्तयेत्॥ .
ं६।६०अ इन्द्रियाणां निरोधेन रागद्वेषक्षयेण च।
ं६।६०च् अहिंसया च भूतानाममृतत्वाय कल्पते॥ .
ं६।६१अ अवेक्षेत गतीर्नॄणां कर्मदोषसमुद्भवाः।
ं६।६१च् निरये चैव पतनं यातनाश्च यमक्षये॥ .
ं६।६२अ विप्रयोगं प्रियैश्चैव संयोगं च तथाऽप्रियैः।
ं६।६२च् जरया चाभिभवनं व्याधिभिश्चोपपीडनम्॥ .
ं६।६३अ देहादुत्क्रमणं चास्मात् पुनर्गर्भे च सम्भवम्।
ं६।६३च् योनिकोटिसहस्रेषु सृतीश्चास्यान्तरात्मनः॥ .
ं६।६४अ अधर्मप्रभवं चैव दुःखयोगं शरीरिणाम्।
ं६।६४च् धर्मार्थप्रभवं चैव सुखसंयोगमक्षयम्॥ .
ं६।६५अ सूक्ष्मतां चान्ववेक्षेत योगेन परमात्मनः।
ं६।६५च् देहेषु च समुत्पत्तिमुत्तमेष्वधमेषु च॥ .
ं६।६६अ दूषितोऽपि चरेद् धर्मं यत्र तत्राश्रमे रतः। 
ं६।६६च् समः सर्वेषु भूतेषु न लिङ्गं धर्मकारणम्॥ .
ं६।६७अ फलं कतकवृक्षस्य यद्यप्यम्बुप्रसादकम्।
ं६।६७च् न नामग्रहणादेव तस्य वारि प्रसीदति॥ .
ं६।६८अ संरक्षणार्थं जन्तूनां रात्रावहनि वा सदा।
ं६।६८च् शरीरस्यात्यये चैव समीक्ष्य वसुधां चरेत्॥ .
ं६।६९अ अह्ना रात्र्या च याञ्जन्तून् हिनस्त्यज्ञानतो यतिः।
ं६।६९च् तेषां स्नात्वा विशुद्ध्यर्थं प्राणायामान् षडाचरेत्॥ .
ं६।७०अ प्राणायामा ब्राह्मणस्य त्रयोऽपि विधिवत् कृताः।
ं६।७०च् व्याहृतिप्रणवैर्युक्ता विज्ञेयं परमं तपः॥ .
ं६।७१अ दह्यन्ते ध्मायमानानां धातूनां हि यथा मलाः।
ं६।७१च् तथेन्द्रियाणां दह्यन्ते दोषाः प्राणस्य निग्रहात्॥ .
ं६।७२अ प्राणायामैर्दहेद् दोषान् धारणाभिश्च किल्बिषम्।
ं६।७२च् प्रत्याहारेण संसर्गान् ध्यानेनानीश्वरान् गुणान्॥ .
ं६।७३अ उच्चावचेषु भूतेषु दुर्ज्ञेयामकृतात्मभिः।
ं६।७३च् ध्यानयोगेन सम्पश्येद् गतिमस्यान्तरात्मनः॥ .
ं६।७४अ सम्यग्दर्शनसम्पन्नः कर्मभिर्न निबध्यते।
ं६।७४च् दर्शनेन विहीनस्तु संसारं प्रतिपद्यते॥ .
ं६।७५अ अहिंसयेन्द्रियासङ्गैर्वैदिकैश्चैव कर्मभिः।
ं६।७५च् तपसश्चरणैश्चौग्रैः साधयन्तीह तत्पदम्॥ .
ं६।७६अ अस्थिस्थूणं स्नायुयुतं मांसशोणितलेपनम्।
ं६।७६च् चर्मावनद्धं दुर्गन्धि पूर्णं मूत्रपुरीषयोः॥ .
ं६।७७अ जराशोकसमाविष्टं रोगायतनमातुरम्।
ं६।७७च् रजस्वलमनित्यं च भूतावासमिमं त्यजेत्॥ .
ं६।७८अ नदीकूलं यथा वृक्षो वृक्षं वा शकुनिर्यथा।
ं६।७८च् तथा त्यजन्निमं देहं कृच्छ्राद् ग्राहाद् विमुच्यते॥ .
ं६।७९अ प्रियेषु स्वेषु सुकृतमप्रियेषु च दुष्कृतम्।
ं६।७९च् विसृज्य ध्यानयोगेन ब्रह्माभ्येति सनातनम्॥ .
ं६।८०अ यदा भावेन भवति सर्वभावेषु निःस्पृहः।
ं६।८०च् तदा सुखमवाप्नोति प्रेत्य चैह च शाश्वतम्॥ .
ं६।८१अ अनेन विधिना सर्वांस्त्यक्त्वा सङ्गान् शनैः शनैः।
ं६।८१च् सर्वद्वन्द्वविनिर्मुक्तो ब्रह्मण्येवावतिष्ठते॥ .
ं६।८२अ ध्यानिकं सर्वमेवैतद् यदेतदभिशब्दितम्।
ं६।८२च् न ह्यनध्यात्मवित् कश्चित् क्रियाफलमुपाश्नुते॥ .
ं६।८३अ अधियज्ञं ब्रह्म जपेदाधिदैविकमेव च।
ं६।८३च् आध्यात्मिकं च सततं वेदान्ताभिहितं च यत्॥ .
ं६।८४अ इदं शरणमज्ञानामिदमेव विजानताम्।
ं६।८४च् इदमन्विच्छतां स्वर्गमिदमानन्त्यमिच्छताम्॥ .
ं६।८५अ अनेन क्रमयोगेन परिव्रजति यो द्विजः।
ं६।८५च् स विधूयैह पाप्मानं परं ब्रह्माधिगच्छति॥ .
ं६।८६अ एष धर्मोऽनुशिष्टो वो यतीनां नियतात्मनाम्।
ं६।८६च् वेदसन्न्यासिकानां तु कर्मयोगं निबोधत॥ .
ं६।८७अ ब्रह्मचारी गृहस्थश्च वानप्रस्थो यतिस्तथा।
ं६।८७च् एते गृहस्थप्रभवाश्चत्वारः पृथगाश्रमाः॥ .
ं६।८८अ सर्वेऽपि क्रमशस्त्वेते यथाशास्त्रं निषेविताः।
ं६।८८च् यथोक्तकारिणं विप्रं नयन्ति परमां गतिम्॥ .
ं६।८९अ सर्वेषामपि चैतेषां वेदस्मृतिविधानतः। 
ं६।८९च् गृहस्थ उच्यते श्रेष्ठः स त्रीनेतान् बिभर्ति हि॥ .
ं६।९०अ यथा नदीनदाः सर्वे सागरे यान्ति संस्थितिम्।
ं६।९०च् तथैवाश्रमिणः सर्वे गृहस्थे यान्ति संस्थितिम्॥ .
ं६।९१अ चतुर्भिरपि चैवैतैर्नित्यमाश्रमिभिर्द्विजैः।
ं६।९१च् दशलक्षणको धर्मः सेवितव्यः प्रयत्नतः॥ .
ं६।९२अ धृतिः क्षमा दमोऽस्तेयं शौचमिन्द्रियनिग्रहः।
ं६।९२च् धीर्विद्या सत्यमक्रोधो दशकं धर्मलक्षणम्॥ .
ं६।९३अ दश लक्षणानि धर्मस्य ये विप्राः समधीयते।
ं६।९३च् अधीत्य चानुवर्तन्ते ते यान्ति परमां गतिम्॥ .
ं६।९४अ दशलक्षणकं धर्ममनुतिष्ठन् समाहितः।
ं६।९४च् वेदान्तं विधिवत्श्रुत्वा सन्न्यसेदनृणो द्विजः॥ .
ं६।९५अ सन्न्यस्य सर्वकर्माणि कर्मदोषानपानुदन्।
ं६।९५च् नियतो वेदमभ्यस्य पुत्रैश्वर्ये सुखं वसेत्॥ .
ं६।९६अ एवं सन्न्यस्य कर्माणि स्वकार्यपरमोऽस्पृहः।
ं६।९६च् सन्न्यासेनापहत्यैनः प्राप्नोति परमं गतिम्॥ .
ं६।९७अ एष वोऽभिहितो धर्मो ब्राह्मणस्य चतुर्विधः।
ं६।९७च् पुण्योऽक्षयफलः प्रेत्य राज्ञां धर्मं निबोधत॥ .
अध्याय ७
ं७।०१अ राजधर्मान् प्रवक्ष्यामि यथावृत्तो भवेन्नृपः।
ं७।०१च् सम्भवश्च यथा तस्य सिद्धिश्च परमा यथा॥ .
ं७।०२अ ब्राह्मं प्राप्तेन संस्कारं क्षत्रियेण यथाविधि।
ं७।०२च् सर्वस्यास्य यथान्यायं कर्तव्यं परिरक्षणम्॥ .
ं७।०३अ अराजके हि लोकेऽस्मिन् सर्वतो विद्रुतो भयात्।
ं७।०३च् रक्षार्थमस्य सर्वस्य राजानमसृजत् प्रभुः॥ .
ं७।०४अ इन्द्रानिलयमार्काणामग्नेश्च वरुणस्य च।
ं७।०४च् चन्द्रवित्तेशयोश्चैव मात्रा निर्हृत्य शाश्वतीः॥ .
ं७।०५अ यस्मादेषां सुरेन्द्राणां मात्राभ्यो निर्मितो नृपः।
ं७।०५च् तस्मादभिभवत्येष सर्वभूतानि तेजसा॥ .
ं७।०६अ तपत्यादित्यवच्चैष चक्षूंषि च मनांसि च।
ं७।०६च् न चैनं भुवि शक्नोति कश्चिदप्यभिवीक्षितुम्॥ .
ं७।०७अ सोऽग्निर्भवति वायुश्च सोऽर्कः सोमः स धर्मराट्।
ं७।०७च् स कुबेरः स वरुणः स महेन्द्रः प्रभावतः॥ .
ं७।०८अ बालोऽपि नावमान्तव्यो मनुष्य इति भूमिपः।
ं७।०८च् महती देवता ह्येषा नररूपेण तिष्ठति॥ .
ं७।०९अ एकमेव दहत्यग्निर्नरं दुरुपसर्पिणम्।
ं७।०९च् कुलं दहति राजाऽग्निः सपशुद्रव्यसञ्चयम्॥ .
ं७।१०अ कार्यं सोऽवेक्ष्य शक्तिं च देशकालौ च तत्त्वतः।
ं७।१०च् कुरुते धर्मसिद्ध्यर्थं विश्वरूपं पुनः पुनः॥ .
ं७।११अ यस्य प्रसादे पद्मा श्रीर्विजयश्च पराक्रमे।
ं७।११च् मृत्युश्च वसति क्रोधे सर्वतेजोमयो हि सः॥ .
ं७।१२अ तं यस्तु द्वेष्टि सम्मोहात् स विनश्यत्यसंशयम्।
ं७।१२च् तस्य ह्याशु विनाशाय राजा प्रकुरुते मनः॥ .
ं७।१३अ तस्माद् धर्मं यमिष्टेषु स व्यवस्येन्नराधिपः।
ं७।१३च् अनिष्टं चाप्यनिष्टेषु तं धर्मं न विचालयेत्॥ .
ं७।१४अ तस्यार्थे सर्वभूतानां गोप्तारं धर्ममात्मजम्। 
ं७।१४च् ब्रह्मतेजोमयं दण्डमसृजत् पूर्वमीश्वरः॥ .
ं७।१५अ तस्य सर्वाणि भूतानि स्थावराणि चराणि च।
ं७।१५च् भयाद् भोगाय कल्पन्ते स्वधर्मात्न चलन्ति च॥ .
ं७।१६अ तं देशकालौ शक्तिं च विद्यां चावेक्ष्य तत्त्वतः।
ं७।१६च् यथार्हतः सम्प्रणयेन्नरेष्वन्यायवर्तिषु॥ .
ं७।१७अ स राजा पुरुषो दण्डः स नेता शासिता च सः।
ं७।१७च् चतुर्णामाश्रमाणां च धर्मस्य प्रतिभूः स्मृतः॥ .
ं७।१८अ दण्डः शास्ति प्रजाः सर्वा दण्ड एवाभिरक्षति।
ं७।१८च् दण्डः सुप्तेषु जागर्ति दण्डं धर्मं विदुर्बुधाः॥ .
ं७।१९अ समीक्ष्य स धृतः सम्यक् सर्वा रञ्जयति प्रजाः।
ं७।१९च् असमीक्ष्य प्रणीतस्तु विनाशयति सर्वतः॥ .
ं७।२०अ यदि न प्रणयेद् राजा दण्डं दण्ड्येष्वतन्द्रितः।
ं७।२०च् शूले मत्स्यानिवापक्ष्यन् दुर्बलान् बलवत्तराः॥ .
ं७।२१अ अद्यात् काकः पुरोडाशं  श्वा च लिह्याद्द् हविस्तथा। 
ं७।२१च् स्वाम्यं च न स्यात् कस्मिंश्चित् प्रवर्तेताधरोत्तरम्॥ .
ं७।२२अ सर्वो दण्डजितो लोको दुर्लभो हि शुचिर्नरः।
ं७।२२च् दण्डस्य हि भयात् सर्वं जगद् भोगाय कल्पते॥ .
ं७।२३अ देवदानवगन्धर्वा रक्षांसि पतगोरगाः।
ं७।२३च् तेऽपि भोगाय कल्पन्ते दण्डेनैव निपीडिताः॥ .
ं७।२४अ दुष्येयुः सर्ववर्णाश्च भिद्येरन् सर्वसेतवः।
ं७।२४च् सर्वलोकप्रकोपश्च भवेद् दण्डस्य विभ्रमात्॥ .
ं७।२५अ यत्र श्यामो लोहिताक्षो दण्डश्चरति पापहा।
ं७।२५च् प्रजास्तत्र न मुह्यन्ति नेता चेत् साधु पश्यति॥ .
ं७।२६अ तस्याहुः सम्प्रणेतारं राजानं सत्यवादिनम्।
ं७।२६च् समीक्ष्यकारिणं प्राज्ञं धर्मकामार्थकोविदम्॥ .
ं७।२७अ तं राजा प्रणयन् सम्यक् त्रिवर्गेणाभिवर्धते।
ं७।२७च् कामात्मा विषमः क्षुद्रो दण्डेनैव निहन्यते॥ .
ं७।२८अ दण्डो हि सुमहत्तेजो दुर्धरश्चाकृतात्मभिः।
ं७।२८च् धर्माद् विचलितं हन्ति नृपमेव सबान्धवम्॥ .
ं७।२९अ ततो दुर्गं च राष्ट्रं च लोकं च सचराचरम्।
ं७।२९च् अन्तरिक्षगतांश्चैव मुनीन् देवांश्च पीडयेत्॥ .
ं७।३०अ सोऽसहायेन मूढेन लुब्धेनाकृतबुद्धिना।
ं७।३०च् न शक्यो न्यायतो नेतुं सक्तेन विषयेषु च॥ .
ं७।३१अ शुचिना सत्यसन्धेन यथाशास्त्रानुसारिणा।
ं७।३१च् प्रणेतुं शक्यते दण्डः सुसहायेन धीमता॥ .
ं७।३२अ स्वराष्ट्रे न्यायवृत्तः स्याद् भृशदण्डश्च शत्रुषु।
ं७।३२च् सुहृत्स्वजिह्मः स्निग्धेषु ब्राह्मणेषु क्षमान्वितः॥ .
ं७।३३अ एवंवृत्तस्य नृपतेः शिलोञ्छेनापि जीवतः।
ं७।३३च् विस्तीर्यते यशो लोके तैलबिन्दुरिवाम्भसि॥ .
ं७।३४अ अतस्तु विपरीतस्य नृपतेरजितात्मनः।
ं७।३४च् सङ्क्षिप्यते यशो लोके घृतबिन्दुरिवाम्भसि॥ .
ं७।३५अ स्वे स्वे धर्मे निविष्टानां सर्वेषामनुपूर्वशः।
ं७।३५च् वर्णानामाश्रमाणां च राजा सृष्टोऽभिरक्षिता॥ .
ं७।३६अ तेन यद् यत् सभृत्येन कर्तव्यं रक्षता प्रजाः।
ं७।३६च् तत् तद् वोऽहं प्रवक्ष्यामि यथावदनुपूर्वशः॥ .
ं७।३७अ ब्राह्मणान् पर्युपासीत प्रातरुत्थाय पार्थिवः।
ं७।३७च् त्रैविद्यवृद्धान् विदुषस्तिष्ठेत् तेषां च शासने॥ .
ं७।३८अ वृद्धांश्च नित्यं सेवेत विप्रान् वेदविदः शुचीन्।
ं७।३८च् वृद्धसेवी हि सततं रक्षोभिरपि पूज्यते॥ .
ं७।३९अ तेभ्योऽधिगच्छेद् विनयं विनीतात्माऽपि नित्यशः।
ं७।३९च् विनीतात्मा हि नृपतिर्न विनश्यति कर्हि चित्॥ .
ं७।४०अ बहवोऽविनयात्नष्टा राजानः सपरिच्छदाः। 
ं७।४०च् वनस्था अपि राज्यानि विनयात् प्रतिपेदिरे॥ .
ं७।४१अ वेनो विनष्टोऽविनयात्नहुषश्चैव पार्थिवः।
ं७।४१च् सुदाः पैजवनश्चैव सुमुखो निमिरेव च॥ .
ं७।४२अ पृथुस्तु विनयाद् राज्यं प्राप्तवान् मनुरेव च।
ं७।४२च् कुबेरश्च धनैश्वर्यं ब्राह्मण्यं चैव गाधिजः॥ .
ं७।४३अ त्रैविद्येभ्यस्त्रयीं विद्यां दण्डनीतिं च शाश्वतीम्। 
ं७।४३च् आन्वीक्षिकीं चात्मविद्यां वार्तारम्भांश्च लोकतः॥ .
ं७।४४अ इन्द्रियाणां जये योगं समातिष्ठेद् दिवानिशम्।
ं७।४४च् जितैन्द्रियो हि शक्नोति वशे स्थापयितुं प्रजाः॥ .
ं७।४५अ दश कामसमुत्थानि तथाऽष्टौ क्रोधजानि च।
ं७।४५च् व्यसनानि दुर्ऽन्तानि प्रयत्नेन विवर्जयेत्॥ .
ं७।४६अ कामजेषु प्रसक्तो हि व्यसनेषु महीपतिः।
ं७।४६च् वियुज्यतेऽर्थधर्माभ्यां क्रोधजेष्वात्मनैव तु॥ .
ं७।४७अ मृगयाऽक्षो दिवास्वप्नः परिवादः स्त्रियो मदः।
ं७।४७च् तौर्यत्रिकं वृथाट्या च कामजो दशको गणः॥ .
ं७।४८अ पैशुन्यं साहसं द्रोह ईर्ष्याऽसूयाऽर्थदूषणम्।
ं७।४८च् वाग्दण्डजं च पारुष्यं क्रोधजोऽपि गणोऽष्टकः॥ .
ं७।४९अ द्वयोरप्येतयोर्मूलं यं सर्वे कवयो विदुः।
ं७।४९च् तं यत्नेन जयेत्लोभं तज्जावेतावुभौ गणौ॥ .
ं७।५०अ पानमक्षाः स्त्रियश्चैव मृगया च यथाक्रमम्।
ं७।५०च् एतत् कष्टतमं विद्यात्चतुष्कं कामजे गणे॥ .
ं७।५१अ दण्डस्य पातनं चैव वाक्पारुष्यार्थदूषणे।
ं७।५१च् क्रोधजेऽपि गणे विद्यात् कष्टमेतत् त्रिकं सदा॥ .
ं७।५२अ सप्तकस्यास्य वर्गस्य सर्वत्रैवानुषङ्गिणः।
ं७।५२च् पूर्वं पूर्वं गुरुतरं विद्याद् व्यसनमात्मवान्॥ .
ं७।५३अ व्यसनस्य च मृत्योश्च व्यसनं कष्टमुच्यते।
ं७।५३च् व्यसन्यधोऽधो व्रजति स्वर्यात्यव्यसनी मृतः॥ .
ं७।५४अ मौलान् शास्त्रविदः शूरान् लब्धलक्षान् कुलोद्भवान्। 
ं७।५४च् सचिवान् सप्त चाष्टौ वा प्रकुर्वीत परीक्षितान्॥ .
ं७।५५अ अपि यत् सुकरं कर्म तदप्येकेन दुष्करम्।
ं७।५५च् विशेषतोऽसहायेन किं तु  राज्यं महोदयम्॥ .
ं७।५६अ तैः सार्धं चिन्तयेन्नित्यं सामान्यं सन्धिविग्रहम्।
ं७।५६च् स्थानं समुदयं गुप्तिं लब्धप्रशमनानि च॥ .
ं७।५७अ तेषां स्वं स्वमभिप्रायमुपलभ्य पृथक् पृथक्।
ं७।५७च् समस्तानां च कार्येषु विदध्याद्द् हितमात्मनः॥ .
ं७।५८अ सर्वेषां तु विशिष्टेन ब्राह्मणेन विपश्चिता।
ं७।५८च् मन्त्रयेत् परमं मन्त्रं राजा षाड्गुण्यसंयुतम्॥ .
ं७।५९अ नित्यं तस्मिन् समाश्वस्तः सर्वकार्याणि निःक्षिपेत् । 
ं७।५९च् तेन सार्धं विनिश्चित्य ततः कर्म समारभेत्॥ .
ं७।६०अ अन्यानपि प्रकुर्वीत शुचीन् प्राज्ञानवस्थितान्।
ं७।६०च् सम्यगर्थसमाहर्तॄनमात्यान् सुपरीक्षितान्॥ .
ं७।६१अ निर्वर्तेतास्य यावद्भिरितिकर्तव्यता नृभिः।
ं७।६१च् तावतोऽतन्द्रितान् दक्षान् प्रकुर्वीत विचक्षणान्॥ .
ं७।६२अ तेषामर्थे नियुञ्जीत शूरान् दक्षान् कुलोद्गतान्।
ं७।६२च् शुचीनाकरकर्मान्ते भीरूनन्तर्निवेशने॥ .
ं७।६३अ दूतं चैव प्रकुर्वीत सर्वशास्त्रविशारदम्।
ं७।६३च् इङ्गिताकारचेष्टज्ञं शुचिं दक्षं कुलोद्गतम्॥ .
ं७।६४अ अनुरक्तः शुचिर्दक्षः स्मृतिमान् देशकालवित्।
ं७।६४च् वपुष्मान् वीतभीर्वाग्मी दूतो राज्ञः प्रशस्यते॥ .
ं७।६५अ अमात्ये दण्ड आयत्तो दण्डे वैनयिकी क्रिया।
ं७।६५च् नृपतौ कोशराष्ट्रे च दूते सन्धिविपर्ययौ॥ .
ं७।६६अ दूत एव हि सन्धत्ते भिनत्त्येव च संहतान्।
ं७।६६च् दूतस्तत् कुरुते कर्म भिद्यन्ते येन मानवः॥ .
ं७।६७अ स विद्यादस्य कृत्येषु निर्गूढेङ्गितचेष्टितैः।
ं७।६७च् आकारमिङ्गितं चेष्टां भृत्येषु च चिकीर्षितम्॥ .
ं७।६८अ बुद्ध्वा च सर्वं तत्त्वेन परराजचिकीर्षितम्।
ं७।६८च् तथा प्रयत्नमातिष्ठेद् यथाऽत्मानं न पीडयेत्॥ .
ं७।६९अ जाङ्गलं सस्यसम्पन्नमार्यप्रायमनाविलम्।
ं७।६९च् रम्यमानतसामन्तं स्वाजीव्यं देशमावसेत्॥ .
ं७।७०अ धन्वदुर्गं महीदुर्गमब्दुर्गं वार्क्षमेव वा।
ं७।७०च् नृदुर्गं गिरिदुर्गं वा समाश्रित्य वसेत् पुरम्॥ .
ं७।७१अ सर्वेण तु प्रयत्नेन गिरिदुर्गं समाश्रयेत्।
ं७।७१च् एषां हि बाहुगुण्येन गिरिदुर्गं विशिष्यते॥ .
ं७।७२अ त्रीण्याद्यान्याश्रितास्त्वेषां मृगगर्ताश्रयाप्चराः।
ं७।७२च् त्रीण्युत्तराणि क्रमशः प्लवङ्गमनरामराः॥ .
ं७।७३अ यथा दुर्गाश्रितानेतान्नोपहिंसन्ति शत्रवः।
ं७।७३च् तथाऽरयो न हिंसन्ति नृपं दुर्गसमाश्रितम्॥ .
ं७।७४अ एकः शतं योधयति प्राकारस्थो धनुर्धरः।
ं७।७४च् शतं दशसहस्राणि तस्माद् दुर्गं विधीयते॥ .
ं७।७५अ तत् स्यादायुधसम्पन्नं धनधान्येन वाहनैः।
ं७।७५च् ब्राह्मणैः शिल्पिभिर्यन्त्रैर्यवसेनोदकेन च॥ .
ं७।७६अ तस्य मध्ये सुपर्याप्तं कारयेद् गृहमात्मनः।
ं७।७६च् गुप्तं सर्वऋतुकं शुभ्रं जलवृक्षसमन्वितम्॥ .
ं७।७७अ तदध्यास्योद्वहेद् भार्यां सवर्णां लक्षणान्विताम्।
ं७।७७च् कुले महति सम्भूतां हृद्यां रूपगुणान्विताम्॥ .
ं७।७८अ पुरोहितं च कुर्वीत वृणुयादेव चर्त्विजः।
ं७।७८च् तेऽस्य गृह्याणि कर्माणि कुर्युर्वैतानिकानि च॥ .
ं७।७९अ यजेत राजा क्रतुभिर्विविधैराप्तदक्षिणैः।
ं७।७९च् धर्मार्थं चैव विप्रेभ्यो दद्याद् भोगान् धनानि च॥ .
ं७।८०अ सांवत्सरिकमाप्तैश्च राष्ट्रादाहारयेद् बलिम्।
ं७।८०च् स्याच्चाम्नायपरो लोके वर्तेत पितृवत्नृषु॥ .
ं७।८१अ अध्यक्षान् विविधान् कुर्यात् तत्र तत्र विपश्चितः।
ं७।८१च् तेऽस्य सर्वाण्यवेक्षेरन्नृणां कार्याणि कुर्वताम्॥ .
ं७।८२अ आवृत्तानां गुरुकुलाद् विप्राणां पूजको भवेत्।
ं७।८२च् नृपाणामक्षयो ह्येष निधिर्ब्राह्मोऽभिधीयते॥ .
ं७।८३अ न तं स्तेना न चामित्रा हरन्ति न च नश्यति।
ं७।८३च् तस्माद् राज्ञा निधातव्यो ब्राह्मणेष्वक्षयो निधिः॥ .
ं७।८४अ न स्कन्दते न व्यथते न विनश्यति कर्हि चित्। 
ं७।८४च् वरिष्ठमग्निहोत्रेभ्यो ब्राह्मणस्य मुखे हुतम्॥ .
ं७।८५अ सममब्राह्मणे दानं द्विगुणं ब्राह्मणब्रुवे।
ं७।८५च् प्राधीते शतसाहस्रमनन्तं वेदपारगे॥ .
ं७।८६अ पात्रस्य हि विशेषेण श्रद्दधानतयैव च।
ं७।८६च् अल्पं वा बहु वा प्रेत्य दानस्य फलमश्नुते॥ .

ं७।८७अ८८ंअ समोत्तमाधमै राजा त्वाहूतः पालयन् प्रजाः।
ं७।८७च्८८ञ्च् न निवर्तेत सङ्ग्रामात् क्षात्रं धर्ममनुस्मरन्॥ .
ं७।८८अ८९ंअ सङ्ग्रामेष्वनिवर्तित्वं प्रजानां चैव पालनम्।
ं७।८८च्८९ञ्च् शुश्रूषा ब्राह्मणानां च राज्ञां श्रेयस्करं परम्॥ .
ं७।८९अ९०ंअ आहवेषु मिथोऽन्योन्यं जिघांसन्तो महीक्षितः।
ं७।८९च्९०ञ्च् युध्यमानाः परं शक्त्या स्वर्गं यान्त्यपराङ्मुखाः॥ .
ं७।९०अ९१ंअ न कूटैरायुधैर्हन्याद् युध्यमानो रणे रिपून्।
ं७।९०च्९१ञ्च् न कर्णिभिर्नापि दिग्धैर्नाग्निज्वलिततेजनैः॥ .
ं७।९१अ९२ंअ न च हन्यात् स्थलारूढं न क्लीबं न कृताञ्जलिम्।
ं७।९१च्९२ञ्च् न मुक्तकेशं नासीनं न तवास्मीति वादिनम्॥ .
ं७।९२अ९३ंअ न सुप्तं न विसन्नाहं न नग्नं न निरायुधम्।
ं७।९२च्९३ञ्च् नायुध्यमानं पश्यन्तं न परेण समागतम्॥ .
ं७।९३अ९४ंअ नायुधव्यसनप्राप्तं नार्तं नातिपरिक्षतम्।
ं७।९३च्९४ञ्च् न भीतं न परावृत्तं सतां धर्ममनुस्मरन्॥ .
ं७।९४अ९५ंअ यस्तु भीतः परावृत्तः सङ्ग्रामे हन्यते परैः।
ं७।९४च्९५ञ्च् भर्तुर्यद् दुष्कृतं किं चित् तत् सर्वं प्रतिपद्यते॥ .
ं७।९५अ९६ंअ यत्चास्य सुकृतं किं चिदमुत्रार्थमुपार्जितम्।
ं७।९५च्९६ञ्च् भर्ता तत् सर्वमादत्ते परावृत्तहतस्य तु॥ .
ं७।९६अ९७ंअ रथाश्वं हस्तिनं छत्रं धनं धान्यं पशून् स्त्रियः।
ं७।९६च्९७ञ्च् सर्वद्रव्याणि कुप्यं च यो यज् जयति तस्य तत्॥ .
ं७।९७अ९८ंअ राज्ञश्च दद्युरुद्धारमित्येषा वैदिकी श्रुतिः।
ं७।९७च्९८ञ्च् राज्ञा च सर्वयोधेभ्यो दातव्यमपृथग्जितम्॥ .
ं७।९८अ९९ंअ एषोऽनुपस्कृतः प्रोक्तो योधधर्मः सनातनः।
ं७।९८च्९९ञ्च् अस्माद् धर्मान्न च्यवेत क्षत्रियो घ्नन् रणे रिपून्॥ .
ं७।९९अ१००ंअ अलब्धं चैव लिप्सेत लब्धं रक्षेत् प्रयत्नतः।
ं७।९९च्१००ञ्च् रक्षितं वर्धयेच्चैव वृद्धं पात्रेषु निक्षिपेत्॥ .
ं७।१००अ१०१ंअ एतच्चतुर्विधं विद्यात् पुरुषार्थप्रयोजनम्।
ं७।१००च्१०१ञ्च् अस्य नित्यमनुष्ठानं सम्यक् कुर्यादतन्द्रितः॥ .
ं७।१०१अ१०२ंअ अलब्धमिच्छेद् दण्डेन लब्धं रक्षेदवेक्षया।
ं७।१०१च्१०२ञ्च् रक्षितं वर्धयेद् वृद्ध्या वृद्धं पात्रेषु निक्षिपेत्॥ .
ं७।१०२अ१०३ंअ नित्यमुद्यतदण्डः स्यान्नित्यं विवृतपौरुषः।
ं७।१०२च्१०३ञ्च् नित्यं संवृतसंवार्यो नित्यं छिद्रानुसार्यरेः॥ .
ं७।१०३अ१०४ंअ नित्यमुद्यतदण्डस्य कृत्स्नमुद्विजते जगत्।
ं७।१०३च्१०४ञ्च् तस्मात् सर्वाणि भूतानि दण्डेनैव प्रसाधयेत्॥ .
ं७।१०४अ१०५ंअ अमाययैव वर्तेत न कथं चन मायया।
ं७।१०४च्१०५ञ्च् बुध्येतारिप्रयुक्तां च मायां नित्यं सुसंवृतः॥ .
ं७।१०५अ१०६ंअ नास्य छिद्रं परो विद्याद् विद्यात्छिद्रं परस्य च।
ं७।१०५च्१०६ञ्च् गूहेत् कूर्म इवाङ्गानि रक्षेद् विवरमात्मनः॥ .
ं७।१०६अ१०७ंअ बकवत्चिन्तयेदर्थान् सिंहवत्च पराक्रमे।
ं७।१०६च्१०७ञ्च् वृकवत्चावलुम्पेत शशवत्च विनिष्पतेत्॥ .
ं७।१०७अ१०८ंअ एवं विजयमानस्य येऽस्य स्युः परिपन्थिनः।
ं७।१०७च्१०८ञ्च् तानानयेद् वशं सर्वान् सामादिभिरुपक्रमैः॥ .
ं७।१०८अ१०९ंअ यदि ते तु न तिष्ठेयुरुपायैः प्रथमैस्त्रिभिः।
ं७।१०८च्१०९ञ्च् दण्डेनैव प्रसह्यैतांशनकैर्वशमानयेत्॥ .
ं७।१०९अ११०ंअ सामादीनामुपायानां चतुर्णामपि पण्डिताः।
ं७।१०९च्११०ञ्च् सामदण्डौ प्रशंसन्ति नित्यं राष्ट्राभिवृद्धये॥ .
ं७।११०१११ंअ यथोद्धरति निर्दाता कक्षं धान्यं च रक्षति।
ं७।११०च्१११ञ्च् तथा रक्षेन्नृपो राष्ट्रं हन्याच्च परिपन्थिनः॥ .
ं७।१११अ११२ंअ मोहाद् राजा स्वराष्ट्रं यः कर्षयत्यनवेक्षया।
ं७।१११च्११२ञ्च् सोऽचिराद् भ्रश्यते राज्यात्जीवितात्च सबान्धवः॥ .
ं७।११२अ११३ंअ शरीरकर्षणात् प्राणाः क्षीयन्ते प्राणिनां यथा।
ं७।११२च्११३ञ्च् तथा राज्ञामपि प्राणाः क्षीयन्ते राष्ट्रकर्षणात्॥ .
ं७।११३अ११४ंअ राष्ट्रस्य सङ्ग्रहे नित्यं विधानमिदमाचरेत्।
ं७।११३च्११४ञ्च् सुसङ्गृहीतराष्ट्रे हि पार्थिवः सुखमेधते॥ .
ं७।११४अ११५ंअ द्वयोस्त्रयाणां पञ्चानां मध्ये गुल्ममधिष्ठितम्।
ं७।११४च्११५ञ्च् तथा ग्रामशतानां च कुर्याद् राष्ट्रस्य सङ्ग्रहम्॥ .
ं७।११५अ११६ंअ ग्रामस्याधिपतिं कुर्याद् दशग्रामपतिं तथा।
ं७।११५च्११६ञ्च् विंशतीशं शतेशं च सहस्रपतिमेव च॥ .
ं७।११६अ११७ंअ ग्रामदोषान् समुत्पन्नान् ग्रामिकः शनकैः स्वयम्।
ं७।११६च्११७ञ्च् शंसेद् ग्रामदशेशाय दशेशो विंशतीशिने॥ .
ं७।११७अ११८ंअ विंशतीशस्तु तत् सर्वं शतेशाय निवेदयेत्।
ं७।११७च्११८ञ्च् शंसेद् ग्रामशतेशस्तु सहस्रपतये स्वयम्॥ .
ं७।११८अ११९ंअ यानि राजप्रदेयानि प्रत्यहं ग्रामवासिभिः।
ं७।११८च्११९ञ्च् अन्नपानेन्धनादीनि ग्रामिकस्तान्यवाप्नुयात्॥ .
ं७।११९अ१२०ंअ दशी कुलं तु भुञ्जीत विंशी पञ्च कुलानि च।
ं७।११९च्१२०ञ्च् ग्रामं ग्रामशताध्यक्षः सहस्राधिपतिः पुरम्॥ .
ं७।१२०अ१२१ंअ तेषां ग्राम्याणि कार्यानि पृथक्कार्याणि चैव हि।
ं७।१२०च्१२१ञ्च् राज्ञोऽन्यः सचिवः स्निग्धस्तानि पश्येदतन्द्रितः॥ .
ं७।१२१अ१२२ंअ नगरे नगरे चैकं कुर्यात् सर्वार्थचिन्तकम्।
ं७।१२१च्१२२ञ्च् उच्चैःस्थानं घोररूपं नक्षत्राणामिव ग्रहम्॥ .
ं७।१२२अ१२३ंअ स ताननुपरिक्रामेत् सर्वानेव सदा स्वयम्।
ं७।१२२च्१२३ञ्च् तेषां वृत्तं परिणयेत् सम्यग् राष्ट्रेषु तत्चरैः॥ .
ं७।१२३अ१२४ंअ राज्ञो हि रक्षाधिकृताः परस्वादायिनः शठाः।
ं७।१२३च्१२४ञ्च् भृत्या भवन्ति प्रायेण तेभ्यो रक्षेदिमाः प्रजाः॥ .
ं७।१२४अ१२५ंअ ये कार्यिकेभ्योऽर्थमेव गृह्णीयुः पापचेतसः।
ं७।१२४च्१२५ञ्च् तेषां सर्वस्वमादाय राजा कुर्यात् प्रवासनम्॥ .
ं७।१२५अ१२६ंअ राजा कर्मसु युक्तानां स्त्रीणां प्रेष्यजनस्य च। 
ं७।१२५च्१२६ञ्च् प्रत्यहं कल्पयेद् वृत्तिं स्थानं कर्मानुरूपतः॥ .
ं७।१२६अ१२७ंअ पणो देयोऽवकृष्टस्य षडुत्कृष्टस्य वेतनम्।
ं७।१२६च्१२७ञ्च् षाण्मासिकस्तथाऽच्छादो धान्यद्रोणस्तु मासिकः॥ .
ं७।१२७अ१२८ंअ क्रयविक्रयमध्वानं भक्तं च सपरिव्ययम्।
ं७।१२७च्१२८ञ्च् योगक्षेमं च सम्प्रेक्ष्य वणिजो दापयेत् करान्॥ .
ं७।१२८अ१२९ंअ यथा फलेन युज्येत राजा कर्ता च कर्मणाम्।
ं७।१२८च्१२९ञ्च् तथाऽवेक्ष्य नृपो राष्ट्रे कल्पयेत् सततं करान्॥ .
ं७।१२९अ१३०ंअ यथाऽल्पाल्पमदन्त्याद्यं वार्योकोवत्सषट्पदाः।
ं७।१२९च्१३०ञ्च् तथाऽल्पाल्पो ग्रहीतव्यो राष्ट्राद् राज्ञाब्दिकः करः॥ .
ं७।१३०अ१३१ंअ पञ्चाशद्भाग आदेयो राज्ञा पशुहिरण्ययोः।
ं७।१३०च्१३१ञ्च् धान्यानामष्टमो भागः षष्ठो द्वादश एव वा॥ .
ं७।१३१अ१३२ंअ आददीताथ षड्भागं द्रुमान् समधुसर्पिषाम्।
ं७।१३१च्१३२ञ्च् गन्धौषधिरसानां च पुष्पमूलफलस्य च॥ .
ं७।१३२अ१३३ंअ पत्रशाकतृणानां च चर्मणां वैदलस्य च।
ं७।१३२च्१३३ञ्च् मृन्मयानां च भाण्डानां सर्वस्याश्ममयस्य च॥ .
ं७।१३३अ१३४ंअ म्रियमाणोऽप्याददीत न राजा श्रोत्रियात् करम्।
ं७।१३३च्१३४ञ्च् न च क्षुधाऽस्य संसीदेत्श्रोत्रियो विषये वसन्॥ .
ं७।१३४अ१३५ंअ यस्य राज्ञस्तु विषये श्रोत्रियः सीदति क्षुधा।
ं७।१३४च्१३५ञ्च् तस्यापि तत् क्षुधा राष्ट्रमचिरेणैव सीदति॥ .
ं७।१३५अ१३६ंअ श्रुतवृत्ते विदित्वाऽस्य वृत्तिं धर्म्यां प्रकल्पयेत्।
ं७।१३५च्१३६ञ्च् संरक्षेत् सर्वतश्चैनं पिता पुत्रमिवौरसम्॥ .
ं७।१३६अ१३७ंअ संरक्ष्यमाणो राज्ञा यं   कुरुते धर्ममन्वहम्। 
ं७।१३६च्१३७ञ्च् तेनायुर्वर्धते राज्ञो द्रविणं राष्ट्रमेव च॥ .
ं७।१३७अ१३८ंअ यत् किं चिदपि वर्षस्य दापयेत् करसञ्ज्ञितम्।
ं७।१३७च्१३८ञ्च् व्यवहारेण जीवन्तं राजा राष्ट्रे पृथग्जनम्॥ .
ं७।१३८अ१३९ंअ कारुकान् शिल्पिनश्चैव शूद्रांश्चात्मोपजीविनः।
ं७।१३८च्१३९ञ्च् एकैकं कारयेत् कर्म मासि मासि महीपतिः॥ .
ं७।१३९अ१४०ंअ नोच्छिन्द्यादात्मनो मूलं परेषां चातितृष्णया।
ं७।१३९च्१४०ञ्च् उच्छिन्दन् ह्यात्मनो मूलमात्मानं तांश्च पीडयेत्॥ .
ं७।१४०अ१४१ंअ तीक्ष्णश्चैव मृदुश्च स्यात् कार्यं वीक्ष्य महीपतिः।
ं७।१४०च्१४१ञ्च् तीक्ष्णश्चैव मृदुश्चैव राज भवति सम्मतः॥ .
ं७।१४१अ१४२ंअ अमात्यमुख्यं धर्मज्ञं प्राज्ञं दान्तं कुलोद्गतम्।
ं७।१४१च्१४२ञ्च् स्थापयेदासने तस्मिन् खिन्नः कार्यैक्षणे नृणाम्॥ .
ं७।१४२अ१४३ंअ एवं सर्वं विधायैदमितिकर्तव्यमात्मनः।
ं७।१४२च्१४३ञ्च् युक्तश्चैवाप्रमत्तश्च परिरक्षेदिमाः प्रजाः॥ .
ं७।१४३अ१४४ंअ विक्रोशन्त्यो यस्य राष्ट्राद् ह्रियन्ते दस्युभिः प्रजाः।
ं७।१४३च्१४४ञ्च् सम्पश्यतः सभृत्यस्य मृतः स न तु जीवति॥ .
ं७।१४४अ१४५ंअ क्षत्रियस्य परो धर्मः प्रजानामेव पालनम्।
ं७।१४४च्१४५ञ्च् निर्दिष्टफलभोक्ता हि राजा धर्मेण युज्यते॥ .
ं७।१४५अ१४६ंअ उत्थाय पश्चिमे यामे कृतशौचः समाहितः।
ं७।१४५च्१४६ञ्च् हुताग्निर्ब्राह्मणांश्चार्च्य प्रविशेत् स शुभां सभाम्॥ .
ं७।१४६अ१४७ंअ तत्र स्थितः प्रजाः सर्वाः प्रतिनन्द्य विसर्जयेत्।
ं७।१४६च्१४७ञ्च् विसृज्य च प्रजाः सर्वा मन्त्रयेत् सह मन्त्रिभिः॥ .
ं७।१४७अ१४८ंअ गिरिपृष्ठं समारुह्य प्रासादं वा रहोगतः।
ं७।१४७च्१४८ञ्च् अरण्ये निःशलाके वा मन्त्रयेदविभावितः॥ .
ं७।१४८अ१४९ंअ यस्य मन्त्रं न जानन्ति समागम्य पृथग्जनाः।
ं७।१४८च्१४९ञ्च् स कृत्स्नां पृथिवीं भुङ्क्ते कोशहीनोऽपि पार्थिवः॥ .
ं७।१४९अ१५०ंअ जडमूकान्धबधिरांस्तैर्यग्योनान् वयोऽतिगान्।
ं७।१४९च्१५०ञ्च् स्त्रीम्लेच्छव्याधितव्यङ्गान् मन्त्रकालेऽपसारयेत्॥ .
ं७।१५०अ१५१ंअ भिन्दन्त्यवमता मन्त्रं तैर्यग्योनास्तथैव च।
ं७।१५०च्१५१ञ्च् स्त्रियश्चैव विशेषेण तस्मात् तत्रादृतो भवेत्॥ .
ं७।१५१अ१५२ंअ मध्यन्दिनेऽर्धरात्रे वा विश्रान्तो विगतक्लमः।
ं७।१५१च्१५२ञ्च् चिन्तयेद् धर्मकामार्थान् सार्धं तैरेक एव वा॥ .
ं७।१५२अ१५३ंअ परस्परविरुद्धानां तेषां च समुपार्जनम्।
ं७।१५२च्१५३ञ्च् कन्यानां सम्प्रदानं च कुमाराणां च रक्षणम्॥ .
ं७।१५३अ१५४ंअ दूतसम्प्रेषणं चैव कार्यशेषं तथैव च।
ं७।१५३च्१५४ञ्च् अन्तःपुरप्रचारं च प्रणिधीनां च चेष्टितम्॥ .
ं७।१५४अ१५५ंअ कृत्स्नं चाष्टविधं कर्म पञ्चवर्गं च तत्त्वतः।
ं७।१५४च्१५५ञ्च् अनुरागापरागौ च प्रचारं मण्डलस्य च॥ .
ं७।१५५अ१५६ंअ मध्यमस्य प्रचारं च विजिगीषोश्च चेष्टितम्।
ं७।१५५च्१५६ञ्च् उदासीनप्रचारं च शत्रोश्चैव प्रयत्नतः॥ .
ं७।१५६अ१५७ंअ एताः प्रकृतयो मूलं मण्डलस्य समासतः।
ं७।१५६च्१५७ञ्च् अष्टौ चान्याः समाख्याता द्वादशैव तु ताः स्मृताः॥ .
ं७।१५७अ१५८ंअ अमात्यराष्ट्रदुर्गार्थदण्डाख्याः पञ्च चापराः।
ं७।१५७च्१५८ञ्च् प्रत्येकं कथिता ह्येताः सङ्क्षेपेण द्विसप्ततिः॥ .
ं७।१५८अ१५९ंअ अनन्तरमरिं विद्यादरिसेविनमेव च।
ं७।१५८च्१५९ञ्च् अरेरनन्तरं मित्रमुदासीनं तयोः परम्॥ .
ं७।१५९अ१६०ंअ तान् सर्वानभिसन्दध्यात् सामादिभिरुपक्रमैः।
ं७।१५९च्१६०ञ्च् व्यस्तैश्चैव समस्तैश्च पौरुषेण नयेन च॥ .
ं७।१६०अ१६१ंअ सन्धिं च विग्रहं चैव यानमासनमेव च।
ं७।१६०च्१६१ञ्च् द्वैधीभावं संश्रयं च षड्गुणांश्चिन्तयेत् सदा॥ .
ं७।१६१अ१६२ंअ आसनं चैव यानं च सन्धिं विग्रहमेव च।
ं७।१६१च्१६२ञ्च् कार्यं वीक्ष्य प्रयुञ्जीत द्वैधं संश्रयमेव च॥ .
ं७।१६२अ१६३ंअ सन्धिं तु द्विविधं विद्याद् राजा विग्रहमेव च।
ं७।१६२च्१६३ञ्च् उभे यानासने चैव द्विविधः संश्रयः स्मृतः॥ .
ं७।१६३अ१६४ंअ समानयानकर्मा च विपरीतस्तथैव च।
ं७।१६३च्१६४ञ्च् तदा त्वायतिसंयुक्तः सन्धिर्ज्ञेयो द्विलक्षणः॥ .
ं७।१६४अ१६५ंअ स्वयङ्कृतश्च कार्यार्थमकाले काल एव वा।
ं७।१६४च्१६५ञ्च् मित्रस्य चैवापकृते द्विविधो विग्रहः स्मृतः॥ .
ं७।१६५अ१६६ंअ एकाकिनश्चात्ययिके कार्ये प्राप्ते यदृच्छया।
ं७।१६५च्१६६ञ्च् संहतस्य च मित्रेण द्विविधं यानमुच्यते॥ .
ं७।१६६अ१६७ंअ क्षीणस्य चैव क्रमशो दैवात् पूर्वकृतेन वा।
ं७।१६६च्१६७ञ्च् मित्रस्य चानुरोधेन द्विविधं स्मृतमासनम्॥ .
ं७।१६७अ१६८ंअ बलस्य स्वामिनश्चैव स्थितिः कार्यार्थसिद्धये।
ं७।१६७च्१६८ञ्च् द्विविधं कीर्त्यते द्वैधं षाड्गुण्यगुणवेदिभिः॥ .
ं७।१६८अ१६९ंअ अर्थसम्पादनार्थं च पीड्यमानस्य शत्रुभिः।
ं७।१६८च्१६९ञ्च् साधुषु व्यपदेशश्च द्विविधः संश्रयः स्मृतः॥ .
ं७।१६९अ१७०ंअ यदाऽवगच्छेदायत्यामाधिक्यं ध्रुवमात्मनः।
ं७।१६९च्१७०ञ्च् तदात्वे चाल्पिकां पीडां तदा सन्धिं समाश्रयेत्॥ .
ं७।१७०अ१७१ंअ यदा प्रहृष्टा मन्येत सर्वास्तु प्रकृतीर्भृशम्।
ं७।१७०च्१७१ञ्च् अत्युच्छ्रितं तथात्मानं तदा कुर्वीत विग्रहम्॥ .
ं७।१७१अ१७२ंअ यदा मन्येत भावेन हृष्टं पुष्टं बलं स्वकम्।
ं७।१७१च्१७२ञ्च् परस्य विपरीतं च तदा यायाद् रिपुं प्रति॥ .
ं७।१७२अ१७३ंअ यदा तु स्यात् परिक्षीणो वाहनेन बलेन च।
ं७।१७२च्१७३ञ्च् तदासीत प्रयत्नेन शनकैः सान्त्वयन्नरीन्॥ .
ं७।१७३अ१७४ंअ मन्येतारिं यदा राजा सर्वथा बलवत्तरम्।
ं७।१७३च्१७४ञ्च् तदा द्विधा बलं कृत्वा साधयेत् कार्यमात्मनः॥ .
ं७।१७४अ१७५ंअ यदा परबलानां तु गमनीयतमो भवेत्।
ं७।१७४च्१७५ञ्च् तदा तु संश्रयेत् क्षिप्रं धार्मिकं बलिनं नृपम्॥ .
ं७।१७५अ१७६ंअ निग्रहं प्रकृतीनां च कुर्याद् योऽरिबलस्य च।
ं७।१७५च्१७६ञ्च् उपसेवेत तं नित्यं सर्वयत्नैर्गुरुं यथा॥ .
ं७।१७६अ१७७ंअ यदि तत्रापि सम्पश्येद् दोषं संश्रयकारितम्।
ं७।१७६च्१७७ञ्च् सुयुद्धमेव तत्रापि निर्विशङ्कः समाचरेत्॥ .
ं७।१७७अ१७८ंअ सर्वोपायैस्तथा कुर्यान्नीतिज्ञः पृथिवीपतिः।
ं७।१७७च्१७८ञ्च् यथाऽस्याभ्यधिका न स्युर्मित्रोदासीनशत्रवः॥ .
ं७।१७८अ१७९ंअ आयतिं सर्वकार्याणां तदात्वं च विचारयेत्।
ं७।१७८च्१७९ञ्च् अतीतानां च सर्वेषां गुणदोषौ च तत्त्वतः॥ .
ं७।१७९अ१८०ंअ आयत्यां गुणदोषज्ञस्तदात्वे क्षिप्रनिश्चयः।
ं७।१७९च्१८०ञ्च् अतीते कार्यशेषज्ञः शत्रुभिर्नाभिभूयते॥ .
ं७।१८०अ१८१ंअ यथैनं नाभिसन्दध्युर्मित्रोदासीनशत्रवः।
ं७।१८०च्१८१ञ्च् तथा सर्वं संविदध्यादेष सामासिको नयः॥ .
ं७।१८१अ१८२ंअ तदा तु यानमातिष्ठेदरिराष्ट्रं प्रति प्रभुः।
ं७।१८१च्१८२ञ्च् तदानेन विधानेन यायादरिपुरं शनैः॥ .
ं७।१८२अ१८३ंअ मार्गशीर्षे शुभे मासि यायाद् यात्रां महीपतिः।
ं७।१८२च्१८३ञ्च् फाल्गुनं वाथ चैत्रं वा मासौ प्रति यथाबलम्॥ .
ं७।१८३अ१८४ंअ अन्येष्वपि तु कालेषु यदा पश्येद् ध्रुवं जयम्।
ं७।१८३च्१८४ञ्च् तदा यायाद् विगृह्यैव व्यसने चोत्थिते रिपोः॥ .
ं७।१८४अ१८५ंअ कृत्वा विधानं मूले तु यात्रिकं च यथाविधि।
ं७।१८४च्१८५ञ्च् उपगृह्यास्पदं चैव चारान् सम्यग् विधाय च॥ .
ं७।१८५अ१८६ंअ संशोध्य त्रिविधं मार्गं षड्विधं च बलं स्वकम्।
ं७।१८५च्१८६ञ्च् साम्परायिककल्पेन यायादरिपुरं प्रति॥ .
ं७।१८६अ१८७ंअ शत्रुसेविनि मित्रे च गूढे युक्ततरो भवेत्।
ं७।१८६च्१८७ञ्च् गतप्रत्यागते चैव स हि कष्टतरो रिपुः॥ .
ं७।१८७अ१८८ंअ दण्डव्यूहेन तन् मार्गं यायात् तु शकटेन वा।
ं७।१८७च्१८८ञ्च् वराहमकराभ्यां वा सूच्या वा गरुडेन वा॥ .
ं७।१८८अ१८९ंअ यतश्च भयमाशङ्केत् ततो विस्तारयेद् बलम्।
ं७।१८८च्१८९ञ्च् पद्मेन चैव व्यूहेन निविशेत सदा स्वयम्॥ .
ं७।१८९अ१९०ंअ सेनापतिबलाध्यक्षौ सर्वदिक्षु निवेशयेत्।
ं७।१८९च्१९०ञ्च् यतश्च भयमाशङ्केत् प्राचीं तां कल्पयेद् दिशम्॥ .
ं७।१९०अ१९१ंअ गुल्मांश्च स्थापयेदाप्तान् कृतसञ्ज्ञान् समन्ततः।
ं७।१९०च्१९१ञ्च् स्थाने युद्धे च कुशलानभीरूनविकारिणः॥ .
ं७।१९१अ१९२ंअ संहतान् योधयेदल्पान् कामं विस्तारयेद् बहून्।
ं७।१९१च्१९२ञ्च् सूच्या वज्रेण चैवैतान् व्यूहेन व्यूह्य योधयेत्॥ .
ं७।१९२अ१९३ंअ स्यन्दनाश्वैः समे युध्येदनूपेनोद्विपैस्तथा।
ं७।१९२च्१९३ञ्च् वृक्षगुल्मावृते चापैरसिचर्मायुधैः स्थले॥ .
ं७।१९३अ१९४ंअ कुरुक्षेत्रांश्च मत्स्यांश्च पञ्चालांशूरसेनजान्। 
ं७।१९३च्१९४ञ्च् दीर्घांल्लघूंश्चैव नरानग्रानीकेषु योजयेत्॥ .
ं७।१९४अ१९५ंअ प्रहर्षयेद् बलं व्यूह्य तांश्च सम्यक् परीक्षयेत्। 
ं७।१९४च्१९५ञ्च् चेष्टाश्चैव विजानीयादरीन् योधयतामपि॥ .
ं७।१९५अ१९६ंअ उपरुध्यारिमासीत राष्ट्रं चास्योपपीडयेत्।
ं७।१९५च्१९६ञ्च् दूषयेच्चास्य सततं यवसान्नोदकैन्धनम्॥ .
ं७।१९६अ१९७ंअ भिन्द्याच्चैव तडागानि प्राकारपरिखास्तथा।
ं७।१९६च्१९७ञ्च् समवस्कन्दयेच्चैनं रात्रौ वित्रासयेत् तथा॥ .
ं७।१९७अ१९८ंअ उपजप्यानुपजपेद् बुध्येतैव च तत्कृतम्।
ं७।१९७च्१९८ञ्च् युक्ते च दैवे युध्येत जयप्रेप्सुरपेतभीः॥ .
ं७।१९८अ१९९ंअ साम्ना दानेन भेदेन समस्तैरथ वा पृथक्।
ं७।१९८च्१९९ञ्च् विजेतुं प्रयतेतारीन्न युद्धेन कदा चन॥ .
ं७।१९९अ२००ंअ अनित्यो विजयो यस्माद् दृश्यते युध्यमानयोः।
ं७।१९९च्२००ञ्च् पराजयश्च सङ्ग्रामे तस्माद् युद्धं विवर्जयेत्॥ .
ं७।२००अ२०१ंअ त्रयाणामप्युपायानां पूर्वोक्तानामसम्भवे।
ं७।२००च्२०१ञ्च् तथा युध्येत सम्पन्नो विजयेत रिपून् यथा॥ .
ं७।२०१अ२०२ंअ जित्वा सम्पूजयेद् देवान् ब्राह्मणांश्चैव धार्मिकान्।
ं७।२०१च्२०२ञ्च् प्रदद्यात् परिहारार्थं ख्यापयेदभयानि च॥ .
ं७।२०२अ२०३ंअ सर्वेषां तु विदित्वैषां समासेन चिकीर्षितम्।
ं७।२०२च्२०३ञ्च् स्थापयेत् तत्र तद्वंश्यं कुर्याच्च समयक्रियाम्॥ .
ं७।२०३अ२०४ंअ प्रमाणानि च कुर्वीत तेषां धर्मान् यथोदितान्।
ं७।२०३च्२०४ञ्च् रत्नैश्च पूजयेदेनं प्रधानपुरुषैः सह॥ .
ं७।२०४अ२०५ंअ आदानमप्रियकरं दानं च प्रियकारकम्।
ं७।२०४च्२०५ञ्च् अभीप्सितानामर्थानां काले युक्तम् ॥ .
ं७।२०५अ२०६ंअ सर्वं कर्मैदमायत्तं विधाने दैवमानुषे।
ं७।२०५च्२०६ञ्च् तयोर्दैवमचिन्त्यं तु मानुषे विद्यते क्रिया॥ .

ं७।२०६अ२१०ंअ सह वाऽपि व्रजेद् युक्तः सन्धिं कृत्वा प्रयत्नतः।
ं७।२०६च्२१०ञ्च् मित्रं हिरण्यं भूमिं वा सम्पश्यंस्त्रिविधं फलम्॥ .
ं७।२०७अ२११ंअ पार्ष्णिग्राहं च सम्प्रेक्ष्य तथाक्रन्दं च मण्डले।
ं७।२०७च्२११ञ्च् मित्रादथाप्यमित्राद् वा यात्राफलमवाप्नुयात्॥ .
ं७।२०८अ२१२ंअ हिरण्यभूमिसम्प्राप्त्या पार्थिवो न तथैधते।
ं७।२०८च्२१२ञ्च् यथा मित्रं ध्रुवं लब्ध्वा कृशमप्यायतिक्षमम्॥ .
ं७।२०९अ२१३ंअ धर्मज्ञं च कृतज्ञं च तुष्टप्रकृतिमेव च।
ं७।२०९च्२१३ञ्च् अनुरक्तं स्थिरारम्भं लघुमित्रं प्रशस्यते॥ .
ं७।२१०अ२१४ंअ प्राज्ञं कुलीनं शूरं च दक्षं दातारमेव च।
ं७।२१०च्२१४ञ्च् कृतज्ञं धृतिमन्तं च कष्टमाहुररिं बुधाः॥ .
ं७।२११अ२१५ंअ आर्यता पुरुषज्ञानं शौर्यं करुणवेदिता।
ं७।२११च्२१५ञ्च् स्थौललक्ष्यं च सततमुदासीनगुणौदयः॥ .
ं७।२१२अ२१६ंअ क्षेम्यां सस्यप्रदां नित्यं पशुवृद्धिकरीमपि।
ं७।२१२च्२१६ञ्च् परित्यजेन्नृपो भूमिमात्मार्थमविचारयन्॥ .
ं७।२१३अ२१७ंअ आपदर्थं धनं रक्षेद् दारान् रक्षेद् धनैरपि। 
ं७।२१३च्२१७ञ्च् आत्मानं सततं रक्षेद् दारैरपि धनैरपि॥ .
ं७।२१४अ२१८ंअ सह सर्वाः समुत्पन्नाः प्रसमीक्ष्यापदो भृशम्।
ं७।२१४च्२१८ञ्च् संयुक्तांश्च वियुक्तांश्च सर्वोपायान् सृजेद् बुधः॥ .
ं७।२१५अ२१९ंअ उपेतारमुपेयं च सर्वोपायांश्च कृत्स्नशः।
ं७।२१५च्२१९ञ्च् एतत् त्रयं समाश्रित्य प्रयतेतार्थसिद्धये॥ .
ं७।२१६अ२२०ंअ एवं सर्वमिदं राजा सह सम्मन्त्र्य मन्त्रिभिः।
ं७।२१६च्२२०ञ्च् व्यायम्याप्लुत्य मध्याह्ने भोक्तुमन्तःपुरं विशेत्॥ .
ं७।२१७अ२२१ंअ तत्रात्मभूतैः कालज्ञैरहार्यैः परिचारकैः।
ं७।२१७च्२२१ञ्च् सुपरीक्षितमन्नाद्यमद्यान् मन्त्रैर्विषापहैः॥ .
ं७।२१८अ२२२ंअ विषघ्नैरगदैश्चास्य सर्वद्रव्याणि योजयेत्। 
ं७।२१८च्२२२ञ्च् विषघ्नानि च रत्नानि नियतो धारयेत् सदा॥ .
ं७।२१९अ२२३ंअ परीक्षिताः स्त्रियश्चैनं व्यजनोदकधूपनैः।
ं७।२१९च्२२३ञ्च् वेषाभरणसंशुद्धाः स्पृशेयुः सुसमाहिताः॥ .
ं७।२२०अ२२४ंअ एवं प्रयत्नं कुर्वीत यानशय्याऽऽसनाशने।
ं७।२२०च्२२४ञ्च् स्नाने प्रसाधने चैव सर्वालङ्कारकेषु च॥ .
ं७।२२१अ२२५ंअ भुक्तवान् विहरेच्चैव स्त्रीभिरन्तःपुरे सह।
ं७।२२१च्२२५ञ्च् विहृत्य तु यथाकालं पुनः कार्याणि चिन्तयेत्॥ .
ं७।२२२अ२२६ंअ अलङ्कृतश्च सम्पश्येदायुधीयं पुनर्जनम्।
ं७।२२२च्२२६ञ्च् वाहनानि च सर्वाणि शस्त्राण्याभरणानि च॥ .
ं७।२२३अ२२७ंअ सन्ध्यां चोपास्य शृणुयादन्तर्वेश्मनि शस्त्रभृत्।
ं७।२२३च्२२७ञ्च् रहस्याख्यायिनां चैव प्रणिधीनां च चेष्टितम्॥ .
ं७।२२४अ२२८ंअ गत्वा कक्षान्तरं त्वन्यत् समनुज्ञाप्य तं जनम्।
ं७।२२४च्२२८ञ्च् प्रविशेद् भोजनार्थं च स्त्रीवृतोऽन्तःपुरं पुनः॥ .
ं७।२२५अ२२९ंअ तत्र भुक्त्वा पुनः किं चित् तूर्यघोषैः प्रहर्षितः।
ं७।२५५च्२२९ञ्च् संविशेत् तं यथाकालमुत्तिष्ठेच्च गतक्लमः॥ .
ं७।२२६अ२३०ंअ एतद्विधानमातिष्ठेदरोगः पृथिवीपतिः।
ं७।२२६च्२३०ञ्च् अस्वस्थः सर्वमेतत् तु भृत्येषु विनियोजयेत्॥ .
अध्याय ८
ं८।०१अ व्यवहारान् दिदृक्षुस्तु ब्राह्मणैः सह पार्थिवः।
ं८।०१च् मन्त्रज्ञैर्मन्त्रिभिश्चैव विनीतः प्रविशेत् सभाम्॥ .
ं८।०२अ तत्रासीनः स्थितो वाऽपि पाणिमुद्यम्य दक्षिणम्।
ं८।०२च् विनीतवेषाभरणः पश्येत् कार्याणि कार्यिणाम्॥ .
ं८।०३अ प्रत्यहं देशदृष्टैश्च शास्त्रदृष्टैश्च हेतुभिः।
ं८।०३च् अष्टादशसु मार्गेषु निबद्धानि पृथक् पृथक्॥ .
ं८।०४अ तेषामाद्यं ऋणादानं निक्षेपोऽस्वामिविक्रयः।
ं८।०४च् सम्भूय च समुत्थानं दत्तस्यानपकर्म च॥ .
ं८।०५अ वेतनस्यैव चादानं संविदश्च व्यतिक्रमः।
ं८।०५च् क्रयविक्रयानुशयो विवादः स्वामिपालयोः॥ .
ं८।०६अ सीमाविवादधर्मश्च पारुष्ये दण्डवाचिके।
ं८।०६च् स्तेयं च साहसं चैव स्त्रीसङ्ग्रहणमेव च॥ .
ं८।०७अ स्त्रीपुन्धर्मो विभागश्च द्यूतमाह्वय एव च।
ं८।०७च् पदान्यष्टादशैतानि व्यवहारस्थिताविह॥ .
ं८।०८अ एषु स्थानेषु भूयिष्ठं विवादं चरतां नृणाम्।
ं८।०८च् धर्मं शाश्वतमाश्रित्य कुर्यात् कार्यविनिर्णयम्॥ .
ं८।०९अ यदा स्वयं न कुर्यात् तु नृपतिः कार्यदर्शनम्।
ं८।०९च् तदा नियुञ्ज्याद् विद्वांसं ब्राह्मणं कार्यदर्शने॥ .
ं८।१०अ सोऽस्य कार्याणि सम्पश्येत् सभ्यैरेव त्रिभिर्वृतः।
ं८।१०च् सभामेव प्रविश्याग्र्यामासीनः स्थित एव वा॥ .
ं८।११अ यस्मिन् देशे निषीदन्ति विप्रा वेदविदस्त्रयः।
ं८।११च् राज्ञश्चाधिकृतो विद्वान् ब्रह्मणस्तां सभां विदुः॥ .
ं८।१२अ धर्मो विद्धस्त्वधर्मेण सभां यत्रोपतिष्ठते।
ं८।१२च् शल्यं चास्य न कृन्तन्ति विद्धास्तत्र सभासदः॥ .
ं८।१३अ सभां वा न प्रवेष्टव्यं वक्तव्यं वा समञ्जसम्। 
ं८।१३च् अब्रुवन् विब्रुवन् वाऽपि नरो भवति किल्बिषी॥ .
ं८।१४अ यत्र धर्मो ह्यधर्मेण सत्यं यत्रानृतेन च।
ं८।१४च् हन्यते प्रेक्षमाणानां हतास्तत्र सभासदः॥ .
ं८।१५अ धर्म एव हतो हन्ति धर्मो रक्षति रक्षितः।
ं८।१५च् तस्माद् धर्मो न हन्तव्यो मा नो धर्मो हतोऽवधीत्॥ .
ं८।१६अ वृषो हि भगवान् धर्मस्तस्य यः कुरुते ह्यलम्। 
ं८।१६च् वृषलं तं विदुर्देवास्तस्माद् धर्मं न लोपयेत्॥ .
ं८।१७अ एक एव सुहृद् धर्मो निधानेऽप्यनुयाति यः।
ं८।१७च् शरीरेण समं नाशं सर्वमन्यद् हि गच्छति॥ .
ं८।१८अ पादोऽधर्मस्य कर्तारं पादः साक्षिणं ऋच्छति।
ं८।१८च् पादः सभासदः सर्वान् पादो राजानमृच्छति॥ .
ं८।१९अ राजा भवत्यनेनास्तु मुच्यन्ते च सभासदः।
ं८।१९च् एनो गच्छति कर्तारं निन्दाऽर्हो यत्र निन्द्यते॥ .
ं८।२०अ जातिमात्रोपजीवी वा कामं स्याद् ब्राह्मणब्रुवः।
ं८।२०च् धर्मप्रवक्ता नृपतेर्न शूद्रः कथं चन ॥ .
ं८।२१अ यस्य शूद्रस्तु कुरुते राज्ञो धर्मविवेचनम्।
ं८।२१च् तस्य सीदति तद् राष्ट्रं पङ्के गौरिव पश्यतः॥ .
ं८।२२अ यद् राष्ट्रं शूद्रभूयिष्ठं नास्तिकाक्रान्तमद्विजम्।
ं८।२२च् विनश्यत्याशु तत् कृत्स्नं दुर्भिक्षव्याधिपीडितम्॥ .
ं८।२३अ धर्मासनमधिष्ठाय संवीताङ्गः समाहितः।
ं८।२३च् प्रणम्य लोकपालेभ्यः कार्यदर्शनमारभेत्॥ .
ं८।२४अ अर्थानर्थावुभौ बुद्ध्वा धर्माधर्मौ च केवलौ।
ं८।२४च् वर्णक्रमेण सर्वाणि पश्येत् कार्याणि कार्यिणाम्॥ .
ं८।२५अ बाह्यैर्विभावयेत्लिङ्गैर्भावमन्तर्गतं नृणाम्।
ं८।२५च् स्वरवर्णैङ्गिताकारैश्चक्षुषा चेष्टितेन च॥ .
ं८।२६अ आकारैरिङ्गितैर्गत्या चेष्टया भाषितेन च।
ं८।२६च् नेत्रवक्त्रविकारैश्च गृह्यतेऽन्तर्गतं मनः॥ .
ं८।२७अ बालदायादिकं रिक्थं तावद् राजाऽनुपालयेत्।
ं८।२७च् यावत् स स्यात् समावृत्तो यावत्चातीतशैशवः॥ .
ं८।२८अ वशाऽपुत्रासु चैवं स्याद् रक्षणं निष्कुलासु च।
ं८।२८च् पतिव्रतासु च स्त्रीषु विधवास्वातुरासु च॥ .
ं८।२९अ जीवन्तीनां तु तासां ये तद् हरेयुः स्वबान्धवाः।
ं८।२९च् तांशिष्यात्चौरदण्डेन धार्मिकः पृथिवीपतिः॥ .
ं८।३०अ प्रणष्टस्वामिकं रिक्थं राजा त्र्यब्दं निधापयेत्।
ं८।३०च् अर्वाक् त्र्यब्दाद्द् हरेत् स्वामी परेण नृपतिर्हरेत्॥ .
ं८।३१अ ममैदमिति यो ब्रूयात् सोऽनुयोज्यो यथाविधि।
ं८।३१च् संवाद्य रूपसङ्ख्यादीन् स्वामी तद् द्रव्यमर्हति॥ .
ं८।३२अ अवेदयानो नष्टस्य देशं कालं च तत्त्वतः।
ं८।३२च् वर्णं रूपं प्रमाणं च तत्समं दण्डमर्हति॥ .
ं८।३३अ आददीताथ षड्भागं प्रनष्टाधिगतान्नृपः।
ं८।३३च् दशमं द्वादशं वाऽपि सतां धर्ममनुस्मरन्॥ .
ं८।३४अ प्रणष्टाधिगतं द्रव्यं तिष्ठेद् युक्तैरधिष्ठितम्।
ं८।३४च् यांस्तत्र चौरान् गृह्णीयात् तान् राजैभेन घातयेत्॥ .
ं८।३५अ ममायमिति यो ब्रूयान्निधिं सत्येन मानवः।
ं८।३५च् तस्याददीत षड्भागं राजा द्वादशमेव वा॥ .
ं८।३६अ अनृतं तु वदन् दण्ड्यः स्ववित्तस्यांशमष्टमम्।
ं८।३६च् तस्यैव वा निधानस्य सङ्ख्ययाऽल्पीयसीं कलाम्॥ .
ं८।३७अ विद्वांस्तु ब्राह्मणो दृष्ट्वा पूर्वोपनिहितं निधिम्।
ं८।३८च् अशेषतोऽप्याददीत सर्वस्याधिपतिर्हि सः॥ .
ं८।३८अ यं तु पश्येन्निधिं राजा पुराणं निहितं क्षितौ।
ं८।३८च् तस्माद् द्विजेभ्यो दत्त्वाऽर्धमर्धं कोशे प्रवेशयेत्॥ .
ं८।३९अ निधीनां तु पुराणानां धातूनामेव च क्षितौ।
ं८।३९च् अर्धभाग् रक्षणाद् राजा भूमेरधिपतिर्हि सः॥ .
ं८।४०अ दातव्यं सर्ववर्णेभ्यो राज्ञा चौरैर्हृतं धनम्।
ं८।४०च् राजा तदुपयुञ्जानश्चौरस्याप्नोति किल्बिषम्॥ .
ं८।४१अ जातिजानपदान् धर्मान् श्रेणीधर्मांश्च धर्मवित्।
ं८।४१च् समीक्ष्य कुलधर्मांश्च स्वधर्मं प्रतिपादयेत्॥ .
ं८।४२अ स्वानि कर्माणि कुर्वाणा दूरे सन्तोऽपि मानवाः।
ं८।४२च् प्रिया भवन्ति लोकस्य स्वे स्वे कर्मण्यवस्थिताः॥ .
ं८।४३अ नोत्पादयेत् स्वयं कार्यं राजा नाप्यस्य पूरुषः ।
ं८।४३च् न च प्रापितमन्येन ग्रसेदर्थं कथं चन॥ .
ं८।४४अ यथा नयत्यसृक्पातैर्मृगस्य मृगयुः पदम्।
ं८।४४च् नयेत् तथाऽनुमानेन धर्मस्य नृपतिः पदम्॥ .
ं८।४५अ सत्यमर्थं च सम्पश्येदात्मानमथ साक्षिणः। 
ं८।४५च् देशं रूपं च कालं च व्यवहारविधौ स्थितः॥ .
ं८।४६अ सद्भिराचरितं यत् स्याद् धार्मिकैश्च द्विजातिभिः।
ं८।४६च् तद् देशकुलजातीनामविरुद्धं प्रकल्पयेत्॥ .
ं८।४७अ अधमर्णार्थसिद्ध्यर्थमुत्तमर्णेन चोदितः।
ं८।४७च् दापयेद् धनिकस्यार्थमधमर्णाद् विभावितम्॥ .
ं८।४८अ यैर्यैरुपायैरर्थं स्वं प्राप्नुयादुत्तमर्णिकः।
ं८।४८च् तैर्तैरुपायैः सङ्गृह्य दापयेदधमर्णिकम्॥ .
ं८।४९अ धर्मेण व्यवहारेण छलेनाचरितेन च।
ं८।४९च् प्रयुक्तं साधयेदर्थं पञ्चमेन बलेन च॥ .
ं८।५०अ यः स्वयं साधयेदर्थमुत्तमर्णोऽधमर्णिकात्।
ं८।५०च् न स राज्ञाऽभियोक्तव्यः स्वकं संसाधयन् धनम्॥ .
ं८।५१अ अर्थेऽपव्ययमानं तु करणेन विभावितम्।
ं८।५१च् दापयेद् धनिकस्यार्थं दण्डलेशं च शक्तितः॥ .
ं८।५२अ अपह्नवेऽधमर्णस्य देहीत्युक्तस्य संसदि।
ं८।५२च् अभियोक्ता दिशेद् देश्यं करणं वाऽन्यदुद्दिशेत्॥ .
ं८।५३अ अदेश्यं यश्च दिशति निर्दिश्यापह्नुते च यः।
ं८।५३च् यश्चाधरोत्तरानर्थान् विगीतान्नावबुध्यते॥ .
ं८।५४अ अपदिश्यापदेश्यं च पुनर्यस्त्वपधावति। 
ं८।५४च् सम्यक् प्रणिहितं चार्थं पृष्टः सन्नाभिनन्दति॥ .
ं८।५५अ असम्भाष्ये साक्षिभिश्च देशे सम्भाषते मिथः।
ं८।५५च् निरुच्यमानं प्रश्नं च नेच्छेद् यश्चापि निष्पतेत्॥ .
ं८।५६अ ब्रूहीत्युक्तश्च न ब्रूयादुक्तं च न विभावयेत्।
ं८।५६च् न च पूर्वापरं विद्यात् तस्मादर्थात् स हीयते॥ .
ं८।५७अ साक्षिणः सन्ति मेत्युक्त्वा दिशेत्युक्तो दिशेन्न यः। 
ं८।५७च् धर्मस्थः कारणैरेतैर्हीनं तमपि निर्दिशेत्॥ .
ं८।५८अ अभियोक्ता न चेद् ब्रूयाद् बध्यो दण्ड्यश्च  धर्मतः। 
ं८।५८च्  न चेत् त्रिपक्षात् प्रब्रूयाद् धर्मं प्रति पराजितः॥ .
ं८।५९अ यो यावद् निह्नुवीतार्थं मिथ्या यावति वा वदेत् ।
ं८।५९च् तौ नृपेण ह्यधर्मज्ञौ दाप्यौ तद्द्विगुणं दमम् ॥ .
ं८।६०अ पृष्टोऽपव्ययमानस्तु कृतावस्थो धनेषिणा।
ं८।६०च् त्र्यवरैः साक्षिभिर्भाव्यो नृपब्राह्मणसन्निधौ॥ .
ं८।६१अ यादृशा धनिभिः कार्या व्यवहारेषु साक्षिणः।
ं८।६१च् तादृशान् सम्प्रवक्ष्यामि यथा वाच्यं ऋतं च तैः॥ .
ं८।६२अ गृहिणः पुत्रिणो मौलाः क्षत्रविद् शूद्रयोनयः।
ं८।६२च् अर्थ्युक्ताः साक्ष्यमर्हन्ति न ये के चिदनापदि॥ .
ं८।६३अ आप्ताः सर्वेषु वर्णेषु कार्याः कार्येषु साक्षिणः।
ं८।६३च् सर्वधर्मविदोऽलुब्धा विपरीतांस्तु वर्जयेत्॥ .
ं८।६४अ नार्थसम्बन्धिनो नाप्ता न सहाया न वैरिणः।
ं८।६४च् न दृष्टदोषाः कर्तव्या न व्याध्यार्ता न दूषिताः॥ .
ं८।६५अ न साक्षी नृपतिः कार्यो न कारुककुशीलवौ।
ं८।६५च् न श्रोत्रियो न लिङ्गस्थो न सङ्गेभ्यो विनिर्गतः॥ .
ं८।६६अ नाध्यधीनो न वक्तव्यो न दस्युर्न विकर्मकृत्।
ं८।६६च् न वृद्धो न शिशुर्नैको नान्त्यो न विकलेन्द्रियः॥ .
ं८।६७अ नार्तो न मत्तो नोन्मत्तो न क्षुत्तृष्णोपपीडितः।
ं८।६७च् न श्रमार्तो न कामार्तो न क्रुद्धो नापि तस्करः॥ .
ं८।६८अ स्त्रीणां साक्ष्यं स्त्रियः कुर्युर्द्विजानां सदृशा द्विजाः।
ं८।६८च् शूद्राश्च सन्तः शूद्राणां  अन्त्यानामन्त्ययोनयः॥ .
ं८।६९अ अनुभावी तु यः कश्चित् कुर्यात् साक्ष्यं विवादिनाम्।
ं८।६९च् अन्तर्वेश्मन्यरण्ये वा शरीरस्यापि चात्यये॥ .
ं८।७०अ स्त्रियाऽप्यसम्भावे कार्यं बालेन स्थविरेण वा।
ं८।७०च् शिष्येण बन्धुना वाऽपि दासेन भृतकेन वा॥ .
ं८।७१अ बालवृद्धातुराणां च साक्ष्येषु वदतां मृषा।
ं८।७१च् जानीयादस्थिरां वाचमुत्सिक्तमनसां तथा॥ .
ं८।७२अ साहसेषु च सर्वेषु स्तेयसङ्ग्रहणेषु च।
ं८।७२च् वाग्दण्डयोश्च पारुष्ये न परीक्षेत साक्षिणः॥ .
ं८।७३अ बहुत्वं परिगृह्णीयात् साक्षिद्वैधे नराधिपः।
ं८।७३च् समेषु तु गुणोत्कृष्टान् गुणिद्वैधे द्विजोत्तमान्॥ .
ं८।७४अ समक्षदर्शनात् साक्ष्यं श्रवणाच्चैव सिध्यति।
ं८।७४च् तत्र सत्यं ब्रुवन् साक्षी धर्मार्थाभ्यां न हीयते॥ .
ं८।७५अ साक्षी दृष्टश्रुतादन्यद् विब्रुवन्नार्यसंसदि।
ं८।७५च् अवाङ्नरकमभ्येति प्रेत्य स्वर्गाच्च हीयते॥ .
ं८।७६अ यत्रानिबद्धोऽपीक्षेत शृणुयाद् वाऽपि किं चन।
ं८।७६च् पृष्टस्तत्रापि तद् ब्रूयाद् यथादृष्टं यथाश्रुतम्॥ .
ं८।७७अ एकोऽलुब्धस्तु साक्षी स्याद् बह्व्यः शुच्योऽपि न स्त्रियः। 
ं८।७७च् स्त्रीबुद्धेरस्थिरत्वात् तु दोषैश्चान्येऽपि ये वृताः॥ .
ं८।७८अ स्वभावेनैव यद् ब्रूयुस्तद् ग्राह्यं व्यावहारिकम्।
ं८।७८च् अतो यदन्यद् विब्रूयुर्धर्मार्थं तदपार्थकम्॥ .
ं८।७९अ सभान्तः साक्षिणः प्राप्तानर्थिप्रत्यर्थिसन्निधौ।
ं८।७९च् प्राड् विवाकोऽनुयुञ्जीत विधिनाऽनेन सान्त्वयन् ॥ .
ं८।८०अ यद् द्वयोरनयोर्वेत्थ कार्येऽस्मिंश्चेष्टितं मिथः।
ं८।८०च् तद् ब्रूत सर्वं सत्येन युष्माकं ह्यत्र साक्षिता॥ .
ं८।८१अ सत्यं साक्ष्ये ब्रुवन् साक्षी लोकान्  आप्नोत्यपुष्कलान्। 
ं८।८१च् इह चानुत्तमां कीर्तिं वागेषा ब्रह्मपूजिता॥ .
ं८।८२अ साक्ष्येऽनृतं वदन् पाशैर्बध्यते वारुणैर्भृशम्।
ं८।८२च् विवशः शतमाजातीस्तस्मात् साक्ष्यं वदेद् ऋतम्॥ .
ं८।८३अ सत्येन पूयते साक्षी धर्मः सत्येन वर्धते।
ं८।८३च् तस्मात् सत्यं हि वक्तव्यं सर्ववर्णेषु साक्षिभिः॥ .
ं८।८४अ आत्मैव ह्यात्मनः साक्षी गतिरात्मा तथाऽत्मनः।
ं८।८४च् माऽवमंस्थाः स्वमात्मानं नृणां साक्षिणमुत्तमम्॥ .
ं८।८५अ मन्यन्ते वै पापकृतो न कश्चित् पश्यतीति नः।
ं८।८५च् तांस्तु देवाः प्रपश्यन्ति स्वस्यैवान्तरपूरुषः॥ .
ं८।८६अ द्यौर्भूमिरापो हृदयं चन्द्रार्काग्नियमानिलाः।
ं८।८६च् रात्रिः सन्ध्ये च धर्मश्च वृत्तज्ञाः सर्वदेहिनाम्॥ .
ं८।८७अ देवब्राह्मणसान्निध्ये साक्ष्यं पृच्छेद् ऋतं द्विजान्।
ं८।८७च् उदङ्मुखान् प्राङ्मुखान् वा पूर्वाह्णे वै शुचिः शुचीन्॥ .
ं८।८८अ ब्रूहीति ब्राह्मणं पृच्छेत् सत्यं ब्रूहीति पार्थिवम्।
ं८।८८च् गोबीजकाञ्चनैर्वैश्यं शूद्रं सर्वैस्तु पातकैः॥ .
ं८।८९अ ब्रह्मघ्नो ये स्मृता लोका ये च स्त्रीबालघातिनः।
ं८।८९च् मित्रद्रुहः कृतघ्नस्य ते ते स्युर्ब्रुवतो मृषा॥ .
ं८।९०अ जन्मप्रभृति यत् किं चित् पुण्यं भद्र त्वया कृतम्।
ं८।९०च् तत् ते सर्वं शुनो गच्छेद् यदि ब्रूयास्त्वमन्यथा॥ .
ं८।९१अ एकोऽहमस्मीत्यात्मानं यस्त्वं कल्याण मन्यसे।
ं८।९१च् नित्यं स्थितस्ते हृद्येष पुण्यपापैक्षिता मुनिः॥ .
ं८।९२अ यमो वैवस्वतो देवो यस्तवैष हृदि स्थितः।
ं८।९२च् तेन चेदविवादस्ते मा गङ्गां मा कुरून् गमः॥ .
ं८।९३अ नग्नो मुण्डः कपालेन च भिक्षार्थी क्षुत्पिपासितः। 
ं८।९३च् अन्धः शत्रुकुलं गच्छेद् यः साक्ष्यमनृतं वदेत्॥ .
ं८।९४अ अवाक्षिरास्तमस्यन्धे किल्बिषी नरकं व्रजेत्।
ं८।९४च् यः प्रश्नं वितथं ब्रूयात् पृष्टः सन् धर्मनिश्चये॥ .
ं८।९५अ अन्धो मत्स्यानिवाश्नाति स नरः कण्टकैः सह।
ं८।९५च् यो भाषतेऽर्थवैकल्यमप्रत्यक्षं सभां गतः॥ .
ं८।९६अ यस्य विद्वान् हि वदतः क्षेत्रज्ञो नाभिशङ्कते। 
ं८।९६च् तस्मान्न देवाः श्रेयांसं लोकेऽन्यं पुरुषं विदुः॥ .
ं८।९७अ यावतो बान्धवान् यस्मिन् हन्ति साक्ष्येऽनृतं वदन्।
ं८।९७च् तावतः सङ्ख्यया तस्मिन् शृणु सौम्यानुपूर्वशः॥ .
ं८।९८अ पञ्च पश्वनृते हन्ति दश हन्ति गवानृते।
ं८।९८च् शतमश्वानृते हन्ति सहस्रं पुरुषानृते॥ .
ं८।९९अ हन्ति जातानजातांश्च हिरण्यार्थेऽनृतं वदन्।
ं८।९९च् सर्वं भूमिनृते हन्ति मा स्म भूमिनृतं वदीः॥ .
ं८।१००अ अप्सु भूमिवदित्याहुः स्त्रीणां भोगे च मैथुने।
ं८।१००च् अब्जेषु चैव रत्नेषु सर्वेष्वश्ममयेषु च॥ .
ं८।१०१अ एतान् दोषानवेक्ष्य त्वं सर्वाननृतभाषणे।
ं८।१०१च् यथाश्रुतं यथादृष्टं सर्वमेवाञ्जसा वद॥ .
ं८।१०२अ गोरक्षकान् वाणिजिकांस्तथा कारुकुशीलवान्। 
ं८।१०२च् प्रेष्यान् वार्धुषिकांश्चैव विप्रान् शूद्रवदाचरेत्॥ .
ं८।१०३अ तद् वदन् धर्मतोऽर्थेषु जानन्नप्यन्य्था नरः।
ं८।१०३च् न स्वर्गाच्च्यवते लोकाद् दैवीं वाचं वदन्ति ताम्॥ .
ं८।१०४अ शूद्रविड् क्षत्रविप्राणां यत्रऋतोक्तौ भवेद् वधः।
ं८।१०४च् तत्र वक्तव्यमनृतं तद् हि सत्याद् विशिष्यते॥ .
ं८।१०५अ वाग्दैवत्यैश्च चरुभिर्यजेरंस्ते सरस्वतीम्।
ं८।१०५च् अनृतस्यैनसस्तस्य कुर्वाणा निष्कृतिं पराम्॥ .
ं८।१०६अ कूष्माण्डैर्वाऽपि जुहुयाद् घृतमग्नौ यथाविधि। 
ं८।१०६च् उदित्य् ऋचा वा वारुण्या तृचेनाब्दैवतेन वा॥ .
ं८।१०७अ त्रिपक्षादब्रुवन् साक्ष्यं ऋणादिषु नरोऽगदः।
ं८।१०७च् तदृणं प्राप्नुयात् सर्वं दशबन्धं च सर्वतः॥ .
ं८।१०८अ यस्य दृश्येत सप्ताहादुक्तवाक्यस्य साक्षिणः।
ं८।१०८च् रोगोऽग्निर्ज्ञातिमरणं ऋणं दाप्यो दमं च सः॥ .
ं८।१०९अ असाक्षिकेषु त्वर्थेषु मिथो विवदमानयोः।
ं८।१०९च् अविन्दंस्तत्त्वतः सत्यं शपथेनापि लम्भयेत्॥ .
ं८।११०अ महर्षिभिश्च देवैश्च कार्यार्थं शपथाः कृताः।
ं८।११०च् वसिष्ठश्चापि शपथं शेपे पैजवने नृपे॥ .
ं८।१११अ न वृथा शपथं कुर्यात् स्वल्पेऽप्यर्थे नरो बुधः।
ं८।१११च् वृथा हि शपथं कुर्वन् प्रेत्य चैह च नश्यति॥ .
ं८।११२अ कामिनीषु विवाहेषु गवां भक्ष्ये तथेन्धने।
ं८।११२च् ब्राह्मणाभ्युपपत्तौ च शपथे नास्ति पातकम्॥ .
ं८।११३अ सत्येन शापयेद् विप्रं क्षत्रियं वाहनायुधैः।
ं८।११३च् गोबीजकाञ्चनैर्वैश्यं शूद्रं सर्वैस्तु पातकैः॥ .
ं८।११४अ अग्निं वाऽहारयेदेनमप्सु चैनं निमज्जयेत्।
ं८।११४च् पुत्रदारस्य वाप्येनं शिरांसि स्पर्शयेत् पृथक्॥ .
ं८।११५अ यमिद्धो न दहत्यग्निरापो नोन्मज्जयन्ति च।
ं८।११५च् न चार्तिं ऋच्छति क्षिप्रं स ज्ञेयः शपथे शुचिः॥ .
ं८।११६अ वत्सस्य ह्यभिशस्तस्य पुरा भ्रात्रा यवीयसा।
ं८।११६च् नाग्निर्ददाह रोमापि सत्येन जगतः स्पशः॥ .
ं८।११७अ यस्मिन् यस्मिन् विवादे तु कौटसाक्ष्यं कृतं भवेत्।
ं८।११७च् तत् तत् कार्यं निवर्तेत कृतं चाप्यकृतं भवेत्॥ .
ं८।११८अ लोभान्मोहाद् भयात्मैत्रात् कामात् क्रोधात् तथैव च।
ं८।११८च् अज्ञानाद् बालभावात्च साक्ष्यं वितथमुच्यते॥ .
ं८।११९अ एषामन्यतमे स्थाने यः साक्ष्यमनृतं वदेत्।
ं८।११९च् तस्य दण्डविशेषांस्तु प्रवक्ष्याम्यनुपूर्वशः॥ .
ं८।१२०अ लोभात् सहस्रं दण्ड्यस्तु मोहात् पूर्वं तु साहसम्।
ं८।१२०च् भयाद् द्वौ मध्यमौ दण्डौ मैत्रात् पूर्वं चतुर्गुणम्॥ .
ं८।१२१अ कामाद् दशगुणं पूर्वं क्रोधात् तु त्रिगुणं परम्।
ं८।१२१च् अज्ञानाद् द्वे शते पूर्णे बालिश्यात्शतमेव तु॥ .
ं८।१२२अ एतानाहुः कौटसाक्ष्ये प्रोक्तान् दण्डान् मनीषिभिः।
ं८।१२२च् धर्मस्याव्यभिचारार्थमधर्मनियमाय च॥ .
ं८।१२३अ कौटसाक्ष्यं तु कुर्वाणांस्त्रीन् वर्णान् धार्मिको नृपः।
ं८।१२३च् प्रवासयेद् दण्डयित्वा ब्राह्मणं तु विवासयेत्॥ .
ं८।१२४अ दश स्थानानि दण्डस्य मनुः स्वयम्भुवोऽब्रवीत्।
ं८।१२४च् त्रिषु वर्णेषु यानि स्युरक्षतो ब्राह्मणो व्रजेत्॥ .
ं८।१२५अ उपस्थमुदरं जिह्वा हस्तौ पादौ च पञ्चमम्।
ं८।१२५च् चक्षुर्नासा च कर्णौ च धनं देहस्तथैव च॥ .
ं८।१२६अ अनुबन्धं परिज्ञाय देशकालौ च तत्त्वतः।
ं८।१२६च् सारापराधो चालोक्य दण्डं दण्ड्येषु पातयेत्॥ .
ं८।१२७अ अधर्मदण्डनं लोके यशोघ्नं कीर्तिनाशनम्।
ं८।१२७च् अस्वर्ग्यं च परत्रापि तस्मात् तत् परिवर्जयेत्॥ .
ं८।१२८अ अदण्ड्यान् दण्डयन् राजा दण्ड्यांश्चैवाप्यदण्डयन्।
ं८।१२८च् अयशो महदाप्नोति नरकं चैव गच्छति॥ .
ं८।१२९अ वाग्दण्डं प्रथमं कुर्याद् धिग्दण्डं तदनन्तरम्।
ं८।१२९च् तृतीयं धनदण्डं तु वधदण्डमतः परम्॥ .
ं८।१३०अ वधेनापि यदा त्वेतान्निग्रहीतुं न शक्नुयात्।
ं८।१३०च् तदेषु सर्वमप्येतत् प्रयुञ्जीत चतुष्टयम्॥ .
ं८।१३१अ लोकसंव्यवहारार्थं याः सञ्ज्ञाः प्रथिता भुवि।
ं८।१३१च् ताम्ररूप्यसुवर्णानां ताः प्रवक्ष्याम्यशेषतः॥ .
ं८।१३२अ जालान्तरगते भानौ यत् सूक्ष्मं दृश्यते रजः।
ं८।१३२च् प्रथमं तत् प्रमाणानां त्रसरेणुं प्रचक्षते॥ .
ं८।१३३अ त्रसरेणवोऽष्टौ विज्ञेया लिक्षैका परिमाणतः।
ं८।१३३च् ता राजसर्षपस्तिस्रस्ते त्रयो गौरसर्षपः॥ .
ं८।१३४अ सर्षपाः षड् यवो मध्यस्त्रियवं त्वेककृष्णलम्।
ं८।१३४च् पञ्चकृष्णलको माषस्ते सुवर्णस्तु षोडश॥ .
ं८।१३५अ पलं सुवर्णाश्चत्वारः पलानि धरणं दश।
ं८।१३५च् द्वे कृष्णले समधृते विज्ञेयो रौप्यमाषकः॥ .
ं८।१३६अ ते षोडश स्याद् धरणं पुराणश्चैव राजतः।
ं८।१३६च् कार्षापणस्तु विज्ञेयस्ताम्रिकः कार्षिकः पणः॥ .
ं८।१३७अ धरणानि दश ज्ञेयः शतमानस्तु राजतः।
ं८।१३७च् चतुःसौवर्णिको निष्को विज्ञेयस्तु प्रमाणतः॥ .
ं८।१३८अ पणानां द्वे शते सार्धे प्रथमः साहसः स्मृतः।
ं८।१३८च् मध्यमः पञ्च विज्ञेयः सहस्रं त्वेव चोत्तमः॥ .
ं८।१३९अ ऋणे देये प्रतिज्ञाते पञ्चकं शतमर्हति।
ं८।१३९च् अपह्नवे तद् द्विगुणं तन् मनोरनुशासनम्॥ .
ं८।१४०अ वसिष्ठविहितां वृद्धिं सृजेद् वित्तविवर्धिनीम्।
ं८।१४०च् अशीतिभागं गृह्णीयान् मासाद् वार्धुषिकः शते॥ .
ं८।१४१अ द्विकं शतं वा गृह्णीयात् सतां धर्ममनुस्मरन्।
ं८।१४१च् द्विकं शतं हि गृह्णानो न भवत्यर्थकिल्बिषी॥ .
ं८।१४२अ द्विकं त्रिकं चतुष्कं च पञ्चकं च शतं समम्।
ं८।१४२च् मासस्य वृद्धिं गृह्णीयाद् वर्णानामनुपूर्वशः॥ .
ं८।१४३अ न त्वेवाधौ सोपकारे कौसीदीं वृद्धिमाप्नुयात्।
ं८।१४३च् न चाधेः कालसंरोधात्निसर्गोऽस्ति न विक्रयः॥ .
ं८।१४४अ न भोक्तव्यो बलादाधिर्भुञ्जानो वृद्धिमुत्सृजेत्।
ं८।१४४च् मूल्येन तोषयेच्चैनमाधिस्तेनोऽन्यथा भवेत्॥ .
ं८।१४५अ आधिश्चोपनिधिश्चोभौ न कालात्ययमर्हतः।
ं८।१४५च् अवहार्यौ भवेतां तौ दीर्घकालमवस्थितौ॥ .
ं८।१४६अ सम्प्रीत्या भुज्यमानानि न नश्यन्ति कदा चन।
ं८।१४६च् धेनुरुष्ट्रो वहन्नश्वो यश्च दम्यः प्रयुज्यते॥ .
ं८।१४७अ यत् किं चिद् दशवर्षाणि सन्निधौ प्रेक्षते धनी।
ं८।१४७च् भुज्यमानं परैस्तूष्णीं न स तत्लब्धुमर्हति॥ .
ं८।१४८अ अजडश्चेदपोगण्डो विषये चास्य भुज्यते।
ं८।१४८च् भग्नं तद् व्यवहारेण भोक्ता तद् द्रव्यमर्हति॥ .
ं८।१४९अ आधिः सीमा बालधनं निक्षेपोपनिधिः स्त्रियः। 
ं८।१४९च् राजस्वं श्रोत्रियस्वं च न भोगेन प्रणश्यति॥ .
ं८।१५०अ यः स्वामिनाऽननुज्ञातमाधिं भूङ्क्तेऽविचक्षणः।
ं८।१५०च् तेनार्धवृद्धिर्मोक्तव्या तस्य भोगस्य निष्कृतिः॥ .
ं८।१५१अ कुसीदवृद्धिर्द्वैगुण्यं नात्येति सकृदाहृता। 
ं८।१५१च् धान्ये सदे लवे वाह्ये नातिक्रामति पञ्चताम्॥ .
ं८।१५२अ कृतानुसारादधिका व्यतिरिक्ता न सिध्यति।
ं८।१५२च् कुसीदपथमाहुस्तं पञ्चकं शतमर्हति॥ .
ं८।१५३अ नातिसांवत्सरीं वृद्धिं न चादृष्टां  पुनर्हरेत्। 
ं८।१५३च् चक्रवृद्धिः कालवृद्धिः कारिता कायिका च या॥ .
ं८।१५४अ ऋणं दातुमशक्तो यः कर्तुमिच्छेत् पुनः क्रियाम्।
ं८।१५४च् स दत्त्वा निर्जितां वृद्धिं करणं परिवर्तयेत्॥ .
ं८।१५५अ अदर्शयित्वा तत्रैव हिरण्यं परिवर्तयेत्।
ं८।१५५च् यावती सम्भवेद् वृद्धिस्तावतीं दातुमर्हति॥ .
ं८।१५६अ चक्रवृद्धिं समारूढो देशकालव्यवस्थितः।
ं८।१५६च् अतिक्रामन् देशकालौ न तत्फलमवाप्नुयात्॥ .
ं८।१५७अ समुद्रयानकुशला देशकालार्थदर्शिनः।
ं८।१५७च् स्थापयन्ति तु यां वृद्धिं सा तत्राधिगमं प्रति॥ .
ं८।१५८अ यो यस्य प्रतिभूस्तिष्ठेद् दर्शनायैह मानवः।
ं८।१५८च् अदर्शयन् स तं तस्य प्रयच्छेत् स्वधनाद् ऋणम्॥ .
ं८।१५९अ प्रातिभाव्यं वृथादानमाक्षिकं सौरिकां च यत्।
ं८।१५९च् दण्डशुल्कावशेषं च न पुत्रो दातुमर्हति॥ .
ं८।१६०अ दर्शनप्रातिभाव्ये तु विधिः स्यात् पूर्वचोदितः।
ं८।१६०च् दानप्रतिभुवि प्रेते दायादानपि दापयेत्॥ .
ं८।१६१अ अदातरि पुनर्दाता विज्ञातप्रकृतावृणम्।
ं८।१६१च् पश्चात् प्रतिभुवि प्रेते परीप्सेत् केन हेतुना॥ .
ं८।१६२अ निरादिष्टधनश्चेत् तु प्रतिभूः स्यादलन्धनः।
ं८।१६२च् स्वधनादेव तद् दद्यान्निरादिष्ट इति स्थितिः॥ .
ं८।१६३अ मत्तोन्मत्तार्ताध्यधीनैर्बालेन स्थविरेण वा।
ं८।१६३च् असम्बद्धकृतश्चैव व्यवहारो न सिध्यति॥ .
ं८।१६४अ सत्या न भाषा भवति यद्यपि स्यात् प्रतिष्ठिता।
ं८।१६४च् बहिश्चेद् भाष्यते धर्मात्नियताद् व्यवहारिकात्॥ .
ं८।१६५अ योगाधमनविक्रीतं योगदानप्रतिग्रहम्।
ं८।१६५च् यत्र वाऽप्युपधिं पश्येत् तत् सर्वं विनिवर्तयेत्॥ .
ं८।१६६अ ग्रहीता यदि नष्टः स्यात् कुटुम्बार्थे कृतो व्ययः। 
ं८।१६६च् दातव्यं बान्धवैस्तत् स्यात् प्रविभक्तैरपि स्वतः॥ .
ं८।१६७अ कुटुम्बार्थेऽध्यधीनोऽपि व्यवहारं यमाचरेत्।
ं८।१६७च् स्वदेशे वा विदेशे वा तं ज्यायान्न विचालयेत्॥ .
ं८।१६८अ बलाद् दत्तं बलाद् भुक्तं बलाद् यच्चापि लेखितम्।
ं८।१६८च् सर्वान् बलकृतानर्थानकृतान् मनुरब्रवीत्॥ .
ं८।१६९अ त्रयः परार्थे क्लिश्यन्ति साक्षिणः प्रतिभूः कुलम्।
ं८।१६९च् चत्वारस्तूपचीयन्ते विप्र आढ्यो वणिङ्नृपः॥ .
ं८।१७०अ अनादेयं नाददीत परिक्षीणोऽपि पार्थिवः।
ं८।१७०च् न चादेयं समृद्धोऽपि सूक्ष्ममप्यर्थमुत्सृजेत्॥ .
ं८।१७१अ अनादेयस्य चादानादादेयस्य च वर्जनात्।
ं८।१७१च् दौर्बल्यं ख्याप्यते राज्ञः स प्रेत्यैह च नश्यति॥ .
ं८।१७२अ स्वादानाद् वर्णसंसर्गात् त्वबलानां च रक्षणात्।
ं८।१७२च् बलं सञ्जायते राज्ञः स प्रेत्यैह च वर्धते॥ .
ं८।१७३अ तस्माद् यम इव स्वामी स्वयं हित्वा प्रियाप्रिये।
ं८।१७३च् वर्तेत याम्यया वृत्त्या जितक्रोधो जितेन्द्रियः॥ .
ं८।१७४अ यस्त्वधर्मेण कार्याणि मोहात् कुर्यान्नराधिपः।
ं८।१७४च् अचिरात् तं दुरात्मानं वशे कुर्वन्ति शत्रवः॥ .
ं८।१७५अ कामक्रोधौ तु संयम्य योऽर्थान् धर्मेण पश्यति।
ं८।१७५च् प्रजास्तमनुवर्तन्ते समुद्रमिव सिन्धवः॥ .
ं८।१७६अ यः साधयन्तं छन्देन वेदयेद् धनिकं नृपे।
ं८।१७६च् स राज्ञा तत्चतुर्भागं दाप्यस्तस्य च तद् धनम्॥ .
ं८।१७७अ कर्मणाऽपि समं कुर्याद् धनिकायाधमर्णिकः।
ं८।१७७च् समोऽवकृष्टजातिस्तु दद्यात्श्रेयांस्तु तत्शनैः॥ .
ं८।१७८अ अनेन विधिना राजा मिथो विवदतां नृणाम्।
ं८।१७८च् साक्षिप्रत्ययसिद्धानि कार्याणि समतां नयेत्॥ .
ं८।१७९अ कुलजे वृत्तसम्पन्ने धर्मज्ञे सत्यवादिनि।
ं८।१७९च् महापक्षे धनिन्यार्ये निक्षेपं निक्षिपेद् बुधः॥ .
ं८।१८०अ यो यथा निक्षिपेद्द् हस्ते यमर्थं यस्य मानवः।
ं८।१८०च् स तथैव ग्रहीतव्यो यथा दायस्तथा ग्रहः॥ .
ं८।१८१अ यो निक्षेपं याच्यमानो निक्षेप्तुर्न प्रयच्छति।
ं८।१८१च् स याच्यः प्राड्विवाकेन तत्निक्षेप्तुरसन्निधौ॥ .
ं८।१८२अ साक्ष्यभावे प्रणिधिभिर्वयोरूपसमन्वितैः।
ं८।१८२च् अपदेशैश्च सन्न्यस्य हिरण्यं तस्य तत्त्वतः॥ .
ं८।१८३अ स यदि प्रतिपद्येत यथान्यस्तं यथाकृतम्।
ं८।१८३च् न तत्र विद्यते किं चिद् यत् परैरभियुज्यते॥ .
ं८।१८४अ तेषां न दद्याद् यदि तु तद् हिरण्यं यथाविधि।
ं८।१८४च् उभौ निगृह्य दाप्यः स्यादिति धर्मस्य धारणा॥ .
ं८।१८५अ निक्षेपोपनिधी नित्यं न देयौ प्रत्यनन्तरे।
ं८।१८५च् नश्यतो विनिपाते तावनिपाते त्वनाशिनौ॥ .
ं८।१८६अ स्वयमेव तु यौ दद्यान् मृतस्य प्रत्यनन्तरे।
ं८।१८६च् न स राज्ञाऽभियोक्तव्यो न निक्षेप्तुश्च बन्धुभिः॥ .
ं८।१८७अ अच्छलेनैव चान्विच्छेत् तमर्थं प्रीतिपूर्वकम्।
ं८।१८७च् विचार्य तस्य वा वृत्तं साम्नैव परिसाधयेत्॥ .
ं८।१८८अ निक्षेपेष्वेषु सर्वेषु विधिः स्यात् परिसाधने।
ं८।१८८च् समुद्रे नाप्नुयात् किं चिद् यदि तस्मान्न संहरेत्॥ .
ं८।१८९अ चौरैर्हृतं जलेनोढमग्निना दग्धमेव वा।
ं८।१८९च् न दद्याद् यदि तस्मात् स न संहरति किं चन॥ .
ं८।१९०अ निक्षेपस्यापहर्तारमनिक्षेप्तारमेव च।
ं८।१९०च् सर्वैरुपायैरन्विच्छेत्शपथैश्चैव वैदिकैः॥ .
ं८।१९१अ यो निक्षेपं नार्पयति यश्चानिक्षिप्य याचते।
ं८।१९१च् तावुभौ चौरवत्शास्यौ दाप्यौ वा तत्समं दमम्॥ .
ं८।१९२अ निक्षेपस्यापहर्तारं तत्समं दापयेद् दमम्।
ं८।१९२च् तथोपनिधिहर्तारमविशेषेण पार्थिवः॥ .
ं८।१९३अ उपधाभिश्च यः कश्चित् परद्रव्यं हरेन्नरः।
ं८।१९३च् ससहायः स हन्तव्यः प्रकाशं विविधैर्वधैः॥ .
ं८।१९४अ निक्षेपो यः कृतो येन यावांश्च कुलसन्निधौ।
ं८।१९४च् तावानेव स विज्ञेयो विब्रुवन् दण्डमर्हति॥ .
ं८।१९५अ मिथो दायः कृतो येन गृहीतो मिथ एव वा।
ं८।१९५च् मिथ एव प्रदातव्यो यथा दायस्तथा ग्रहः॥ .
ं८।१९६अ निक्षिप्तस्य धनस्यैवं प्रीत्योपनिहितस्य च।
ं८।१९६च् राजा विनिर्णयं कुर्यादक्षिण्वन्न्यासधारिणम् ॥ .
ं८।१९७अ विक्रीणीते परस्य स्वं योऽस्वामी स्वाम्यसम्मतः।
ं८।१९७च् न तं नयेत साक्ष्यं तु स्तेनमस्तेनमानिनम्॥ .
ं८।१९८अ अवहार्यो भवेत्चैव सान्वयः षट्शतं दमम्।
ं८।१९८च् निरन्वयोऽनपसरः प्राप्तः स्याच्चौरकिल्बिषम्॥ .
ं८।१९९अ अस्वामिना कृतो यस्तु दायो विक्रय एव वा।
ं८।१९९च् अकृतः स तु विज्ञेयो व्यवहारे यथा स्थितिः॥ .
ं८।२००अ सम्भोगो दृश्यते यत्र न दृश्येतागमः क्व चित्।
ं८।२००च् आगमः कारणं तत्र न सम्भोग इति स्थितिः॥ .
ं८।२०१अ विक्रयाद् यो धनं किं चिद् गृह्णीयात् कुलसन्निधौ।
ं८।२०१च् क्रयेण स विशुद्धं हि न्यायतो लभते धनम्॥ .
ं८।२०२अ अथ मूलमनाहार्यं प्रकाशक्रयशोधितः।
ं८।२०२च् अदण्ड्यो मुच्यते राज्ञा नाष्टिको लभते धनम्॥ .
ं८।२०३अ नान्यदन्येन संसृष्टरूपं विक्रयमर्हति।
ं८।२०३च् न चासारं न च न्यूनं न दूरेण तिरोहितम्॥ .
ं८।२०४अ अन्यां चेद् दर्शयित्वाऽन्या वोढुः कन्या प्रदीयते।
ं८।२०४च् उभे त एकशुल्केन वहेदित्यब्रवीन् मनुः॥ .
ं८।२०५अ नोन्मत्ताया न कुष्ठिन्या न च या स्पृष्टमैथुना।
ं८।२०५च् पूर्वं दोषानभिख्याप्य प्रदाता दण्डमर्हति॥ .
ं८।२०६अ ऋत्विग् यदि वृतो यज्ञे स्वकर्म परिहापयेत्।
ं८।२०६च् तस्य कर्मानुरूपेण देयोंशः सहकर्तृभिः॥ .
ं८।२०७अ दक्षिणासु च दत्तासु स्वकर्म परिहापयन्।
ं८।२०७च् कृत्स्नमेव लभेतांशमन्येनैव च कारयेत्॥ .
ं८।२०८अ यस्मिन् कर्मणि यास्तु स्युरुक्ताः प्रत्यङ्गदक्षिणाः।
ं८।२०८च् स एव ता आददीत भजेरन् सर्व एव वा॥ .
ं८।२०९अ रथं हरेत् चाध्वर्युर्ब्रह्माऽधाने च वाजिनम्।
ं८।२०९च् होता वाऽपि हरेदश्वमुद्गाता चाप्यनः क्रये॥ .
ं८।२१०अ सर्वेषामर्धिनो मुख्यास्तदर्धेनार्धिनोऽपरे।
ं८।२१०च् तृतीयिनस्तृतीयांशाश्चतुर्थांशाश्च पादिनः॥ .
ं८।२११अ सम्भूय स्वानि कर्माणि कुर्वद्भिरिह मानवैः।
ं८।२११च् अनेन विधियोगेन कर्तव्यांशप्रकल्पना॥ .
ं८।२१२अ धर्मार्थं येन दत्तं स्यात् कस्मै चिद् याचते धनम्।
ं८।२१२च् पश्चाच्च न तथा तत् स्यान्न देयं तस्य तद् भवेत्॥ .
ं८।२१३अ यदि संसाधयेत् तत् तु दर्पात्लोभेन वा पुनः।
ं८।२१३च् राज्ञा दाप्यः सुवर्णं स्यात् तस्य स्तेयस्य निष्कृतिः॥ .
ं८।२१४अ दत्तस्यैषौदिता धर्म्या यथावदनपक्रिया।
ं८।२१४च् अत ऊर्ध्वं प्रवक्ष्यामि वेतनस्यानपक्रियाम्॥ .
ं८।२१५अ भृतो नार्तो न कुर्याद् यो दर्पात् कर्म यथोदितम्। 
ं८।२१५च् स दण्ड्यः कृष्णलान्यष्टौ न देयं चास्य वेतनम्॥ .
ं८।२१६अ आर्तस्तु कुर्यात् स्वस्थः सन् यथाभाषितमादितः।
ं८।२१६च् स दीर्घस्यापि कालस्य तत्लभेतेव वेतनम्॥ .
ं८।२१७अ यथोक्तमार्तः सुस्थो वा यस्तत् कर्म न कारयेत्।
ं८।२१७च् न तस्य वेतनं देयमल्पोनस्यापि कर्मणः॥ .
ं८।२१८अ एष धर्मोऽखिलेनोक्तो वेतनादानकर्मणः।
ं८।२१८च् अत ऊर्ध्वं प्रवक्ष्यामि धर्मं समयभेदिनाम्॥ .
ं८।२१९अ यो ग्रामदेशसङ्घानां कृत्वा सत्येन संविदम्।
ं८।२१९च् विसंवदेन्नरो लोभात् तं राष्ट्राद् विप्रवासयेत्॥ .
ं८।२२०अ निगृह्य दापयेच्चैनं समयव्यभिचारिणम्।
ं८।२२०च् चतुःसुवर्णान् षण्निष्कांश्शतमानं च राजकम्॥ .
ं८।२२१अ एतद् दण्डविधिं कुर्याद् धार्मिकः पृथिवीपतिः।
ं८।२२१च् ग्रामजातिसमूहेषु समयव्यभिचारिणाम्॥ .
ं८।२२२अ क्रीत्वा विक्रीय वा किं चिद् यस्यैहानुशयो भवेत्।
ं८।२२२च् सोऽन्तर्दशाहात् तद् द्रव्यं दद्याच्चैवाददीत वा॥ .
ं८।२२३अ परेण तु दशाहस्य न दद्यान्नापि दापयेत्।
ं८।२२३च् आददानो ददत् चैव राज्ञा दण्ड्यौ शतानि षट्॥ .
ं८।२२४अ यस्तु दोषवतीं कन्यामनाख्याय प्रयच्छति।
ं८।२२४च् तस्य कुर्यान्नृपो दण्डं स्वयं षण्णवतिं पणान्॥ .
ं८।२२५अ अकन्येति तु यः कन्यां ब्रूयाद् द्वेषेण मानवः।
ं८।२२५च् स शतं प्राप्नुयाद् दण्डं तस्या दोषमदर्शयन्॥ .
ं८।२२६अ पाणिग्रहणिका मन्त्राः कन्यास्वेव प्रतिष्ठिताः।
ं८।२२६च् नाकन्यासु क्व चिन्नॄणां लुप्तधर्मक्रिया हि ताः॥ .
ं८।२२७अ पाणिग्रहणिका मन्त्रा नियतं दारलक्षणम्।
ं८।२२७च् तेषां निष्ठा तु विज्ञेया विद्वद्भिः सप्तमे पदे॥ .
ं८।२२८अ यस्मिन् यस्मिन् कृते कार्ये यस्येहानुशयो भवेत्।
ं८।२२८च् तमनेन विधानेन धर्म्ये पथि निवेशयेत्॥ .
ं८।२२९अ पशुषु स्वामिनां चैव पालानां च व्यतिक्रमे।
ं८।२२९च् विवादं सम्प्रवक्ष्यामि यथावद् धर्मतत्त्वतः॥ .
ं८।२३०अ दिवा वक्तव्यता पाले रात्रौ स्वामिनि तद्गृहे।
ं८।२३०च् योगक्षेमेऽन्यथा चेत् तु पालो वक्तव्यतामियात्॥ .
ं८।२३१अ गोपः क्षीरभृतो यस्तु स दुह्याद् दशतो वराम्।
ं८।२३१च् गोस्वाम्यनुमते भृत्यः सा स्यात् पालेऽभृते भृतिः॥ .
ं८।२३२अ नष्टं विनष्टं कृमिभिः श्वहतं विषमे मृतम्।
ं८।२३२च् हीनं पुरुषकारेण प्रदद्यात् पाल एव तु॥ .
ं८।२३३अ विघुष्य तु हृतं चौरैर्न पालो दातुमर्हति।
ं८।२३३च् यदि देशे च काले च स्वामिनः स्वस्य शंसति॥ .
ं८।२३४अ कर्णौ चर्म च वालांश्च बस्तिं स्नायुं च रोचनाम्।
ं८।२३४च् पशुषु स्वामिनां दद्यान् मृतेष्वङ्कानि दर्शयेत्॥ .
ं८।२३५अ अजाविके तु संरुद्धे वृकैः पाले त्वनायति।
ं८।२३५च् यां प्रसह्य वृको हन्यात् पाले तत् किल्बिषं भवेत्॥ .
ं८।२३६अ तासां चेदवरुद्धानां चरन्तीनां मिथो वने।
ं८।२३६च् यामुत्प्लुत्य वृको हन्यान्न पालस्तत्र किल्बिषी॥ .
ं८।२३७अ धनुःशतं परीहारो ग्रामस्य स्यात् समन्ततः।
ं८।२३७च् शम्यापातास्त्रयो वाऽपि त्रिगुणो नगरस्य तु॥ .
ं८।२३८अ तत्रापरिवृतं धान्यं विहिंस्युः पशवो यदि।
ं८।२३८च् न तत्र प्रणयेद् दण्डं नृपतिः पशुरक्षिणाम्॥ .।
ं८।२३९अ वृतिं तत्र प्रकुर्वीत यामुष्त्रो न विलोकयेत्।
ं८।२३९च् छिद्रं च वारयेत् सर्वं श्वसूकरमुखानुगम्॥ .
ं८।२४०अ पथि क्षेत्रे परिवृते ग्रामान्तीयेऽथ वा पुनः।
ं८।२४०च् सपालः शतदण्डार्हो विपालान् वारयेत् पशून्॥ .
ं८।२४१अ क्षेत्रेष्वन्येषु तु पशुः सपादं पणमर्हति।
ं८।२४१च् सर्वत्र तु सदो देयः क्षेत्रिकस्यैति धारणा॥ .
ं८।२४२अ अनिर्दशाहां गां सूतां वृषान् देवपशूंस्तथा।
ं८।२४२च् सपालान् वा विपालान् वा न दण्ड्यान् मनुरब्रवीत्॥ .
ं८।२४३अ क्षेत्रियस्यात्यये दण्डो भागाद् दशगुणो भवेत्। 
ं८।२४३च् ततोऽर्धदण्डो भृत्यानामज्ञानात् क्षेत्रिकस्य तु॥ .
ं८।२४४अ एतद् विधानमातिष्ठेद् धार्मिकः पृथिवीपतिः।
ं८।२४४च् स्वामिनां च पशूनां च पालानां च व्यतिक्रमे॥ .
ं८।२४५अ सीमां प्रति समुत्पन्ने विवादे ग्रामयोर्द्वयोः।
ं८।२४५च् ज्येष्ठे मासि नयेत् सीमां सुप्रकाशेषु सेतुषु॥ .
ं८।२४६अ सीमावृक्षांश्च कुर्वीत न्यग्रोधाश्वत्थकिंशुकान्।
ं८।२४६च् शाल्मलीन् सालतालांश्च क्षीरिणश्चैव पादपान्॥ .
ं८।२४७अ गुल्मान् वेणूंश्च विविधान् शमीवल्लीस्थलानि च।
ं८।२४७च् शरान् कुब्जकगुल्मांश्च तथा सीमा न नश्यति॥ .
ं८।२४८अं२५०अ तडागान्युदपानानि वाप्यः प्रस्रवणानि च।
ं८।२४८च्ं२५०च् सीमासन्धिषु कार्याणि देवतायतनानि च॥ .
ं८।२४९अ उपछन्नानि चान्यानि सीमालिङ्गानि कारयेत्।
ं८।२४९च् सीमाज्ञाने नृणां वीक्ष्य नित्यं लोके विपर्ययम्॥ .
ं८।२५०अं२४८अ अश्मनोऽस्थीनि गोवालांस्तुषान् भस्म कपालिकाः।
ं८।२५०च्ं२४८च् करीषमिष्टकाऽङ्गारां शर्करा वालुकास्तथा ॥ .
ं८।२५१अ यानि चैवम्प्रकाराणि कालाद् भूमिर्न भक्षयेत्।
ं८।२५१च् तानि सन्धिषु सीमायामप्रकाशानि कारयेत्॥ .
ं८।२५२अ एतैर्लिङ्गैर्नयेत् सीमां राजा विवदमानयोः।
ं८।२५२च् पूर्वभुक्त्या च सततमुदकस्यागमेन च॥ .
ं८।२५३अ यदि स्ंशय एव स्यात्लिङ्गानामपि दर्शने।
ं८।२५३च् साक्षिप्रत्यय एव स्यात् सीमावादविनिर्णयः॥ .
ं८।२५४अ ग्रामीयककुलानां च समक्षं सीम्नि साक्षिणः। 
ं८।२५४च् प्रष्टव्याः सीमलिङ्गानि तयोश्चैव विवादिनोः॥ .
ं८।२५५अ ते पृष्तास्तु यथा ब्रूयुः समस्ताः सीम्नि निश्चयम्।
ं८।२५५च् निबध्नीयात् तथा सीमां सर्वांस्तांश्चैव नामतः॥ .
ं८।२५६अ शिरोभिस्ते गृहीत्वोर्वीं स्रग्विणो रक्तवाससः।
ं८।२५६च् सुकृतैः शापिताः स्वैः स्वैर्नयेयुस्ते समञ्जसम्॥ .
ं८।२५७अ यथोक्तेन नयन्तस्ते पूयन्ते सत्यसाक्षिणः।
ं८।२५७च् विपरीतं नयन्तस्तु दाप्याः स्युर्द्विशतं दमम्॥ .
ं८।२५८अ साक्ष्यभावे तु चत्वारो ग्रामाः सामन्तवासिनः । 
ं८।२५८च् सीमाविनिर्णयं कुर्युः प्रयता राजसन्निधौ॥ .
ं८।२५९अ सामन्तानामभावे तु मौलानां सीम्नि साक्षिणाम्।
ं८।२५९च् इमानप्यनुयुञ्जीत पुरुषान् वनगोचरान्॥ .
ं८।२६०अ व्याधांशाकुनिकान् गोपान् कैवर्तान् मूलखानकान्।
ं८।२६०च् व्यालग्राहानुञ्छवृत्तीनन्यांश्च वनचारिणः॥ .
ं८।२६१अ ते पृष्टास्तु यथा ब्रूयुः सीमासन्धिषु लक्षणम्।
ं८।२६१च् तत् तथा स्थापयेद् राजा धर्मेण ग्रामयोर्द्वयोः॥ .
ं८।२६२अ क्षेत्रकूपतडागानामारामस्य गृहस्य च।
ं८।२६२च् सामन्तप्रत्ययो ज्ञेयः सीमासेतुविनिर्णयः॥ .
ं८।२६३अ सामन्ताश्चेत्मृषा ब्रूयुः सेतौ विवादतां नृणाम्।
ं८।२६३च् सर्वे पृथक् पृथग् दण्ड्या राज्ञा मध्यमसाहसम्॥ .
ं८।२६४अ गृहं तडागमारामं क्षेत्रं वा भीषया हरन्।
ं८।२६४च् शतानि पञ्च दण्ड्यः स्यादज्ञानाद् द्विशतो दमः॥ .
ं८।२६५अ सीमायामविषह्यायां स्वयं राजैव धर्मवित्।
ं८।२६५च् प्रदिशेद् भूमिमेकेषामुपकारादिति स्थितिः॥ .
ं८।२६६अ एषोऽखिलेनाभिहितो धर्मः सीमाविनिर्णये।
ं८।२६६च् अत ऊर्ध्वं प्रवक्ष्यामि वाक्पारुष्यविनिर्णयम्॥ .
ं८।२६७अ शतं ब्राह्मणमाक्रुश्य क्षत्रियो दण्डमर्हति।
ं८।२६७च् वैश्योऽप्यर्धशतं द्वे वा शूद्रस्तु वधमर्हति॥ .
ं८।२६८अ पञ्चाशद् ब्राह्मणो दण्ड्यः क्षत्रियस्याभिशंसने।
ं८।२६८च् वैश्ये स्यादर्धपञ्चाशत्शूद्रे द्वादशको दमः॥ .
ं८।२६९अ समवर्णे द्विजातीनां द्वादशैव व्यतिक्रमे।
ं८।२६९च् वादेष्ववचनीयेषु तदेव द्विगुणं भवेत्॥ .
ं८।२७०अ एकजातिर्द्विजातींस्तु वाचा दारुणया क्षिपन्।
ं८।२७०च् जिह्वायाः प्राप्नुयाच्छेदं जघन्यप्रभवो हि सः॥ .
ं८।२७१अ नामजातिग्रहं त्वेषामभिद्रोहेण कुर्वतः।
ं८।२७१च् निक्षेप्योऽयोमयः शङ्कुर्ज्वलन्नास्ये दशाङ्गुलः॥ .
ं८।२७२अ धर्मोपदेशं दर्पेण विप्राणामस्य कुर्वतः।
ं८।२७२च् तप्तमासेचयेत् तैलं वक्त्रे श्रोत्रे च पार्थिवः॥ .
ं८।२७३अ श्रुतं देशं च जातिं च कर्म शरीरमेव च ।
ं८।२७३च् वितथेन ब्रुवन् दर्पाद् दाप्यः स्याद् द्विशतं दमम्॥ .
ं८।२७४अ काणं वाऽप्यथ वा खञ्जमन्यं वाऽपि तथाविधम्।
ं८।२७४च् तथ्येनापि ब्रुवन् दाप्यो दण्डं कार्षापणावरम्॥ .
ं८।२७५अ मातरं पितरं जायां भ्रातरं तनयं गुरुम्।
ं८।२७५च् आक्षारयंशतं दाप्यः पन्थानं चाददद् गुरोः॥ .
ं८।२७६अ ब्राह्मणक्षत्रियाभ्यां तु दण्डः कार्यो विजानता।
ं८।२७६च् ब्राह्मणे साहसः पूर्वः क्षत्रिये त्वेव मध्यमः॥ .
ं८।२७७अ विट् शूद्रयोरेवमेव स्वजातिं प्रति तत्त्वतः।
ं८।२७७च् छेदवर्जं प्रणयनं दण्डस्यैति विनिश्चयः॥ .
ं८।२७८अ एष दण्डविधिः प्रोक्तो वाक्पारुष्यस्य तत्त्वतः।
ं८।२७८च् अत ऊर्ध्वं प्रवक्ष्यामि दण्डपारुष्यनिर्णयम्॥ .
ं८।२७९अ येन केन चिदङ्गेन हिंस्याच्चेत्श्रेष्ठमन्त्यजः।
ं८।२७९च् छेत्तव्यं तद् तदेवास्य तन् मनोरनुशासनम्॥ .
ं८।२८०अ पाणिमुद्यम्य दण्डं वा पाणिच्छेदनमर्हति।
ं८।२८०च् पादेन प्रहरन् कोपात् पादच्छेदनमर्हति॥ .
ं८।२८१अ सहासनमभिप्रेप्सुरुत्कृष्टस्यापकृष्टजः।
ं८।२८१च् कट्यां कृताङ्को निर्वास्यः स्फिचं वाऽस्यावकर्तयेत्॥ .
ं८।२८२अ अवनिष्ठीवतो दर्पाद् द्वावोष्ठौ छेदयेन्नृपः।
ं८।२८२च् अवमूत्रयतो मेढ्रमवशर्धयतो गुदम्॥ .
ं८।२८३अ केशेषु गृह्णतो हस्तौ छेदयेदविचारयन्।
ं८।२८३च् पादयोर्दाढिकायां च ग्रीवायां वृषणेषु च॥ .
ं८।२८४अ त्वग्भेदकः शतं दण्ड्यो लोहितस्य च दर्शकः।
ं८।२८४च् मांसभेत्ता तु षट् निष्कान् प्रवास्यस्त्वस्थिभेदकः॥ .
ं८।२८५अ वनस्पतीनां सर्वेषामुपभोगो यथा यथा।
ं८।२८५च् यथा तथा दमः कार्यो हिंसायामिति धारणा॥ .
ं८।२८६अ मनुष्याणां पशूनां च दुःखाय प्रहृते सति।
ं८।२८६च् यथा यथा महद् दुःखं दण्डं कुर्यात् तथा तथा॥ .
ं८।२८७अ अङ्गावपीडनायां च व्रणशोणितयोस्तथा। 
ं८।२८७च् समुत्थानव्ययं दाप्यः सर्वदण्डमथापि वा॥ .
ं८।२८८अ द्रव्याणि हिंस्याद् यो यस्य ज्ञानतोऽज्ञानतोऽपि वा।
ं८।२८८च् स तस्योत्पादयेत् तुष्टिं राज्ञे दद्याच्च तत्समम्॥ .
ं८।२८९अ चर्मचार्मिकभाण्डेषु काष्ठलोष्टमयेषु।
ं८।२८९च् मूल्यात् पञ्चगुणो दण्डः पुष्पमूलफलेषु च॥ .
ं८।२९०अ यानस्य चैव यातुश्च यानस्वामिन एव च।
ं८।२९०च् दशातिवर्तनान्याहुः शेषे दण्डो विधीयते॥ .
ं८।२९१अ छिन्ननास्ये भग्नयुगे तिर्यक्प्रतिमुखागते।
ं८।२९१च् अक्षभङ्गे च यानस्य चक्रभङ्गे तथैव च॥ .
ं८।२९२अ छेदने चैव यन्त्राणां योक्त्ररश्म्योस्तथैव च।
ं८।२९२च् आक्रन्दे चाप्यपैहीति न दण्डं मनुरब्रवीत्॥ .
ं८।२९३अ यत्रापवर्तते युग्यं वैगुण्यात् प्राजकस्य तु।
ं८।२९३च् तत्र स्वामी भवेद् दण्ड्यो हिंसायां द्विशतं दमम्॥ .
ं८।२९४अ प्राजकश्चेद् भवेदाप्तः प्राजको दण्डमर्हति।
ं८।२९४च् युग्यस्थाः प्राजकेऽनाप्ते सर्वे दण्ड्याः शतं शतम्॥ .
ं८।२९५अ स चेत् तु पथि संरुद्धः पशुभिर्वा रथेन वा।
ं८।२९५च् प्रमापयेत् प्राणभृतस्तत्र दण्डोऽविचारितः॥ .
ं८।२९६अ मनुष्यमारणे क्षिप्रं चौरवत् किल्बिषं भवेत्।
ं८।२९६च् प्राणभृत्सु महत्स्वर्धं गोगजोष्ट्रहयादिषु॥ .
ं८।२९७अ क्षुद्रकाणां पशूनां तु हिंसायां द्विशतो दमः।
ं८।२९७च् पञ्चाशत् तु भवेद् दण्डः शुभेषु मृगपक्षिषु॥ .
ं८।२९८अ गर्धभाजाविकानां तु दण्डः स्यात् पञ्चमाषिकः। 
ं८।२९८च् माषिकस्तु भवेद् दण्डः श्वसूकरनिपातने॥ .
ं८।२९९अ भार्या पुत्रश्च दासश्च प्रेष्यो भ्रात्रा च सौदरः।
ं८।२९९च् प्राप्तापराधास्ताड्याः स्यू रज्ज्वा वेणुदलेन वा॥ .
ं८।३००अ पृष्ठतस्तु शरीरस्य नोत्तमाङ्गे कथं चन।
ं८।३००च् अतोऽन्यथा तु प्रहरन् प्राप्तः स्याच्चौरकिल्बिषम्॥ .
ं८।३०१अ एषोऽखिलेनाभिहितो दण्डपारुष्यनिर्णयः।
ं८।३०१च् स्तेनस्यातः प्रवक्ष्यामि विधिं दण्डविनिर्णये॥ .
ं८।३०२अ परमं यत्नमातिष्ठेत् स्तेनानां निग्रहे नृपः।
ं८।३०२च् स्तेनानां निग्रहादस्य यशो राष्ट्रं च वर्धते॥ .
ं८।३०३अ अभयस्य हि यो दाता स पूज्यः सततं नृपः।
ं८।३०३च् सत्त्रं हि वर्धते तस्य सदैवाभयदक्षिणम्॥ .
ं८।३०४अ सर्वतो धर्मषड्भागो राज्ञो भवति रक्षतः।
ं८।३०४च् अधर्मादपि षड्भागो भवत्यस्य ह्यरक्षतः॥ .
ं८।३०५अ यदधीते यद् यजते यद् ददाति यदर्चति।
ं८।३०५च् तस्य षड्भागभाग् राजा सम्यग् भवति रक्षणात्॥ .
ं८।३०६अ रक्षन् धर्मेण भूतानि राजा वध्यांश्च घातयन्।
ं८।३०६च् यजतेऽहरहर्यज्ञैः सहस्रशतदक्षिणैः॥ .
ं८।३०७अ योऽरक्षन् बलिमादत्ते करं शुल्कं च पार्थिवः।
ं८।३०७च् प्रतिभागं च दण्डं च स सद्यो नरकं व्रजेत्॥ .
ं८।३०८अ अरक्षितारं राजानं बलिषड्भागहारिणम्। 
ं८।३०८च् तमाहुः सर्वलोकस्य समग्रमलहारकम्॥ .
ं८।३०९अ अनपेक्षितमर्यादं नास्तिकं विप्रलुम्पकम्। 
ं८।३०९च् अरक्षितारमत्तारं नृपं विद्यादधोगतिम्॥ .
ं८।३१०अ अधार्मिकं त्रिभिर्न्यायैर्निगृह्णीयात् प्रयत्नतः।
ं८।३१०च् निरोधनेन बन्धेन विविधेन वधेन च॥ .
ं८।३११अ निग्रहेण हि पापानां साधूनां सङ्ग्रहेण च।
ं८।३११च् द्विजातय इवैज्याभिः पूयन्ते सततं नृपाः॥ .
ं८।३१२अ क्षन्तव्यं प्रभुणा नित्यं क्षिपतां कार्यिणां नृणाम्।
ं८।३१२च् बालवृद्धातुराणां च कुर्वता हितमात्मनः॥ .
ं८।३१३अ यः क्षिप्तो मर्षयत्यार्तैस्तेन स्वर्गे महीयते।
ं८।३१३च् यस्त्वैश्वर्यान्न क्षमते नरकं तेन गच्छति॥ .
ं८।३१४अ राजा स्तेनेन गन्तव्यो मुक्तकेशेन धावता। 
ं८।३१४च् आचक्षाणेन तत् स्तेयमेवङ्कर्माऽस्मि शाधि माम्॥ .
ं८।३१५अ स्कन्धेनादाय मुसलं लगुडं वाऽपि खादिरम्। 
ं८।३१५च् शक्तिं चोभयतस्तीक्ष्णामायसं दण्डमेव वा॥ .
ं८।३१६अ शासनाद् वा विमोक्षाद् वा स्तेनः स्तेयाद् विमुच्यते।
ं८।३१६च् अशासित्वा तु तं राजा स्तेनस्याप्नोति किल्बिषम्॥ .
ं८।३१७अ अन्नादे भ्रूणहा मार्ष्टि पत्यौ भार्याऽपचारिणी।
ं८।३१७च् गुरौ शिष्यश्च याज्यश्च स्तेनो राजनि किल्बिषम्॥ .
ं८।३१८अ राजभिः कृतदण्डास्तु कृत्वा पापानि मानवाः। 
ं८।३१८च् निर्मलाः स्वर्गमायान्ति सन्तः सुकृतिनो यथा॥ .
ं८।३१९अ यस्तु रज्जुं घटं कूपाद्द् हरेद् भिन्द्याच्च यः प्रपाम्।
ं८।३१९च् स दण्डं प्राप्नुयान् माषं तच्च तस्मिन् समाहरेत्॥ .
ं८।३२०अ धान्यं दशभ्यः कुम्भेभ्यो हरतोऽभ्यधिकं वधः।
ं८।३२०च् शेषेऽप्येकादशगुणं दाप्यस्तस्य च तद् धनम्॥ .
ं८।३२१अ तथा धरिममेयानां शतादभ्यधिके वधः।
ं८।३२१च् सुवर्णरजतादीनामुत्तमानां च वाससाम्॥ .
ं८।३२२अ पञ्चाशतस्त्वभ्यधिके हस्तच्छेदनमिष्यते।
ं८।३२२च् शेषे त्वेकादशगुणं मूल्याद् दण्डं प्रकल्पयेत्॥ .
ं८।३२३अ पुरुषाणां कुलीनानां नारीणां च विशेषतः।
ं८।३२३च् मुख्यानां चैव रत्नानां हरणे वधमर्हति॥ .
ं८।३२४अ महापशूनां हरणे शस्त्राणामौषधस्य च।
ं८।३२४च् कालमासाद्य कार्यं च दण्डं राजा प्रकल्पयेत्॥ .
ं८।३२५अ गोषु ब्राह्मणसंस्थासु छुरिकायाश्च भेदने। 
ं८।३२५च् पशूनां हरणे चैव सद्यः कार्योऽर्धपादिकः॥ .
ं८।३२६अ सूत्रकार्पासकिण्वानां गोमयस्य गुडस्य च।
ं८।३२६च् दध्नः क्षीरस्य तक्रस्य पानीयस्य तृणस्य च॥ .
ं८।३२७अ वेणुवैदलभाण्डानां लवणानां तथैव च।
ं८।३२७च् मृण्मयानां च हरणे मृदो भस्मन एव च॥ .
ं८।३२८अ मत्स्यानां पक्षिणां चैव तैलस्य च घृतस्य च।
ं८।३२८च् मांसस्य मधुनश्चैव यच्चान्यत् पशुसम्भवम्॥ .
ं८।३२९अ अन्येषां चैवमादीनां मद्यानामोदनस्य च। 
ं८।३२९च् पक्वान्नानां च सर्वेषां तन्मुल्याद् द्विगुणो दमः॥ .
ं८।३३०अ पुष्पेषु हरिते धान्ये गुल्मवल्लीनगेषु च।
ं८।३३०च् अन्येष्वपरिपूतेषु दण्डः स्यात् पञ्चकृष्णलः॥ .
ं८।३३१अ परिपूतेषु धान्येषु शाकमूलफलेषु च।
ं८।३३१च् निरन्वये शतं दण्डः सान्वयेऽर्धशतं दमः॥ .
ं८।३३२अ स्यात् साहसं त्वन्वयवत् प्रसभं कर्म यत् कृतम्।
ं८।३३२च् निरन्वयं भवेत् स्तेयं हृत्वाऽपव्ययते च यत्॥ .
ं८।३३३अ यस्त्वेतान्युपकॢप्तानि द्रव्याणि स्तेनयेन्नरः।
ं८।३३३च् तमाद्यं दण्डयेद् राजा यश्चाग्निं चोरयेद् गृहात्॥ .
ं८।३३४अ येन येन यथाङ्गेन स्तेनो नृषु विचेष्टते।
ं८।३३४च् तत् तदेव हरेत् तस्य प्रत्यादेशाय पार्थिवः॥ .
ं८।३३५अ पिताऽचार्यः सुहृत्माता भार्या पुत्रः पुरोहितः।
ं८।३३५च् नादण्ड्यो नाम राज्ञोऽस्ति यः स्वधर्मे न तिष्ठति॥ .
ं८।३३६अ कार्षापणं भवेद् दण्ड्यो यत्रान्यः प्राकृतो जनः।
ं८।३३६च् तत्र राजा भवेद् दण्ड्यः सहस्रमिति धारणा॥ .
ं८।३३७अ अष्टापाद्यं तु शूद्रस्य स्तेये भवति किल्बिषम्।
ं८।३३७च् षोडशैव तु वैश्यस्य द्वात्रिंशत् क्षत्रियस्य च॥ .
ं८।३३८अ ब्राह्मणस्य चतुःषष्टिः पूर्णं वाऽपि शतं भवेत्।
ं८।३३८च् द्विगुणा वा चतुःषष्टिस्तद्दोषगुणविद्द् हि सः॥ .
ं८।३३९अ वानस्पत्यं मूलफलं दार्वग्न्यर्थं तथैव च।
ं८।३३९च् तृणं च गोभ्यो ग्रासार्थमस्तेयं मनुरब्रवीत्॥ .
ं८।३४०अ योऽदत्तादायिनो हस्तात्लिप्सेत ब्राह्मणो धनम्।
ं८।३४०च् याजनाध्यापनेनापि यथा स्तेनस्तथैव सः॥ .
ं८।३४१अ द्विजोऽध्वगः क्षीणवृत्तिर्द्वाविक्षू द्वे च मूलके।
ं८।३४१च् आददानः परक्षेत्रात्न दण्डं दातुमर्हति॥ .
ं८।३४२अ असन्दितानां सन्दाता सन्दितानां च मोक्षकः।
ं८।३४२च् दासाश्वरथहर्ता च प्राप्तः स्याच्चोरकिल्बिषम्॥ .
ं८।३४३अ अनेन विधिना राजा कुर्वाणः स्तेननिग्रहम्।
ं८।३४३च् यशोऽस्मिन् प्राप्नुयात्लोके प्रेत्य चानुत्तमं सुखम्॥ .
ं८।३४४अ ऐन्द्रं स्थानमभिप्रेप्सुर्यशश्चाक्षयमव्ययम्।
ं८।३४४च् नोपेक्षेत क्षणमपि राजा साहसिकं नरम्॥ .
ं८।३४५अ वाग्दुष्टात् तस्कराच्चैव दण्डेनैव च हिंसतः।
ं८।३४५च् साहसस्य नरः कर्ता विज्ञेयः पापकृत्तमः॥ .
ं८।३४६अ साहसे वर्तमानं तु यो मर्षयति पार्थिवः।
ं८।३४६च् स विनाशं व्रजत्याशु विद्वेषं चाधिगच्छति॥ .
ं८।३४७अ न मित्रकारणाद् राजा विपुलाद् वा धनागमात्।
ं८।३४७च् समुत्सृजेत् साहसिकान् सर्वभूतभयावहान्॥ .
ं८।३४८अ शस्त्रं द्विजातिभिर्ग्राह्यं धर्मो यत्रोपरुध्यते।
ं८।३४८च् द्विजातीनां च वर्णानां विप्लवे कालकारिते॥ .
ं८।३४९अ आत्मनश्च परित्राणे दक्षिणानां च सङ्गरे।
ं८।३४९च् स्त्रीविप्राभ्युपपत्तौ च घ्नन् धर्मेण न दुष्यति॥ .
ं८।३५०अ गुरुं वा बालवृद्धौ वा ब्राह्मणं वा बहुश्रुतम्।
ं८।३५०च् आततायिनमायान्तं हन्यादेवाविचारयन्॥ .
ं८।३५१अ नाततायिवधे दोषो हन्तुर्भवति कश्चन।
ं८।३५१च् प्रकाशं वाऽप्रकाशं वा मन्युस्तं मन्युमृच्छति॥ .
ं८।३५२अ परदाराभिमर्शेषु प्रवृत्तान्नॄन् महीपतिः।
ं८।३५२च् उद्वेजनकरैर्दण्डैश्छिन्नयित्वा प्रवासयेत्॥ .
ं८।३५३अ तत्समुत्थो हि लोकस्य जायते वर्णसङ्करः।
ं८।३५३च् येन मूलहरोऽधर्मः सर्वनाशाय कल्पते॥ .
ं८।३५४अ परस्य पत्न्या पुरुषः सम्भाषां योजयन् रहः।
ं८।३५४च् पूर्वमाक्षारितो दोषैः प्राप्नुयात् पूर्वसाहसम्॥ .
ं८।३५५अ यस्त्वनाक्षारितः पूर्वमभिभाषते कारणात् ।
ं८।३५५च् न दोषं प्राप्नुयात् किं चिन्न हि तस्य व्यतिक्रमः॥ .
ं८।३५६अ परस्त्रियं योऽभिवदेत् तीर्थेऽरण्ये वनेऽपि वा।
ं८।३५६च् नदीनां वाऽपि सम्भेदे स सङ्ग्रहणमाप्नुयात्॥ .
ं८।३५७अ उपचारक्रिया केलिः स्पर्शो भूषणवाससाम्। 
ं८।३५७च् सह खट्वाऽसनं चैव सर्वं सङ्ग्रहणं स्मृतम्॥ .
ं८।३५८अ स्त्रियं स्पृशेददेशे यः स्पृष्टो वा मर्षयेत् तया।
ं८।३५८च् परस्परस्यानुमते सर्वं सङ्ग्रहणं स्मृतम्॥ .
ं८।३५९अ अब्राह्मणः सङ्ग्रहणे प्राणान्तं दण्डमर्हति।
ं८।३५९च् चतुर्णामपि वर्णानां दारा रक्ष्यतमाः सदा॥ .
ं८।३६०अ भिक्षुका बन्दिनश्चैव दीक्षिताः कारवस्तथा।
ं८।३६०च् सम्भाषणं सह स्त्रीभिः कुर्युरप्रतिवारिताः॥ .
ं८।३६१अ न सम्भाषां परस्त्रीभिः प्रतिषिद्धः समाचरेत्।
ं८।३६१च् निषिद्धो भाषमाणस्तु सुवर्णं दण्डमर्हति॥ .
ं८।३६२अ नैष चारणदारेषु विधिर्नात्मोपजीविषु।
ं८।३६२च् सज्जयन्ति हि ते नारीर्निगूढाश्चारयन्ति च॥ .
ं८।३६३अ किं चिदेव तु दाप्यः स्यात् सम्भाषां ताभिराचरन्।
ं८।३६३च् प्रैष्यासु चैकभक्तासु रहः प्रव्रजितासु च॥ .
ं८।३६४अ योऽकामां दूषयेत् कन्यां स सद्यो वधमर्हति।
ं८।३६४च् सकामां दूषयंस्तुल्यो न वधं प्राप्नुयान्नरः॥ .
ं८।३६५अ कन्यां भजन्तीमुत्कृष्टं न किं चिदपि दापयेत्।
ं८।३६५च् जघन्यं सेवमानां तु संयतां वासयेद् गृहे॥ .
ं८।३६६अ उत्तमां सेवमानस्तु जघन्यो वधमर्हति।
ं८।३६६च् शुल्कं दद्यात् सेवमानः समामिच्छेत् पिता यदि॥ .
ं८।३६७अ अभिषह्य तु यः कन्यां कुर्याद् दर्पेण मानवः।
ं८।३६७च् तस्याशु कर्त्ये अङ्गुल्यौ दण्डं चार्हति षट्शतम्॥ .
ं८।३६८अ सकामां दूषयंस्तुल्यो नाङ्गुलिछेदमाप्नुयात्।
ं८।३६८च् द्विशतं तु दमं दाप्यः प्रसङ्गविनिवृत्तये॥ .
ं८।३६९अ कन्यैव कन्यां या कुर्यात् तस्याः स्याद् द्विशतो दमः।
ं८।३६९च् शुल्कं च द्विगुणं दद्यात्शिफाश्चैवाप्नुयाद् दश॥ .
ं८।३७०अ या तु कन्यां प्रकुर्यात् स्त्री सा सद्यो मौण्ड्यमर्हति।
ं८।३७०च् अङ्गुल्योरेव वा छेदं खरेणोद्वहनं तथा॥ .
ं८।३७१अ भर्तारं लङ्घयेद् या तु स्त्री ज्ञातिगुणदर्पिता।
ं८।३७१च् तां श्वभिः खादयेद् राजा संस्थाने बहुसंस्थिते॥ .
ं८।३७२अ पुमांसं दाहयेत् पापं शयने तप्त आयसे।
ं८।३७२च् अभ्यादध्युश्च काष्ठानि तत्र दह्येत पापकृत्॥ .
ं८।३७३अ संवत्सराभिशस्तस्य दुष्टस्य द्विगुणो दमः। 
ं८।३७३च् व्रात्यया सह संवासे चाण्डाल्या तावदेव तु॥ .
ं८।३७४अ शूद्रो गुप्तमगुप्तं वा द्वैजातं वर्णमावसन्।
ं८।३७४च् अगुप्तमङ्गसर्वस्वैर्गुप्तं सर्वेण हीयते॥ .
ं८।३७५अ वैश्यः सर्वस्वदण्डः स्यात् संवत्सरनिरोधतः।
ं८।३७५च् सहस्रं क्षत्रियो दण्ड्यो मौण्ड्यं मूत्रेण चार्हति॥ .
ं८।३७६अ ब्राह्मणीं यद्यगुप्तां तु गच्छेतां वैश्यपार्थिवौ।
ं८।३७६च् वैश्यं पञ्चशतं कुर्यात् क्षत्रियं तु सहस्रिणम्॥ .
ं८।३७७अ उभावपि तु तावेव ब्राह्मण्या गुप्तया सह।
ं८।३७७च् विप्लुतौ शूद्रवद् दण्ड्यौ दग्धव्यौ वा कटाग्निना॥ .
ं८।३७८अ सहस्रं ब्राह्मणो दण्ड्यो गुप्तां विप्रां बलाद् व्रजन्।
ं८।३७८च् शतानि पञ्च दण्ड्यः स्यादिच्छन्त्या सह सङ्गतः॥ .
ं८।३७९अ मौण्ड्यं प्राणान्तिकं दण्डो ब्राह्मणस्य विधीयते। 
ं८।३७९च् इतरेषां तु वर्णानां दण्डः प्राणान्तिको भवेत्॥ .
ं८।३८०अ न जातु ब्राह्मणं हन्यात् सर्वपापेष्वपि स्थितम्।
ं८।३८०च् राष्ट्रादेनं बहिः कुर्यात् समग्रधनमक्षतम्॥ .
ं८।३८१अ न ब्राह्मणवधाद् भूयानधर्मो विद्यते भुवि।
ं८।३८१च् तस्मादस्य वधं राजा मनसाऽपि न चिन्तयेत्॥ .
ं८।३८२अ वैश्यश्चेत् क्षत्रियां गुप्तां वैश्यां वा क्षत्रियो व्रजेत्।
ं८।३८२च् यो ब्राह्मण्यामगुप्तायां तावुभौ दण्डमर्हतः॥ .
ं८।३८३अ सहस्रं ब्राह्मणो दण्डं दाप्यो गुप्ते तु ते व्रजन्।
ं८।३८३च् शूद्रायां क्षत्रियविशोः साहस्रो वै भवेद् दमः॥ .
ं८।३८४अ क्षत्रियायामगुप्तायां वैश्ये पञ्चशतं दमः।
ं८।३८४च् मूत्रेण मौण्ड्यमिच्छेत् तु क्षत्रियो दण्डमेव वा॥ .
ं८।३८५अ अगुप्ते क्षत्रियावैश्ये शूद्रां वा ब्राह्मणो व्रजन्।
ं८।३८५च् शतानि पञ्च दण्ड्यः स्यात् सहस्रं त्वन्त्यजस्त्रियम्॥ .
ं८।३८६अ यस्य स्तेनः पुरे नास्ति नान्यस्त्रीगो न दुष्टवाक्।
ं८।३८६च् न साहसिकदण्डघ्नो स राजा शक्रलोकभाक्॥ .
ं८।३८७अ एतेषां निग्रहो राज्ञः पञ्चानां विषये स्वके।
ं८।३८७च् सांराज्यकृत् सजात्येषु लोके चैव यशस्करः ॥ .
ं८।३८८अ ऋत्विजं यस्त्यजेद् याज्यो याज्यं चर्त्विक् त्यजेद् यदि।
ं८।३८८च् शक्तं कर्मण्यदुष्टं च तयोर्दण्डः शतं शतम्॥ .
ं८।३८९अ न माता न पिता न स्त्री न पुत्रस्त्यागमर्हति।
ं८।३८९च् त्यजन्नपतितानेतान् राज्ञा दण्ड्यः शतानि षट्॥ .
ं८।३९०अ आश्रमेषु द्विजातीनां कार्ये विवदतां मिथः।
ं८।३९०च् न विब्रूयान्नृपो धर्मं चिकीर्षन् हितमात्मनः॥ .
ं८।३९१अ यथार्हमेतानभ्यर्च्य ब्राह्मणैः सह पार्थिवः।
ं८।३९१च् सान्त्वेन प्रशमय्यादौ स्वधर्मं प्रतिपादयेत्॥ .
ं८।३९२अ प्रतिवेश्यानुवेश्यौ च कल्याणे विंशतिद्विजे।
ं८।३९२च् अर्हावभोजयन् विप्रो दण्डमर्हति माषकम्॥ .
ं८।३९३अ श्रोत्रियः श्रोत्रियं साधुं भूतिकृत्येष्वभोजयन्।
ं८।३९३च् तदन्नं द्विगुणं दाप्यो हिरण्यं चैव माषकम्॥ .
ं८।३९४अ अन्धो जडः पीठसर्पी सप्तत्या स्थविरश्च यः।
ं८।३९४च् श्रोत्रियेषूपकुर्वंश्च न दाप्याः केन चित् करम्॥ .
ं८।३९५अ श्रोत्रियं व्याधितार्तौ च बालवृद्धावकिञ्चनम्।
ं८।३९५च् महाकुलीनमार्यं च राजा सम्पूजयेत् सदा॥ .
ं८।३९६अ शाल्मलीफलके श्लक्ष्णे नेनिज्यान्नेजकः शनैः।
ं८।३९६च् न च वासांसि वासोभिर्निर्हरेन्न च वासयेत्॥ .
ं८।३९७अ तन्तुवायो दशपलं दद्यादेकपलाधिकम्।
ं८।३९७च् अतोऽन्यथा वर्तमानो दाप्यो द्वादशकं दमम्॥ .
ं८।३९८अ शुल्कस्थानेषु कुशलाः सर्वपण्यविचक्षणाः।
ं८।३९८च् कुर्युरर्घं यथापण्यं ततो विंशं नृपो हरेत्॥ .
ं८।३९९अ राज्ञः प्रख्यातभाण्डानि प्रतिषिद्धानि यानि च।
ं८।३९९च् ताणि निर्हरतो लोभात् सर्वहारं हरेन्नृपः॥ .
ं८।४००अ शुल्कस्थानं परिहरन्नकाले क्रयविक्रयी।
ं८।४००च् मिथ्यावादी च सङ्ख्याने दाप्योऽष्टगुणमत्ययम्॥ .
ं८।४०१अ आगमं निर्गमं स्थानं तथा वृद्धिक्षयावुभौ।
ं८।४०१च् विचार्य सर्वपण्यानां कारयेत् क्रयविक्रयौ॥ .
ं८।४०२अ पञ्चरात्रे पञ्चरात्रे पक्षे पक्षेऽथ वा गते।
ं८।४०२च् कुर्वीत चैषां प्रत्यक्षमर्घसंस्थापनं नृपः॥ .
ं८।४०३अ तुलामानं प्रतीमानं सर्वं च स्यात् सुलक्षितम्।
ं८।४०३च् षट्सु षट्सु च मासेषु पुनरेव परीक्षयेत्॥ .
ं८।४०४अ पणं यानं तरे दाप्यं पौरुषोऽर्धपणं तरे।
ं८।४०४च् पादं पशुश्च योषित्च पादार्धं रिक्तकः पुमान्॥ .
ं८।४०५अ भाण्डपूर्णानि यानानि तार्यं दाप्यानि सारतः।
ं८।४०५च् रिक्तभाण्डानि यत् किं चित् पुमांसश्चपरिच्छदाः॥ .
ं८।४०६अ दीर्घाध्वनि यथादेशं यथाकालं तरो भवेत्।
ं८।४०६च् नदीतीरेषु तद् विद्यात् समुद्रे नास्ति लक्षणम्॥ .
ं८।४०७अ गर्भिणी तु द्विमासादिस्तथा प्रव्रजितो मुनिः।
ं८।४०७च् ब्राह्मणा लिङ्गिनश्चैव न दाप्यास्तारिकं तरे॥ .
ं८।४०८अ यन्नावि किं चिद् दाशानां विशीर्येतापराधतः।
ं८।४०८च् तद् दाशैरेव दातव्यं समागम्य स्वतोऽंशतः॥ .
ं८।४०९अ एष नौयायिनामुक्तो व्यवहारस्य निर्णयः।
ं८।४०९च् दाशापराधतस्तोये दैविके नास्ति निग्रहः॥ .
ं८।४१०अ वाणिज्यं कारयेद् वैश्यं कुसीदं कृषिमेव च।
ं८।४१०च् पशूनां रक्षणं चैव दास्यं शूद्रं द्विजन्मनाम्॥ .
ं८।४११अ क्षत्रियं चैव वैश्यं च ब्राह्मणो वृत्तिकर्शितौ।
ं८।४११च् बिभृयादानृशंस्येन स्वानि कर्माणि कारयेत्॥ .
ं८।४१२अ दास्यं तु कारयन्लोभाद् ब्राह्मणः संस्कृतान् द्विजान्।
ं८।४१२च् अनिच्छतः प्राभवत्याद् राज्ञा दण्ड्यः शतानि षट्॥ .
ं८।४१३अ शूद्रं तु कारयेद् दास्यं क्रीतमक्रीतमेव वा।
ं८।४१३च् दास्यायैव हि सृष्टोऽसौ ब्राह्मणस्य स्वयम्भुवा॥ .
ं८।४१४अ न स्वामिना निसृष्टोऽपि शूद्रो दास्याद् विमुच्यते।
ं८।४१४च् निसर्गजं हि तत् तस्य कस्तस्मात् तदपोहति॥ .
ं८।४१५अ ध्वजाहृतो भक्तदासो गृहजः क्रीतदत्त्रिमौ।
ं८।४१५च् पैत्रिको दण्डदासश्च सप्तैते दासयोनयः॥ .
ं८।४१६अ भार्या पुत्रश्च दासश्च त्रय एवाधनाः स्मृताः।
ं८।४१६च् यत् ते समधिगच्छन्ति यस्य ते तस्य तद् धनम्॥ .
ं८।४१७अ विस्रब्धं ब्राह्मणः शूद्राद् द्रव्योपादानमाचरेत्।
ं८।४१७च् न हि तस्यास्ति किं चित् स्वं भर्तृहार्यधनो हि सः॥ .
ं८।४१८अ वैश्यशूद्रौ प्रयत्नेन स्वानि कर्माणि कारयेत्।
ं८।४१८च् तौ हि च्युतौ स्वकर्मभ्यः क्षोभयेतामिदं जगत्॥ .
ं८।४१९अ अहन्यहन्यवेक्षेत कर्मान्तान् वाहनानि च।
ं८।४१९च् आयव्ययौ च नियतावाकरान् कोशमेव च॥ .
ं८।४२०अ एवं सर्वानिमान् राजा व्यवहारान् समापयन्।
ं८।४२०च् व्यपोह्य किल्बिषं सर्वं प्राप्नोति परमां गतिम्॥ .
अध्याय ९
ं९।०१अ पुरुषस्य स्त्रियाश्चैव धर्मे वर्त्मनि तिष्ठतोः। 
ं९।०१च् संयोगे विप्रयोगे च धर्मान् वक्ष्यामि शाश्वतान्॥ .
ं९।०२अ अस्वतन्त्राः स्त्रियः कार्याः पुरुषैः स्वैर्दिवानिशम्।
ं९।०२च् विषयेषु च सज्जन्त्यः संस्थाप्या आत्मनो वशे॥ .
ं९।०३अ पिता रक्षति कौमारे भर्ता रक्षति यौवने।
ं९।०३च् रक्षन्ति स्थविरे पुत्रा न स्त्री स्वातन्त्र्यमर्हति॥ .
ं९।०४अ कालेऽदाता पिता वाच्यो वाच्यश्चानुपयन् पतिः।
ं९।०४च् मृते भर्तरि पुत्रस्तु वाच्यो मातुररक्षिता॥ .
ं९।०५अ सूक्ष्मेभ्योऽपि प्रसङ्गेभ्यः स्त्रियो रक्ष्या विशेषतः। 
ं९।०५च् द्वयोर्हि कुलयोः शोकमावहेयुररक्षिताः॥ .
ं९।०६अ इमं हि सर्ववर्णानां पश्यन्तो धर्ममुत्तमम्।
ं९।०६च् यतन्ते रक्षितुं भार्यां भर्तारो दुर्बला अपि॥ .
ं९।०७अ स्वां प्रसूतिं चरित्रं च कुलमात्मानमेव च।
ं९।०७च् स्वं च धर्मं प्रयत्नेन जायां रक्षन् हि रक्षति॥ .
ं९।०८अ पतिर्भार्यां सम्प्रविश्य गर्भो भूत्वैह जायते।
ं९।०८च् जायायास्तद् हि जायात्वं यदस्यां जायते पुनः॥ .
ं९।०९अ यादृशं भजते हि स्त्री सुतं सूते तथाविधम्।
ं९।०९च् तस्मात् प्रजाविशुद्ध्यर्थं स्त्रियं रक्षेत् प्रयत्नतः॥ .
ं९।१०अ न कश्चिद् योषितः शक्तः प्रसह्य परिरक्षितुम्।
ं९।१०च् एतैरुपाययोगैस्तु शक्यास्ताः परिरक्षितुम्॥ .
ं९।११अ अर्थस्य सङ्ग्रहे चैनां व्यये चैव नियोजयेत्।
ं९।११च् शौचे धर्मेऽन्नपक्त्यां च पारिणाह्यस्य वेक्षणे॥ .
ं९।१२अ अरक्षिता गृहे रुद्धाः पुरुषैराप्तकारिभिः।
ं९।१२च् आत्मानमात्मना यास्तु रक्षेयुस्ताः सुरक्षिताः॥ .
ं९।१३अ पानं दुर्जनसंसर्गः पत्या च विरहोऽटनम्।
ं९।१३च् स्वप्नोऽन्यगेहवासश्च नारीसन्दूषणानि षट्॥ .
ं९।१४अ नैता रूपं परीक्षन्ते नासां वयसि संस्थितिः।
ं९।१४च् सुरूपं वा विरूपं वा पुमानित्येव भुञ्जते॥ .
ं९।१५अ पौंश्चल्याच्चलचित्ताच्च नैस्नेह्याच्च स्वभावतः। 
ं९।१५च् रक्षिता यत्नतोऽपीह भर्तृष्वेता विकुर्वते॥ .
ं९।१६अ एवं स्वभावं ज्ञात्वाऽसां प्रजापतिनिसर्गजम्।
ं९।१६च् परमं यत्नमातिष्ठेत् पुरुषो रक्षणं प्रति॥ .
ं९।१७अ शय्याऽऽसनमलङ्कारं कामं क्रोधमनार्जवम्। ंअनार्यतां 
ं९।१७च् द्रोहभावं कुचर्यां च स्त्रीभ्यो मनुरकल्पयत्॥ .
ं९।१८अ नास्ति स्त्रीणां क्रिया मन्त्रैरिति धर्मे व्यवस्थितिः।
ं९।१८च् निरिन्द्रिया ह्यमन्त्राश्च स्त्रीभ्यो अनृतमिति स्थितिः॥ .
ं९।१९अ तथा च श्रुतयो बह्व्यो निगीता निगमेष्वपि।
ं९।१९च् स्वालक्षण्यपरीक्षार्थं तासां शृणुत निष्कृतीः॥ .
ं९।२०अ यन् मे माता प्रलुलुभे विचरन्त्यपतिव्रता।
ं९।२०च् तन् मे रेतः पिता वृङ्क्तामित्यस्यैतन्निदर्शनम्॥ .
ं९।२१अ ध्यायत्यनिष्टं यत् किं चित् पाणिग्राहस्य चेतसा।
ं९।२१च् तस्यैष व्यभिचारस्य निह्नवः सम्यगुच्यते॥ .
ं९।२२अ यादृग्गुणेन भर्त्रा स्त्री संयुज्येत यथाविधि।
ं९।२२च् तादृग्गुणा सा भवति समुद्रेणैव निम्नगा॥ .
ं९।२३अ अक्षमाला वसिष्ठेन संयुक्ताऽधमयोनिजा।
ं९।२३च् शारङ्गी मन्दपालेन जगामाभ्यर्हणीयताम्॥ .
ं९।२४अ एताश्चान्याश्च लोकेऽस्मिन्नपकृष्टप्रसूतयः। 
ं९।२४च् उत्कर्षं योषितः प्राप्ताः स्वैः स्वैर्भर्तृगुणैः शुभैः॥ .
ं९।२५अ एषोदिता लोकयात्रा नित्यं स्त्रीपुंसयोः शुभा।
ं९।२५च् प्रेत्यैह च सुखोदर्कान् प्रजाधर्मान्निबोधत॥ .
ं९।२६अ प्रजनार्थं महाभागाः पूजार्हा गृहदीप्तयः।
ं९।२६च् स्त्रियः श्रियश्च गेहेषु न विशेषोऽस्ति कश्चन॥ .
ं९।२७अ उत्पादनमपत्यस्य जातस्य परिपालनम्।
ं९।२७च् प्रत्यहं लोकयात्रायाः प्रत्यक्षं स्त्री निबन्धनम्॥ .
ं९।२८अ अपत्यं धर्मकार्याणि शुश्रूषा रतिरुत्तमा।
ं९।२८च् दाराऽधीनस्तथा स्वर्गः पितॄणामात्मनश्च ह॥ .
ं९।२९अ पतिं या नाभिचरति मनोवाग्देहसंयता।
ं९।२९च् सा भर्तृलोकानाप्नोति सद्भिः साध्वीति चोच्यते॥ .
ं९।३०अ व्यभिचारात् तु भर्तुः स्त्री लोके प्राप्नोति निन्द्यताम्।
ं९।३०च् सृगालयोनिं चाप्नोति पापरोगैश्च पीड्यते॥ .
ं९।३१अ पुत्रं प्रत्युदितं सद्भिः पूर्वजैश्च महर्षिभिः।
ं९।३१च् विश्वजन्यमिमं पुण्यमुपन्यासं निबोधत॥ .
ं९।३२अ भर्तरि पुत्रं विजानन्ति श्रुतिद्वैधं तु कर्तरि। 
ं९।३२च् आहुरुत्पादकं के चिदपरे क्षेत्रिणं विदुः॥ .
ं९।३३अ क्षेत्रभूता स्मृता नारी बीजभूतः स्मृतः पुमान्।
ं९।३३च् क्षेत्रबीजसमायोगात् सम्भवः सर्वदेहिनाम्॥ .
ं९।३४अ विशिष्टं कुत्र चिद् बीजं स्त्रीयोनिस्त्वेव कुत्र चित्।
ं९।३४च् उभयं तु समं यत्र सा प्रसूतिः प्रशस्यते॥ .
ं९।३५अ बीजस्य चैव योन्याश्च बीजमुत्कृष्टमुच्यते।
ं९।३५च् सर्वभूतप्रसूतिर्हि बीजलक्षणलक्षिता॥ .
ं९।३६अ यादृशं तूप्यते बीजं क्षेत्रे कालोपपादिते।
ं९।३६च् तादृग् रोहति तत् तस्मिन् बीजं स्वैर्व्यञ्जितं गुणैः॥ .
ं९।३७अ इयं भूमिर्हि भूतानां शाश्वती योनिरुच्यते।
ं९।३७च् न च योनिगुणान् कांश्चिद् बीजं पुष्यति पुष्टिषु॥ .
ं९।३८अ भूमावप्येककेदारे कालोप्तानि कृषीवलैः।
ं९।३८च् नानारूपाणि जायन्ते बीजानीह स्वभावतः॥ .
ं९।३९अ व्रीहयः शालयो मुद्गास्तिला माषास्तथा यवाः।
ं९।३९च् यथाबीजं प्ररोहन्ति लशुनानीक्षवस्तथा॥ .
ं९।४०अ अन्यदुप्तं जातमन्यदित्येतन्नोपपद्यते।
ं९।४०च् उप्यते यद् हि यद् बीजं तत् तदेव प्ररोहति॥ .
ं९।४१अ तत् प्राज्ञेन विनीतेन ज्ञानविज्ञानवेदिना।
ं९।४१च् आयुष्कामेन वप्तव्यं न जातु परयोषिति॥ .
ं९।४२अ अत्र गाथा वायुगीताः कीर्तयन्ति पुराविदः।
ं९।४२च् यथा बीजं न वप्तव्यं पुंसा परपरिग्रहे॥ .
ं९।४३अ नश्यतीषुर्यथा विद्धः खे विद्धमनुविध्यतः।
ं९।४३च् तथा नश्यति वै क्षिप्रं बीजं परपरिग्रहे॥ .
ं९।४४अ पृथोरपीमां पृथिवीं भार्यां पूर्वविदो विदुः।
ं९।४४च् स्थाणुच्छेदस्य केदारमाहुः शाल्यवतो मृगम्॥ .
ं९।४५अ एतावानेव पुरुषो यत्जायाऽत्मा प्रजैति ह।
ं९।४५च् विप्राः प्राहुस्तथा चैतद् यो भर्ता सा स्मृताङ्गना॥ .
ं९।४६अ न निष्क्रयविसर्गाभ्यां भर्तुर्भार्या विमुच्यते।
ं९।४६च् एवं धर्मं विजानीमः प्राक् प्रजापतिनिर्मितम्॥ .
ं९।४७अ सकृदंशो निपतति सकृत् कन्या प्रदीयते।
ं९।४७च् सकृदाह ददानीति त्रीण्येतानि सतां सकृत्॥ .
ं९।४८अ यथा गोऽश्वोष्ट्रदासीषु महिष्यजाविकासु च।
ं९।४८च् नोत्पादकः प्रजाभागी तथैवान्याङ्गनास्वपि॥ .
ं९।४९अ येऽक्षेत्रिणो बीजवन्तः परक्षेत्रप्रवापिणः।
ं९।४९च् ते वै सस्यस्य जातस्य न लभन्ते फलं क्व चित्॥ .
ं९।५०अ यदन्यगोषु वृषभो वत्सानां जनयेत्शतम्।
ं९।५०च् गोमिनामेव ते वत्सा मोघं स्कन्दितमार्षभम्॥ .
ं९।५१अ तथैवाक्षेत्रिणो बीजं परक्षेत्रप्रवापिणः।
ं९।५१च् कुर्वन्ति क्षेत्रिणामर्थं न बीजी लभते फलम्॥ .
ं९।५२अ फलं त्वनभिसन्धाय क्षेत्रिणां बीजिनां तथा।
ं९।५२च् प्रत्यक्षं क्षेत्रिणामर्थो बीजाद् योनिर्गलीयसी ॥ .
ं९।५३अ क्रियाभ्युपगमात् त्वेतद् बीजार्थं यत् प्रदीयते।
ं९।५३च् तस्यैह भागिनौ दृष्टौ बीजी क्षेत्रिक एव च॥ .
ं९।५४अ ओघवाताहृतं बीजं यस्य क्षेत्रे प्ररोहति।
ं९।५४च् क्षेत्रिकस्यैव तद् बीजं  न वप्ता लभते फलम्॥ .
ं९।५५अ एष धर्मो गवाश्वस्य दास्युष्ट्राजाविकस्य च।
ं९।५५च् विहङ्गमहिषीणां च विज्ञेयः प्रसवं प्रति॥ .
ं९।५६अ एतद् वः सारफल्गुत्वं बीजयोन्योः प्रकीर्तितम्।
ं९।५६च् अतः परं प्रवक्ष्यामि योषितां धर्ममापदि॥ .
ं९।५७अ भ्रातुर्ज्येष्ठस्य भार्या या गुरुपत्न्यनुजस्य सा।
ं९।५७च् यवीयसस्तु या भार्या स्नुषा ज्येष्ठस्य सा स्मृता॥ .
ं९।५८अ ज्येष्ठो यवीयसो भार्यां यवीयान् वाऽग्रजस्त्रियम्।
ं९।५८च् पतितौ भवतो गत्वा नियुक्तावप्यनापदि॥ .
ं९।५९अ देवराद् वा सपिण्डाद् वा स्त्रिया सम्यक्नियुक्तया।
ं९।५९च् प्रजेप्सिताऽऽधिगन्तव्या सन्तानस्य परिक्षये॥ .
ं९।६०अ विधवायां नियुक्तस्तु घृताक्तो वाग्यतो निशि।
ं९।६०च् एकमुत्पादयेत् पुत्रं न द्वितीयं कथं चन॥ .
ं९।६१अ द्वितीयमेके प्रजनं मन्यन्ते स्त्रीषु तद्विदः।
ं९।६१च् अनिर्वृतं  नियोगार्थं पश्यन्तो धर्मतस्तयोः॥ .
ं९।६२अ विधवायां नियोगार्थे निर्वृत्ते तु यथाविधि। 
ं९।६२च् गुरुवत्च स्नुषावत्च वर्तेयातां परस्परम्॥ .
ं९।६३अ नियुक्तौ यौ विधिं हित्वा वर्तेयातां तु कामतः।
ं९।६३च् तावुभौ पतितौ स्यातां स्नुषागगुरुतल्पगौ॥ .
ं९।६४अ नान्यस्मिन् विधवा नारी नियोक्तव्या द्विजातिभिः।
ं९।६४च् अन्यस्मिन् हि नियुञ्जाना धर्मं हन्युः सनातनम्॥ .
ं९।६५अ नोद्वाहिकेषु मन्त्रेषु नियोगः कीर्त्यते क्व चित्।
ं९।६५च् न विवाहविधावुक्तं विधवावेदनं पुनः॥ .
ं९।६६अ अयं द्विजैर्हि विद्वद्भिः पशुधर्मो विगर्हितः।
ं९।६६च् मनुष्याणामपि प्रोक्तो वेने राज्यं प्रशासति॥ .
ं९।६७अ स महीमखिलां भुञ्जन् राजर्षिप्रवरः पुरा।
ं९।६७च् वर्णानां सङ्करं चक्रे कामोपहतचेतनः॥ .
ं९।६८अ ततः प्रभृति यो मोहात् प्रमीतपतिकां स्त्रियम्।
ं९।६८च् नियोजयत्यपत्यार्थं तं विगर्हन्ति साधवः॥ .
ं९।६९अ यस्या म्रियेत कन्याया वाचा सत्ये कृते पतिः।
ं९।६९च् तामनेन विधानेन निजो विन्देत देवरः॥ .
ं९।७०अ यथाविध्यधिगम्यैनां शुक्लवस्त्रां शुचिव्रताम्।
ं९।७०च् मिथो भजेता प्रसवात् सकृत्सकृद् ऋतावृतौ॥ .
ं९।७१अ न दत्त्वा कस्य चित् कन्यां पुनर्दद्याद् विचक्षणः।
ं९।७१च् दत्त्वा पुनः प्रयच्छन् हि प्राप्नोति पुरुषानृतम्॥ .
ं९।७२अ विधिवत् प्रतिगृह्यापि त्यजेत् कन्यां विगर्हिताम्।
ं९।७२च् व्याधितां विप्रदुष्टां वा छद्मना चोपपादिताम्॥ .
ं९।७३अ यस्तु दोषवतीं कन्यामनाख्यायौपपादयेत्।
ं९।७३च् तस्य तद् वितथं कुर्यात् कन्यादातुर्दुरात्मनः॥ .
ं९।७४अ विधाय वृत्तिं भार्यायाः प्रवसेत् कार्यवान्नरः।
ं९।७४च् अवृत्तिकर्शिता हि स्त्री प्रदुष्येत् स्थितिमत्यपि॥ .
ं९।७५अ विधाय प्रोषिते वृत्तिं जीवेन्नियममास्थिता।
ं९।७५च् प्रोषिते त्वविधायैव जीवेत्शिल्पैरगर्हितैः॥ .
ं९।७६अ प्रोषितो धर्मकार्यार्थं प्रतीक्ष्योऽष्टौ नरः समाः।
ं९।७६च् विद्यार्थं षड् यशोऽर्थं वा कामार्थं त्रींस्तु वत्सरान्॥ .
ं९।७७अ संवत्सरं प्रतीक्षेत द्विषन्तीं योषितं पतिः। 
ं९।७७च् ऊर्ध्वं संवत्सरात् त्वेनां दायं हृत्वा न संवसेत्॥ .
ं९।७८अ अतिक्रामेत् प्रमत्तं या मत्तं रोगार्तमेव वा।
ं९।७८च् सा त्रीन् मासान् परित्याज्या विभूषणपरिच्छदा॥ .
ं९।७९अ उन्मत्तं पतितं क्लीबमबीजं पापरोगिणम्।
ं९।७९च् न त्यागोऽस्ति द्विषन्त्याश्च न च दायापवर्तनम्॥ .
ं९।८०अ मद्यपाऽसाधुवृत्ता च प्रतिकूला च या भवेत्। 
ं९।८०च् व्याधिता वाऽधिवेत्तव्या हिंस्राऽर्थघ्नी च सर्वदा॥ .
ं९।८१अ वन्ध्याष्टमेऽधिवेद्याब्दे दशमे तु मृतप्रजा।
ं९।८१च् एकादशे स्त्रीजननी सद्यस्त्वप्रियवादिनी॥ .
ं९।८२अ या रोगिणी स्यात् तु हिता सम्पन्ना चैव शीलतः।
ं९।८२च् साऽनुज्ञाप्याधिवेत्तव्या नावमान्या च कर्हि चित्॥ .
ं९।८३अ अधिविन्ना तु या नारी निर्गच्छेद् रुषिता गृहात्।
ं९।८३च् सा सद्यः सन्निरोद्धव्या त्याज्या वा कुलसन्निधौ॥ .
ं९।८४अ प्रतिषिद्धाऽपि चेद् या तु मद्यमभ्युदयेष्वपि। 
ं९।८४च् प्रेक्षासमाजं गच्छेद् वा सा दण्ड्या कृष्णलानि षट्॥ .
ं९।८५अ यदि स्वाश्चापराश्चैव विन्देरन् योषितो द्विजाः।
ं९।८५च् तासां वर्णक्रमेण स्याज् ज्येष्ठ्यं पूजा च वेश्म च॥ .
ं९।८६अ भर्तुः शरीरशुश्रूषां धर्मकार्यं च नैत्यकम्।
ं९।८६च् स्वा चैव कुर्यात् सर्वेषां नास्वजातिः कथं चन॥ .
ं९।८७अ यस्तु तत् कारयेन् मोहात् सजात्या स्थितयाऽन्यया।
ं९।८७च् यथा ब्राह्मणचाण्डालः पूर्वदृष्टस्तथैव सः॥ .
ं९।८८अ उत्कृष्टायाभिरूपाय वराय सदृशाय च।
ं९।८८च् अप्राप्तामपि तां तस्मै कन्यां दद्याद् यथाविधि॥ .
ं९।८९अ काममामरणात् तिष्ठेद् गृहे कन्यार्तुमत्यपि।
ं९।८९च् न चैवैनां प्रयच्छेत् तु गुणहीनाय कर्हि चित्॥ .
ं९।९०अ त्रीणि वर्षाण्युदीक्षेत कुमार्यर्तुमती सती।
ं९।९०च् ऊर्ध्वं तु कालादेतस्माद् विन्देत सदृशं पतिम्॥ .
ं९।९१अ अदीयमाना भर्तारमधिगच्छेद् यदि स्वयम्।
ं९।९१च् नैनः किं चिदवाप्नोति न च यं साऽधिगच्छति॥ .
ं९।९२अ अलङ्कारं नाददीत पित्र्यं कन्या स्वयंवरा।
ं९।९२च् मातृकं भ्रातृदत्तं वा स्तेना स्याद् यदि तं हरेत्॥ .
ं९।९३अ पित्रे न दद्यात्शुल्कं तु कन्यां ऋतुमतीं हरन्।
ं९।९३च् स च स्वाम्यादतिक्रामेद् ऋतूनां प्रतिरोधनात्॥ .
ं९।९४अ त्रिंशद्वर्षो वहेत् कन्यां हृद्यां द्वादशवार्षिकीम्।
ं९।९४च् त्र्यष्टवर्षोऽष्टवर्षां वा धर्मे सीदति सत्वरः॥ .
ं९।९५अ देवदत्तां पतिर्भार्यां विन्दते नेच्छयाऽत्मनः।
ं९।९५च् तां साध्वीं बिभृयान्नित्यं देवानां प्रियमाचरन्॥ .
ं९।९६अ प्रजनार्थं स्त्रियः सृष्टाः सन्तानार्थं च मानवः।
ं९।९६च् तस्मात् साधारणो धर्मः श्रुतौ पत्न्या सहोदितः॥ .
ं९।९७अ कन्यायां दत्तशुल्कायां म्रियेत यदि शुल्कदः।
ं९।९७च् देवराय प्रदातव्या यदि कन्याऽनुमन्यते॥ .
ं९।९८अ आददीत न शूद्रोऽपि शुल्कं दुहितरं ददन्।
ं९।९८च् शुल्कं हि गृह्णन् कुरुते छन्नं दुहितृविक्रयम्॥ .
ं९।९९अ एतत् तु न परे चक्रुर्नापरे जातु साधवः।
ं९।९९च् यदन्यस्य प्रतिज्ञाय पुनरन्यस्य दीयते॥ .
ं९।१००अ नानुशुश्रुम जात्वेतत् पूर्वेष्वपि हि जन्मसु।
ं९।१००च् शुल्कसञ्ज्ञेन मूल्येन छन्नं दुहितृविक्रयम्॥ .
ं९।१०१अ अन्योन्यस्याव्यभिचारो भवेदामरणान्तिकः।
ं९।१०१च् एष धर्मः समासेन ज्ञेयः स्त्रीपुंसयोः परः॥ .
ं९।१०२अ तथा नित्यं यतेयातां स्त्रीपुंसौ तु कृतक्रियौ।
ं९।१०२च् यथा नाभिचरेतां तौ वियुक्तावितरेतरम्॥ .
ं९।१०३अ एष स्त्रीपुंसयोरुक्तो धर्मो वो रतिसंहितः।
ं९।१०३च् आपद्यपत्यप्राप्तिश्च दायधर्मं निबोधत॥ .
ं९।१०४अ ऊर्ध्वं पितुश्च मातुश्च समेत्य भ्रातरः समम्।
ं९।१०४च् भजेरन् पैतृकं रिक्थमनीशास्ते हि जीवतोः॥ .
ं९।१०५अ ज्येष्ठ एव तु गृह्णीयात् पित्र्यं धनमशेषतः।
ं९।१०५च् शेषास्तमुपजीवेयुर्यथैव पितरं तथा॥ .
ं९।१०६अ ज्येष्ठेन जातमात्रेण पुत्री भवति मानवः।
ं९।१०६च् पितॄणामनृणश्चैव स तस्मात् सर्वमर्हति॥ .
ं९।१०७अ यस्मिनृणं सन्नयति येन चानन्त्यमश्नुते।
ं९।१०७च् स एव धर्मजः पुत्रः कामजानितरान् विदुः॥ .
ं९।१०८अ पितेव पालयेत् पूत्रान् ज्येष्ठो भ्रातॄन् यवीयसः।
ं९।१०८च् पुत्रवत्चापि वर्तेरन् ज्येष्ठे भ्रातरि धर्मतः॥ .
ं९।१०९अ ज्येष्ठः कुलं वर्धयति विनाशयति वा पुनः।
ं९।१०९च् ज्येष्ठः पूज्यतमो लोके ज्येष्ठः सद्भिरगर्हितः॥ .
ं९।११०अ यो ज्येष्ठो ज्येष्ठवृत्तिः स्यान् मातैव स पितैव सः।
ं९।११०च् अज्येष्ठवृत्तिर्यस्तु स्यात् स सम्पूज्यस्तु बन्धुवत्॥ .
ं९।१११अ एवं सह वसेयुर्वा पृथग् वा धर्मकाम्यया।
ं९।१११च् पृथग् विवर्धते धर्मस्तस्माद् धर्म्या पृथक्क्रिया॥ .
ं९।११२अ ज्येष्ठस्य विंश उद्धारः सर्वद्रव्याच्च यद् वरम्।
ं९।११२च् ततोऽर्धं मध्यमस्य स्यात् तुरीयं तु यवीयसः॥ .
ं९।११३अ ज्येष्ठश्चैव कनिष्ठश्च संहरेतां यथोदितम्।
ं९।११३च् येऽन्ये ज्येष्ठकनिष्ठाभ्यां तेषां स्यान् मध्यमं धनम्॥ .
ं९।११४अ सर्वेषां धनजातानामाददीताग्र्यमग्रजः।
ं९।११४च् यच्च सातिशयं किं चिद् दशतश्चाप्नुयाद् वरम्॥ .
ं९।११५अ उद्धारो न दशस्वस्ति सम्पन्नानां स्वकर्मसु।
ं९।११५च् यत् किं चिदेव देयं तु ज्यायसे मानवर्धनम्॥ .
ं९।११६अ एवं समुद्धृतोद्धारे समानंशान् प्रकल्पयेत्।
ं९।११६च् उद्धारेऽनुद्धृते त्वेषामियं स्यादंशकल्पना॥ .
ं९।११७अ एकाधिकं हरेज् ज्येष्ठः पुत्रोऽध्यर्धं ततोऽनुजः।
ं९।११७च् अंशमंशं यवीयांस इति धर्मो व्यवस्थितः॥ .
ं९।११८अ स्वेभ्योंशेभ्यस्तु कन्याभ्यः प्रदद्युर्भ्रातरः पृथक्। 
ं९।११८च् स्वात् स्वादंशाच्चतुर्भागं पतिताः स्युरदित्सवः॥ .
ं९।११९अ अजाविकं सेकशफं  न जातु विषमं भजेत्। 
ं९।११९च् अजाविकं तु विषमं ज्येष्ठस्यैव विधीयते॥ .
ं९।१२०अ यवीयान्ज्येष्ठभार्यायां पुत्रमुत्पादयेद् यदि।
ं९।१२०च् समस्तत्र विभागः स्यादिति धर्मो व्यवस्थितः॥ .
ं९।१२१अ उपसर्जनं प्रधानस्य धर्मतो नोपपद्यते।
ं९।१२१च् पिता प्रधानं प्रजने तस्माद् धर्मेण तं भजेत्॥ .
ं९।१२२अ पुत्रः कनिष्ठो ज्येष्ठायां कनिष्ठायां च पूर्वजः।
ं९।१२२च् कथं तत्र विभागः स्यादिति चेत् संशयो भवेत्॥ .
ं९।१२३अ एकं वृषभमुद्धारं संहरेत स पूर्वजः।
ं९।१२३च् ततोऽपरे ज्येष्ठवृषास्तदूनानां स्वमातृतः॥ .
ं९।१२४अ ज्येष्ठस्तु जातो ज्येष्ठायां हरेद् वृषभषोडशाः।
ं९।१२४च् ततः स्वमातृतः शेषा भजेरन्निति धारणा॥ .
ं९।१२५अ सदृशस्त्रीषु जातानां पुत्राणामविशेषतः।
ं९।१२५च् न मातृतो ज्यैष्ठ्यमस्ति जन्मतो ज्यैष्ठ्यमुच्यते॥ .
ं९।१२६अ जन्मज्येष्ठेन चाह्वानं सुब्रह्मण्यास्वपि स्मृतम्।
ं९।१२६च् यमयोश्चैव गर्भेषु जन्मतो ज्येष्ठता स्मृता॥ .
ं९।१२७अ अपुत्रोऽनेन विधिना सुतां कुर्वीत पुत्रिकाम्।
ं९।१२७च् यदपत्यं भवेदस्यां तन् मम स्यात् स्वधाकरम्॥ .
ं९।१२८अ अनेन तु विधानेन पुरा चक्रेऽथ पुत्रिकाः।
ं९।१२८च् विवृद्ध्यर्थं स्ववंशस्य स्वयं दक्षः प्रजापतिः॥ .
ं९।१२९अ ददौ स दश धर्माय कश्यपाय त्रयोदश।
ं९।१२९च् सोमाय राज्ञे सत्कृत्य प्रीतात्मा सप्तविंशतिम्॥ .
ं९।१३०अ यथैवात्मा तथा पुत्रः पुत्रेण दुहिता समा।
ं९।१३०च् तस्यामात्मनि तिष्ठन्त्यां कथमन्यो धनं हरेत्॥ .
ं९।१३१अ मातुस्तु यौतकं यत् स्यात् कुमारीभाग एव सः।
ं९।१३१च् दौहित्र एव च हरेदपुत्रस्याखिलं धनम्॥ .
ं९।१३२अ दौहित्रो ह्यखिलं रिक्थमपुत्रस्य पितुर्हरेत्।
ं९।१३२च् स एव दद्याद् द्वौ पिण्डौ पित्रे मातामहाय च॥ .
ं९।१३३अ पौत्रदौहित्रयोर्लोके न विशेषोऽस्ति धर्मतः।
ं९।१३३च् तयोर्हि मातापितरौ सम्भूतौ तस्य देहतः॥ .
ं९।१३४अ पुत्रिकायां कृतायां तु यदि पुत्रोऽनुजायते।
ं९।१३४च् समस्तत्र विभागः स्यात्ज्येष्ठता नास्ति हि स्त्रियाः॥ .
ं९।१३५अ अपुत्रायां मृतायां तु पुत्रिकायां कथं चन।
ं९।१३५च् धनं तत् पुत्रिकाभर्ता हरेतैवाविचारयन्॥ .
ं९।१३६अ अकृता वा कृता वाऽपि यं विन्देत् सदृशात् सुतम्।
ं९।१३६च् पौत्री मातामहस्तेन दद्यात् पिण्डं हरेद् धनम्॥ .
ं९।१३७अ पुत्रेण लोकान्जयति पौत्रेणानन्त्यमश्नुते।
ं९।१३७च् अथ पुत्रस्य पौत्रेण ब्रध्नस्याप्नोति विष्टपम्॥ .
ं९।१३८अ पुन्नाम्नो नरकाद् यस्मात् त्रायते पितरं सुतः।
ं९।१३८च् तस्मात् पुत्र इति प्रोक्तः स्वयमेव स्वयम्भुवा॥ .
ं९।१३९अ पौत्रदौहित्रयोर्लोके विशेषो नोपपद्यते।
ं९।१३९च् दौहित्रोऽपि ह्यमुत्रैनं सन्तारयति पौत्रवत्॥ .
ं९।१४०अ मातुः प्रथमतः पिण्डं निर्वपेत् पुत्रिकासुतः।
ं९।१४०च् द्वितीयं तु पितुस्तस्यास्तृतीयं तत्पितुः पितुः॥ .
ं९।१४१अ उपपन्नो गुणैः सर्वैः पुत्रो यस्य तु दत्त्रिमः।
ं९।१४१च् स हरेतैव तद्रिक्थं सम्प्राप्तोऽप्यन्यगोत्रतः॥ .
ं९।१४२अ गोत्ररिक्थे जनयितुर्न हरेद् दत्त्रिमः क्व चित्।
ं९।१४२च् गोत्ररिक्थानुगः पिण्डो व्यपैति ददतः स्वधा॥ .
ं९।१४३अ अनियुक्तासुतश्चैव पुत्रिण्याऽप्तश्च देवरात्।
ं९।१४३च् उभौ तौ नार्हतो भागं जारजातककामजौ॥ .
ं९।१४४अ नियुक्तायामपि पुमान्नार्यां जातोऽविधानतः।
ं९।१४४च् नैवार्हः पैतृकं रिक्थं पतितोत्पादितो हि सः॥ .
ं९।१४५अ हरेत् तत्र नियुक्तायां जातः पुत्रो यथौरसः।
ं९।१४५च् क्षेत्रिकस्य तु तद् बीजं धर्मतः प्रसवश्च सः॥ .
ं९।१४६अ धनं यो बिभृयाद् भ्रातुर्मृतस्य स्त्रियमेव च ।
ं९।१४६च् सोऽपत्यं भ्रातुरुत्पाद्य दद्यात् तस्यैव तद्धनम्॥ .
ं९।१४७अ या नियुक्ताऽन्यतः पुत्रं देवराद् वाऽप्यवाप्नुयात्।
ं९।१४७च् तं कामजमरिक्थीयं वृथोत्पन्नं प्रचक्षते॥ .
ं९।१४८अ एतद् विधानं विज्ञेयं विभागस्यैकयोनिषु।
ं९।१४८च् बह्वीषु चैकजातानां नानास्त्रीषु निबोधत॥ .
ं९।१४९अ ब्राह्मणस्यानुपूर्व्येण चतस्रस्तु यदि स्त्रियः।
ं९।१४९च् तासां पुत्रेषु जातेषु विभागेऽयं विधिः स्मृतः॥ .
ं९।१५०अ कीनाशो गोवृषो यानमलङ्कारश्च वेश्म च।
ं९।१५०च् विप्रस्यौद्धारिकं देयमेकांशश्च प्रधानतः॥ .
ं९।१५१अ त्र्यंशं दायाद् हरेद् विप्रो द्वावंशौ क्षत्रियासुतः।
ं९।१५१च् वैश्याजः सार्धमेवांशमंशं शूद्रासुतो हरेत्॥ .
ं९।१५२अ सर्वं वा रिक्थजातं तद् दशधा परिकल्प्य च।
ं९।१५२च् धर्म्यं विभागं कुर्वीत विधिनाऽनेन धर्मवित्॥ .
ं९।१५३अ चतुरानंशान् हरेद् विप्रस्त्रीनंशान् क्षत्रियासुतः।
ं९।१५३च् वैश्यापुत्रो हरेद् द्व्यंशमंशं शूद्रासुतो हरेत्॥ .
ं९।१५४अ यद्यपि स्यात् तु सत्पुत्रोऽप्यसत्पुत्रोऽपि वा भवेत्। 
ं९।१५४च् नाधिकं दशमाद् दद्यात्शूद्रापुत्राय धर्मतः॥ .
ं९।१५५अ ब्राह्मणक्षत्रियविशां शूद्रापुत्रो न रिक्थभाक्।
ं९।१५५च् यदेवास्य पिता दद्यात् तदेवास्य धनं भवेत्॥ .
ं९।१५६अ समवर्णासु वा जाताः सर्वे पुत्रा द्विजन्मनाम्।
ं९।१५६च् उद्धारं ज्यायसे दत्त्वा भजेरन्नितरे समम्॥ .
ं९।१५७अ शूद्रस्य तु सवर्णैव नान्या भार्या विधीयते।
ं९।१५७च् तस्यां जाताः समांशाः स्युर्यदि पुत्रशतं भवेत्॥ .
ं९।१५८अ पुत्रान् द्वादश यानाह नॄणां स्वायम्भुवो मनुः।
ं९।१५८च् तेषां षड् बन्धुदायादाः षडदायादबान्धवाः॥ .
ं९।१५९अ औरसः क्षेत्रजश्चैव दत्तः कृत्रिम एव च।
ं९।१५९च् गूढोत्पन्नोऽपविद्धश्च दायादा बान्धवाश्च षट्॥ .
ं९।१६०अ कानीनश्च सहोढश्च क्रीतः पौनर्भवस्तथा।
ं९।१६०च् स्वयन्दत्तश्च शौद्रश्च षडदायादबान्धवाः॥ .
ं९।१६१अ यादृशं फलमाप्नोति कुप्लवैः सन्तरन्जलम्।
ं९।१६१च् तादृशं फलमाप्नोति कुपुत्रैः सन्तरंस्तमः॥ .
ं९।१६२अ यद्येकरिक्थिनौ स्यातामौरसक्षेत्रजौ सुतौ।
ं९।१६२च् यस्य यत् पैतृकं रिक्थं स तद् गृह्णीत नैतरः॥ .
ं९।१६३अ एक एवौरसः पुत्रः पित्र्यस्य वसुनः प्रभुः।
ं९।१६३च् शेषाणामानृशंस्यार्थं प्रदद्यात् तु प्रजीवनम्॥ .
ं९।१६४अ षष्ठं तु क्षेत्रजस्यांशं प्रदद्यात् पैतृकाद् धनात्।
ं९।१६४च् औरसो विभजन् दायं पित्र्यं पञ्चममेव वा॥ .
ं९।१६५अ औरसक्षेत्रजौ पुत्रौ पितृरिक्थस्य भागिनौ।
ं९।१६५च् दशापरे तु क्रमशो गोत्ररिक्थांशभागिनः॥ .
ं९।१६६अ स्वक्षेत्रे संस्कृतायां तु स्वयमुत्पादयेद् हि यम्।
ं९।१६६च् तमौरसं विजानीयात् पुत्रं प्राथमकल्पिकम्॥ .
ं९।१६७अ यस्तल्पजः प्रमीतस्य क्लीबस्य व्याधितस्य वा।
ं९।१६७च् स्वधर्मेण नियुक्तायां स पुत्रः क्षेत्रजः स्मृतः॥ .
ं९।१६८अ माता पिता वा दद्यातां यमद्भिः पुत्रमापदि।
ं९।१६८च् सदृशं प्रीतिसंयुक्तं स ज्ञेयो दत्त्रिमः सुतः॥ .
ं९।१६९अ सदृशं तु प्रकुर्याद् यं गुणदोषविचक्षणम्।
ं९।१६९च् पुत्रं पुत्रगुणैर्युक्तं स विज्ञेयश्च कृत्रिमः॥ .
ं९।१७०अ उत्पद्यते गृहे यस्तु न च ज्ञायेत कस्य सः।
ं९।१७०च् स गृहे गूढ उत्पन्नस्तस्य स्याद् यस्य तल्पजः॥ .
ं९।१७१अ मातापितृभ्यामुत्सृष्टं तयोरन्यतरेण वा।
ं९।१७१च् यं पुत्रं परिगृह्णीयादपविद्धः स उच्यते॥ .
ं९।१७२अ पितृवेश्मनि कन्या तु यं पुत्रं जनयेद् रहः।
ं९।१७२च् तं कानीनं वदेन्नाम्ना वोढुः कन्यासमुद्भवम्॥ .
ं९।१७३अ या गर्भिणी संस्क्रियते ज्ञाताऽज्ञाताऽपि वा सती।
ं९।१७३च् वोढुः स गर्भो भवति सहोढ इति चोच्यते॥ .
ं९।१७४अ क्रीणीयाद् यस्त्वपत्यार्थं मातापित्रोर्यमन्तिकात्।
ं९।१७४च् स क्रीतकः सुतस्तस्य सदृशोऽसदृशोऽपि वा॥ .
ं९।१७५अ या पत्या वा परित्यक्ता विधवा वा स्वयेच्छया।
ं९।१७५च् उत्पादयेत् पुनर्भूत्वा स पौनर्भव उच्यते॥ .
ं९।१७६अ सा चेदक्षतयोनिः स्याद् गतप्रत्यागताऽपि वा।
ं९।१७६च् पौनर्भवेन भर्त्रा सा पुनः संस्कारमर्हति॥ .
ं९।१७७अ मातापितृविहीनो यस्त्यक्तो वा स्यादकारणात्।
ं९।१७७च् आत्मानमर्पयेद् यस्मै स्वयन्दत्तस्तु स स्मृतः॥ .
ं९।१७८अ यं ब्राह्मणस्तु शूद्रायां कामादुत्पादयेत् सुतम्।
ं९।१७८च् स पारयन्नेव शवस्तस्मात् पारशवः स्मृतः॥ .
ं९।१७९अ दास्यां वा दासदास्यां वा यः शूद्रस्य सुतो भवेत्।
ं९।१७९च् सोऽनुज्ञातो हरेदंशमिति धर्मो व्यवस्थितः॥ .
ं९।१८०अ क्षेत्रजादीन् सुतानेतानेकादश यथोदितान्।
ं९।१८०च् पुत्रप्रतिनिधीनाहुः क्रियालोपान् मनीषिणः॥ .
ं९।१८१अ य एतेऽभिहिताः पुत्राः प्रसङ्गादन्यबीजजाः।
ं९।१८१च् यस्य ते बीजतो जातास्तस्य ते नैतरस्य तु॥ .
ं९।१८२अ भ्रातॄणामेकजातानामेकश्चेत् पुत्रवान् भवेत्।
ं९।१८२च् सर्वांस्तांस्तेन पुत्रेण पुत्रिणो मनुरब्रवीत्॥ .
ं९।१८३अ सर्वासामेकपत्नीनामेका चेत् पुत्रिणी भवेत्।
ं९।१८३च् सर्वास्तास्तेन पुत्रेण प्राह पुत्रवतीर्मनुः॥ .
ं९।१८४अ श्रेयसः श्रेयसोऽलाभे पापीयान् रिक्थमर्हति।
ं९।१८४च् बहवश्चेत् तु सदृशाः सर्वे रिक्थस्य भागिनः॥ .
ं९।१८५अ न भ्रातरो न पितरः पुत्रा रिक्थहराः पितुः।
ं९।१८५च् पिता हरेदपुत्रस्य रिक्थं भ्रातर एव च॥ .
ं९।१८६अ त्रयाणामुदकं कार्यं त्रिषु पिण्डः प्रवर्तते।
ं९।१८६च् चतुर्थः सम्प्रदातैषां पञ्चमो नोपपद्यते॥ .
ं९।१८७अ अनन्तरः सपिण्डाद् यस्तस्य तस्य धनं भवेत्।
ं९।१८७च् अत ऊर्ध्वं सकुल्यः स्यादाचार्यः शिष्य एव वा॥ .
ं९।१८८अ सर्वेषामप्यभावे तु ब्राह्मणा रिक्थभागिनः।
ं९।१८८च् त्रैविद्याः शुचयो दान्तास्तथा धर्मो न हीयते॥ .
ं९।१८९अ अहार्यं ब्राह्मणद्रव्यं राज्ञा नित्यमिति स्थितिः।
ं९।१८९च् इतरेषां तु वर्णानां सर्वाभावे हरेन्नृपः॥ .
ं९।१९०अ संस्थितस्यानपत्यस्य सगोत्रात् पुत्रमाहरेत्॥ .
ं९।१९०च् तत्र यद् रिक्थजातं स्यात् तत् तस्मिन् प्रतिपादयेत्।
ं९।१९१अ द्वौ तु यौ विवदेयातां द्वाभ्यां जातौ स्त्रिया धने।
ं९।१९१च् तयोर्यद् यस्य पित्र्यं स्यात् तत् स गृह्णीत नैतरः॥ .
ं९।१९२अ जनन्यां संस्थितायां तु समं सर्वे सहोदराः।
ं९।१९२च् भजेरन् मातृकं रिक्थं भगिन्यश्च सनाभयः॥ .
ं९।१९३अ यास्तासां स्युर्दुहितरस्तासामपि यथार्हतः। 
ं९।१९३च् मातामह्या धनात् किं चित् प्रदेयं प्रीतिपूर्वकम्॥ .
ं९।१९४अ अध्यग्न्यध्यावाहनिकं दत्तं च प्रीतिकर्मणि।
ं९।१९४च् भ्रातृमातृपितृप्राप्तं षड् विधं स्त्रीधनं स्मृतम्॥ .
ं९।१९५अ अन्वाधेयं च यद् दत्तं पत्या प्रीतेन चैव यत्।
ं९।१९५च् पत्यौ जीवति वृत्तायाः प्रजायास्तद् धनं भवेत्॥ .
ं९।१९६अ ब्राह्मदैवार्षगान्धर्वप्राजापत्येषु यद् वसु।
ं९।१९६च् अप्रजायामतीतायां भर्तुरेव तदिष्यते॥ .
ं९।१९७अ यत् त्वस्याः स्याद् धनं दत्तं विवाहेष्वासुरादिषु।
ं९।१९७च् अप्रजायामतीतायां मातापित्रोस्तदिष्यते॥ .
ं९।१९८अ स्त्रियां तु यद् भवेद् वित्तं पित्रा दत्तं कथं चन।
ं९।१९८च् ब्राह्मणी तद् हरेत् कन्या तदपत्यस्य वा भवेत्॥ .
ं९।१९९अ न निर्हारं स्त्रियः कुर्युः कुटुम्बाद् बहुमध्यगात्।
ं९।१९९च् स्वकादपि च वित्ताद् हि स्वस्य भर्तुरनाज्ञया॥ .
ं९।२००अ पत्यौ जीवति यः स्त्रीभिरलङ्कारो धृतो भवेत्।
ं९।२००च् न तं भजेरन् दायादा भजमानाः पतन्ति ते॥ .
ं९।२०१अ अनंशौ क्लीबपतितौ जात्यन्धबधिरौ तथा।
ं९।२०१च् उन्मत्तजडमूकाश्च ये च के चिन्निरिन्द्रियाः॥ .
ं९।२०२अ सर्वेषामपि तु न्याय्यं दातुं शक्त्या मनीषिणा।
ं९।२०२च् ग्रासाच्छादनमत्यन्तं पतितो ह्यददद् भवेत्॥ .
ं९।२०३अ यद्यर्थिता तु दारैः स्यात् क्लीबादीनां कथं चन।
ं९।२०३च् तेषामुत्पन्नतन्तूनामपत्यं दायमर्हति॥ .
ं९।२०४अ यत् किं चित् पितरि प्रेते धनं ज्येष्ठोऽधिगच्छति।
ं९।२०४च् भागो यवीयसां तत्र यदि विद्यानुपालिनः॥ .
ं९।२०५अ अविद्यानां तु सर्वेषामीहातश्चेद् धनं भवेत् ।
ं९।२०५च् समस्तत्र विभागः स्यादपित्र्य इति धारणा॥ .
ं९।२०६अ विद्याधनं तु यद्यस्य तत् तस्यैव धनं भवेत्।
ं९।२०६च् मैत्र्यमोद्वाहिकं चैव माधुपर्किकमेव च॥ .
ं९।२०७अ भ्रातॄणां यस्तु नैहेत धनं शक्तः स्वकर्मणा।
ं९।२०७च् स निर्भाज्यः स्वकादंशात् किं चिद् दत्त्वोपजीवनम्॥ .
ं९।२०८अ अनुपघ्नन् पितृद्रव्यं श्रमेण यदुपार्जितम्।
ं९।२०८च् स्वयमीहितलब्धं तन्नाकामो दातुमर्हति॥ .
ं९।२०९अ पैतृकं तु पिता द्रव्यमनवाप्तं यदाप्नुयात्।
ं९।२०९च् न तत् पुत्रैर्भजेत् सार्धमकामः स्वयमर्जितम्॥ .
ं९।२१०अ विभक्ताः सह जीवन्तो विभजेरन् पुनर्यदि।
ं९।२१०च् समस्तत्र विभागः स्याज् ज्यैष्ठ्यं तत्र न विद्यते॥ .
ं९।२११अ येषां ज्येष्ठः कनिष्ठो वा हीयेतांशप्रदानतः।
ं९।२११च् म्रियेतान्यतरो वाऽपि तस्य भागो न लुप्यते॥ .
ं९।२१२अ सोदर्या विभजेरंस्तं समेत्य सहिताः समम्।
ं९।२१२च् भ्रातरो ये च संसृष्टा भगिन्यश्च सनाभयः॥ .
ं९।२१३अ यो ज्येष्ठो विनिकुर्वीत लोभाद् भ्रातॄन् यवीयसः।
ं९।२१३च् सोऽज्येष्ठः स्यादभागश्च नियन्तव्यश्च राजभिः॥ .
ं९।२१४अ सर्व एव विकर्मस्था नार्हन्ति भ्रातरो धनम्।
ं९।२१४च् न चादत्त्वा कनिष्ठेभ्यो ज्येष्ठः कुर्वीत योतकम्॥ .
ं९।२१५अ भ्रातॄणामविभक्तानां यद्युत्थानं भवेत् सह।
ं९।२१५च् न पुत्रभागं विषमं पिता दद्यात् कथं चन॥ .
ं९।२१६अ ऊर्ध्वं विभागात्जातस्तु पित्र्यमेव हरेद् धनम्।
ं९।२१६च् संसृष्टास्तेन वा ये स्युर्विभजेत स तैः सह॥ .
ं९।२१७अ अनपत्यस्य पुत्रस्य माता दायमवाप्नुयात्।
ं९।२१७च् मातर्यपि च वृत्तायां पितुर्माता हरेद् धनम्॥ .
ं९।२१८अ ऋणे धने च सर्वस्मिन् प्रविभक्ते यथाविधि।
ं९।२१८च् पश्चाद् दृश्येत यत् किं चित् तत् सर्वं समतां नयेत्॥ .
ं९।२१९अ वस्त्रं पत्रमलङ्कारं कृतान्नमुदकं स्त्रियः ।
ं९।२१९च् योगक्षेमं प्रचारं च न विभाज्यं प्रचक्षते॥ .
ं९।२२०अ अयमुक्तो विभागो वः पुत्राणां च क्रियाविधिः।
ं९।२२०च् क्रमशः क्षेत्रजादीनां द्यूतधर्मं निबोधत॥ .
ं९।२२१अ द्यूतं समाह्वयं चैव राजा राष्ट्रात्निवारयेत्।
ं९।२२१च् राजान्तकरणावेतौ द्वौ दोषौ पृथिवीक्षिताम्॥ .
ं९।२२२अ प्रकाशमेतत् तास्कर्यं यद् देवनसमाह्वयौ।
ं९।२२२च् तयोर्नित्यं प्रतीघाते नृपतिर्यत्नवान् भवेत्॥ .
ं९।२२३अ अप्राणिभिर्यत् क्रियते तत्लोके द्यूतमुच्यते।
ं९।२२३च् प्राणिभिः क्रियते यस्तु स विज्ञेयः समाह्वयः॥ .
ं९।२२४अ द्यूतं समाह्वयं चैव यः कुर्यात् कारयेत वा।
ं९।२२४च् तान् सर्वान् घातयेद् राजा शूद्रांश्च द्विजलिङ्गिनः॥ .
ं९।२२५अ कितवान् कुशीलवान् क्रूरान् पाषण्डस्थांश्च मानवान्।
ं९।२२५च् विकर्मस्थान् शौण्डिकांश्च क्षिप्रं निर्वासयेत् पुरात्॥ .
ं९।२२६अ एते राष्ट्रे वर्तमाना राज्ञः प्रच्छन्नतस्कराः।
ं९।२२६च् विकर्मक्रियया नित्यं बाधन्ते भद्रिकाः प्रजाः॥ .
ं९।२२७अ द्यूतमेतत् पुरा कल्पे दृष्टं वैरकरं महत्।
ं९।२२७च् तस्माद् द्यूतं न सेवेत हास्यार्थमपि बुद्धिमान्॥ .
ं९।२२८अ प्रच्छन्नं वा प्रकाशं वा तन्निषेवेत यो नरः।
ं९।२२८च् तस्य दण्डविकल्पः स्याद् यथेष्टं नृपतेस्तथा॥ .
ं९।२२९अ क्षत्रविद् शूद्रयोनिस्तु दण्डं दातुमशक्नुवन्।
ं९।२२९च् आनृण्यं कर्मणा गच्छेद् विप्रो दद्यात्शनैः शनैः॥ .
ं९।२३०अ स्त्रीबालोन्मत्तवृद्धानां दरिद्राणां च रोगिणाम्।
ं९।२३०च् शिफाविदलरज्ज्वाद्यैर्विदध्यात्नृपतिर्दमम्॥ .
ं९।२३१अ ये नियुक्तास्तु कार्येषु हन्युः कार्याणि कार्यिणाम्।
ं९।२३१च् धनौष्मणा पच्यमानास्तान्निःस्वान् कारयेन्नृपः॥ .
ं९।२३२अ कूटशासनकर्तॄंश्च प्रकृतीनां च दूषकान्।
ं९।२३२च् स्त्रीबालब्राह्मणघ्नांश्च हन्याद् द्विष् सेविनस्तथा ॥ .
ं९।२३३अ तीरितं चानुशिष्टं च यत्र क्व चन यद् भवेत्।
ं९।२३३च् कृतं तद् धर्मतो विद्यान्न तद् भूयो निवर्तयेत्॥ .
ं९।२३४अ अमात्यः प्राग्विवाको वा यत् कुर्युः कार्यमन्यथा ।
ं९।२३४च् तत् स्वयं नृपतिः कुर्यात् तान् सहस्रं च दण्डयेत्॥ .
ं९।२३५अ ब्रह्महा च सुरापश्च स्तेयी च गुरुतल्पगः। 
ं९।२३५च् एते सर्वे पृथग् ज्ञेया महापातकिनो नराः॥ .
ं९।२३६अ चतुर्णामपि चैतेषां प्रायश्चित्तमकुर्वताम्।
ं९।२३६च् शारीरं धनसंयुक्तं दण्डं धर्म्यं प्रकल्पयेत्॥ .
ं९।२३७अ गुरुतल्पे भगः कार्यः सुरापाने सुराध्वजः।
ं९।२३७च् स्तेये च श्वपदं कार्यं ब्रह्महण्यशिराः पुमान्॥ .
ं९।२३८अ असम्भोज्या ह्यसंयाज्या असम्पाठ्याऽविवाहिनः।
ं९।२३८च् चरेयुः पृथिवीं दीनाः सर्वधर्मबहिष्कृताः॥ .
ं९।२३९अ ज्ञातिसम्बन्धिभिस्त्वेते त्यक्तव्याः कृतलक्षणाः।
ं९।२३९च् निर्दया निर्नमस्कारास्तन् मनोरनुशासनम्॥ .
ं९।२४०अ प्रायश्चित्तं तु कुर्वाणाः सर्ववर्णा यथोदितम्। 
ं९।२४०च् नाङ्क्या राज्ञा ललाटे स्युर्दाप्यास्तूत्तमसाहसम्॥ .
ं९।२४१अ आगःसु ब्राह्मणस्यैव कार्यो मध्यमसाहसः।
ं९।२४१च् विवास्यो वा भवेद् राष्ट्रात् सद्रव्यः सपरिच्छदः॥ .
ं९।२४२अ इतरे कृतवन्तस्तु पापान्येतान्यकामतः।
ं९।२४२च् सर्वस्वहारमर्हन्ति कामतस्तु प्रवासनम्॥ .
ं९।२४३अ नाददीत नृपः साधुर्महापातकिनो धनम्।
ं९।२४३च् आददानस्तु तत्लोभात् तेन दोषेण लिप्यते॥ .
ं९।२४४अ अप्सु प्रवेश्य तं दण्डं वरुणायोपपादयेत्।
ं९।२४४च् श्रुतवृत्तोपपन्ने वा ब्राह्मणे प्रतिपादयेत्॥ .
ं९।२४५अ ईशो दण्डस्य वरुणो राज्ञां दण्डधरो हि सः।
ं९।२४५च् ईशः सर्वस्य जगतो ब्राह्मणो वेदपारगः॥ .
ं९।२४६अ यत्र वर्जयते राजा पापकृद्भ्यो धनागमम्।
ं९।२४६च् तत्र कालेन जायन्ते मानवा दीर्घजीविनः॥ .
ं९।२४७अ निष्पद्यन्ते च सस्यानि यथोप्तानि विशां पृथक्।
ं९।२४७च् बालाश्च न प्रमीयन्ते विकृतं च न जायते॥ .
ं९।२४८अ ब्राह्मणान् बाधमानं तु कामादवरवर्णजम्।
ं९।२४८च् हन्याच्चित्रैर्वधोपायैरुद्वेजनकरैर्नृपः॥ .
ं९।२४९अ यावानवध्यस्य वधे तावान् वध्यस्य मोक्षणे।
ं९।२४९च् अधर्मो नृपतेर्दृष्टो धर्मस्तु विनियच्छतः॥ .
ं९।२५०अ उदितोऽयं विस्तरशो मिथो विवदमानयोः।
ं९।२५०च् अष्टादशसु मार्गेषु व्यवहारस्य निर्णयः॥ .
ं९।२५१अ एवं धर्म्याणि कार्याणि सम्यक् कुर्वन् महीपतिः।
ं९।२५१च् देशानलब्धान्लिप्सेत लब्धांश्च परिपालयेत्॥ .
ं९।२५२अ सम्यग्निविष्टदेशस्तु कृतदुर्गश्च शास्त्रतः।
ं९।२५२च् कण्टकोद्धरणे नित्यमातिष्ठेद् यत्नमुत्तमम्॥ .
ं९।२५३अ रक्षनादार्यवृत्तानां कण्टकानां च शोधनात्।
ं९।२५३च् नरेन्द्रास्त्रिदिवं यान्ति प्रजापालनतत्पराः॥ .
ं९।२५४अ अशासंस्तस्करान् यस्तु बलिं गृह्णाति पार्थिवः।
ं९।२५४च् तस्य प्रक्षुभ्यते राष्ट्रं स्वर्गाच्च परिहीयते॥ .
ं९।२५५अ निर्भयं तु भवेद् यस्य राष्ट्रं बाहुबलाश्रितम्।
ं९।२५५च् तस्य तद् वर्धते नित्यं सिच्यमान इव द्रुमः॥ .
ं९।२५६अ द्विविधांस्तस्करान् विद्यात् परद्रव्यापहारकान्।
ं९।२५६च् प्रकाशांश्चाप्रकाशांश्च चारचक्षुर्महीपतिः॥ .
ं९।२५७अ प्रकाशवञ्चकास्तेषां नानापण्योपजीविनः।
ं९।२५७च् प्रच्छन्नवञ्चकास्त्वेते ये स्तेनाटविकादयः ॥ .
ं९।२५८अ उत्कोचकाश्चोपधिका वञ्चकाः कितवास्तथा।
ं९।२५८च् मङ्गलादेशवृत्ताश्च भद्राश्चैक्षणिकैः सह॥ .
ं९।२५९अ असम्यक्कारिणश्चैव महामात्राश्चिकित्सकाः।
ं९।२५९च् शिल्पोपचारयुक्ताश्च निपुणाः पण्ययोषितः॥ .
ं९।२६०अ एवमादीन् विजानीयात् प्रकाशांल्लोककण्टकान्। 
ं९।२६०च् निगूढचारिणश्चान्याननार्यानार्यलिङ्गिनः॥ .
ं९।२६१अ तान् विदित्वा सुचरितैर्गूढैस्तत्कर्मकारिभिः।
ं९।२६१च् चारैश्चानेकसंस्थानैः प्रोत्साद्य वशमानयेत्॥ .
ं९।२६२अ तेषां दोषानभिख्याप्य स्वे स्वे कर्मणि तत्त्वतः।
ं९।२६२च् कुर्वीत शासनं राजा सम्यक् सारापराधतः॥ .
ं९।२६३अ न हि दण्डाद् ऋते शक्यः कर्तुं पापविनिग्रहः।
ं९।२६३च् स्तेनानां पापबुद्धीनां निभृतं चरतां क्षितौ॥ .
ं९।२६४अ सभाप्रपाऽपूपशालावेशमद्यान्नविक्रयाः।
ं९।२६४च् चतुष्पथांश्चैत्यवृक्षाः समाजाः प्रेक्षणानि च॥ .
ं९।२६५अ जीर्णोद्यानान्यरण्यानि कारुकावेशनानि च।
ं९।२६५च् शून्यानि चाप्यगाराणि वनान्युपवनानि च॥ .
ं९।२६६अ एवंविधान्नृपो देशान् गुल्मैः स्थावरजङ्गमैः।
ं९।२६६च् तस्करप्रतिषेधार्थं चारैश्चाप्यनुचारयेत्॥ .
ं९।२६७अ तत्सहायैरनुगतैर्नानाकर्मप्रवेदिभिः।
ं९।२६७च् विद्यादुत्सादयेच्चैव निपुणैः पूर्वतस्करैः॥ .
ं९।२६८अ भक्ष्यभोज्योपदेशैश्च ब्राह्मणानां च दर्शनैः।
ं९।२६८च् शौर्यकर्मापदेशैश्च कुर्युस्तेषां समागमम्॥ .
ं९।२६९अ ये तत्र नोपसर्पेयुर्मूलप्रणिहिताश्च ये।
ं९।२६९च् तान् प्रसह्य नृपो हन्यात् समित्रज्ञातिबान्धवान्॥ .
ं९।२७०अ न होढेन विना चौरं घातयेद् धार्मिको नृपः।
ं९।२७०च् सहोढं सोपकरणं घातयेदविचारयन्॥ .
ं९।२७१अ ग्रामेष्वपि च ये के चिच्चौराणां भक्तदायकाः।
ं९।२७१च् भाण्डावकाशदाश्चैव सर्वांस्तानपि घातयेत्॥ .
ं९।२७२अ राष्ट्रेषु रक्षाधिकृतान् सामन्तांश्चैव चोदितान्।
ं९।२७२च् अभ्याघातेषु मध्यस्थाञ् शिष्याच्चौरानिव द्रुतम्॥ .
ं९।२७३अ यश्चापि धर्मसमयात् प्रच्युतो धर्मजीवनः।
ं९।२७३च् दण्डेनैव तमप्योषेत् स्वकाद् धर्माद् हि विच्युतम्॥ .
ं९।२७४अ ग्रामघाते हिताभङ्गे पथि मोषाभिदर्शने।
ं९।२७४च् शक्तितो नाभिधावन्तो निर्वास्याः सपरिच्छदाः॥ .
ं९।२७५अ राज्ञः कोशापहर्तॄंश्च  प्रतिकूलेषु च स्थितान्। 
ं९।२७५च् घातयेद् विविधैर्दण्डैररीणां चोपजापकान्॥ .
ं९।२७६अ  सन्धिं छित्त्वा तु ये चौर्यं रात्रौ कुर्वन्ति तस्कराः। 
ं९।२७६च् तेषां छित्त्वा नृपो हस्तौ तीक्ष्णे शूले निवेशयेत्॥ .
ं९।२७७अ अङ्गुलीर्ग्रन्थिभेदस्य छेदयेत् प्रथमे ग्रहे।
ं९।२७७च् द्वितीये हस्तचरणौ तृतीये वधमर्हति॥ .
ं९।२७८अ अग्निदान् भक्तदांश्चैव तथा शस्त्रावकाशदान्।
ं९।२७८च् सन्निधातॄंश्च मोषस्य हन्याच्चौरमिवेश्वरः॥ .
ं९।२७९अ तडागभेदकं हन्यादप्सु शुद्धवधेन वा।
ं९।२७९च् यद् वाऽपि प्रतिसंस्कुर्याद् दाप्यस्तूत्तमसाहसम्॥ .
ं९।२८०अ कोष्ठागारायुधागारदेवतागारभेदकान्।
ं९।२८०च् हस्त्यश्वरथहर्तॄंश्च हन्यादेवाविचारयन्॥ .
ं९।२८१अ यस्तु पूर्वनिविष्टस्य तडागस्योदकं हरेत्।
ं९।२८१च् आगमं वाऽप्यपां भिन्द्यात् स दाप्यः पूर्वसाहसम्॥ .
ं९।२८२अ समुत्सृजेद् राजमार्गे यस्त्वमेध्यमनापदि।
ं९।२८२च् स द्वौ कार्षापणौ दद्यादमेध्यं चाशु शोधयेत्॥ .
ं९।२८३अ आपद्गतोऽथ वा वृद्धा गर्भिणी बाल एव वा।
ं९।२८३च् परिभाषणमर्हन्ति तच्च शोध्यमिति स्थितिः॥ .
ं९।२८४अ चिकित्सकानां सर्वेषां मिथ्याप्रचरतां दमः।
ं९।२८४च् अमानुषेषु प्रथमो मानुषेषु तु मध्यमः॥ .
ं९।२८५अ सङ्क्रमध्वजयष्टीनां प्रतिमानां च भेदकः।
ं९।२८५च् प्रतिकुर्याच्च तत् सर्वं पञ्च दद्यात्शतानि च॥ .
ं९।२८६अ अदूषितानां द्रव्याणां दूषणे भेदने तथा।
ं९।२८६च् मणीनामपवेधे च दण्डः प्रथमसाहसः॥ .
ं९।२८७अ समैर्हि विषमं यस्तु चरेद् वै मूल्यतोऽपि वा।
ं९।२८७च् समाप्नुयाद् दमं पूर्वं नरो मध्यममेव वा॥ .
ं९।२८८अ बन्धनानि च सर्वाणि राजा मार्गे निवेशयेत्। 
ं९।२८८च् दुःखिता यत्र दृश्येरन् विकृताः पापकारिणः॥ .
ं९।२८९अ प्राकारस्य च भेत्तारं परिखाणां च पूरकम्।
ं९।२८९च् द्वाराणां चैव भङ्क्तारं क्षिप्रमेव प्रवासयेत्॥ .
ं९।२९०अ अभिचारेषु सर्वेषु कर्तव्यो द्विशतो दमः।
ं९।२९०च् मूलकर्मणि चानाप्तेः कृत्यासु विविधासु च॥ .
ं९।२९१अ अबीजविक्रयी चैव बीजोत्कृष्टा तथैव च।
ं९।२९१च् मर्यादाभेदकश्चैव विकृतं प्राप्नुयाद् वधम्॥ .
ं९।२९२अ सर्वकण्टकपापिष्ठं हेमकारं तु पार्थिवः।
ं९।२९२च् प्रवर्तमानमन्याये छेदयेत्लवशः क्षुरैः॥ .
ं९।२९३अ सीताद्रव्यापहरणे शस्त्राणामौषधस्य च।
ं९।२९३च् कालमासाद्य कार्यं च राजा दण्डं प्रकल्पयेत्॥ .
ं९।२९४अ स्वाम्य्ऽमात्यौ पुरं राष्ट्रं कोशदण्डौ सुहृत् तथा।
ं९।२९४च् सप्त प्रकृतयो ह्येताः सप्ताङ्गं राज्यमुच्यते॥ .
ं९।२९५अ सप्तानां प्रकृतीनां तु राज्यस्यासां यथाक्रमम्।
ं९।२९५च् पूर्वं पूर्वं गुरुतरं जानीयाद् व्यसनं महत्॥ .
ं९।२९६अ सप्ताङ्गस्यैह राज्यस्य विष्टब्धस्य त्रिदण्डवत्।
ं९।२९६च् अन्योन्यगुणवैशेष्यात्न किं चिदतिरिच्यते॥ .
ं९।२९७अ तेषु तेषु तु कृत्येषु तत् तदङ्गं विशिष्यते।
ं९।२९७च् येन यत् साध्यते कार्यं तत् तस्मिंश्रेष्ठमुच्यते॥ .
ं९।२९८अ चारेणोत्साहयोगेन क्रिययैव च कर्मणाम्।
ं९।२९८च् स्वशक्तिं परशक्तिं च नित्यं विद्यान्महीपतिः॥ .
ं९।२९९अ पीडनानि च सर्वाणि व्यसनानि तथैव च।
ं९।२९९च् आरभेत ततः कार्यं सञ्चिन्त्य गुरुलाघवम्॥ .
ं९।३००अ आरभेतैव कर्माणि श्रान्तः श्रान्तः पुनः पुनः।
ं९।३००च् कर्माण्यारभमाणं हि पुरुषं श्रीर्निषेवते॥ .
ं९।३०१अ कृतं त्रेतायुगं चैव द्वापरं कलिरेव च।
ं९।३०१च् राज्ञो वृत्तानि सर्वाणि राजा हि युगमुच्यते॥ .
ं९।३०२अ कलिः प्रसुप्तो भवति स जाग्रद् द्वापरं युगम्।
ं९।३०२च् कर्मस्वभ्युद्यतस्त्रेता विचरंस्तु कृतं युगम्॥ .
ं९।३०३अ इन्द्रस्यार्कस्य वायोश्च यमस्य वरुणस्य च।
ं९।३०३च् चन्द्रस्याग्नेः पृथिव्याश्च तेजोवृत्तं नृपश्चरेत्॥ .
ं९।३०४अ वार्षिकांश्चतुरो मासान् यथेन्द्रोऽभिप्रवर्षति।
ं९।३०४च् तथाऽभिवर्षेत् स्वं राष्ट्रं कामैरिन्द्रव्रतं चरन्॥ .
ं९।३०५अ अष्टौ मासान् यथाऽदित्यस्तोयं हरति रश्मिभिः।
ं९।३०५च् तथा हरेत् करं राष्ट्रात्नित्यमर्कव्रतं हि तत्॥ .
ं९।३०६अ प्रविश्य सर्वभूतानि यथा चरति मारुतः।
ं९।३०६च् तथा चारैः प्रवेष्टव्यं व्रतमेतद् हि मारुतम्॥ .
ं९।३०७अ यथा यमः प्रियद्वेष्यौ प्राप्ते काले नियच्छति।
ं९।३०७च् तथा राज्ञा नियन्तव्याः प्रजास्तद् हि यमव्रतम्॥ .
ं९।३०८अ वरुणेन यथा पाशैर्बद्ध एवाभिदृश्यते।
ं९।३०८च् तथा पापान्निगृह्णीयाद् व्रतमेतद् हि वारुणम्॥ .
ं९।३०९अ परिपूर्णं यथा चन्द्रं दृष्ट्वा हृष्यन्ति मानवाः।
ं९।३०९च् तथा प्रकृतयो यस्मिन् स चान्द्रव्रतिको नृपः॥ .
ं९।३१०अ प्रतापयुक्तस्तेजस्वी नित्यं स्यात् पापकर्मसु।
ं९।३१०च् दुष्टसामन्तहिंस्रश्च तदाग्नेयं व्रतं स्मृतम्॥ .
ं९।३११अ यथा सर्वाणि भूतानि धरा धारयते समम्।
ं९।३११च् तथा सर्वाणि भूतानि बिभ्रतः पार्थिवं व्रतम्॥ .
ं९।३१२अ एतैरुपायैरन्यैश्च युक्तो नित्यमतन्द्रितः।
ं९।३१२च् स्तेनान् राजा निगृह्णीयात् स्वराष्ट्रे पर एव च॥ .
ं९।३१३अ परामप्यापदं प्राप्तो ब्राह्मणान्न प्रकोपयेत्।
ं९।३१३च् ते ह्येनं कुपिता हन्युः सद्यः सबलवाहनम्॥ .
ं९।३१४अ यैः कृतः सर्वभक्ष्योऽग्निरपेयश्च महोदधिः। 
ं९।३१४च् क्षयी चाप्यायितः सोमः को न नश्येत् प्रकोप्य तान्॥ .
ं९।३१५अ लोकानन्यान् सृजेयुर्ये लोकपालांश्च कोपिताः।
ं९।३१५च् देवान् कुर्युरदेवांश्च कः क्षिण्वंस्तान् समृध्नुयात्॥ .
ं९।३१६अ यानुपाश्रित्य तिष्ठन्ति लोका देवाश्च सर्वदा।
ं९।३१६च् ब्रह्म चैव धनं येषां को हिंस्यात् ताञ्जिजीविषुः॥ .
ं९।३१७अ अविद्वांश्चैव विद्वांश्च ब्राह्मणो दैवतं महत्।
ं९।३१७च् प्रणीतश्चाप्रणीतश्च यथाऽग्निर्दैवतं महत्॥ .
ं९।३१८अ श्मशानेष्वपि तेजस्वी पावको नैव दुष्यति।
ं९।३१८च् हूयमानश्च यज्ञेषु भूय एवाभिवर्धते॥ .
ं९।३१९अ एवं यद्यप्यनिष्टेषु वर्तन्ते सर्वकर्मसु।
ं९।३१९च् सर्वथा ब्राह्मणाः पूज्याः परमं दैवतं हि तत्॥ .
ं९।३२०अ क्षत्रस्यातिप्रवृद्धस्य ब्राह्मणान् प्रति सर्वशः।
ं९।३२०च् ब्रह्मैव सन्नियन्तृ स्यात् क्षत्रं हि ब्रह्मसम्भवम्॥ .
ं९।३२१अ अद्भ्योऽग्निर्ब्रह्मतः क्षत्रमश्मनो लोहमुत्थितम्।
ं९।३२१च् तेषां सर्वत्रगं तेजः स्वासु योनिषु शाम्यति॥ .
ं९।३२२अ नाब्रह्म क्षत्रं ऋध्नोति नाक्षत्रं ब्रह्म वर्धते।
ं९।३२२च् ब्रह्म क्षत्रं च सम्पृक्तमिह चामुत्र वर्धते॥ .
ं९।३२३अ दत्त्वा धनं तु विप्रेभ्यः सर्वदण्डसमुत्थितम्।
ं९।३२३च् पुत्रे राज्यं समासृज्य कुर्वीत प्रायणं रणे॥ .
ं९।३२४अ एवं चरन् सदा युक्तो राजधर्मेषु पार्थिवः।
ं९।३२४च् हितेषु चैव लोकस्य सर्वान् भृत्यान्नियोजयेत्॥ .
ं९।३२५अ एषोऽखिलः कर्मविधिरुक्तो राज्ञः सनातनः।
ं९।३२५च् इमं कर्मविधिं विद्यात् क्रमशो वैश्यशूद्रयोः॥ .
ं९।३२६अ वैश्यस्तु कृतसंस्कारः कृत्वा दारपरिग्रहम्।
ं९।३२६च् वार्तायां नित्ययुक्तः स्यात् पशूनां चैव रक्षणे॥ .
ं९।३२७अ प्रजापतिर्हि वैश्याय सृष्ट्वा परिददे पशून्।
ं९।३२७च् ब्राह्मणाय च राज्ञे च सर्वाः परिददे प्रजाः॥ .
ं९।३२८अ न च वैश्यस्य कामः स्यान्न रक्षेयं पशूनिति।
ं९।३२८च् वैश्ये चेच्छति नान्येन रक्षितव्याः कथं चन॥ .
ं९।३२९अ मणिमुक्ताप्रवालानां लोहानां तान्तवस्य च।
ं९।३२९च् गन्धानां च रसानां च विद्यादर्घबलाबलम्॥ .
ं९।३३०अ बीजानामुप्तिविद् च स्यात् क्षेत्रदोषगुणस्य च।
ं९।३३०च् मानयोगं च जानीयात् तुलायोगांश्च सर्वशः॥ .
ं९।३३१अ सारासारं च भाण्डानां देशानां च गुणागुणान्।
ं९।३३१च् लाभालाभं च पण्यानां पशूनां परिवर्धनम्॥ .
ं९।३३२अ भृत्यानां च भृतिं विद्याद् भाषाश्च विविधा नृणाम्।
ं९।३३२च् द्रव्याणां स्थानयोगांश्च क्रयविक्रयमेव च॥ .
ं९।३३३अ धर्मेण च द्रव्यवृद्धावातिष्ठेद् यत्नमुत्तमम्।
ं९।३३३च् दद्याच्च सर्वभूतानामन्नमेव प्रयत्नतः॥ .
ं९।३३४अ विप्राणां वेदविदुषां गृहस्थानां यशस्विनाम्।
ं९।३३४च् शुश्रूषैव तु शूद्रस्य धर्मो नैश्रेयसः परः॥ .
ं९।३३५अ शुचिरुत्कृष्टशुश्रूषुर्मृदुवागनहङ्कृतः।
ं९।३३५च् ब्राह्मणाद्याश्रयो  नित्यमुत्कृष्टां जातिमश्नुते॥ .
ं९।३३६अ एषोऽनापदि वर्णानामुक्तः कर्मविधिः शुभः।
ं९।३३६च् आपद्यपि हि यस्तेषां क्रमशस्तन्निबोधत॥ .
अध्याय १०
ं१०।०१अ अधीयीरंस्त्रयो वर्णाः स्वकर्मस्था द्विजातयः।
ं१०।०१च् प्रब्रूयाद् ब्राह्मणस्त्वेषां नेतराविति निश्चयः॥ .
ं१०।०२अ सर्वेषां ब्राह्मणो विद्याद् वृत्त्युपायान् यथाविधि।
ं१०।०२च् प्रब्रूयादितरेभ्यश्च स्वयं चैव तथा भवेत्॥ .
ं१०।०३अ वैशेष्यात् प्रकृतिश्रैष्ठ्यान्नियमस्य च धारणात्।
ं१०।०३च् संस्कारस्य विशेषाच्च वर्णानां ब्राह्मणः प्रभुः॥ .
ं१०।०४अ ब्राह्मणः क्षत्रियो वैश्यस्त्रयो वर्णा द्विजातयः।
ं१०।०४च् चतुर्थ एकजातिस्तु शूद्रो नास्ति तु पञ्चमः॥ .
ं१०।०५अ सर्ववर्णेषु तुल्यासु पत्नीष्वक्षतयोनिषु।
ं१०।०५च् आनुलोम्येन सम्भूता जात्या ज्ञेयास्त एव ते॥ .
ं१०।०६अ स्त्रीष्वनन्तरजातासु द्विजैरुत्पादितान् सुतान्।
ं१०।०६च् सदृशानेव तानाहुर्मातृदोषविगर्हितान्॥ .
ं१०।०७अ अनन्तरासु जातानां विधिरेष सनातनः।
ं१०।०७च् द्व्येकान्तरासु जातानां धर्म्यं विद्यादिमं विधिम्॥ .
ं१०।०८अ ब्राह्मणाद् वैश्यकन्यायामम्बष्ठो नाम जायते।
ं१०।०८च् निषादः शूद्रकन्यायां यः पारशव उच्यते॥ .
ं१०।०९अ क्षत्रियात्शूद्रकन्यायां क्रूराचारविहारवान्।
ं१०।०९च् क्षत्रशूद्रवपुर्जन्तुरुग्रो नाम प्रजायते॥ .
ं१०।१०अ विप्रस्य त्रिषु वर्णेषु नृपतेर्वर्णयोर्द्वयोः।
ं१०।१०च् वैश्यस्य वर्णे चैकस्मिन् षडेतेऽपसदाः स्मृताः॥ .
ं१०।११अ क्षत्रियाद् विप्रकन्यायां सूतो भवति जातितः।
ं१०।११च् वैश्यान् मागधवैदेहौ राजविप्राङ्गनासुतौ॥ .
ं१०।१२अ शूद्रादायोगवः क्षत्ता चण्डालश्चाधमो नृणाम्।
ं१०।१२च् वैश्यराजन्यविप्रासु जायन्ते वर्णसङ्कराः॥ .
ं१०।१३अ एकान्तरे त्वानुलोम्यादम्बष्ठोग्रौ यथा स्मृतौ।
ं१०।१३च् क्षत्तृवैदेहकौ तद्वत् प्रातिलोम्येऽपि जन्मनि॥ .
ं१०।१४अ पुत्रा येऽनन्तरस्त्रीजाः क्रमेणोक्ता द्विजन्मनाम्।
ं१०।१४च् ताननन्तरनाम्नस्तु मातृदोषात् प्रचक्षते॥ .
ं१०।१५अ ब्राह्मणादुग्रकन्यायामावृतो नाम जायते।
ं१०।१५च् आभीरोऽम्बष्ठकन्यायामायोगव्यां तु धिग्वणः॥ .
ं१०।१६अ आयोगवश्च क्षत्ता च चण्डालश्चाधमो नृणाम्।
ं१०।१६च् प्रातिलोम्येन जायन्ते शूद्रादपसदास्त्रयः॥ .
ं१०।१७अ वैश्यान् मागधवैदेहौ क्षत्रियात् सूत एव तु।
ं१०।१७च् प्रतीपमेते जायन्ते परेऽप्यपसदास्त्रयः॥ .
ं१०।१८अ जातो निषादात्शूद्रायां जात्या भवति पुक्कसः।
ं१०।१८च् शूद्राज् जातो निषाद्यां तु स वै कुक्कुटकः स्मृतः॥ .
ं१०।१९अ क्षत्तुर्जातस्तथोग्रायां श्वपाक इति कीर्त्यते।
ं१०।१९च् वैदेहकेन त्वम्बष्ठ्यामुत्पन्नो वेण उच्यते॥ .
ं१०।२०अ द्विजातयः सवर्णासु जनयन्त्यव्रतांस्तु यान्।
ं१०।२०च् तान् सावित्रीपरिभ्रष्टान् व्रात्यानिति विनिर्दिशेत्॥ .
ं१०।२१अ व्रात्यात् तु जायते विप्रात् पापात्मा  भूर्जकण्टकः। 
ं१०।२१च् आवन्त्यवाटधानौ च पुष्पधः शैख एव च॥ .
ं१०।२२अ झल्लो मल्लश्च राजन्याद् व्रात्यात्निच्छिविरेव च। 
ं१०।२२च् नटश्च करणश्चैव खसो द्रविड एव च॥ .
ं१०।२३अ वैश्यात् तु जायते व्रात्यात् सुधन्वाऽचार्य एव च।
ं१०।२३च् कारुषश्च विजन्मा च मैत्रः सात्वत एव च॥ .
ं१०।२४अ व्यभिचारेण वर्णानामवेद्यावेदनेन च।
ं१०।२४च् स्वकर्मणां च त्यागेन जायन्ते वर्णसङ्कराः॥ .
ं१०।२५अ सङ्कीर्णयोनयो ये तु प्रतिलोमानुलोमजाः।
ं१०।२५च् अन्योन्यव्यतिषक्ताश्च तान् प्रवक्ष्याम्यशेषतः॥ .
ं१०।२६अ सूतो वैदेहकश्चैव चण्डालश्च नराधमः।
ं१०।२६च् मागधः  तथाऽयोगव एव च क्षत्रजातिश्च ॥ .
ं१०।२७अ एते षट् सदृशान् वर्णाञ्जनयन्ति स्वयोनिषु।
ं१०।२७च् मातृजात्यां प्रसूयन्ते प्रवारासु च योनिषु॥ .
ं१०।२८अ यथा त्रयाणां वर्णानां द्वयोरात्माऽस्य जायते।
ं१०।२८च् आनन्तर्यात् स्वयोन्यां तु तथा बाह्येष्वपि क्रमात् ॥ .
ं१०।२९अ ते चापि बाह्यान् सुबहूंस्ततोऽप्यधिकदूषितान्।
ं१०।२९च् परस्परस्य दारेषु जनयन्ति विगर्हितान्॥ .
ं१०।३०अ यथैव शूद्रो ब्राह्मण्यां बाह्यं जन्तुं प्रसूयते।
ं१०।३०च् तथा बाह्यतरं बाह्यश्चातुर्वर्ण्ये प्रसूयते॥ .
ं१०।३१अ प्रतिकूलं वर्तमाना बाह्या बाह्यतरान् पुनः।
ं१०।३१च् हीना हीनान् प्रसूयन्ते वर्णान् पञ्चदशैव तु॥ .
ं१०।३२अ प्रसाधनोपचारज्ञमदासं दासजीवनम्। 
ं१०।३२च् सैरिन्ध्रं वागुरावृत्तिं सूते दस्युरयोगवे॥ .
ं१०।३३अ मैत्रेयकं तु वैदेहो माधूकं सम्प्रसूयते।
ं१०।३३च् नॄन् प्रशंसत्यजस्रं यो घण्टाताडोऽरुणोदये॥ .
ं१०।३४अ निषादो मार्गवं सूते दासं नौकर्मजीविनम्।
ं१०।३४च् कैवर्तमिति यं प्राहुरार्यावर्तनिवासिनः॥ .
ं१०।३५अ मृतवस्त्रभृत्स्वनारीषु गर्हितान्नाशनासु च। 
ं१०।३५च् भवन्त्यायोगवीष्वेते जातिहीनाः पृथक् त्रयः॥ .
ं१०।३६अ कारावरो निषादात् तु चर्मकारः प्रसूयते। 
ं१०।३६च् वैदेहिकादन्ध्रमेदौ बहिर्ग्रामप्रतिश्रयौ॥ .
ं१०।३७अ चण्डालात् पाण्डुसोपाकस्त्वक्सारव्यवहारवान्।
ं१०।३७च् आहिण्डिको निषादेन वैदेह्यामेव जायते॥ .
ं१०।३८अ चण्डालेन तु सोपाको मूलव्यसनवृत्तिमान्।
ं१०।३८च् पुक्कस्यां जायते पापः सदा सज्जनगर्हितः॥ .
ं१०।३९अ निषादस्त्री तु चण्डालात् पुत्रमन्त्यावसायिनम्।
ं१०।३९च् श्मशानगोचरं सूते बाह्यानामपि गर्हितम्॥ .
ं१०।४०अ सङ्करे जातयस्त्वेताः पितृमातृप्रदर्शिताः।
ं१०।४०च् प्रच्छन्ना वा प्रकाशा वा वेदितव्याः स्वकर्मभिः॥ .
ं१०।४१अ स्वजातिजानन्तरजाः षट् सुता द्विजधर्मिणः।
ं१०।४१च् शूद्राणां तु सधर्माणः सर्वेऽपध्वंसजाः स्मृताः॥ .
ं१०।४२अ तपोबीजप्रभावैस्तु ते गच्छन्ति युगे युगे।
ं१०।४२च् उत्कर्षं चापकर्षं च मनुष्येष्विह जन्मतः॥ .
ं१०।४३अ शनकैस्तु क्रियालोपादिमाः क्षत्रियजातयः।
ं१०।४३च् वृषलत्वं गता लोके ब्राह्मणादर्शनेन च॥ .
ं१०।४४अ पौण्ड्रकाश्चौड्रद्रविडाः  काम्बोजा यवनाः शकाः। 
ं१०।४४च् पारदापह्लवाश्चीनाः किराता दरदाः खशाः॥ .
ं१०।४५अ मुखबाहूरुपद्जानां या लोके जातयो बहिः।
ं१०।४५च् म्लेच्छवाचश्चार्यवाचः सर्वे ते दस्यवः स्मृताः॥ .
ं१०।४६अ ये द्विजानामपसदा ये चापध्वंसजाः स्मृताः।
ं१०।४६च् ते निन्दितैर्वर्तयेयुर्द्विजानामेव कर्मभिः॥ .
ं१०।४७अ सूतानामश्वसारथ्यमम्बष्ठानां चिकित्सनम्।
ं१०।४७च् वैदेहकानां स्त्रीकार्यं मागधानां वणिक्पथः॥ .
ं१०।४८अ मत्स्यघातो निषादानां त्वष्टिस्त्वायोगवस्य च।
ं१०।४८च् मेदान्ध्रचुञ्चुमद्गूनामारण्यपशुहिंसनम्॥ .
ं१०।४९अ क्षत्त्र्युग्रपुक्कसानां तु बिलौकोवधबन्धनम्।
ं१०।४९च् धिग्वणानां चर्मकार्यं वेणानां भाण्डवादनम्॥ .
ं१०।५०अ चैत्यद्रुमश्मशानेषु शैलेषूपवनेषु च।
ं१०।५०च् वसेयुरेते विज्ञाता वर्तयन्तः स्वकर्मभिः॥ .
ं१०।५१अ चण्डालश्वपचानां तु बहिर्ग्रामात् प्रतिश्रयः।
ं१०।५१च् अपपात्राश्च कर्तव्या धनमेषां श्वगर्दभम्॥ .
ं१०।५२अ वासांसि मृतचैलानि भिन्नभाण्डेषु भोजनम्।
ं१०।५२च् कार्ष्णायसमलङ्कारः परिव्रज्या च नित्यशः॥ .
ं१०।५३अ न तैः समयमन्विच्छेत् पुरुषो धर्ममाचरन्।
ं१०।५३च् व्यवहारो मिथस्तेषां विवाहः सदृशैः सह॥ .
ं१०।५४अ अन्नमेषां पराधीनं देयं स्याद् भिन्नभाजने।
ं१०।५४च् रात्रौ न विचरेयुस्ते ग्रामेषु नगरेषु च॥ .
ं१०।५५अ दिवा चरेयुः कार्यार्थं चिह्निता राजशासनैः।
ं१०।५५च् अबान्धवं शवं चैव निर्हरेयुरिति स्थितिः॥ .
ं१०।५६अ वध्यांश्च हन्युः सततं यथाशास्त्रं नृपाज्ञया।
ं१०।५६च् वध्यवासांसि गृह्णीयुः शय्याश्चाभरणानि च॥ .
ं१०।५७अ वर्णापेतमविज्ञातं नरं कलुषयोनिजम्।
ं१०।५७च् आर्यरूपमिवानार्यं कर्मभिः स्वैर्विभावयेत्॥ .
ं१०।५८अ अनार्यता निष्ठुरता क्रूरता निष्क्रियात्मता।
ं१०।५८च् पुरुषं व्यञ्जयन्तीह लोके कलुषयोनिजम्॥ .
ं१०।५९अ पित्र्यं वा भजते शीलं मातुर्वोभयमेव वा।
ं१०।५९च् न कथं चन दुर्योनिः प्रकृतिं स्वां नियच्छति॥ .
ं१०।६०अ कुले मुख्येऽपि जातस्य यस्य स्याद् योनिसङ्करः।
ं१०।६०च् संश्रयत्येव तत्शीलं नरोऽल्पमपि वा बहु॥ .
ं१०।६१अ यत्र त्वेते परिध्वंसाज् जायन्ते वर्णदूषकाः।
ं१०।६१च् राष्ट्रिकैः सह तद् राष्ट्रं क्षिप्रमेव विनश्यति॥ .
ं१०।६२अ ब्राह्मणार्थे गवार्थे वा देहत्यागोऽनुपस्कृतः।
ं१०।६२च् स्त्रीबालाभ्युपपत्तौ च बाह्यानां सिद्धिकारणम्॥ .
ं१०।६३अ अहिंसा सत्यमस्तेयं शौचमिन्द्रियनिग्रहः।
ं१०।६३च् एतं सामासिकं धर्मं चातुर्वर्ण्येऽब्रवीन् मनुः॥ .
ं१०।६४अ शूद्रायां ब्राह्मणाज् जातः श्रेयसा चेत् प्रजायते।
ं१०।६४च् अश्रेयान् श्रेयसीं जातिं गच्छत्या सप्तमाद् युगात्॥ .
ं१०।६५अ शूद्रो ब्राह्मणतामेति ब्राह्मणश्चैति शूद्रताम्।
ं१०।६५च् क्षत्रियाज् जातमेवं तु विद्याद् वैश्यात् तथैव च॥ .
ं१०।६६अ अनार्यायां समुत्पन्नो ब्राह्मणात् तु यदृच्छया।
ं१०।६६च् ब्राह्मण्यामप्यनार्यात् तु श्रेयस्त्वं क्वेति चेद् भवेत्॥ .
ं१०।६७अ जातो नार्यामनार्यायामार्यादार्यो भवेद् गुणैः।
ं१०।६७च् जातोऽप्यनार्यादार्यायामनार्य इति निश्चयः॥ .
ं१०।६८अ तावुभावप्यसंस्कार्याविति धर्मो व्यवस्थितः।
ं१०।६८च् वैगुण्याज् जन्मनः पूर्व उत्तरः प्रतिलोमतः॥ .
ं१०।६९अ सुबीजं चैव सुक्षेत्रे जातं सम्पद्यते यथा।
ं१०।६९च् तथाऽर्याज् जात आर्यायां सर्वं संस्कारमर्हति॥ .
ं१०।७०अ बीजमेके प्रशंसन्ति क्षेत्रमन्ये मनीषिणः।
ं१०।७०च् बीजक्षेत्रे तथैवान्ये तत्रैयं तु व्यवस्थितिः॥ .
ं१०।७१अ अक्षेत्रे बीजमुत्सृष्टमन्तरैव विनश्यति।
ं१०।७१च् अबीजकमपि क्षेत्रं केवलं स्थण्डिलं भवेत्॥ .
ं१०।७२अ यस्माद् बीजप्रभावेण तिर्यग्जा ऋषयोऽभवन्।
ं१०।७२च् पूजिताश्च प्रशस्ताश्च तस्माद् बीजं प्रशस्यते॥ .
ं१०।७३अ अनार्यमार्यकर्माणमार्यं चानार्यकर्मिणम्।
ं१०।७३च् सम्प्रधार्याब्रवीद् धाता न समौ नासमाविति॥ .
ं१०।७४अ ब्राह्मणा ब्रह्मयोनिस्था ये स्वकर्मण्यवस्थिताः।
ं१०।७४च् ते सम्यगुपजीवेयुः षट् कर्माणि यथाक्रमम्॥ .
ं१०।७५अ अध्यापनमध्ययनं यजनं याजनं तथा।
ं१०।७५च् दानं प्रतिग्रहश्चैव षट् कर्माण्यग्रजन्मनः॥ .
ं१०।७६अ षण्णां तु कर्मणामस्य त्रीणि कर्माणि जीविका।
ं१०।७६च् याजनाध्यापने चैव विशुद्धाच्च प्रतिग्रहः॥ .
ं१०।७७अ त्रयो धर्मा निवर्तन्ते ब्राह्मणात् क्षत्रियं प्रति।
ं१०।७७च् अध्यापनं याजनं च तृतीयश्च प्रतिग्रहः॥ .
ं१०।७८अ वैश्यं प्रति तथैवैते निवर्तेरन्निति स्थितिः।
ं१०।७८च् न तौ प्रति हि तान् धर्मान् मनुराह प्रजापतिः॥ .
ं१०।७९अ शस्त्रास्त्रभृत्त्वं क्षत्रस्य वणिक्पशुकृषिर्विषः।
ं१०।७९च् आजीवनार्थं धर्मस्तु दानमध्ययनं यजिः॥ .
ं१०।८०अ वेदाभ्यासो ब्राह्मणस्य क्षत्रियस्य च रक्षणम्।
ं१०।८०च् वार्ताकर्मैव वैश्यस्य विशिष्टानि स्वकर्मसु॥ .
ं१०।८१अ अजीवंस्तु यथोक्तेन ब्राह्मणः स्वेन कर्मणा।
ं१०।८१च् जीवेत् क्षत्रियधर्मेण स ह्यस्य प्रत्यनन्तरः॥ .
ं१०।८२अ उभाभ्यामप्यजीवंस्तु कथं स्यादिति चेद् भवेत्।
ं१०।८२च् कृषिगोरक्षमास्थाय जीवेद् वैश्यस्य जीविकाम्॥ .
ं१०।८३अ वैश्यवृत्त्याऽपि जीवंस्तु ब्राह्मणः क्षत्रियोऽपि वा।
ं१०।८३च् हिंसाप्रायां पराधीनां कृषिं यत्नेन वर्जयेत्॥ .
ं१०।८४अ कृषिं साधुति मन्यन्ते सा वृत्तिः सद्विगर्हिताः।
ं१०।८४च् भूमिं भूमिशयांश्चैव हन्ति काष्ठमयोमुखम्॥ .
ं१०।८५अ इदं तु वृत्तिवैकल्यात् त्यजतो धर्मनैपुणम्।
ं१०।८५च् विट्पण्यमुद्धृतोद्धारं विक्रेयं वित्तवर्धनम्॥ .
ं१०।८६अ सर्वान् रसानपोहेत कृतान्नं च तिलैः सह।
ं१०।८६च् अश्मनो लवणं चैव पशवो ये च मानुषाः॥ .
ं१०।८७अ सर्वं च तान्तवं रक्तं शाणक्षौमाविकानि च।
ं१०।८७च् अपि चेत् स्युररक्तानि फलमूले तथौषधीः॥ .
ं१०।८८अ अपः शस्त्रं विषं मांसं सोमं गन्धांश्च सर्वशः।
ं१०।८८च् क्षीरं क्षौद्रं दधि घृतं तैलं मधु गुडं कुशान्॥ .
ं१०।८९अ आरण्यांश्च पशून् सर्वान् दंष्ट्रिणश्च वयांसि च।
ं१०।८९च् मद्यं नीलिं च लाक्षां च सर्वांश्चैकशफांस्तथा॥ .
ं१०।९०अ काममुत्पाद्य कृष्यां तु स्वयमेव कृषीवलः।
ं१०।९०च् विक्रीणीत तिलांशूद्रान् धर्मार्थमचिरस्थितान्॥ .
ं१०।९१अ भोजनाभ्यञ्जनाद् दानाद् यदन्यत् कुरुते तिलैः।
ं१०।९१च् कृमिभूतः श्वविष्ठायां पितृभिः सह मज्जति॥ .
ं१०।९२अ सद्यः पतति मांसेन लाक्षया लवणेन च।
ं१०।९२च् त्र्यहेण शूद्रो भवति ब्राह्मणः क्षीरविक्रयात्॥ .
ं१०।९३अ इतरेषां तु पण्यानां विक्रयादिह कामतः।
ं१०।९३च् ब्राह्मणः सप्तरात्रेण वैश्यभावं नियच्छति॥ .
ं१०।९४अ रसा रसैर्निमातव्या न त्वेव लवणं रसैः।
ं१०।९४च् कृतान्नं च कृतान्नेन  तिला धान्येन तत्समाः॥ .
ं१०।९५अ जीवेदेतेन राजन्यः सर्वेणाप्यनयं गतः।
ं१०।९५च् न त्वेव ज्यायंसीं वृत्तिमभिमन्येत कर्हि चित्॥ .
ं१०।९६अ यो लोभादधमो जात्या जीवेदुत्कृष्टकर्मभिः।
ं१०।९६च् तं राजा निर्धनं कृत्वा क्षिप्रमेव प्रवासयेत्॥ .
ं१०।९७अ वरं स्वधर्मो विगुणो न पारक्यः स्वनुष्ठितः। 
ं१०।९७च् परधर्मेण जीवन् हि सद्यः पतति जातितः॥ .
ं१०।९८अ वैश्योऽजीवन् स्वधर्मेण शूद्रवृत्त्याऽपि वर्तयेत्।
ं१०।९८च् अनाचरन्नकार्याणि निवर्तेत च शक्तिमान्॥ .
ं१०।९९अ अशक्नुवंस्तु शुश्रूषां शूद्रः कर्तुं द्विजन्मनाम्।
ं१०।९९च् पुत्रदारात्ययं प्राप्तो जीवेत् कारुककर्मभिः॥ .
ं१०।१००अ यैः कर्मभिः प्रचरितैः शुश्रूष्यन्ते द्विजातयः।
ं१०।१००च् तानि कारुककर्माणि शिल्पानि विविधानि च॥ .
ं१०।१०१अ वैश्यवृत्तिमनातिष्ठन् ब्राह्मणः स्वे पथि स्थितः।
ं१०।१०१च् अवृत्तिकर्षितः सीदन्निमं धर्मं समाचरेत्॥ .
ं१०।१०२अ सर्वतः प्रतिगृह्णीयाद् ब्राह्मणस्त्वनयं गतः।
ं१०।१०२च् पवित्रं दुष्यतीत्येतद् धर्मतो नोपपद्यते॥ .
ं१०।१०३अ नाध्यापनाद् याजनाद् वा गर्हिताद् वा प्रतिग्रहात्।
ं१०।१०३च् दोषो भवति विप्राणां ज्वलनाम्बुसमा हि ते॥ .
ं१०।१०४अ जीवितात्ययमापन्नो योऽन्नमत्ति ततस्ततः।
ं१०।१०४च् आकाशमिव पङ्केन न स पापेन लिप्यते॥ .
ं१०।१०५अ अजीगर्तः सुतं हन्तुमुपासर्पद् बुभुक्षितः।
ं१०।१०५च् न चालिप्यत पापेन क्षुत्प्रतीकारमाचरन्॥ .
ं१०।१०६अ श्वमांसमिच्छनार्तोऽत्तुं धर्माधर्मविचक्षणः।
ं१०।१०६च् प्राणानां परिरक्षार्थं वामदेवो न लिप्तवान्॥ .
ं१०।१०७अ भरद्वाजः क्षुधार्तस्तु सपुत्रो विजने वने।
ं१०।१०७च् बह्वीर्गाः प्रतिजग्राह वृधोस्तक्ष्णो महातपाः॥ .
ं१०।१०८अ क्षुधार्तश्चात्तुमभ्यागाद् विश्वामित्रः श्वजाघनीम्।
ं१०।१०८च् चण्डालहस्तादादाय धर्माधर्मविचक्षणः॥ .
ं१०।१०९अ प्रतिग्रहाद् याजनाद् वा तथैवाध्यापनादपि।
ं१०।१०९च् प्रतिग्रहः प्रत्यवरः प्रेत्य विप्रस्य गर्हितः॥ .
ं१०।११०अ याजनाध्यापने नित्यं क्रियेते संस्कृतात्मनाम्।
ं१०।११०च् प्रतिग्रहस्तु क्रियते शूद्रादप्यन्त्यजन्मनः॥ .
ं१०।१११अ जपहोमैरपेत्येनो याजनाध्यापनैः कृतम्।
ं१०।१११च् प्रतिग्रहनिमित्तं तु त्यागेन तपसैव च॥ .
ं१०।११२अ शिलौञ्छमप्याददीत विप्रोऽजीवन् यतस्ततः।
ं१०।११२च् प्रतिग्रहात् शिलः श्रेयांस्ततोऽप्युञ्छः प्रशस्यते॥ .
ं१०।११३अ सीदद्भिः कुप्यमिच्छद्भिर्धने वा पृथिवीपतिः। 
ं१०।११३च् याच्यः स्यात् स्नातकैर्विप्रैरदित्संस्त्यागमर्हति॥ .
ं१०।११४अ अकृतं च कृतात् क्षेत्राद् गौरजाविकमेव च।
ं१०।११४च् हिरण्यं धान्यमन्नं च पूर्वं पूर्वमदोषवत्॥ .
ं१०।११५अ सप्त वित्तागमा धर्म्या दायो लाभः क्रयो जयः।
ं१०।११५च् प्रयोगः कर्मयोगश्च सत्प्रतिग्रह एव च॥ .
ं१०।११६अ विद्या शिल्पं भृतिः सेवा गोरक्ष्यं विपणिः कृषिः।
ं१०।११६च् धृतिर्भैक्षं कुसीदं च दश जीवनहेतवः॥ .
ं१०।११७अ ब्राह्मणः क्षत्रियो वाऽपि वृद्धिं नैव प्रयोजयेत्।
ं१०।११७च् कामं तु खलु धर्मार्थं दद्यात् पापीयसेऽल्पिकाम्॥ .
ं१०।११८अ चतुर्थमाददानोऽपि क्षत्रियो भागमापदि।
ं१०।११८च् प्रजा रक्षन् परं शक्त्या किल्बिषात् प्रतिमुच्यते॥ .
ं१०।११९अ स्वधर्मो विजयस्तस्य नाहवे स्यात् पराङ्मुखः।
ं१०।११९च् शस्त्रेण वैश्यान् रक्षित्वा धर्म्यमाहारयेद् बलिम्॥ .
ं१०।१२०अ धान्येऽष्टमं विशां शुल्कं विंशं कार्षापणावरम्।
ं१०।१२०च् कर्मोपकरणाः शूद्राः कारवः शिल्पिनस्तथा॥ .
ं१०।१२१अ शूद्रस्तु वृत्तिमाकाङ्क्षन् क्षत्रमाराधयेद् यदि। 
ं१०।१२१च् धनिनं वाऽप्युपाराध्य वैश्यं शूद्रो जिजीविषेत्॥ .
ं१०।१२२अ स्वर्गार्थमुभयार्थं वा विप्रानाराधयेत् तु सः।
ं१०।१२२च् जातब्राह्मणशब्दस्य सा ह्यस्य कृतकृत्यता॥ .
ं१०।१२३अ विप्रसेवैव शूद्रस्य विशिष्टं कर्म कीर्त्यते।
ं१०।१२३च् यदतोऽन्यद् हि कुरुते तद् भवत्यस्य निष्फलम्॥ .
ं१०।१२४अ प्रकल्प्या तस्य तैर्वृत्तिः स्वकुटुम्बाद् यथार्हतः।
ं१०।१२४च् शक्तिं चावेक्ष्य दाक्ष्यं च भृत्यानां च परिग्रहम्॥ .
ं१०।१२५अ उच्छिष्टमन्नं दातव्यं जीर्णानि वसनानि च।
ं१०।१२५च् पुलाकाश्चैव धान्यानां जीर्णाश्चैव परिच्छदाः॥ .
ं१०।१२६अ न शूद्रे पातकं किं चिन्न च संस्कारमर्हति।
ं१०।१२६च् नास्याधिकारो धर्मेऽस्ति न धर्मात् प्रतिषेधनम्॥ .
ं१०।१२७अ धर्मैप्सवस्तु धर्मज्ञाः सतां वृत्तमनुष्ठिताः। 
ं१०।१२७च् मन्त्रवर्ज्यं न दुष्यन्ति प्रशंसां प्राप्नुवन्ति च॥ .
ं१०।१२८अ यथा यथा हि सद्वृत्तमातिष्ठत्यनसूयकः।
ं१०।१२८च् तथा तथैमं चामुं च लोकं प्राप्नोत्यनिन्दितः॥ .
ं१०।१२९अ शक्तेनापि हि शूद्रेण न कार्यो धनसञ्चयः।
ं१०।१२९च् शूद्रो हि धनमासाद्य ब्राह्मणानेव बाधते॥ .
ं१०।१३०अ एते चतुर्णां वर्णानामापद्धर्माः प्रकीर्तिताः।
ं१०।१३०च् यान् सम्यगनुतिष्ठन्तो व्रजन्ति परमं गतिम्॥ .
ं१०।१३१अ एष धर्मविधिः कृत्स्नश्चातुर्वर्ण्यस्य कीर्तितः।
ं१०।१३१च् अतः परं प्रवक्ष्यामि प्रायश्चित्तविधिं शुभम्॥ .
अध्याय ११
ं११।०१अ सान्तानिकं यक्ष्यमाणमध्वगं सार्ववेदसम्।
ं११।०१च् गुर्वर्थं पितृमात्र्यर्थं स्वाध्यायार्थ्युपतापिनः॥ .
ं११।०२अ न वै तान् स्नातकान् विद्याद् ब्राह्मणान् धर्मभिक्षुकान्।
ं११।०२च् निःस्वेभ्यो देयमेतेभ्यो दानं विद्याविशेषतः॥ .
ं११।०३अ एतेभ्यो हि द्विजाग्र्येभ्यो देयमन्नं सदक्षिणम्।
ं११।०३च् इतरेभ्यो बहिर्वेदि कृतान्नं देयमुच्यते॥ .
ं११।०४अ सर्वरत्नानि राजा तु यथार्हं प्रतिपादयेत्।
ं११।०४च् ब्राह्मणान् वेदविदुषो यज्ञार्थं चैव दक्षिणाम्॥ .
ं११।०५अ कृतदारोऽपरान् दारान् भिक्षित्वा योऽधिगच्छति।
ं११।०५च् रतिमात्रं फलं तस्य द्रव्यदातुस्तु सन्ततिः॥ .
ं११।०६अ धनानि तु यथाशक्ति विप्रेषु प्रतिपादयेत्। 
ं११।०६च् वेदवित्सु विविक्तेषु प्रेत्य स्वर्गं समश्नुते॥ .
ं११।०७अ०६ंअ यस्य त्रैवार्षिकं भक्तं पर्याप्तं भृत्यवृत्तये।
ं११।०७च्०६ञ्च् अधिकं वाऽपि विद्येत स सोमं पातुमर्हति॥ .
ं११।०८अ०७ंअ अतः स्वल्पीयसि द्रव्ये यः सोमं पिबति द्विजः।
ं११।०८च्०७ञ्च् स पीतसोमपूर्वोऽपि न तस्याप्नोति तत्फलम्॥ .
ं११।०९अ०८ंअ शक्तः परजने दाता स्वजने दुःखजीविनि।
ं११।०९च्०८ञ्च् मध्वापातो विषास्वादः स धर्मप्रतिरूपकः॥ .
ं११।१०अ०९ंअ भृत्यानामुपरोधेन यत् करोत्यौर्ध्वदेहिकम्।
ं११।१०च्०९ञ्च् तद् भवत्यसुखौदर्कं जीवतश्च मृतस्य च॥ .
ं११।११अ१०ंअ यज्ञश्चेत् प्रतिरुद्धः स्यादेकेनाङ्गेन यज्वनः।
ं११।११च्१०ञ्च् ब्राह्मणस्य विशेषेन धार्मिके सति राजनि॥ .
ं११।१२अ११ंअ यो वैश्यः स्याद् बहुपशुर्हीनक्रतुरसोमपः।
ं११।१२च्११ञ्च् कुटुम्बात् तस्य तद् द्रव्यमाहरेद् यज्ञसिद्धये॥ .
ं११।१३अ१२ंअ आहरेत् त्रीणि वा द्वे वा कामं शूद्रस्य वेश्मनः।
ं११।१३च्१२ञ्च् न हि शूद्रस्य यज्ञेषु कश्चिदस्ति परिग्रहः॥ .
ं११।१४अ१३ंअ योऽनाहिताग्निः शतगुरयज्वा च सहस्रगुः। 
ं११।१४च्१३ञ्च् तयोरपि कुटुम्बाभ्यामाहरेदविचारयन्॥ .
ं११।१५अ१४ंअ आदाननित्याच्चादातुराहरेदप्रयच्छतः।
ं११।१५च्१४ञ्च् तथा यशोऽस्य प्रथते धर्मश्चैव प्रवर्धते॥ .
ं११।१६अ१५ंअ तथैव सप्तमे भक्ते भक्तानि षडनश्नता।
ं११।१६च्१५ञ्च् अश्वस्तनविधानेन हर्तव्यं हीनकर्मणः॥ .
ं११।१७अ१६ंअ खलात् क्षेत्रादगाराद् वा यतो वाऽप्युपलभ्यते।
ं११।१७च्१६ञ्च् आख्यातव्यं तु तत् तस्मै पृच्छते यदि पृच्छति॥ .
ं११।१८अ१७ंअ ब्राह्मणस्वं न हर्तव्यं क्षत्रियेण कदा चन।
ं११।१८च्१७ञ्च् दस्युनिष्क्रिययोस्तु स्वमजीवन् हर्तुमर्हति॥ .
ं११।१९अ१८ंअ योऽसाधुभ्योऽर्थमादाय साधुभ्यः सम्प्रयच्छति।
ं११।१९च्१८ञ्च् स कृत्वा प्लवमात्मानं सन्तारयति तावुभौ॥ .
ं११।२०अ१९ंअ यद् धनं यज्ञशीलानां देवस्वं तद् विदुर्बुधाः।
ं११।२०च्१९ञ्च् अयज्वनां तु यद् वित्तमासुरस्वं तदुच्यते॥ .
ं११।२१अ२०ंअ न तस्मिन् धारयेद् दण्डं धार्मिकः पृथिवीपतिः।
ं११।२१च्२०ञ्च् क्षत्रियस्य हि बालिश्याद् ब्राह्मणः सीदति क्षुधा॥ .
ं११।२२अ२१ंअ तस्य भृत्यजनं ज्ञात्वा स्वकुटुम्बान् महीपतिः।
ं११।२२च्२१ञ्च् श्रुतशीले च विज्ञाय वृत्तिं धर्म्यां प्रकल्पयेत्॥ .
ं११।२३अ२२ंअ कल्पयित्वाऽस्य वृत्तिं च रक्षेदेनं समन्ततः।
ं११।२३च्२२ञ्च् राजा हि धर्मषड्भागं तस्मात् प्राप्नोति रक्षितात्॥ .
ं११।२४अ२३ंअ न यज्ञार्थं धनं शूद्राद् विप्रो भिक्षेत कर्हि चित्।
ं११।२४च्२३ञ्च् यजमानो हि भिक्षित्वा चण्डालः प्रेत्य जायते॥ .
ं११।२५अ२४ंअ यज्ञार्थमर्थं भिक्षित्वा यो न सर्वं प्रयच्छति।
ं११।२५च्२४ञ्च् स याति भासतां विप्रः काकतां वा शतं समाः॥ .
ं११।२६अ२५ंअ देवस्वं ब्राह्मणस्वं वा लोभेनोपहिनस्ति यः।
ं११।२६च्२५ञ्च् स पापात्मा परे लोके गृध्रौच्छिष्टेन जीवति॥ .
ं११।२७अ२६ंअ इष्टिं वैश्वानरीं नित्यं निर्वपेदब्दपर्यये।
ं११।२७च्२६ञ्च् कॢप्तानां पशुसोमानां निष्कृत्यर्थमसम्भवे॥ .
ं११।२८अ२७ंअ आपत्कल्पेन यो धर्मं कुरुतेऽनापदि द्विजः।
ं११।२८च्२७ञ्च् स नाप्नोति फलं तस्य परत्रेति विचारितम्॥ .
ं११।२९अ२८ंअ विश्वैश्च देवैः साध्यैश्च ब्राह्मणैश्च महर्षिभिः।
ं११।२९च्२८ञ्च् आपत्सु मरणाद् भीतैर्विधेः प्रतिनिधिः कृतः॥ .
ं११।३०अ२९ंअ प्रभुः प्रथमकल्पस्य योऽनुकल्पेन वर्तते।
ं११।३०च्२९ञ्च् न साम्परायिकं तस्य दुर्मतेर्विद्यते फलम्॥ .
ं११।३१अ३०ंअ न ब्राह्मणो वेदयेत किञ्चिद् राजनि धर्मवित्।
ं११।३१च्३०ञ्च् स्ववीर्येणैव तांशिष्यान् मानवानपकारिणः॥ .
ं११।३२अ३१ंअ स्ववीर्याद् राजवीर्याच्च स्ववीर्यं बलवत्तरम्।
ं११।३२च्३१ञ्च् तस्मात् स्वेनैव वीर्येण निगृह्णीयादरीन् द्विजः॥ .
ं११।३३अ३२ंअ श्रुतीरथर्वाङ्गिरसीः कुर्यादित्यविचारयन्।
ं११।३३च्३२ञ्च् वाक्षस्त्रं वै ब्राह्मणस्य तेन हन्यादरीन् द्विजः॥ .
ं११।३४अ३३ंअ क्षत्रियो बाहुवीर्येण तरेदापदमात्मनः।
ं११।३४च्३३ञ्च् धनेन वैश्यशूद्रौ तु जपहोमैर्द्विजोत्तमः॥ .
ं११।३५अ३४ंअ विधाता शासिता वक्ता मैत्रो ब्राह्मण उच्यते।
ं११।३५च्३४ञ्च् तस्मै नाकुशलं ब्रूयान्न शुष्कां गिरमीरयेत्॥ .
ं११।३६अ३५ंअ न वै कन्या न युवतिर्नाल्पविद्यो न बालिशः।
ं११।३६च्३५ञ्च् होता स्यादग्निहोत्रस्य नार्तो नासंस्कृतस्तथा॥ .
ं११।३७अ३६ंअ नरके हि पतन्त्येते जुह्वन्तः स च यस्य तत्। 
ं११।३७च्३६ञ्च् तस्माद् वैतानकुशलो होता स्याद् वेदपारगः॥ .
ं११।३८अ३७ंअ प्राजापत्यमदत्त्वाऽश्वमग्न्याधेयस्य दक्षिणाम्।
ं११।३८च्३७ञ्च् अनाहिताग्निर्भवति ब्राह्मणो विभवे सति॥ .
ं११।३९अ३८ंअ पुण्यान्यन्यानि कुर्वीत श्रद्दधानो जितेन्द्रियः।
ं११।३९च्३८ञ्च् न त्वल्पदक्षिणैर्यज्ञैर्यजेतेह कथं चन॥ .
ं११।४०अ३९ंअ इन्द्रियाणि यशः स्वर्गमायुः कीर्तिं प्रजाः पशून्।
ं११।४०च्३९ञ्च् हन्त्यल्पदक्षिणो यज्ञस्तस्मान्नाल्पधनो यजेत्॥ .
ं११।४१अ४०ंअ अग्निहोत्र्यपविध्याग्नीन् ब्राह्मणः कामकारतः।
ं११।४१च्४०ञ्च् चान्द्रायणं चरेन् मासं वीरहत्यासमं हि तत्॥ .
ं११।४२अ४१ंअ ये शूद्रादधिगम्यार्थमग्निहोत्रमुपासते।
ं११।४२च्४१ञ्च् ऋत्विजस्ते हि शूद्राणां ब्रह्मवादिषु गर्हिताः॥ .
ं११।४३अ४२ंअ तेषां सततमज्ञानां वृषलाग्न्युपसेविनाम्।
ं११।४३च्४२ञ्च् पदा मस्तकमाक्रम्य दाता दुर्गाणि सन्तरेत्॥ .
ं११।४४अ४३ंअ अकुर्वन् विहितं कर्म निन्दितं च समाचरन्।
ं११।४४च्४३ञ्च् प्रसक्तश्चैन्द्रियार्थेषु प्रायश्चित्तीयते नरः॥ .
ं११।४५अ४४ंअ अकामतः कृते पापे प्रायश्चित्तं विदुर्बुधाः।
ं११।४५च्४४ञ्च् कामकारकृतेऽप्याहुरेके श्रुतिनिदर्शनात्॥ .
ं११।४६अ४५ंअ अकामतः कृतं पापं वेदाभ्यासेन शुध्यति।
ं११।४६च्४५ञ्च् कामतस्तु कृतं मोहात् प्रायश्चित्तैः पृथग्विधैः॥ .
ं११।४७अ४६ंअ प्रायश्चित्तीयतां प्राप्य दैवात् पूर्वकृतेन वा।
ं११।४७च्४६ञ्च् न संसर्गं व्रजेत् सद्भिः प्रायश्चित्तेऽकृते द्विजः॥ .
ं११।४८अ४७ंअ इह दुश्चरितैः के चित् के चित् पूर्वकृतैस्तथा।
ं११।४८च्४७ञ्च् प्राप्नुवन्ति दुरात्मानो नरा रूपविपर्ययम्॥ .
ं११।४९अ४८ंअ सुवर्णचौरः कौनख्यं सुरापः श्यावदन्तताम्।
ं११।४९च्४८ञ्च् ब्रह्महा क्षयरोगित्वं दौश्चर्म्यं गुरुतल्पगः॥ .
ं११।५०अ४९ंअ पिशुनः पौतिनासिक्यं सूचकः पूतिवक्त्रताम्।
ं११।५०च्४९ञ्च् धान्यचौरोऽङ्गहीनत्वमातिरैक्यं तु मिश्रकः॥ .
ं११।५१अ५०ंअ अन्नहर्ताऽमयावित्वं मौक्यं वागपहारकः।
ं११।५१च्५०ञ्च् वस्त्रापहारकः श्वैत्र्यं पङ्गुतामश्वहारकः॥ .
ं११।५२अ५१ंअ एवं कर्मविशेषेण जायन्ते सद्विगर्हिताः।
ं११।५२च्५१ञ्च् जडमूकान्धबधिरा विकृताकृतयस्तथा॥ .
ं११।५३अ५२ंअ चरितव्यमतो नित्यं प्रायश्चित्तं विशुद्धये।
ं११।५३च्५२ञ्च् निन्द्यैर्हि लक्षणैर्युक्ता जायन्तेऽनिष्कृतेनसः॥ .
ं११।५४अ५३ंअ ब्रह्महत्या सुरापानं स्तेयं गुर्वङ्गनागमः।
ं११।५४च्५३ञ्च् महान्ति पातकान्याहुः संसर्गश्चापि तैः सह॥ .
ं११।५५अ५४ंअ अनृतं च समुत्कर्षे राजगामि च पैशुनम्।
ं११।५५च्५४ञ्च् गुरोश्चालीकनिर्बन्धः समानि ब्रह्महत्यया॥ .
ं११।५६अ५५ंअ ब्रह्मोज्झता वेदनिन्दा कौटसाक्ष्यं सुहृद्वधः।
ं११।५६च्५५ञ्च् गर्हितानाद्ययोर्जग्धिः सुरापानसमानि षट्॥ .
ं११।५७अ५६ंअ निक्षेपस्यापहरणं नराश्वरजतस्य च।
ं११।५७च्५६ञ्च् भूमिवज्रमणीनां च रुक्मस्तेयसमं स्मृतम्॥ .
ं११।५८अ५७ंअ रेतःसेकः स्वयोनीषु कुमारीष्वन्त्यजासु च।
ं११।५८च्५७ञ्च् सख्युः पुत्रस्य च स्त्रीषु गुरुतल्पसमं विदुः॥ .
ं११।५९अ५८ंअ गोवधोऽयाज्यसंयाज्यं पारदार्यात्मविक्रयः।
ं११।५९च्५८ञ्च् गुरुमातृपितृत्यागः स्वाध्यायाग्न्योः सुतस्य च॥ .
ं११।६०अ५९ंअ परिवित्तिताऽनुजेऽनूढे परिवेदनमेव च।
ं११।६०च्५९ञ्च् तयोर्दानं च कन्यायास्तयोरेव च याजनम्॥ .
ं११।६१अ६०ंअ कन्याया दूषणं चैव वार्धुष्यं व्रतलोपनम्।
ं११।६१च्६०ञ्च् तडागारामदाराणामपत्यस्य च विक्रयः॥ .
ं११।६२अ६१ंअ व्रात्यता बान्धवत्यागो भृत्याध्यापनमेव च।
ं११।६२च्६१ञ्च् भृत्या चाध्ययनादानमपण्यानां च विक्रयः॥ .
ं११।६३अ६२ंअ सर्वाकारेष्वधीकारो महायन्त्रप्रवर्तनम्।
ं११।६३च्६२ञ्च् हिंसौषधीनां स्त्र्याजीवोऽभिचारो मूलकर्म च॥ .
ं११।६४अ६३ंअ इन्धनार्थमशुष्काणां द्रुमाणामवपातनम्।
ं११।६४च्६३ञ्च् आत्मार्थं च क्रियारम्भो निन्दितान्नादनं तथा॥ .
ं११।६५अ६४ंअ अनाहिताग्निता स्तेयं ऋणानामनपक्रिया।
ं११।६५च्६४ञ्च् असत्शास्त्राधिगमनं कौशीलव्यस्य च क्रिया॥ .
ं११।६६अ६५ंअ धान्यकुप्यपशुस्तेयं मद्यपस्त्रीनिषेवणम्।
ं११।६६च्६५ञ्च् स्त्रीशूद्रविट्क्षत्रवधो नास्तिक्यं चोपपातकम्॥ .
ं११।६७अ६६ंअ ब्राह्मणस्य रुजः कृत्वा  घ्रातिरघ्रेयमद्ययोः। 
ं११।६७च्६६ञ्च् जैह्म्यं च मैथुनं पुंसि जातिभ्रंशकरं स्मृतम्॥ .
ं११।६८अ६७ंअ खराश्वोष्ट्रमृगैभानामजाविकवधस्तथा।
ं११।६८च्६७ञ्च् सङ्करीकरणं ज्ञेयं मीनाहिमहिषस्य च॥ .
ं११।६९अ६८ंअ निन्दितेभ्यो धनादानं वाणिज्यं शूद्रसेवनम्।
ं११।६९च्६८ञ्च् अपात्रीकरणं ज्ञेयमसत्यस्य च भाषणम्॥ .
ं११।७०अ६९ंअ कृमिकीटवयोहत्या मद्यानुगतभोजनम्।
ं११।७०च्६९ञ्च् फलेधः।कुसुमस्तेयमधैर्यं च मलावहम्॥ .
ं११।७१अ७०ंअ एतान्येनांसि सर्वाणि यथोक्तानि पृथक् पृथक्।
ं११।७१च्७०ञ्च् यैर्यैर्व्रतैरपोह्यन्ते तानि सम्यग् निबोधत॥ .
ं११।७२अ७१ंअ ब्रह्महा द्वादश समाः कुटीं कृत्वा वने वसेत्।
ं११।७२च्७१ञ्च् भैक्षाश्यात्मविशुद्ध्यर्थं कृत्वा शवशिरो ध्वजम्॥ .
ं११।७३अ७२ंअ लक्ष्यं शस्त्रभृतां वा स्याद् विदुषामिच्छयाऽत्मनः।
ं११।७३च्७२ञ्च् प्रास्येदात्मानमग्नौ वा समिद्धे त्रिरवाक्षिराः॥ .
ं११।७४अ७३ंअ यजेत वाऽश्वमेधेन स्वर्जिता गोसवेन वा।
ं११।७४च्७३ञ्च् अभिजिद्विश्वजिद्भ्यां वा त्रिवृताऽग्निष्टुताऽपि वा॥ .
ं११।७५अ७४ंअ जपन् वाऽन्यतमं वेदं योजनानां शतं व्रजेत्।
ं११।७५च्७४ञ्च् ब्रह्महत्यापनोदाय मितभुज्ञियतेन्द्रियः॥ .
ं११।७६अ७५ंअ सर्वस्वं वेदविदुषे ब्राह्मणायोपपादयेत्।
ं११।७६च्७५ञ्च् धनं हि जीवनायालं गृहं वा सपरिच्छदम्॥ .
ं११।७७अ७६ंअ हविष्यभुग् वाऽनुसरेत् प्रतिस्रोतः सरस्वतीम्।
ं११।७७च्७६ञ्च् जपेद् वा नियताहारस्त्रिर्वै वेदस्य संहिताम्॥ .
ं११।७८अ७७ंअ कृतवापनो निवसेद् ग्रामान्ते गोव्रजेऽपि वा।
ं११।७८च्७७ञ्च् आश्रमे वृक्षमूले वा गोब्राह्मणहिते रतः॥ .
ं११।७९अ७८ंअ ब्राह्मणार्थे गवार्थे वा सद्यः प्राणान् परित्यजेत्। 
ं११।७९च्७८ञ्च् मुच्यते ब्रह्महत्याया गोप्ता गोर्ब्राह्मणस्य च॥ .
ं११।८०अ७९ंअ त्रिवारं प्रतिरोद्धा वा सर्वस्वमवजित्य वा। 
ं११।८०च्७९ञ्च् विप्रस्य तन्निमित्ते वा प्राणालाभे विमुच्यते॥ .
ं११।८१अ८०ंअ एवं दृढव्रतो नित्यं ब्रह्मचारी समाहितः।
ं११।८१च्८०ञ्च् समाप्ते द्वादशे वर्षे ब्रह्महत्यां व्यपोहति॥ .
ं११।८२अ८१ंअ शिष्ट्वा वा भूमिदेवानां नरदेवसमागमे।
ं११।८२च्८१ञ्च् स्वमेनोऽवभृथस्नातो हयमेधे विमुच्यते॥ .
ं११।८३अ८२ंअ धर्मस्य ब्राह्मणो मूलमग्रं राजन्य उच्यते।
ं११।८३च्८२ञ्च् तस्मात् समागमे तेषामेनो विख्याप्य शुध्यति॥ .
ं११।८४अ८३ंअ ब्रह्मणः सम्भवेनैव देवानामपि दैवतम्।
ं११।८४च्८३ञ्च् प्रमाणं चैव लोकस्य ब्रह्मात्रैव हि कारणम्॥ .
ं११।८५अ८४ंअ तेषां वेदविदो ब्रूयुस्त्रयोऽप्येनः सुनिष्कृतिम्।
ं११।८५च्८४ञ्च् सा तेषां पावनाय स्यात् पवित्रा विदुषां हि वाक्॥ .
ं११।८६अ८५ंअ अतोऽन्यतममास्थाय विधिं विप्रः समाहितः।
ं११।८६च्८५ञ्च् ब्रह्महत्याकृतं पापं व्यपोहत्यात्मवत्तया॥ .
ं११।८७अ८६ंअ हत्वा गर्भमविज्ञातमेतदेव व्रतं चरेत्।
ं११।८७च्८६ञ्च् राजन्यवैश्यौ चैजानावात्रेयीमेव च स्त्रियम्॥ .
ं११।८८अ८७ंअ उक्त्वा चैवानृतं साक्ष्ये प्रतिरुध्य गुरुं तथा। 
ं११।८८च्८७ञ्च् अपहृत्य च निःक्षेपं कृत्वा च स्त्रीसुहृत्वधम्॥ .
ं११।८९अ८८ंअ इयं विशुद्धिरुदिता प्रमाप्याकामतो द्विजम्।
ं११।८९च्८८ञ्च् कामतो ब्राह्मणवधे निष्कृतिर्न विधीयते॥ .
ं११।९०अ८९ंअ सुरां पीत्वा द्विजो मोहादग्निवर्णां सुरां पिबेत्।
ं११।९०च्८९ञ्च् तया स काये निर्दग्धे मुच्यते किल्बिषात् ततः॥ .
ं११।९१अ९०ंअ गोमूत्रमग्निवर्णं वा पिबेदुदकमेव वा।
ं११।९१च्९०ञ्च् पयो घृतं वाऽ मरणाद् गोशकृद्रसमेव वा॥ .
ं११।९२अ९१ंअ कणान् वा भक्षयेदब्दं पिण्याकं वा सकृत्निशि।
ं११।९२च्९१ञ्च् सुरापानापनुत्त्यर्थं वालवासा जटी ध्वजी॥ .
ं११।९३अ९२ंअ सुरा वै मलमन्नानां पाप्मा च मलमुच्यते।
ं११।९३च्९२ञ्च् तस्माद् ब्राह्मणराजन्यौ वैश्यश्च न सुरां पिबेत्॥ .
ं११।९४अ९३ंअ गौडी पैष्टी च माध्वी च विज्ञेया त्रिविधा सुरा।
ं११।९४च्९३ञ्च् यथैवैका तथा सर्वा न पातव्या द्विजोत्तमैः॥ .
ं११।९५अ९४ंअ यक्षरक्षः।पिशाचान्नं मद्यं मांसं सुरासवम्।
ं११।९५च्९४ञ्च् तद् ब्राह्मणेन नात्तव्यं देवानामश्नता हविः॥ .
ं११।९६अ९५ंअ अमेध्ये वा पतेन् मत्तो वैदिकं वाऽप्युदाहरेत्।
ं११।९६च्९५ञ्च् अकार्यमन्यत् कुर्याद् वा ब्राह्मणो मदमोहितः॥ .
ं११।९७अ९६ंअ यस्य कायगतं ब्रह्म मद्येनाप्लाव्यते सकृत्।
ं११।९७च्९६ञ्च् तस्य व्यपैति ब्राह्मण्यं शूद्रत्वं च स गच्छति॥ .
ं११।९८अ९७ंअ एषा विचित्राभिहिता सुरापानस्य निष्कृतिः।
ं११।९८च्९७ञ्च् अत ऊर्ध्वं प्रवक्ष्यामि सुवर्णस्तेयनिष्कृतिम्॥ .
ं११।९९अ९८ंअ सुवर्णस्तेयकृद् विप्रो राजानमभिगम्य तु।
ं११।९९च्९८ञ्च् स्वकर्म ख्यापयन् ब्रूयात्मां भवाननुशास्त्विति॥ .
ं११।१००अ९९ंअ गृहीत्वा मुसलं राजा सकृद्द् हन्यात् तु तं स्वयम्।
ं११।१००च्९९ञ्च् वधेन शुध्यति स्तेनो ब्राह्मणस्तपसैव तु॥ .
ं११।१०१अ१००ंअ तपसापनुनुत्सुस्तु सुवर्णस्तेयजं मलम्।
ं११।१०१च्१००ञ्च् चीरवासा द्विजोऽरण्ये चरेद् ब्रह्महनो व्रतम्॥ .
ं११।१०२अ१०१ंअ एतैर्व्रतैरपोहेत पापं स्तेयकृतं द्विजः।
ं११।१०२च्१०१ञ्च् गुरुस्त्रीगमनीयं तु व्रतैरेभिरपानुदेत्॥ .
ं११।१०३अ१०२ंअ गुरुतल्प्यभिभाष्यैनस्तप्ते स्वप्यादयोमये। 
ं११।१०३च्१०२ञ्च् सूर्मीं ज्वलन्तीं स्वाश्लिष्येन् मृत्युना स विशुध्यति॥ .
ं११।१०४अ१०३ंअ स्वयं वा शिष्णवृषणावुत्कृत्याधाय चाञ्जलौ।
ं११।१०४च्१०३ञ्च् नैर्ऋतीं दिशमातिष्ठेदा निपातादजिह्मगः॥ .
ं११।१०५अ१०४ंअ खट्वाङ्गी चीरवासा वा श्मश्रुलो विजने वने।
ं११।१०५च्१०४ञ्च् प्राजापत्यं चरेत् कृच्छ्रमब्दमेकं समाहितः॥ .
ं११।१०६अ१०५ंअ चान्द्रायणं वा त्रीन् मासानभ्यस्येन्नियतैन्द्रियः।
ं११।१०६च्१०५ञ्च् हविष्येण यवाग्वा वा गुरुतल्पापनुत्तये॥ .
ं११।१०७अ१०६ंअ एतैर्व्रतैरपोहेयुर्महापातकिनो मलम्।
ं११।१०७च्१०६ञ्च् उपपातकिनस्त्वेवमेभिर्नानाविधैर्व्रतैः॥ .
ं११।१०८अ१०७ंअ उपपातकसंयुक्तो गोघ्नो मासं यवान् पिबेत्।
ं११।१०८च्१०७ञ्च् कृतवापो वसेद् गोष्ठे चर्मणा तेन संवृतः॥ .
ं११।१०९अ१०८ंअ चतुर्थकालमश्नीयादक्षारलवणं मितम्।
ं११।१०९च्१०८ञ्च् गोमूत्रेणाचरेत् स्नानं द्वौ मासौ नियतेन्द्रियः॥ .
ं११।११०अ१०९ंअ दिवाऽनुगच्छेद् गास्तास्तु तिष्ठन्नूर्ध्वं रजः पिबेत्।
ं११।११०च्१०९ञ्च् शुश्रूषित्वा नमस्कृत्य रात्रौ वीरासनं वसेत्॥ .
ं११।१११अ११०ंअ तिष्ठन्तीष्वनुतिष्ठेत् तु व्रजन्तीष्वप्यनुव्रजेत्।
ं११।१११च्११०ञ्च् आसीनासु तथाऽसीनो नियतो वीतमत्सरः॥ .
ं११।११२अ१११ंअ आतुरामभिशस्तां वा चौरव्याघ्रादिभिर्भयैः।
ं११।११२च्१११ञ्च् पतितां पङ्कलग्नां वा सर्वौपायैर् विमोचयेत्॥ .
ं११।११३अ११२ंअ उष्णे वर्षति शीते वा मारुते वाति वा भृशम्।
ं११।११३च्११२ञ्च् न कुर्वीतात्मनस्त्राणं गोरकृत्वा तु शक्तितः॥ .
ं११।११४अ११३ंअ आत्मनो यदि वाऽन्येषां गृहे क्षेत्रेऽथ वा खले।
ं११।११४च्११३ञ्च् भक्षयन्तीं न कथयेत् पिबन्तं चैव वत्सकम्॥ .
ं११।११५अ११४ंअ अनेन विधिना यस्तु गोघ्नो गामनुगच्छति।
ं११।११५च्११४ञ्च् स गोहत्याकृतं पापं त्रिभिर्मासैर्व्यपोहति॥ .
ं११।११६अ११५ंअ वृषभैकादशा गाश्च दद्यात् सुचरितव्रतः।
ं११।११६च्११५ञ्च् अविद्यमाने सर्वस्वं वेदविद्भ्यो निवेदयेत्॥ .
ं११।११७अ११६ंअ एतदेव व्रतं कुर्युरुपपातकिनो द्विजाः।
ं११।११७च्११६ञ्च् अवकीर्णिवर्ज्यं शुद्ध्यर्थं चान्द्रायणमथापि वा॥ .
ं११।११८अ११७ंअ अवकीर्णी तु काणेन गर्दभेन चतुष्पथे।
ं११।११८च्११७ञ्च् पाकयज्ञविधानेन यजेत निर्ऋतिं निशि॥ .
ं११।११९अ११८ंअ हुत्वाऽग्नौ विधिवद् होमानन्ततश्च समित्यृचा।
ं११।११९च्११८ञ्च् वातेन्द्रगुरुवह्नीनां जुहुयात् सर्पिषाऽहुतीः॥ .
ं११।१२०अ११९ंअ कामतो रेतसः सेकं व्रतस्थस्य द्विजन्मनः।
ं११।१२०च्११९ञ्च् अतिक्रमं व्रतस्याहुर्धर्मज्ञा ब्रह्मवादिनः॥ .
ं११।१२१अ१२०ंअ मारुतं पुरुहूतं च गुरुं पावकमेव च।
ं११।१२१च्१२०ञ्च् चतुरो व्रतिनोऽभ्येति ब्राह्मं तेजोऽवकीर्णिनः॥ .
ं११।१२२अ१२१ंअ एतस्मिन्नेनसि प्राप्ते वसित्वा गर्दभाजिनम्।
ं११।१२२च्१२१ञ्च् सप्तागारांश्चरेद् भैक्षं स्वकर्म परिकीर्तयन्॥ .
ं११।१२३अ१२२ंअ तेभ्यो लब्धेन भैक्षेण वर्तयन्नेककालिकम्।
ं११।१२३च्१२२ञ्च् उपस्पृशंस्त्रिषवणं त्वब्देन स विशुध्यति॥ .
ं११।१२४अ१२३ंअ जातिभ्रंशकरं कर्म कृत्वाऽन्यतममिच्छया।
ं११।१२४च्१२३ञ्च् चरेत् सान्तपनं कृच्छ्रं प्राजापत्यमनिच्छया॥ .
ं११।१२५अ१२४ंअ सङ्करापात्रकृत्यासु मासं शोधनमैन्दवम्। 
ं११।१२५च्१२४ञ्च् मलिनीकरणीयेषु तप्तः स्याद् यावकैस्त्र्यहम्॥ .
ं११।१२६अ१२५ंअ तुरीयो ब्रह्महत्यायाः क्षत्रियस्य वधे स्मृतः।
ं११।१२६च्१२५ञ्च् वैश्येऽष्टमांशो वृत्तस्थे शूद्रे ज्ञेयस्तु षोडशः॥ .
ं११।१२७अ१२६ंअ अकामतस्तु राजन्यं विनिपात्य द्विजोत्तमः।
ं११।१२७च्१२६ञ्च् वृषभैकसहस्रा गा दद्यात् सुचरितव्रतः॥ .
ं११।१२८अ१२७ंअ त्र्यब्दं चरेद् वा नियतो जटी ब्रह्महनो व्रतम्।
ं११।१२८च्१२७ञ्च् वसन् दूरतरे ग्रामाद् वृक्षमूलनिकेतनः॥ .
ं११।१२९अ१२८ंअ एतदेव चरेदब्दं प्रायश्चित्तं द्विजोत्तमः।
ं११।१२९च्१२८ञ्च् प्रमाप्य वैश्यं वृत्तस्थं  दद्याच्चैकशतं गवाम्॥ .
ं११।१३०अ१२९ंअ एतदेव व्रतं कृत्स्नं षण्मासांशूद्रहा चरेत् ।
ं११।१३०च्१२९ञ्च्  वृषभेकादशा वाऽपि दद्याद् विप्राय गाः सिताः॥ .
ं११।१३१अ१३०ंअ मार्जारनकुलौ हत्वा चाषं मण्डूकमेव च।
ं११।१३१च्१३०ञ्च् श्वगोधौलूककाकांश्च शूद्रहत्याव्रतं चरेत्॥ .
ं११।१३२अ१३१ंअ पयः पिबेत् त्रिरात्रं वा योजनं वाऽध्वनो व्रजेत्।
ं११।१३२च्१३१ञ्च् उपस्पृशेत् स्रवन्त्यां वा सूक्तं वाऽब्।दैवतं जपेत्॥ .
ं११।१३३अ१३२ंअ अभ्रिं कार्ष्णायसीं दद्यात् सर्पं हत्वा द्विजोत्तमः।
ं११।१३३च्१३२ञ्च् पलालभारकं षण्ढे सैसकं चैकमाषकम्॥ .
ं११।१३४अ१३३ंअ घृतकुम्भं वराहे तु तिलद्रोणं तु तित्तिरौ।
ं११।१३४च्१३३ञ्च् शुके द्विहायनं वत्सं क्रौञ्चं हत्वा त्रिहायनम्॥ .
ं११।१३५अ१३४ंअ हत्वा हंसं बलाकां च बकं बर्हिणमेव च।
ं११।१३५च्१३४ञ्च् वानरं श्येनभासौ च स्पर्शयेद् ब्राह्मणाय गाम्॥ .
ं११।१३६अ१३५ंअ वासो दद्याद् हयं हत्वा पञ्च नीलान् वृषान् गजम्।
ं११।१३६च्१३५ञ्च् अजमेषावनड्वाहं खरं हत्वैकहायनम्॥ .
ं११।१३७अ१३६ंअ क्रव्यादांस्तु मृगान् हत्वा धेनुं दद्यात् पयस्विनीम्।
ं११।१३७च्१३६ञ्च् अक्रव्यादान् वत्सतरीमुष्ट्रं हत्वा तु कृष्णलम्॥ .
ं११।१३८अ१३७ंअ जीनकार्मुकबस्तावीन् पृथग् दद्याद् विशुद्धये।
ं११।१३८च्१३७ञ्च् चतुर्णामपि वर्णानां नारीर्हत्वाऽनवस्थिताः॥ .
ं११।१३९अ१३८ंअ दानेन वधनिर्णेकं सर्पादीनामशक्नुवन्।
ं११।१३९च्१३८ञ्च् एकैकशश्चरेत् कृच्छ्रं द्विजः पापापनुत्तये॥ .
ं११।१४०अ१३९ंअ अस्थिमतां तु सत्त्वानां सहस्रस्य प्रमापणे।
ं११।१४०च्१३९ञ्च् पूर्णे चानस्यनस्थ्नां तु शूद्रहत्याव्रतं चरेत्॥ .
ं११।१४१अ१४०ंअ किं चिदेव तु विप्राय दद्यादस्थिमतां वधे।
ं११।१४१च्१४०ञ्च् अनस्थ्नां चैव हिंसायां प्राणायामेन शुध्यति॥ .
ं११।१४२अ१४१ंअ फलदानां तु वृक्षाणां छेदने जप्यमृच्शतम्।
ं११।१४२च्१४१ञ्च् गुल्मवल्लीलतानां च पुष्पितानां च वीरुधाम्॥ .
ं११।१४३अ१४२ंअ अन्नाद्यजानां सत्त्वानां रसजानां च सर्वशः।
ं११।१४३च्१४२ञ्च् फलपुष्पोद्भवानां च घृतप्राशो विशोधनम्॥ .
ं११।१४४अ१४३ंअ कृष्तजानामोषधीनां जातानां च स्वयं वने।
ं११।१४४च्१४३ञ्च् वृथालम्भेऽनुगच्छेद् गां दिनमेकं पयोव्रतः॥ .
ं११।१४५अ१४४ंअ एतैर्व्रतैरपोह्यं स्यादेनो हिंसासमुद्भवम्।
ं११।१४५च्१४४ञ्च् ज्ञानाज्ञानकृतं कृत्स्नं शृणुतानाद्यभक्षणे॥ .
ं११।१४६अ१४५ंअ अज्ञानाद् वारुणीं पीत्वा संस्कारेणैव शुध्यति।
ं११।१४६च्१४५ञ्च् मतिपूर्वमनिर्देश्यं प्राणान्तिकमिति स्थितिः॥ .
ं११।१४७अ१४६ंअ अपः सुराभाजनस्था मद्यभाण्डस्थितास्तथा।
ं११।१४७च्१४६ञ्च् पञ्चरात्रं पिबेत् पीत्वा शङ्खपुष्पीशृतं पयः॥ .
ं११।१४८अ१४७ंअ स्पृष्ट्वा दत्त्वा च मदिरां विधिवत् प्रतिगृह्य च।
ं११।१४८च्१४७ञ्च् शूद्रोच्छिष्टाश्च पीत्वाऽपः कुशवारि पिबेत् त्र्यहम्॥ .
ं११।१४९अ१४८ंअ ब्राह्मणस्तु सुरापस्य गन्धमाघ्राय सोमपः।
ं११।१४९च्१४८ञ्च् प्राणानप्सु त्रिरायम्य घृतं प्राश्य विशुध्यति॥ .
ं११।१५०अ१४९ंअ अज्ञानात् प्राश्य विण्मूत्रं सुरासंस्पृष्टमेव च।
ं११।१५०च्१४९ञ्च् पुनः संस्कारमर्हन्ति त्रयो वर्णा द्विजातयः॥ .
ं११।१५१अ१५०ंअ वपनं मेखला दण्डो भैक्षचर्या व्रतानि च। 
ं११।१५१च्१५०ञ्च् निवर्तन्ते द्विजातीनां पुनःसंस्कारकर्मणि॥ .
ं११।१५२अ१५१ंअ अभोज्यानां तु भुक्त्वाऽन्नं स्त्रीशूद्रोच्छिष्टमेव च।
ं११।१५२१५१ञ्च् जग्ध्वा मांसमभक्ष्यं च सप्तरात्रं यवान् पिबेत्॥ .
ं११।१५३अ१५२ंअ शुक्तानि च कषायांश्च पीत्वा मेध्यान्यपि द्विजः।
ं११।१५३च्१५२ञ्च् तावद् भवत्यप्रयतो यावत् तन्न व्रजत्यधः॥ .
ं११।१५४अ१५३ंअ विड्वराहखरोष्ट्राणां गोमायोः कपिकाकयोः।
ं११।१५४च्१५३ञ्च् प्राश्य मूत्रपुरीषाणि द्विजश्चान्द्रायणं चरेत्॥ .
ं११।१५५अ१५४ंअ शुष्काणि भुक्त्वा मांसानि भौमानि कवकानि च।
ं११।१५५च्१५४ञ्च् अज्ञातं चैव सूनास्थमेतदेव व्रतं चरेत्॥ .
ं११।१५६अ१५५ंअ क्रव्यादसूकरोष्ट्राणां कुक्कुटानां च भक्षणे।
ं११।१५६च्१५५ञ्च् नरकाकखराणां च तप्तकृच्छ्रं विशोधनम्॥ .
ं११।१५७अ१५६ंअ मासिकान्नं तु योऽश्नीयादसमावर्तको द्विजः।
ं११।१५७च्१५६ञ्च् स त्रीण्यहान्युपवसेदेकाहं चोदके वसेत्॥ .
ं११।१५८अ१५७ंअ ब्रह्मचारी तु योऽश्नीयान् मधु मांसं कथं चन। 
ं११।१५८च्१५७ञ्च् स कृत्वा प्राकृतं कृच्छ्रं व्रतशेषं समापयेत्॥ .
ं११।१५९अ१५८ंअ बिडालकाकाखूच्छिष्टं जग्ध्वा श्वनकुलस्य च।
ं११।१५९च्१५८ञ्च् केशकीटावपन्नं च पिबेद् ब्रह्मसुवर्चलाम्॥ .
ं११।१६०अ१५९ंअ अभोज्यमन्नं नात्तव्यमात्मनः शुद्धिमिच्छता।
ं११।१६०च्१५९ञ्च् अज्ञानभुक्तं तूत्तार्यं शोध्यं वाऽप्याशु शोधनैः॥ .
ं११।१६१अ१६०ंअ एषोऽनाद्यादनस्योक्तो व्रतानां विविधो विधिः।
ं११।१६१च्१६०ञ्च् स्तेयदोषापहर्तॄणां व्रतानां श्रूयतां विधिः॥ .
ं११।१६२अ१६१ंअ धान्यान्नधनचौर्याणि कृत्वा कामाद् द्विजोत्तमः।
ं११।१६२च्१६१ञ्च् स्वजातीयगृहादेव कृच्छ्राब्देन विशुध्यति॥ .
ं११।१६३अ१६२ंअ मनुष्याणां तु हरणे स्त्रीणां क्षेत्रगृहस्य च।
ं११।१६३च्१६२ञ्च् कूपवापीजलानां च शुद्धिश्चान्द्रायणं स्मृतम्॥ .
ं११।१६४अ१६३ंअ द्रव्याणामल्पसाराणां स्तेयं  कृत्वाऽन्यवेश्मतः । 
ं११।१६४च्१६३ञ्च् चरेत् सान्तपनं कृच्छ्रं तन्निर्यात्यात्मशुद्धये॥ .
ं११।१६५अ१६४ंअ भक्ष्यभोज्यापहरणे यानशय्याऽऽसनस्य च।
ं११।१६५च्१६४ञ्च् पुष्पमूलफलानां च पञ्चगव्यं विशोधनम्॥ .
ं११।१६६अ१६५ंअ तृणकाष्ठद्रुमाणां च शुष्कान्नस्य गुडस्य च।
ं११।१६६च्१६५ञ्च् चेलचर्मामिषाणां च त्रिरात्रं स्यादभोजनम्॥ .
ं११।१६७अ१६६ंअ मणिमुक्ताप्रवालानां ताम्रस्य रजतस्य च।
ं११।१६७च्१६६ञ्च् अयः।कांस्यौपलानां च द्वादशाहं कणान्नता॥ .
ं११।१६८अ१६७ंअ कार्पासकीटजोर्णानां द्विशफेकशफस्य च। 
ं११।१६८च्१६७ञ्च् पक्षिगन्धौषधीनां च रज्ज्वाश्चैव त्र्यहं पयः॥ .
ं११।१६९अ१६८ंअ एतैर्व्रतैरपोहेत पापं स्तेयकृतं द्विजः।
ं११।१६९च्१६८ञ्च् अगम्यागमनीयं तु व्रतैरेभिरपानुदेत्॥ .
ं११।१७०अ१६९ंअ गुरुतल्पव्रतं कुर्याद् रेतः सिक्त्वा स्वयोनिषु।
ं११।१७०च्१६९ञ्च् सख्युः पुत्रस्य च स्त्रीषु कुमारीष्वन्त्यजासु च॥ .
ं११।१७१अ१७०ंअ पैतृस्वसेयीं भगिनीं स्वस्रीयां मातुरेव च।
ं११।१७१च्१७०ञ्च् मातुश्च भ्रातुस्तनयां गत्वा  चान्द्रायणं चरेत्॥ .
ं११।१७२अ१७१ंअ एतास्तिस्रस्तु भार्यार्थे नोपयच्छेत् तु बुद्धिमान्।
ं११।१७२च्१७१ञ्च् ज्ञातित्वेनानुपेयास्ताः पतति ह्युपयन्नधः॥ .
ं११।१७३अ१७२ंअ अमानुषीषू पुरुष उदक्यायामयोनिषु।
ं११।१७३च्१७२ञ्च् रेतः सिक्त्वा जले चैव कृच्छ्रं सान्तपनं चरेत्॥ .
ं११।१७४अ१७३ंअ मैथुनं तु समासेव्य पुंसि योषिति वा द्विजः।
ं११।१७४च्१७३ञ्च् गोयानेऽप्सु दिवा चैव सवासाः स्नानमाचरेत्॥ .
ं११।१७५अ१७४ंअ चण्डालान्त्यस्त्रियो गत्वा भुक्त्वा च प्रतिगृह्य च।
ं११।१७५च्१७४ञ्च् पतत्यज्ञानतो विप्रो ज्ञानात् साम्यं तु गच्छति॥ .
ं११।१७६अ१७५ंअ विप्रदुष्टां स्त्रियं भर्ता निरुन्ध्यादेकवेश्मनि।
ं११।१७६च्१७५ञ्च् यत् पुंसः परदारेषु तच्चैनां चारयेद् व्रतम्॥ .
ं११।१७७अ१७६ंअ सा चेत् पुनः प्रदुष्येत् तु सदृशेनोपमन्त्रिता। 
ं११।१७७च्१७६ञ्च् कृच्छ्रं चान्द्रायणं चैव तदस्याः पावनं स्मृतम्॥ .
ं११।१७८अ१७७ंअ यत् करोत्येकरात्रेण वृषलीसेवनाद् द्विजः।
ं११।१७८च्१७७ञ्च् तद् भैक्षभुज्जपन्नित्यं त्रिभिर्वर्षैर्व्यपोहति॥ .
ं११।१७९अ१७८ंअ एषा पापकृतामुक्ता चतुर्णामपि निष्कृतिः।
ं११।१७९च्१७८ञ्च् पतितैः सम्प्रयुक्तानामिमाः शृणुत निष्कृतीः॥ .
ं११।१८०अ१७९ंअ संवत्सरेण पतति पतितेन सहाचरन्।
ं११।१८०च्१७९ञ्च् याजनाध्यापनाद् यौनान्न तु यानासनाशनात्॥ .
ं११।१८१अ१८०ंअ यो येन पतितेनैषां संसर्गं याति मानवः।
ं११।१८१च्१८०ञ्च् स तस्यैव व्रतं कुर्यात् तत्संसर्गविशुद्धये॥ .
ं११।१८२अ१८१ंअ पतितस्योदकं कार्यं सपिण्डैर्बान्धवैर्बहिः।
ं११।१८२च्१८१ञ्च् निन्दितेऽहनि सायाह्ने ज्ञातिर्त्विग्गुरुसन्निधौ॥ .
ं११।१८३अ१८२ंअ दासी घटमपां पूर्णं पर्यस्येत् प्रेतवत् पदा।
ं११।१८३च्१८२ञ्च् अहोरात्रमुपासीरन्नशौचं बान्धवैः सह॥ .
ं११।१८४अ१८३ंअ निवर्तेरंश्च तस्मात् तु सम्भाषणसहासने।
ं११।१८४च्१८३ञ्च् दायाद्यस्य प्रदानं च यात्रा चैव हि लौकिकी॥ .
ं११।१८५अ१८४ंअ ज्येष्ठता च निवर्तेत ज्येष्ठावाप्यं च यद् धनम्। 
ं११।१८५च्१८४ञ्च् ज्येष्ठांशं प्राप्नुयाच्चास्य यवीयान् गुणतोऽधिकः॥ .
ं११।१८६अ१८५ंअ प्रायश्चित्ते तु चरिते पूर्णकुम्भमपां नवम्।
ं११।१८६च्१८५ञ्च् तेनैव सार्धं प्रास्येयुः स्नात्वा पुण्ये जलाशये॥ .
ं११।१८७अ१८६ंअ स त्वप्सु तं घटं प्रास्य प्रविश्य भवनं स्वकम्।
ं११।१८७च्१८६ञ्च् सर्वाणि ज्ञातिकार्याणि यथापूर्वं समाचरेत्॥ .
ं११।१८८अ१८७ंअ एतदेव विधिं कुर्याद् योषित्सु पतितास्वपि। 
ं११।१८८च्१८७ञ्च् वस्त्रान्नपानं देयं तु वसेयुश्च गृहान्तिके॥ .
ं११।१८९अ१८८ंअ एनस्विभिरनिर्णिक्तैर्नार्थं किं चित् सहाचरेत्।
ं११।१८९च्१८८ञ्च् कृतनिर्णेजनांश्चैव न जुगुप्सेत कर्हि चित्॥ .
ं११।१९०अ१८९ंअ बालघ्नांश्च कृतघ्नांश्च विशुद्धानपि धर्मतः।
ं११।१९०च्१८९ञ्च् शरणागतहन्तॄंश्च स्त्रीहन्तॄंश्च न संवसेत्॥ .
ं११।१९१अ१९०ंअ येषां द्विजानां सावित्री नानूच्येत यथाविधि।
ं११।१९१च्१९०ञ्च् तांश्चारयित्वा त्रीन् कृच्छ्रान् यथाविध्योपनाययेत्॥ .
ं११।१९२अ१९१ंअ प्रायश्चित्तं चिकीर्षन्ति विकर्मस्थास्तु ये द्विजाः।
ं११।१९२च्१९१ञ्च् ब्रह्मणा च परित्यक्तास्तेषामप्येतदादिशेत्॥ .
ं११।१९३अ१९२ंअ यद् गर्हितेनार्जयन्ति कर्मणा ब्राह्मणा धनम्।
ं११।१९३च्१९२ञ्च् तस्योत्सर्गेण शुध्यन्ति जप्येन तपसैव च॥ .
ं११।१९४अ१९३ंअ जपित्वा त्रीणि सावित्र्याः सहस्राणि समाहितः।
ं११।१९४च्१९३ञ्च् मासं गोष्ठे पयः पीत्वा मुच्यतेऽसत्प्रतिग्रहात्॥ .
ं११।१९५अ१९४ंअ उपवासकृशं तं तु गोव्रजात् पुनरागतम्।
ं११।१९५च्१९४ञ्च् प्रणतं प्रति पृच्छेयुः साम्यं सौम्यैच्छसीति किम्॥ .
ं११।१९६अ१९५ंअ सत्यमुक्त्वा तु विप्रेषु विकिरेद् यवसं गवाम्।
ं११।१९६च्१९५ञ्च् गोभिः प्रवर्तिते तीर्थे कुर्युस्तस्य परिग्रहम्॥ .
ं११।१९७अ१९६ंअ व्रात्यानां याजनं कृत्वा परेषामन्त्यकर्म च।
ं११।१९७च्१९६ञ्च् अभिचारमहीनं च त्रिभिः कृच्छ्रैर्व्यपोहति॥ .
ं११।१९८अ१९७ंअ शरणागतं परित्यज्य वेदं विप्लाव्य च द्विजः।
ं११।१९८च्१९७ञ्च् संवत्सरं यवाहारस्तत् पापमपसेधति॥ .
ं११।१९९अ१९८ंअ श्वशृगालखरैर्दष्टो ग्राम्यैः क्रव्याद्भिरेव च।
ं११।१९९च्१९८ञ्च् नराश्वोष्ट्रवराहैश्च प्राणायामेन शुध्यति ॥ .
ं११।२००अ१९९ंअ षष्ठान्नकालता मासं संहिताजप एव वा।
ं११।२००च्१९९ञ्च्  होमाश्च सकला नित्यमपाङ्क्त्यानां विशोधनम्॥ .
ं११।२०१अ२००ंअ उष्ट्रयानं समारुह्य खरयानं तु कामतः।
ं११।२०१च्२००ञ्च् स्नात्वा तु विप्रो दिग्वासाः प्राणायामेन शुध्यति॥ .
ं११।२०२अ२०१ंअ विनाऽद्भिरप्सु वाऽप्यार्तः शारीरं सन्निषेव्य च।
ं११।२०२च्२०१ञ्च् सचैलो बहिराप्लुत्य गामालभ्य विशुध्यति॥ .
ं११।२०३अ२०२ंअ वेदोदितानां नित्यानां कर्मणां समतिक्रमे।
ं११।२०३च्२०२ञ्च् स्नातकव्रतलोपे च प्रायश्चित्तमभोजनम्॥ .
ं११।२०४अ२०३ंअ हुङ्कारं ब्राह्मणस्योक्त्वा त्वङ्कारं च गरीयसः।
ं११।२०४च्२०३ञ्च् स्नात्वाऽनश्नन्नहः शेषमभिवाद्य प्रसादयेत्॥ .
ं११।२०५अ२०४ंअ ताडयित्वा तृणेनापि कण्ठे वाऽबध्य वाससा।
ं११।२०५च्२०४ञ्च् विवादे वा विनिर्जित्य प्रणिपत्य प्रसादयेत्॥ .
ं११।२०६अ२०५ंअ अवगूर्य त्वब्दशतं सहस्रमभिहत्य च।
ं११।२०६च्२०५ञ्च् जिघांसया ब्राह्मणस्य नरकं प्रतिपद्यते॥ .
ं११।२०७अ२०६ंअ शोणितं यावतः पांसून् सङ्गृह्णाति महीतले।
ं११।२०७च्२०६ञ्च् तावन्त्यब्दसहस्राणि तत्कर्ता नरके वसेत्॥ .
ं११।२०८अ२०७ंअ अवगूर्य चरेत् कृच्छ्रमतिकृच्छ्रं निपातने।
ं११।२०८च्२०७ञ्च् कृच्छ्रातिकृच्छ्रौ कुर्वीत विप्रस्योत्पाद्य शोणितम्॥ .
ं११।२०९अ२०८ंअ अनुक्तनिष्कृतीनां तु पापानामपनुत्तये।
ं११।२०९च्२०८ञ्च् शक्तिं चावेक्ष्य पापं च प्रायश्चित्तं प्रकल्पयेत्॥ .
ं११।२१०अ२०९ंअ यैरभ्युपायैरेनांसि मानवो व्यपकर्षति।
ं११।२१०च्२०९ञ्च् तान् वोऽभ्युपायान् वक्ष्यामि देवर्षिपितृसेवितान्॥ .
ं११।२११अ२१०ंअ त्र्यहं प्रातस्त्र्यहं सायं त्र्यहमद्यादयाचितम्।
ं११।२११च्२१०ञ्च् त्र्यहं परं च नाश्नीयात् प्राजापत्यं चरन् द्विजः॥ .
ं११।२१२अ२११ंअ गोमूत्रं गोमयं क्षीरं दधि सर्पिः कुशोदकम्।
ं११।२१२च्२११ञ्च् एकरात्रोपवासश्च कृच्छ्रं सान्तपनं स्मृतम्॥ .
ं११।२१३अ२१२ंअ एकैकं ग्रासमश्नीयात् त्र्यहाणि त्रीणि पूर्ववत्।
ं११।२१३च्२१२ञ्च् त्र्यहं चोपवसेदन्त्यमतिकृच्छ्रं चरन् द्विजः॥ .
ं११।२१४अ२१३ंअ तप्तकृच्छ्रं चरन् विप्रो जलक्षीरघृतानिलान्।
ं११।२१४च्२१३ञ्च् प्रतित्र्यहं पिबेदुष्णान् सकृत्स्नायी समाहितः॥ .
ं११।२१५अ२१४ंअ यतात्मनोऽप्रमत्तस्य द्वादशाहमभोजनम्।
ं११।२१५च्२१४ञ्च् पराको नाम कृच्छ्रोऽयं सर्वपापापनोदनः॥ .
ं११।२१६अ२१५ंअ एकैकं ह्रासयेत् पिण्डं कृष्णे शुक्ले च वर्धयेत्।
ं११।२१६च्२१५ञ्च् उपस्पृशंस्त्रिषवणमेतत्चाण्ड्रायणं स्मृतम्॥ .
ं११।२१७अ२१६ंअ एतमेव विधिं कृत्स्नमाचरेद् यवमध्यमे।
ं११।२१७च्२१६ञ्च् शुक्लपक्षादिनियतश्चरंश्चान्द्रायणं व्रतम्॥ .
ं११।२१८अ२१७ंअ अष्टावष्टौ समश्नीयात् पिण्डान् मध्यन्दिने स्थिते।
ं११।२१८च्२१७ञ्च् नियतात्मा हविष्याशी यतिचान्द्रायणं चरन्॥ .
ं११।२१९अ२१८ंअ चतुरः प्रातरश्नीयात् पिण्डान् विप्रः समाहितः।
ं११।२१९च्२१८ञ्च् चतुरोऽस्तमिते सूर्ये शिशुचान्द्रायणं स्मृतम्॥ .
ं११।२२०अ२१९ंअ यथा कथं चित् पिण्डानां तिस्रोऽशीतीः समाहितः।
ं११।२२०च्२१९ञ्च् मासेनाश्नन् हविष्यस्य चन्द्रस्यैति सलोकताम्॥ .
ं११।२२१अ२२०ंअ एतद् रुद्रास्तथाऽदित्या वसवश्चाचरन् व्रतम्।
ं११।२२१च्२२०ञ्च् सर्वाकुशलमोक्षाय मरुतश्च महर्षिभिः॥ .
ं११।२२२अ२२१ंअ महाव्याहृतिभिर्होमः कर्तव्यः स्वयमन्वहम्।
ं११।२२२च्२२१ञ्च् अहिंसा सत्यमक्रोधमार्जवं च समाचरेत्॥ .
ं११।२२३अ२२२ंअ त्रिरह्नस्त्रिर्निशायां च सवासा जलमाविशेत्।
ं११।२२३च्२२२ञ्च्  स्त्रीशूद्रपतितांश्चैव नाभिभाषेत कर्हि चित्॥ .
ं११।२२४अ२२३ंअ स्थानासनाभ्यां विहरेदशक्तोऽधः शयीत वा।
ं११।२२४च्२२३ञ्च् ब्रह्मचारी व्रती च स्याद् गुरुदेवद्विजार्चकः॥ .
ं११।२२५अ२२४ंअ सावित्रीं च जपेन्नित्यं पवित्राणि च शक्तितः।
ं११।२२५च्२२४ञ्च् सर्वेष्वेव व्रतेष्वेवं प्रायश्चित्तार्थमादृतः॥ .
ं११।२२६अ२२५ंअ एतैर्द्विजातयः शोध्या व्रतैराविष्कृतेनसः।
ं११।२२६च्२२५ञ्च् अनाविष्कृतपापांस्तु मन्त्रैर्होमैश्च शोधयेत्॥ .
ं११।२२७अ२२६ंअ ख्यापनेनानुतापेन तपसाऽध्ययनेन च।
ं११।२२७च्२२६ञ्च् पापकृत्मुच्यते पापात् तथा दानेन चापदि॥ .
ं११।२२८अ२२७ंअ यथा यथा नरोऽधर्मं स्वयं कृत्वाऽनुभाषते।
ं११।२२८च्२२७ञ्च् तथा तथा त्वचैवाहिस्तेनाधर्मेण मुच्यते॥ .
ं११।२२९अ२२८ंअ यथा यथा मनस्तस्य दुष्कृतं कर्म गर्हति।
ं११।२२९च्२२८ञ्च् तथा तथा शरीरं तत् तेनाधर्मेण मुच्यते॥ .
ं११।२३०अ२२९ंअ कृत्वा पापं हि सन्तप्य तस्मात् पापात् प्रमुच्यते।
ं११।२३०च्२२९ञ्च् नैवं कुर्यां पुनरिति निवृत्त्या पूयते तु सः॥ .
ं११।२३१अ२३०ंअ एवं सञ्चिन्त्य मनसा प्रेत्य कर्मफलोदयम्।
ं११।२३१च्२३०ञ्च् मनोवाङ्मूर्तिभिर्नित्यं शुभं कर्म समाचरेत्॥ .
ं११।२३२अ२३१ंअ अज्ञानाद् यदि वा ज्ञानात् कृत्वा कर्म विगर्हितम्।
ं११।२३२च्२३१ञ्च् तस्माद् विमुक्तिमन्विच्छन् द्वितीयं न समाचरेत्॥ .
ं११।२३३अ२३२ंअ यस्मिन् कर्मण्यस्य कृते मनसः स्यादलाघवम्।
ं११।२३३च्२३२ञ्च् तस्मिंस्तावत् तपः कुर्याद् यावत् तुष्टिकरं भवेत्॥ .
ं११।२३४अ२३३ंअ तपोमूलमिदं सर्वं दैवमानुषकं सुखम्।
ं११।२३४च्२३३ञ्च् तपोमध्यं बुधैः प्रोक्तं तपोऽन्तं वेददर्शिभिः॥ .
ं११।२३५अ२३४ंअ ब्राह्मणस्य तपो ज्ञानं तपः क्षत्रस्य रक्षणम्।
ं११।२३५च्२३४ञ्च् वैश्यस्य तु तपो वार्ता तपः शूद्रस्य सेवनम्॥ .
ं११।२३६अ२३५ंअ ऋषयः संयतात्मानः फलमूलानिलाशनाः।
ं११।२३६च्२३५ञ्च् तपसैव प्रपश्यन्ति त्रैलोक्यं सचराचरम्॥ .
ं११।२३७अ२३६ंअ औषधान्यगदो विद्या दैवी च विविधा स्थितिः।
ं११।२३७च्२३६ञ्च् तपसैव प्रसिध्यन्ति तपस्तेषां हि साधनम्॥ .
ं११।२३८अ२३७ंअ यद् दुस्तरं यद् दुरापं यद् दुर्गं यच्च दुष्करम्।
ं११।२३८च्२३७ञ्च् सर्वं तु तपसा साध्यं तपो हि दुरतिक्रमम्॥ .
ं११।२३९अ२३८ंअ महापातकिनश्चैव शेषाश्चाकार्यकारिणः।
ं११।२३९च्२३८ञ्च् तपसैव सुतप्तेन मुच्यन्ते किल्बिषात् ततः॥ .
ं११।२४०अ२३९ंअ कीटाश्चाहिपतङ्गाश्च पशवश्च वयांसि च।
ं११।२४०च्२३९ञ्च् स्थावराणि च भूतानि दिवं यान्ति तपोबलात्॥ .
ं११।२४१अ२४०ंअ यत् किं चिदेनः कुर्वन्ति मनोवाङ्मूर्तिभिर्जनाः। 
ं११।२४१च्२४०ञ्च् तत् सर्वं निर्दहन्त्याशु तपसैव तपोधनाः॥ .
ं११।२४२अ२४१ंअ तपसैव विशुद्धस्य ब्राह्मणस्य दिवौकसः।
ं११।२४२च्२४१ञ्च् इज्याश्च प्रतिगृह्णन्ति कामान् संवर्धयन्ति च॥ .
ं११।२४३अ२४२ंअ प्रजापतिरिदं शास्त्रं तपसैवासृजत् प्रभुः।
ं११।२४३च्२४२ञ्च् तथैव वेदान् ऋषयस्तपसा प्रतिपेदिरे॥ .
ं११।२४४अ२४३ंअ इत्येतत् तपसो देवा महाभाग्यं प्रचक्षते। 
ं११।२४४च्२४३ञ्च् सर्वस्यास्य प्रपश्यन्तस्तपसः पुण्यमुत्तमम्॥ .
ं११।२४५अ२४४ंअ वेदाभ्यासोऽन्वहं शक्त्या महायज्ञक्रिया क्षमा।
ं११।२४५च्२४४ञ्च् नाशयन्त्याशु पापानि महापातकजान्यपि॥ .
ं११।२४६अ२४५ंअ यथैधस्तेजसा वह्निः प्राप्तं निर्दहति क्षणात्।
ं११।२४६च्२४५ञ्च् तथा ज्ञानाग्निना पापं सर्वं दहति वेदवित्॥ .
ं११।२४७अ२४६ंअ इत्येतदेनसामुक्तं प्रायश्चित्तं यथाविधि।
ं११।२४७च्२४६ञ्च् अत ऊर्ध्वं रहस्यानां प्रायश्चित्तं निबोधत॥ .
ं११।२४८अ२४७ंअ सव्याहृतिप्रणवकाः प्राणायामास्तु षोडश।
ं११।२४८च्२४७ञ्च् अपि भ्रूणहनं मासात् पुनन्त्यहरहः कृताः॥ .
ं११।२४९अ२४८ंअ कौत्सं जप्त्वाऽप इत्येतद् वसिष्ठं च प्रतीत्य् ऋचम्।
ं११।२४९च्२४८ञ्च् माहित्रं शुद्धवत्यश्च सुरापोऽपि विशुध्यति॥ .
ं११।२५०अ२४९ंअ सकृत्जप्त्वाऽस्यवामीयं शिवसङ्कल्पमेव च।
ं११।२५०च्२४९ञ्च् अपहृत्य सुवर्णं तु क्षणाद् भवति निर्मलः॥ .
ं११।२५१अ२५०ंअ हविष्पान्तीयमभ्यस्य न तमं ह इतीति च।
ं११।२५१च्२५०ञ्च् जपित्वा पौरुषं सूक्तं मुच्यते गुरुतल्पगः।
ं११।२५२अ२५१ंअ एनसां स्थूलसूक्ष्माणां चिकीर्षन्नपनोदनम्।
ं११।२५२च्२५१ञ्च् अवेत्यर्चं जपेदब्दं यत् किं चेदमितीति वा ॥ .
ं११।२५३अ२५२ंअ प्रतिगृह्याप्रतिग्राह्यं भुक्त्वा चान्नं विगर्हितम्।
ं११।२५३च्२५२ञ्च् जपंस्तरत्समन्दीयं पूयते मानवस्त्र्यहात्॥ .
ं११।२५४अ२५३ंअ सोमारौद्रं तु बह्वेनाः मासमभ्यस्य  शुध्यति। 
ं११।२५४च्२५३ञ्च् स्रवन्त्यामाचरन् स्नानमर्यम्णामिति च तृचम्॥ .
ं११।२५५अ२५४ंअ अब्दार्धमिन्द्रमित्येतदेनस्वी सप्तकं जपेत्।
ं११।२५५च्२५४ञ्च् अप्रशस्तं तु कृत्वाऽप्सु मासमासीत भैक्षभुक्॥ .
ं११।२५६अ२५५ंअ मन्त्रैः शाकलहोमीयैरब्दं हुत्वा घृतं द्विजः।
ं११।२५६च्२५५ञ्च् सुगुर्वप्यपहन्त्येनो जप्त्वा वा नम इत्यृचम्॥ .
ं११।२५७अ२५६ंअ महापातकसंयुक्तोऽनुगच्छेद् गाः समाहितः।
ं११।२५७च्२५६ञ्च् अभ्यस्याब्दं पावमानीर्भैक्षाहारो विशुध्यति॥ .
ं११।२५८अ२५७ंअ अरण्ये वा त्रिरभ्यस्य प्रयतो वेदसंहिताम्।
ं११।२५८च्२५७ञ्च् मुच्यते पातकैः सर्वैः पराकैः शोधितस्त्रिभिः॥ .
ं११।२५९अ२५८ंअ त्र्यहं तूपवसेद् युक्तस्त्रिरह्नोऽभ्युपयन्नपः।
ं११।२५९च्२५८ञ्च् मुच्यते पातकैः सर्वैस्त्रिर्जपित्वाऽघमर्षणम्॥ .
ं११।२६०अ२५९ंअ यथाऽश्वमेधः क्रतुराड् सर्वपापापनोदनः।
ं११।२६०च्२५९ञ्च् तथाऽघमर्षणं सूक्तं सर्वपापापनोदनम्॥ .
ं११।२६१अ२६०ंअ हत्वा लोकानपीमांस्त्रीनश्नन्नपि यतस्ततः।
ं११।२६१च्२६०ञ्च् ऋग्वेदं धारयन् विप्रो नैनः प्राप्नोति किं चन॥ .
ं११।२६२अ२६१ंअ ऋक्संहितां त्रिरभ्यस्य यजुषां वा समाहितः।
ं११।२६२च्२६१ञ्च् साम्नां वा सरहस्यानां सर्वपापैः प्रमुच्यते॥ .
ं११।२६३अ२६२ंअ यथा महाह्रदं प्राप्य क्षिप्तं लोष्टं विनश्यति।
ं११।२६३च्२६२ञ्च् तथा दुश्चरितं सर्वं वेदे त्रिवृति मज्जति॥ .
ं११।२६४अ२६३ंअ ऋचो यजूंषि चान्यानि सामानि विविधानि च।
ं११।२६४च्२६३ञ्च् एष ज्ञेयस्त्रिवृद्वेदो यो वेदैनं स वेदवित्॥ .
ं११।२६५अ२६४ंअ आद्यं यत् त्र्यक्षरं ब्रह्म त्रयी यस्मिन् प्रतिष्ठिता।
ं११।२६५च्२६४ञ्च् स गुह्योऽन्यस्त्रिवृद्वेदो यस्तं वेद स वेदवित्॥ .
अध्याय १२
ं१२।०१अ चातुर्वर्ण्यस्य कृत्स्नोऽयमुक्तो धर्मस्त्वयाऽनघः।
ं१२।०१च् कर्मणां फलनिर्वृत्तिं शंस नस्तत्त्वतः पराम्॥ .
ं१२।०२अ स तानुवाच धर्मात्मा महर्षीन् मानवो भृगुः।
ं१२।०२च् अस्य सर्वस्य शृणुत कर्मयोगस्य निर्णयम्॥ .
ं१२।०३अ शुभाशुभफलं कर्म मनोवाग्देहसम्भवम्।
ं१२।०३च् कर्मजा गतयो नॄणामुत्तमाधममध्यमः॥ .
ं१२।०४अ तस्यैह त्रिविधस्यापि त्र्यधिष्ठानस्य देहिनः।
ं१२।०४च् दशलक्षणयुक्तस्य मनो विद्यात् प्रवर्तकम्॥ .
ं१२।०५अ परद्रव्येष्वभिध्यानं मनसाऽनिष्टचिन्तनम्।
ं१२।०५च् वितथाभिनिवेशश्च त्रिविधं कर्म मानसम्॥ .
ं१२।०६अ पारुष्यमनृतं चैव पैशुन्यं चापि सर्वशः।
ं१२।०६च् असम्बद्धप्रलापश्च वाङ्मयं स्याच्चतुर्विधम्॥ .
ं१२।०७अ अदत्तानामुपादानं हिंसा चैवाविधानतः।
ं१२।०७च् परदारोपसेवा च शारीरं त्रिविधं स्मृतम्॥ .
ं१२।०८अ मानसं मनसेवायमुपभुङ्क्ते शुभाशुभम्।
ं१२।०८च् वाचा वाचा कृतं कर्म कायेनेव च कायिकम्॥ .
ं१२।०९अ शरीरजैः कर्मदोषैर्याति स्थावरतां नरः।
ं१२।०९च् वाचिकैः पक्षिमृगतां मानसैरन्त्यजातिताम्॥ .
ं१२।१०अ वाग्दण्डोऽथ मनोदण्डः कायदण्डस्तथैव च।
ं१२।१०च् यस्यैते निहिता बुद्धौ त्रिदण्डीति स उच्यते॥ .
ं१२।११अ त्रिदण्डमेतन्निक्षिप्य सर्वभूतेषु मानवः।
ं१२।११च् कामक्रोधौ तु संयम्य ततः सिद्धिं नियच्छति॥ .
ं१२।१२अ योऽस्यात्मनः कारयिता तं क्षेत्रज्ञं प्रचक्षते।
ं१२।१२च् यः करोति तु कर्माणि स भूतात्मोच्यते बुधैः॥ .
ं१२।१३अ जीवसञ्ज्ञोऽन्तरात्माऽन्यः सहजः सर्वदेहिनाम्।
ं१२।१३च् येन वेदयते सर्वं सुखं दुःखं च जन्मसु॥ .
ं१२।१४अ तावुभौ भूतसम्पृक्तौ महान् क्षेत्रज्ञ एव च।
ं१२।१४च् उच्चावचेषु भूतेषु स्थितं तं व्याप्य तिष्ठतः॥ .
ं१२।१५अ असङ्ख्या मूर्तयस्तस्य निष्पतन्ति शरीरतः।
ं१२।१५च् उच्चावचानि भूतानि सततं चेष्टयन्ति याः॥ .
ं१२।१६अ पञ्चभ्य एव मात्राभ्यः प्रेत्य दुष्कृतिनां नृणाम्। 
ं१२।१६च् शरीरं यातनार्थीयमन्यदुत्पद्यते ध्रुवम्॥ .
ं१२।१७अ तेनानुभूय ता यामीः शरीरेणैह यातनाः।
ं१२।१७च् तास्वेव भूतमात्रासु प्रलीयन्ते विभागशः॥ .
ं१२।१८अ सोऽनुभूयासुखोदर्कान् दोषान् विषयसङ्गजान्।
ं१२।१८च् व्यपेतकल्मषोऽभ्येति तावेवोभौ महौजसौ॥ .
ं१२।१९अ तौ धर्मं पश्यतस्तस्य पापं चातन्द्रितौ सह।
ं१२।१९च् याभ्यां प्राप्नोति सम्पृक्तः प्रेत्येह च सुखासुखम्॥ .
ं१२।२०अ  यद्याचरति धर्मं स प्रायशोऽधर्ममल्पशः। 
ं१२।२०च् तैरेव चावृतो भूतैः स्वर्गे सुखमुपाश्नुते॥ .
ं१२।२१अ यदि तु प्रायशोऽधर्मं सेवते धर्ममल्पशः।
ं१२।२१च् तैर्भूतैः स परित्यक्तो यामीः प्राप्नोति यातनाः॥ .
ं१२।२२अ यामीस्ता यातनाः प्राप्य स जीवो वीतकल्मषः।
ं१२।२२च् तान्येव पञ्च भूतानि पुनरप्येति भागशः॥ .
ं१२।२३अ एता दृष्ट्वाऽस्य जीवस्य गतीः स्वेनैव चेतसा।
ं१२।२३च् धर्मतोऽधर्मतश्चैव धर्मे दध्यात् सदा मनः॥ .
ं१२।२४अ सत्त्वं रजस्तमश्चैव त्रीन् विद्यादात्मनो गुणान्।
ं१२।२४च् यैर्व्याप्यैमान् स्थितो भावान् महान् सर्वानशेषतः॥ .
ं१२।२५अ यो यदेषां गुणो देहे साकल्येनातिरिच्यते।
ं१२।२५च् स तदा तद्गुणप्रायं तं करोति शरीरिणम्॥ .
ं१२।२६अ सत्त्वं ज्ञानं तमोऽज्ञानं रागद्वेषौ रजः स्मृतम्।
ं१२।२६च् एतद् व्याप्तिमदेतेषां सर्वभूताश्रितं वपुः॥ .
ं१२।२७अ तत्र यत् प्रीतिसंयुक्तं किं चिदात्मनि लक्षयेत्।
ं१२।२७च् प्रशान्तमिव शुद्धाभं सत्त्वं तदुपधारयेत्॥ .
ं१२।२८अ यत् तु दुःखसमायुक्तमप्रीतिकरमात्मनः।
ं१२।२८च् तद् रजो प्रतीपं विद्यात् सततं हारि देहिनाम्॥ .
ं१२।२९अ यत् तु स्यान् मोहसंयुक्तमव्यक्तं विषयात्मकम्।
ं१२।२९च् अप्रतर्क्यमविज्ञेयं तमस्तदुपधारयेत्॥ .
ं१२।३०अ त्रयाणामपि चैतेषां गुणानां यः फलोदयः।
ं१२।३०च् अग्र्यो मध्यो जघन्यश्च तं प्रवक्ष्याम्यशेषतः॥ .
ं१२।३१अ वेदाभ्यासस्तपो ज्ञानं शौचमिन्द्रियनिग्रहः।
ं१२।३१च् धर्मक्रियाऽत्मचिन्ता च सात्त्विकं गुणलक्षणम्॥ .
ं१२।३२अ आरम्भरुचिताऽधैर्यमसत्कार्यपरिग्रहः।
ं१२।३२च् विषयोपसेवा चाजस्रं राजसं गुणलक्षणम्॥ .
ं१२।३३अ लोभः स्वप्नोऽधृतिः क्रौर्यं नास्तिक्यं भिन्नवृत्तिता।
ं१२।३३च् याचिष्णुता प्रमादश्च तामसं गुणलक्षणम्॥ .
ं१२।३४अ त्रयाणामपि चैतेषां गुणानां त्रिषु तिष्ठताम्।
ं१२।३४च् इदं सामासिकं ज्ञेयं क्रमशो गुणलक्षणम्॥ .
ं१२।३५अ यत् कर्म कृत्वा कुर्वंश्च करिष्यंश्चैव लज्जति।
ं१२।३५च् तज् ज्ञेयं विदुषा सर्वं तामसं गुणलक्षणम्॥ .
ं१२।३६अ येनास्मिन् कर्मणा लोके ख्यातिमिच्छति पुष्कलाम्।
ं१२।३६च् न च शोचत्यसम्पत्तौ तद् विज्ञेयं तु राजसम्॥ .
ं१२।३७अ यत् सर्वेणेच्छति ज्ञातुं यन्न लज्जति चाचरन्।
ं१२।३७च् येन तुष्यति चात्माऽस्य तत् सत्त्वगुणलक्षणम्॥ .
ं१२।३८अ तमसो लक्षणं कामो रजसस्त्वर्थ उच्यते।
ं१२।३८च् सत्त्वस्य लक्षणं धर्मः श्रैष्ठ्यमेषां यथोत्तरम्॥ .
ं१२।३९अ येन यस्तु गुणेनैषां संसरान् प्रतिपद्यते। 
ं१२।३९च् तान् समासेन वक्ष्यामि सर्वस्यास्य यथाक्रमम्॥ .
ं१२।४०अ देवत्वं सात्त्विका यान्ति मनुष्यत्वं च राजसाः।
ं१२।४०च् तिर्यक्त्वं तामसा नित्यमित्येषा त्रिविधा गतिः॥ .
ं१२।४१अ त्रिविधा त्रिविधैषा तु विज्ञेया गौणिकी गतिः।
ं१२।४१च् अधमा मध्यमाग्र्या च कर्मविद्याविशेषतः॥ .
ं१२।४२अ स्थावराः कृमिकीटाश्च मत्स्याः सर्पाः सकच्छपाः।
ं१२।४२च् पशवश्च मृगाश्चैव जघन्या तामसी गतिः॥ .
ं१२।४३अ हस्तिनश्च तुरङ्गाश्च शूद्रा म्लेच्छाश्च गर्हिताः।
ं१२।४३च् सिंहा व्याघ्रा वराहाश्च मध्यमा तामसी गतिः॥ .
ं१२।४४अ चारणाश्च सुपर्णाश्च पुरुषाश्चैव दाम्भिकाः।
ं१२।४४च् रक्षांसि च पिशाचाश्च तामसीषूत्तमा गतिः॥ .
ं१२।४५अ झल्ला मल्ला नटाश्चैव पुरुषाः शस्त्रवृत्तयः।
ं१२।४५च् द्यूतपानप्रसक्ताश्च जघन्या राजसी गतिः॥ .
ं१२।४६अ राजानः क्षत्रियाश्चैव राज्ञां चैव पुरोहिताः।
ं१२।४६च् वादयुद्धप्रधानाश्च मध्यमा राजसी गतिः॥ .
ं१२।४७अ गन्धर्वा गुह्यका यक्षा विबुधानुचराश्च ये।
ं१२।४७च् तथैवाप्सरसः सर्वा राजसीषूत्तमा गतिः॥ .
ं१२।४८अ तापसा यतयो विप्रा ये च वैमानिका गणाः।
ं१२।४८च् नक्षत्राणि च दैत्याश्च प्रथमा सात्त्विकी गतिः॥ .
ं१२।४९अ यज्वान ऋषयो देवा वेदा ज्योतींषि वत्सराः।
ं१२।४९च् पितरश्चैव साध्याश्च द्वितीया सात्त्विकी गतिः॥ .
ं१२।५०अ ब्रह्मा विश्वसृजो धर्मो महानव्यक्तमेव च।
ं१२।५०च् उत्तमां सात्त्विकीमेतां गतिमाहुर्मनीषिणः॥ .
ं१२।५१अ एष सर्वः समुद्दिष्टस्त्रिप्रकारस्य कर्मणः। 
ं१२।५१च् त्रिविधस्त्रिविधः कृत्स्नः संसारः सार्वभौतिकः॥ .
ं१२।५२अ इन्द्रियाणां प्रसङ्गेन धर्मस्यासेवनेन च।
ं१२।५२च् पापान् संयान्ति संसारानविद्वांसो नराधमाः॥ .
ं१२।५३अ यां यां योनिं तु जीवोऽयं येन येनैह कर्मणा।
ं१२।५३च् क्रमशो याति लोकेऽस्मिंस्तत् तत् सर्वं निबोधत॥ .
ं१२।५४अ बहून् वर्षगणान् घोरान्नरकान् प्राप्य तत्क्षयात्।
ं१२।५४च् संसारान् प्रतिपद्यन्ते महापातकिनस्त्विमान्॥ .
ं१२।५५अ श्वसूकरखरोष्ट्राणां गोऽजाविमृगपक्षिणाम्।
ं१२।५५च् चण्डालपुक्कसानां च ब्रह्महा योनिमृच्छति॥ .
ं१२।५६अ कृमिकीटपतङ्गानां विड्भुजां चैव पक्षिणाम्।
ं१२।५६च् हिंस्राणां चैव सत्त्वानां सुरापो ब्राह्मणो व्रजेत्॥ .
ं१२।५७अ लूताऽहिसरटानां च तिरश्चां चाम्बुचारिणाम्।
ं१२।५७च् हिंस्राणां च पिशाचानां स्तेनो विप्रः सहस्रशः॥ .
ं१२।५८अ तृणगुल्मलतानां च क्रव्यादां दंष्ट्रिणामपि।
ं१२।५८च् क्रूरकर्मकृतां चैव शतशो गुरुतल्पगः॥ .
ं१२।५९अ हिंस्रा भवन्ति क्रव्यादाः कृमयोऽमेध्यभक्षिणः।
ं१२।५९च् परस्परादिनः स्तेनाः प्रेत्यान्त्यस्त्रीनिषेविणः॥ .
ं१२।६०अ संयोगं पतितैर्गत्वा परस्यैव च योषितम्।
ं१२।६०च् अपहृत्य च विप्रस्वं भवति ब्रह्मराक्षसः॥ .
ं१२।६१अ मणिमुक्ताप्रवालानि हृत्वा लोभेन मानवः।
ं१२।६१च् विविधाणि च रत्नानि जायते हेमकर्तृषु॥ .
ं१२।६२अ धान्यं हृत्वा भवत्याखुः कांस्यं हंसो जलं प्लवः।
ं१२।६२च् मधु दंशः पयः काको रसं श्वा नकुलो घृतम्॥ .
ं१२।६३अ मांसं गृध्रो वपां मद्गुस्तैलं तैलपकः खगः।
ं१२।६३च् चीरीवाकस्तु लवणं बलाका शकुनिर्दधि॥ .
ं१२।६४अ कौशेयं तित्तिरिर्हृत्वा क्षौमं हृत्वा तु दर्दुरः।
ं१२।६४च् कार्पासतान्तवं क्रौञ्चो गोधा गां वाग्गुदो गुडम्॥ .
ं१२।६५अ छुच्छुन्दरिः शुभान् गन्धान् पत्रशाकं तु बर्हिणः। 
ं१२।६५च् श्वावित् कृतान्नं विविधमकृतान्नं तु शल्यकः॥ .
ं१२।६६अ बको भवति हृत्वाऽग्निं गृहकारी ह्युपस्करम्।
ं१२।६६च् रक्तानि हृत्वा वासांसि जायते जीवजीवकः॥ .
ं१२।६७अ वृको मृगैभं व्याघ्रोऽश्वं फलमूलं तु मर्कटः।
ं१२।६७च् स्त्रीं ऋक्षः स्तोकको वारि यानान्युष्ट्रः पशूनजः॥ .
ं१२।६८अ यद् वा तद् वा परद्रव्यमपहृत्य बलान्नरः।
ं१२।६८च् अवश्यं याति तिर्यक्त्वं जग्ध्वा चैवाहुतं हविः॥ .
ं१२।६९अ स्त्रियोऽप्येतेन कल्पेन हृत्वा दोषमवाप्नुयुः।
ं१२।६९च् एतेषामेव जन्तूनां भार्यात्वमुपयान्ति ताः॥ .
ं१२।७०अ स्वेभ्यः स्वेभ्यस्तु कर्मभ्यश्च्युता वर्णा ह्यनापदि।
ं१२।७०च् पापान् संसृत्य संसारान् प्रेष्यतां यान्ति शत्रुषु॥ .
ं१२।७१अ वान्ताश्युल्कामुखः प्रेतो विप्रो धर्मात् स्वकाच्च्युतः।
ं१२।७१च् अमेध्यकुणपाशी च क्षत्रियः कटपूतनः॥ .
ं१२।७२अ मैत्राक्षज्योतिकः प्रेतो वैश्यो भवति पूयभुक्। 
ं१२।७२च् चैलाशकश्च भवति शूद्रो धर्मात् स्वकाच्च्युतः॥ .
ं१२।७३अ यथा यथा निषेवन्ते विषयान् विषयात्मकाः।
ं१२।७३च् तथा तथा कुशलता तेषां तेषूपजायते॥ .
ं१२।७४अ तेऽभ्यासात् कर्मणां तेषां पापानामल्पबुद्धयः।
ं१२।७४च् सम्प्राप्नुवन्ति दुःखानि तासु तास्विह योनिषु॥ .
ं१२।७५अ तामिस्रादिषु चोग्रेषु नरकेषु विवर्तनम्।
ं१२।७५च् असिपत्रवनादीनि बन्धनछेदनानि च॥ .
ं१२।७६अ विविधाश्चैव सम्पीडाः काकोलूकैश्च भक्षणम्।
ं१२।७६च् करम्भवालुकातापान् कुम्भीपाकांश्च दारुणान्॥ .
ं१२।७७अ सम्भवांश्च वियोनीषु दुःखप्रायासु नित्यशः।
ं१२।७७च् शीतातपाभिघातांश्च विविधानि भयानि च॥ .
ं१२।७८अ असकृद् गर्भवासेषु वासं जन्म च दारुणम्।
ं१२।७८च् बन्धनानि च काष्ठानि परप्रेष्यत्वमेव च॥ .
ं१२।७९अ बन्धुप्रियवियोगांश्च संवासं चैव दुर्जनैः।
ं१२।७९च् द्रव्यार्जनं च नाशं च मित्रामित्रस्य चार्जनम्॥ .
ं१२।८०अ जरां चैवाप्रतीकारां व्याधिभिश्चोपपीडनम्।
ं१२।८०च् क्लेशांश्च विविधांस्तांस्तान् मृत्युमेव च दुर्जयम्॥ .
ं१२।८१अ यादृशेन तु भावेन यद् यत् कर्म निषेवते।
ं१२।८१च् तादृशेन शरीरेण तत् तत् फलमुपाश्नुते॥ .
ं१२।८२अ एष सर्वः समुद्दिष्टः कर्मणां वः फलोदयः।
ं१२।८२च् नैःश्रेयसकरं कर्म विप्रस्येदं निबोधत॥ .
ं१२।८३अ वेदाभ्यासस्तपो ज्ञानमिन्द्रियाणां च संयमः।
ं१२।८३च् अहिंसा गुरुसेवा च निःश्रेयसकरं परम्॥ .
ं१२।८४अ सर्वेषामपि चैतेषां शुभानामिह कर्मणाम्।
ं१२।८४च् किं चित्श्रेयस्करतरं कर्मोक्तं पुरुषं प्रति॥ .
ं१२।८५अ सर्वेषामपि चैतेषामात्मज्ञानं परं स्मृतम्।
ं१२।८५च् तद् ह्यग्र्यं सर्वविद्यानां प्राप्यते ह्यमृतं ततः॥ .
ं१२।८६अ षण्णामेषां तु सर्वेषां कर्मणां प्रेत्य चैह च।
ं१२।८६च् श्रेयस्करतरं ज्ञेयं सर्वदा कर्म वैदिकम्॥ .
ं१२।८७अ वैदिके कर्मयोगे तु सर्वाण्येतान्यशेषतः।
ं१२।८७च् अन्तर्भवन्ति क्रमशस्तस्मिंस्तस्मिन् क्रियाविधौ॥ .
ं१२।८८अ सुखाभ्युदयिकं चैव नैःश्रेयसिकमेव च।
ं१२।८८च् प्रवृत्तं च निवृत्तं च द्विविधं कर्म वैदिकम्॥ .
ं१२।८९अ इह चामुत्र वा काम्यं प्रवृत्तं कर्म कीर्त्यते।
ं१२।८९च् निष्कामं ज्ञातपूर्वं तु निवृत्तमुपदिश्यते॥ .
ं१२।९०अ प्रवृत्तं कर्म संसेव्यं देवानामेति साम्यताम्।
ं१२।९०च् निवृत्तं सेवमानस्तु भूतान्यत्येति पञ्च वै॥ .
ं१२।९१अ सर्वभूतेषु चात्मानं सर्वभूतानि चात्मनि।
ं१२।९१च् समं पश्यन्नात्मयाजी स्वाराज्यमधिगच्छति॥ .
ं१२।९२अ यथोक्तान्यपि कर्माणि परिहाय द्विजोत्तमः।
ं१२।९२च् आत्मज्ञाने शमे च स्याद् वेदाभ्यासे च यत्नवान्॥ .
ं१२।९३अ एतद् हि जन्मसाफल्यं ब्राह्मणस्य विशेषतः।
ं१२।९३च् प्राप्यैतत् कृतकृत्यो हि द्विजो भवति नान्यथा॥ .
ं१२।९४अ पितृदेवमनुष्याणां वेदश्चक्षुः सनातनम्।
ं१२।९४च् अशक्यं चाप्रमेयं च वेदशास्त्रमिति स्थितिः॥ .
ं१२।९५अ या वेदबाह्याः स्मृतयो याश्च काश्च कुदृष्टयः। 
ं१२।९५च् सर्वास्ता निष्फलाः प्रेत्य तमोनिष्ठा हि ताः स्मृताः॥ .
ं१२।९६अ उत्पद्यन्ते च्यवन्ते च यान्यतोऽन्यानि कानि चित्। 
ं१२।९६च् तान्यर्वाक्कालिकतया निष्फलान्यनृतानि च॥ .
ं१२।९७अ चातुर्वर्ण्यं त्रयो लोकाश्चत्वारश्चाश्रमाः पृथक्।
ं१२।९७च् भूतं भव्यं भविष्यं च सर्वं वेदात् प्रसिध्यति॥ .
ं१२।९८अ शब्दः स्पर्शश्च रूपं च रसो गन्धश्च पञ्चमः।
ं१२।९८च् वेदादेव प्रसूयन्ते प्रसूतिर्गुणकर्मतः॥ .
ं१२।९९अ बिभर्ति सर्वभूतानि वेदशास्त्रं सनातनम्।
ं१२।९९च् तस्मादेतत् परं मन्ये यत्जन्तोरस्य साधनम्॥ .
ं१२।१००अ सेनापत्यं च राज्यं च दण्डनेतृत्वमेव च। 
ं१२।१००च् सर्वलोकाधिपत्यं च वेदशास्त्रविदर्हति॥ .
ं१२।१०१अ यथा जातबलो वह्निर्दहत्यार्द्रानपि द्रुमान्।
ं१२।१०१च् तथा दहति वेदज्ञः कर्मजं दोषमात्मनः॥ .
ं१२।१०२अ वेदशास्त्रार्थतत्त्वज्ञो यत्र तत्राश्रमे वसन्।
ं१२।१०२च् इहैव लोके तिष्ठन् स ब्रह्मभूयाय कल्पते॥ .
ं१२।१०३अ अज्ञेभ्यो ग्रन्थिनः श्रेष्ठा ग्रन्थिभ्यो धारिणो वराः।
ं१२।१०३च् धारिभ्यो ज्ञानिनः श्रेष्ठा ज्ञानिभ्यो व्यवसायिनः॥ .
ं१२।१०४अ तपो विद्या च विप्रस्य निःश्रेयसकरं परम्।
ं१२।१०४च् तपसा किल्बिषं हन्ति विद्ययाऽमृतमश्नुते॥ .
ं१२।१०५अ प्रत्यक्षं चानुमानं च शास्त्रं च विविधाऽऽगमम्।
ं१२।१०५च् त्रयं सुविदितं कार्यं धर्मशुद्धिमभीप्सता॥ .
ं१२।१०६अ आर्षं धर्मोपदेशं च वेदशास्त्राविरोधिना।
ं१२।१०६च् यस्तर्केणानुसन्धत्ते स धर्मं वेद नैतरः॥ .
ं१२।१०७अ नैःश्रेयसमिदं कर्म यथोदितमशेषतः।
ं१२।१०७च् मानवस्यास्य शास्त्रस्य रहस्यमुपदिश्यते॥ .
ं१२।१०८अ अनाम्नातेषु धर्मेषु कथं स्यादिति चेद् भवेत्।
ं१२।१०८च् यं शिष्टा ब्राह्मणा ब्रूयुः स धर्मः स्यादशङ्कितः॥ .
ं१२।१०९अ धर्मेणाधिगतो यैस्तु वेदः सपरिबृंहणः।
ं१२।१०९च् ते शिष्टा ब्राह्मणा ज्ञेयाः श्रुतिप्रत्यक्षहेतवः॥ .
ं१२।११०अ दशावरा वा परिषद्यं धर्मं परिकल्पयेत्।
ं१२।११०च् त्र्य्ऽवरा वाऽपि वृत्तस्था तं धर्मं न विचालयेत्॥ .
ं१२।१११अ त्रैविद्यो हेतुकस्तर्की नैरुक्तो धर्मपाठकः।
ं१२।१११च् त्रयश्चाश्रमिणः पूर्वे परिषत् स्याद् दशावरा॥ .
ं१२।११२अ ऋग्वेदविद् यजुर्विद्च सामवेदविदेव च।
ं१२।११२च् त्र्य्ऽवरा परिषद्ज्ञेया धर्मसंशयनिर्णये॥ .
ं१२।११३अ एकोऽपि वेदविद् धर्मं यं व्यवस्येद् द्विजोत्तमः।
ं१२।११३च् स विज्ञेयः परो धर्मो नाज्ञानामुदितोऽयुतैः॥ .
ं१२।११४अ अव्रतानाममन्त्राणां जातिमात्रोपजीविनाम्।
ं१२।११४च् सहस्रशः समेतानां परिषत्त्वं न विद्यते॥ .
ं१२।११५अ यं वदन्ति तमोभूता मूर्खा धर्ममतद्विदः।
ं१२।११५च् तत्पापं शतधा भूत्वा तद्वक्तॄननुगच्छति॥ .
ं१२।११६अ एतद् वोऽभिहितं सर्वं निःश्रेयसकरं परम्।
ं१२।११६च् अस्मादप्रच्युतो विप्रः प्राप्नोति परमां गतिम्॥ .
ं१२।११७अ एवं स भगवान् देवो लोकानां हितकाम्यया।
ं१२।११७च् धर्मस्य परमं गुह्यं ममेदं सर्वमुक्तवान्॥ .
ं१२।११८अ सर्वमात्मनि सम्पश्येत् सत्चासत्च समाहितः।
ं१२।११८च् सर्वं ह्यात्मनि सम्पश्यन्नाधर्मे कुरुते मनः॥ .
ं१२।११९अ आत्मैव देवताः सर्वाः सर्वमात्मन्यवस्थितम्।
ं१२।११९च् आत्मा हि जनयत्येषां कर्मयोगं शरीरिणाम्॥ .
ं१२।१२०अ खं सन्निवेशयेत् खेषु चेष्टनस्पर्शनेऽनिलम्।
ं१२।१२०च् पक्तिदृष्ट्योः परं तेजः स्नेहेऽपो गां च मूर्तिषु॥ .
ं१२।१२१अ मनसीन्दुं दिशः श्रोत्रे क्रान्ते विष्णुं बले हरम्।
ं१२।१२१च् वाच्यग्निं मित्रमुत्सर्गे प्रजने च प्रजापतिम्॥ .
ं१२।१२२अ प्रशासितारं सर्वेषामणीयांसमणोरपि।
ं१२।१२२च् रुक्माभं स्वप्नधीगम्यं विद्यात् तं पुरुषं परम्॥ .
ं१२।१२३अ एतमेके वदन्त्यग्निं मनुमन्ये प्रजापतिम्।
ं१२।१२३च् इन्द्रमेके परे प्राणमपरे ब्रह्म शाश्वतम्॥ .
ं१२।१२४अ एष सर्वाणि भूतानि पञ्चभिर्व्याप्य मूर्तिभिः।
ं१२।१२४च् जन्मवृद्धिक्षयैर्नित्यं संसारयति चक्रवत्॥ .
ं१२।१२५अ एवं यः सर्वभूतेषु पश्यत्यात्मानमात्मना।
ं१२।१२५च् स सर्वसमतामेत्य ब्रह्माभ्येति परं पदम्।
ं१२।१२६अ इत्येतन् मानवं शास्त्रं भृगुप्रोक्तं पठन् द्विजः।
ं१२।१२६च् भवत्याचारवान्नित्यं यथेष्टां प्राप्नुयाद् गतिम्॥ .

समाप्तं मानवं धर्मशास्त्रम्
 

 