---
title: 'Srinivasamakhi Vedantadesika: Dasavidhahetunirupana'

---
## Intro
  
  
  
  
 Srinivasamakhi Vedantadesika: Dasavidhahetunirupana   
  
  
  
  
Srinivasamakhi Vedantadesika: Dasavidhahetunirupana (part of the Vaikhanasasutratatparyacintamani)  
Based on (pp. 1-122) the of the Devanāgarī-ed. by R. Parthasarathi Bhattacarya:  
Śrīvaikhānasagṛhyasūtra (= DHN[D]); 2 vols., Akulamannāḍu, 1967 (reprint Tirupati, 1997/98).  
  
  
Input by Ute Hüsken  
  
  
  
PLAIN VERSION (without notes)  
  
  
  
STRUCTURE OF REFERENCES:  
[nn.nn] = pagination of R. Pārthasārathi Bhaṭṭācārya's edition (at the beginning of the line)  
  
  
  
  
  
FURTHER NOTES BY THE CONTRIBUTOR:  
Die in eckige Klammern gesetzten Angaben im Text sowie die Anmerkungen sind Ergänzungen von Ute Hüsken.   
Die Angaben aus dem Inhaltsverzeichnis der Devanāgarī-Edition sind in eckigen Klammern als Zwischenüberschriften in den Text eingefügt.   
Die Quellennachweise bei Zitaten stehen in eckigen Klammern am rechten Rand oder in den Anmerkungen - dort ohne eckige Klammern.   
Abweichende Lesarten der älteren Telugu-Ausgabe des Daśavidhahetunirūpaṇa (Abk.: DHN[T]; s.u.) sowie der zitierten Texte sind gelegentlich in Anmerkungen notiert, jedoch nicht durchgängig.  
  
Wird im Daśavidhahetunirūpaṇa durch kurze Zitate auf längere Textzusammenhänge Bezug genommen, sind diese - sofern verifiziert - an der ersten Stelle ihres Vorkommens vollständig in den Anmerkungen zitiert. An weiteren Stellen wird auf das erste Zitat verwiesen. Die Verse sind in der vorliegenden Textwiedergabe der Ausgabe folgend eingerückt, Daṇḍas im Prosa-Text durch Punkte und Kommata ersetzt.  
  
Das Daśavidhahetunirūpaṇa liegt in zwei Editionen vor, die beide von dem Vaikhānasa-Gelehrten Pārthasārathi Bhaṭṭācārya besorgt wurden. Die erste Edition erschien 1931 in Telugu-Schrift und umfaßt als Grundtext nur das Daśavidhahetunirūpaṇa.   
Daśavidhahetunirūpaṇa by Śrīnivāsa Dīkṣita [in Telugu-script], ed. as Śrīvaikhānasasūtratātparyacintāmaṇidhṛto Daśavidhahetunirūpaṇākhyo bhāgaḥ, with Sanskrit-commentary and explanations in Telugu by Rompicarla Bhattar Srinivasa Aiyangar, Igavaripalem, 1931 (Śrīvaikhānasagranthamālā, Anubandha 5).  
  
Wenngleich dieser Telugu-Druck an vielen Stellen die vermutlich richtigere Lesart enthält und die darin gegebenen Zitate den zitierten Texten in der uns heute gedruckt vorliegenden Form häufig näherkommen, ist der Textwiedergabe in der vorliegenden Arbeit die 36 Jahre später erschienene Devanāgarī-Edition zugrunde gelegt, da der Telugu-Druck an vielen Stellen nicht mehr lesbar ist. Zudem ist die ältere Telugu-Edition des Textes weltweit nur in wenigen Bibliotheken vorhanden und wegen der Brüchigkeit des Papiers kaum zu benutzen. Selbst im vorbildlich restaurierten Exemplar der Niedersächsischen Staats-und Universitätsbibliothek Göttingen (Signatur A 2000 A 35512) sind etliche Passagen unleserlich. Der Edition von 1931 in Telugu-Schrift ist neben dem Text des Daśavidhahetunirūpaṇa auch der Sanskrit-Kommentar Daśavidhahetunirūpaṇavyākhyāna (Abk.: DHNV) und eine Telugu-Erläuterung des Herausgebers beigegeben. Zudem enthält das Werk noch einen Zitatindex von 13 Seiten, so daß das Buch insgesamt stattliche 748 Druckseiten umfaßt. Der Umfang des Daśavidhahetunirūpaṇavyākhyāna übertrifft dabei den des Daśavidhahetunirūpaṇa selbst bei weitem. Im Vorwort dieser Ausgabe äußert der Herausgeber sich nicht zu den der Edition zugrunde liegenden Manuskripten.   
In der zweiten Edition von 1967 gab Pārthasārathi Bhaṭṭācārya das Daśavidhahetunirūpaṇa zusammen mit dem Tātparyacintāmaṇi in zwei Bänden in Devanāgarī-Schrift heraus. Der Text dieser Ausgabe umfaßt 122 Druckseiten. Im Vorwort gibt Pārthasārathi Bhaṭṭācārya zu den dabei benutzten Manuskripten lediglich an, daß sie ihm sämtlich von Vaikhānasa-Familien zur Verfügung gestellt worden seien, und daß alle Manuskripte hinsichtlich der Fehler und Auslassungen identisch seien ("Introduction", S. v). Es ist davon auszugehen, daß er für diese Edition mindestens drei Handschriften konsultierte, die ihm drei Personen aus Andhra Pradesh (Ākuḷamannāḍu, Tirupati, Nallūru) überließen ("Introduction", S. viii). Da Pārthasārathi Bhaṭṭācārya seine Telugu-Edition des Daśavidhahetunirūpaṇa von 1931 mit keinem Wort erwähnt, bleibt unklar, ob er ganz andere Manuskripte verwendete oder ob die textliche Basis beider Editionen identisch ist.  
  
  
  
  
  


## पाठः
  
  
  
  
  
  
  
अब्क्üर्ज़ुन्ग्स्वेर्ज़ेइछ्निस्  
  
  
अग्निप्: अग्निपुराणम्।   
आपस्तम्बध्स्: आपस्तम्बीयधर्मसूत्रम्।   
आपस्तम्बगृस्: आपस्तम्बगृह्यसूत्रम्।   
आस्: आनन्दसंहिता।  
अष्टध्यायी: पानिनिऽस् अछ्त् ब्üछेर् ग्रम्मतिस्छेर् रेगेल्न्।   
आश्वलायनगृस्: आश्वलायनगृह्यसूत्र।   
अव्: अथर्वसंहिता।   
भागवतप्: श्रीमद् भागवत महापुराणम्।  
बौध्ध्स्: दस् बौधायन-धर्मसूत्र।   
बौध्गृस्: थे बोधायन गृह्यसूत्र।   
बौध्गृशेष्स्: प्प्। १७७-३७६ इन् बौध्गृस्।  
भ्गी: भगवद्गीता। स्। म्भ् (६।२३।१-४०।७८)।  
ब्रह्मकैवर्तप्: श्रीब्रह्मवैवर्तपुराणम्।   
ब्रह्माण्डप्: ब्रह्माण्डपुराण ओड़् कृष्ण द्वैपायन व्यास।   
ब्रह्मप्: सन्स्क्रित् इन्दिचेस् अन्द् तेxत् ओड़् थे ब्रह्मपुराण।   
बृहद्ब्रह्मस्: बृहद्ब्रह्मसंहिता।   
छान्दोग्यब्र्: छान्दोग्यब्राह्मण।   
छान्दोग्यउ: ख्âन्दोजोपनिस्हद्।   
द्ह्न्[द्]: दशविधहेतुनिरूपण ब्य् श्रीनिवास दीक्षित।   
द्ह्न्[त्]: दशविधहेतुनिरूपण ब्य् श्रीनिवास दीक्षित [तेलुगु छरच्तेर्स्]  
द्ह्न्व्: दशविधहेतुनिरूपणव्याख्यान   
गर्भउ: गर्भोपनिषद्।   
गरुडप्: श्रीगरुडमहापुराणम्।   
गौतमध्स्: थे इन्स्तितुतेस् ओड़् गौतम।   
गोभिलगृस्: गोभिलीयगृह्यसूत्र।   
गृह्यपरिशिष्टस्: वैखानसगृह्यपरिशिष्टसूत्र।   
हरिव्: थे हरिवंश (सुप्प्ल्। तो म्भ्)।   
हिर्गृस्: हिरण्यकेशिगृह्यसूत्रम्।   
ईश्वरस्: ईश्वरसंहिता।   
जयाख्यस्: जयाख्यसंहिता।   
कैवल्यउ: कैवल्योपनिषद्।   
कपिञ्जलस्: कपिञ्जलसंहिता।   
काठकगृस्: थे काठकगृह्यसूत्र।  
ख: खिलाधिकार (खिलतन्त्र)   
खादिरगृस्: खादिरगृह्यसूत्रम्।   
क्ज्क्: ज्ञानकाण्ड (काश्यपसंहिता)।  
क्र: क्रियाधिकार।   
कूर्मप्: श्री-कूर्ममहापुराणम्।  
लिङ्गप्: लिङ्गमहापुराणम्।   
महाउ: महोपनिषद्।   
मनुध्श्: थे मनु स्मृति।   
मनुगृस्: मानवगृह्यसूत्र ओड़् थे मैत्रायणीय शाखा।  
मर्कण्डेयप्: श्री-मार्कण्डेयमहापुराणम्।   
मत्स्यप्: मत्स्यमहापुराणम्।   
म्भ्: महाभारत।   
मोप्: मोक्षोपायप्रदीपिका ब्य् रघुपतिभट्टाचार्य।   
मुद्गलउ: मुद्गलोपनिषद्।   
मुण्डकउ: मुण्डकोपनिषद्।  
नारदप्: नारदपुराण।   
नरसिंहप्: नृसिंहपुराण।   
निरुक्त: [यास्क] थे निघन्तु अन्द् थे निरुक्त।  
न्व्ब्: वैखानसकल्पसूत्रभाष्य (वैखानससूत्रभाष्य; वैखानसगृह्यसूत्रभाष्य)।   
पद्मप्: श्री पद्ममहापुराणम्।   
पाद्मस्: पाद्म सम्हिता।   
पारमेश्वरस्: पाञ्चरात्रान्तर्गता पारमेश्वरसंहिता।   
पराशरस्: पराशर संहिता।  
पार्गृस्: पारस्करगृह्यसूत्र।   
पौष्करस्: पाञ्चरात्रागमे रत्नत्रयान्तर्गता पौष्करसंहिता।   
प्र: प्रकीर्णाधिकार।   
प्र्: श्री पाञ्चरात्ररक्षा।  
पुरातन्त्र: पुरातन्त्र।  
पूर्वप्: पूर्वप्रयोग।  
राम्: थे पाद इन्देx ओड़् थे वाल्मिकि रामायण।   
Ṛव्: थे ह्य्म्न्स् ओड़् थे रिग्-वेद इन् थे सम्हित अन्द् पद तेxत्स्।   
स: समूर्तार्चनाधिकरण।  
साम्बप्: साम्बपुराणम्।   
सम्मयू: संस्कारमयूख।  
सनत्क्स्: सनत्कुमार-संहिता ओड़् थे पाञ्चरात्रागम।   
शाङ्खायनगृस्: शाङ्खायनगृह्यसूत्र।  
सनुक्र्: सूत्रानुक्रमणिका।  
शतपथब्र्: थे शतपथ ब्राह्मण इन् थे काण्वीय रेचेन्सिओन्।   
सात्त्वतस्: सात्वत-संहिता।  
स्द्: सूत्रदर्पण (श्रीवैखानससूत्रदर्पण)।  
स्द्च्: श्रीनिवासदीक्षितेन्द्रचरित्र।  
शेषस्: शेषसंहिता - श्रीपाञ्चरात्राभिधा भगवच्छास्त्रे सकलसंहितासारभूता शेषसंहिता।  
स्कन्दप्: थे स्कन्दपुराण।  
श्रीप्रश्नस्: श्रीप्रश्न सम्हिता।   
स्र्-वृत्ति: प्रयोगवृत्ति।  
सुप्रभेदा: [सुप्रभेदागम] सुप्रपेताकमम्।  
श्वेतु: श्वेताश्वतरोपनिषद्।   
स्य्-न्: निबन्धन।   
ता: तैत्तिरीयारण्यकम्।   
त्ब्: थे तैत्तिरीय ब्राह्मण ओड़् थे ब्लच्क् यजुर् वेद।  
त्प्च्: तात्पर्यचिन्तामणि।  
त्स्: थे तैत्तिरीय संहिता ओड़् थे ब्लच्क् यजुर्वेद।   
व: वासाधिकार (वासनाधिकार)।  
वैख्स्म्स्: वैखानसस्मार्तसूत्र।  
वराहप्: श्री वराहपुराणम्।  
वासिष्ठध्श्: वासिष्ठधर्मशास्त्र।  
विष्णुध्: विष्णुधर्मः।  
विष्णुधर्मोत्तरप्: श्रीविष्णुधर्मोत्तरपुराणम्।  
विष्णुप्: श्रीविष्णुमहापुराणम्।  
विष्णुस्मृति: विष्णुस्मृतिः।  
विष्वक्सेनस्: विष्वक्सेन संहिता।  
विश्वमित्रस्: विश्वामित्रसंहिता।   
विवाहप्: विवाहप्रयोग।  
व्क्: विमानार्चनकल्प (वैखानसागम, मरीचिसंहिता)।  
व्म्म्: वैखानसमहिममञ्जरी।  
व्म्प्: वैखानसमन्त्रप्रश्न (वैखानससंहिता)।   
वृद्धहारीत: वृद्धहारीतस्मृति।  
व्य्-वृत्ति: वृत्ति देस् वसन्तयाजिन्।  
य: यज्ञाधिकार  
याज्ञवल्क्यध्श्: याज्नवल्क्य स्मृति।  
  
____  
  
दशविधहेतुनिरूपण  
  
     [मङ्गलाचरणम्]  
  
[१।१]     श्रीमद्विखनस महागुरवे नमः ।  
[१।२]     श्री श्रीनिवास परब्रह्मणे नमः ॥  
[१।३-४]     श्री श्रीनिवासमखिकृते श्रीवैखानसगृह्यसूत्रतात्पर्यचिन्तामणौ दशविधहेतुनिरूपणम्  
[१।५]     वैखानसकुलोद्भूतं वेङ्कटेशार्चनारतम् ।  
[१।६]     वेदान्तदेशिकं वन्दे श्रीनिवासार्यदीक्षितम् ॥  
[१।७]     श्रीवेङ्कटेशम् अखिलेशम् अनन्तम् आद्यं कारुण्यवारिधिम् अशेषसुरैस् सुवन्द्यम् ।  
[१।८]     वन्दे समस्तजगतां स्थितिसृष्टिहेतुं मान्यान् गुरूंश् च शतशो भृगुकश्यपादीन् ॥  
[१।९]     श्रुतिस्मृतिनदीपूर्णं शास्त्रकल्लोलसङ्कुलम् ।  
[१।१०]     विष्णुभक्त्युदकं शुद्धं वन्दे वैखानसार्णवम् ॥  
[१।११]     येनान्यकॢप्तसूत्राणां नेत्रं निस्तिमिरीकृतम् ।  
[१।१२]     सूत्रं वैखानसं ह्य् एतत् चतुर्वर्गफलप्रदम् ॥  
[१।१३]     श्रुतिस्मृतीतिहासाद्यैः प्रतिपादितवैभवाम् ।  
[१।१४]     परमात्मपरां वन्दे सूत्रोपनिषदं पराम् ॥  
  
     [व्याख्यानकर्तृगोत्रनामादि]  
  
[१।१५]     श्रीमत्कौशिकवंश्येन गोविन्दाचार्यसूनुना ।  
[१।१६]     श्रीवेङ्कटेशपादाब्जसपर्यासु रतात्मना ॥  
[१।१७]     श्रुतिस्मृतिपुराणादिसिद्धमार्गानुवर्तिना ।  
[१।१८]     पूर्वाचार्यपरिक्षुण्णसम्प्रदायानुयायिना ॥  
[१।१९]     वेदान्ताचार्यवर्येण श्रीनिवासार्ययज्वना ।  
[१।२०]     वैखानसस्य सूत्रस्य व्याख्या सम्यक् प्रकाश्यते ॥  
  
  
  
[विखानससूत्रस्य तदनुयायिनां च सर्वोत्कृष्टत्वे दशविधहेतूनां निर्देशः]  
  
[२।१-३]     अथ सत्यत्वादिसमस्तकल्याणगुणविशिष्टात् परब्रह्मणः श्रीमन्नारायणाद् उत्पन्नेन विखनश्शब्दवाच्येन चतुर्मुखब्रह्मणा प्रणीतस्य वैखानससूत्रस्य सर्वसूत्रोत्तमत्वे तत्सूत्रोक्तधर्मानुष्ठातॄणां सर्वोत्कृष्टतमत्वे च दशविधहेतवो निरूप्यन्ते।  
[२।४]     यथा:  
[२।५-९]     अखिलजगत्कारणभूतेन विखनसा प्रणीतत्वात्। सर्वसूत्राणाम् आदित्वात्। सर्वकर्मसु श्रुतिमार्गानुसारित्वात्। समन्त्रकसर्वक्रियाप्रतिपादकत्वात्। निषेकसंस्कारादिमत्वात्। अष्टादशशारीरसंस्कारप्रतिपादकत्वात्। साङ्गक्रियाकलापवत्त्वात्। मन्वाद्यैः स्वीकृतत्वात्। अखिलजगदेककारणभूतश्रीमन्नारायणैकपरत्वात्। एतत्सूत्रोक्तधर्मानुष्ठानवताम् एव भगवत्प्रियतमत्वोपपत्तेश् च। इति।  
[२।१०-१२]     एभिर् हेतुभिर् अस्य सूत्रस्य सर्वसूत्रोत्तमत्वं एतत्सूत्रोक्तधर्मानुष्ठानाद् एव वैखानसानां सर्वेभ्यः श्रेष्ठतमत्वाञ् च श्रुतिस्मृतिपुराणादिमुखेन प्रतिपाद्यते। तत्रादौ अखिलजगत्कारणभूतेन विखनसा प्रणीतत्वाद् इति हेतुर् निरूप्यते।  
[२।१३]     विखनश्शब्दार्थनिर्णयः  
  
     [नारायणस्य विखनो वैखानसादिशब्दवाच्यत्वम्]  
  
[२।१४]     विखना नाम कश्चिद् ऋषिः, उत नारायणः? नारायण एव केवलं।  
[२।१५-१६]     मुनिमात्रस्य वैखानसशब्दवाच्यत्वेन प्रतिपादनाभावात्। परमात्मनो नारायणस्य विखनो वैखानसादिशब्दवाच्यत्वं श्रुतिस्मृतिपुराणादिष्व् अवगम्यते। यथा:  
[२।१७]     खिलश्रुतौ: "धेनुर् वहाणाम् अदितिस् सुराणां ब्रह्मा ऋभूणां विखना मुनीनाम्"।  
[२।१८-१९]     इति श्रुयते। अयम् अर्थः। वहानां अतडुदादीनां धेनुः उत्पत्तिकारणम्। सुराणां इन्द्रादीनाम् अदितिः। ऋभूणां:  
[२।२०]     "साध्या विश्वे च वसवो मरुतो ऋभवस् तथा ।  
[२।२१]     तथैवाङ्गिरसो रुद्रा आदित्याश् च तथैव च ।  
[२।२२]     एते देवगणाश् चाष्टौ मन्वन्तरगणेश्वराः ॥"  
[२।२३]     इति भृगूक्तानां साध्यादीनां ब्रह्मा। मुनीनां मुनिशब्दवाच्यानां विखनाः।  
[२।२४]     ब्रह्मणो मुनिशब्दवाच्यत्वं भारते चावगम्यते  
[२।२५]     "निशां सुप्त्वाथ भगवान् क्षपान्ते प्रत्यबुद्ध्यत । [म्भ् १३, अप्प्। ३।२६५]  
  
[३।१]     पश्चाद् बुद्ध्वा ससर्जापः तासु वीर्यम् अवासृजत् ॥ [म्भ् १३, अप्प्। ३।२६६]  
[३।२]     तद् अण्डम् अभवद् धैमं सहस्रांशुसमप्रभम् । [म्भ् १३, अप्प्। ३।२६७]  
[३।३]     अहङ्कृत्या ततस् तस्मिन् ससर्ज प्रभुर् ईश्वरः । [म्भ् १३, अप्प्। ३।२६८]  
[३।४]     हिरण्यगर्भं विश्वात्मा ब्रह्माणं जलजं मुनिम् ॥" इति [म्भ् १३, अप्प्। ३।२६९]  
[३।५]     अण्डबहुत्वाभिप्रायेण मुनीनाम् इति बहुवचनम्। यथा  
[३।६]     "अण्डानान् तु सहस्राणां सहस्राण्य् अयुतानि च ।  
[३।७]     ईदृशानाम् अनन्तानां कोटिकोटिशतानि चे॥"ति स्मरणात्।  
[३।८]     निशा चात्र प्रलयः, सा एतावतीति कुत्रावगम्यत इति चेत्।  
[३।९]     महाभारते: "चतुर्युगसहस्राणि चतुर्युगशतानि च । [म्भ् १३, अप्प्। ३।२६१]  
[३।१०]     प्राहुः कल्पसहस्रन् तु ब्राह्मणास् तत्त्वदर्शिनः । [म्भ् १३, अप्प्। ३।२६२]  
[३।११]     दशकल्पसहस्राणि अप्य् अयस् सा महानिशा ॥" इति।  [म्भ् १३, अप्प्। ३।२६३]  
[३।१२-१३]     अनया खिलश्रुत्या भगवतो विखनश्शब्दवाच्यत्वं कथम् अवगम्यत इति चेत् उच्यते।  
  
     [इतिहासपुराणाभ्याम् एव वेदार्थस्य निर्णेयत्वम्]  
  
[३।१४]     "दुर्बोधा वैदिकाश् शब्दा प्रकीर्णत्वाच् च ये खिलाः ।  
[३।१५]     तद्ज्ञैस् त एव स्पष्टार्थाः स्मृतितन्त्रे प्रतिष्ठिताः ॥" इति  
[३।१६]     "यदि विद्याच् चतुर्वेदान् साङ्गोपनिषदान् द्विजः ।  
[३।१७]     न चेत् पुराणसद्विद्या न वेदार्थविचक्षणः ॥" इति  
[३।१८]     "इतिहासपुराणाभ्यां वेदं समुपबृह्मयेत् ।  
[३।१९]     बिभेत्य् अल्पश्रुवाद् वेदो माम् अयं प्रतरिष्यति ॥" इति च  [म्भ् १।१।२०४]  
[३।२०-२१]     स्मरणात् इतिहासपुराणाभ्याम् एवार्थनिर्णयः कर्तव्यः। भारते मोक्षधर्मे नारदस्तुतौ:  
[३।२२-२३]     "नमस् ते देवदेवेश" इत्य् आरभ्य स्तोत्रमध्ये "फेनपाचार्य वालखिल्य विखनो विखनस वैखानसाचार्य अभग्नयोग अभग्नपरिसङ्ख्यान" इति।  
[३।२४]     तत्रैव: "यत् तस्मिन्न् उपलभ्यं ते तत् तेजस् तत् त्रयीमयम् ।  
[३।२५]     तद् वैखानः परं ब्रह्म इति वेदविदो विदुः ॥" इति चोक्तम्। [म्भ् ]  
  
  
  
     [विखनश्शब्दनिर्वचनम्]  
  
[४।१-२] तथा नामसहस्राध्याये "वैखानस् सामगायनः"" इति स्मर्यते।  
  
     [जगत्सृष्टिप्रयोजनम्]  
  
[४।३]     पञ्चरात्रे आत्मसंहितायाम्:  
[४।४]     "महाभूतेन भूतेन व्याप्तं विखनसा जगत् ।  
[४।५]     तम् एव शरणं गच्छ जगत्कारणम् अच्युतम् ॥" [आत्मसंहिता]  
[४।६]     इति शाण्डिल्येन शतानन्दम् अभिलक्ष्योक्तम्।  
[४।७]     वैखानसे आनन्दसंहितायां:  
[४।८]     "वेदान्ततत्त्वमीमांसाखननं कृतवात् हरिः ।  
[४।९]     नाम्ना विखनसं प्राहुर् यञ् च वैखानसं तथा ॥" इति प्रोक्तम्। [आस् ]  
[४।१०-१२]     अत्र खननशब्देन सङ्कल्प उच्यते। "सो ऽकामयत। बहु स्यां प्रजायेयेति स तपो ऽतयत" इत्यादि श्रुतिभ्यः। अवाप्तसमस्तकामस्यापि भगवतः सृष्टिकार्ये प्रवृत्तिर् भवति।  
  
     [समष्टिसृष्टिलक्षणम्]  
  
[४।१३]     ननु सत्यवादिसमस्तकल्याणगुणविशिष्टस्य भगवतः।  
[४।१४]     "ऐश्वर्यस्य समग्रस्य वीर्यस्य यशसः श्रियः ।  
[४।१५]     ज्ञानवैराग्ययोश् चैव षण्णां भग इतीरणा ॥"  
[४।१६]     इति समग्रषाड्गुण्यपरिपूर्णस्य अवाप्तसमस्तकामस्य किमर्थं सृष्ट्यदिकम् इति चेत् उच्यते।  
[४।१७]     "अप्रमेयो ऽनियोज्यश् च यत्र कामगमो वशी । [म्भ् २, अप्प्। २१।१६०५]  
[४।१८]     मोदते भगवान् भूतैः बालः कीडनकैर् इव ॥"  [म्भ् २, अप्प्। २१।१६०६]  
[४।१९]     इत्यादि भारतवचनानुसारेण लीलार्थम् एवेति।  
[४।२०]     जगद्सृष्ट्यादिलीलानुभवार्थं भगवता समष्टिसृष्टेर् अनन्तरं व्यष्टिसृष्टौ  
[४।२१-२२]     देवमनुष्यादिविविधविशेषसृष्ट्यर्थं चतुर्मुखसृष्टिं प्रति ध्यानं कृतम्। एषा चिदचिदात्मिका सृष्टिः भगवता क्रियते। व्यष्टिसृष्टिस् तु ब्रह्मणा। समष्टिसृष्टिर् नाम:  
[४।२३]     "भूतैस् तु पञ्चभिः प्राणैः स्वान्तैर् दशभिर् इन्द्रियैः ।  
[४।२४]     चतुर्विंशाति तत्त्वानि साङ्ख्यशास्त्रविदो विदुः ॥  
  
  
  
[५।१]     महान् कालः प्रधानञ् च मायाविद्या च पूरुषः ।  
[५।२]     इति पौराणिकाः प्राहुः त्रिंशत्तत्वानि तैस् सह ॥"  
  
     [व्यष्टिसृष्टिलक्षणम्]  
  
[५।३-९]     इति वचनात् तत्त्वसृष्टिर् इत्य् अवगम्यते। "स्वान्तैर्" इत्य् अनेन "मनो बुद्धिर् अहङ्कारश् चित्तञ् च करणान्य् अमी" इत्य् अन्तःकरणचतुष्टयम् उच्यते। व्यष्टिसृष्टिर् नाम: अण्डान्तर्वर्तिभूतजातसृष्टिः। "अजाम् एकां लोहितशुक्लकृष्णाम्" "नित्यो नित्यानाम् चेतनश् चेतनानाम्"। इत्यादि श्रुतिभिः नित्यत्वेन श्रुतानां प्रकृतिपुरुषानां सृष्टिर् नाम प्रलयदशायां सूक्ष्मरूपेण अविभक्तनामरूपेण च परमात्मन्य् एकीभूतानां सृष्टिकाले परमात्मनो ऽनुप्रवेशानन्तरं स्थूलरूपवत्वं विभक्तनामरूपभाक्त्वञ् च। "तत् सृष्ट्वा"। "तद् एवानुप्राविशत्। तद् अनुप्रविश्य। सच् च त्यच् चाभवत्" इत्यादि श्रुतेः।  
[५।१०]     विष्णुपुराणे: "तद् एतद् अक्षयं नित्यं जगन्मुनिवराखिलम् ।  
[५।११]     अविर्भावतिरोभावजन्मनाशविकल्पवत् ॥ [विष्णुप् ]  
[५।१२]     प्रकृतिं पुरुषञ् चैव प्रविश्यात्मेच्छया हरिः ।  
[५।१३]     क्षोभयामास सम्प्राप्ते सर्गकाले व्ययाप्ययौ ॥" इति  [विष्णुप् ]  
[५।१४]     गीतासु: "प्रकृतिं पुरुषम् चैव विद्ध्य् अनादी उभाव् अपि ।" [भ्गी = म्भ् ६।३५।१९अब्]  
[५।१५]     मम योनिर् महद् ब्रह्म तस्मिन् गर्भं दधाम्य् अहम् ।  
[५।१६]     सम्भवस् सर्वभूतानां ततो भवति भारत ॥" [भ्गी = म्भ् ६।३६।३]  
  
     [अण्डोत्पत्त्यादिप्रकारः]  
  
[५।१७-२१]     इति चोक्तरीत्या सृष्टिकाले जगद्योनिभूतं "महब्रह्म" तदीयं प्रकृत्याख्यम् आचिद्वस्तु  यत्, तस्मिन् चेतनाख्यं गर्भं योजयति। तत्कृताच् चिदचित्संसर्गात् देवादिस्थावरान्तानाम् अचिन्मिश्राणां सर्वभूतानां सम्भवो भवति। एवम् एव परमात्मना पञ्चीकृतानां भूतानां अन्योन्यसंयोगादिना अण्डोप्तत्त्यादिकं श्रीविष्णुपुराणे प्रतिपाद्यते। यथा:  
[५।२२]     "आकाशवायुतेजांसि सलिलं पृथिवी तथा ।  
[५।२३]     शब्दादिभिर् गुणैर् बह्मसंयुक्तान्य् उत्तरोत्तरैः ॥  [विष्णुप् १।२।४६]  
[५।२४]     शान्ता घोराश् च मूढाश् च विशेषास् तेन ते स्मृताः ।  
[५।२५]     नानावीर्याः पृथग्भूताः ततः ते संहतिं विना ॥ [विष्णुप् ]  
  
  
  
  
[६।१]     नाशक्नुवन् प्रजाः स्रष्टुम् असमागम्य कृत्स्नशः ।  
[६।२]     समेत्यान्योन्यसंयोगं परस्परसमाश्रयाः   ॥ [विष्णु।प् ]  
[६।३]     एकसङ्घातलक्ष्याश् च सम्प्राप्यैक्यमशेषतः । [विष्णुप् १।२।४९च्द्]  
[६।४]     पुरुषाधिष्ठितत्वाच् चाप्य् अव्यक्तानुग्रहेण च ॥ [विष्णुप् १।२।५०अब्]  
[६।५]     महदाद्या विशेषान्ता ह्य् अण्डम् उत्पादयन्ति ते ।  
[६।६]     तत्क्रमेण प्रबुद्धं तज् जलबुद्बुदवत्समम् ।  
[६।७]     भूतेभ्यो ऽण्डं महाबुद्धे प्रवृद्धम् उदकेशयम् ।  
[६।८]     प्राकृतं ब्रह्मरूपस्य विष्णोः स्थानम् अनुत्तमम्   ॥ [विष्णु।प् १।२।५१]  
[६।९]     तत्राव्यक्तस्वरूपो ऽसौ व्यक्तरूपी जगत्पतिः ।  
[६।१०]     विष्णुर् ब्रह्मस्वरूपेण स्वयम् एव व्यवस्थितः ॥" [विष्णुप् ]  
[६।११]     इत्य् आरभ्य  
[६।१२]     "तस्मिन्न् अण्डे ऽभवद् ब्रह्मा सदेवासुरमानुषः ॥" [विष्णुप् १।२।५४]  
[६।१३-१४]     इत्यादिभिः समष्टिसृष्ट्यादिकम् उक्तम्। विशेषेण व्यष्टिसृष्टाव् अपि ब्रह्मणो ऽण्डादिषूत्पत्तिप्रकारः श्रूयते। यथा:  
[६।१५-२१]     महोपनिषदि: "अथातो महोपनिषदं व्याख्यास्यामः। एको ह वै नारायण आसीद्" इत्य् आरभ्य "तस्य ध्यानान्तस्स्थस्य यज्ञस्तोमम् उच्यते। तस्मिन् चतुर्दशपुरुषा जायन्ते। एका कन्या। दशेन्द्रियाणि मन एकादशं तेजो द्वादशम् अहङ्कारः त्रयोदशः प्रणाश् चतुर्दशः आत्मा पञ्चदशः बुद्धिर् भूतानि पञ्च तन्मात्राणि पञ्च महाभूतानि च स एकः पञ्चविंशः पुरुषः।" "अथ पुनर् एव नारायणस् सो ऽन्यत्कामो मनसा ध्यायत तस्य ध्यानान्तस्स्थस्य ललाटात् स्वेदो ऽपतत्, त इमाः प्रतता आपः, तासु तेजः, तत् तेजो हिरण्मयम् अण्डम् तत्र ब्रह्मा चतुर्मुखो ऽजायत।" इति।  
  
     [ब्रह्मणो ऽण्डादिषूत्पत्तिप्रकारः]  
  
[६।२२]     यजुषि: "स प्रजापतिर् एकः पुष्करपर्णे समभवत्" इति च।  
[६।२३]     मनौ: एवं "अप एव ससर्जादौ तासु वीर्यम् अवासृजत् ॥" इत्य् आरभ्य [मनुध्श् १।८च्द्]  
[६।२४]     "तस्मिन् जज्ञे स्वयं ब्रह्मा सर्वलोकपितामहः ॥" इति [मनुध्श् १।९च्द्]  
  
  
  
  
  
[७।१]     भारते: "स्वपतस् तस्य देवस्य पद्मं सूर्यसमप्रभम् ।  
[७।२]     नाभ्यां विनिस्सृतम् अभूत् तत्रोत्पन्नः प्रजापतिः ॥" इति च स्मर्यते। [म्भ् ३।१९४।११]  
[७।३-४]     ननु नाभ्याम् अण्डे चोत्पत्तिर् एकस्य कथम् उपपद्यत इति चेत् - तत् कल्पान्तर इति वक्तयम्। तदुक्तं हयशिर उपाख्याने:  
  
     [एकस्य ब्रह्मणः नाभ्याम् अण्डे च उत्पत्तिः]  
  
[७।५]     "त्वत्तो मे मानसं जन्म प्रथमं द्विजपूजितम् ।  
[७।६]     चाक्षुषं वै द्वितीयं मे आसीज् जन्म पुरातनम् ॥  
[७।७]     त्वत्प्रसादाच् च मे जन्म तृतीयं वाचिकं महत् ।  
[७।८]     त्वत्तो मे श्रावणञ् चापि चतुर्थं जन्म वै प्रभो ॥  
[७।९]     नासिक्यञ् चैव मे जन्म त्वत्तः पञ्चमम् उच्यते ।  
[७।१०]     अण्डजञ् चापि मे जन्म त्वत्तः षष्ठं विनिर्मित्तम् ॥  
[७।११]     इदन् तु सप्तमं जन्म पद्मजं मे ऽमितप्रभ ।" इति।  
  
     [चतुर्मुखस्य वैखानसादिशब्दवाच्यत्वम्]  
  
[७।१२-१४]     अतस् समस्तजगज्जन्मस्थितिध्वंसमहानन्दैकहेतोः भगवतः परब्रह्मणो नारायणस्य वैखानसादिशब्दवाच्यत्वसम्भवात् तन्नाभिनलिनसञ्जातस्य ब्रह्मणो ऽपि "अङ्गाद् अङ्गाद्" इति मन्त्रोक्तप्रकारेण भारतादिप्रतिपादितरीत्या च वैखानसादिशब्दवाच्यत्वम् उपपद्यते।  
[७।१५]     शान्तिपर्वणि: "विशेषेणाखनत् यस्मात् भावनामुनिसृष्टये ।  
[७।१६]     तस्माद् विखनसो नाम स आसीद् अण्डजः प्रियः ॥" इति  [म्भ् ]  
[७।१७]     तत्रैव: "स्रष्टुं स तु समुद्युक्तो ब्रह्मयोनिमयः प्रभुः ।  
[७।१८]     खनित्वा चात्मनात्मानं धर्मादिगुणसंयुतम् ।  
[७।१९]     ध्यानम् आविश्य योगेन ह्य् आसीद् विखनसो मुनिः ॥" इति  [म्भ् ]  
[७।२०-२१]     श्रीभागवते: "न खलु गोपिकानन्दनो भवान् अखिलदेहिनाम् अन्तरात्मदृक् ।  
[७।२२-२३]     विखनसार्थितो विश्वगुप्तये सख उदेयिवान् सात्त्वतां कुले ॥" इति [भागवतप् १०।३१।४]  
  
     [श्रीरङ्गे वैखानसार्चनम्]  
  
[७।२४]     गारूडे - श्रीरङ्गमाहात्म्ये:  
[७।२५]     "ब्रह्मापि दिव्यहंसेन सितमेघोपमेन च ।  
[७।२६]     पृष्ठतो ऽनुययौ विष्णुं वस्त्रेणोच्छाद्य चाननम् ॥  
  
  
  
  
[८।१]     तत्रार्चको महाभागो भगवान् विखनास् तदा ।  
[८।२]     ददौ प्रसादं देवानां रङ्गनाथाभ्यनुज्ञया ॥" इति  [गरुडप् ]  
[८।३]     श्रीवैखानसे - आनन्दसंहितायाम्:  
[८।४]     "अन्तर्हितानां खननाद् वेदानान् तु विशेषतः ।  
[८।५]     स विभुः प्रोच्यते सर्वैः विखना ब्रह्मवादिभिः ।  
[८।६]     वैखानसश् च भगवान् प्रोच्यते स पितामहः ॥" इति  [आस् ]  
[८।७]     व्यासनिघण्टौ: "विखनसञ् च विधातारं विरिञ्च तं चतुर्मुखम् ।" इति  
[८।८]     "नाभिजन्माण्डजः पूर्वो विखनाः कमलासनः ॥  
[८।९]     शतानन्दश् शतधृतिस् सत्यको हंसवाहनः ।  
[८।१०]     पद्मासनो विखनसश् चाहर्मुखः इतीरितः ॥" इति च प्रतिपादितम्।  
[८।११-१२]     एवं कार्यकारणयोर् अभेदावगमात् प्रमाणबाहुल्याच् च भगवति नारायणे चतुर्मुखे च वैखानसशब्दप्रयोगप्रकारः प्रतिपादितः।  
[८।१३]     वैखानसानाम् उत्पत्तिप्रकारः  
  
     [श्रुत्युक्तः वैखानसानाम् उत्पत्तिप्रकारः]  
  
[८।१४-२३]     वैखानसानाम् उत्पत्तिः विशेषेण श्रूयते। यजुषि आरुणकेतुके इष्टकोपधानकथनानुवाके सृष्टिप्रकरणे - "आपो वा इदम् आसन् सलिलम् एव। स प्रजापतिर् एकः पुष्करपर्णे समभवत्। तस्यान्तर् मनसि कामस् समवर्तत। इदं सृजेयम् इति" इत्य् आरभ्य "स तपस् तप्त्वा। शरीरम् अधूनुत। तस्य यन् मांसम् आसीत्। ततो ऽरुणाः केतवो वातरशना ऋषय उदतिष्ठन्। ये ऽनखाः ते वैखानसाः। ये वालाः ते वालखिल्याः।" इति। अस्यार्थः। समष्टिसृष्टेर् अनन्तरं व्यष्टिसृष्टौ चतुर्मुखः देवमनुष्यादिविविधविशेषसृष्ट्यर्थं मत्स्यादिरूपेणावतरिष्यमाणस्य  भगवतो नारायणस्य परमवैदिकत्वेन सम्प्रतिपन्नश्रीवैखानसभगवच्छास्त्रमार्गेण समाराध्दनर्थञ् च स्वात्मतुल्याः प्रजास् सम्भवेयुर् इति स्वान्तर्यामिणं परमात्मानं ध्योनेनानुकृतवान् अयम् एवार्थो ब्राह्माण्डे ऽप्य् उच्यते  
[८।२४]     "ओम् इत्य् एकाक्षरं ब्रह्म व्याहरन् संस्मरन् हरिम् ।  
[८।२५]     पद्मासनस्थो भगवान् परमं तप आस्थितः ॥" [ब्रह्माण्डप् ]  
  
  
  
  
     [सनकादिसृष्टिप्रकारः]  
  
[९।१-५]     इत्य् आरभ्य ब्रह्मणा ब्रहुशः कृतं तपश्चरणम् उक्तम्। तपश्चरणकाले साक्षात्कृतभगवत्स्वरूपवैभवानुभवातिशयात् भगवद्दत्तसृष्टिशक्तिलाभात् तदुपजनितविशेषवेगाच् च पुलकितसर्वाङ्गः शरीरम् अधूनुत - कम्पम् अकरोत्। "तस्य यन् मांसम् आसीद्" मांसं मानसम् इति यावत्। "अर्थात् प्रकरणाल् लिङ्गाद् औचित्याद् अर्थनिर्णयः" इत्य् अर्थादिभिः समीचीनार्थनिर्णयविधानात् "अक्षरसाम्यान् निर्ब्रूयाद्" इति निरुक्तविधानाञ् च।  
[९।६-१०]     तथा च तस्य मनः परमात्मनि संसक्तम् आसीद् इति यत्, तेन हेतुना तदनुग्रहस् समजनि। तेनानुगृहीतात् ब्रह्मणः "केतवो वातरशनाः ऋषयः उदतिष्ठन्"। "अरुणाः" परमात्मनि वसन्तः तदितररविक्ताः "केतवः" उच्छ्रितस्वभावाः परमात्मप्रवणानाम् अग्रेसराः "वातरशना" दिग्वाससः "ऋषयः" सर्वार्थदर्शिनः सनकादयः "उदतिष्ठन्" उत्कृष्य समभवन् इति।  
[९।११]     इदं विष्णुपुराणे ऽपि: "सनन्दनादयो ये च पूर्वं सृष्टास् तु वेधसा ।  
[९।१२]     न ते लोकेष्व् असज्जन्त निरपेक्षाः प्रजाविधौ ॥ [विष्णुप् १।७।९]  
[९।१३]     सर्वे ते योगिनो जाता वीतरागा विमत्सराः ।  
[९।१४]     तेष्व् एवं निरपेक्षेषु लोकसृष्टौ महात्मनः ॥" इत्यादिना प्रतिपादितम्। [विष्णुप् १।७।१०]  
[९।१५-१९]     स प्रजापतिः एवंविधान् स्वकार्यासाधकान् तान् दृष्ट्वा किञ्चिद् विषादम् आपन्नः पुनर् अपि स्वकारणं भगवन्तं ध्यानप्रयायेण खननेनातोषत्। "ये नखा" इत्यादि। भगवदनुग्रहविकसिते प्रजापतेर् मनसि वैखानसा नाम ऋषयस् सम्भूताः अत्र "ये नखा" इत्य् अत्र आद्यन्तवर्णविपर्ययो भवति। "कश्यपः पश्यको भवती"तिवत् "खना इत्य् एतत् नखा" इति विपर्यस्तम् इति यावत्।  
[९।२०]     "सुप्तिङुपग्रहलिङ्गनराणां कालहलच्स्वरकर्तृयङञ् च ।  
[९।२१]     व्यत्ययम् इच्छिति शास्त्रकृद् एषां सो ऽपि च सिद्ध्यति बाहुलकेन ॥"  
[९।२२-२४]     इति, "बहुलं छन्दसी"ति चात्र प्रणामन्। अत्र "अनखा" इति च्छित्त्वा केचिद् एवम् ऊचुः। अनखा इत्य् अनेन सौम्येन्द्रियवत्वं उक्तम् इति।  
  
  
  
  
  
     [वैखानसानाम् आचार्यपुरुषत्वम्]  
  
[१०।१-३]     एवञ् च सति "सौम्यं जितेन्द्रियं" "सुप्रसन्नेन्द्रियं" इत्यादिना भगवच्छास्त्रेष्व् आचार्यलक्षणस्य प्रतिपादितत्वात् "वैखानस विखनसाचर्य" इति। विष्णोर् आचार्यत्वेन शान्त्य्पर्वण्य् अभिहितत्वात्।  
[१०।४]     "विखना इति विष्णुस् तज्जा वैखानसाः स्मृताः । [क्र ३६।२८च्द्]  
[१०।५]     विष्णोर् एव समुत्पन्ना भृग्वाद्या मुनयस् तथा ॥"  
  
     [वैखानसानाम् त्रिशुक्लत्वम्]  
  
[१०।६-७]     इति वचनात्, "गुरोस् सानवृत्तिर् वैखानस" इति बोधायनसूत्रे उक्तत्वाच् च भागवतादिषु  प्रतिपादितम् "आचार्यपुंस्त्वम् एतेषां वैखानसानाम् एवे"त्य् अवगम्यते।  
[१०।८-९]     यद्वा "अनघा" इति पाठः। अनेन त्रिशुक्लत्वं सूच्यते। जन्म विद्या कर्म चेति। अद्वारकत्वेन भगवतः चतुर्मुखाच् चोप्तत्तिश्रवणात्,  
[१०।१०]     "तत्कर्म यन् न बन्धाय सा विद्या या विमुक्तये ।  
[१०।११]     आयासायापरं कर्म विद्यान्या शिल्पनैपुणम् ॥"  
[१०।१२-१३]     इत्य् उक्तरीत्या अद्वारकभगवत्स्वरूपज्ञानतदाराधनविधिप्रतिपादकशास्त्रनिष्ठत्वेन च एषां त्रिशुक्लत्वम्। शुक्लवताम् एवाधिक्यं आरण्यपर्वणि प्रथमाध्याये प्रतिपादितम्। यथा:  
[१०।१४]     "येषां त्रीण्य् अवदातानि योनिर्विद्या च कर्म च ।  
[१०।१५]     ते सेव्यास् तैस् समास्या हि शास्त्रेभ्यो ऽपि गरीयसी ॥" ति  [म्भ् ३।१।२५]  
  
     [आनन्दसंहितानुसारेण वैखानसोत्पत्त्यादिकम्]  
  
[१०।१६]     श्रीवैखानसे आनन्दसंहितायां विखनसोत्पत्त्यादिकं प्रतिपादितम्:  
[१०।१७]     "अथ सस्मार भगवान् विश्वसृष्ट्यर्थम् अच्युतः ।  
[१०।१८]     धातारं विश्वनिर्माणचतुरं चतुराननम् ॥ [आस् ४।६]  
[१०।१९]     स्मरणानन्तराद् एव प्रादुर् आसीत् पुरः प्रभोः ।  
[१०।२०]     धाता समस्तजगताम् उत्पत्तिकरणक्षमः   ॥ [आ।स् ४।७]  
[१०।२१]     तं प्राह भगवान् विष्णुः प्रणतं पुरतः स्थितम् ।  
[१०।२२] श्रीभगवान् उवाच: ब्रह्मन् त्वया जगत् सर्वं कर्तव्यं सचराचरम् ॥  [आस् ४।८]  
[१०।२३]     लोके विहर्तुम् इच्छामि यद् अहं पद्मसम्भव ।  
[१०।२४]     ततस् त्वत्सृष्टजगताम् अविच्छिन्नप्रवृत्तये ।  
  
  
  
[११।१]     धर्मसंरक्षणार्थाय वेदशास्त्रार्थसिद्धये ॥ [आस् ४।९]  
[११।२]     अलसा अल्पसत्त्वाश् च मनुष्यास् स्वल्पबुद्धयः ।  
[११।३]     ते परव्यूहविभवान् आत्मानाञ् च न मेनिरे ॥ [आस् ४।१०]  
  
     [आनन्दसंहितानुसारेण सनकादिसृष्टिः]  
  
[११।४]     सौलभ्याय तु भक्तानां सर्वलोकानुकम्पया ॥ [आस् ४।११च्द्]  
[११।५]     अर्चावताररूपेण लोके ऽस्मिंश् चतुरानन ।  
[११।६]     अवतारं करिष्यामि मह्या लक्ष्म्या समन्वितः   ॥ [आ।स् ४।१२]  
[११।७]     मदर्चायै सृज ब्रह्मन् सृष्ट्यादौ मुनिसत्तमं । [आस् ४।१३अब्]  
[११।८]     इत्य् आज्ञप्तस् तदा ब्रह्मा मुहूर्तं तत् सिसृक्षया ।  
[११।९]     चिन्तयामास तत्कर्मा क्षणम् एकं महामुनिः ॥ [आस् ४।१४]  
[११।१०]     ऊचुः न शक्नुयाम् एवं स्रष्टुम् इच्छन् तथाविधम् ।  
[११।११]     तस्य तद् वचनं श्रुत्वा देवदेवो हरिस् स्वयम्   ॥ [आ।स् ]  
[११।१२]     चिन्तयामास देवेशः स्वनिर्मलतरात्मनि ।  
[११।१३]     वेदान्ततत्त्वमीमांसा खननं कृतवान् हरिः ॥ [आस् ४।१५]  
[११।१४]     नाम्ना विखनसं चक्रे तत्पदान्वर्थयोगतः ।  
[११।१५]     तथा चिन्तयतस् तस्य मनसो द्वौ बभूवतुः ॥ [आस् ४।१८]  
[११।१६]     सङ्कल्पधर्मौ सन्नम्य प्राञ्जलिं पुरतः स्थितम् । [आस् ४।१९अब्?]  
[११।१७]     ब्रह्माणम् अब्रवीद् विष्णुर् भूतसृष्ट्यन्तहेतवे (कारकं) ।  
[११।१८]     सङ्कल्पधर्मौ भवतस् तव सृष्ट्यन्तहेतवे ॥  
[११।१९]     शुद्धसत्त्वसमुत्पन्नो निर्मितो ऽयं तवाग्रतः ॥ [आस् ४।३५च्द्]  
[११।२०]     मुनिश्रेष्ठो महातेजा मत्कार्यकरणक्षमः । [आस् ४।३६अब्?]  
[११।२१]     मत्कार्यसाधकान् एव त्वं वै स्रष्टुम् अथार्हसि ॥  
[११।२२]     हृषीकेशस्य तद्वाक्यं भ्याधाय कृतञ्जलिः ।  
[११।२३]     चतुर्मुखश् चापि तथा सनकादिमुनीश्वरान् ।  
[११।२४]     ध्यायन् मुखैश् चतुर्भिस् तु क्रमाद् असृजद् अब्जभूः ॥  
  
  
  
  
     [आनन्दसंहितानुसारेण दक्षादिमुनिदशकसृष्टिः]  
  
[१२।१]     सनत्कुमारञ् च तथा सनकञ् च सनातनम् ।  
[१२।२]     सनन्दनम् इति ख्यातान् ब्रह्मविद्याविशारदान् ॥ [आस् २।२०]  
[१२।३]     ततस् ते च मुनिश्रेष्ठा ज्ञानातिशयवैभवात् ।  
[१२।४]     विरक्तचित्तास् सञ्जग्मुः कैवल्यं पदम् उत्तमं ॥ [आस् ४।२१]  
[१२।५]     स्वकार्यसाधकान् ब्रह्मा सृष्टवान् पुनर् एव हि ।  
[१२।६]     प्राणाच् च चक्षुषस् तद्वद् अभिमानाच् च कर्मणः ॥ [आस् ४।२२]  
[१२।७]     हृदयाच् छिरसः श्रोत्राद् उदानाद् व्यानतस् ततः ।  
[१२।८]     समानाच् च तथापानाद् ऋषिश्रेष्ठान् इमान् दश ॥ [आस् ४।२३]  
[१२।९]     दक्षं मरीचिनं नीललोहितं भृगुम् एव च ।  
[१२।१०]     तथाङ्गिरसम् अत्रिं च पुलस्त्यं पुलहं तथा ॥ [आस् ४।२४]  
[१२।११]     वसिष्ठं च क्रतुं चैव क्रमाद् असृजद् अब्जभूः ।  
[१२।१२]     नव ब्रह्माण एवैते विना स्युर् नीललोहितं ॥ [आस् ४।२५]  
  
     [आनन्दसंहितानुसारेण वैखानसस्य मुनिश्रेष्ठत्वम्]  
  
[१२।१३]     धर्मसङ्कल्पसहितास् सनकाद्या मुनीश्वराः ।  
[१२।१४]     भृग्वादिमुनयश् चैव श्रुतिस्मृत्यादिवेदनात् ॥ [आस् ४।२६]  
[१२।१५]     शिष्या विखनसः प्रोक्तास् सर्वशास्त्रार्थपारगाः ।  
[१२।१६]     वैखानसानां भृग्वाद्या वंशकर्तार ईरिताः   ॥ [आ।स् ४।२७]  
[१२।१७]     सर्वेषाम् अग्रजं श्रेष्ठम् आत्मपुत्रं मुनिं तथा ।  
[१२।१८]     तं हरेः पुरतः कृत्वा प्रोक्तवान् कमलासनः ॥  [आस् ४।२८]  
[१२।१९]     ब्रह्मोवाच: देवदेव जगन्नाथ सृष्टिस्थित्यन्तकारण ।  
[१२।२०]     भगवंस् त्वत्प्रभावेन सृष्टो ऽयं मुनिसत्तमः ॥ [आस् ४।२९]  
[१२।२१]     जाताः चिन्तयतो मत्तस् त्वत् सृष्टौ मुनयस् त्व् इमे ।  
[१२।२२]     एतैर् अपि कृतं सर्वं जगद् एतच् चराचरं ॥  [आस् ४।३०]  
[१२।२३]     मत्पुत्राणां च सर्वेषाम् अग्रजः पुरुषोत्तमः ।  
[१२।२४]     वैष्णवेष्व् अग्रजश् श्रेष्ठो मुनीनां प्रथमो मुनिः   ॥ [आ।स् ४।३१]  
  
  
  
     [आनन्दसंहितानुसारेण वैखानस्य गर्भवैष्णवत्वम्]  
  
[१३।१]     विशेषखननाज् जातो विष्णोर् वैखानसस् तथा ।  
[१३।२]     भृग्वादीन् उपनीयाथ सावित्रीम् उपदेक्ष्यति ॥ [आस् ४।३२]  
[१३।३]     परब्रह्मोपदेष्टासाव् अयम् एव गुरुस् स्मृतः ।  
[१३।४]     एतद् उक्तप्रकारेण सर्वे वै मम सूनवः ॥  [आस् ४।३३]  
[१३।५]     चरिष्यन्ति यथान्यायं लौकिकाध्यात्मवैदिकान् ।  
[१३।६]     एभिः प्रवर्तिता सृष्टिर् अविच्छिन्ना प्रवर्त्तते ॥ [आस् ४।३४]  
[१३।७]     भवान् अवतरत्व् अत्र मम सृष्टौ जनार्दन ।  
[१३।८]     शुद्धसत्त्वसमुत्पन्नो निर्मितो ऽयं त्वया विभो ॥ [आस् ४।३५]  
[१३।९]     ऋषिश्रेष्ठो महातेजाः त्वत्कर्मकरणक्षमः ।  
[१३।१०]     तथासौ खननाद् विष्णोः ध्यायाद् अन्तश् च गर्भतः ॥ [आस् ४।३६]  
[१३।११]     यस्मात् तव समुत्पन्नो ज्ञेयो ऽसौ गर्भवैष्णवः ।  
[१३।१२]     इत्य् उक्तो भगवान् प्राह मुनिश्रेष्ठं तपोनिधिं   ॥ [आ।स् ४।३७]  
[१३।१३]     श्रीभगवान् उवाच: देवब्रह्म ऋषीणान् तु मदीयाराधनं प्रति ।  
[१३।१४]     मया सञ्चोदितो यस्मात् त्वम् एव मुनिसत्तम ॥ [आस् ४।३८]  
[१३।१५]     तपोधनो भवान् एव धन्यो ऽसि भुवनत्रये ।  
[१३।१६]     आत्मार्थं वा परार्थं वा नित्यनैमित्तिकादि यत्   ॥ [आ।स् ४।३९]  
[१३।१७]     तत् सर्वं मत्प्रसादेन मदीयाराधनं कुरु ।  
[१३।१८]     अथाह स ऋषिस् तस्मै प्रणम्य जगदात्मने ॥  [आस् ४।४०]  
  
     [आनन्दसंहितानुसारेण वैखानसानाम् अद्वारकभगवद्यजनेन नित्यकर्मानुष्टानपूर्णता]  
  
[१३।१९]     श्रीविखाना उवाच: भवतानुगृहीतो ऽहं धन्यो ऽस्मि पुरुषोत्तम ।  
[१३।२०]     नातः परतरं कार्यं किम् अप्य् अन्यद् दिवौकसाम् ॥ [आस् ४।४१]  
[१३।२१]     तथापि देवदेवेश स्वकर्म मुनिभिस् सदा ।  
[१३।२२]     उदयाद्यस्तपर्यन्तं क्रियते नियतात्मभिः ॥ [आस् ४।४२]  
[१३।२३]     सर्वेषाञ् च द्विजातीनां श्रुतिस्मृतिसमीरितम् ।  
[१३।२४]     कर्तव्यं सततं देव स्वस्वकर्म प्रयत्नतः   ॥ [आ।स् ४।४३]  
  
  
  
  
  
[१४।१]     भवदाराधनं विष्णो कथं कारं करोम्य् अहं ।  
[१४।२]     त्वत्कर्म क्रियते चेत् तु कर्मलोपो भवेन् मम ।  
[१४।३]     इत्य् उक्तो भगवान् आह मुनिना तत्त्ववेदिना ॥  [आस् ४।४४]  
[१४।४]     श्रीभगवान् उवाच: विखनस् त्वं मुनिश्रेष्ठ मदाराधनकर्मणि ॥ [आस् ४।४५]  
[१४।५]     स्वकर्मलोपसन्त्रासव्याकुलीकृतचेतसः ।  
[१४।६]     तव कर्माण्य् अनूनानि सन्तु नित्यं मदाज्ञया ॥  [आस् ४।४६]  
[१४।७]     त्वद्वंशजानां सर्वेषां काले वै कृतकर्मणाम् ।  
[१४।८]     निषेकादिश्मशानान्ताः कार्याः मन्त्रसमन्विताः ॥ [आस् ४।४७]  
[१४।९]     अष्टादश च कर्माणि शारीराणि प्रचक्षते ।  
[१४।१०]     यज्ञाश् च विंशतिर् द्वौ च धर्मं वैष्णवम् उत्तमं   ॥ [आ।स् ४।४८]  
[१४।११]     वेदे वैखानसे सूत्रे यो धर्मः परिकीर्तितः ।  
[१४।१२]     सर्वैस् स धर्मो ऽनुष्ठेयो नात्र कार्या विचारणा ॥ [आस् ४।४९]  
[१४।१३]     त्वदाज्ञैव भृग्वाद्या नारायणपरायणाः ॥ [आस् ४।६७च्द्]  
[१४।१४]     वदन्ती परमं धर्मं वैष्णवं श्रुतिसम्मतं ।  
[१४।१५]     तद्धर्मनिरता ये तु ते वै भागवताः स्मृताः   ॥ [आ।स् ४।६८]  
[१४।१६]     मत्कर्मकारिणां तेषां कर्मलोपो न विद्यते ।  
[१४।१७]     तिस्रः कोट्यो मुनीनाम् तु कर्म कुर्वन्ति मे सदा ॥ [आस् ४।६९]  
[१४।१८]     ज्ञात्वा यजूंषि साङ्गानि मन्मतास् सर्व एव ते ।  
[१४।१९]     मन्मन्त्रकल्पजातानि मत्पुराणान्य् अनुक्रमात्   ॥ [आ।स् ४।७०]  
[१४।२०]     अधीत्य सर्वकर्माणि कुर्वते ते मदर्चनं ।  
[१४।२१]     कृताधिकारिणस् ते तु कृतसम्बन्धिनो मम ॥ [आस् ४।७१]  
[१४।२२]     मत्प्रसादभुजस् सौम्या अतिप्रियतमा मम ।  
[१४।२३]     षट्कर्मनिरतास् ते वै सात्त्विकाहारतत्पराः   ॥ [आ।स् ४।७२]  
[१४।२४]     वैखानसेन सूत्रेण निषेकादिक्रियान्विताः ।  
  
  
[१५।१]     भवन्ति भावितात्मानो मत्कर्मकरणक्षमाः   ॥ [आ।स् ४।७३]  
[१५।२]     तस्माद् भागवतश्रेष्ठा भवन्त्य् अप्राकृता भुवि ।  
[१५।३]     सर्वधा "ये नखास् ते वैखानसा" इति वेदतः ॥ [आस् ४।७४]  
[१५।४]     तस्माद् वैखानसाश् शुद्धास् सर्वकर्मसु पूजिताः ।  
[१५।५]     ततः प्राह मुनिश्रेष्ठस् तम् एवं वादिनं हरिम् ॥ [आस् ४।७५]  
[१५।६]     श्रीविखनाः: भगवंस् त्वत्प्रसादेन कर्म साङ्गं यथोदितं ।  
[१५।७]     सर्वेषां मत्कुलीनानां भवत्य् एव न संशयः   ॥ [आ।स् ४।७६]  
  
     [महाभारतोक्तो वैखानसानाम् उत्पत्त्यादिप्रकारः]  
  
[१५।८-९]     अतो ऽत्र श्रुत्युक्तमार्गेण वैखानसानां सृष्ट्यादिकं, अद्वारकभगवद्यजनेनैतेषां नित्यकर्मानुष्ठानपूर्णत्वं च प्रतिपादितम्।  
[१५।१०-११]     अथ पञ्चमवेदत्वेन प्रसिद्धे महाभारते आनुशासनिकपर्वणि ८५तमे अध्याये भृग्वादिमहर्षीणां वैखानसानाञ् चोत्पत्तिः निरूपिता। यथा:  
[१५।१२]     वसिष्ठ: "अपि चेदं पुरा राम श्रुतं मे ब्रह्मदर्शनम् ।  
[१५।१३]     पितामहस्य यद्वृत्तं ब्रह्मणः परमात्मनः ॥ [म्भ् १३।८५।१]  
[१५।१४]     देवस्य महतस् तात वारुणीं बिभ्रतस् तनुम् ।  
[१५।१५]     ऐश्वर्ये वारुणे राम रुद्रस्येशस्य वै प्रभोः ॥ [म्भ् १३।८५।२]  
[१५।१६]     आजग्मुर् मुनयः सर्वे देवाश् चाग्निपुरोगमाः ।  
[१५।१७]     यज्ञाङ्गानि च सर्वाणि वषट्कारश् च मूर्तिमान् ॥  [म्भ् १३।८५।३]  
[१५।१८]     मूर्तिमन्ति च सामानि यजूंषि च सहस्रशः ।  
[१५।१९]     ऋग्वेदश् चागमत् तत्र पदक्रमविभूषितः ॥ [म्भ् १३।८५।४]  
[१५।२०]     लक्षणानि सुरास्तोमा निरुक्तं सुरपङ्क्तयः ।  
[१५।२१]     ओङ्कारश् छन्दसां नेत्रं निग्रहप्रग्रहौ तथा ॥ [म्भ् १३।८५।५]  
[१५।२२]     तथा वेदास् सोपनिषदो विद्यास् सावित्र्य् अथापि च ।  
[१५।२३]     भूतं भव्यं भविष्यच् च दधार शिरसा शिवः ।  
[१५।२४]     सञ्जुहावात्मनात्मानं स्वयम् एव तथा प्रभो ॥ [म्भ् १३।८५।६]  
[१५।२५]     यज्ञञ् च शोभयामास बहुरूपं पिनाकधृत् ॥ [म्भ् १३।३९५।१]  
  
  
  
[१६।१]     द्यैर् नभः पृथिवी खञ् च तथा चैवैष भूपतिः ।  
[१६।२]     सर्वविघ्नेश्वरश् श्रीमान् एष चापि विभावसुः ॥  
[१६।३]     एष ब्रह्मा शिवो रुद्रो वरुणो ऽग्निः प्रजापतिः । [म्भ् १३।३९५४]  
[१६।४]     कीर्त्यते भगवान् देवस् सर्वभूतपतिश् शिवः   ॥ [म्ब्।ह् १३।३९५५]  
[१६।५]     तस्य यज्ञः पशुपतेस् तपः क्रतव एव च । [म्भ् १३।३९५६]  
[१६।६]     दीक्षा दीप्तव्रता देवी दिशश् च सदिगीश्वराः ॥ [म्भ् १३।३९५७]  
[१६।७]     देवपत्न्यश् च कन्याश् च देवानां चैव मातरः ।  
[१६।८]     आजग्मुः सहितास् तत्र तदा भृगुकुलोद्वह ॥  [म्भ् १३।८५।७]  
[१६।९]     यज्ञं पशुपतेः प्रीता वरुणस्य महात्मनः ।  
[१६।१०]     स्वयम्भुवस् तु ता दृष्ट्वा रेतः समपतद् भुवि । [म्भ् १३।८५।८]  
[१६।११]     तस्य शुक्रस्य निष्ष्यन्दात् पांसून् सङ्गृह्य भूमितः ।  
[१६।१२]     प्रास्यत् पूषा कराभ्यां वै तस्मिन्न् एव हुताशने ॥  [म्भ् १३।८५।९]  
[१६।१३]     ततस् तस्मिन् सम्प्रवृत्ते सत्रे ज्वलितपावके ।  
[१६।१४]     ब्रह्मणो जुह्वतस् तत्र प्रादुर्भावो बभूव ह   ॥ [म्ब्।ह् १३।८५।१०]  
[१६।१५]     स्कन्नमात्रं च तच् छुक्रं स्रुवेण प्रतिगृह्य सः ।  
[१६।१६]     आज्यवन् मन्त्रवच् चापि सो ऽजुहोद् भृगुनन्दन ॥  [म्भ् १३।८५।११]  
[१६।१७]     ततस् तु जनयामास भूतग्रामं स वीर्यवान् ।  
[१६।१८]     ततस् तु तेजसस् तस्माज् जज्ञे लोकेषु तैजसम्   ॥ [म्ब्।ह् १३।८५।१२]  
[१६।१९]     तमसस् तामसा भावा व्यापि सत्त्वं तथोभयम् ।  
[१६।२०]     स गुणस् तेजसो नित्यस् तस्य चाकाशम् एव च   ॥ [म्ब्।ह् १३।८५।१३]  
[१६।२१]     सर्वभूतेषु च तथा सत्त्वं तेजस् त्व् अथोत्तमम् ।  
[१६।२२]     शुक्रे हुते ऽग्नौ तस्मिंस् तु प्रादुरासंस् त्रयः प्रभो   ॥ [म्ब्।ह् १३।८५।१४]  
[१६।२३]     पुरुषा वपुषा युक्ता तैस् तैः प्रसवजैर् गुणैः ।  
[१६।२४]     भर्जनाद् भृगुर् इत्य् एवम् अङ्गारेभ्यो ऽङ्गिराभवत् ॥ [म्भ् १३।८५।१५]  
  
  
  
  
  
[१७।१]     (भृग् इत्य् एव भृगुः पूर्वम् अङ्गारेभ्यो ऽङ्गिराभवत्   ॥ [म्ब्।ह् १३।८५।१५च्द्]  
[१७।२]     अङ्गारसंश्रयाच् चैव कविर् इत्य् अपरो ऽभवत् ।  
[१७।३]     सह ज्वालाभिर् उत्पन्नो भृगुस् तस्माद् भृगुः स्मृतः   ॥ [म्ब्।ह् १३।८५।१६]  
[१७।४]     मरीचिभ्यो मरीचिस् तु मारीचः कश्यपो ह्य् अभूत् ।  
[१७।५]     अङ्गारेभ्यो ऽङ्गिरास् तात वालखिल्याः शिलोच्चयात् ।  
[१७।६]     अत्रैवात्रेति च विभो जातम् अत्रिं वदन्त्य् अपि ॥  [म्भ् १३।८५।१७]  
[१७।७]     तथाग्नेस् तस्य भस्मभ्यो ब्रह्मर्षिगणसम्मताः ।  
[१७।८]     वैखानसाः समुत्पन्नास् तपःश्रुतगुणेप्सवः ।  
[१७।९]     अश्रुतो ऽस्य समुत्पन्नाव् अश्विनौ लोकसम्मतौ ॥ [म्भ् १३।८५।१८]  
[१७।१०]     शेषाः प्रजानां पतयः स्रोतोभ्यस् तस्य जज्ञिरे ।  
[१७।११]     ऋषयो रोमकूपेभ्यस् स्वेदाच् छन्दो बलान्मनः ॥ [म्भ् १३।८५।१९]  
[१७।१२]     एतस्मात् कारणाद् आहुर् अग्निः सर्वाश् चअब् हिएर् तेलुगु देवताः ।  
[१७।१३]     ऋषयः श्रुतसम्पन्ना वेदप्रामाण्यदर्शनात्   ॥ [म्ब्।ह् १३।८५।२०]  
[१७।१४]     यानि दारूणि ते मासा निर्यासाः पक्षसञ्ज्ञिताः ।  
[१७।१५]     अहोरात्रा मुहूर्तास् तु पित्तं ज्योतिश् च वारुणम् ॥  [म्भ् १३।८५।२१]  
[१७।१६]     रौद्रं लोहितम् इत्य् आहुर् लोहितात् कनकं स्मृतम् ।  
[१७।१७]     तन् मैत्रम् इति विज्ञेयं धूमाच् च वसवः स्मृताः   ॥ [म्ब्।ह् १३।८५।२२]  
[१७।१८]     अर्चिषो याश् च ते रुद्रास् तथादित्या महाप्रभाः ।  
[१७।१९]     उद्दिष्टास् ते तथाङ्गारा ये धिष्ण्येषु दिवि स्थिताः   ॥ [म्ब्।ह् १३।८५।२३]  
[१७।२०]     आदिकर्ता च लोकस्य तत् परं ब्रह्म तद् ध्रुवम् ।  
[१७।२१]     सर्वकामदम् इत्य् आहुस् तद्रहस्यम् उवाच च ॥ [म्भ् १३।८५।२४]  
[१७।२२]     ततो ऽब्रवीन् महादेवो वरुणः पवनात्मकः ।  
[१७।२३]     [वरुण] मम सत्रम् इदं दिव्यम् अहं गृहपतिस् त्व् इह ॥  [म्भ् १३।८५।२५]  
[१७।२४]     त्रीणि पूर्वाण्य् अपत्यानि मम तानि न संशयः ।  
  
  
  
  
  
  
[१८।१]     इति जानीत खगमा मम यज्ञफलं हि तत्   ॥ [म्ब्।ह् १३।८५।२६]  
[१८।२]     अग्नि: मदङ्गेभ्यः प्रसूतानि मदाश्रयकृतानि च ।  
[१८।३]     ममैव तान्य् अपत्यानि वरुणो ह्य् अवशात्मकः   ॥ [म्ब्।ह् १३।८५।२७]  
[१८।४]     ब्रह्मा:अथाब्रवील् लोकगुरुर् ब्रह्मा लोकपितामहः ।  
[१८।५]     ममैव तान्य् अपत्यानि मम शुक्रं हुतं हि तत्   ॥ [म्ब्।ह् १३।८५।२८]  
[१८।६]     ईश्वर: अहं कर्ता हि सत्रस्य होता शुक्रस्य चैव हि ।  
[१८।७]     यस्य बीजं फलं तस्य शुक्रं चेत् कारणं मतम्   ॥ [म्ब्।ह् १३।८५।२९]  
[१८।८]     ततो ऽब्रुवन् देवगणाः पितामहम् उपेत्य वै ।  
[१८।९]     कृताञ्जलिपुटाः सर्वे शिरोभिर् प्रणिपत्य वै   ॥ [म्ब्।ह् १३।८५।३०]  
[१८।१०]     वयं च भगवन् सर्वे जगत् एतच् चराचरम् ।  
[१८।११]     तवैव प्रसवं सर्वं तस्माद् अग्निर् विभावसुः ।  
[१८।१२]     वरुणश् चेश्वरो देवो लभतां कामम् ईप्सितम्   ॥ [म्ब्।ह् १३।८५।३१]  
[१८।१३]     निसर्गाद् वरुणश् चापि ब्रह्मणो यादसां पतिः ।  
[१८।१४]     जग्राह वै भृगुं पूर्वम् अपत्यं सूर्यवर्चसम् ॥  [म्भ् १३।८५।३२]  
[१८।१५]     ईश्वरो ऽङ्गिरसं चाग्नेर् अपत्यार्थे ह्य् अकल्पयत् ।  
[१८।१६]     पितामहस् त्व् अपत्यं वै कविं जग्राह धर्मतः  ॥ [म्ब्।ह् १३।८५।३३]  
[१८।१७]     तदा स वारुणिः ख्यातो भृगुः प्रसवकर्मकृत् ।  
[१८।१८]     आग्नेयस् त्व् अङ्गिराः श्रीमान् कविर् ब्राह्यो महायाशाः ।  
[१८।१९]     भार्गवाङ्गिरसौ लोके लोकसन्तानलक्षणौ ॥  [म्भ् १३।८५।३४]  
[१८।२०]     एते हि प्रसवास् सर्वे प्रजानां पतयस् त्रयः ।  
[१८।२१]     सर्वं सन्तानम् एतेषाम् इदम् इत्य् अवधारय ॥ [म्भ् १३।८५।३५]  
[१८।२२] इत्यादिना वैखानसानाम् उत्पत्त्यादिकं विशेषेण प्रतिपादितम्।  
[१८।२३] पुराणान्तरे:  
[१८।२४]     यज्ञे देवस्य वितते महतो वरुणस्य ह ।  
[१८।२५]     ब्रह्मणो ऽप्सरसं दृष्ट्वा रेतश् चस्कन्द कर्हिचित् ॥  
  
  
  
  
[१९।१]     तत् प्रतीक्ष्य स पर्णेन सञ्जुहाव विभाव् असौ ।  
[१९।२]     ततो ऽर्चिषो ऽभूद् भगवान् भृगुर् अङ्गारतो ऽङ्गिराः ॥  
[१९।३]     अत्रैवान्वेषणाद् अत्रिः खननाद् विखना मुनिः ।  
[१९।४]     खननं तत्त्वमीमांसेत्य् बिस् हिएर् तेलुगुआहुः केचन सूरयः ॥  
[१९।५]     अपरे निगमार्थानां खननाद् इति नश्श्रुतम् ।  
[१९।६]     ततस् तद्वंशजा विप्रा वेदवेदाङ्गवेदिनः ॥" इति।  
[१९।७-१०]     "ये वालाः ते वालखिल्याः" इत्य् अत्र बकारस्थाने वकार। ज्ञानातिशयवैभवात् कामादिदोषराहित्येन च बाला उच्यन्ते। श्रूयते हि: "तस्माद् ब्राह्मणः पाण्डित्यं निर्विद्य बाल्येन तिष्ठासेत् बाल्यञ् च पाण्दित्यञ् च निर्विद्याथ मुनिः" इति।  
[१९।११-१३]     अत्र केचिद् एवम् ऊचुः: ब्रह्मणः विधूताच् छरीरात् यन्मांसं विकीर्णम् अभवत् ततो केतवो वातरशना ऋषय उदतिष्ठन्न् इति। तद् असत्। एवम् अर्थस्वीकारे सृष्टिकारणभूतस्य ब्रह्मशरीरस्य शैथिल्यम् उक्तं स्याद् इति।  
[१९।१४-२०]     किञ् च "तस्यान्तर्मनसि कामस् समवर्तत" इत्यादिना "कामस् तदग्रे समवर्तताधि" इत्य् अन्तेन सोपपत्तिकं वर्तमानं सङ्कल्परूपं मननव्यापारम् उक्त्वा "मनसो रेतः प्रथमं यद् आसीद्" इत्य् अत्र तत्र विद्यमानस्य व्यापारस्य प्रजापतेः सृष्टिकारणत्वं रेतश् शब्देबिस् हिएर् तेलुगुनोक्त्वा "सतो बन्धुम् असति निरविन्दन्न्" इत्य् आरभ्य "य एवं वेद" इत्य् अन्तेन ब्रह्मणस् तत्कालविद्यमानमानसशक्तिमाअब् हिएर् तेलुगुत्रेण व्यष्टिसृष्टेर् अनिष्पन्नत्वम् उक्त्वा मनसो व्यष्टिकारणलाभाय "स तपो ऽतप्यत" इति भगवदुपासनम् अकरोद्" इत्य् उक्तम्। अयम् एवार्थः "ॐ इत्य् एकाक्षरं ब्रह्मे"त्यादिना ब्रह्माण्डे ऽप्य् उक्तम्।  
  
     [भ्र्ग्वादीनां भगवन्मानसपुत्रत्वम्]  
  
[१९।२१]     भगवन्मानसपुत्रा भृग्वादय इति भगवतैवोक्तम्:  
[१९।२२]     "महर्षयस् सप्त पूर्वे चत्वारो मनवस् तथा ।  
[१९।२३]     मद्भावा मानसा जाता येषां लोक इमाः प्रजाः ॥" [म्भ् ६।३२।६]  
  
     [भृग्वादीनां वैखानसवंशकर्तृत्वम्]  
  
[१९।२४]     भृग्वादय एव वैखानसानां वंशकर्तारः इति भारते ऽप्य् उक्तम्।  
  
  
  
  
[२०।१]     यथा शान्तिपर्वणि:  
[२०।२]     "भृग्वङ्गिरोमरीच्यत्रि पुलस्त्यपुलहाः क्रतुः । [म्भ् १३, अप्प्। ७।४९]  
[२०।३]     तथा वसिष्ठो दक्षश् च नव स्वायम्भुवा द्विजाः ॥  
[२०।४]     एते वैखानसानान् तु ऋषीणां भावितात्मनां ।  
[२०।५]     वंशकर्तार उच्यन्ते सात्त्विकाहारभोजिनाम् ॥" इति [म्भ् ]  
[२०।६-८]     तस्माद् भगवता नारायणेन ब्रह्मणा च सृष्टानां भृग्वादीनाम् ऋषीणां तद्वंशजानां च निषेकादिक्रियावताम् अद्वारकभगवद्यजनाधिकारवताम् एव लोके वैखानसा इति प्रसिद्धिः।  
  
     [चतुर्मुखसृष्टानां सर्वेषां मनुष्याणां वैखानसत्वं समानम् इत्य् आक्षेपस्य परिहारः]  
  
[२०।९]     ननु ब्रह्मणा सृष्टानां सर्वेषाम् अपि मनुष्यानां वैखानसत्वं समानम्।  
[२०।१०-११]     कथम् एतेष्व् एव व्यवह्रियते इति चेत् सत्यम्। नामरूबिस् हिएर् तेलुगुपकृत्यविभागादिकं वेदशब्देभ्य एव ब्रह्मणा कृतम् इति श्रूयते। "वेदेन नामरूपे व्याकरोत् सतासती प्रजापतिर्" इति।  
[२०।१२]     तथा भारते: "अनादिनिधना ह्य् एषा वागुद्सृष्टा स्वयम्भुवा ॥ [म्भ् १२।२२४।५५च्द्]  
[२०।१३]     आदौ वेदमयी दिव्या यतस् सर्वाः प्रसूतयः ॥" इति  [म्भ् १२।६७१।१]  
[२०।१४]     श्रीविष्णुपुराणे: "नाम रुपञ् च भूतानां कृत्यानाञ् च प्रअब् हिएर् तेलुगुपञ्चनम् ।  
[२०।१५]     वेदशब्देभ्य एवादौ देवादीनां चकार सः ॥" इति। [विष्णुप् १।५।६३]  
[२०।१६]     मनु: "सर्वेषाञ् च स नामानि कर्माणि च पृथक् पृथक् ।  
[२०।१७]     वेदशब्देभ्य एवादौ पृथक् संस्थाश् च निर्ममे ॥" [मनुध्श् १।२१]  
[२०।१८-१९]     इति च नामरूपविभागस्य श्रुतिस्मृतिषु प्रतिपादितत्वात् ब्रह्मणा तादृशश्रुतिस्मृत्यनुसारेण सृष्टानाम् एव वैखानसत्वव्यवहारः। नान्येषाम्।  
[२०।२०-२३]     किञ्च एकस्मिन् परमपुरुषे मुखादिषु जातानां यथा ब्राह्मणादिव्यवहारः यथा विश्वामित्र भारद्वाजादि गोत्रेषूत्पन्नानाम् एकसूत्रनिष्ठत्वं विना अनेकसूत्रानुसारित्वं, यथा च कुमुदकह्लारादिषु "पङ्के जायत" इति व्युत्पत्त्या पङ्कजत्वे समानो ऽपि योगरूढिभ्यां पङ्कजत्वं तामरस एव वर्तते तथैव वैखानसत्वम् अपि। तथोक्तम्:  
[२०।२४]     "कल्पे कल्पे क्षयोत्पत्त्या ब्रह्मविष्णुमहेश्वराः ।  
[२०।२५]     श्रुतिस्मृतिसदाचार- निर्णेतारस् तु सर्वदा ॥  
  
  
  
  
[२१।१]     न काश्चिद् वेदकर्ता ऽस्ति वेदवक्ता चतुर्मुखः ।  
[२१।२]     तथैव धर्मं स्मरति मनुः कल्पान्तरान्तरे ॥"  
  
     [तृतीयाश्रमनिष्ठानां न नैसर्गिकं वैखानसत्वम्]  
  
[२१।२-६] ननु: "ब्रह्मचारी गृहस्थश् च भिक्षुर् वैखानसस् तथा" इति तत्र तत्र तृतीयाश्रमनिष्ठानाम् एव वैखानसत्वावगमात् त एव वैखानसशब्दवाच्याः किं न स्युर् इति चेत् न। श्रुतिस्मृतिपुराणादिषु उक्तप्रकारेण ब्रह्मणा सृष्टानाम् एव वैखानसत्वावगमात् तेषाम् एव तत्र तत्रोत्कृष्टत्वप्रतिपादनाच् च।  
  
     [वैखानसानां ब्रह्मसभाप्रवेशः]  
  
[२१।७-८]     तथा हि: श्रुताव् एव वैखानसानाम् उत्पत्तिः श्रूयते। "ये नखाः ते वैखानसाः" इति। छन्दोग्यब्राह्मणे: "वैखानसा वा ऋषय इन्द्रस्य प्रिया आसन्"  
[२१।९-११]     "पौरुहन् महं भवति। पुरुहान्नादो वा एतेन वैखानसो ऽञ्जसा स्वर्गं लोकम् अपश्यत्" इति। अत्र इन्द्रशब्देन परमात्मा नारायण उच्यते। "स ब्रह्मा स शिवस्सेन्द्रस्सो ऽक्षरः परमस् स्वराट्" इत्यादि श्रुतिभ्यः।  
[२१।१२]     "आश्वत्थः कपिला गावस् तुलसी विखनास् तथा ।  
[२१।१३]     चत्वारो मत्प्रिया राजंस् तेषां वैखानसो वरः ॥" [आस् १९।१०]  
[२१।१४]     इत्य् उपब्रह्मणात्। ब्रह्मसूत्रे इन्द्रप्राणाधिकरणे तथा निर्णयाच् च।  
[२१।१५]     आनुशासनिके: "तथाग्नेस् तस्य भस्मभ्यो ब्रह्मर्षिगणसमिम्ताः ।  
[२१।१६]     वैखानसास् समुत्पन्नास् तपश्श्रुतगुणेप्सवः॥" [म्भ् १३।८५।१८]  
[२१।१७]     इति वैखानसनाम्नैवोत्पत्तिप्रतिपादनात्।  
[२१।१८]     तथा किष्किन्धाकाण्डे:  
[२१।१९]     "शृङ्गं सौमनसं नाम जातरूपमयं ध्रुवम्   ॥ [रा।म् ४।३९।५१च्द्]  
[२१।२०]     तत्र पूर्वं पदं कृत्वा पुरा विष्णुस् त्रिविक्रमे ।  
[२१।२१]     द्वितीयं शिखरे रौद्रं चकार पुरुषोत्तमः   ॥ [रा।म् ४।३९।५२]  
[२१।२२]     तदुत्तरे प्रतिक्रम्य जम्बूद्वीपं दिवाकरः ।  
[२१।२३]     दृश्यो भवति भूयिष्ठं शिखरं तन् महोच्छ्रयम्   ॥ [रा।म् ४।३९।५३]  
[२१।२४]     तत्र वैखानसा नाम वालखिल्या महर्षयः ।  
[२१।२५]     प्रकाशमाना दृश्यन्ते सूर्यवर्णास् तपस्विनः ॥" इति  [राम् ४।३९।५४]  
  
  
  
  
  
[२२।१]     तत्रैव चत्वारिंशे ऽध्याये:  
[२२।२]     मैनाकश् च विचेतव्यस् ससानुप्रस्थकन्दरः ।  
[२२।३]     स्त्रीणाम् अश्वमुखीनाञ् च निकेतास् तत्र तत्र तु   ॥ [रा।म् ४।४२।३०]  
[२२।४]     तं देशं समतिक्रम्य आश्रमं सिद्धसेवितम् ।  
[२२।५]     सिद्धा वैखानसास् तत्र वालखिल्याश् च तापसाः   ॥ [रा।म् ४।४२।३१]  
[२२।६]     वन्द्यास् ते तु तपस्सिद्धास् तपसा वीतकल्मषाः ।  
[२२।७]     प्रष्टव्या चापि सीतायाः प्रवृत्तिर् विनायान्वितः  ॥ [रा।म् ४।४२।३२]  
[२२।८]     हेमपुष्करसञ्छन्नं तत्र वैखानसं सरः ।" [राम् ४।४२।३३अब्]  
[२२।९]     इति च वानप्रस्थपरत्वं विना "वैखानसा वालखिल्या" इति वालखिल्यसमानतया पृथग् वंशत्वेन कीर्तनात्।  
[२२।११]     तथा श्रीविष्णुपुराणे - द्वितींयांशे नवमे ऽध्याये:  
[२२।१२]     "ततः प्रयाति भगवान् ब्राह्मणैर् अभिरक्षितः ।  
[२२।१३]     वालखिल्यादिभिश् चैव प्रभुर् वैखानसैर् अपि ॥ [विष्णुप् २।८।५८]  
[२२।१४]     महात्माभिर् महात्मा वै जगतां पालनोद्यतः ॥" इति [विष्णुप् ]  
[२२।१५]     तथा सभापर्वणि:  
[२२।१६]     पितामहस्य भवनं जग्मुश् च कृपयान्विताः ॥ [म्भ् १।२०३।२च्द्]  
[२२।१७]     ततो ददृशुर् आत्मानं सह देवैः पितामहम् ।  
[२२।१८]     सिद्धैर् महर्षिभिश् चैव समन्तात् परिवारितम् ॥ [म्भ् १।२०३।३]  
[२२।१९]     तत्र विष्णुर् महादेवस् तत्राग्निर् वायुना सह ।  
[२२।२०]     चन्द्रादित्यौ च धर्मश् च परमेष्ठी तथा बुधाः ॥ [म्भ् १।२०३।४]  
[२२।२१]     वैखानसा वालखिल्यास् सोमपाश् च मरीचिपाः ।  
[२२।२२]     अजाश् चैवाजमीढाश् च तेजोगर्भास् तपस्विनः ।  
[२२।२३]     ऋषयस् सर्व एवेति पितामहम् उपासते ॥" [म्भ् १।२०३।५]  
[२२।२४-२५]     इति च वैखानसानां ब्रह्मसभाप्रवेशवर्णनात्। तस्य च तृतीयाश्रमनिष्ठेष्व् असम्भवात्।  
  
  
  
  
  
     [वानप्रस्थानां श्रौतकर्मनिषेधः]  
  
[२३।१]     आनुशासनिके  
[२३।२]     "शृणु राजन् वसिष्ठस्य मुख्यं कर्म यशस्विनः ।  [म्भ् १३।१४०।१५च्द्]  
[२३।३]     वैखानसविधानेन गङ्गातीरं समाश्रिताः ॥  [म्भ् १३।१४०।६४७*।१]  
[२३।४]     आदित्यास् सत्रमीहन्ति सरो वैखानसं प्रति ॥" इति [म्भ् १३।१४०।१६]  
[२३।५-७]     अत्र वानप्रस्थविधौ सत्रयागक्रमविधानाभावात् वानप्रस्थाश्रमप्रविष्ठानां तेन शारीरेण पुनर् अपि देवत्वयोग्यता ऽसम्भवाच् च वैखानसविधानेनेति वैखानसपदेन वानप्रस्थानां गृहीतुम् अशक्यत्वात्।  
[२३।८]     किञ्च श्रीभागवते एकादशस्कन्धे:  
[२३।९]     "वन्यैश् चरुपुरोडाशैर् निर्वपेत् कालचोदिताम् ।  
[२३।१०]     न तु श्रौतेन विधिना मां यजेत वनाश्रमी ॥" [भागवतप् ११।१८।७]  
[२३।११]     इति वानप्रस्थानां शरुतविधिनिषेधप्रतिपादनात्।  
  
     [भगवदर्चनक्रमः]  
  
[२३।१२]     तथा वृद्धमनौ: "वेदान्तवेदिभिर् विप्रैस् तद्वैखानससूत्रिभिः ।  
[२३।१३]     याजयेद् यज्ञपुरुषं विष्णुं राजा जगद्धितः ॥" इति  
  
     [वैखानसपाञ्चरात्रिकयोः चतुर्मूर्तिषु सञ्ज्ञायां वैषम्यम्]  
  
[२३।१४]     तथा आश्वमेधिके:  
[२३।१५]     युधिष्ठिरह्: "कथं त्वं अर्चनीयो ऽसि मूर्तयः कीदृशाश् च ते ।  [म्भ् १४, अप्प्। ४।१६५२]  
[२३।१६]     वैखानसाः कथं ब्रूयुः कथं वा पाञ्चरात्रिकाः   ॥ [म्ब्।ह् १४, अप्प्। ४।१६५३]  
[२३।१७]     श्रीभगवान्: "शृणु पाण्डव तत्सर्वम् अर्चनाक्रमम् आत्मनः ।  [म्भ् १४, अप्प्। ४।१६५४]  
[२३।१८]     स्थण्डिले पद्मकं कृत्वा साष्टपत्रं सकर्णिकम्   ॥ [म्ब्।ह् १४, अप्प्। ४।१६५५]  
[२३।१९]     अष्टाक्षरविधानेन अथवा द्वादशाक्षरैः । [म्भ् १४, अप्प्। ४।१६५६]  
[२३।२०]     वैदिकैर् अथवा मन्त्रैर् मम सूक्तेन वा पुनः   ॥ [म्ब्।ह् १४, अप्प्। ४।१६५७]  
[२३।२१]     स्थितं मां मन्त्रतस् तस्मिन् अर्चयेत् सुसमहितः । [म्भ् १४, अप्प्। ४।१६५८]  
[२३।२२]     विष्णुञ् च पुरुषं सत्यम् अच्युतञ् च युधिष्ठिर   ॥ [म्ब्।ह् १४, अप्प्। ४।१६५९]  
[२३।२३]     अनिरुद्धञ् च मां प्राहुर् वैखानसविदो जनाः । [म्भ् १४, अप्प्। ४।१६६०]  
[२३।२४]     अन्ये त्व् एवं विजानान्ति मां राजन् पाञ्चरात्रिकाः  ॥ [म्ब्।ह् १४, अप्प्। ४।१६६१]  
  
  
  
  
  
  
[२४।१]     वासुदेवञ् च राजेन्द्र सङ्कर्षणम् अथापि वा । [म्भ् १४, अप्प्। ४।१६६२]  
[२४।२]     प्रद्युम्नञ् चानिरुद्धञ् च चतुर्मूर्तिं प्रचक्षते ॥ [म्भ् १४, अप्प्। ४।१६६३]  
[२४।३]     एताश् चान्याश् च राजेन्द्र सञ्ज्ञाभेदेन मूर्तयः । [म्भ् १४, अप्प्। ४।१६६४]  
[२४।४]     विद्ध्य् अनर्थान्तरा एव माम् एवञ् चार्चयेद् बुधः ॥" इति  [म्भ् १४, अप्प्। ४।१६६५]  
[२४।५]     तथा पाञ्चरात्रे पौष्करसंहितायाम्:  
[२४।६]     "विप्रा वैखानसाख्या ये ते भक्तास् तत्त्वम् उच्यते ॥ [पौष्करस् ३६।२६०च्द्]  
[२४।७]     एकन्तिनस् सुसत्त्वस्था देहान्तं नान्ययाजिनः ।  
[२४।८]     कर्तव्यम् इति देवेशं संयजन्ते फलं विना ॥" इति [पौष्करस् ३६।२६१]  
  
     [शुद्ध, वैदिक, तान्त्रिकभेदेन पूजात्रैविध्यम्]  
  
[२४।९]     तथा तत्रैव तन्त्रभेदनिर्णये:  
[२४।१०]     "शुद्धञ् च वैदिकञ् चेति तान्त्रिकञ् च त्रिधा भवेत् ।  
[२४।११]     पाञ्चरात्रेण पूजा तु शुद्धं विष्णोर् इति स्मृतम् ॥  [पौष्करस् ]  
  
     [वैखानसपूजायाः वैदिकत्वं]  
  
[२४।१२]     वैखानसेन सूत्रेण पूजयेद् विष्णुम् अव्ययम् ।  
[२४।१३]     वैदिकं तद् इति प्रोक्तं द्विजातीनां प्रशस्यते ॥" इति [पौष्करस् ]  
[२४।१४]     तथा विष्णुस्मृतौ:  
[२४।१५]     "पौरुषं सूक्तम् आस्थाय ये यजन्ति द्विजोत्तमाः ।  
[२४।१६]     संहिताजपमास्थाय ते मां प्राप्स्यन्ति वै द्विजाः ॥  
[२४।१७]     अलाभे वेदमन्त्राणां पाञ्चरात्रोदितेन वा ॥" इति  
[२४।१८]     तथा सङ्कर्षणसंहितायाम्:  
[२४।१९]     "पूजयेत् पञ्चरात्रैस् तु मन्त्रैर् मोक्षफलप्रदैः ।  
[२४।२०]     वैखानसोक्तैर् दिव्यैर् वा मन्त्रैस् सर्वार्थसिद्धये ॥" इति  [सङ्कर्षणसंहिता]  
[२४।२१]     तथा शिल्पे हरिहरादीनां स्थाननिर्णये:  
[२४।२२]     "सहस्रविप्रावासेषु शतविप्राधिकेषु च ।  
[२४।२३]     पञ्चमूर्तिविधानेन मध्ये विष्णुं समर्चयेत् ॥  
[२४।२४]     तद्वास्त्वङ्गालये विष्णुं तान्त्रिकेण न चार्चयेत् ।  
[२४।२५]     अर्चयेद् वैदिकोक्तेन वैखानसविधानतः ॥" इति  
  
  
  
  
  
     [वैष्णवसमयस्य त्रैविध्यम्]  
  
[२५।१]     तथा ज्यौतिषे हयग्रीवसंहितायाम्:  
[२५।२]     "श्रीशास्त्रेणैव कर्तव्यं ग्राममध्यालयार्चनम् ।  
[२५।३]     पाञ्चरात्रविधानेन नाचरेद् इति शासनम् ॥" इति  [हयग्रीवसंहिता]  
[२५।४]     तथा शैवे च सुप्रभेदे:  
[२५।५]     "सहस्रभूसुराद् ऊर्ध्वे ग्रामे ब्रह्माङ्कणे ऽपि च ।  
[२५।६]     वैखानसेन सूत्रेण निषेकादिसुसंस्कृतैः ॥ [सुप्रभेदा ]  
[२५।७]     भार्गवादिमहातन्त्रमन्त्रभेदविचक्षणैः ।  
[२५।८]     अनुद्धृतैर् मन्त्रगणैर् वेदवेदान्तसम्भवैः ॥ [सुप्रभेदा ]  
[२५।९]     क्रमाध्ययनसम्पन्नैस् साङ्गोपाङ्गैश् च संस्कृतैः ।  
[२५।१०]     पञ्चमूर्तिप्रकारेण प्रतिष्ठाप्यार्चयेद् धरिम्   ॥ [सुप्रभेद्।आ ]  
[२५।११]     वैदिकं तद् इति प्रोक्तं राजराष्ट्रविवर्धनम् ॥" इति। [सुप्रबेधा ]  
[२५।१२]     तथा कारणे ग्रामविन्यासविधौ:  
[२५।१३]     "ब्रह्मांशं तु चतुर्भागं कृत्वा वायव्यभागतः ।  
[२५।१४]     पञ्चमूर्तिक्रमेणैव विष्णुं संस्थाप्य पूजयेत् ॥" इति [सुप्रभेदा ]  
[२५।१५]     तथा भीमसंहितायाम् समयभेदोपन्यासावसरे:  
[२५।१६]     "शैवम् एवं समाख्यातं वैष्णवन् त्व् अधुनोच्यते ।  
[२५।१७]     वैष्णवञ् च त्रिधा प्रोक्तं तथा समयभेदवत् ॥ [भीमसंहिता]  
[२५।१८]     पाञ्चरात्रं भागवतं तथा वैखानसं मतम् ।  
[२५।१९]     शुद्धं मिश्रं तथा सौम्यं यथा सङ्ख्यक्रमेण तु ॥ [भीमसंहिता]  
[२५।२०]     वैदिकाचारबाह्यं यत् तद्रौद्रम् इति कीर्तितम् ।  
[२५।२१]     वैदिकाचारसम्बन्धात् सौम्यं श्रेष्ठम् उदाहृतम् ॥  [भीमसंहिता]  
[२५।२२]     ग्रामादीनां समीपे तु मिश्रोक्तं स्थापयेद् बुधः ।  
[२५।२३]     अब्धिनद्यादितीरेषु शुद्धोक्तं स्थापयेत् तथा ॥ [भीमसंहिता]  
[२५।२४]     विप्रावासेषु सर्वेषु सौम्योक्तेनैव कारयेत् ॥" इति  [भीमसंहिता]  
  
  
  
  
  
[२६।१]     तथा गारुडे: "अध्वर्युभिर् विप्रवरैर् मते विखनसस् स्थितैः ।  
[२६।२]     तत्राराधनम् ईहस्व विष्णोर् अमिततेजसः ॥" इति [गरुडप् ]  
  
     [श्रीरङ्गे वैखानसार्चनम्]  
  
[२६।३]     तथा तत्रैव श्रीरङ्गमाहात्म्ये:  
[२६।४]     "ब्रह्मा ऽपि दिव्यहंसेन सितमेघोपमेन च ।  
[२६।५]     पृष्ठतो ऽनुययौ विष्णुं वस्त्रेणाच्छाद्य चाननम्   ॥ [गरुड।प् ]  
[२६।६]     तत्रार्चको महाभागो भगवान् विखनास् तथा ।  
[२६।७]     ददौ प्रसादं देवानां रङ्गनाथाभ्यनुज्ञया ॥" इति [गरुडप् ]  
[२६।८]     तथा उपरिचरवसुचरिते:  
[२६।९]     "वैखानसानां वचनैर् जपहोमार्चनादिभिः ।  
[२६।१०]     यजेद् धरिं सुरपतिं भूमेर् विवरगो ऽपि सन् ॥" इति [गरुडप् ]  
  
     [वृषगिरौ वैखानसार्चनम्]  
  
[२६।११]     तथा वृषगिरिमाहात्म्ये:  
[२६।१२]     "अन्तःप्रविश्य मुनयस् सह वैखानसैर् द्विजैर् ।  
[२६।१३]     प्रणमन्त्य् अन्वहं देवं नारायणम् अनामयम् ॥" इति  [गरुडप् ]  
[२६।१४]     तथा आग्नेयपुराणे फुल्लारण्यमाहात्म्ये:  
[२६।१५]     "फुल्लशिष्यास् तु यक्षास् ते पूजयन्ति युगे युगे ।  
[२६।१६]     वैखानसेन विधिना यथा फुल्लमुखाच् च्युतम् ॥ [अग्निप् ]  
[२६।१७]     मानुषाः पूजयन्तीह वैखानसमते स्थिताः ॥" इति  [अग्निप् ]  
[२६।१८]     तथा ब्रह्मकैवर्ते पुष्करतीर्थवैभववर्णने:  
[२६।१९]     "निम्नगानां यथा गङ्गा देवानां भगवान् हरिः ।  
[२६।२०]     वर्णानां ब्राह्मणाश् श्रेष्ठा आश्रमाणां यतिर् यथा ॥ [ब्रह्मकैवर्तप् ]  
[२६।२१]     श्रुतीनाम् आदिभूतानाम् आदिर् एकायनी यथा ।  
[२६।२२]     व्यूहानाम् आदिभूतस् तु वासुदेवो यथा वरः ।  
[२६।२३]     त्रिमूर्तीनां यथा विष्णुश् शिवानान् तु सदाशिवः ॥ [ब्रह्मकैवर्तप् ]  
  
     [विप्रेषु वैखानसानां, सूत्रेषु वैखानससूत्रस्य च श्रेष्ठ्यम्]  
  
[२६।२४]     धर्माणां वैष्णवो धर्मः स्मृतीनां मानवी स्मृतिः ।  
[२६।२५]     विप्राणां वेदविदुषां यथा वैखानसो वरः ॥ [ब्रह्मकैवर्तप् ]  
  
  
  
  
[२७।१]     सूत्राणां तत्प्रणीतन् तु यथा श्रेष्ठतमं स्मृतम् ।  
[२७।२]     तथैव पुष्करो राजंस् तीर्थानाम् उत्तमोत्तमः ॥" [ब्रह्मकैवर्तप् ]  
[२७।३-६]     इति च प्रतिपादनात् ईदृशानां वैखानसानाम् एव श्रुतिस्मृतीतिहासपुराणादिषु चतुर्मुखात् सामान्यत्वेन विना सर्वोत्कृष्टत्वेनोत्पत्तिश्रवणात् ब्रह्मसभाप्रवेशसूर्यपथाद्याश्रयणादिप्रतिपादनाच् च वैखानसा न तृतीयाश्रमनिष्ठाः, न वा ब्रह्मणा सामान्यतः सृष्टा भवितुम् अर्हन्ति।  
  
     [जम्बुद्वीपे भारतवर्शस्य श्रेष्ठ्यम्]  
  
[२७।७]     श्रीविष्णुपुराणे: "अत्रापि भारतं श्रेष्ठं जम्बूद्वीपे महामुने ।  
[२७।८]     यतो हि कर्मभूर् एषा ह्य् अतो ऽन्या भोगभूमयः   ॥ [विष्णु।प् २।२।२२]  
[२७।९]     कृतं त्रेता द्वापरञ् च कलिश्चान्यत्र न क्वचित् ।  
[२७।१०]     तपस् तप्यन्ति यतयो जुह्वते चात्र यज्वनः ॥  [विष्णुप् ]  
[२७।११]     दानानि चात्र दीयन्ते परलोकार्थम् आदरात् ।  
[२७।१२]     पुरुषैर् यज्ञपुरुषो जम्बूद्वीपे सदेज्यते   ॥ [विष्णु।प् ]  
[२७।१३]     यज्ञैर् यज्ञमयो विष्णुर् अन्यद्वीपेषु चान्यथा ॥  [विष्णुप् ]  
[२७।१४]     अत्र जन्मसहस्राणां सहस्रैर् अपि सत्तम ।  
[२७।१५]     कदाचिल्लभते जन्तुर् मानुष्यं पुण्यसञ्चयात् ॥" [विष्णुप् २।२।२३]  
[२७।१६-१९]     इति भारतखण्डव्यतिरिक्तस्थलेषु ब्रह्मचर्याद्याश्रमादिव्यवस्थाव्यवहाराद्यभवात् पाञ्चरात्रशिल्पज्यौतिषादिषु एषाम् अद्वारकभगवद्यजनाधिकारित्वपरमवैदिकपरमैकान्तित्वादेः प्रतिपादनाङ् च एष्व् एव वैखानसत्वं नैसर्गिकम्। वानप्रस्थेषु वैखानसत्वं न नैसर्गिकम्।  
[२७।२०-२२]     किन्तु तेषां सूत्रान्तरेष्व् अनुक्तानां वानप्रस्थाश्रमस्वीकारप्रयोगश्रामणकाग्निकुण्डविधानादीनां विखनस् सूत्रे प्रतिपादितानां तत्सूत्रोक्तप्रकारेण वानप्रस्थाश्रमस्वीकारादिनैव वैखानसत्वसिद्धिर् इति।  
[२७।२३]     इदम् एवाह बौधायनः:  
  
     [वानप्रस्थानां मुख्यवृत्त्या वैखानसशब्दवाच्यत्वाभावः]  
  
[२७।२४-२८।२]      "वानप्रस्थो वैखानसशास्त्रसमुदाचारो वने मूलफलाशी तपश्शीलस् सवनेषूदकम् उपस्पृशन् श्रामणकेनाग्निम् आधायाग्राम्यभोजी देवपितृमनुष्यभूतर्षिपूजकः सर्वातिथिः प्रतिषिद्धवर्जं भैक्षम् अप्य् उपयुञ्जीत। न फालकृष्टम् अधितिष्ठेत् ग्रामं वा न प्रविशेत्" इति।  
  
  
  
  
  
[२८।३]     मनुः: "अतः परं प्रवक्ष्यामि धर्मं वैखानसाश्रयम् ॥" इत्य् आरभ्य  
[२८।४]     "पुष्पमूलफलैर् वापि केवलैर् वर्तयेत् सदा ।  
[२८।५]     कालपक्वैस् स्वयं शीर्णैर् वैखानसमते स्थितः ॥" इति [मनुध्श् ६।२१]  
[२८।६-८]     हारीत: "वानप्रस्थो ग्राम्या ओषधीः परिवर्जयेत्। त्रेताग्नीनां स्थाने श्रामणकं वाग्निम् आधाय वल्कलशाणचर्मकुशमुञ्जादिवल्कलं वा वसानो वैखानसप्रोक्तेन विधिना वानप्रस्थो भवति। अनुज्ञायिको ऽनुप्रस्थायिक" इति।  
[२८।९]     यम: "श्रामणकेन विधानेन सायं प्रातर् उपस्पृशेद्" इति।  
[२८।१०-११]     शङ्खलिखितौ: "श्रामणकेनाग्निम् आधाय काले कुरुविन्दवेणुश्यामाकनीवारादिभिर् वर्तयेद्" इति।  
[२८।१२]     वसिष्ठो ऽपि: "श्रामणकेनाग्निम् आधायाहिताग्निर् वृक्षमूलिक" इति।  
[२८।१३]     अस्य यज्ञस्वामिव्याख्याने:  
[२८।१४]     "श्रामणकं नाम वैखानसशास्त्रम्। तदुक्तेन विधिनाग्निम् आधाय" इति।  
[२८।१५]     शुकानुशासने व्यासो ऽपि:  
[२८।१६]     "मूलैर् एके फलैर् एके पुष्पैर् एके दृढव्रताः । [म्भ् १२।२३६।१३च्द्]  
[२८।१७]     वर्तयन्ति यथान्यायं वैखानसमते स्थिताः ॥" इति [म्भ् १२।२३६।१४अब्]  
[२८।१८]     स्मृत्यन्तरम् अपि: "यस्मिन्न् एव तु सम्प्रोक्तं सूत्रे विखनसा परम् ।  
[२८।१९]     वनस्थानान् तु सर्वेषां विधिश्रामणकाभिधः ॥  
[२८।२०]     वानप्रस्थास् ततस् सर्वे ये द्विजास् त्व् अन्यसूत्रिणः ।  
[२८।२१]     तत्सूत्रविध्यनुष्ठानात् स्मृता वैखानसास् तु ते ॥" इति च वर्णयन्ति। [आस् ११।४]  
[२८।२२]     अतश् च वानप्रस्था मुख्यत्वेन वैखानसशब्दवाच्या न भवन्ति।  
[२८।२३]     आनुशासनिके च:  
[२८।२४]     "तं पतन्तम् अभिप्रेक्ष्य प्रेक्ष्य च र्षिगणानथ । [म्भ् १३, अप्प्। १अ।३१३]  
[२८।२५]     आसीनान वसुभिस् सार्धं सत्रेण जगतीपतेः ॥  [म्भ् १३, अप्प्। १अ।३१४]  
  
  
  
  
  
[२९।१]     वैखानसानाम् एतेषां वालखिल्यगणान् अपि । [म्भ् १३, अप्प्। १अ।३१५]  
[२९।२]     तस्य भीराविशत्तत्र पतगेन्द्रस्य भारत   ॥ [म्ब्।ह् १३, अप्प्। १अ।३१६]  
[२९।३]     तुण्डेन गृह्य तां शाखाम् उत्पपात खगेश्वरः ॥" इति [म्भ् १३, अप्प्। १अ।३१८]  
[२९।४]     तत्रैवोमामहेश्वरसंवादे:  
[२९।५]     "वैखानसानां वै धर्मं श्रोतुम् इच्छामि धर्मतः ॥ इत्य् आरभ्य  
[२९।६]     तेषु वैखानसा नाम वानप्रस्थाश् शुभेक्षणे । [म्भ् १३, अप्प्। १५।७०२]  
[२९।७]     तीव्रेण तपसा युक्ता दीप्तिमन्तस् सुतेजसः ॥" इति [म्भ् १३, अप्प्। १५।७०३]  
[२९।८]     हरिवंशे च अक्रूरागमनसमये:  
[२९।९]     "शकपोत्राव्यया? मोदे प्रदोषे ऽभ्याशतस् करे । [हरिव् ६८।४]  
[२९।१०]     किञ्चिद् अभ्युदिते सोमे शातितेषु तमस् सु च ॥ [हरिव् ६८।९]  
[२९।११]     वन्यैर् वैखानसैर् मन्त्रैः हूयमाने हुताशने ॥" इति। [हरिव् ६८।५च्द्]  
[२९।१२]     पाद्मे च: "ब्राह्मणं वृद्धहारीतं वैखानसमते स्थितम् ॥" इति च वर्णनात् [पद्मप् ]  
[२९।१३-१५]     वानप्रस्थस्य श्रौतविषये पृथक्त्वेन मन्त्रप्रतिपादनाभावाच् च बोधायनादिभिर् उक्तप्रकारेण वानप्रस्थस्य वैखानसत्वं वैखानससूत्रोक्तवानप्रस्थाश्रमस्वीकाराद् एवेत्य् अवगन्तव्यम्। एतावता विखनश् शब्दार्थो निर्णीतः।  
[२९।१६]     (आद्यहेतुनिरूपणप्रकारः)  
  
     [वैखानससूत्रशास्त्रयोर् विखनसा प्रणीतत्वम्]  
  
[२९।१७-१८]     अथ वैखानससूत्रशास्त्रयोः अखिलजगत्कारणभूतेन विखनसा प्रणीतत्वम् उपपाद्यते।  
[२९।१९]     विष्णुधर्मे: "कथयामि यथापूर्वं मत्पित्रा कथितं मम ।  
[२९।२०]     तस्यापि किल तत्पित्रा तस्मै चाह किलोशनाः ॥ [विष्णुध् १।३८]  
  
  
  
  
  
[३०।१]     तेनापि भृगुम् आराध्य प्राप्तम् आराधनं हरेः ।  
[३०।२]     सकाशाद् ब्रह्मणः प्राप्तं भृगुणापि महात्मना   ॥ [विष्णुद्।ह् १।३९]  
[३०।३]     प्राप्तं सकाशाद् देवस्य ब्रह्मणो ऽव्यक्तजन्मनः ॥" इति। [विष्णुध् १।४०अब्]  
  
     [वैखानसमार्गस्य उपदेशपरमम्परा]  
  
[३०।४]     हारीतस्मृतौ: "पूर्वं विखनसो विष्णुः प्रोक्तवान् स्वयम् अच्युतः ।  
[३०।५]     भृगोः प्रोक्तं विखनसा भृगुणा च ममेरितम् ॥" इति  
  
     [पाञ्चरात्रागमोत्पत्त्यादिप्रकारः]  
  
[३०।६]     गारुडे: "पुरा चतुर्मुखादेशाच् चत्वारो मुनयो ऽमलाः ।  
[३०।७]     प्रणीय वैष्णवं शास्त्रं भूमाव् अभ्यर्चयन् नृप ॥ [गरुडप् ]  
[३०।८]     मरीचिर् मन्दरे विष्णुं अर्चयमास केशवम् ।  
[३०।९]     आदेशाद् ब्रह्मणो विष्णुं श्रीनिवासे ऽत्रिर् अर्चयेत् ॥ [गरुडप् ]  
[३०।१०]     कश्यपो विष्ण्वधिष्ठाने शुभक्षेत्रे भृगुर् मुनिः ।  
[३०।११]     गङ्गाया दक्षिणे तीरे सीम्नि तस्यान्तिके ऽपि च ॥ [गरुडप् ]  
[३०।१२]     तत्सन्धौ शुचिषण्णामा भृगुणा स्थापितो हरिः ॥" इति चोक्तम्  [गरुडप् ]  
[३०।१३]     पाञ्चरात्रे: "आद्ये कलियुगे प्राप्ते सोमकेन हृता त्रयी ।  
[३०।१४]     अवैदिकेषु लोकेषु दैवतेषु मुनिष्व् अपि ॥  
[३०।१५]     भगवन्तं समासाद्य नारायणम् अनामयम् ।  
[३०।१६]     अनन्तो गरुडश् चैव विष्वक्सेणः पितामहः ॥  
[३०।१७]     शङ्करश् चैव पञ्चैते पप्रच्छुः शरणं गताः ।  
[३०।१८]     क्षणम् अप्य् अच्युतस्यार्चां त्यक्तुम् एव न शक्नुमः ॥  
[३०।१९]     अवैदिकेषु लोकेषु किं कुर्मश् चलमानसाः ।  
[३०।२०]     तस्माद् उपायं लक्ष्मीश वदास्माकं चिरन्तन ॥  
[३०।२१]     इत्य् उक्तस् स हरिस् तेभ्यः पञ्चरात्रविधिं क्रमात् ।  
[३०।२२]     एकैकरात्रम् एकस्मै तन्त्रं समुपदिष्टवान् ॥  
[३०।२३]     पञ्चलक्षप्रमाणेन पञ्चरात्रं प्रपञ्चितम् ॥" इत्य् उपक्रम्य  
[३०।२४]     "प्रथमं ब्रह्मरात्रन् तु द्वितीयं रुद्ररात्रकम् ।  
[३०।२५]     तृतीयम् इन्द्ररात्रं यच् चतुर्थं ग्रहरात्रकम् ॥  
  
  
  
  
[३१।१]     पञ्चमं मुनिरात्रन् तु पञ्चरात्रं विधीयते ।  
[३१।२]     रात्रिभिः पञ्चभिः प्रोक्तं श्रुतं शिष्यैश् च पञ्चभिः ॥  
[३१।३]     तस्मात् तत् पञ्चरात्राख्यां लब्ध्वा तिष्ठति भूतले ॥"  
[३१।४-५]     इत्य् अन्तेन पाञ्चरात्रस्योत्पत्त्यादिकं निरूप्य परमवैदिकस्य श्रीवैखानसस्योत्पत्त्यादिकं प्रतिपाद्यते।  
  
     [वैखानसशास्त्रोत्पत्त्यादिप्रकारः]  
  
[३१।६]     अथ मत्स्याकृतिः श्रीशः प्रविश्याम्बुधिमध्यमम् ।  
[३१।७]     निर्मथ्य सोमकं वेदान् अदात् पङ्कजयोनये ॥  
[३१।८]     तादृशं पुण्डरीकाक्षं स्तोत्रैस् सन्तोष्य पद्मभूः ।  
[३१।९]     उवाच वचनं प्रेम्णा दण्डवत् प्रणिपत्य च ॥  
[३१।१०]     तान्त्रिकेण त्वया प्रोक्तं मार्गेण भवद् अर्चनम् ।  
[३१।११]     न प्रसीदति तेनास्मन् मनः कमललोचन ॥  
[३१।१२]     वैदिकेन त्वद् अर्चां मे यथापूर्वं वदाच्युत ।  
[३१।१३]     इत्य् उक्तो भगवान् देवः शास्त्रं श्रुतिपथागतम् ॥  
[३१।१४]     सहस्रकोटिभिः श्लोकैस् सङ्ख्यातं बहुविस्तरम् ।  
[३१।१५]     सूत्रमूलम् अनाद्यन्तं कल्पे कल्पे समाश्रितम् ॥  
[३१।१६]     उवाच जगतां प्रीत्यै यज्ञानां पूरणाय च ।  
[३१।१७]     मूलं सर्वागमानाञ् च पुराणानां तथैव च ॥  
[३१।१८]     स्मृतीनां सर्वसूत्राणां प्रत्यङ्गोपाङ्गशोभिनाम् ।  
[३१।१९]     वेदाश् च विखनश्शास्त्रं प्रमाणम् इति चेरयन् ॥  
[३१।२०]     यथा वैखानसं पूर्वे ऽहन् सामभवतीति च ।  
[३१।२१]     ये नखा भुवि सञ्जातास् ते वै वैखानसा इति ॥  
[३१।२२]     श्रुत्युक्तं तद् इदं शास्त्रं वैखानसमहार्णवम् ।  
[३१।२३]     इत्य् उक्त्वा भगवान् आद्यस् तत्रैवान्तरधीयत ॥  
[३१।२४]     ततः परं चतुर्वक्त्रो जटाकाषायदण्डभृत् ।  
[३१।२५]     नैमिशारण्यम् आसाद्य द्विजसङ्घनिषेवितम् ॥  
  
  
  
  
  
[३२।१]     तपस् तप्त्वा चिरं कालं ध्यायंस् तेजस् तु वैष्णवम् ।  
[३२।२]     पश्चाद् अपश्यद् विष्णूक्तम् आगमं विस्तरात् तदा ॥  
[३२।३]     सश्रौतञ् च सगृह्यञ् च वेदमन्त्रैर् अभिष्टुतम् ।  
[३२।४]     सङ्क्षिप्य सारम् आदाय शाणोल्लिखितरत्नवत् ॥  
[३२।५]     धाता विखनसो नाम मरीच्यादिसुतान् मुनीन् ।  
[३२।६]     अबोधयद् इदं शास्त्रं सार्धकोटिप्रमाणतः ॥  
[३२।७]     कल्पे कल्पे पुरा विष्णुर् उद्भूतः पूर्ववत् सदा ।  
[३२।८]     तस्माद् वैदिकम् आचारं यः कर्तुं भुवि वाञ्छति ॥  
[३२।९]     तस्येदं शास्त्रम् इत्य् उक्तं नेतरेषाभितीरितम् ॥"  
  
     [वैखानससूत्रस्य तत्सूत्रिणां च माहात्म्यम्]  
  
[३२।१०]     पुरातन्त्रे सप्तचत्वारिंशे ऽध्याये:  
[३२।११]     ऋषय ऊचुः: "वैखानसस्य सूत्रस्य किं माहात्म्यं महामुने ।  
[३२।१२]     विहाय सर्वसूत्राणि यत् त्वया चानुवर्तितम्   ॥ [पुरातन्त्र।]  
[३२।१३]     तत्सूत्रिणाञ् च माहात्म्यं श्रोतुम् इच्छामहे वयम् ।  
[३२।१४]     समूर्तस्यास्य यज्ञस्य ये योग्याः इति कीर्तिताः   ॥ [पुरातन्त्र।]  
[३२।१५]     भृगुः: युष्माभिः परिपृष्टं यत् सम्यग् वक्ष्यामि सुव्रताः ।  
[३२।१६]     श्रुण्वन्तु मुनयस् सर्वे सूत्रमाहात्म्यम् उत्तमम् ॥  [पुरातन्त्र]  
[३२।१७]     सुप्तोत्थितश् चिरं ब्रह्मा स्रष्टुकामः पुराभवत् ।  
[३२।१८]     सस्मार वेदान् अखिलान् न सृष्टिस् सम्प्रवर्तते   ॥ [पुरातन्त्र।]  
[३२।१९]     चिरं सुप्तस्य वै धातुस् तमसाक्रान्तचेतसः ।  
[३२।२०]     विस्मृता निखिला वेदा हृदये तस्य संस्थिताः   ॥ [पुरातन्त्र।]  
[३२।२१]     चिन्तातुरस् तदा ब्रह्मा नालङ्कर्तुं किम् अप्य् अभूत् ।  
[३२।२२]     ततश् चिन्तान् तु तां त्यक्त्वा स्वस्थचित्तः प्रजापतिः   ॥ [पुरातन्त्र।]  
[३२।२३]     हृद्पद्ममध्ये पुरुषं परमेण समाधिना ।  
[३२।२४]     अर्चयामास वै विष्णुम् ऋग्यजुस्सामरूपिणम्   ॥ [पुरातन्त्र।]  
  
  
  
  
  
  
     [दक्षादिनवब्रह्मसृष्टिः]  
  
[३३।१]     तुष्टाव च तदा ब्रह्मा हरिप्रवणमानासः ।  
[३३।२]     ननाम च तदा विष्णुं शङ्खचक्रगदाधरम्   ॥ [पुरातन्त्र।]  
[३३।३]     ब्रुवतो भगवद्ध्यानात् विनष्टतमसो विधेः ।  
[३३।४]     सत्त्वोद्रिक्तस्य तस्याशु नैर्मल्यं हृदये ऽभवत् ॥  [पुरातन्त्र]  
[३३।५]     ततस् तु भगवान् ब्रह्मा छन्दोमूलम् अवाप्तवान् ।  
[३३।६]     तस्य दक्षिणतो वक्त्रात् तुष्टाव जगतः पतिम् ॥  [पुरातन्त्र]  
[३३।७]     सस्मार विविधान् वेदान् साङ्गान् उपनिषद्गणान् ।  
[३३।८]     पुराणन्यायमीमांसा धर्मशास्त्राणि सर्वशः   ॥ [पुरातन्त्र।]  
[३३।९]     अन्तर्हितानां खननाद् वेदानान् तु विशेषतः ।  
[३३।१०]     स विभुः प्रोच्यते सर्वैर् विखना ब्रह्मवादिभिः   ॥ [पुरातन्त्र।]  
[३३।११]     वैखानसश् च भगवान् प्रोच्यते स पितामहः ।  
[३३।१२]     ततस् ससर्ज भगवान् विश्वयोनिः पितामहः ॥  [पुरातन्त्र]  
[३३।१३]     जगत् सर्वम् अशेषेण वेददृष्टेन वर्त्मना ।  
[३३।१४]     प्राणाच् च चक्षुषस् तद्वद् अभिमानाच् च कर्मणः ॥  [पुरातन्त्र]  
[३३।१५]     हृदयाच् छिरसश् श्रोत्राद् उदानाद् व्यानतस् ततः ।  
[३३।१६]     समानाच् च तथापानाद् ऋष्टिश्रेष्ठानिमान् दश ॥ [पुरातन्त्र]  
[३३।१७]     दक्षं मरीचिनं नीललोहितं भृगुम् एव च ।  
[३३।१८]     तथाङ्गिरसम् अत्रिञ् च पुलस्त्यं पुलहं तथा ॥ [पुरातन्त्र]  
[३३।१९]     वसिष्ठञ् च क्रतुञ् चैव क्रमाद् असृजद् अब्जभूः ।  
[३३।२०]     नव ब्रह्माण एवैते विना स्युर् नीललोहितम् ॥ [पुरातन्त्र]  
[३३।२१]     वेदानां व्यसनाद् अर्वाक् प्राग्रूपं मिलितन् तु यत् ।  
[३३।२२]     तान् तु वैखानसीं शाखां आदावध्यापयन् मुनीन् ॥ [पुरातन्त्र]  
[३३।२३]     (नाम्ना विखनसं प्राहुर् यञ् च वैखानसं तथा ॥ [पुरातन्त्र]  
[३३।२४]     भृग्वङ्गिरोमरीच्यत्रिपुलस्त्यपुलहाः क्रतुः ।  
  
  
  
  
  
  
[३४।१]     तथा वसिष्ठो दक्षश् च नव ब्रह्माण ईरिताः ॥ [पुरातन्त्र]  
[३४।२]     नव ब्रह्माण एवैते विना स्युर् नीललोहितम् ॥ [पुरातन्त्र]  
  
     [दक्षादीनां नवानां विखनश् शिश्यत्वम्]  
  
[३४।३]     एते विखनसश् शिष्याः श्रुतिस्मृतिविधानतः ।  
[३४।४]     तच्छिष्यास् तु महात्मनो मुनयस् तत्त्वदर्शिनः   ॥ [पुरातन्त्र।]  
[३४।५]     वेदानुगानि शास्त्राणि चक्रुर् लोकहितैषिणः ।  
[३४।६]     केचित् सूत्रणि वै चक्रुः गृह्यश्रौतात्मिकानि तु ॥  [पुरातन्त्र]  
[३४।७]     धर्मशास्त्राणि केचित् तु पुराणानि च केचन ।  
[३४।८]     इतिहासांस् तथा कल्पान् प्रोचुरन्ये महार्षयः   ॥ [पुरातन्त्र।]  
  
     [वैकानसशाखानिष्पत्तिप्रकारः]  
  
[३४।९]     तान् तु वैखानसीं शाखां स्वसूत्रे विनियुक्तवान् ।  
[३४।१०]     पद्मभूः परमो धाता तस्मिन्न् आराधनत्रयम्   ॥ [पुरातन्त्र।]  
[३४।११]     तान् तु वैखानसीं शाखां व्यासस् तु भगवान् मुनिः ।  
[३४।१२]     चक्रे ऋगादिभेदैस् तु व्यसित्वा तु पृथक् पृथक् ॥  [पुरातन्त्र]  
[३४।१३]     औद्गात्रं सामभिर् यागे ब्राह्मम् आथर्वणेन च ।  
[३४।१४]     हौत्रम् ऋग्भिर् यजुर् मन्त्रैर् आध्वर्यवम् अकारयत्   ॥ [पुरातन्त्र।]  
[३४।१५]     आम्नायस्य विधिर् ब्राह्मः पञ्चकाण्डात्मिका तु सा ।  
[३४।१६]     सा च वैखानसी शाखा तैत्तिरीया च कीर्तिता ॥  [पुरातन्त्र]  
[३४।१७]     आदिकाले तु भगवान् ब्रह्मा तु विखाना मुनिः ।  
[३४।१८]     यजुश् शाखानुसारेण चक्रे सूत्रं महत्तरम् ॥  [पुरातन्त्र]  
[३४।१९]     वर्णाश्रमाचारयुतं श्रौतस्मार्तसमन्वितम् ।  
[३४।२०]     यस्मिन्न् एव तु सम्प्रोक्तं सूत्रे विखनसा परम् ॥  [पुरातन्त्र]  
[३४।२१]     वनस्थानान् तु सर्वेषां विधिश् श्रामणकाभिधः ।  
[३४।२२]     वानप्रस्थास् ततस् सर्वे ये द्विजाश् चान्यसूत्रिणः ।  
[३४।२३]     तत्सूत्रविध्यनुष्ठानात् स्मृता वैखानसास् तु ते ॥ [पुरातन्त्र]  
[३४।२४]     यत्सूत्राद्यन्तमध्येषु भगवान् विष्णुर् अव्ययः ।  
  
  
  
  
  
[३५।१]     यष्टव्यो गीयते यस्मात् सर्वसूत्रोत्तमन् तु तत् ॥ [पुरातन्त्र]  
[३५।२]     वेदे वैखानसे सूत्रे यो धर्मः परिकीर्तितः ।  
[३५।३]     सर्वैस् स धर्मो ऽनुष्ठेयो नात्र कार्या विचारणा ॥  [पुरातन्त्र]  
  
     [वैखानससूत्रस्य सूत्रान्तरानपेक्षत्वम्]  
  
[३५।४]     स्वसूत्रस्य परित्यागाद् अन्यसूत्रस्य संश्रयात् ।  
[३५।५]     सद्यः पतति वै विप्रो न वेदस्य समाश्रये ॥ [पुरातन्त्र]  
[३५।६]     एतद् वैखानसं सूत्रम् अन्यशास्त्रानपेक्षितम् ॥ [पुरातन्त्र]  
[३५।७]     एतद् वैखानसं सूत्रं सर्ववेदार्थसङ्ग्रहम् ।  
[३५।८]     वैष्णवं सर्वविप्राणां सामान्यम् अभिधीयते ॥ [पुरातन्त्र]  
[३५।९]     वैखानसस्य सूत्रस्य चाग्नेः श्रामणकस्य च ।  
[३५।१०]     नारायणस्य देवस्य माहात्म्यं नावबुद्ध्यते ॥ [पुरातन्त्र]  
[३५।११]     यथा वेदेषु सर्वेषु सामवेदः प्रशस्यते ।  
[३५।१२]     तथा सूत्रेषु सर्वेषु सूत्रम् एतद् प्रशस्यते ॥ [पुरातन्त्र]  
[३५।१३]     अग्निर् वैखानसं शास्त्रं विष्णुर् वेदाश् च शाश्वताः ।  
[३५।१४]     गायत्री वैष्णवा विप्रास् सप्तैते ऽतिपवित्रकाः ॥  [पुरातन्त्र]  
[३५।१५]     यदधीतेषु वेदेषु साङ्गेषु लभते फलम् ।  
[३५।१६]     तत्फलं लभते सद्यः सूत्रम् एतत् पठन् द्विजः ॥  [पुरातन्त्र]  
[३५।१७]     अग्नीषोमादयो देवा ये यज्ञांशहविर् भुजः ।  
[३५।१८]     ॥॥॥  
[३५।१९]     शारीराण्य् अन्यसूत्राणि तथा स्वर्गफलानि च ।  
[३५।२०]     वैष्णवं सूत्रम् एत्तु सर्वसिद्धिकरं परम् ॥ [पुरातन्त्र]  
[३५।२१]     आद्यत्वात् सर्वसूत्राणां वैष्णवत्वाच् च तत् तु वै ।  
[३५।२२]     मयानुवर्तितं तद्वत्कश्यपात्रिमरीचिभिः ॥ [पुरातन्त्र]  
[३५।२३]     गृहे पुरुषपूजाया विधानम् ऋषिसत्तमाः ।  
  
  
  
  
[३६।१]     उक्तं सङ्केपतः सूत्रेनोक्तम् आलयपूजनम् ॥ [पुरातन्त्र]  
[३६।२]     प्रोक्तं विखनसा सूत्रे ऋषीणां ब्रह्मवादिनाम् ।  
[३६।३]     तेषान् तु हविर् आदत्ते विष्णुस् साक्षात् सनातनः ॥ [पुरातन्त्र]  
[३६।४]     शतक्रतूनां यजतो यत्फलं परिकीर्तितम् ।  
  
     [आलये पञ्चमूर्त्यर्चनस्य श्रैष्ठ्यम्]  
  
[३६।५]     आलये पञ्चमूर्तीनाम् अर्चनन् त्व् अधिकं भवेत् ॥  [पुरातन्त्र]  
[३६।६]     आलायार्चा गृहार्चेति चोभयं श्रुतिचोदितम् ।  
[३६।७]     तेनादौ सकलं नोक्तं ग्रन्थविस्तरभीरुणा ॥  [पुरातन्त्र]  
[३६।८]     उक्तशेषम् अनुक्तञ् च विस्तरेण मयोच्यते ।  
[३६।९]     विष्णुञ् च पुरुषं सत्यम् अच्युतञ् चानिरुद्धकम् ॥ [पुरातन्त्र]  
[३६।१०]     "एष पुरुषः पञ्चधा पञ्चात्मे" त्य् आह च श्रुतिः ।  
[३६।११]     अस्माभिर् अपि तत्सूत्र- मतगामिभिर् एव तु ॥ [पुरातन्त्र]  
[३६।१२]     पञ्चमूर्तिविधानेन शास्त्रम् एतद् उदाहृतम् ।  
[३६।१३]     तस्माद् अत्र मयोक्तस्य होमस्याग्न्यालयस्य च ॥ [पुरातन्त्र]  
[३६।१४]     पुण्याहवास्तुसामान्य- होमादीनाञ् च कर्मणाम् ।  
[३६।१५]     ये ऽन्ये च मन्त्रास् ते ग्राह्यास् सूत्रे विखनसा स्मृताः   ॥ [पुरातन्त्र।]  
[३६।१६]     आलयार्चविधिस् सो ऽयं वैदिकस् सर्वसिद्धिदः ।  
[३६।१७]     सर्वलोकहितार्थाय प्रोक्तो ऽस्माभिर् विशेषतः   ॥ [पुरातन्त्र।]  
  
     [वैखानसानम् गर्भवैष्णवत्वम्]  
  
[३६।१८]     आलयार्चणकर्मेदं वैदिकं भगवत्प्रियं ।  
[३६।१९]     अनुष्ठेयं द्विजश्रेष्ठैः तद्वैखानससूत्रिभिः   ॥ [पुरातन्त्र।]  
[३६।२०]     ये वैखानससूत्रेण संस्कृतास् तु द्विजातयः ।  
[३६।२१]     ते विष्णुसदृशा ज्ञेयाः सर्वेषाम् उत्तमोत्तमाः   ॥ [पुरातन्त्र।]  
[३६।२२]     वैखानसानां सर्वेषां गर्भवैष्णवजन्मनाम् ।  
[३६।२३]     नारायणः स्वयं गर्भे मुद्रां धारयते निजाम् ॥ [पुरातन्त्र]  
  
     [वैखानसपूजायः भगवत्प्रीतिकरत्वम्]  
  
[३६।२४]     विप्रा वैखानसाख्या ये ते स्मृता भगवत्प्रियाः ।  
  
  
  
  
  
[३७।१]     एकान्तिनस् सुसत्त्वस्था देहान्तं नान्ययाजिनः ॥ [पुरातन्त्र]  
[३७।२]     विष्णोः प्रियतमा लोके चत्वारः परिकीर्तिताः ।  
[३७।३]     अश्वत्थः कपिला गावस् तुलसी विखनास् तथा  ॥ [पुरातन्त्र।]  
[३७।४]     द्विजेषु ब्राह्मणाः श्रेष्ठाः ब्राह्मणेषु च वैष्णवाः ।  
[३७।५]     वैष्णवेषु द्विजाः श्रेष्ठा ये वैखानससूत्रिणः   ॥ [पुरातन्त्र।]  
[३७।६]     वैष्णवीं प्रतिमां लोके विप्रं वैखानसं तथा ।  
[३७।७]     गङ्गां विष्णुपदीं दृष्ट्वा सर्वपापैः प्रमुच्यते ॥ [पुरातन्त्र]  
[३७।८]     तस्माद् वैखानसा विप्रा वैष्णवा मुनिसत्तमाः ।  
[३७।९]     आलयार्चनयोग्याश् च योग्या नान्ये द्विजातयः ।  
[३७।१०]     पुरा तु पृष्टवान् ब्रह्मा देवदेवं जनार्दनम् ॥  [पुरातन्त्र]  
[३७।११]     "कथं केन प्रकारेण पूजनीयो ऽसि कैर् अपि ।"  
[३७।१२]     इत्य् एवं भगवान् पृष्टः प्राह वै चतुराननम् ॥  [पुरातन्त्र]  
[३७।१३]     "आलये त्य् अर्चनं स्यात् तु परिवारान्वितस्य मे ।  
[३७।१४]     वैखानसविधानेन वैदिकेन विशेषतः ॥ [पुरातन्त्र]  
[३७।१५]     वैखानसैस् तु विप्रेन्द्रैर् अर्चनम्बिस् हिएर् नोछ् तेलुगु वेर्ग्लेइछेन् मम तुष्टिदम् ।  
[३७।१६]     अमूर्तञ् च समूर्तञ् च द्विधा वैदिकम् उच्यते ॥ [पुरातन्त्र]  
[३७।१७]     अमूर्तं गार्हपत्याद्यं समूर्तं बेरपूजनम् ।  
[३७।१८]     यथा कर्मण एकस्य कल्पिताः पञ्च वह्नयः ॥  [पुरातन्त्र]  
[३७।१९]     तथा चैकविमानस्य पञ्चबेराणि कल्पयेत् ।  
[३७।२०]     ग्रामादाव् आलये तस्माद् देवदेवो जनार्दनः ॥ [पुरातन्त्र]  
[३७।२१]     अनेन विधिना पूज्यो विप्रैर् वैखानसैस् तथा ।  
[३७।२२]     पूजा वैखानसैर् विप्रैर् आलये स्याद् विशेषतः ॥ [पुरातन्त्र]  
[३७।२३]     सर्वसम्पत्करञ् चैव सर्वाशुभविनाशनम् ।  
[३७।२४]     तद्ग्रामवासिनां तद्वद् ऐहिकामुष्मिकप्रदम् ॥ [पुरातन्त्र]  
  
  
  
  
  
     [अवैखानसपूजने दोषः, तत्प्रायश्चित्तञ् च]  
  
[३८।१]     वर्षदं पुष्टिदं श्रेष्ठं राजराष्ट्राभिवृद्धिदम् ।  
[३८।२]     कर्षणादिप्रतिष्ठार्चाप्रायश्चित्तावसानकम् ।  
[३८।३]     अनुष्ठेयो विधिस् सो ऽयं विप्रैर् वैखानसैस् ततः ॥  [पुरातन्त्र]  
[३८।४]     अवैखानससूत्रैस् तु विप्रैर् आराधनं हरेः ।  
[३८।५]     वालये सर्वलोकानां विनाशाय भविष्यति ॥ [पुरातन्त्र]  
[३८।६]     अज्ञानाद् अर्थलोभाद् वा भयाद् वा ऽप्य् आलयार्चनम् ।  
[३८।७]     यद्य् अवैखानसैर् विप्रैर् क्रियते सर्वनाशनम् ॥  [पुरातन्त्र]  
[३८।८]     यद्य् अवैखानसो विप्र आलयार्चनम् आचरेत् ।  
[३८।९]     षण्मासात् पतनं याति नरकञ् चैव गच्छति ॥ [पुरातन्त्र]  
[३८।१०]     अपि साङ्गचतुर्वेदी यद्य् अवैखानसो द्विजः ।  
[३८।११]     आलये त्व् अर्चनं कुर्यात् सद्यः पतति देवलः ॥  [पुरातन्त्र]  
[३८।१२]     अवैखानसविप्रो यः पूजयेद् आलये हरिम् ।  
[३८।१३]     स वै देवलको नाम सर्वकर्मबहिष्कृतः ॥ [पुरातन्त्र]  
[३८।१४]     आलापं दर्शनञ् चैव स्पर्शनञ् च विशेषतः ।  
[३८।१५]     श्राद्धादौ वरणञ् चैव तस्य विप्रस्य वर्जयेत् ॥ [पुरातन्त्र]  
[३८।१६]     अवैखानससूत्रेण स्पृष्टे बिम्बे प्रमादतः ।  
[३८।१७]     स्नापयेत् कलशैर् देवं प्रोक्षयेत् पञ्चगव्यकैः ॥ [पुरातन्त्र]  
[३८।१८]     एवम् एव तथा कुर्याद् विप्रैर् अन्यैः प्रपूजिते ।  
[३८।१९]     कलशैस् स्नापयित्वा तु ध्रुवोक्तां शुद्धिम् आचरेत् ॥ [पुरातन्त्र]  
[३८।२०]     त्र्यहन् तु पूजिते तद्वद् वास्तुहोमं समाप्य च ।  
[३८।२१]     पर्यग्निपञ्चगव्याभ्यां महाशान्तिञ् च कारयेत् ॥ [पुरातन्त्र]  
[३८।२२]     अर्चने तु महाविष्णोस् सप्ताहन् तु विशेषतः ।  
[३८।२३]     महाशान्तिं यजित्वा तु शुद्धिं पूर्ववद् आचरेत् ॥ [पुरातन्त्र]  
[३८।२४]     द्वादशाहं समारभ्य मासान्तन् तु विशेषतः ।  
  
  
  
  
  
[३९।१]     अवैखानसपूजायां तन्त्रसङ्कर एव च ॥ [पुरातन्त्र]  
  
     [अवैखानसपूजने भगवत्सान्निध्यविरहः]  
  
[३९।२]     मासत्रयं च षण्मासम् अन्यविप्रैस् तु पूजने ।  
[३९।३]     न तत्र बिम्बे सान्निध्यं देवदेवस्य शार्ङ्गिणः ॥ [पुरातन्त्र]  
[३९।४]     तस्मात् तद् दोषशान्त्यर्थं महाशान्तेर् अनन्तरम् ।  
[३९।५]     अधिवासत्रयं कृत्वा प्रतिष्ठां पुनर् आचरेत् ॥ [पुरातन्त्र]  
[३९।६]     संवत्सरे तु देवस्य विप्रैर् वैखानसेतरैः ।  
[३९।७]     पूजाभिचारिकी प्रोक्ता तत्र सर्वं विनश्यति ॥ [पुरातन्त्र]  
[३९।८]     तस्मात् तत्कर्षणाद्यञ् च निष्कृत्यन्तालयार्चनम् ।  
  
     [तान्त्रिकार्चायाम् अपि तन्त्रदीक्षितानाम् एवाधिकारः]  
  
[३९।९]     कारयेद् विधिवद्विद्वान् तद्वैखानससूत्रिभिः ।  
[३९।१०]     तान्त्रिकार्चाविधौ चापि तान्त्रिकैर् एव दीक्षितैः   ॥ [पुरातन्त्र।]  
[३९।११]     पूजनीयो हरिः सम्यक् विप्रैः नान्यैः कदाचन ।  
[३९।१२]     अन्येन विधिना मन्त्रैर् अन्यैर् अन्यार्चकेन वा ॥  [पुरातन्त्र]  
[३९।१३]     आलये त्वर्चनं स्याच् चेन् महादोषो भवेद् ध्रुवम् ।  
[३९।१४]     तस्मात् तु वैदिके त्व् अस्मिन्न् आलयार्चाविधौ द्विजाः   ॥ [पुरातन्त्र।]  
[३९।१५]     प्रतिष्ठादिषु सङ्ग्राह्याः प्रोक्ता वैखानसा द्विजाः ।  
[३९।१६]     ब्रह्मापि भगवान् देवो हरिर् नारायणः स्मृतः ॥  [पुरातन्त्र]  
[३९।१७]     नाविष्णुर् जायते विष्णुर् नाविष्णुर् विष्णुम् अर्चयेत् ।  
[३९।१८]     सुप्रीतेनार्चकेनैव यद् उक्तं देवसन्निधौ   ॥ [पुरातन्त्र।]  
[३९।१९]     तद्देवेनैव सम्प्रोक्तं तथैव च भविष्यति ।  
[३९।२०]     अर्चकं तोषयेद् विष्णुं यस् तोषयितुम् इच्छति ॥  [पुरातन्त्र]  
[३९।२१]     तुष्टे ऽर्चके जगन्नाथस् तुष्ठ एव न संशयः ॥  [पुरातन्त्र]  
[३९।२२]     स्वप्ने स्वरूपं भक्ताय प्रत्यक्षयति माधवः ।  
[३९।२३]     प्रवक्ति भगवान् विष्णुः सुखदुःखद्वयं नृणाम् ॥" इति [पुरातन्त्र]  
  
     [अर्चकमहिमा]  
  
[३९।२४]     स्कान्दे:  
[३९।२५]     "वैखानसीं महाशाखां स्वसूत्रे विनियुक्तवान् ।  
  
  
  
  
  
[४०।१]     पद्मभूः परमो धाता तस्मिन्न् आराधनत्रयम् ॥ [स्कन्दप् ]  
[४०।२]     उक्तवान् निगमार्थानाम् आचारं प्रविभागशः ॥" इति  [स्कन्दप् ]  
  
     [एकस्य यजुर्वेदस्य व्यासकतृकं विभजनम्]  
  
[४०।३]     ब्रह्मकैवर्तवचनानि पूर्वम् एवोक्तानि।  
[४०।४-५]     ननु ऋग्यजुस्सामाथर्वाण इति वेदानां लोके प्रसिद्धेः सर्वशाखामूलभूतो यजुर्वेद इति पूर्वोक्तं कथम् उपपद्यते इति चेद् उच्यते।  
[४०।६]     श्रीविष्णुपुराणे  
[४०।७]     "वेदद्रुमस्य मैत्रेय शाखाभेदास् सहस्रशः ।  
[४०।८]     न शक्या विस्तराद् वक्तुं सङ्क्षेपेण शृणुष्व तम्   ॥ [विष्णु।प् ३।३।४]  
[४०।९]     द्वापरे द्वापरे विष्णुर् व्यासरूपी महामुने   ॥ [विष्णु।प् ]  
[४०।१०]     वेदम् एकं सुबहुधा करोति जगतां हितः  ॥ [विष्णु।प् ३।३।५]  
[४०।११]     वीर्यं तेजो बलञ् चाल्पं मनुष्याणाम् अवेक्ष्य च ।  
[४०।१२]     हिताय सर्वभूतानां वेदभेदं करोति सः   ॥ [विष्णु।प् ३।३।६]  
[४०।१३]     इत्य् आरभ्य  
[४०।१४]     "एक आसीद् यजुर्वेदस् तं चतुर्धा ह्य् अकल्पयत् ।  
[४०।१५]     चातुर्होत्रम् अभूद् यस्मिंस् तेन यज्ञम् अथाकरोत्   ॥ [विष्णु।प् ३।४।११]  
[४०।१६]     आर्ध्वर्यवं यजुर्भिस् तु ऋग्भिर् हौत्रं तथा मुनिः ।  
[४०।१७]     औद्गात्रं सामभिश् चक्रे ब्रह्मत्वञ् चाप्य् अथर्वभिः   ॥ [विष्णु।प् ३।४।१२]  
[४०।१८]     ततस् स ऋच उद्धृत्य ऋग्वेदं कृतवान् मुनिः ।  
[४०।१९]     यजुर्भिश् च यजुर्वेदं सामवेदञ् च सामाभिः   ॥ [विष्णु।प् ३।४।१३]  
[४०।२०]     राज्ञान्त्वथर्ववेदेन सर्वकर्माणि स प्रभुः ।  
[४०।२१]     कारयामास मैत्रेय ब्रह्मत्वञ् च यथास्थिति ॥।  [विष्णुप् ३।४।१४]  
[४०।२२]     सो ऽयम् एको महान् वेदतरुस् तेन पृथक्कृतः ।  
[४०।२३]     चतुर्धा च ततो जातं वेदपादपकाननम् ॥"  [विष्णुप् ३।४।१५]  
[४०।२४-२५]     इत्य् अन्तेन स्पष्टं प्रतिपादितत्वात् यजुर्वेद एक एव प्रथमासीतित्य् अवगम्यते।  
  
  
  
  
  
     [यजुर्वेदस्य वैखानसशाखात्वप्रसिद्धिः]  
  
[४१।१-३]     स च यजुर्वेदः: "बहुशृङ्गश् चतुस् सानुः पृथुलो वेदपर्वतः" इत्य् आरभ्योक्तरीत्या वेदव्यासरुपिणा भगवता यदा व्यस्तः, ततः पूर्वम् एकरूपेणावस्थितस्य तस्य वेदपर्वतस्य वैखानसशाखात्वप्रसिद्धिर् आसीद् इति पूर्वम् एव प्रतिपादितम्।  
[४१।४]     वैखानसानां श्रैष्ठ्यम्  
  
     [वैखानसानां श्रेष्ठ्यं पञ्चकालपरायणत्वञ् च]  
  
[४१।५-६]     प्रसङ्गात् वैखानसशाखामूलकत्वेन प्रणीतसूत्रानुष्ठातॄणां श्रेष्ठत्वम् अच्छिद्रपञ्चकालपरायणत्वादिकञ् च प्रतिपाद्यते।  
[४१।७]     यथा सामब्रह्मणे:  
[४१।८]     "वैखानसा वा ऋषय इन्द्रस्य प्रिया आसन्" इति [छान्दोग्यब्र् २।२३।१]  
  
     [वैखानसानां भगवत्प्रियतमत्वम्]  
  
[४१।९]     वाराहे:  
[४१।१०]     "अश्वत्थः कपिला गावस् तुलसी विखनास् तथा ।  
[४१।११]     चत्वारो मत्प्रिया राजंस् तेषां वैखानसो वरः ॥" इति  [वराहप्]  
  
     [वैखानसदर्शनफलम्]  
  
[४१।१२]     वृद्धयाज्ञवल्क्ये:  
[४१।१३]     "वैखानसो वैदिकेषु ब्रह्मनिर्दिष्टम् आचरेत् ।  
[४१।१४]     तं ब्राह्मणन् तु दृष्ट्वैव सर्वं पापं व्यपोहति   ॥ [वृद्धयाज्ञवल्क्य।]  
[४१।१५]     वैष्णवीं प्रतिमां लोके विप्रं वैखानसं तथा ।  
[४१।१६]     गङ्गां विष्णुपदीं दृष्ट्वा सर्वपापैः प्रमुच्यते ॥" इति  [वृद्धयाज्ञवल्क्य]  
  
     [विष्णुभक्तेषु वैखानसस्य श्रैष्ठ्यम्]  
  
[४१।१७]     शान्तिपर्वणि:  
[४१।१८]     मन्त्रिणाञ् च सहस्रेभ्यो ब्रह्मचारी विशिष्यते ।  
[४१।१९]     ब्रह्मचारिसहस्रेभ्यो नित्ययाजी विशिष्यते ॥ [म्भ् ]  
[४१।२०]     नित्ययाजिसहस्रेभ्यस् सोमयाजी विशिष्यते ।  
[४१।२१]     सोमयाजिसहस्रेभ्यो वेदवेदान्तपारगः ॥ [म्भ् ]  
[४१।२२]     वेदान्तगसहस्रेभ्यो विष्णुभक्तो विशिष्यते ।  
[४१।२३]     विष्णुभक्तसहस्रेभ्यो विप्रो वैखानसो वरः ॥" इति [म्भ् ]  
  
  
  
  
  
     [पुष्करतीर्थमाहात्म्यम्]  
  
     [वैखानसानाम् एकान्तित्वम्]  
  
[४२।१]     ब्रह्मकैवर्ते: "निम्नगानां यथा गङ्गा देवानां भगवान् हरिः ।  
[४२।२]     वर्णानां ब्राह्मणं श्रेष्ठः आश्रमाणां यतिर् यथा   ॥ [ब्रह्मकैवर्त।प् ]  
[४२।३]     श्रुतीनाम् आदिभूतानां श्रुतिर् एकायनी यथा ।  
[४२।४]     तस्यां निषद्याथ यस्यां निषण्णो भगवान् हरिः ॥  [ब्रह्मकैवर्तप् ]  
[४२।५]     व्यूहानाम् आदिभूतस् तु वासुदेवो यथा परः ।  
[४२।६]     त्रिमूर्तीनां यथा विष्णुः शिवानान् तु सदाशिवः   ॥ [ब्रह्मकैवर्त।प् ]  
[४२।७]     धर्माणां वैष्णवो धर्मः स्मृतीनां मानवी स्मृतिः ।  
[४२।८]     विप्राणां वेदविदुषां यथा वैखानसो वरः   ॥ [ब्रह्मकैवर्त।प् ]  
[४२।९]     यथा मुनीनां विखना आदिभूत उदाहृतः ।  
[४२।१०]     सूत्राणां तत्प्रणीतन् तु यथा श्रेष्ठतमं स्मृतम्   ॥ [ब्रह्मकैवर्त।प् ]  
[४२।११]     तथैव पुष्करो राजंस् तीर्थानाम् उत्तमोत्तमः ॥" [ब्रह्मकैवर्तप् ]  
[४२।१२] कौर्मे:  
[४२।१३]     "मच्चित्ता मद्गतप्राणा मयि सङ्गतमानसाः ।  
[४२।१४]     अनन्यशरणा राजंस् तस्माद् वैखानसा वराः ॥"  [कूर्मप् ]  
  
     [वैखानसाधिष्ठतदेशे विष्णुसान्निध्यम्]  
  
[४२।१५]     पुराणान्तरे:  
[४२।१६]     "यत्र वैखानसा विप्रा यत्र सन्ति गवां गणाः ।  
[४२।१७]     यत्र बिल्वाः पलाशाश् च तत्र सन्निहितो हरिः ॥"  
[४२।१८]     बृहन्नारदीये:  
[४२।१९]     "जगत्पवित्रास् ते नित्यं विष्णुम् अभ्यर्चयन्ति ये ।  
[४२।२०]     दुर्वृत्ता वा सुवृत्ता वा पूजनीया विशेषतः ॥" [बृहन्नारदप्]  
[४२।२१]     हारीते:  
[४२।२२]     तस्मात् ते शुद्धसत्त्वस्थाश् शुद्धा वैखानसाः स्मृताः ।  
[४२।२३]     यान् लोकान् प्राप्नुवन्त्य् एते तान् शृणुष्व समाहितः ॥"  
[४२।२४]     पाञ्चरात्रे पौष्करे:  
[४२।२५]     "विप्रा वैखानसाख्या ये ते भक्तास् तत्त्वम् उच्यते ॥ [पौष्करस् ३६।२६०च्द्]  
[४२।२६]     एकान्तिनस् सुसत्त्वस्था देहान्तं नान्ययाजिनः ।  
  
  
  
  
  
[४३।१]     कर्तव्यम् इति देवेशं संयजन्ते फलं विना ॥ [पौष्करस् ३६।२६१]  
[४३।२]     प्राप्नुवन्ति च देहान्ते वासुदेवत्वम् अब्जज ॥" इति  [पौष्करस् ३६।२६२अब्]  
[४३।३]     गौतमीये:  
[४३।४]     "वैखानसविधानज्ञस् तत्त्वात्मार्थव्यवस्थितः ।  
[४३।५]     सूक्ष्मात् सूक्ष्मम् अवाप्नोति परं ब्रह्माणम् अव्ययम् ॥" इति  
  
     [पुष्करे वैखानसाश्रमः]  
  
[४३।६]     आरण्यपर्वणि: रमेशः:  
[४३।७]     "ध्यातञ् च सैन्धवारण्यं मुनिबृन्दनिषेवितम् । [म्भ् ३।८७।१२च्द्]  
[४३।८]     पितामहसरः पुण्यं पुष्करं नाम भारत ॥  [म्भ् ३।८७।१२एड़्]  
[४३।९]     वैखानसानां सिद्धानाम् ऋषीणाम् आश्रमं प्रियम् ॥" इति  [म्भ् ३।८७।१३]  
[४३।१०]     अन्यत्र:  
[४३।११]     "सैन्धवारण्यम् आसाद्य कुल्यां तां लोकदर्शनाम् ।  
[४३।१२]     पुष्करेषु महाराज सर्वेषु च जलं स्पृशन् ॥" इत्य् आरभ्य  [म्भ् ३।१२५।१२]  
[४३।१३]     "एतच् चन्द्रसरो नित्यम् अर्पयन्त्य् ऋषयस् तथा ।  
[४३।१४]     वैखानसप्रभृतयो वालखिल्यास् तथैव च ॥" इति [म्भ् ३।१२५।१४]  
  
     [वैखानसानाम् पूजनीयत्वम्]  
  
[४३।१५]     अन्यत्र: गालवः:  
[४३।१६]     "सर्वान् लोकान् प्रपश्यामि प्रसादात् तव सुव्रत ।  
[४३।१७]     वैखानसानां जपताम् एष शब्दो महात्मनाम् ॥" इति [म्भ् ३।११४।१५]  
[४३।१८]     गारुडे:  
[४३।१९]     "कौषीतकीनां होतॄणां ग्रामत्रयम् अकल्पयत् ।  
[४३।२०]     अकल्पयच् च त्रीन् ग्रामान् वैखानसमहात्मनाम् ॥" इति [गरुडप् ]  
[४३।२१]     परमेश्वरे त्रयोदशाध्याये पवित्रविनियोगावसरे:  
[४३।२२]     "पूजयेद् आप्तपूर्वांश् च यतिपूर्वांस् तपस्विनः ॥ [पारमेश्वरस् १२।४३७च्द्]  
[४३।२३]     पञ्चवैखानसांश् चैव विप्रादींश् चतुरस् तथा ।  
[४३।२४]     पञ्चयोगरताद्यांस् तु तथान्यान् वैष्णवान् द्विजान् ॥ [पारमेश्वरस् १२।४३८]  
[४३।२५]     एकायनीयशाखोक्तिश्रोतॄणां प्रथमं ततः ॥" इति  [पारमेश्वरस् १२।४३९अब्]  
  
  
  
  
  
[४४।१]     नारदीये: "सात्त्विके तु सदाधिक्यं पूजनं मम नारद ।  
[४४।२]     विद्धि वैखानसे दत्तं दानं ब्रह्मविदस् तथा ॥" [नारदप्]  
  
     [वैखानसानाम् श्रीरामकृता पूजा]  
  
[४४।३]     वासिष्ठरामायणे: "कृताभिषेकस् सन्तुष्टस् सामात्यस् ससुहृज्जनः ।  
[४४।५]     पूजयामास धर्मात्मा रामो वैखानसान् मुनीन् ॥" इति [वासिष्ठरामायण]  
[४४।६]     वैखानसानाम् पञ्चकालपरायणत्वम्  
  
     [पञ्चकालपरायणस्य लक्षणम्]  
  
[४४।७]     शाण्डिल्यस्मृतौ: "ये पावयन्ति धरणीं चरणैः पाञ्चकालिकाः ।  
[४४।८]     दर्शनात् स्पर्शनात् तेषां कृतार्थास् सर्वजन्तवः   ॥ [शाण्डिल्यस्मृति।]  
[४४।९]     इज्यामध्ये तथा होमे योगे च जपकर्मणि ।  
[४४।१०]     आगतं पञ्चकालज्ञं सम्पूज्यैर् वाचयेत् परम्   ॥ [शाण्डिल्यस्मृति।]  
[४४।११]     ये तोषयन्त्य् अविरतं पञ्चकालपरायणान् ।  
[४४।१२]     सकामास् तत्फलं यान्ति निष्कामाः परमं पदम् ॥  [शाण्डिल्यस्मृति]  
[४४।१३]     सदाहिताग्नयो ये च शान्ताश् शूद्रान्नवर्जितः ।  
[४४।१४]     माम् अर्चयन्ति मद्भक्तास् तेभ्यो दत्तम् इहाक्षयम्   ॥ [शाण्डिल्यस्मृति।]  
[४४।१५]     द्वादशाक्षरतत्त्वज्ञश् चतुर्व्यूहविभागवित् ।  
[४४।१६]     अच्छिद्रपञ्चकालज्ञस् स विप्रस् तारयिष्यति ॥" [शाण्डिल्यस्मृति]  
  
     [वैखानसानाम् द्वादशाक्षरतत्त्वज्ञत्वम्]  
  
[४४।१७]     यथा:  
[४४।१८]     द्वादशाक्षरतत्त्वज्ञ इति। द्वादशाक्षरतत्त्वानि।  
[४४।१९]     "चिज्जीवः प्रकृतिर् बुद्धिर् मनस् सत्त्वादयो गुणाः ।  
[४४।२०]     व्योमाग्निमरुतश् चापो वर्णानां तत्त्वम् ईरितम् ॥" इत्य् उक्तानि। [पाद्मस् चर्यापाद २४।१९]  
  
     [वैखानसानाम् चतुर्व्यूहविभागज्ञत्वम्]  
  
[४४।२१]     चतुर्व्यूहविभागवित् इति  
  
     [वैखानसपाञ्चरात्रयोः व्यूहचतुष्टये सञ्ज्ञावैषम्यम्]  
  
[४४।२२]     "पुरुषञ् च ततस् सत्यम् अच्युतञ् च युधिष्ठिर । [म्भ् १४, अप्प्। ४।१६५९]  
[४४।२३]     अनिरुद्धञ् च मां प्राहुर् वैखानसविदो जनाः ॥ [म्भ् १४, अप्प्। ४।१६६०]  
[४४।२४]     अन्ये त्व् एवं विजानन्ति मां राजन् पाञ्चरात्रिकाः ।  [म्भ् १४, अप्प्। ४।१६६१]  
[४४।२५]     वासुदेवञ् च राजेन्द्र सङ्कर्षणम् अथापि वा ॥ [म्भ् १४, अप्प्। ४।१६६२]  
  
  
  
  
[४५।१]     प्रद्युम्नञ् चानिरुद्धञ् च चतुर्मूर्तिं प्रचक्षते ।  [म्भ् १४, अप्प्। ४।१६६३]  
[४५।२]     एताश् चान्याश् च राजेन्द्र सञ्ज्ञाभेदेन मूर्तयः ॥ [म्भ् १४, अप्प्। ४।१६६४]  
[४५।३]     विद्धि मे ऽर्चान्तराण्य् एव माम् एवञ् चार्चयेद् बुधः ॥" [म्भ् १४, अप्प्। ४।१६६५]  
[४५।४]     इत्याद्य् उक्तानां चतुर्णां व्यूहानां विभागावित्।  
  
     [वासुदेवस्य दैविकमानुषभेदेन द्वैविध्यम्]  
  
[४५।५]     एवं वैखानसे दैविकमानुषभेदेन वासुदेवो द्विविधः प्रतिपाद्यते। यथा -  
[४५।६-८]     खिले: "अथोर्ध्वं वासुदेवस्य मानुषस्य विधिं परं"। इत्य् आरभ्य "मानुष्यवपुषं देवं द्विभुजं शङ्खचक्रिणम्" इत्यादिना रुक्मिणीप्रद्युम्नानिरुद्धसाम्बब्रह्मगरुडादियुतं मानुषवासुदेवं निर्वर्ण्य पुनः:  
[४५।९]     "दैविकं वासुदेवं तं प्रवक्ष्याम्य् आनुपूर्व्यशः ।  
[४५।१०]     सोमच्छन्दविमानं वा बृहद्वृत्तम् अथापि वा ॥  
[४५।११]     चतुर्भुजधरं देवं शङ्खचक्रधरं परम् ।  
[४५।१२]     अभयं दक्षिणं हस्तं वामं कट्यवलम्बितम् ॥  
[४५।१३]     किरीटादिसमस्तैश् च भूषणैर् अपि भूषितम् ।  
[४५।१४]     रक्ताम्बरधरं देवं दशातालेन मानतः ॥  
[४५।१५]     उभे देव्याव् उभे पार्श्वे पूर्ववत् कारयेद् बुधः ।  
[४५।१६]     बलभद्रादिपूर्वोक्तं सायुधं वा निरायुधम् ॥  
[४५।१७]     तत्तद् देवीबिस् हिएर् त्नोछ् तेलुगु वेर्ग्लेइछेन्समायुक्तं विना वा सम्यग् आचरेत् ।  
[४५।१८]     रेवती रोहिणी चैव रमाचेन्दुकरीति च ॥  
[४५।१९]     रक्तं नीलं तथा श्यामं पीतवर्णं समाचरेत् ।  
[४५।२०]     किरीटमकुटाद्युक्तास् सर्वाभरणभूषिताः ॥  
[४५।२१]     एवं पुष्पधरं कुर्याद् एकञ् चैव प्रसारितम् ।  
[४५।२२]     देव्या युक्तं विना वापि द्विमार्गं सम्यग् आचरेत् ॥"  
[४५।२३-२४]     इत्य् आरभ्य "एवं दैविकमार्गन् तु स्थापनारम्भम् आचरेद्" इत्यादिना दैविकः वासुदेवः प्रदर्शितः।  
  
  
  
  
  
     [वैखानसेतरसूत्रिणां पञ्चकालपरायणत्वाभवाः]  
  
[४६।१-५]     इत्थं वासुदेवादीनां दैविकमानुषभेदेन द्वैविध्यस्य, "पुरुषं परमपुरुषं परमात्मानं परं ब्रह्माणम्" इत्यादिना प्रतिपादितानां चतुर्णां पुरुषादीनां मूर्तिविभागस्य च श्रीवैखानसशास्त्रे प्रतिपादनात्, एतस् सर्वविभागज्ञ एव चतुर्व्यूहविभागविद् इत्य् अनेनोच्यते। आच्छिद्रपञ्चकालज्ञ इति:  
[४६।६]     "प्रातःकाले ऽभिगमनम् उपादानं ततः परम् ।  
[४६।७]     मध्याह्न इज्यां कुर्वीत स्वाध्यायञ् चापराह्णके ।  
[४६।८]     योगं सायाह्नकाले तु पञ्चकाला उदाहृताः ॥" [व ]  
[४६।९]     इति वासाधिकारे प्रतिपादितपञ्चकालपरायणम् अधिकृत्य प्रकृत्तानि -  
[४६।१०-१४]     "ये पावयन्ति धरणीं" "इज्यामध्ये तथाहोमे" "ये तोषयन्त्य् अविरतं" इति वचनानि, सामन्येन पञ्चकालपरायणस्य दर्शनस्पर्शनादिभिस् सर्वेषां पावनतां कृतार्थतां, इज्यायोगादिसमयेषु चागतस्य तस्य पूजनान्तरं शेषकर्माचरणञ् च प्रतिपादयन्ति, एतादृशः पञ्चकालपरायणः कीदृशा इत्य् आकङ्क्षायां "द्वादशाक्षरतत्त्वज्ञ" इत्यादिना "अच्छिद्रपञ्चकालज्ञ" इत्य् अन्तेन तल्लक्षणम् उच्यते।  
[४६।१५-१७]     ईदृशाच्छिद्रपञ्चकालपरायणा वैखानसा एव। वैखानसशास्त्र एव पञ्चकालविभागस्य प्रतिपादितत्वात्। स्वस्वसूत्रे ऽनुक्तत्वाद् आपस्तम्बीयादयस् तु न। पञ्चकालप्रतिपादनरहितसूत्रान्तरनिष्ठानां:   
[४६।१८]     "ब्राह्मे मुहूर्ते बुद्ध्येत धर्मार्थाव् अनुचिन्तयन् ।" इत्य् आरभ्य  
[४६।१९]     "द्वितीये च तथा भागे वेदाभ्यासो विधीयते ॥  
[४६।२०]     तृतीये च तथा भागे पोष्यवर्गार्थचिन्तनम् ।  
[४६।२१]     भागे चतुर्थे कुर्वीत स्नानम् अम्भस्य् अकृत्रिमे ॥  
[४६।२२]     पञ्चमे तु तथा भागे संविभागो यथार्हतः ।  
[४६।२३]     इतिहासपुराणाभ्यां षष्टं सप्तमम् अभ्यसेत् ।  
[४६।२४]     अष्टमे लोकयात्राञ् च विचार्य च गृही ततः ॥"  
  
  
  
  
  
[४७।१-२]     इत्य् अन्तेन दक्षादिस्मृत्यन्तरेषु ब्राह्मणजातेः सामान्येन तत्तत्कालेषु कर्तव्यत्वेन प्रतिपादितकर्माचरण एव यथायोग्यं योग्यतासम्भवात्।  
[४७।३]     अन्यथा  
[४७।४]     "विधर्मः परधर्मश् च आभास उप वा च्छलः ।  
[४७।५]     अधर्मशाखाः पञ्चेमा धर्मज्ञो ऽधर्मवत्त्यजेत् ॥  
[४७।६]     धर्मबाधो विधर्मस् स्यात् परधर्मो ऽन्यचोदितः ।  
[४७।७]     उपधर्मस् तु पाषण्डो दम्भोवांशसुर्भिश्छलः (?) ।  
[४७।८]     यस् त्व् इच्छया कृतं पुम्भिर् आभासो ह्य् आश्रमाद् बहिः ॥"।  
[४७।९]     इति भागवतवचनोक्तपरधर्माश्रयणदोषप्रसङ्गः।  
[४७।१०]     "श्रेयान् स्वधर्मो विगुणः परधर्मात् स्वनुष्ठितात् ।  
[४७।११]     स्वधर्मे निधनं श्रेयः परधर्मो भयावहः ॥" [म्भ् ६।२५।३५]  
[४७।१२]     इति भगवद्वचनविरोधश् च।  
  
     [सूत्रान्तरनुष्ठानां पाञ्चरात्रानुयायिनाञ् च देवलकत्वम्]  
  
[४७।१३-१९]     किञ्च तत्सूत्रेषु द्वादशाक्षरतत्त्वादिप्रतिपादनम् अपि नास्ति। एवं "सति कुड्ये चित्रकर्मे"ति न्यायेन यज्ञोपवीतधारणसन्ध्योपासनभगवदाराधनादिविधिप्रतिपादनरहितसूत्रान्तरनिष्ठानां, तथा श्रीमन्नारायणस्य समानत्वेन रुद्रादिदेवतान्तराराधनविधिप्रतिपादकसूत्रनिष्ठानाञ् च चतुर्व्यूहविभागज्ञानासम्भवात् भगवदाराधनस्वरूपज्ञानाभावेन पञ्चकालपरायणत्वादिगन्धलेशो ऽपि न सम्भवति। सूत्रान्तरोक्तमार्गेण वा पञ्चरात्रोक्तमार्गेण वा भगवदाराधनं कुर्वतो ऽनधिकारिणो देवलकत्वं प्रतिपाद्यते।  
  
     [पाञ्चरात्रे दुर्गादिदेवतान्तरार्चनप्रतिपादनम्]  
  
[४७।२०]     तथा हि - पञ्चरात्रे विष्वक्सेनसंहितायां नारदं प्रति विष्वक्सेनोक्तिः:  
[४७।२१]     "इदन् तु तव वक्ष्यामि गुह्याद् गुह्यतमं मुने ।  
[४७।२२]     यो ऽसौ नारयणस् साक्षात् स हि विघ्नेश उच्यते ॥ [विष्वक्सेनस् १०।११४]  
[४७।२३]     यो वै विघ्नेश इत्य् उक्तस् स वै नारायणः स्मृतः   ॥ [विष्वक्सेन।स् १०।११५अब्]  
[४७।२४]     नैव भेदं विजानन्ति मुनयस् तत्त्वदर्शिनः ॥" इत्य् आरभ्य  [विष्वक्सेनस् १०।११६अब्]  
  
  
  
  
[४८।१]     "कुर्यात् पाशाङ्कुशौ वापि शङ्खचक्राव् अथापि वा ।  
[४८।२]     आखुं वापि खगेन्द्रं वा तस्य वाहनम् आचरेत् ॥ [विष्वक्सेनस् ]  
[४८।३]     नारायणाशकत्वाच् चाव्यावृत्तत्वान् महामुने ।  
[४८।४]     वीशस् तद्वाहनं प्रोक्तं आखुं वापि समाचरेत्   ॥ [विष्वक्सेन।स् ]  
[४८।५]     तस्माच् छ्रियञ् च दुर्गाञ् च वाणीं विघ्नेशम् एव च ।  
[४८।६]     स्वतन्त्रेणार्चयेद् धीमान् सर्वकार्यार्थसिद्धये ॥" इत्यादि च दृश्यते। [विष्वक्सेनस् ]  
[४८।७-१०]     देवतान्तराणां अङ्गभावेनार्चनं न निषिद्ध्यते। "स्वतन्त्रबुद्ध्या कुर्वन् वै ब्राह्मणो नरकं व्रजेत्" इत्यादि वचनैः अङ्गत्वेन विना स्वातन्त्र्येणाङ्गिव्यतिरिक्तदेवतान्तराराधनं निषिद्ध्यते। तथाविधनिषिद्धदेवतान्तरार्चनप्रतिपादकशास्त्रनिष्ठस्य पञ्चकालपरायणत्वं न सम्भवति।  
  
     [परमैकान्तिनाम् एव पञ्चकालपरायणत्वम्]  
  
[४८।११]     "यैर् इष्टः पञ्चकालज्ञैर् हरिर् एकान्तिभिर् नरैः ।  
[४८।१२]     नूनं तत्र मतो देवो यथा तैर् वागुदीरितः ॥" इत्य् उक्तरीत्या  
  
     [वैखानसव्यतिरिक्तानां परमैकान्तित्वाभावः]  
  
[४८।१३-१५]     परमैकान्तित्वासम्भवे तद्(पञ्चकालपरायणत्वा)सम्भवात्। परमैकान्तित्वञ् च भगवदेकपरत्वम् एव। तच् च स्वातन्त्र्येणान्यदेवतायाजिनां वैखानसव्यतिरिक्तानां हि न सम्भवति।  
[४८।१६-१७]     अत्र "यैर् इष्टः पञ्चकालज्ञैर्" इत्य् अनेन पञ्चकालव्यतिरिक्तकालान्तरप्रतिपादकशास्त्रनिष्ठानां व्यवृत्तिः। "एकान्तिभिर् नरैर्" इत्य् अनेन  
[४८।१८]     "विप्रा वैखानसाख्या ये ते भक्तास् तत्त्वम् उच्यते ॥ [पौष्करस् ३६।२६०च्द्]  
[४८।१९]     एकान्तिनस् सुसत्त्वस्था देहान्तं नान्ययाजिनः ॥ [पौष्करस् ३६।२६१अब्]  
[४८।२०-२३]     इत्यादि पौष्करसंहितावचनानुसारेण स्वातन्त्र्येण दुर्गादिदेवतान्तरार्चनप्रतिपादकपाञ्चरात्रशास्त्रनिष्ठानां व्यावृत्तिः। "नूनम् अत्र मतो देव" इत्य् अनेन - "यत्र वैखानसा विप्रा यत्र सन्ति गवां गणाः ।  
[४८।२४]     यत्र बिल्वाः पलाशाश् च तत्र सन्निहितो हरिः ॥"  
[४८।२५-२६]     इत्य् अस्यार्थो ज्ञाप्यते इति "यैर् इष्ट" इति कृत्स्नम् अपि वचनं वैखानसपरम् इत्य् एवावगम्यते।  
  
  
  
     [पाञ्चरात्रिणाम् अपि पञ्चकालपरायणत्वम् इत्य् आक्षेपः परिहारश् च]  
  
[४९।१]     ननु:  
[४९।२]     ब्रह्मा: "पञ्चकालविधिज्ञानप्राशस्त्यं भगवन्न् इह ।  
[४९।३]     कथितं पञ्च के काला विधयश् चापि पञ्च के ॥ [पाद्मस् चर्यापाद १३।१]  
[४९।४]     मह्यं जिज्ञासमानाय कथयस्व यथातथम् ।  
[४९।५]     न चेद् रहस्यम् अत्यन्तं यद् अहं पृष्टवान् इह ॥ [पाद्मस् चर्यापाद १३।२]  
[४९।६]     श्रीभगवान्:  
  
     [पाञ्चरात्रोक्तम् अभिगमनम्]  
  
[४९।७]     आद्यं कर्माभिगमनम् उपादानं ततः परम् ।  
[४९।८]     इज्या तपश् च स्वाध्यायस् तथा योगः प्रकीर्तितः ॥ [पाद्मस् चर्यापाद १३।३]  
[४९।९]     पञ्चैते विधयस् तेषां कालाः पञ्चैव ते क्रमात् ।  
[४९।१०]     कल्याणाचरणान्तं यत् कर्मजातं चतुर्मुख   ॥ [पाद्म।स् चर्यापाद १३।४]  
[४९।११]     उत्थानादिक्रमाद् एतद् अभियानम् उदीरितम् ।  
[४९।१२]     ब्राह्मे मुहूर्ते बुद्ध्येत ध्यायन् नारायणं परम्   ॥ [पाद्म।स् चर्यापाद १३।५]  
[४९।१३]     उत्थायासीत शयने कीर्तयन् नाम वैष्णवम् ।  
[४९।१४]     क्रमेण सृष्ट्वा तत्त्वानि देहम् उत्पाद्य तत्त्ववित्   ॥ [पाद्म।स् चर्यापाद १३।६]  
[४९।१५]     स्वस्य देहे षडङ्गानि मन्त्रम् उच्चार्य मानसम् ॥"  [पाद्मस् चर्यापाद १३।७]  
[४९।१६]     इत्यादिना अभिगमनम् उपक्रम्य  
[४९।१७]     "अञ्जनालेपनैस् स्रग्भिः वासोभिर् भूषणैस् तथा   ॥ [पाद्म।स् चर्यापाद १३।२९अब्]  
[४९।१८]     अलक्तकरसाद्यैश् च ताम्बूलैर् मुखशोधनैः ।  
[४९।१९]     उपेतो मङ्गलैर् अन्यैर् नयेद् अभिगमक्रियाम् ॥"  [पाद्मस् चर्यापाद १३।३०]  
[४९।२०]     इत्य् अभिगमनम् उक्ता  
  
     [पाञ्चरात्रोक्तम् उपादानम्]  
  
[४९।२१]     "उपादद्यात् ततः पूजा- साधनानि यथातथम् ।  
[४९।२२]     पुष्पाणि फलमूलानि विविधान्य् ओषधीर् अपि   ॥ [पाद्म।स् चर्यापाद १३।३१]  
[४९।२३]     दध्यादि च हविर्योग्यं तण्डुलादि गुडादि च ।  
[४९।२४]     स्नानीयानि च वस्त्राणि स्वादूनि सलिलानि च   ॥ [पाद्म।स् चर्यापाद १३।३२]  
  
  
  
  
  
[५०।१]     दर्भान् पर्णानि समिधो यथाशक्ति यथावसु ।  
[५०।२]     आहृत्य याज्ञियान् दैवान् पूजास्थाने निवेशयेत् ॥ [पाद्मस् चर्यापाद १३।३३]  
[५०।३]     नीत्वोपादानसमयम् इत्थं तद् अनुपूजयेत् ।"  
[५०।४]     इत्य् उपादानम् उक्तम्।  
  
     [पाञ्चरात्रोक्ता इज्या]  
  
[५०।५]     "प्राप्ते मध्याह्नसमये स्नानं कुर्याद् यथाविधि ॥" [पाद्मस् चर्यापाद १३।३४]  
[५०।६]     इत्य् आरभ्य  
[५०।७]     "उत्तीर्य कर्म निखिलं मध्याह्नसमयोचितम् । [पाद्मस् चर्यापाद १३।४१च्द्]  
[५०।८]     कृत्वा यजेत देवेशं होमान्तं कमलासन   ॥ [पाद्म।स् चर्यापाद १३।४२अब्]  
[५०।९]     इज्यायास् समयस् तस्याः कथितः कमलासन ॥"  [पाद्मस् चर्यापाद १३।६६अब्]  
[५०।१०]     इति भगवद्यजनम् उक्त्वा  
  
     [पाञ्चरात्रोक्तः स्वाध्यायः]  
  
[५०।११]     "मन्दिरे वा हरेर् नद्यास् तीरे वामरभूमिषु   ॥ [पाद्म।स् चर्यापाद १३।६६च्द्]  
[५०।१२]     विविक्ते विपिने वापि पर्वते वा गृहे ऽपि वा ।  
[५०।१३]     ऋचो यजूंषि सामानि विद्यमानान्य् अनेकधा ॥ [पाद्मस् चर्यापाद १३।६७]  
[५०।१४]     शाखाभेदैर् मूलशाखाम् एकायनसमाह्वयाम् ।  
[५०।१५]     त्रयीमयीम् अधीयीत सुखासीनस् समाहितः ॥" [पाद्मस् चर्यापाद १३।६८]  
[५०।१६]     स्वाध्यायम् उक्त्वा  
  
     [पाञ्चरात्रोक्तः योगः]  
  
[५०।१७]     "ततः पश्चिमसन्ध्यायां प्राप्तायां तत्र चोदितम् ॥  [पाद्मस् चर्यापाद १३।७२च्द्]  
[५०।१८]     जपहोमादिकं सर्वं कृत्वा परमपूरुषम् ।  
[५०।१९]     अर्चयित्वा यथान्याय्यं यथापूर्वम् अशेषतः ॥  [पाद्मस् चर्यापाद १३।७३]  
[५०।२०]     भुक्त्वान्नं विश्य शयने समुत्थाय महानिशि ।  
[५०।२१]     आचम्य प्रयतो भूत्वा ध्यात्वा परमपूरुषम् ॥  [पाद्मस् चर्यापाद १३।७४]  
[५०।२२]     योगासने समासीनो युञ्जीतात्मानम् आत्मना ।  
[५०।२३]     यथोक्तेन प्रकारेण यथाशक्ति चतुर्मुख   ॥ [पाद्म।स् चर्यापाद १३।७५]  
[५०।२४]     सहारक्रमम् आश्रित्य तत्त्वान्य् आत्मनि संहरेत् ।  
[५०।२५]     आत्मानञ् चापि हृत्पद्मे परमात्मनि निष्ठिते   ॥ [पाद्म।स् चर्यापाद १३।७६]  
  
  
  
  
  
[५१।१]     संहरेद् इत्थतो योगात् स्वापं क्लेशापहं व्रजेत् ।  
[५१।२]     इत्य् एष कथितो ब्रह्मन् योगः कालश् च पञ्चमः   ॥ [पाद्म।स् चर्यापाद १३।७७]  
[५१।३]     पञ्चैते समयाः पञ्चविधयस् तेषु दर्शिताः ।  
[५१।४]     इत्थम् एतेषु कालेषु दर्शितैः कर्मभिर् नरः ॥  [पाद्मस् चर्यापाद १३।७८]  
[५१।५]     आराधनं भगवतः कुर्वन् नैवावसीदति ।  
[५१।६]     वर्षेषु द्वादशसु एवम् अनुतिष्ठन् समाहितः   ॥ [पाद्म।स् चर्यापाद १३।७९]  
[५१।७]     क्रियाकलापम् अखिलं याति सायुज्यसम्पदम् ।  
[५१।८]     षट्सु वर्षेषु सारूप्यं सामीप्यं त्रिषु निश्चितम् ॥ [पाद्मस् चर्यापाद १३।८०]  
[५१।९]     सालोक्यं फलम् एकस्मिन् वत्सरे नात्र संशयः ॥" [पाद्मस् चर्यापाद १३।८१अब्]  
[५१।१०-११]     इति पाद्मे चर्यापादे त्रयोदशे ऽध्याये अविच्छिन्नतया पञ्चकालानां प्रतिपादितत्वात् तेषाम् अप्य् अच्छिद्रपञ्चकालपरायणत्वं सम्भवतीति चेत् - तद् असत्।  
  
     [पाञ्चरात्रिणाम् अनियतपरिमितच्छिद्रद्रपञ्चकालपरायणत्वम्]  
  
[५१।१२]     तत्रैव:  
[५१।१३]     "पूत्यूषम् अर्धरात्रञ् च प्रातर् मध्यन्दिनानि च ।  
[५१।१४]     पञ्चकाला इमे प्रोक्तास् ततः कालचतुष्टये ॥  
[५१।१५]     एतेषु हीनाः प्रत्यूषं (?) विज्ञेयाश् चतुरानन ॥"  
[५१।१६-२०]     इत्य् अभिगमनादीनाम् एकरूपेण विना न्यूनातिरिक्तकालत्वेनोक्तत्वात् "कालं मध्यन्दिनच्छिद्रपञ्चकालपरायणैर्" इत्य् आगमसिद्धान्ते "सान्तरालम् अनुष्ठानं पञ्चकालोदितं तथा" इति तन्त्रसिद्धान्ते च छिद्रपञ्चकालपरत्वस्योक्तत्वात्, कालचतुष्टयप्रतिपादनेन नियतपञ्चकालपरायणत्वाभावात्, द्वादशवर्षम् आरभ्य एकवर्षपर्यन्तं परिमितपञ्चकालपरत्वस्योक्तत्वात् द्वादशवर्षाद् ऊर्ध्वं पञ्चकालपरत्वाभावाच् च।  
[५१।२१]     तथा, मार्कण्डेये  
[५१।२२]     "महानिशा तु विज्ञेया रात्रेर् मध्यं द्वितीययोः ।  
[५१।२३]     तस्यां स्नानं न कुर्वीत सम्यग् आचमनं तथा ॥"  [मर्कण्डेयप्]  
  
  
  
  
  
[५२।१]     इत्य् आचमनस्य महानिशायां निषेधात्।  
[५२।२]     "यामद्वयं शयानस् तु ब्रह्मभूयाय कल्पते ॥"  
[५२।३-४]     इति धर्मशास्त्रोक्तनिद्राकाले योगस्यायुक्तत्वाच् च। योगकालस्यार्धरात्रिकत्वे स्वाध्यायकालाद् व्यवहितत्वेन छिद्रपाञ्चकालिकत्वापाताच् च।  
[५२।५-६]     कालचतुष्त्वास्यैवोक्तत्वेन अभिगमनादिष्व् एकस्य लोपसम्भवेन अनियतपञ्चकालपरस्य पञ्चकालपरायणशब्दाभिलापासम्भवाच् च।  
[५२।७]     तथा:  
[५२।८]     "क्लिश्यन्तीह सुषुप्तानाम् इन्द्रियाणि द्रवन्ति च ।  
[५२।९]     अङ्गानि समतां यान्ति उत्तमान्य् अधमैस् सह ॥"  
[५२।१०]     इति धर्मशास्त्रेषु प्रातर् आरभ्य सायङ्कालपर्यन्तम् एव कर्माचरणकालत्वेन प्रतिपादनात्।  
[५२।११]     तथा:  
[५२।१२]     "अत्यन्तमलिनः कायो नवच्छिद्रसमन्वितः ।  
[५२।१३]     स्रवत्य् एव दिवारात्रं प्रातस् स्नानं विशोधनम् ॥  
[५२।१४]     अस्नात्वा नाचरेत् कर्म जपहोमादि किञ्चन ।  
[५२।१५]     स्नात्वाधिकारी भवति दैवे पित्र्ये च कर्मणि ॥"  
[५२।१६-२०]     इति स्मृतेः स्नानात् पूर्वं तत्त्वसृष्टेर् अयुक्तत्वाच् च। प्रेतप्रायस्य संहृततत्त्वस्य स्वापयोग्यतासम्भवाच् च। तस्मात् "अब्भक्षो वायुभक्ष" इत्यादिशब्दवदवधारणगर्भस्य पाञ्चकालिकशब्दस्य अनियतपरिमितपाञ्चकालिकेषु पाञ्चरात्रिकेषु प्रयोगासम्भवाद् अनियतपरिमितछिद्रपाञ्चकालिकाः पाञ्चरात्रिणो न नियताछिद्रपञ्चकालपरायणवैखानसतुल्या भवितुम् अहन्तीति सिद्धम्।  
  
     [देवतापूजकसामानस्य देवलकत्वम् इत्य् आक्षेपपरिहारः]  
  
[५२।२१]     ननु:  
[५२।२२]     "यो देवं पूजयेद् विप्रो वित्तार्थी वत्सरत्रयम् ।  
[५२।२३]     स वै देवलको नाम हव्यकव्यबहिष्कृतः ॥"  
[५२।२४-५३।२]      इति देवतापूजकस्य देवलकत्वं सम्भवतीति चेत् - तद् असत्। सामान्यतः देवताराधनं ये कुर्वन्ति ते देवलका इति वा? उत श्रुतिस्मृतीतिहासपुराणादिषु मुख्याधिकारित्वेन प्रतिपादिता अपीति वा?। सामान्यतः देवताराधनं ये कुर्वन्ति ते इति चेत् - तर्हि गृहदेवतापूजकानाम् अपि देवलकत्वप्रसङ्गः। किञ्च:  
  
  
     [वैखानसानाम् देवलकत्वाभावः]  
  
[५३।३]     "ब्रह्मचारी गृहस्थश् च विप्रो वैखानसस् तथा ।  
[५३।४]     कुर्वन्ति निजकर्माणि विष्णुम् एव यजन्ति ते ॥"  
[५३।५-११]     इति सन्ध्योपासनादीनां भगवदाराधनरूपत्वोक्त्या तेषाञ् च त्यागस् सम्भवति। अतस् सामान्यतः इति वक्तुम् अयुक्तम्। श्रुतिस्मृतिपुराणादिषु मुख्याधिकारित्वेन प्रतिपादिता देवलकाः इति चेत् - तद् असत्। "ऽअग्निर् वै देवानाम् अवमो विष्णुः परमस् तदन्तरेण सर्वा अन्या देवताऽ; इति ब्राह्मणम्। तस्माद् गृहे परमं विष्णुं प्रतिष्ठाप्य सायं प्रातर् होमान्ते ऽर्चयति" इति वैखानससूत्रे, "प्रवः पान्तम् अन्धसो धियायते महेशूराय विष्णवे चार्चत" इति ऋग्ब्राह्मणम् अनुसृत्य विष्णुप्रधानतया "स वा एष पुरुषः पञ्चधा पञ्चात्मा" इत्यादिश्रुत्युक्तविष्ण्वादिपञ्चमूर्तीनाम् आराधनस्य प्रतिपादितत्वात्।  
[५३।१२-१३]     आश्वमेधिके "कथं त्वम् अर्चनीयो ऽसी"त्यादेः, वृद्धमनौ "वेदान्तवेदिभिर्" इत्यादेश् चोक्तत्वात्।  
[५३।१४-१५]     एवम् एव पाञ्चरात्रशैवशिल्पज्यौतिषादिषु उत्कृष्टमुख्याधिकारिप्रतिपादकानां वचनानां वैयर्थ्यप्रसङ्गात् तन्मूलभूतश्रुतिस्मृतिपुराणादीनाम् अप्रामाण्यप्रसङ्गो दुष्परिहरः।  
  
     [वैखानसानाम् भगवद्द्रव्योपभोगादौ दोषाभावः]  
  
[५३।१६-१७]     एवं च प्रमाणभूतेषु श्रुतिस्मृतिपुराणादिषु प्रतिपादितानाम् आचारादीनां त्यागः प्रसज्येत्, निष्फलत्वात्। ननु परद्रव्योणालयार्चनं कुर्वतां देवलकत्वम् इति चेत् न।  
[५३।१८-१९]     श्रुतिस्मृतिपुराणादिषु तत्तच्छास्त्रेषु च आलयार्चकानां मुख्याधिकारित्वेन तद्द्रव्योपभोगार्हत्वेन च प्रतिपादनात्।  
[५३।२०]     यथा - मरीचिप्रोक्तायाम् आनन्दसंहितायां विखनसोत्पत्त्यादिकं प्रतिपाद्य:  
[५३।२१]     "तथा त्वदनुजीवित्वे त्वद्द्रव्यानुभवे सति ।  
[५३।२२]     यद् भवेद् दोष उत्पन्न इति चिन्ताकुलो ऽस्म्य् अहम् ॥"  [आस् ४।७७]  
[५३।२३]     इति भगवद्द्रव्योपजीवनदोषभीरोः विखनसः भगवन्तं प्रति प्रश्ने -  
[५३।२४]     "अथोवाच हृषीकेशो भीरुं तं मुनिसत्तमं । [आस् ४।७८अब्]  
[५३।२५]     वैखानसानां तद् दोषो नास्ति मत्कृतकर्मणाम् ॥ [आस् ४।८३अब्]  
  
  
  
  
  
[५४।१]     मद्द्रव्यं हव्यकव्यार्थे दानाभ्यागतपूजने ।  [आस् ४।८४च्द्]  
[५४।२]     मुख्यम् एवास्तु भवतां सदा मत्कर्म कुर्वताम्   ॥ [आ।स् ४।८५अब्]  
  
     [वैखानसानाम् भगवद्विग्रहविक्रये ऽपि दोषाभावः]  
  
[५४।३]     किम् एभिर् बहुभिर् वाक्यैर् अन्यत् ते कथयाम्य् अहम् ॥ [आस् ४।८५च्द्]  
[५४।४]     मद्द्रव्यक्षेत्रबिम्बानाम् आलयानां तथापदि ।  
[५४।५]     विक्रीणनादिकार्येषु नास्ति दोषो मदाज्ञया ॥ [आस् ४।८७]  
[५४।६]     तस्माद् भवान् अभिमतस् सर्वं कर्म सदा कुरु ॥  [आस् ]  
[५४।७]     मदीयधनभोगेन मत्क्रियालोपतस् तव ।  
[५४।८]     मच्छरीरतया सत्यम् अपचारो न विद्यते ॥"  [आस् ४।८६]  
[५४।९]     इति भगवद्वचनोदाहरणेन भगवद्द्रव्योपभोगादिषु दोषाभावः प्रतिपादितः।  
[५४।१०-१४]     अत्र "अहं भक्तपराधीनो ह्य् अस्वतन्त्र इव द्विज" इत्यादिवचनानुसारेणार्चकपराधीनतां दर्शयितुं, भगवत्प्रीतिविषयीकृतानां वैखानसानां तद्द्रव्योपभोगादिषु दोषगन्धो नास्तीति प्रतिपादनावसरे "मद्द्रव्यं क्षेत्रबिम्बादी"त्यादिना कैमुतिकन्यायम् अभिप्रेत्य भगवद्विग्रहविक्रये कृते ऽपि दोषो नास्तीत्य् उच्यते। तावता न तद् अभिप्रेतम्।  
[५४।१५-१६]     नन्व् एवम् अपि देवद्रव्योपभोगदोषस् सामान्यतः मुख्यामुख्याधिकारिषु सर्वेष्व् आपद्यते एव इति चेत् न।  
  
     [मांसभक्षने नरकपतनम्]  
  
[५४।१७]     "ये भक्षयन्ति मांसानि सत्त्वानां जीवितैषिणाम् ।  
[५४।१८]     भक्ष्यन्ते ते ऽपि तैस् सर्वैर् इति ब्रह्माब्रवीत् स्वयम् ॥ [म्भ् १३।११७।३३]  
[५४।१९]     मां स भक्षयिताम् उत्र यस्य मांसम् इहाद्म्य् अहम् ।  
[५४।२०]     एतन् मांसस्य मांसत्वं प्रवदन्ति मनीषिणः ॥ [म्भ् १३।११७।३४]  
[५४।२१]     न हि मांसं तृणात् कष्ठाद् उपलाद् वापि जयते ।  
[५४।२२]     हत्वा जन्तुं भवेन् मांसं तस्मात् तत् परिवर्जयेत् ॥ [म्भ् १३।११६।२६]  
[५४।२३]     हन्ता चैवानुमन्ता च विशस् ता क्रयविक्रयी ।  
[५४।२४]     संस्कर्ता चोपकर्ता च खादकश् चाष्ट घातुकाः ॥ [म्भ् १३।११६।४७]  
  
  
  
  
  
[५५।१]     धनेन क्रायको हन्ति खादकश् चोपभोगतः ।  
[५५।२]     घातुको वधबन्धाभ्याम् इत्य् एष त्रिविधो वधः ॥ [म्भ् १३।११६।३८]  
[५५।३]     स्वमांसं परमांसेन यो वर्धयितुम् इच्छति ।  
[५५।४]     नारदः प्राह धर्मात्मा नरके स विपच्यते ॥" [म्भ् १३।११७।१०]  
  
     [कुत्रचिद् धर्मस्याप्य् अधर्मं, अधर्मस्यापि धर्मत्वञ् च]  
  
[५५।५-६]     इत्यादि वचनैः मांसभक्षणेन नरकपतनस्मरणात् भगवत्प्रीत्यर्थं क्रियमाणेषु यज्ञेष्व् अपि मांसभक्षणसत्त्वात् याज्ञिकानाम् अपि नरकपतनं सम्भवतीति यागस्यापि त्यागप्रसङ्गात्।  
[५५।७]     "तस्माच् छास्त्रं प्रमाणं ते कार्याकार्यव्यवस्थितौ ।  
[५५।८]     ज्ञात्वा शास्त्रविधानोक्तं कर्म कर्तुम् इहार्हसि ॥" [म्भ् ६।३८।२४]  
[५५।९-१२]     इति भगवद्वचनात् शास्त्रोक्तानां कर्मणां दोषो नास्तीति चेत्। "मद्द्रव्योपभोगादौ दोषो नास्ती"ति भगवता प्रतिपादित्वात् प्रकृते ऽपि दोषो नास्त्य् एव। "वचनात् प्रवृत्तिर् वचनान् निवृत्तिर्" इति खलु शिष्टोक्तिः। एवं कुत्रचिद् धर्मो ऽधर्मः अधर्मश् च धर्मो भवति।  
[५५।१३]     यथा  
[५५।१४]     "उक्ते ऽनृते भवेत् किञ्चित् प्राणिनां प्राणरक्षणम् ।  
[५५।१५]     अनृतं तत्र सत्यं स्यात् सत्यम् अत्रानृतं भवेत् ॥  
[५५।१६]     कामिनीषु विवाहेषु गवां पीडासु बाधने ।  
[५५।१७]     ब्राह्मणाभ्यवपत्तौ च शपथे नास्ति पातकम् ॥"  
[५५।१८-१९]     "यद्ब्राह्मणश् चाब्राह्मणश् च प्रश्नम् एयातां ब्राह्मणायाधिब्रूयात् यद्ब्राह्मणायाध्यात्मने ऽध्याह यद् ब्राह्मणं पराहात्मानं पराह तस्माद् ब्राह्मणो न परोच्यः" इत्य् श्रुतिश् च।  
[५५।२०-२१]     श्रौतसूत्रे च: "सर्व एवम् अभिवादयन्ति नाभिवादयति न जुहोत्य् अन्यत्र सोमाङ्गेभ्यः" इत्यादि प्रतिपाद्यते।  
[५५।२२]     "सर्वस्वहरणे भार्यावेश्ययोः (?) प्राणसंशये ।  
[५५।२३]     गोद्विजार्थे विवादे च शपथे नास्ति पातकम् ॥"  
[५५।२४]     इत्यादि स्मृतिश् च।  
[५५।२५]     एवं च शास्त्रोक्तप्रकारेण भगवदर्चनं कुर्वतां तद्द्रव्योपभोगे न दोषः।  
  
  
  
  
  
     [देवलकत्वलक्षणविचारः]  
  
[५६।१-२]     किञ्च - किं देवलकत्वं जातिपरम्, उत कर्मपरम्? जातिपरम् इति वक्तुं न शक्यते। तथानुक्तत्वात्। इच्छया कल्पितुम् अशक्यत्वाच् च।  
  
     [अविहितकर्मकर्तृत्वम् एव देवलकत्वम्]  
  
[५६।३-४]     अथ कर्मपरम् इति चेत्। विहितकर्मपरम्, उत अविहितकर्मपरम्? विहितकर्मपरम् इति वक्तुम् अशक्यम् - श्रुतिस्मृतीतिहाससूत्रपुराणादीनाम् अप्रमाण्यप्रसङ्गात्।  
[५६।५]     विहितधर्मपरत्वेनानुक्तत्वात्।  
[५६।६]     "श्रुतिस्मृती ममैवाज्ञा यस् ताम् उल्लङ्घ्य वर्तते ।  
[५६।७]     आज्ञाच् छेदी मम द्रोही मद्भक्तो ऽपि न वैष्णवः ॥"  
  
     [परद्रव्यकृतस्याप्य् आराधनस्य निर्दोषत्वम्]  
  
[५६।८]     इति भगवदाज्ञाभङ्गदोषाच् च। एवं च अविहितकर्मपरम् इति हि परिशिष्यते।  
[५६।९-१०]     ननु - परद्रव्येण कृतं भगवदाराधनं क्रतुवत् परार्थम् एव भवतीति चेत् मैवम्।  
[५६।११]     "अन्यधर्मपरो विप्रो भ्रष्टो गच्छत्य् अधोगतिम् ।  
[५६।१२]     मत्कर्मनिरतो विप्रो नाधः पतति कुत्रचित् ॥"  
[५६।१३]     इति भगवद्वचनात्।  
[५६।१४]     पुराणान्तरे: "स्वस्मिन्न् अर्पितमात्रेण येन केनापि कर्मणा ।  
[५६।१५]     तुष्टो ददाति स्वपदम् अहो वत्सलता हरेः ॥" इति।  
[५६।१६]     किञ्च:  
  
     [दक्षिणाप्रतिग्रहे दोषाभवः]  
  
[५६।१७]     "एकविंशतिनिष्कन्तु दद्याद् आचार्यदक्षिणाम् ।  
[५६।१८]     ऋत्विजान् तु तदर्धं स्यात् तदर्धम् इतरस्य च ॥"  
[५६।१९]     इति दक्षिणादानं प्रतिपाद्यते।  
[५६।२०]     ननु - "प्रतिग्रहेण विप्रस्य ब्राह्मं तेजो विनश्यति ॥" इति मनुवचनात्  [मनुध्श् ४।१८६च्द्]  
[५६।२१-२५]     "प्रतिग्रहेण तेजो हि विप्राणां शाम्यते" इत्य् आनुशासनिकवचनाच् च प्रतिग्रहेण ब्रह्मतेजोनाशनं स्मर्यते। श्रूयते प्रतिग्रहे प्रायश्चित्तम् अपि। "यो याजयति प्रति वा गृह्णाति याजयित्वा प्रतिगृह्य वानश्नंस् त्रिस् स्वाध्यायम् अधीयीत त्रिरात्रं सावित्रीं गायत्रीम् अन्वतिरेचयति वरो दक्षिणा वरेणैव वरं स्पृणोत्य् आत्मा हि वरः" इति।  
[५६।२५]     अतः प्रतिग्रहे दोषो ऽस्तीति चेत् - न।  
  
  
  
  
     [हरिस्मरणस्य मोक्षप्रदत्वम्]  
  
[५७।१]     "त्रायन्ते खलु नात्यन्तम् अन्यधर्मास् स्वनुष्टिताः ।  
[५७।२]     अपि मत्कर्म विगुणं त्रायते महतो भयात् ॥  
[५७।३]     मेरुमन्दरमात्रो ऽपि राशिः पापस्य कर्मणः ।  
[५७।४]     केशवं वैद्यम् आसाद्य अब् हिएर् नोछ् तेलुगु वेर्ग्लेइछेन्दुर्व्याधिर् इव नश्यति ॥  
[५७।५]     निधिस्थानं खनन् द्वेषात् मृदर्थं वाप्नुयान् निधिम् ।  
[५७।६]     अज्ञः कामाच् च दोषाच् च स्मृत्वैवं मोक्षभाक्तथा ॥  
[५७।७]     द्वेषिणा वाप्रयत्नेन क्षिप्तो ऽग्निः कक्षमादहेत् ।  
[५७।८]     कथम् अभ्यर्चितो विष्णुः न दहेत् सर्वकिल्बिषम् ॥  
[५७।९]     यथाज्ञो वज्रकायस् स्यात् स्पर्धन्न् अपि सुधां पिबन् ।  
[५७।१०]     एवं विरुद्धभावो ऽपि मुच्यत्य् एव हरिं स्मरन् ॥" इति  
[५७।११]     नारदीये: "कृतापि दम्भहास्याद्यैर् यत् सेवा तारयेज् जनान् ।  
[५७।१२]     विफला नान्यकर्मेव कृपालुः को ऽन्वतः परम्   ॥ [नारदप्।]  
[५७।१३]     हास्यानादरमायाभिर् अपि भक्तिः कृता त्वयि ।  
[५७।१४]     नृणां ददातीन्द्रपदं सात्त्विकानां किम् उच्यते ॥  [नारदप्]  
[५७।१५]     वस्तुस्वभाव एवैष यन्मोक्षाय हरिस्मृतिः ।  
[५७।१६]     पूषेव ध्यान्तनाशाय श्शीतशान्त्यै यथानलः   ॥ [नारदप्।]  
[५७।१७]     सैषा हरिस्मृतिऋ दैत्यं क्रोधाद् अपि कृता सती ।  
[५७।१८]     आनयेत् सद्गतिं विप्रं सानुगं किमु वर्ण्यते   ॥ [नारदप्।]  
[५७।१९]     यथामृतार्थं यततां सुराणाम् अब्धिमन्थने ।  
[५७।२०]     पारिजातादिकान्य् आसन् फलान्य् अप्रार्थितान्य् अपि   ॥ [नारदप्।]  
[५७।२१]     एवं मोक्षैकचित्तानां यतताम् ईशसंस्मृतौ ।  
[५७।२२]     भवन्ति सिद्धयो दिव्याः पुण्य पुण्यानुबन्धि यत् ॥" इत्यादि [नारदप्]  
[५७।२३]     तत्रैव: "सुरातिथ्यर्चनकृते गुरुभृत्यर्थम् एव च ।  
[५७।२४]     सर्वतः प्रतिगृह्णीयात् न तु दुष्येत् स्वयं ततः ॥" [नारदप्]  
  
  
  
  
  
[५८।१-२]     इति च स्मरणात्। अतः शास्त्रोक्तमार्गेण भगवद्यजनविधौ प्रवृत्तानां तत्तत्कर्मसु दक्षिणाप्रतिग्रहे कृते ऽपि न दोषः।  
  
     [आलयार्चनायाः महाभारतादिसम्मतत्वम्]  
  
[५८।३]     गृहार्चनाव्यतिरेकेणालयार्चना भारतादिषु प्रतिपादिता दृश्यते। यथा -  
[५८।४]     महाभारते आश्वमेधिके "कथं त्वम् अर्चनीयो ऽसी"त्य् आदि। [म्भ् १४ अप्प्। ४।१६५२प्र्]  
[५८।५]     विष्णुधर्मोत्तरे षष्ठे ऽध्याये:  
[५८।६]     "यस् तु देवगृहस्यार्थं प्राकारं परिकल्पयेत् ।  
[५८।७]     स तु स्वर्गं समासद्य विमानाधिपतिर् भवेत्   ॥ [विष्णुधर्मोत्तर।प् ]  
[५८।८]     यस् तु देवालयस्याग्रे शिलादारुभिर् एव वा ।  
[५८।९]     करोति तोरणं रम्यं स तु स्वर्गाधिपो भवेत्   ॥ [विष्णुधर्मोत्तर।प् ]  
[५८।१०]     यस् तु देवालयं विष्णोर् दारुशैलमृदा तथा ।  
[५८।११]     इष्टकाकल्पितं वापि कुर्यात् तस्य फलं बहु   ॥ [विष्णुधर्मोत्तर।प् ]  
[५८।१२]     अहन्यहन्य् अश्वमेध- सहस्राणि करोति यः ।  
[५८।१३]     प्राप्नोति मण्डपं विष्णोः यः कारयति मानवः   ॥ [विष्णुधर्मोत्तर।प् ]  
[५८।१४]     केशवस्य स तल्लोकम् अक्षय्यं प्रतिपद्यते ।  
[५८।१५]     प्रतिमार्थं महाविष्णोस् साधयेद् उत्तमां शिलाम् ॥  [विष्णुधर्मोत्तरप् ]  
[५८।१६]     षष्टिर्वर्षसहस्राणि स्वर्गलोके महीयते ॥" इति। [विष्णुधर्मोत्तरप् ]  
[५८।१७-१९]     एतेषां च प्राकारतोरणमण्डपविग्रहशिलादीणां गृहदेवतास्वसम्भवः श्रीवैखानससंहितासु प्रतिपादितः। प्रसङ्गाद् अर्चकमहिमादीह कथ्यते।  
  
     [अर्चकमाहात्म्यम्]  
  
[५८।२०]     बृहन्नारदीये: "स कदाचिन् महापापो जन्तूनामन्तकोपमः ॥" [बृहन्नारदप्]  
[५८।२१]     इत्य् आरभ्य  
[५८।२२]     "तस्योपवनमध्यस्थं रम्यं केशवमन्दिरम् ।  
[५८।२३]     छादितं हेमकवचैः दृष्ट्वा व्याधो मुदा ययौ ॥  [बृहन्नारदप्]  
[५८।२४]     हराम्य् अत्र सुवर्णानि बहूनीति स निश्चितः ।  
[५८।२५]     जगाम विष्णुभवनं कीनाशश् चौर्यलोलुपः ॥ [बृहन्नारदप्]  
  
  
------  
  
------  
  
  
  
[५९।१]     तत्रापश्यद् द्विजवरं शान्तं तत्त्वार्थकोविदम् ।  
[५९।२]     परिचर्यापरं विष्णोर् उदङ्कं तपसां निधिम् ॥  [बृहन्नारदप्]  
[५९।३]     एकान्तिनं दयालुञ् च निस्स्पृहं ध्यानलोलुपम् ।  
[५९।४]     दृष्ट्वा तं लुब्धको मेने स्वकार्यस्यान्तरायिनम् ॥ [बृहन्नारदप्]  
[५९।५]     देवस्य द्रव्यजातन् तु समादातुमना निशि ॥"  [बृहन्नारदप्]  
[५९।६-७]     इत्यादिनापृथगालयार्चकसद्भावादिकं उक्त्वा स्वकार्यान्तराय भूतार्चकहिंसायां प्रवृत्तस्य तस्य मरणम् अपि प्रतिपाद्य।  
  
     [विष्णुपादोदकमाहात्म्यम्]  
  
[५९।८]     "उदङ्कः पतितं प्रेक्ष्य लुब्धकन्तु दयापरः ।  
[५९।९]     विष्णुपादोदकेनैनम् अभ्यषिञ् चन्महामुनिः ॥  
[५९।१०]     हरिपादोदकस् पर्शाल् लुब्धको वीतकल्मषः ।  
[५९।११]     दिव्यं विमानमारुह्य मुनिम् एनम् अथाब्रवीत् ॥"  
[५९।१२] इति भगवत्पादोदकमाहात्म्यं च प्रतिपादितम्।  
[५९।१३] तत्रैव - यज्ञध्वजवीतिहोत्रसंवादे:  
  
     [आलये दीपस्थापनादेः फलम्]  
  
[५९।१४]     "स कदाचित् तु कामान्धो रन्तुकामः परस्त्रियम् ।  
[५९।१५]     शून्यं पूजादिभिर् विष्णोर् मन्दिरं प्राप्तवान् निशि ॥  
[५९।१६]     तत्र कामोपभोगार्थं शयितुं तेन कामिना ।  
[५९।१७]     स्ववस्त्रप्रान्ततो ब्रह्मन् कृतं तद्देशमार्जनम् ॥  
[५९।१८]     यावन्तः पांसुकणिकाः तेन सम्मार्जितास् तदा ।  
[५९।१९]     तावज् जन्मकृतं पापं तदैव क्षयम् आगतम् ॥  
[५९।२०]     प्रदीपः स्थापितस् तत्र सुरतार्थं द्विजोत्तम ।  
[५९।२१]     तेनापि तस्य दुष्कर्म निश्शेषं क्षयम् आगतम् ॥  
[५९।२२]     अवशेनापि यत्कर्म कृत्वेमां सिद्धिम् आगतः ।  
[५९।२३]     भक्तिमद्भिः प्रशान्तैश् च किं पुनस् सम्यगर्चनात् ॥  
  
  
  
     [आलयप्रदक्षिणफलम्]  
  
[६०।१]     तस्माच् छ्रुणुत विप्रेन्द्राः देवो नारायणो ऽव्ययः ।  
[६०।२]     ज्ञानतो ऽज्ञानतो वापि पूजकानां विमुक्तिदः ॥"  
[६०।३]     तथा तत्रैव - इन्द्रसुधर्मसंवादे:  
[६०।४]     "अहमासं पुरा शक्र गृध्रः पापावशेषतः ।  
[६०।५]     स्थितश् च भूमिभागे वै अमेध्यामिषभोजनः ॥  
[६०।६]     एकदाहं विष्णुगृहे प्राकारे संस्थितः प्रभोः ।  
[६०।७]     पतितो व्याधशस्त्रेण सायं विष्णुगृहं गते ॥  
[६०।८]     मयि कण्ठगतप्राणे कश्चित् श्वा मांसलोलुपः ।  
[६०।९]     जग्रह मां स्ववक्त्रेण श्वभिर् अन्यैर् अभिद्रुतः ॥  
[६०।१०]     गतः प्रदक्षिणाकारं विष्णोस् तन्मन्दिरं प्रभोः ।  
[६०।११]     तेनैव तुष्टिम् आपन्नः अन्तरात्मा जगन्मयः ॥  
[६०।१२]     मम चापि शुनश् चापि दत्तवान् परमं पदम् ।  
[६०।१३]     प्रदक्षिणाकारतबिस् हिएर् नोछ् तेलुगु वेर्ग्लेइछेन्या गतस्य सदृशं फलम् ॥  
[६०।१४]     सम्प्राप्तं तु मया शक्र किं पुनस् सम्यग् अर्चनात् ।  
[६०।१५]     ये ऽर्चयन्ति सदा भक्त्या नारायणम् अनामयम् ।  
[६०।१६]     तान् अर्चयन्ति विबुधा ब्रह्माद्या देवतागणाः ॥" इति  
  
     [अमेध्यानि पञ्च]  
  
[६०।१७]     एवम् आश्वमेधिके: "लोके त्रीण्य् अपवित्राणि पञ्चामेध्यानि भारत ।  [म्भ् १३, अप्प्। ४।३२४९]  
[६०।१८]     श्वा च शूद्रश् श्वपाकश् च त्र्यपवित्राणि पाण्डव । [म्भ् १३, अप्प्। ४।३२५०]  
[६०।१९]     देवलः कुक्कुटो यूपः उदक्या वृषलीपतिः ॥" [म्भ् १३, अप्प्। ४।३२५१]  
[६०।२०]     पञ्चमेध्यानि इति।  
  
     [भगवत्पूजाद्यनधिकारिणः]  
  
[६०।२१]     श्रीवैखानसे: "सूतादिप्रतिलोमाश् च पाषण्डाः पतितास् तथा ।  
[६०।२२]     नास्तिका भिन्नमर्यादास् तथा वेदविदूषकाः ॥  
[६०।२३]     पापरोगयुताश् चैव तथैव गुरुनिन्दका ।  
[६०।२४]     अर्चनं देवदेवस्य हविर्दानञ् च वीक्षितुम् ।  
  
  
  
  
  
[६१।१]     नार्हन्ति तस्मात् कुर्वीत द्वारं यवनिकावृतम् ॥"  
[६१।२-३]     इति प्रतिपादनात् भगवदर्चनदर्शनादिषु योग्यतारहितानां निकृष्टानां (देवलकानां) औत्कृष्ट्यं न सम्भवति।  
  
     [अद्वारकभगवद्याजिनाम् उत्कृष्टत्वम्]  
  
[६१।४-६]     श्रुतिस्मृतिपुराणादिषूक्तप्रकारेण कल्पसूत्रे येषाम् अद्वारकभगवद्यजनाधिकारो विधीयते ते उत्कृष्टा ज्ञेयाः। यथा श्रुतिः: "यथा क्रतुर् अस्मिन् लोके भवति तथेतः प्रेत्य भवति" इति।  
[६१।७]     स्मृतिश् च: "वेदोक्तेनैव भार्गेण सर्वभूतहृदि स्थितम् ।  
[६१।८]     माम् अर्चयन्ति ये भक्तास् सायुज्यं यान्ति ते मम ॥  
[६१।९]     तस्माद् यावज् जनो जीवेत् तावत् सम्पूजयेद् धरिम् ।  
[६१।१०]     पापैर् न लिप्यते मर्त्यो हरिमन्दिरम् आप्नुयात् ॥  
[६१।११]     जगत् पवित्रास् ते नित्यं विष्णुम् अभ्यर्चयन्ति ये ।  
[६१।१२]     दुर्वृत्ता वा सुवृत्ता वा पूजनीया विशेषतः ॥"  
  
     [वैखानसानां भगवत्प्रीतिपात्रत्वम्]  
  
[६१।१३-१६]     व्यासेनपि आनुशासनिके (९०। अध्याये) पात्रकथनावसरे देवलकानाम् अपात्रतां सत्कर्मनिष्ठानां पात्रताञ् च प्रतिपाद्य स्ववचनदृढीकरणार्थं "वैखानसा वा ऋषय इन्द्रस्य प्रिया आसन्" इति भगवत्प्रीतिविषयाणां वैखानसानां वचनम् अपि श्रूयते इति प्रतिपादितम्। यथा:  
[६१।१७]     "ऋषीणां समयं नित्यं ये रक्षन्ति युधिष्ठिर ।  
[६१।१८]     निश्चिताः सर्वधर्मज्ञास् तान् देवा ब्राह्मणान् विदुः   ॥ [म्ब्।ह् १३।९।४२]  
[६१।१९]     स्वाध्यायनिष्ठा ऋषयो ज्ञाननिष्ठास् तथैव च ।  
[६१।२०]     तपोनिष्ठाश् च बोद्धव्याः कर्मनिष्ठाश् च भारत ॥  [म्भ् १३।९।४३]  
[६१।२१]     कव्यानि ज्ञाननिष्ठेभ्यः प्रतिष्ठाप्यानि भारत ।  
[६१।२२]     तत्र ये ब्राह्मणान् के चिन् न च निन्दन्ति ते वराः ॥ [म्भ् १३।९।४४]  
[६१।२३]     ये तु निन्दन्ति जल्पेषु न ताञ् श्राद्धेषु भोजयेत् ।  
[६१।२४]     ब्राह्मणा निन्दिता राजन् हन्युस् त्रिपुरुषं कुलम् ॥ [म्भ् १३।९।४५]  
  
  
  
  
  
[६२।१]     वैखानसानां वचनम् ऋषीणां श्रूयते नृप ।  
[६२।२]     दूराद् एव परीक्षेत ब्राह्मणान् वेदपारगान् ।  
[६२।३]     प्रियो वा यदि वा द्वेष्यः तेषु तच् छ्राद्धम् आवपेत् ॥ [म्भ् १३।९।४६]  
[६२।४]     यः सहस्रं सहस्राणां भोजयेद् अनृचां नरः ।  
[६२।५]     एकस् तान् मन्त्रवित् पूतः सर्वान् अर्हति भारत ॥" [म्भ् १३।९।४७]  
  
     [अष्टाक्षरादिमन्त्रजपनिष्ठानां महिमा]  
  
[६२।६-७]     एवं अष्टाक्षर द्वादशाक्षर पुरुषसूक्तादिमन्त्रजपनिष्ठानां दर्शनेन ब्रह्महा ऽपि शुद्ध्यतीति पुराणोक्तम्। यथा:  
[६२।८]     पद्मपुराणे: "साङ्गं समन्त्रं सन्यासं सर्षिच्छन्दोधिदैवतम् ।  
[६२।९]     सदीक्षाविधि सध्यानं सयन्त्रं द्वादशाक्षरम्   ॥ [पद्म।प् ]  
[६२।१०]     साष्टाक्षरञ् च मन्त्रेशं ये जपन्ति नरोत्तमाः ।  
[६२।११]     तान् दृष्ट्वा ब्रह्महा शुद्ध्येत् किं पुनर् वैष्णवस् स्वयम् ॥" इति  [पद्मप् ]  
[६२।१२-१४]     श्रुयते ऽपि। "यो ह वै नारायणस्याष्टाक्षरं पदम् अध्येति अनुपब्रवस् सर्वम् आयुर् एति विन्दते प्राजापत्यं रायस्पोषं गौपत्यं ततो ऽमृतत्वम् अश्नुते ततो ऽमृतत्वम् अश्नुत इति"।  
[६२।१५]     श्रीपाञ्चरात्रे कपिञ्जलसंहितायाम्:  
[६२।१६]     "याजनाध्यापनयुतः शिष्यानुग्रहकारकः ।  
[६२।१७]     आचार्य इति विज्ञेयो मन्त्रतन्त्रपरायणः ॥ [कपिञ्जलस्]  
[६२।१८]     आश्रमे वा वने वा ऽपि स वैखानस उच्यते ।  
[६२।१९]     ग्राम्यधर्माणि सर्वाणि वर्जयेद् वनवासकः ॥" इति। [कपिञ्जलस्]  
[६२।२०]     यमस्मृतौ: "यो ऽनुचानं द्विजं मर्त्यो हतवान् अर्थलोभतः ।  
[६२।२१]     स वदेत् पौरुषं सूक्तं जलस्थश् चिन्तयेद् धरिम् ॥"  
[६२।२२-२४]     इति केवलाष्टाक्षरमन्त्रजपनिष्ठानाम् अप्य् एवं विधाः प्रभावाः श्रूयन्त इति चेत् श्रुतिस्मृतिविहितैस् तैर् एव मन्त्रैः अद्वारकभगवदर्चने मुख्यादिकारिणां वैखानसानां कैमुतिकन्यायसिद्धम् औत्कृष्ट्यं केनापोदितुं शक्यम्।  
  
  
  
  
  
     [देवलकनिरूपणम्]  
[६३।१-३]     किञ्च - यथा वैखानसानाम् उत्पत्त्यादिकं श्रुतिस्मृतिपुराणादिषु विशेषेण प्रतिपादितं तथा इतरेषां विशेषेण प्रतिपादितञ् चेत् तदा वैखानससाम्यम् इतरेषां स्यात्। तथा न दृश्यते हि।  
[६३।४]     अथ वस्तुतो देवलका निरूप्यन्ते।  
[६३।५]     वैखानसे: "अवैखानसविप्रो यः पूजयेद् आलये हरिम् ।  
[६३।६]     स वै देवलको नाम हव्यकव्यबहिष्कृतः ॥  
[६३।७]     वैखानसकुले जातः पाञ्चरात्रेण दीक्षितः ।  
[६३।८]     न दीक्षितो न सञ्जातो (?) लोभान् मोहान् मदर्चनम् ।  
[६३।९]     कुर्याच् चेत् तु विशेषेण भवेद् देवलकस् तो सः ॥"  
  
     [देवलकत्रैविद्यम्]  
  
[६३।१०]     पाञ्चरात्रे सङ्कर्षणसंहितायाम्: "कर्मदेवलकाः केचित् कल्पदेवलकाः परे ।  
[६३।११]     शुद्धदेवलकाश् चान्ये त्रिधा देवलकाः स्मृताः   ॥ [सङ्कर्षणसंहिता।]  
  
     [कर्मदेवलकलक्षणम्]  
  
[६३।१२]     अर्थार्थी कालनिर्देशी यो देवं पूजयेत् स हि ।  
[६३।१३]     कर्मदेवलको नाम सर्वकर्मबहिष्कृतः   ॥ [सङ्कर्षणसंहिता।]  
[६३।१४]     पाञ्चरात्रविधानज्ञो दीक्षाविरहितो ऽर्चकः ।  
[६३।१५]     चतुर्वेदाधिकारो ऽपि कल्पदेवलकः स्मृतः   ॥ [सङ्कर्षणसंहिता।]  
[६३।१६]     आगमोक्तविधानज्ञो भद्रकाल्युपजीवकः ।  
[६३।१७]     शुद्धदेवलकः प्रोक्तः सर्वकर्मबहिष्कृतः   ॥ [सङ्कर्षणसंहिता।]  
[६३।१८]     आर्षोक्तेन विधानेन देवलत्वं न विद्यते ।  
[६३।१९]     तस्मात् सर्वप्रयत्नेन वैदिकेनैव पूजयेत् ॥" इति [सङ्कर्षणसंहिता]  
[६३।२०]     शिवशेखरतन्त्रे - रुद्रः:  
[६३।२१]     "अथ देवलकान् वक्ष्ये शृणु देवि समाहिता ।  
[६३।२२]     कर्मदेवलकाः केचित् कल्पदेवलकाः परे ॥  [शिवशेखरतन्त्र]  
[६३।२३]     शुद्धदेवलकास् त्व् अन्ये त्रिधा देवलकास्मृताः ।  
[६३।२४]     अन्यसूत्रोक्तमार्गेण यस् संवत्सरपूजकः ॥    
  
  
  
  
  
     [शिवशेखरतन्त्र]  
  
     [कल्पदेवलकलक्षणम्]  
  
[६४।१]     अदीक्षितः स्वयं तन्त्रे कर्मदेवलकस् तु सः ।  
[६४।२]     अनेनैव प्रकारेण वत्सरत्र्यपूजकः ।  
[६४।३]     कल्पदेवलकः प्रोक्तः स वै शैलसुते ध्रुवम् ॥  [शिवशेखरतन्त्र]  
  
     [शुद्धदेवलकलक्षणम्]  
  
[६४।४]     अननुज्ञातम् आचार्यात् आगमं शुश्रुवे च यः ।  
[६४।५]     शीलतः तस्य शिष्यश् च शुद्धदेवलकाव् उभौ ॥ [शिवशेखरतन्त्र]  
  
     [त्रिविधस्यापि देवलकत्वस्य रुद्रादिविषयकता]  
  
[६४।६]     त्रिधा देवलकत्वं तु न विष्णुविषये क्वचित् ।  
[६४।७]     रुद्रकाल्यादिविषयम् एतद् आगमसम्मतम् ॥" इति  [शिवशेखरतन्त्र]  
[६४।८]     स्मृत्यन्तरे: "शर्वं सूर्यं तथा चन्द्रं दुर्गादी रुद्रदेवताः ।  
[६४।९]     यो ऽर्चयेत् पणपूर्वं सः सद्यः पतति मानवः ॥  
[६४।१०]     दुर्गा च भद्रकाली च बुद्धश् च क्षेत्रपालकः ।  
[६४।११]     पञ्चपूजा च इत्य् एते पञ्चदेवलकाः स्मृताः ॥  
[६४।१२]     आदित्यम् अम्बिकां विष्णुं गणनाथं महेश्वरम् ।  
[६४।१३]     गृहे पूजा च इत्य् एते पञ्चदेवलकाः स्मृताः (?) ॥" इति  
[६४।१४]     विष्णुधर्मोत्तरे: "चण्डिकायाश् च दुर्गाया ज्येष्टाया भैरवस्य च ।  
[६४।१५]     रुद्रस्य पूजका ये वै ते वै देवलकाः स्मृताः ॥" इति  [विष्णुधर्मोत्तरप् ]  
[६४।१६]     विष्णु: "देवार्चनपरो यो ऽपि परार्थं वित्तकाङ्क्षया ।  
[६४।१७]     चतुर्वेदधरो विप्रः स चण्डालसमो भवेद् ॥" इति [विष्णुप् ]  
[६४।१८-१९]     एवम् एभिर् वचनैः शास्त्राननुमतमार्गेण पूजकानां देवतान्तरपूजकानाम् एव च देवलकत्वं सिद्ध्यतीति स्फुटम् अवगम्यते।  
[६४।२०]     किञ्च: "वृषो धर्मस् समाख्यतः तस्य यः कुरुते लयम् ।  
[६४।२१]     वृषलं तं विदुर् देवा निकृष्टं श्वपचाद् अपि ॥"  
  
  
  
  
  
     [देवलकशब्दनिर्वचनम्]  
  
[६४।२२-६५।२]      इति वृषलशब्दो यथा वेदशास्त्रोक्तमार्गलयकारके व्युत्पादितः, तथा देवलक्शब्दो ऽपि "दिव् क्रीडाविजिगीषाव्यवहारद्युतिस्तुतिमोदमदस्वप्नकान्तिगतिष्व्" इति धात्वर्थानुसारेण गत्यपरपर्यायमार्गार्थकदिव्धातुघटितस्सन् वेदोक्तमार्गलयप्रापके व्युत्पादयितुं शक्यते इति तत्प्रतीपेषु वेदमार्गप्रतिष्ठापकेषु वैखानसेषु न सर्वात्मना प्रवर्तते। तथा च:  
[६५।३]     हारीतः: "वैखानसास् तु ये विप्रा हरिपूजनतत्पराः ।  
[६५।४]     न ते देवलकाः प्रोक्ता विष्णुपादाब्जसंश्रयात् ॥" इति  [वृद्धहारीत ८।७८]  
  
     [वैखानसानं देवलकशब्दवाच्यत्वाभावः]  
  
[६५।५]     स्मृत्यर्थसारे: अत्रि: "वैदिकेनैव विधिना दम्भलोभविवर्जितः ।  
[६५।६]     पूजयेद् भक्तितो विष्णुं स हि देवलको न वै ॥" इति  
[६५।७-८]     अन्यथा श्रुत्युक्तमार्गेणालयार्चकानाम् अपि देवलकत्वे तादृशालयार्चनप्रतिपादकानां श्रुतिस्मृतिपुराणादिवचनानां व्यर्थता स्यात्।  
[६५।९-१०]     ननु - अज्ञानतः कृतम् अपि भगवदाराधनम् अपवर्गप्रदञ् चेत्। विना शास्त्रं अनधिकारिणापि कृतं ततपवर्गप्रदं किं न स्याद् इति चेत्। न। भगवदाज्ञाभङ्गापत्तेः।  
[६५।११]     यथोक्तं भगवता: "यश् शास्त्रविधिम् उत्सृज्य वर्तते कामकारतः ।  
[६५।१२]     न स सिद्धिम् अवाप्नोति न सुखं न परां गतिम् ॥" इति  [म्भ् ६।३८।२३]  
[६५।१३]     "श्रुतिस्मृती ममैवाज्ञा यस् ताम् उल्लङ्घ्य वर्तते ।  
[६५।१४]     आज्ञाच्छेदी मम द्रोही मद्भक्तो ऽपि न वैष्णवः ॥" इति  
[६५।१५]     "मम चापि प्रियं विष्णोर् देवदेवस्य शार्ङ्गिणः ।  
[६५।१६]     मानुषो वैदिकाचारं मनसा ऽपि न लङ्घयेत् ॥" इति  
[६५।१७-१८]     अतः अनधिकारिणा कृतं शास्त्रासम्मतम् इति तन्त्रोक्तप्रकारेण कृतम् अपि तत् नापवर्गप्रदम्।  
[६५।१९]     ननु: "ब्राह्मणैः क्षत्रियैः वैश्यैः शूद्रैश् च कृतलक्षणैः ।  
[६५।२०]     अर्चनीयश् च सेव्यश् च पूजनीयश् च माधवः ।  
[६५।२१]     सात्त्वतं विधिम् आस्थाय गीतः सङ्गर्षणेन यः ॥"  
  
     [तन्त्रानुसारिपूजायाः अपवर्गप्रदत्वाभावः]  
  
[६५।२२-२४]     इति शूद्रादीनाम् अपि पाञ्चरात्रोक्तमार्गेणार्चने अधिकारे सिद्धे कथं तान्त्रिकोक्तप्रकारेणार्चनं कुर्वतः ब्राह्मणादेः (अनधिकारिणः) तत् अपवर्गप्रदं न भवतीत्य् उच्यत इति चेद् उच्यते।  
  
  
  
  
     [चतुर्विधतन्त्रेषु एकत्र दीक्षितस्य तन्त्रान्तरे ऽनधिकारः]  
  
[६६।१]     "प्रथमं मन्त्रसिद्धान्तं द्वितीयञ् चागमाह्वयम् । [पाद्मस् चर्यापाद १९।११२च्द्]  
[६६।२]     तृतीयं तन्त्रसिद्धान्तं तन्त्रान्तरमतः परम् ॥"  [पाद्मस् चर्यापाद १९।११३अब्]  
[६६।३]     इति चतुर्विधेषु सिद्धान्तेषु  
[६६।४]     "एकत्र दीक्षितस् तन्त्रे सिद्धान्ते वा द्विजोत्तम ।  
[६६।५]     क्रियां न कुर्याद् अन्यत्र कर्षणादि चतुर्मुख   ॥ [पाद्म।स् चर्यापाद १९।१३१]  
[६६।६]     आचार्यकम् अथार्त्विज्यं पूजाञ् च मधुविद्विषः ।  
[६६।७]     मन्त्रे देवे च सिद्धान्ते तद् एवास्य हि युज्यते ॥" [पाद्मस् चर्यापाद १९।१३२]  
[६६।८]     इति चतुर्विधतन्त्रेषु एकत्र दीक्षितस्य तन्त्रान्तरे प्रवेशयोग्यताभावस्य प्रतिपादनात्।  
[६६।९]     "एकगोत्रसमुत्पन्नं पञ्चगोत्रं पृथक् पृथक् । इत्य् आरभ्य  
[६६।१०]     सूत्रं कात्यायनं शाखां याजुषं शुक्लम् एव च ॥  
[६६।११]     औपगायनशाण्डिल्यौ भारद्वाजो ऽथ गौतमः ।  
[६६।१२]     मौञ्जायनिस् तु पञ्चैते पाञ्चरात्राधिकारिणः ॥"  
[६६।१३]     इत्य् अधिकारिभेदस्य विधीयमानत्वात्।  
  
     [आपस्तम्बादिसूत्रसंस्कृतस्य पाञ्चरात्रोक्तसंस्कारयोग्यताभावः]  
  
[६६।१४]     "चतुर्णाम् अपि वर्णानाम् इतरेषाञ् च तद्भुवाम् ।  
[६६।१५]     दीक्षा समैव सर्वेषाम् आचारस् तन्त्रवर्त्मना ॥"  [पाद्मस् चर्यापाद २१।५५]  
  
     [तन्त्रोक्तप्रकारेण दीक्षितानाम् एव तन्त्रोक्तार्चनायाम् अधिकारः]  
  
[६६।१६-१८]     इत्यापस्तम्बादिसूत्रैः संस्कृतस्य पाञ्चरात्रोक्तमार्गेण निषेकादिसंस्कारयोग्यताभवकथनात्। तान्त्रिकोक्तप्रकारेण दीक्षितानाम् एव तन्त्रोक्तार्चनायाम् अधिकारित्व सम्भवात्।  
  
     [परधर्मानुष्ठातुः पतितत्वादि]  
  
[६६।१९]     "स्वसूत्रे वर्तमाने तु परसूत्रेण वर्तते ।  
[६६।२०]     अप्रमाणम् ऋषिं कृत्वा सो ऽन्धे तमसि मज्जति ॥"  
[६६।२१]     "स्वकीयधर्मम् उत्सृज्य परधर्मं य आश्रयेत् ।  
[६६।२२]     पतितस् स भवेद् आशु सद्य एव न संशयः ॥"  
[६६।२३]     "स्वसूत्रस्य परित्यागात् परसूत्रसमाश्रयात् ।  
[६६।२४]     सद्यः पतति वै विप्रो न वेदस्य समाश्रये ॥"  
  
  
  
  
  
  
[६७।१]     "शाखां शिखां तथा पुण्ड्रं समयाचारम् एव च ।  
[६७।२]     पूर्वैर् आचरितं कुर्याद् अन्यथा पतितो भवेत् ॥"  
[६७।३]     "यस् स्वशाखां परित्यज्य परशाखासु वर्तते ।  
[६७।४]     शाखारण्डस् स विज्ञेयस् सर्वकर्मबहिष्कृतः ॥"  [आस् ४।५९]  
[६७।५]     "यस् स्वधर्मं परित्यज्य परधर्मं निषेवते ।  
[६७।६]     पाषण्डिनं तम् आहुर् वै निकृष्टं श्वपचाद् अपि ॥" इति।  
[६७।७]     भगवान्: "श्रेयान् स्वधर्मो विगुणः परधर्मात् स्वनुष्ठितात् ।  
[६७।८]     स्वधर्मे निधनं श्रेयः परधर्मो भयावहः ॥" इति।  [म्भ् ६।२५।३५]  
[६७।९]     व्यास: "स्वधर्मं यस् समुत्सृज्य परधर्मं समाश्रयेत् ।  
[६७।१०]     अनापदि स विद्वद्भिः पतितः परिकीर्तितः ॥"  
[६७।११-१२]     इत्यादिभिश् च वचनैः परधर्मानुष्ठातुः पतितत्वादिस्मरणाच् च अन्यसूत्रोक्तप्रकारेण तान्त्रिकोक्तेन मार्गेण वा बाह्मणादिभिर् अपि अनधिकारिभिः भगवदाराधनं कर्तुं न शक्यते।  
  
     [शूद्रस्य पूजायाम् अनधिकारः]  
  
[६७।१३]     तर्हि "ब्राह्मणैः क्षत्रियैर् वैश्यैः" इत्यादि भारतवचनस्य का गतिर् इति चेत् - उच्यते।  
[६७।१४]     माधवाः: मुख्यत्वेन अद्वारकभगवद्यजनाधिकारित्वेन निरूपितैः ब्राह्मणैः पूजनीयः।  
[६७।१५-१६]     इतरैः क्षत्रियैर् वैश्यैश् चार्चनीयः। शूद्रैः स्त्रीभिश् च यथार्हम् इज्यस् सेव्यश् च इति तस्य वचनस्यार्थः।  
[६७।१७]     "॥। शूद्रैः स्त्रीभिस् तथेतरैः ।  
[६७।१८]     यथार्हम् इज्यस् सेव्यश् च नित्यं सर्वेश्वरो हरिः ॥"  
[६७।१९-२२]     इति भारद्वाजवचनात् "अर्घ्यान्तम् अर्चनं प्रोक्तं हविरन्तञ् च पूजनम् ॥" इत्य् अर्चनपूजनयोः भिन्नार्थकत्वप्रतिपादनात्, सर्वैर् एकरीत्या पूजने ऽभिमते एकपदस्यैव पर्याप्तत्वात् इतरयोः पदयोर् वैयर्थ्यापाताच् च। अन्यथा शूद्रस्यापि पूजार्चनादिष्व् अधिकाराङ्गीकारे श्रुतिस्मृतिसूत्रपुराणादिविरोधो भवेत्।  
[६७।२३-२५]     शूद्रस्यानधिकारप्रतिपादकानि वचनानि चैतानि। श्रुति "तस्माच् छूद्रो यज्ञे ऽनवकॢप्तः। स हि देवता अन्वसृजत तस्माच् छूद्रो बहुपशुर् अयज्ञीयो दैव" इति।  
  
  
  
  
  
[६८।१]     स्मृति: "जपस् तपस् तीर्थसेवा प्रव्रज्या मन्त्रसाधनम् ।  
[६८।२]     देवताराधनञ् चैव स्त्रीशूद्रपतितानि षट् ॥" इति  
  
     [शूद्रस्यद्विजशुश्रूषैव धर्मः]  
  
[६८।३]     श्रीभागवते: "शुश्रूषणं द्विजगवां देवानाञ् चाप्य् अमायया ।  
[६८।४]     तत्र लब्धेन सन्तोषः शूद्रप्रकृतयस् त्व् इमाः ॥" इति [भागवतप् ११।१७।१९]  
[६८।५]     मनौ: "ब्राह्मणस्य तपो ज्ञानं तपः क्षत्रस्य रक्षणम् ।  
[६८।६]     वैश्यस्य तु तपो वार्ता तपश् शूद्रस्य सेवनम् ॥" इति [मनुध्श् ११।२३५]  
[६८।७]     अन्यत्र: "यदि शूद्रस् तपः कुर्याद् वेददृष्टेन वर्त्मना ।  
[६८।८]     इह चास्य परिक्लेशः प्रेत्य चास्याशुभा गतिः ॥" इति।  
[६८।९-११]     किमर्थं शूद्रस्य द्विजशुश्रूषा सर्वदा अभिहितेति चेत् - उच्यते। जन्मान्तरीयकर्मवशात् जननकाले ऽपि तमोगुणैर् अभिभूतस्य तस्य शूद्रस्य तमोनिरसनार्थं द्विजशुश्रूषणं ब्रह्मणा प्रयुक्तम्।  
[६८।१२]     आश्वमेधिके: "उदिते सवितर् यस्य क्रियायुक्तस्य धीमतः । [म्भ् १४, अप्प्। ४।१६९०]  
[६८।१३]     चतुर्वेदधरस्यापि देहे षड्वृषलाः स्थिताः ॥ [म्भ् १४, अप्प्। ४।१६९१]  
[६८।१४]     क्षत्रिये सप्त विज्ञेया वैश्ये त्व् अष्टौ प्रकीर्तिताः । [म्भ् १४, अप्प्। ४।१६९२]  
[६८।१५]     नियताः पाण्डवश्रेष्ठ शूद्रे ऽष्टाविंशतिः खलु ॥" इत्य् आरभ्य [म्भ् १४, अप्प्। ४।१६९३]  
[६८।१६]     "रागद्वेषौ च मोहश् च पारुष्यञ् च नृशंसता । [म्भ् १४, अप्प्। ४।३३४०]  
[६८।१७]     शाठ्यञ् च दीर्घवैरञ् च अतिमानमनार्जवम् ॥ [म्भ् १४, अप्प्। ४।३३४१]  
[६८।१८]     अनृतञ् चापवादश् च पैशुन्यम् अतिलोभता । [म्भ् १४, अप्प्। ४।३३४२]  
[६८।१९]     हिंसा स्तेयं मृषावादो वञ्चना रोषलोभते ॥ [म्भ् १४, अप्प्। ४।३३४३]  
[६८।२०]     अबुद्धता च नास्तिक्यं भयम् आलस्यम् एव च । [म्भ् १४, अप्प्। ४।३३४४]  
[६८।२१]     अशौचञ् चाकृतज्ञत्वं दम्भता स्तम्भ एव च ॥ [म्भ् १४, अप्प्। ४।३३४५]  
[६८।२२]     निष्कृतेश् चाप्य् अविज्ञानं जनने शूद्रम् आविशन् । [म्भ् १४, अप्प्। ४।३३४६]  
[६८।२३]     दृष्ट्वा पितामहः शूद्रम् अभिभूतन् तु तामसैः ॥  [म्भ् १४, अप्प्। ४।३३४७]  
[६८।२४]     द्विजशुश्रूषणं धर्मं शूद्राणान् तु प्रयुक्तवान् । [म्भ् १४, अप्प्। ४।३३४८]  
[६८।२५]     नश्यन्ति तामसा भावाः शूद्रस्य द्विजभक्तितः ॥" इति। [म्भ् १४, अप्प्। ४।३३४९]  
  
  
  
  
  
  
     [वैखानसेतरसूत्रिणां भगवदाराधनप्रकारः]  
  
[६९।१]     अतः तमोगुणाभिभूतस्य शूद्रस्य भगवद्यजनाधिकारो नास्त्य् एव।  
[६९।२-७]     नन्व् एषां शौनकाद्युक्तप्रकारेण भगवदाराधने ऽधिकारो भवेद् इति चेत् - तद् असत्। तत्र अधिकारिविशेषप्रतिपादनाभवात्; सामान्येनोक्तत्वे ऽपि श्रुतिस्मृतिसूत्रपुराणमहाभारतवैखानसपाञ्चरात्रशैवशिल्पज्यौतिषादिषु अधिकारिणां विशिष्य प्रतिपादितत्वात् सर्वशाखाप्रत्ययन्यायेन सामान्यविशेषन्यायेन "मत्प्रकरणाधीतं सर्वं मदर्थम्" इति न्यायेन प्रकरणसाम्येन, उपास्य देवतैक्यात् गुणोपसंहारन्यायेन च शौनकादिभिर् उक्तार्चनाविधेर् अपि अत्रैव पर्यवसानं युक्तम्।  
[६९।८-९]      इतरसूत्रिणाम् कथम् इति चेत् - स्वाश्रमधर्माचरणेनैव भगवदाराधनफलम् सिद्ध्यति। यथोच्यते:  
[६९।१०]     स्मृतिषु: "बह्वल्पं वा स्वगृह्योक्तं यस्य कर्म प्रचोदितम् ।  
[६९।११]     तस्य तावति शास्त्रार्थे कृते सर्वं कृतं भवेत् ॥" इति  
[६९।१२]     श्रीविष्णुपुराणे: "वर्णाश्रमाचारवता पुरुषेण परः पुमान् ।  
[६९।१३]     विष्णुर् आराध्यते पन्था नान्यस् तत्तोषकारकः ॥"  [विष्णुप् २।८।९]  
[६९।१४]     तथान्यत्र: "वर्णाश्रमेषु ये धर्माः शास्त्रोक्ता मुनिसत्तम ।  
[६९।१५]     तेषु तिष्ठन् नरो विष्णुम् आराधयति नान्यथा ॥ [विष्णुप् ३।८।१९।१-२?]  
[६९।१६]     ये यजन्ति पितॄन् देवान् ब्राह्मणांश् च हुताशनम् ।  
[६९।१७]     सर्वभूतान्तरात्मानं विष्णुम् एव यजन्ति ते ॥" इति  
[६९।१८]     पुराणान्तरे: "अग्निकार्यं जपं स्नानं तपस् स्वाध्यायम् एव च ।  
[६९।१९]     तम् एवोद्दिश्य देवेशं कुरु नित्यम् अतन्द्रितः ॥  
[६९।२०]     प्रातर् उत्थाय विधिवत् स्नात्वा नित्यं समाहितः ।  
[६९।२१]     यजेत् कर्मभिस् तैस् तैः विष्णुं देवादिसञ्ज्ञितम् ॥"  
  
  
  
  
  
[७०।१]     शाण्डिल्य:"प्रकृत्तैश् च निवृत्तैश् च स्वर्गदैर् मोक्षदैर् अपि ।  
[७०।२]     आराध्यो भगवान् एव वेदधर्मैस् सनातनैः   ॥ [शाण्डिल्यस्मृति।]  
[७०।३]     स एव सर्वथोपास्यो नान्यस् संसारतारकः ।  
[७०।४]     उभाभ्यां ज्ञानकर्मभ्याम् आराध्यो भगवान् हरिः ॥" इति [शाण्डिल्यस्मृति]  
[७०।५]     शान्तिपर्वणि: "स्वयम्भूविहितो धर्मो यो यस्य हि नरेश्वर । [म्भ् १४, अप्प्। ४।२२२]  
[७०।६]     स तेन क्षपयेत् पापं सम्यग् आचरितेन हि ॥" इति [म्भ् १४, अप्प्। ४।२२३]  
[७०।७]     पाद्मे: "धर्मान् निजांश् च शास्त्रोक्तान् वर्णधर्मान् अशेषतः ।  
[७०।८]     पालयन्तीह ये वैश्या न ते यान्ति यमालयम् ॥" इति  [पद्मप् ]  
[७०।९]     स्मृत्यन्तरे: "श्रुतिस्मृतिसदाचारविहितं कर्म यस् सदा ।  
[७०।१०]     स्वस्वधर्मं प्रयत्नेन श्रेयो ऽर्थीह समाश्रयेत् ॥"  
[७०।११-१२]     "नान्यः पन्था विद्यते ऽयनाये" ऽति "ब्राह्मणा विविदशन्ति यज्ञेन दानेन तपसानाशकेन" इति च श्रुतिर् इमम् अर्थं द्रढयन्ति।  
[७०।१३-१५]     अतः अद्वारकभगवद्यजनाधिकारिभिः श्रीमद्वैखानससूत्रिभिस् साम्यं केषाञ्चिद् अपि नोपपद्यते इति कृतं पल्लवितेन। एतावता "अखिलजगत्कारणभूतेन विखनसा प्रणीतत्वात्" इति प्रथमो हेतुः निरूपितः।  
[७०।१६]     इति प्रथमहेतुनिरूपणम्  
  
  
  
  
  
[७१।१]     अथ द्वितीयहेतुनिरूपणम्  
[७१।२]     अथास्य वैखानससूत्रस्य सर्वसूत्राणाम् आदित्वं निरूप्यते। तथा हि:  
  
     [वैखानससूत्रस्य सर्वसूत्रापेक्षया आदित्वम्]  
  
[७१।३]     ब्रह्मकैवर्ते: " यथा मुनीनां विखना आदिभूत उदाहृतः ।  
[७१।४]     सूत्राणां तत्प्रणीतन् तु तथा श्रेष्टतमं स्मृतम् ॥" इति  [ब्रह्मकैवर्तप् ]  
[७१।५]     पुरातन्त्रे भृगु: "वेदानां व्यासनाद् अर्वाक् प्राग्रूपं मिलितन् तु यत् ।  
[७१।६]     तान् तु वैखानसीं शाखाम् इति वेदविदो विदुः ॥" इत्य् आरभ्य  [पुरातन्त्र]  
[७१।७]     "वैष्णवं सूत्रम् एतद् धि सर्वसिद्धिकरं परम् ।  
[७१।८]     आद्यत्वात् सर्वसूत्राणां वैष्णवत्वाच् च तत् तु वै ॥  [पुरातन्त्र]  
[७१।९]     मयानुवर्तितं तद्वत् काश्यपात्रिमरीचिभिः ॥" इति  [पुरातन्त्र]  
[७१।१०]     स्कान्दे च: "वैखानसीं महाशाखां स्वसूत्रे विनियुक्तवान् ।  
[७१।११]     पद्मभूः परमो धाता तस्मिन्न् आराधनत्रयम् ॥  
[७१।१२]     उक्तवान् निगमार्थानाम् आचारं प्रविभागशः ॥" इति  [स्कन्दप् ]  
  
     [आदौ चतुरश्रस्य रविमण्डलस्य कालान्तरे वर्तुलत्वम्]  
  
[७१।१३-१४]     सूत्रार्थपर्यालोचनयापि सर्वसूत्रादित्वम् अस्यावगम्यते। यथा -"मुख्याद् इन्द्रश् चाग्निश् चे" ति भगवन्मुखाद् अग्निसृष्टिः श्रूयते। तथा:  
[७१।१५]     आश्वमेधिके - भगवद्वचनम्:  
[७१।१६]     "प्रथमं मन्मुखात् सृष्टो लोकार्थे पचनः प्रभुः । [म्भ् १४, अप्प्। ४।२५७२]  
[७१।१७]     सृष्टमात्रो जगत्सर्वम् अत्तुम् ऐच्छत् पुरा खलु ॥ [म्भ् १४, अप्प्। ४।२५७३]  
[७१।१८]     ततः प्रशमितस् सो ऽयम् उपासीनो मया पुरा । [म्भ् १४, अप्प्। ४।२५७४]  
[७१।१९]     सततोपासनात् सो ऽयम् औपासन इति स्मृतः ॥" इति [म्भ् १४, अप्प्। ४।२५७५]  
[७१।२०-२१]     एवं परमपुरुषमुखाज् जातस्यौपासनाग्नेः कुण्डविधानादिकम् अत्रैव सूत्रे प्रतिपादितम्।  
[७१।२२-२४]     किञ् च नवग्रहमखे सवितृमण्डलस्य चतुरश्रत्वम् उच्यते "चतुरश्रं वृत्तम् इत्यादिना (सूत्रे)। आदौ चतुरश्रस्य सतो रविमण्डलस्य कालान्तरे वृत्तत्वकल्पनं प्रमाणैर् अवगम्यते। यथा:  
  
  
  
  
  
[७२।१]     विष्णुपुराणे: "तेजसश् शमनञ् चास्य विश्वकर्मा चकार ह ।  
[७२।२]     भ्रमिमारोप्य सूर्यन् तु तस्य तेजो ऽवशातनम्   ॥ [विष्णु।प् ]  
[७२।३]     कृतवान् अष्टमं भागं स व्यशातयद् अव्ययम् ।  
[७२।४]     यत्सूर्याद् वैष्णवं तेजश् शातितं विश्वकर्मणा   ॥ [विष्णु।प् ]  
[७२।५]     जाज्ज्वल्यमानम् अपतत् तद्भूमौ मुनिसत्तम ॥"इति [विष्णुप् ]  
[७२।६]     एवं च सूर्यसावर्णिकमन्वन्तरमारभ्य रविमण्डलस्य वृत्ताकारप्रतीतिः।  
[७२।७-८]     तद् अनुसारेण बोधायनादिभिः वृत्ताकारत्वं रविममण्डलस्योक्तम्। ततः पूर्वं चतुरश्रत्वम् व। तद् एवास्मिन् सूत्रे प्रतिपादितम्।  
[७२।९-१०]     एवं "वानप्रस्थो वैखानशास्त्रसमुदाचारो वैखानस" इति वैखानससूत्रम् अनुस्मृत्य तृतीयाश्रमधर्मान् बोधायनः प्रतिपादयति। [बौध्ध्स् २।६।११।१४]  
[७२।११-१७]     तथा आग्निवैश्यसूत्रे "अथातस् सूत्रगणनां व्याख्यास्यामः। बोधायनम् आपस्तम्बं सत्याषाठं द्राह्यायणम् आगस्त्यं शाकल्यम् आश्वलायनं शाम्भवीयं कात्यायनम् इति नवानि पूर्वसूत्राणि। वैखानसं शौनकीयं भारद्वाजम् आग्निवैश्यं जैमिनीयं  वाधूलं माध्यन्दिनं हिरण्यकेशीयं कौषीतकम् इति नवान्य् अपरसूत्राणि। एवम् अष्टादशसूत्राण्य् अष्टादशसूत्रकाराश् च। एतानि चतुर्वेदमूलानि। पूर्वसूत्राणि शारीराणि सामान्यानि भवन्ति। उत्तरसूत्राणि वैखानसादीनि विष्णुसम्बन्धीनि दैविकानी" ति वैखानससूत्रस्यादित्वं वैष्णवत्वञ् चोच्यते।  
[७२।१८-१९]     अस्य सूत्रस्याधिक्यं च "ये वैखानससूत्रेण संस्कृतास् द्विजातय" इत्यादिना पूर्वम् एव प्रतिपादितम्।  
[७२।२०-२१]     अतः सर्वसूत्राणाम् आदिर् इदं सूत्रम् इति सिद्धम्। ततः सर्वसूत्रोत्तमत्वञ् चास्योपपद्यते इति निरूपितो द्वितीयो हेतुः।  
[७२।२२]     इति द्वितीयहेतुनितूपणम्।  
  
  
  
  
  
     [तृतीयहेतुनिरूपणम्]  
  
     [वैखानससूत्रस्य श्रुतिमार्गानुसारित्वम्]  
  
[७३।१-३]     अथास्य श्रीवैखानससूत्रस्य सूत्रान्तरापेक्षया वैलक्षण्यापादकं प्रत्यक्षश्रुतिमूलकत्वम् अस्तीति ज्ञापयितुं "सर्वकर्मसु श्रुतिमार्गानुसारित्वाद्" इति तृतीयो हेतुर् निरूप्यते। तथा हि:  
  
     [शुद्धाचमनविधेः श्रौतत्वम्]  
  
[७३।४-९]     शुद्धाचमनविधौ "यत्त्रिर् आचामति तेन ऋचः प्रीणाति" इत्यादि श्रुत्यनुसारेण सूत्रे "ऋग्वेदः प्रीणात्व्" इत्यादिना शुद्धाचमनम् उक्तम्। ननु बोधायनेनापि शुद्धाचमनविधिर् उक्त इति चेत् सत्यम्। "आचमनविधिं व्याख्यास्यामः" इत्य् आरभ्य "गोकर्णबद्धहस्तेन त्रिर् आचमेत्, प्रथमं यत् पिबति तेन ऋग्वेदं प्रीणाति यद् द्वितीयं तेन यजुर्वेदं यत् तृतीयं तेन सामवेदं प्रीणाती"त्य् आचमनेन ऋग्वेदादीनां प्रीतिर् भवतीत्य् उक्तम्। न तु मन्त्रः।  
[७३।१०-११]     श्रुतिस्मृतिसूत्रविहितस्य सन्ध्योपासनस्य प्रधानभूतम् अर्घ्यप्रदानादिकम् अत्रैव प्रतिपादितम्। "प्रातस् सूर्यश् चेत्यादिनाचम्य आपो हिष्ठादिभिस् तिसृभिः प्रोक्ष्य  
[७३।१२]     गायत्र्या ऽपो ऽभिमन्त्र्य आदित्याभिमुखं विक्षिप्य प्रदक्षिणं करोति" इत्यादि।  
[७३।१३-१७]     बोधायनेनापि सन्ध्यावन्दनविधिर् उक्तः इति चेत् नैवम्। "अथातस् सन्ध्योपासनविधिं व्याख्यास्यामः। तीरं गत्वाप्रयतो ऽभिषिक्तः प्रयतो वा नाभिषिक्तः प्रक्षालिपादपाणिर् अप आचम्य सुरभिमत्या अब्लिङ्गाभिर् वारुणीभिः हिरण्यवर्णाभिः पावमानीभिः व्याहृतिभिर् अन्यैश् च पवित्रैर् आत्मानं प्रोक्ष्य प्रयतो भवति। अथाप्य् उदाहरन्ति।" [बौध्ध्स् २।४।७।१-३]  
[७३।१८]     "आपो ऽवगाहनं स्नानं विहितं सार्ववर्णिकम् ।  
[७३।१९]     मन्त्रवत्प्रोक्षणञ् चैव द्विजानाम् अवशिष्यते ॥" इति  [बौध्ध्स् २।४।७।३-२]  
[७३।२०-७४।३]      सर्वकर्मणाञ् चैवारम्भेषु प्राक्सन्ध्योपासनाकालाच् चैतेनैव पवित्रसमूहेनात्मानं प्रोक्ष्य प्रयतो भवति। अथाप्य् उदाहरन्ति। "दर्भेष्व् आसीनो दर्भान् धारयमाणः सोदकपाणिना प्रत्यङ्मुखः सावित्रीं सहस्रकृत्वः आवर्तयेत्। प्राणायामशो वा शतकृत्वः। त्रिभिश् च प्राणायामैः ततो (तान्तो) ब्रह्महृदयेन। वारुणीभ्यां रात्रिम् उपतिष्ठते।" इत्यादिना मार्जनादिकम् उक्तम्। प्रधानभूतम् अर्घ्यप्रदानादिकम् अनुक्तम्। [बौध्ध्स् २।४।७।४-९]  
  
  
  
  
  
     [श्रुत्युक्तो ब्रह्मयज्ञप्रकारः]   
  
     [ब्रह्मवरणपूर्वकसोमवरणम्]   
  
[७४।४-९]     ब्रह्मयज्ञः। तलवकारोपनिषदि "तस्या वा एष प्रथमः पादः ॐ भूस् तत्सवितुर् वरेण्यं ॐ भुवः भर्गो देवस्य धीमहि ॐ सुवः धियो यो नः प्रचोदयात् इति पच्छः, ॐ भूर् भुवस् तत्सवितुर् वरेण्यं भर्गो देवस्य धीमहि ॐ सुवः धियो यो नः प्रचोदयात् इत्य् अर्धचशः, ॐ भूर्भुवस्सुवस् तत्सवितुर् वरेण्यं भर्गो देवस्य धीमहि धियो यो नः प्रचोदयात् इति समस्ताञ् च सावित्रीं जप्त्वेति यथोदिष्टः, तथात्र सूत्रे ऽपि उक्तो ऽस्ति।  
[७४।१०-११]     आघारादिषु सर्वम् अपि श्रौतवत्। अत्र ब्रह्मवरणानन्तरं सोमवरणम् अप्य् उक्तम् अस्ति। "सोमो ऽस्माकं ब्राह्मणानां राजा - सोमराजानो ब्राह्मणा" इति।  
[७४।१२-१३]     "विष्णुश् च वै सोमश् च ब्रह्मव् आद्यम् अवदेतां ऽअहं ब्राह्मणानां प्रतिष्ठेऽति विष्णुर् अब्रवीत् ऽअहं प्रतिष्ठेऽति सोमः। तौ प्रजापतिं प्रश्नम् ऐतां सो ऽब्रवीत् प्रजापतिः  
[७४।१४]     ऽछन्दांसि विष्णुम् अधिगच्छन्ति, नक्षत्राणि सोमं। ताव् उभौ ब्रह्मण्याव्ऽ; इति सो ऽब्रवीत्।  
[७४।१५-१७]     पूजितौ पूजयन्तौ स्तुतौ स्तुन्वन्तौ प्रियौ प्रियवन्तौ ब्रह्मण्यौ ब्रह्मवित्तौ ब्राह्मणानां प्रतिष्ठातारौ भवत इति यन् मां ब्रह्मणा वक्ष्यन्ति यज्ञेषु सो ऽहम् इति विष्णुर् अब्रवीत्। तस्माद् विष्णुर् यज्ञो ब्राह्मणानां प्रतिष्ठा इति। विज्ञयते च।  
[७४।१८-२२]     "ब्राह्मणो वै छन्दांसी"त्य् एतस्मात् ब्राह्मणात् यन् मां ब्राह्मणा वक्ष्यन्ति नक्षत्रेषु तत्राहम् इति सो ऽब्रवीत्। तस्मात् ब्राह्मणानां सोमो राजेति तस्माद् विज्ञायते च ब्राह्मणे वा अष्टाविंशो नक्षत्राणां तस्य वचः पुण्यम् इति ताव् उभौ ब्रह्मण्यौ ब्रह्मवित्तौ ब्राह्मणानां प्रतिष्ठातारौ ब्राह्मणेषु प्रतिष्ठितौ य एवं ब्राह्मणपुरस्कृतानि कर्माणि करोति यज्ञस्य समृद्ध्या" इति च श्रुतिप्रसिद्धत्वात्।  
[७४।२३-२५]     एवम् अत्र शान्तिकपौष्टिकादिषु प्रधानकर्मत्वात् नवग्रहमखस्य पञ्चाग्निकुण्डविधानम् उक्तम्। "अथ ग्रहशान्तिं व्याख्यास्यामः। ग्रह्यायत्ता लोकयात्रा तस्माद् आत्मविरुद्धे प्राप्ते ग्रहान् सम्यक् पूजयती" ति।  
  
  
  
     [ग्रहशान्तेः प्राधान्यम्]  
  
[७५।१-८]     ग्रहशान्तेः कथं प्राधान्यम् इति चेद् उच्यते। "उद्यन्तम् अस्तंयन्तम् आदित्यम् अभिध्यायन् कुर्वन् ब्राह्मणो विद्वान् सकलं भद्रम् अश्नुते ऽसाव् आदित्यो ब्रह्मेति ब्रह्मैव सन् ब्रह्माप्य् एति य एवं वेद" इति "य एषो ऽन्तरादित्ये हिरण्मयः पुरुषो दृश्यते" इति "यो ऽसौ तपन्न् उदेति" इत्यादि "विष्णुशक्तेर् अवस्थानं सदादित्ये करोति च" इति "ध्येयस् सदा सवितृमण्डलमध्यवर्ती" त्यादिभिश् च वचनैः यत् प्रतिपादितं सवितृमण्डलमध्यवर्तिनो भगवतो नारायणस्य यजनं तद् एवेदम् इत्य् अभिप्रायेण सूत्रकारैर् अस्य ग्रहयज्ञस्य प्राधान्यम् उक्तम्। तथान्ते "अन्यथा महत्तरो दोषो भवती"त्य् अप्य् उक्तम्।  
[७५।९]     बोधायनश् च: "अथातो ग्रहातिथ्यबलिकर्मोपहारान् व्याख्यास्यामः"  
  
     [सवितृहोमः]  
  
[७५।१०]     अश्रद्धधानम् अशुचिम् अजपं त्यक्तमङ्गलम् ।  
[७५।११]     ग्रहा नयन्ति सुव्यक्तं पुरुषं यमसादनम् ॥  
[७५।१२]     ग्रहाणाम् उग्रचेष्टानां नक्षत्रपथचारिणाम् ।  
[७५।१३]     उपहारान् प्रवक्ष्यामि शान्त्यर्थन् तु यथाविधि ॥"  
  
     [विष्ण्वाराधनस्य श्रौतत्वम्]  
  
[७५।१४-१६]     मासि मास्य् ऋताव् ऋतौ चन्द्रग्रहे सूर्यग्रहे विषुवे ऽयने शुभाशुभे जन्मनक्षत्रे तद्ग्रहाणाम् आतिथ्यं संवत्सराद् अपि प्रयुञ्जानः सर्वान् कामान् अवाप्नोति" इति ग्रहशान्तिकालं निरूप्य।  
[७५।१७]     "ग्रहा गावो नरेन्द्राश् च ब्राह्मणाश् च विशेषतः ।  
[७५।१८]     पूजिताः पूजयन्त्य् एनं निर्दहन्त्य् अवमानिताः ॥"  
[७५।१९]     इत्य् अकरणे प्रत्यवायम् अपि दर्शितवान्।  
[७५।२०-२२]     तस्माद् एव सूत्रकारैः सूर्यचन्द्रौ विना लोकप्रवृत्त्य् असम्भवात् सूर्यप्रधानत्वाच् च ग्रहाणां सर्वकर्मणाम् आदौ ग्रहपुरस्कारम् उक्त्वा तत्र पञ्चाग्निकुण्डविधानम् उपदिश्य प्रधाने सभ्ये विष्णुरूपस्य सवितुः होमः "सभ्ये सवितुर्" इति प्रतिपादितः।  
[७५।२३-२४]     एवम् - "नारायण परं ब्रह्म" - "ब्रह्मैव भूतानां ज्येष्ठां तेन को ऽर्हति स्पर्धितुम्" - "अग्निर् वै देवानाम् अवमो विष्णुः परमः तदन्तरेण सर्वा अन्या देवताः"  
  
  
  
     [श्रुतिमूलकत्वे प्रामाण्यातिशयः]  
  
[७६।१]     इत्यादि श्रुत्यनुसारेण "तस्माद् गृहे परमं विष्णुं प्रतिष्ठाप्य सायम्प्रातर्होमान्ते ऽर्चयति"  
[७६।२-३]     इति नारायणपरत्वेन सूत्रान्तरेष्व् अनुक्तम् आराधनविधिम् उक्त्वा तत्र "स वा एष पुरुषः पञ्चधा पञ्चात्मा" इत्यादि श्रुत्यनुसारेण पञ्चमूर्तिविधानम् अप्य् उक्तम्।  
[७६।४-५]     आघारादिषु श्रौतवद् एवेति प्रत्यक्षसिद्धम् इति पूर्वम् एवोक्तम्। एवम् अन्यत्रापि द्रष्टव्यम्।  
[७६।६-७]     श्रुतिमार्गानुसारित्वे को विशेष इति चेत् - उच्यते। श्रुतिमूलत्वे हि प्रामाण्यातिशयसम्भवः। यथाह  
[७६।८]     मनु: "वेदः स्मृतिः सदाचारः स्वस्य च प्रियम् आत्मनः ।  
[७६।९]     एतच् चतुष्टयं प्राहुः साक्षाद् धर्मस्य लक्षणम् ॥  [मनुध्श् २।१२]  
[७६।१०]     सर्वं तु समवेक्ष्यैतद् अखिलं ज्ञानचक्षुषा ।  
[७६।११]     श्रुतिप्रामाण्यतो विद्वान् स्वधर्मे निविशेत वै ॥"  [मनुध्श् २।८]  
[७६।१२]     श्रीभारते: "वेदप्रणिहितो धर्मो ह्य् अधर्मस् तद्विपर्ययः ।  
[७६।१३]     वेदो नारायणस् साक्षात् स्वयम्भूर् इति शुश्रुमः ॥"  [म्भ् ]  
[७६।१४]     प्रचेता: "अमींआंस्या बहिश्शास्त्रा ये चान्ये वेदबर्जितः ।  
[७६।१५]     यत्तद्ब्रूयुर् न तत्कुर्याद् वेदाद् धर्मो विधीयते ॥"  
[७६।१६]     स्मृत्यन्तरे: "धर्मं जिज्ञासमानानां प्रमाणं प्रथमं श्रुतिः । [म्भ् १४ अप्प्। ४।२४९२]  
[७६।१७]     द्वितीयं धर्मशास्त्रान् तु तृतीयं लोकसङ्ग्रहः ॥" इति  [म्भ् १४ अप्प्। ४।२४९३]  
[७६।१८-२०]     एतावता सर्वकर्मसु श्रुतिमार्गानुसारित्व रूपः तृतीयो हेतुर् निरूपितो भवति। तथा च श्रुतिमार्गानुसारित्वाद् अस्य सूत्रस्य सर्वसूत्रोत्तमत्वं सिद्ध्यति इति निरूपितस् तृतीयो हेतुः।  
[७६।२१]     इति तृतीयहेतुनिरूपणम्।  
  
  
  
  
  
     [चतुर्थहेतुनिरूपणम्]  
     [वैखानससूत्रस्य समन्त्रकसर्वक्रियाप्रतिपादकत्वम्]   
  
[७७।१-२]     इदानीं तावत् वैखानससूत्रोक्तधर्मानुष्ठानेन अनन्तस्थिरफलप्राप्तिः सत्कुलीनत्वं फलभूयस्त्वम् अपि भवतीति ज्ञापयितुं "समन्त्रकसर्वक्रियाप्रतिपादकत्वाद्" इति चतुर्थो हेतु निरूप्यते। तद् यथा:  
[७७।४-१०]     अत्र सूत्र नित्यानुष्ठानविधौ "इन्द्रो ऽहम् उभाभ्याम्" इत्य् आरभ्य करप्रक्षालनादीनि समन्त्रकत्वेनोक्तानि। ब्रह्मयज्ञे "ऋतञ् च सत्यञ् चे" त्य् आदि विशेषः। पुण्याहे समन्त्रकत्वं स्पष्टम्। सूत्रान्तरेष्व् अनुक्तम् औपासनाग्निकुण्दविधानं प्रतिपादितम्। आघारविधौ समन्त्रकत्वं सिद्धम्। अन्तहोमे तथैव। नान्दीमुखपूर्वकोपनयनादिषु शारीरेषु संस्कारेषु समन्त्रकत्वं प्रत्यक्षम्। स्थालीपाकादिषु "पूर्ववद्" इत्य् अनेन पूर्वं विस्तरेण प्रतिपादितस्याघारविधेः प्रयोगसौकर्यार्थं सङ्क्षेपेण प्रतिपादनम्।  
  
     [अपरक्रियायाम् अपि समन्त्रकत्वम्]  
  
[७७।११-१५]     अपरक्रियायाम् अप्य् अस्ति समन्त्रकत्वम्। तत्र क्वचित् "तूष्णीम्" इत्य् उक्त्वत्वात् समन्त्रकत्वं नास्तीति स्वयम् एवाशङ्क्य प्रकारान्तरेण समन्त्रकत्वं प्रत्यपादयत्। तत्र तत्र क्वचित् मन्त्रयोग्यताभावे ऽपि विहितविशये सर्वत्र समन्त्रकत्वम् अस्तीत्य् अवगम्यते। सूत्रान्तरेषु विहितविशयेष्व् अपि समन्त्रकत्वानुक्तेः तेषां समन्त्रकसर्वक्रियात्वं नास्ति। तत्र अपरक्रियायाम् अपि सूत्रान्तरानपेक्षा दृश्यते।  
[७७।१६-१९]     बोधायनेन अग्निमुखादिषु परिधिपरिस्तरणादिक्षेपणम् तूष्णीम् एवोक्तम्। समन्त्रकत्वेन कर्मणाम् उक्तौ को विशेष इति चेत् - उच्यते। कर्मणां मन्त्रवत्त्वे हि वीर्यवत्तरत्वं कर्माराध्य भगवत्प्रीणनद्वारा अनन्तस्थिरफलप्राप्तिः सत्कुलीनत्वञ् च भवन्तीति स्मृतिपुराणादिष्व् अवगम्यते। यथा  
  
     [कर्मणाम् समन्त्रकत्वे वीर्यवत्तरत्वम्]  
  
[७७।२०-२२]     छान्दोग्ये: "यद् एव विद्यया करोति श्रद्धयोपनिषदा तद् एव वीर्यवत्तरं भवती"ति। तत्रैवं व्याख्यातम्। "मन्त्रप्रकाशितानि कर्माणि क्रियन्ते नामन्त्र कम् अस्ति कर्मे"ति।  
  
  
  
  
  
     [मन्त्रहीनकर्मनिन्दा]  
  
[७८।१]     आथर्वणे: "ऋग्यजुस्सामाख्या (?) मन्त्रेषु कर्माणि कवयो यान्य् अपश्यन्न् इति"  
[७८।२]     आरण्यपर्वणि: "व्रतोपनयनाभ्यां वा उपवासेन वा द्विजः ।  
[७८।३]     क्रियामन्त्रैश् च संयुक्तो ब्राह्मणस् स्यान् न संशयः ॥" [म्भ् ३।८१।१३४]  
[७८।४]     तत्रैव: "गुणाभावे फलं न्यूनं भवत्य् अफलम् एव वा ।  
[७८।५]     अनारम्भे तु न फलं न गुणो दृश्यते ह्य् उतः ॥" इति  [म्भ् ३।३३।४८]  
[७८।६]     बृहन्नारदीये: "अमन्त्रतो हविर् यत् तु हूयते जातवेदसे ।  
[७८।७]     अपात्रे दीयते यच् च तद् घोरं भोगसाधनम्   ॥ [बृहन्नारदप्।]  
[७८।८]     हुतं हविश् चाशुचिना दत्तं यत्कर्म यत्कृतम् ।  
[७८।९]     तत्सर्वं तव भागार्हम् अधःपातफलप्रद ॥" [बृहन्नारदप्]  
[७८।१०]     इति बलिचक्रवर्तिनं प्रति भगवता वामनेनोक्तम्।  
[७८।११]     बोधायन: "गोभिर् अश्वैश् च यानैश् च कृष्या राजोपसेवया ।  
[७८।१२]     कुलान्य् अकुलतां यान्ति यानि हीनानि मन्त्रतः ॥ [बौध्ध्स् १।५।१०।२८]  
[७८।१३]     मन्त्रतस् सुसमृद्धानि कुलान्य् अल्पधनान्य् अपि ।  
[७८।१४]     कुलसङ्ख्यां च गच्छन्ति कर्षन्ति च महद् यशः ॥" [बौध्ध्स् १।५।१०।२९]  
[७८।१५]     मनुर् अपि: "कुविवाहैः क्रियालोपैर् वेदानध्ययनेन च ।  
[७८।१६]     कुलान्य् अकुलतां यान्ति ब्राह्मणातिक्रमेण च ॥ [मनुध्श् ३।६३]  
[७८।१७]     शिल्पेन व्यवहारेण शुद्धापत्यैश् च केवलैः ।  
[७८।१८]     गोभिर् अश्वैश् च यानैश् च कृष्या राजोपसेवया ॥ [मनुध्श् ३।६४]  
[७८।१९]     अयाज्ययाजनाच् चैव नास्तिक्येन च कर्मणा ।  
[७८।२०]     कुलान्य् अकुलतां यान्ति यानि हीनानि मन्त्रतः ॥ [मनुध्श् ३।६५]  
[७८।२१]     मन्त्रतस् तु समृद्धानि कुलान्य् अल्पधनानि च ।  
[७८।२२]     कुलसङ्ख्यां च गच्छन्ति कर्षन्ति च महद् यशः ॥" [मनुध्श् ३।६६]  
  
  
  
  
  
[७९।१]     मन्त्रपूतन् तु यच् छ्राद्धम्" इति सोमोत्पत्तौ स्मर्यते।  
[७९।२]     श्रीगीतायाञ् च: "विधिहीनम् असृष्टान्नं मन्त्रहीनम् अदक्षिणम् ।  
[७९।३]     श्रद्धाविरहितं यज्ञं तामसं परिचक्षते ॥" इत्य् उक्तम्। [भ्गी = म्भ् ६।३९।१३]  
[७९।४-५]     यथोपासनं फलम् इति च श्रुतिसिद्धं "यथा क्रतुर् अस्मिन् लोके पुरुषो भवति तथेतः प्रेत्य भवती"ति।  
[७९।६-७]     अतः शारीरेषु संस्कारेषु समन्त्रकसर्वक्रियाप्रतिपादनात् पूर्णत्वं, पूर्णत्वाद् एव सर्वसूत्रोत्तमत्वं चास्य सूत्रस्य सिद्धम् इति निरूपितः चतुर्थो हेतुः।  
[७९।८]     इति चतुर्थहेतुनिरूपणम्।  
  
  
  
     [पञ्चमहेतुनिरूपणम्; वैखानससूत्रस्य निषेकादिसंस्कारप्रतिपादकत्वम्]  
  
[८०।१]     अथ पञ्चमहेतुनिरूपणम्।  
[८०।२-५]     अथास्य श्रीवैखानससूत्रस्य सर्वोत्तमत्वे तत्सूत्रोक्तधर्मानुष्ठातॄणाम् अपि सर्वोत्कृष्टत्वे च इतरसूत्रिषु मुख्यत्वेनानुपपन्नं निषेकादिसंस्कारादिमत्त्वम् अस्य सूत्रस्य मुख्यत एवोपपद्यत इति ज्ञापयितुं निषेकादिसंस्कारादिमत्वाद् इति पञ्चमो हेतुर् निरूप्यते। यथा:  
  
     [संस्कारेषु निषेकस्य प्रथमत्वम्]  
  
[८०।६]     "अथ निषेकादिसंस्कारान् व्याख्यास्यामः, ऋतुसङ्गमने"त्य् उपक्रम्य  
[८०।७]     "पाणिग्रहणानी"त्य् अन्तेन शारीरसंस्कारा निषेकसंस्कारपूर्वकत्वेन प्रतिपादिताः।  
  
     [निषेकम् अन्तरेण प्रजोत्पत्त्यसम्भवः]  
  
[८०।८-११]     ननु: जातकोपनयनविवाहानान्तरभाविनो निषेकस्य कथम् आदित्वं प्रतिपाद्यते? तथा "ब्राह्मणो ऽस्य मुखम् आसीत्" "मनसा त्व् एव भूतानि पूर्वं दक्षो ऽसृजत् तदा" इत्यादि श्रुतिस्मृतिषु निषेकेन विना उत्पत्तिदर्शनाच् च निषेकस्य किम् अर्थम् आदित्वं प्रतिपाद्यते? जातकस्यादित्वं श्रीभारते चावगम्यते।  
[८०।१२]     "जातकर्मादिभिर् यैस् तु संस्कारैः संस्कृतश् शुचिः ।  
[८०।१३]     वेदाध्ययनसम्पन्नष् षट्सु कर्मस्व् अवस्थितः   ॥ [म्ब्।ह् १२।१८२।२]  
[८०।१४]     शौचाचाररतस् सम्यक् भिक्षार्थी च गुरुप्रियः ।  
[८०।१५]     नित्यव्रतस् सत्यपरः स वै ब्राह्मण उच्यते ॥" इति [म्भ् १२।१८२।३]  
[८०।१६]     एवं हरिवंशे:"क्व दाराः क्व च संसर्गः क्व च भावविपर्ययः ।  
[८०।१७]     यदियं ब्रह्मणा सृष्टा मनसा मानसी प्रजा ॥ [हरिव् ३५।४२]  
[८०।१८]     यद्य् अस्ति तपसो वीर्यं युष्माकं विदितात्मनां ।  
[८०।१९]     सृजध्वं मानसान् पुत्रान् प्राजापत्येन कर्मणा ॥" [हरिव् ३५।४३]  
[८०।२०]     इति निषेकं विनापि उत्पत्तिः श्रूयते इति निषेकस्यादित्वं न सम्भवति इति चेत् -  
[८०।२१-२३]     तद् असत्। "निषेकविरहे ऽपि उत्पत्तिस् सम्भवती"त्य् एतन् नोपपद्यते। तपोबलाद् योगबलाच् च भगवतो नारायणस्य ब्रह्मणो महर्षीणां वा मानसप्रजासृष्टौ शक्तिस् सम्भवति। नान्येषाम्। यथा:  
  
  
  
  
  
[८१।१]     श्रीविष्णुपुराणे: "सङ्कल्पाद् दर्शनात् स्पर्शात् पूर्वेषाम् अभवन् प्रजाः" [विष्णुप् ]  
[८१।२]     तपोविषेशैर् इद्धानां तदात्यन्ततपस्विनाम् ॥" [विष्णुप् १।१५।७९]  
[८१।३]     "युगे युगे भवन्त्य् एते दक्षाद्या मुनिसत्तमाः ।  
[८१।४]     पुनश् चैव निरुद्ध्यन्ते विद्वांस् तत्र न मुह्यति ॥  [विष्णुप् १।१५।८३]  
[८१।५]     कानिष्ठ्यं श्र्यैष्ठ्यम् अप्य् एषां पूर्वं नास्ति द्विजोत्तम ॥ [विष्णुप् १।१५।८४अब्]  
[८१।६]     तप एव गरीयो ऽभूत् प्रभावश् चैव कारणम् ॥" इति [विष्णुप् ]  
  
     [निषेकेनैव रुद्रस्यापि उत्पत्तिः]  
  
[८१।७]     रुद्रोत्पत्तिर् अपि निषेकेनेति श्रूयते। शतपथे: "अभूद् वा इदं सर्वं प्रतिष्ठा"  
[८१।८-१०]     इत्य् आरभ्य "भूतानाञ् च प्रजापतिस् संवत्सरायादिक्षत भूतानां ग्रहपतिर् आसीद् उषा पत्नी"त्य् आदिकम् उक्त्वा "भूतानां पतिः संवत्सर उषसि रेतो ऽसिञ्चत् संवत्सरे कुमारो ऽजायत तस्य रुद्रस्य नाम करोती"त्य् आदि।  
  
     [निषेकक्रियाप्रकारः]  
  
[८१।११-१३]     निषेकक्रियाप्रकारो ऽपि श्रूयते हि। "नग्नं कृत्वोरुम् उपप्रवर्तयति यदा हि नग्न ऊरुर् भवत्य् अथ मिथुनीभवतो ऽथ रेतस् सिच्यते ऽथ प्रजाः प्रजायन्ते" इति, "रेतस एव सिक्तस्य बहुशो रूपाणि विकरोति स वै प्रजायते श्वः श्वो भूयान् भवती"ति,  
[८१।१४-१८]     "रेतो मूत्रं विजहाति योनिं प्रविशद् इन्द्रियं गर्भो जरायुणा वृतः उल्बं जहाति जन्मना" इति। मुण्डोपनिषदि - "पुमान् रेतस् सिञ्चति योषितायां बह्व्यः प्रजास् सृजमानास् सरूपाः" इति। छान्दोग्ये - "योषा वा व गौतमाग्निर्" इत्य् आरभ्य "तस्य उपस्थ एव समिद्। यद् अन्तः करोति ते ऽर्चिषा। अभिनन्दा विस्फुलिङ्गास्। तस्मिन्न् अग्नौ देवा रेतो जुह्वति। तस्या आहुतेर् गर्भस् सम्भवती"ति च।  
  
     [सृष्टिकालाद् आरभ्य निषेकाद् एवोत्पत्तिः]  
  
[८१।१९]     श्रीविष्णुपुराणे: "प्रजास् सृजेति व्यादिष्टः पूर्वं दक्षस् स्वयम्भुवा ।  
[८१।२०]     यथा ससर्ज भूतानि तथा श्रुणु महामते ॥ [विष्णुप् १।१५।८६]  
[८१।२१]     मनसा त्व् एव भूतानि पूर्वं दक्षो ऽसृजत् तदा ।  
[८१।२२]     देवान् ऋषींस् तु गन्धर्वान् असुरान् पन्नगांस् तथा ॥ [विष्णुप् १।१५।८७]  
[८१।२३]     यदा ऽस्य सृजमानस्य न व्यवर्धन्त ताः प्रजाः ।  
[८१।२४]     ततस् सञ्चिन्त्य बहुशः सृष्टिहेतोः प्रजापतिः ॥ [विष्णुप् १।१५।८८]  
  
  
  
  
[८२।१]     मैथुनेनैव धर्मेण सिसृक्षुर् विविधाः प्रजाः ।  
[८२।२]     ततः प्रभृति मैत्रेय प्रजा मैथुनसम्भवाः ॥" [विष्णुप् १।१५।७९अब्?]  
[८२।३]     भारते: "न चैषां मैथुनो धर्मो बभूव भरतर्षभ ।  
[८२।४]     सङ्कल्पाद् एव चैतेषां गर्भस् समुपपद्यते ॥ [म्भ् १२।२००।३५]  
[८२।५]     तत्र त्रेतायुगे काले संस्पर्शाज् जायते प्रजा ।  
[८२।६]     न ह्य् अभून् मैथुनो धर्मस् तेषाम् अपि नराधिप   ॥ [म्ब्।ह् १२।२००।३६]  
[८२।७]     द्वापरे मैथुनो धर्मः प्रजानाम् अभवन् नृप ।  
[८२।८]     तथा कलियुगे काले द्वन्द्वम् आपेदिरे जनाः ॥" इति [म्भ् १२।२००।३७]  
[८२।९-१०]     एवं श्रुतिस्मृतिषु सृष्टिकालाद् आरभ्य निषेकाद् एवोत्पर् इति श्रवणात् निषेकेन विना उत्पादनसामर्थ्याभावाच् च निषेकादिमत्वाद् इत्य् उक्तम्।  
  
     [निषेकशब्दार्थनिर्णयः]  
  
[८२।११-१३]     अत्रापस्तम्बीया एवम् आहुः। "निषेको नाम गर्भाधानम् एव, निषेकगर्भाधानयोः पर्यायत्वात् गर्भाधानातिरेकेण निषेकशब्दस्यार्थान्तरासम्भवाच् च। गर्भाधानशब्दस्यार्थे विचार्यमाणे ऽगर्भो ऽस्मिन्न् आधीयतेऽ; इति व्युत्पत्त्या ऽइन्द्रियं वै गर्भऽ  
[८२।१४-१५]     इति श्रुत्यनुसारेण रेतस्सेचनम् एव गर्भाधानम् इत्य् अवगतेः निषेकादित्वम् अस्माकम् अप्य् अस्ती"ति।  
[८२।१६-१९]     अत्र बौधायनीयः प्रत्यवतिष्ठन्ते। "यद् उक्तं ऽनिषेको नाम गर्भाधानम् निषेकगर्भाधानयोः पर्यायत्वाद्ऽ; इति - तदसत्। निषेकगर्भाधानयोः पृथक्त्वेन प्रतिपादनात् पर्यायत्वं न घटते। यथा - ऽचतुर्थ्यां स्नातायां निशायाम् अलङ्कृत्य शयने ऽभिमन्त्रयते ऽविष्णुर् योनिम्ऽ; इत्य् उपक्रम्य ऽअथैनाम् उपैतिऽ; - ऽत्वां पूषन्न् ॥।ऽ; इति।  
[८२।२०-२३]     एवं निषेक उक्तः। ऽअथ गर्भाधानविधिं व्याख्यास्यामः। पूर्वपक्षे पुण्ये नक्षत्रे ब्राह्मणान् अन्नेन परिविष्य पुण्याहं वाचयित्वा अथ देवयजनप्रभृत्याग्निमुखात् कृत्वा पक्वाज् जुहोति - प्रवेधसे कवये मेध्यायेऽति। इति गर्भाधानम् उक्तम्। एवं निषेकगर्भाधानयोः पृथक्त्वेन कीर्तनात्     निषेक एव गर्भाधानम् इति वक्तुम् अयुक्तम्।  
[८२।२४-२५]     किञ्च आपस्तम्बसूत्रे निषेकपूर्वकत्वेनानुक्तत्वात् चत्वारिंशत् संस्कारपरिगणने अगृहीतत्वाच् च तेषां निषेकाद्यास् संस्कारा न भवन्तीति।"  
  
  
  
  
  
[८३।१-६]     अत्र आपस्तम्बीया ऊचुः। "यद्य् अस्माकं निषेकाद्याः संस्कारा न भवन्तीत्य् उच्यते तर्हि युष्माकम् अपि तथैव, भवत् सूत्रे ऽपि >यतो एतद् धुतः प्रहुतः आहुतः शूलगवो बलिहरणं प्रत्यवरोहणम् अष्टका पार्वणहोम इतीचतुर्य्यां स्नातायोम्< ityādinā pṛthaktvena vidhīyamānasya garbhādhānasya lakṣaṇapratipādanābhāvāt viśiṣya kālanirūpaṇābhāvāc ca.  
  
     [vaikhānasānām eva niṣekādisaṃskāravattvam]  
  
[83.7]     (vaikhānase sūtre eva niṣekāditvena uktatvāc ca vaikhānasānām niṣekāditvam),  
[83.8]     āvayoḥ ubhayor api niṣekādyās saṃskārā na bhavanti iti. ayam eva siddhāntaḥ.  
  
     [itareṣāṃ garbhadhānādisaṃskāravattvam]  
  
[83.9]     tathā ca: "niṣekādyāḥ śmaśānāntās teṣāṃ vai mantrataḥ kriyāḥ /  [YājñavalkyaDhŚ 1.10cd]  
[83.10]     garbhādhānam ṛtau puṃsasavanaṃ spandānāt purā //" [YājñavalkyaDhŚ 1.11ab]  
[83.11-14]     iti yājñavalkyoktau teṣām iti śabdena "mukhye sambhavaty amukhyakalpanāyogād" iti nyāyena mukhyatvena śrīvaikhānasasūtre eva niṣekāditvasya vidyamānatvāt vaikhānasā eva parāmṛśyante iti - teṣām eva niṣekāditvam, itareṣāṃ niṣekāditvaṃ na sambhavati. api tu garbhādhānāditvam eva. ayam eva yājñavalkyābhiprāyaḥ.  
[83.15-20]     athocyete. garbhādhānalakṣaṇam anuktaṃ viśiṣya kālaś cānukta iti yad uktam tatrocyate - sarveṣāṃ kāraṇabhūtena paramācāryeṇa vikhanasā praṇīte śrīvaikhānasasūtre "atha gṛhītagarbhāliṅgāni śarīrāṭopaḥ sakthisīdanaṃ dveṣo bhartur arucir āhāre lālāprakopaḥ kharatā vācaḥ sphuraṇaṃ yoner iti garbhasya daivānubandhaṃ jñātvā āpūryamāṇapakṣe puṇye punnāmni śubhe nakṣatre" ityādinā garbhādhānalakṣaṇakālayor api vaikhānasasūtre pratipāditvāt:  
[83.21]     "vede vaikhānase sūtre yo dharmaḥ parikīrtitaḥ /  
[83.22]     sarvaiḥ sa dharmo 'nuṣṭheyo nātra kāryā vicāraṇā //"  
[83.23]     iti bhṛguṇoktatvāt "anuktam anyato grāhyam" iti nyāyāt vikhanasaḥ ācāryatvena  
[83.24-25]     bhāratādiṣu pratipāditavyāc ca "anuktāṃśeṣu vaikhānasoktaprakāreṇa asmābhir api kartuṃ yuktam" iti. etad eva yuktataram. Tathāhi:  
  
  
  
     [niṣekagarbhādhānayor aparyāyatvam]  
  
[84.1-10]     āpastambādīnām ācāryeṇa bodhāyanena svaśiṣyān prati "athātra pākayajñānāṃ prāyaścittir" ity ārabhya "vyāhṛtīnāṃ prayoge ayathākṛtaṃ yathākṛtaṃ bhavatīty ācāryā bruvate. tatrāpy udāharanti" iti, "caturthīprabhṛtyā ṣoḍaśīm uttarām uttarām upaiti. prajāniḥśreyasam ṛtugamanam ity ācāryāḥ. sarvāṇy upagamanāni mantravanti bhavantīti bodhāyanaḥ. yac cādau yac cartāv iti śālīkir" iti - "athāsyātithayo bhavanti guros samānavṛttir vaikhānasaḥ snātako rājā vā dharmayuktaḥ. teṣām abhyutthāyāsanaṃ pādyam arhaṇam arghyaṃ vā prajuñjīta" iti - "ekam agnihotraṃ sāyam upakramaṃ prātar apavargam ācāryā bruvate tatrodāharanti" iti, "vaikhānasānāṃ na druhyet" ityādi sūtreṣu "ācāryā bruvate" iti nirdiṣṭaḥ ācāryaḥ vaikhānasa eveti vaktuṃ yuktam - manvādīnāṃ śārīrasaṃskāravaktṛtvābhāvāt, bodhāyanena pratipāditasya vaikhānasasūtre vidyamānatvāt,  
[84.11]     "guroḥ samānavṛttir vaikhānasaḥ" iti bodhāyanenaivoktatvāt, "vikhanasācārye"ti.  
[84.12-13]     bhārate pratipāditvāc ca. tathā ca sarveṣāṃ kāraṇabhūtena vikhanasā praṇītatvāt tatsūtroktaprakāreṇa sarvaiḥ kartuṃ yuktam eva. kiñca araṇyādipātralakṣaṇam api tatraiva pratipāditam.  
[84.14]     anye 'py āhuḥ. "asmākam api niṣekāditvaṃ samānam" iti. tad apy asat.  
[84.15]     garbhādhānaśabdasyārthe vicāryamāṇe "yoniṃ praviśad indriyaṃ garbho jarāyuṇā vṛta" iti  
[84.16-20]     pramāṇena garbhagole praviṣṭasya retasa eva garbhaśabdavācyatvam avagamyate. na tv itarasya kevala retasaḥ. tathā - "āsiñcatu prajāpatir dhātā garbhaṃ dadhātu" iti niṣekakriyānantarabhāvitvāt garbhādhānasya, niṣekasya tu pratyārtavaṃ kartuṃ vyogyatāsambhavāt adhṛtaretasaḥ srāvadoṣaprasaṅgāt śrutismṛtivirodhāt pratyakṣavirodhāṅ ca niṣeka eva garbhādhānam iti vaktum ayuktam.  
  
     [niṣekaprathamakasaṃskāravatāṃ śraiṣṭhyam]  
  
[84.21]     atha niṣekāditve ko viśeṣa iti cet - ucyate. niṣekādikriyāvatām eva  
[84.22]     śrotriyatvaṃ dharmaśāstrādhikāritvaṃ brahmaśarīritvañ ca bodhāyanādibhir uktam. yathā:  
[84.23]     "niṣeke garbhasaṃskāre jātakarmakriyāsu ca /  
[84.24]     vidhivat saṃskṛtā mantraiḥ cīrṇā vratasamāpanāt //  
[84.25]     śrotriyā iti vijñeyāḥ śākhāpārāś ca ye dvijāḥ /  
[84.26]     vidhivat gṛhyate pāṇim ṛtau cīrṇavratās tu te //  
  
  
  
  
[85.1]     mantravatsamprayogena brāhmaṇyāṃ garbham ādadhuḥ /  
[85.2]     niṣekādyāḥ śmaśānāntāḥ satkriyā brāhmaṇāśritāḥ //" iti  
[85.3]     yājñavalkya: "niṣekādyāḥ śmaśānāntāḥ teṣāṃ vai mantrataḥ kriyāḥ / [YājñavalkyaDhŚ 1.10cd]  
[85.4]     garbhādhānam ṛtau puṃsassavanaṃ spandanāt purā //" iti  [YājñavalkyaDhŚ 1.11ab]  
[85.5]     manu: "niṣekādiśmaśānāntāḥ mantrair yasyoditāḥ kriyāḥ /  
[85.6]     tasya śāstre 'dhikāro 'smin jñeyo nānyasya kasyacit //" iti [ManuDhŚ 2.16]  
[85.7-8]     atra manuvākye "yasya - tasya - kasyacit" ityādi śabdānāṃ vaiyarthyaprasaṅgāt "sarveṣāṃ niṣekāditvaṃ samānam" iti vaktum ayuktam.  
[85.9]     āśvamedhike bhagavān: "vaidikaiḥ karmabhiḥ puṇyaiḥ niṣekādir dvijanmanām /  
[85.10]     kāryaḥ śarīrasaṃskāraḥ pāvanaḥ pretya ceha ca   // [MB.h 14, App. 4.2513]  
[85.11]     gārbhair homair jātakarmanāmacaulopanāyanaiḥ /  [MBh 14, App. 4.2514]  
[85.12]     svādhyāyaiś ca tapobhiś ca vivāhasnātakavrataiḥ //  [MBh 14, App. 4.2515]  
[85.13]     mahāyajñaiś ca yajñaiś ca brāhmīyaṃ kriyate tanuḥ /" iti [MBh 14, App. 4.2516]  
[85.14]     evam anyatrāpi draṣṭavyam.  
[85.15]     bodhāyanena "yato etad dhutam" ityādinā sūtrādau vivāhapūrvakatvenoktam.  
[85.16-21]     āpastambena "atha karmāṇy ācārādyāni gṛhyante" ity ārabhya "upanayanaṃ vyākhyāsyāma" iti. bhāradvājasatyāṣāḍhābhyām āśvalāyanena ca "uktāni vaitānikānī"ty ārabhya vaiśvadevapūrvakatvena. drāhyāyaṇena "athāto gṛhyakarmāṇi, udagayanapūrvapakṣa" ity ārabhya ācārāditvena. kātyāyanaś ca "athāto gṛhyasthālīpākānāṃ karme"ty ārabhya pratipāditavān. "atha niṣekādisaṃskārān vyākhyāsyāma" ity ārabhya niṣekapūrvakatvena bhagavatā vikhanasaiva pratipāditam.  
[85.22-24]     evaṃ ca niṣekapūrvakatvenoktatvād asya sarvasūtrottamatvaṃ etatsūtroktadharmānuṣṭhānenaiva tatsūtriṇāṃ sarvotkṛṣṭatvañ copapadyate iti śrutismṛtipurāṇādimukhena pratipāditam iti nirūpitaḥ pañcamo hetuḥ.  
[85.25]     iti pañcamahetunirūpaṇam  
  
  
  
  
     [ṣaṣṭhahetunirūpaṇam]  
  
     [vaikhānasasūtrasyāṣṭādaśasaṃskārapratipādakatvam]  
  
[86.1]     atha ṣaṣṭhahetunirūpaṇam  
[86.2-4]     athedānīṃ śrīvaikhānasasūtroktadharmānuṣṭhātṝṇām eva sarvebhyaḥ śreṣṭhamatvaṃ sūtrāntareṣv anuktaṃ śrutisiddhāṣṭādaśasaṃskāravatvaṃ kriyābāhulyañ ca sambhavatīti jñāpayituṃ "aṣṭādaśasaṃskārapratipādakatvād" iti ṣaṣṭho hetur nirūpyate. tathā hi:  
[86.5-8]     "atha niṣekādisaṃskārān vyākhyāsyāmaḥ ṛtusaṅgamana-garbādhāna-puṃsavana-sīmanta-viṣṇubali-jātakarmotthāna-nāmakaraṇānnaprāśana-pravāsāgamana-piṇḍavardhana-caulopanayana-pārāyaṇa-vratabandhavisargopākarma-samāvartana-pāṇigrahaṇānīty aṣṭādaśa-saṃskārāś śārīrāḥ" iti aṣṭādaśasaṃskārāḥ sūtre pratipāditāḥ. ete ca  
  
     ["aṣṭādaśoktam avaraṃ yeṣu karme" ti śrutyarthavicāraḥ]  
  
[86.9-10]     śrutisiddhāḥ. yathā muṇḍopaniṣadi - "plavā hy ete adṛḍhā yajñarūpā aṣṭādaśoktam avaraṃ yeṣu karma. etac chreyo ye 'bhinandanti mūḍhā jarāmṛtyuṃ te punar evāpi yanti" iti.  
[86.11]     atra kecid evam ūcuḥ: "yajñasya rtvijaṣ ṣoḍaśa sadasyassaptadaśaḥ yajamāno 'ṣṭādaśaḥ"  
[86.12-14]     iti śrutyanusāreṇa "aṣṭādaśoktam avaraṃ yeṣu karme"ty atra yajamānādaya eva vivakṣitā iti. tad asat. "aṣṭādaśoktam avaraṃ karmayeṣu" ity uktatvāt. ṛtvigyajamānādayo hi yāgakartāraḥ na tu karma. "yeṣu" ity asya padasya yeṣu sūtreṣv ity arthaḥ.  
[86.15-18]     'avaraṃ karma'; jātakādayaḥ, smārtakarmatvāt. ātmaguṇarahitā yāgadayaḥ jātakarmādayaś ca. 'adṛḍhāḥ plavāḥ'; saṃsārottārakā na bhavanti. tathā ca atra adṛḍhaplavatvena ninditā saṃskārāḥ yāgādayaś ca ātmaguṇarahitā eva vivakṣitāḥ. tat sahitānāṃ teṣāṃ mokṣasādhakatvam. yathā:  
  
     [ātmaguṇarahitānāṃ saṃskārāṇāṃ bandhakatvam]  
  
[86.19-21]     gautamadharme: "yasya tu khalu catvāriṃśatsaṃskārā na cāṣṭāvātmaguṇāḥ na sa brahmaṇas sāyujyaṃ sālokyañ ca gacchati. yasya khalu catvāriṃśatsaṃskārāṇām ekadeśo py aṣṭāv ātmaṇāḥ atha sa brahmaṇas sāyujyaṃ sālokyañ ca gacchati gacchatī"ti.  
  
     [aṣṭānām ātmaguṇānāṃ lakṣaṇāni]  
  
[86.22-23]     'aṣṭāv ātmaguṇāḥ': "dayā samastabhūteṣu kṣāntir anasūyā śaucam anāyāso maṅgalyam akārpaṇyam aspṛhe" ti. tallakṣaṇāni tu:  
  
     [tatra dayālakṣaṇaṃ]  
  
[86.24]     "abandhau bandhuvarge vā mitre dveṣṭari vā tathā /  
[86.25]     āpanne rakṣaṇaṃ yat tu dayaiṣā parikīrtitā //  
  
  
  
  
     [tatra kṣamālakṣaṇam]  
  
[87.1]     bāhye vā 'bhyantare vāpi duḥkha utpādite paraiḥ /  
[87.2]     na prakupyati no hanti sā kṣamā parikīrtitā //  
  
     [tatra anasūyālakṣaṇam]  
  
[87.3]     saguṇān guṇi no hanti (?) stauti mandaguṇān api /  
[87.4]     nānyadoṣeṣu ramate sā 'nasūyā prakīrtitā //  
  
     [tatra śaucalakṣaṇam]  
  
[87.5]     abhakṣyaparihāraś ca saṃsargaś cāpy aninditaiḥ /  
[87.6]     svadharme ca vyavasthānaṃ śaucam etad udāhṛtam //  
  
     [tatra anāyāsalakṣaṇam]  
  
[87.7]     śarīraṃ pīḍyate yena suśubhenāpi karmaṇā /  
[87.8]     atyantaṃ tannakartavyam anāyāsas sa ucyate //  
  
     [tatra maṅgalyalakṣaṇam]  
  
[87.9]     praśastācaraṇaṃ nityam apraśastavisarjanam /  
[87.10]     etad dhi maṅgalaṃ proktam ṛṣibhis tattvadarśibhiḥ //  
  
     [tatra akārpaṇyalakṣaṇam]  
  
[87.11]     stokād api pradātavyam adīnenāntarātmanā /  
[87.12]     ahanyahani yatkiñcid akārpaṇyaṃ tad ucyate //  
  
     [tatra aspṛhālakṣaṇam]  
  
[87.13]     yathotpanneṣu santoṣaḥ kartavyas svāgatair dhanaiḥ /  
[87.14]     parārthān nābhibhāṣeta sā 'spṛhā parikīrtitā //" iti  
[87.15]     prasaṅgād idam uktam. prakṛtam anusarāmaḥ.  
  
     [sāttvikarājasatāmasapurāṇāni]  
  
[87.16-17]     atha aṣṭādaśasmṛtyuktāni aṣṭādaśapurāṇeṣūktānīti vā muṇḍakaśrutyartho 'stu iti cet. tad apy asat. smṛtipurāṇādiṣu aṣṭādaśakarmeti viśiṣyānuktatvāt.  
[87.18-20]     atra  "aṣṭādaśoktam avaraṃ karma yeṣv" iti sāmānyenoktatvāt tatroktānāṃ yogādīnām apy apavargaprāpakatvābhāvāt punar api jarāmṛtyuprāpakatvāc ca na smṛtipurāṇeṣūktānīti vaktuṃ yuktaṃ kiñ ca  
[87.21]     pādmapurāṇe: "vaiṣṇavaḥ nāradīyañ ca tathā bhāgavataṃ śubhaṃ /  
[87.22]     gāruḍañ ca tathā pādmaṃ vārāhaṃ śubhadarśane   // [Padma.P uttarabhāga 236.19]  
  
  
  
  
     [sātvikapurāṇaśraiṣṭhyam]  
  
[88.1]     sāttvikāni purāṇāni vijñeyāni ca ṣaṭ pṛthak /  
[88.2]     brahmāṇḍaṃ brahmakaivartaṃ mārkaṇḍeyaṃ tathaiva ca   // [Padma.P uttarabhāga 236.20]  
[88.3]     bhaviṣyad vāmanaṃ brāhmaṃ rājasāni ca ṣaḍvidhāḥ / [PadmaP uttarabhāga 236.21ab]  
[88.4]     mātsyaṃ kaurmaṃ tathā laiṅgaṃ śaivaṃ skāndaṃ tathaiva ca /  
[88.5]     āgneyañ ca ṣaḍ etāni tāmasāni nibodha me //" iti [PadmaP uttarabhāga 236.18]  
[88.6]     mātsye: "saṅkīrṇās tāmasāś caiva rājasās sāttvikās tathā /  
[88.7]     kalpāś caturvidhāḥ proktāḥ brahmaṇo divasāś ca te /  
[88.8]     yasmin kalpe tu yatproktaṃ purāṇaṃ brahmaṇā purā //  [MatsyaP]  
[88.9]     tasya tasya tu māhātmyaṃ tena rūpeṇa vartate /  
[88.10]     saṅkīrṇeṣu sarasvatyāḥ pitṝṇāñ ca nigadyate //  [MatsyaP]  
[88.11]     agneś śivasya māhātmyaṃ tāmaseṣu prakīrtyate /  
[88.12]     rājaseṣu tu māhātmyam adhikaṃ brahmaṇo viduḥ // [MatsyaP]  
[88.13]     sāttvikeṣv atha kalpeṣu māhātmyam adhikaṃ hareḥ /  
[88.14]     teṣv eva yogasaṃsiddhā gamiṣyanti parāṃ gatiṃ //" iti  [MatsyaP]  
[88.15]     pādme: "vāsiṣṭhañ caiva hārītaṃ vyāsaṃ pārāśaraṃ tathā //  [PadmaP uttarabhāga 236.23cd]  
[88.16]     bhāradvājaṃ kāśyapīyaṃ smṛtiṣaṭkantu sāttvikam /  
[88.17]     mānavaṃ yajñavalkyañ ca ātreyaṃ dākṣyam eva ca // [PadmaP uttarabhāga 236.24]  
[88.18]     kātyāyanaṃ vaiṣṇavañ ca smṛtiṣaṭkantu rājasam /  
[88.19]     gautamaṃ bārhaspatyañ ca sāṃvartañ ca yamasmṛtiḥ // [PadmaP uttarabhāga 236.25]  
[88.20]     śāmbham auśanasañ caiva smṛtiṣaṭkantu tāmasam //" iti [PadmaP uttarabhāga 236.26ab]  
[88.21]     tathā: "sāttvikā mokṣadā jñeyā rājasāḥ svargadāḥ smṛtāḥ / [PadmaP uttarabhāga 236.21cd]  
[88.22]     tathaiva tāmasā devi nirayaprāptihetavaḥ //"  [PadmaP uttarabhāga 236.22ab]  
[88.23-24]     ityādi vacanasiddhasātvikapurāṇeṣu pratipāditānāṃ bhagavadārādhanādīnāṃ mokṣahetutvasmaraṇāt, sāmanyena aṣṭādaśapurāṇoktakarmaṇāṃ jīrṇaplavasādṛśyaṃ vaktuṃ na śakyam.  
  
  
  
  
  
     [vaikhānase kriyābāhulyam]  
  
[89.1-2]     anyathā svargamokṣanirayāṇām ekarūpatvāṅgīkārāpātāt. ataḥ śrīmadvaikhānasasūtroktāṣṭādaśasaṃskārā evety avagantavyam. bodhāyanasūtre saṃskārasaṅkhyā na kṛtā.  
[89.3-5]     āpastambādināpi pañcamahāyajñānāṃ nityahomasya ca pākayajñatvenāṅgīkārāt ete ṣoḍasaṃskārā iti vivicyānuktatvāt aparasaṃskārapratipādanābhāvāc ca na tatroktāḥ gṛhītuṃ śakyāḥ.  
[89.6-8]     śrīvaikhānase tu kriyābāhulyam apy asti. tathā hi. aṣṭādaśasaṃskārāḥ pākayajñāś ca pṛthaktvenopapaditāḥ. varṣavardhanādyāstu viśeṣāḥ. pañcamahāyajñasahitā dvāviṃśadyajñāḥ - pañcamahāyajñānām ekatvam. aparaś cāṣṭādaśavyatirikta iti.  
[89.9]     kriyābāhulyena kim ādhikyam iti cet - ucyate. muṇḍopaniṣadi -  
[89.10]     "kriyāvān eṣa brahmavidāṃ variṣṭhaḥ" iti "kriyāvantaḥ śrotriyā brahmaṇiṣṭhāḥ svayaṃ juhvata  
[89.11]     ekarṣiṃ śraddhayantaḥ. teṣām evaitāṃ brahmavidyāṃ vadeta" iti ca śrūyate.  
[89.12-15]     bodhāyanaḥ: "tasmād yaḥ kaścana kriyāvān satām anumatācāras sa śrotriyas sa eva vijñeyas sa eva vijñeyaḥ" iti. kiñca - karmabhūyastvāt phalabhūyastvañ ca "yathopāsanaṃ phalam" iti nyāyāt siddhyati. ataḥ: aṣṭādaśasaṃskārāpratipādakatvād asya sūtrasya śreṣṭḥatvaṃ etas sūtriṇāṃ sarvotkṛṣṭatvañ copapadyata iti nirūpitaḥ ṣaṣṭho hetuḥ.  
[89.16]     iti ṣaṣṭhahetunirūpaṇam.  
  
  
  
  
  
     [saptamahetunirūpaṇam]  
  
[90.1-3]     atha śrīvaikhānasasūtrasya itarasūtrāpekṣābhāvāt svātantryam astīti jñāpayituṃ sāṅgakriyākalāpavattvād iti saptamo hetur nirūpyate. tathā hi: atrasūtre aṣṭādaśasaṃskārāḥ śārīrāḥ prasiddhās sāṅgāḥ eva pratipāditāḥ.  
[90.4-8]     nanu - aṅkurārpaṇaśatābhiṣekāgnidvayasaṃsargaputraparigrahabrahmamedhavṛṣotsarjanādipratipādanābhavāt sāṅgakriyākalāpavattvaṃ nāstīti cet - tad asat. iyaṃ śaṅkā śrīvaikhānasasūtrasvarūpānabhijñatvakṛtā. idaṃ sūtram ekādaśapraśnātmakam. atra na pratipāditānīti uktiḥ, atiriktatvena gṛhyapariśiṣṭasadbhāvājñānāt. gṛhyapariśiṣṭasadbhāvaḥ katham avagamyate iti cet - ucyate.  
[90.9]     "athāṅkurārpaṇavidhiṃ vyākhyāsyāmaḥ" ity ārabhya khaṇḍadvayenāṅkurārpaṇam uktam.  
[90.10-11]     "sāyaṃ sthaṇḍile sahasraṃ piṣṭena somarūpāṇi karotī"ty atra viśeṣeṇa sthaṇḍilādipratipādanam.  
[90.12]     "śatābhiṣekaṃ pūrvāhṇe puṇyāhaṃ dvijabhojanam //" ity ārabhya  [GṛhyapariśiṣṭaS]  
[90.13]     "sāyaṃ gomayasaṃlipte sthaṇḍile prāg anunnate /  
[90.14]     prācīrekhā dvipañcāśat saṃkhyayā tatra saṃlikhet   // [GṛhyapariśiṣṭaS.]  
[90.15]     udīcīś ca tathā rekhā dvatriṃśatsaṃkhyayā likhet //"  [GṛhyapariśiṣṭaS]  
[90.16]     ityādinā śatābhiṣekaprayogaś ca uktaḥ.  
[90.17]     tathā "dhautavastradhāriṇau syātām" ity ārabhya [GṛhyapariśiṣṭaS]  
[90.18]     "dīpādyalaṅkṛte gehe vrīhīn āstīrya tatra vai /  
[90.19]     carmābhāve kaṭaṃ vāpi tad ūrdhve vastram āstared //" iti  [GṛhyapariśiṣṭaS]  
[90.20]     "śeṣahome 'ntahomānte āsīnau tatra carmaṇi /  
[90.21]     visṛjāmi vratañ ceti tadvrataṃ carma santyajet //" [GṛhyapariśiṣṭaS]  
[90.22]     ityādinā agnidvayasaṃsargaprakāraś ca pratipāditaḥ.  
  
  
  
  
  
[91.1]     putraparigrahaprakāraś ca  
[91.2]     "tyāgavikrayadāneṣu prokteṣv api tatas smṛtau /  
[91.3]     ekaṃ na dadyān no gṛhyāt na strī bhartrananujñayā //" ityādinā [GṛhyapariśiṣṭaS]  
[91.4]     brahmamedhavidhis tu  
[91.5]     "saṃskāro brahmaniṣṭhānāṃ sadācāravatām api /  
[91.6]     brahmamedho 'tiphalado na sarveṣāṃ dvijanmanām //" ityādinā  [GṛhyapariśiṣṭaS]  
[91.7]     vṛṣotsargavidhis tu  
[91.8]     "vṛṣotsargavidhiṃ vakṣye yena pretatvamocanam /  
[91.9]     snātvātha vāstuhomānte pretatvasya vimuktaye //" ityādibhiḥ  [GṛhyapariśiṣṭaS]  
[91.10]     evaṃ atrānuktāni sarvāṇi gṛhyapariśiṣṭe proktāni iti veditavyam.  
[91.11-15]     bodhāyanādibhir apy ete sāṅgā eva pratipāditā iti cet - na. "sati kuḍye cikrakarme" ti nyāyena pradhānakarmāṇi pratipāditāni cet aṅgavicāraḥ kartavyaḥ. sandhyopāsane arghyapradānādikam anuktam. vānaprasthāśramasvīkaraṇādikam api na pratipāditam. vānaprasthāśramasvīkaraṇāsvīkaraṇāraṇyāharaṇapātralakṣaṇādiṣu vaikhānasasūtrāpekṣā asty eva. devatāpratiṣṭhādikam uktaṃ lakṣaṇam anuktam.  
[91.16-18]     āpastambādibhiḥ sandhyopāsanāṅkurapratisaradevatārādhanayajñopavītadhāraṇādikam apy anuktam. āpastambādīnām anyonyāpekṣā prasiddhā. anyonyāpekṣā nāma asvātantryam aṅgahīnavat.  
[91.19]     manu: "yad yat paravaśaṃ karma tat tad yatnena varjayet //  [ManuDhŚ 4.159cd]  
[91.20]     sarvaṃ paravaśaṃ duḥkhaṃ sarvam ātmavaśaṃ sukham /  
[91.21]     etad vidyāt samāsena lakṣaṇaṃ sukhaduḥkhayoḥ //" [ManuDhŚ 4.160]  
[91.22-23]     anena anantasthiraphalaprāptir darśitā. ataḥ sūtrāntaranairapekṣyāt sarvasūtrottamatvaṃ svātantryañ ca ghaṭata iti nirūpitas saptamo hetuḥ.  
[91.24]     iti saptamahetunirūpaṇam  
  
  
  
  
  
     [atha aṣṭamahetunirūpaṇam]  
  
     [vaikhānasasūtrasya akhilaśiṣṭaparigṛhītatvam]  
  
[92.1-3]     idānīṃ tāvat śrutismṛtipurāṇādibhiḥ sarvottaratvenāvagatasya śrīvaikhānasasūtrasya akhilaśiṣṭaparigṛhītatvam astīti darśayituṃ manvādyaiḥ svīkṛtatvād iti aṣṭamo hetuḥ nirūpyate. tathā hi  
[92.5]     manu: "ataḥ paraṃ pravakṣyāmi dharmaṃ vaikhānasāśramam //" ity ārabhya  
[92.6]     "puṣpamūlaphalair vāpi kevalair vartayet sadā /  
[92.7]     kālapakvaiḥ svayaṃ śīrṇair vaikhānasamate sthitaḥ //" iti  [ManuDhŚ 6.21]  
[92.8]     vyāsa: "mūlair eke phalair eke puṣpair eke dṛḍhavratāḥ / [MBh 12.236.13cd]  
[92.9]     vartayanti yathānyāyaṃ vaikhānasamate sthitāḥ //" iti [MBh 12.236.14ab]  
[92.10]     gautama: śrāmaṇakenāgnim ādhāyāgrāmyabhojī" iti  
[92.11]     yama: śrāmaṇakena vidhānena sāyaṃ prātar upaspṛśet. iti  
[92.12-13]     śaṅkhalikhitau: śrāmaṇakenāgnim ādhāya kāle kuruvinda - veṇu - śyāmākanīvārādibhir vartayet. iti.  
[92.14-16]     hārīta: vānaprastho grāmyā oṣadhī parivarjayet. tretāgnīnāṃ sthāne śrāmaṇakaṃ vāgnim ādhāya valkalaśāṇacarmakuśamuñjavidalakaṃ vā vasāno vaikhānasaproktena vidhinā vānaprastho vikhanā bhavati. anujñāyiko 'nuprasthāyikaś" ceti  
[92.17]     vasiṣṭha: śrāmaṇakenāgnim ādhāyāhitāgnir vṛkṣamūlikaḥ. iti  [VāsiṣṭhaDhŚ 9.10]  
[92.18]     bodhāyana: "vānaprastho vaikhānasaśāstrasamudācāraḥ"  [BaudhDhS 12.6.11.14]  
[92.19-21]     āpastamba: "ekāgnir aniketaḥ syād" iti. asya dharmakarpardī "gārhapatyādīnāṃ tretāgnīnāṃ sthāne yasyaiko 'gniḥ aupāsana eva - vaikhānasasūtre dṛṣṭatvāt, pāṇigrahaṇanimitvadvādaupāsanasya.  
[92.22-23]     jaiminīyasūtre saumikacāturmāsyaprakāraṇe. "bhāradvājapūrvaṃ yathā vaikhānasapūrvaṃ pañcaḥ" meti (?)  
  
  
  
  
  
     [akhilaśiṣṭaparigrahasya prāmāṇyātiśayahetutvam]  
  
[93.1-2]     atrobhayatra ātrivyākhyānam - ṣoḍaśartvijāṃ madhye bhāradvājasūtriṇaṃ prastotāraṃ vaikhānasasūtriṇaṃ pratihartāraṃ varayet" iti.  
[93.3]     kapiñjalasaṃhitāyām:  
[93.4]     "yājanādhyāpanayutaḥ śiṣyānugrahakārakaḥ /  
[93.5]     ācārya iti vijñeyo mantratantraparāyaṇaḥ // [KapiñjalaS]  
[93.6]     āśrame vā vane vā 'pi putradārasamāhitaḥ /  
[93.7]     aṣṭākṣaraparo nityaṃ sa vaikhānasa ucyate // [KapiñjalaS]  
[93.8]     grāmyadharmāṇi sarvāṇi varjayed vanavāsakaḥ /  
[93.9]     valkalājinasaṃvītaḥ sa maunīty abhidhīyate //" iti [KapiñjalaS]  
[93.10]     pādme dvādaśākṣaraprakāre  
[93.11]     "..... putradārasamanvitaḥ /  
[93.12]     vane vā pattane vāpi japed vaikhānasaḥ śuciḥ //  
[93.13]     viyuktaḥ putradārādyaiḥ svayam eva vane sthitaḥ //" [PadmaP ]  
[93.14]     anyair api evam evoktam.  
[93.15-16]     akhilaśiṣṭaparigrahe ko viśeṣa iti cet - akhilaśiṣṭaparigrahāt prāmāṇyātiśayo 'stīty avagamyate.  
[93.17]     āśvamedhike: "dharmaṃ jijñāsamānānāṃ pramāṇaṃ prathamaṃ śrutiḥ / [MBh 14, App. 4.2492]  
[93.18]     dvitīyaṃ dharmaśāstraṃ hi tṛtīyaṃ lokasaṅgrahaḥ //" iti  [MBh 14, App. 4.2493]  
[93.19]     manu: "vidvadbhis sevitaṃ samyak nityam adveṣarāgibhiḥ /  
[93.20]     hṛdayenābhyanujñāto yo dharmas taṃ nibodhata //" iti [ManuDhŚ 2.1]  
[93.21]     yājñavalkya: "catvāro vedadharmajñāḥ parṣat traividyam eva vā /  
[93.22]     sā brūte 'yaṃ sa dharmaḥ syād eko vādhyātmavittamaḥ //  [YājñavalkyaDhŚ 1.9]  
[93.23]     vedāḥ pramāṇaṃ smṛtayaḥ pramāṇaṃ dharmārthayuktaṃ vacanaṃ pramāṇaṃ /  
[93.24]     yasya pramāṇaṃ na bhavet pramāṇaṃ kas tasya kuryād vacanaṃ pramāṇaṃ //  
  
  
  
  
  
[94.1]     na yasya vedā na ca dharmaśāstraṃ  
[94.2]     na vṛddhavākyaṃ ca bhavet pramāṇam /  
[94.3]     so 'dharmakṛd duṣṭahato durātmā  
[94.4]     svātmāpi tasyaiva bhavet pramāṇam (?) //"  [YājñavalkyaDhŚ ]  
  
     [smṛter vedamūlatve tredhā nirvāhaḥ]  
  
[94.5-9]     smṛter api vedamūlatve tredhā nirvāhaḥ kṛtaḥ. nityānumeyaśrutimūlatvam prābhākarāḥ. "teṣām utsannāḥ pāṭhāḥ prayogād anumīyanta" ity utsannaśākhāmūlatvam āpastambādyāḥ. tat prābhākarādhibhiḥ dūṣitaṃ bhāṣyakārānabhimatañ ca. prābhākarapakṣe 'pi nityānumeyaśrutimūlatve akṣaraśo vā ānupūrvīviśeṣaviśiṣṭatvena vā. akṣaraśa iti yady ucyate tarhi kaṭatapayādīnām api nityānumeyaśrutimūlatvāt smṛtitvaṃ syāt.  
[94.10-15]     ānupūrvīviśeṣaviśiṣṭatveneti cet nityānumeyatvaṃ bhajyet iti. utsannaśākhāmūlatvam iti pakṣe śākhāsu tatratatrotsannā vā utaikā śākhā utsannā vā. tatratatreti cet na - padakramādirūpeṇādhīyamānatvād utsannaśākhāmūlatvaṃ na ghaṭate. ekaivotsanneti cet - na. viṣṇor aṃśāvatārasya tapoyogabalopetasya sarvavedasākṣāt kāravato vyāsasya ajñātāśāsaṃbhavena ekasyāpi śiṣyasya tad adhyāpanasāmarthyasambhavāt tathā vaktum ayuktatvād iti. ato viprakīrṇaśākhāmūlatvaṃ vaktavyam. tathoktam.  
[94.16]     "durbodhā vaidikāś śabdāḥ prakīrṇatvāc ca ye khilāḥ /  
[94.17]     tadjñais ta eva sṣaṣṭārthāḥ smṛtitantre pratiṣṭhitāḥ //" iti  
[94.18-20]     ataḥ śrutismṛtipurāṇādibhiḥ prāmāṇatvenāvagatasya śrīvaikhānasasūtrasya akhilaśiṣṭaparigrahāt prāmāṇyātiśayo 'stīti "manvādyais svīkṛtatvād" iti nirūpito 'ṣṭamo hetuḥ.  
[94.21]     ity aṣṭamahetunirūpaṇam  
  
  
  
  
  
  
     [navamahetunirūpaṇam]  
  
     [vaikhānasasūtriṇāṃ nārāyaṇaikaparatvam]  
[95.1-3]     athedānīm āpastabādisūtrāntaraniṣṭhānāṃ sūtrakārād ārabhya avicchinnatvena paramparayā ekāntitvaṃ nāstīti jñāpayituṃ vaikhānasasūtriṇām eva tat sambhavatīti darśayituṃ.  
[95.4]     "pratyakṣaṃ anumānañ ca śāstrañ ca vividhāgamam /  
[95.5]     trayaṃ suviditaṃ jñeyaṃ dharmasiddhim abhīpsatā //" [ManuDhŚ 12.105]  
[95.6-7]     iti manusmaraṇānusāreṇa pratyakṣādibhir avagamayituñ ca akhilajagadekakāraṇabhūtaśrīmannārāyaṇaikaparatvād iti navamo hetur nirūpyate.  
[95.8]     asya sūtrasya nārāyaṇaikaparatve:  
  
     [tatra ṣaḍvidhatātparyaliṅgāni]  
  
[95.9]     "upakramopasaṃhārāv abhyāso 'pūrvatā phalam /  
[95.10]     arthavādopapattī ca liṅgaṃ tātparyanirṇaye //"  
  
     [nārāyaṇasyaiva parabrahmaśabdavācyatvam]  
  
[95.11-17]     ity uktāni ṣaḍvidhāni tātparyaliṅgāni santi. tathā hi ādyapraśne prathamakhāṇḍe "nārāyaṇaparāyaṇa" ity uktam. evaṃ "sadādhyātmarato dhyānayogī nārāyaṇaparaṃ brahma paśyan dhāraṇaṃ dhārayed akṣaraṃ paraṃ brahmāpnoti - "nārāyaṇaparaṃ brahmeti śrutiḥ" ity upasaṃhāre sannyāsavidhau pratipāditam. sandhyopāsanādi - puṇyāhāghārāntahoma - nāndīmukhopanayana - pāṇigrahaṇaparyanteṣu antakarmaṇi ca ato devādivaiṣṇavā mantrāḥ viniyuktāḥ. evaṃ āghāraprakaraṇe "śaro 'ṅgāre 'gnau juhuyād" iti sūtreṇa idhmādhānaṃ taittirīyabrāhmaṇavākyānusāreṇa parabrahmāgnau vihitam.  
  
  
  
  
  
  
     [brahmarudrādīnāṃ yajñāṃśabhāktvaṃ bhagavatprasādalabdham]  
  
[95.18-96.5]      parabrahmaśabdābhidheyaś ca bhagavān nārāyaṇa eveti vedānteṣu nirṇītam. tathāhi: "sad eva somyedamagra āsīt, ekam evādvitīyam" ityādibhiḥ pratipannasya abhinnanimittopādānakāraṇasya "yato vā imāni bhūtāni jāyante - tadbrahme"tyādinā jagatkāraṇatvaṃ brahmaśabdavācyatvañ ca pratipādyate. tasya "satyaṃ jñānam anantaṃ brahme" tyādinā śodhakavākyena svarūpaṃ nirūpyate.  satyatvādiviśiṣṭasya tasya "ānando brahma" iti niratiśayānandarūpatvaṃ pratipādyate. etādṛśabrahmarūpaṃ vastu "nārāyaṇaparaṃ brahma" "tattvaṃ nārāyaṇaḥ paraḥ" "eko ha vai nārāyaṇa āsīt" "apahatapāpmā divyo deva eko nārāyaṇaḥ" ityādi vākyaiḥ śrīmannārāyaṇa eveti niyamyate. evañ ca "adhyūhante" iti taittirīyavākyaśeṣasthabrahmaśabdo 'pi nārāyaṇapara eveti prakṛtasūtroktedhmādhānam api nārāyaṇaparam eva.  
[96.6-9]     evam ādhāne - "dhyāyan nārāyaṇam upoṣya" iti, agnihotre - bhūmānaṃ viṣṇuṃ dhyāyet" iti, darśapūrṇamāse - "udita āditye dhyāyan nārāyaṇaṃ 'viṣṇor nu kam'; iti japitvā" iti, some ca - "nārāyaṇaparāyaṇas tūṣṇīm āste" iti ca sarvatrāpi abhyāsena nārāyaṇaparatvenoktatvāt idaṃ sūtraṃ nārāyaṇaparam eva.  
[96.10-14]     nanu - atra sūtre pravāsāgamane āśvayujyāñ ca "pradakṣiṇam arcanaṃ praṇāmo guhasya" - "bhavaṃ devam āvāhya" ity uktatvāt sarvatra nārāyaṇaparatvam asyeti kathaṃ vaktuṃ śakyate iti cet - ucyate. "aṅgāny anyā devatā" iti aṅgabhūtānāṃ brahmarudrādīnām api yajñāṃśabhāktvaṃ bhagavatprasādalabdham iti bhāratādināvagamyate - tathāhi  
[96.15]     "tatas te surās sarve brahmā te ca maharṣayaḥ // [MBh 12.327.48cd]  
[96.16]     vedadṛṣṭena vidhinā vaiṣṇavaṃ kratum ārabhan /  
[96.17]     tasmin satre tathā brahmā svayaṃ bhāgam akalpayat /  
[96.18]     devā mahārṣayaś caiva sarve bhāgān akalpayan // [MBh 12.327.49]  
[96.19]     te kārtayugadharmāṇo bhāgāḥ paramasaṃskṛtāḥ /  
[96.20]     prāpur ādityavarṇaṃ taṃ puruṣaṃ tamasaḥ param // [MBh 12.327.50]  
[96.21]     śrībhagavān: yena yaḥ kalpito bhāgaḥ sa tathā samupāgataḥ /  
[96.22]     prīto 'haṃ pradiśāmy adya phalam āvṛttilakṣaṇam   // [MB.h 12.327.52]  
[96.23]     yajñīye cāpi yakṣyanti sarvalokeṣu vai surāḥ /  
[96.24]     kalpayiṣyanti vo bhāgāṃs te narā vedakalpitān // [MBh 12.327.54]  
  
  
  
  
  
     [rudrīdīnāṃ nārāyaṇāṅgatayā pūjārhatvam]  
  
[97.1]     yo me yathā kalpitavān bhāgam asmin mahākratau /  
[97.2]     sa mahāyajñabhāgārho vedasūtre mayā kṛtaḥ //" iti [MBh 12.327.55]  
[97.3]     śrībhāgavate: "ahaṃ bhavo dakṣabhṛgupradhānāḥ prajeśabhūteśasureśamukhyāḥ /  
[97.4]     sarve vayaṃ yanniyamaṃ prapannā mūrdhnārpitaṃ lokadhuraṃ vahāmaḥ //"  
[97.5]     evaṃ ca bhavādīnām api nārāyaṇāṅgatvena pūjārhatvāvagamāt.  
[97.6]     "aṅgabhāvena devānām arcanaṃ na niṣiddhyate /  
[97.7]     svatantrabuddhyā kurvan hi brāhmaṇo narakaṃ vrajet //  
[97.8]     brahmāṇam indram agniṃ vā harer āvaraṇaṃ vinā /  
[97.9]     yas tu sampūjayed vipraḥ sa pāṣaṇḍī bhaved dhruvam //"  
[97.10]     ityādinā aṅgabhāvena teṣām arcanaṃ kurvato doṣābhāvasmaraṇāc ca sūtre tathoktiḥ.  
[97.11]     tathā: "anyatra tvāṃ samāropya yady upāsā vidhīṃyate /  
[97.12]     sā vṛttiḥ pracyutā proktā tava tattvaṃ tathaiva ca   // [KJ.K ]  
[97.13]     tvayi sarvaṃ samāropya yady upāsā vidhīyate /  
[97.14]     sā vṛttiḥ sakalā jñeyā tava tattvaṃ tavaiva hi //"  [KJK ]  
[97.15-18]     iti jñānakāṇḍe kaśyapenopāsanasvarūpabhedapradarśanāt "viṣṇor nityārcā sarvadevārcā bhavatī"ti mukhyatvena sūtreṇa pratipāditatvāt pracyutiphalapradatvābhāvāc ca teṣām aṅgabhāvena pūjanaṃ yujyate. āpastambādisūtreṣu sarvasaṃskārāṇāṃ sadvārakatvena pratipādanāt nārāyaṇaikaparatvena sakṛd api smaraṇābhavāt teṣāṃ na nārāyaṇaikaparatvam.  
  
     [āpastambādisūtrāṇāṃ nārāyaṇaikaparatvābhāvaḥ]  
  
[97.19-21]     nanu bodhāyanenāpi "athāto viṣṇupratiṣṭhākalpaṃ vyākhyasyāmo dvādaśyām ekādaśyāṃ śroṇāyāṃ vā yāni cānyāni śubhanakṣatrāṇi" ity ārabhya "dvādaśanāmabhiḥ amuṣmai svāhā amuṣmai svāhā" ityādinā homādikam uktā.  
[97.22]     "tvām ekam ādyaṃ puruṣaṃ purātanaṃ  
[97.23]     nārāyaṇaṃ viśvasṛjaṃ yajāmahe /  
[97.24]     tvam eva yajño vihito vighneyaḥ  
[97.25]     tvam ātmanātman pratigṛhṇīṣva havyam //" [BaudhGṛŚeṣS 2.13.36]  
  
  
  
  
  
     [āpastambādīnāṃ nānādevatāparatvam]  
  
[98.1-5]     iti nārāyaṇaikaparatvena pratipādanāt kathaṃ teṣāṃ nārāyaṇaikaparatvaṃ nāstīty ucyata iti cet - satyam. āpastambādīnām ācāryeṇānena bodhāyanena nārāyaṇaikaparatvena pratiṣṭhādikam anuktam. kintu. "atha rudrapratiṣṭhāvidhiṃ vyākhyāsyāmaḥ. caturthyām aṣṭamyām ārdrāyām apabharaṇyāṃ vā yāni cānyāni śubhanakṣatrāṇi" iti prakṛtya "bhavāya devāya svāhe"tyādibhiḥ "bhavasya devasya patnyai svāhe"tyādibhiś ca homādikam uktvā [BaudhGṛŚeṣS 2.16.1-2]  
[98.6]     "tvām ekam ādyaṃ puruṣaṃ purātanaṃ  
[98.7]     rudraṃ śivaṃ viśvasṛjaṃ yajāmahe /  
[98.8]     tvam eva yajño vihito vidheyas  
[98.9]     tvam ātmanātman pratigṛhṇīṣva havyaṃ //" [BaudhGṛŚeṣS 2.16.39]  
[98.10]     iti śivapratiṣṭhā, evaṃ "athāto mahādevasyāharahaḥ paricaryāvidhiṃ vyākhyāsyāmaḥ"  
[98.11-15]     ity ārabhya "mahādevam āvāhayet - āyātu bhagavān mahādeva" iti pṛthaktvena rudrapūjā ca pratipāditā. tathā - anyatra "athāto 'rdhamāse 'rdhamāse 'ṣṭamyāṃ brāhmaṇāḥ striyaś cāhuḥ" ity ārabhya "atha pradoṣe rudraṃ virūpākṣaṃ sapanīkaṃ sasutaṃ sapārṣadam" ityādibhiḥ rudrāvāhanam uktam. evaṃ "ādityam ambikāṃ viṣṇuṃ gaṇanāthaṃ maheśvaram" iti pañcapūjā ca. ataḥ bodhāyanasūtraṃ nārāyaṇaikaparaṃ na bhavati.  
[98.16-18]     atha āpastambādayaḥ kiṃ nārāyaṇaikaparaḥ - ata rudraparāḥ āhosvit nānādevatāparāḥ?. nārāyaṇaikaparā iti cen na. jātikulācārādiṣv āgotraprathamād ārabhya:  
[98.19]     "śvaśrūrasya digambaravratavatī sambandhinas saugatāḥ /  
[98.20]     mātā cāsya pitā ca pāśupatinau vaiśeṣiko deśikaḥ /  
[98.21]     bhrātā tiṣṭhati sāṅkhyayogasamaye cārvākaśiṣyas sakhā  
[98.22]     mithyācārasamāhvayas svayam asau viplāviko vaidikaḥ //"  
  
  
  
[98.23-99.4]     ity uktarītyā eteṣāṃ śaivapāśupatavaiṣṇavādyākariṇa vidyamānatvāt āpastambādisūtrāṇy api nārāyaṇaikaparāṇi na bhavanti. bhagavato nārāyaṇasya samārādhanavidhipratipādanābhāvāc ca. nārāyaṇaikaparañ ced āpastambādisūtraṃ tarhi tatsūtroktadharmānuṣṭhātāraḥ sarve 'pi nārāyaṇaikaparā eva syuḥ. na ca tathā dṛśyate. pāñcarātrādyuktamārgeṇa vaiṣṇavasaṃpādane "svasūtre vidyamāne tu" - "svasūtrasya parityāgāt" - "yas svadharmaṃ parityajya" "vidharmaḥ paradharmaś ca" - śreyā svadharmo viguṇaḥ" - ityādi vacanapratipāditasvasūtraparityāgaparadharmasvīkāraśākhāraṇḍatvādidoṣāḥ prasajyeran.  
[99.5-6]     "svaśāstranirṇaye satye satyāḥ syur lokanirṇayā" iti svasūtrasya prāmāṇyabuddhiś ca teṣām avarjanīyā.  
  
     [vaikhānasānāṃ avicchedena nārāyaṇaparatvam]  
  
[99.7-9]     vaikhānasānāṃ sūtrakārād ārabhya avicchinnatvena śrīmannārāyaṇaikaparatvenārādhanādikaṃ pratyakṣasiddham. tathā ca sūtram, "gṛhe devāyatane vā bhaktyā bhagavantaṃ nārāyaṇam arcayet tad viṣṇoḥ paramaṃ padaṃ gacchatīti vijñāyate" iti.  
[99.10-12]     itareṣv āpastambādiṣu pitṛ pitāmaha mātula mātāmaha putra pautra bhrātṛ sambandhiṣu kecic chaivāḥ kecid pāśupatāḥ kecic chāktāḥ nānādevatāparāś cetyevamākāreṇa dṛśyate.  
[99.13]     "janmāntarasahasreṣu tapojñānasamādhibhiḥ /  
[99.14]     narāṇāṃ kṣīṇapāpānāṃ kṛṣṇe bhaktiḥ prajāyate //"  
[99.15-16]     iti keṣāñcit svakṛtapūrvapuṇyaviśeṣān nārāyaṇaparatvasambhave 'pi svasūtrakāram ārabhya svaparyantam avicchinnatvena tad astīti vaktuṃ na śakyate. ataḥ -  
[99.17]     "nānākāmahatajñānā nānādaivatayājinaḥ /  
[99.18]     narā bhagavat aikantye na sthāsyanti kalau yuge //  [VāyuP]  
[99.19]     āgamād anumānāc ca pratyakṣād upapattitaḥ /  
[99.20]     parīkṣya nipuṇaṃ buddhyā śraddhātavyaṃ vipaścitā //" [VāyuP]  
[99.21-22]     iti vāyupurāṇādivacanād āgamādibhir nipuṇaṃ parīkṣya nirṇīta evārthaḥ vipaścidbhiḥ anuṣṭheyaḥ.  
  
     [nārāyaṇasya pāramyam]  
  
[99.23-100.10] nanu - kiṃ arthaṃ nārāyaṇaikaparatvena sūtraṃ praṇītam iti cet - ucyate. nārāyaṇa akhilajagadekakāraṇatvāt paraṃbrahmaparamātmādiśabdavācyatvāt apavargādiphalapradatvāt samābhyadhikarahitatvāc ca nārāyaṇaikaparatvena praṇītam. atra - "nārāyaṇād ru jāyate. nārāyaṇād indro jāyate. nārāyaṇād dvādaśādityāḥ rudrā vasavas sarvāṇi ca bhūtāni. nārāyaṇād eva samudpadyante. nārāyaṇāt pralīyante" ityādyāḥ "nārāyaṇaparaṃ brahme"ty ārabhya "antarbahiś ca tatsarvaṃ vyāpya nārāyaṇaḥ sthitaḥ" ity ādyāḥ, "tam eva vidvān amṛta iha bhavati. nānyaḥ panthā ayanāya vidyate" "utāmṛtatvasyeśānaḥ" ityādyāḥ, "na tasya kāryaṃ karaṇañ ca vidyate" "na tatsamaścābhyadhikaś ca dṛśyate" "parāsya śaktir vividhaiva śrūyate svābhāvikī jñānabalakriyā ca" ityādyāḥ, "eṣa sarvabhūtāntarātmā divyo deva eko nārāyaṇaḥ" ityādyāḥ, "eko ha vai nārāyaṇa āsīt" ityādyāḥ, "yato vā imāni bhūtāni jāyante. yena jātāni jīvanti. yatprayanty abhisaṃviśanti. tadvijijñāsasva. tad brahme"ti "patiṃ viśvasyātmeśvaram" ityādyāś ca śrutayaḥ pramāṇam.  
  
  
  
  
  
  
     [śvetāśvatarādeḥ rudrapāramyaparatvābhāvaḥ]  
  
[100.11-23]     nanu - śvetāśvatare - "eko hi rudro na dvitīyāya tasthe - ya imān lokān īśata īśanībhiḥ - viśvādhiko rudro maharṣiḥ - hiraṇyagarbhaṃ janayāmāsa pūrvaṃ sa no buddhyā śubhayā saṃyunaktu - "umāsahāyaṃ paramaṃ maheśvaraṃ triyambakaṃ nīlakaṇṭhaṃ praśāntam. jñātvā munir gacchati bhūtayoniṃ samastasākṣiṃ tamasaḥ parastāt" ityādibhiḥ rudrasyāpi jagatkāraṇatvādi pratipādyata iti cet - ucyate. āpātato rudraparatvenāvagamyamāne 'pi vicāryamāṇe nārāyaṇaparatvam eva. eka eva rudra ity anupapannam. "sahasrāṇi sahasraśo ye rudrā" ityādi śrutibhiḥ "ekādaśarudrā" ityādibhiś ca anekarudrāṇāṃ vidyamānatvāvagamāt krūrasya rudraśabdavācyasya "bṛhattvāt bṛṃhaṇatvāc ca tadbrahmeti prakīrtitam" iti brahmaśabdavācyatvāsambhavāt, "teṣām asurāṇāṃ tisraḥ pura āsann" ity ārabhya, "idam asiṣyatīti rudram abruvan rudro vai krūras so 'syatviti. so 'bravīd varaṃ vṛṇai aham eva paśūnām adhipatirasāv iti tasmād rudraḥ paśūnām adhipatir iti" "rudro vā akāmayata paśumān syām iti - "mātā rudrāṇāṃ duhitā vasūnām" iti. paśupatitvayācakatvāt. "naiva devo na martyaḥ. na rājā varuṇo vibhuḥ. nāgnirnendro na pavamānaḥ.  
  
  
  
  
  
  
     [brahmarudrādīnāṃ nārāyaṇasāmyābhāvaḥ]  
  
[100.24-101.7] mātṛkkaś ca na vidyate - ity ārabhya "etad rudrasya dhanuḥ. rudrasyatvena dhanurārtniḥ. śira utpipeṣa. sa pravargyo 'bhavat. tasmād yas sapravargyeṇa yajñena yajate. rudrasya sa śiraḥ pratidhāti. nainaṃ rudra āruko bhavati" ity uktatvāc ca rudrasya brahmaśabdavācyatvaṃ na sambhavati. rudra hara paśupati nīlagrīva śitikaṇṭha bhava śarva kapardītyādīnām ekatvena śruyamāṇānām ekatvaṃ na sambhavati. īśvara maheśvara paramamaheśvara iti paramamaheśvaraśabdaśravaṇāt. "śiva eko dhyeyaḥ śivaśśaṅkaraḥ sarvam anyatparityajye" tyādinā śivaśabdavācyād adhikatvena śivataraśivatamaśabdavācyasya vidyamānatvāt. śambhuśabdasya viśvaśambhutvaśravaṇāt īśānasya jagadīśānatvaśravaṇāt mahādevasya "tamīśvarāṇāṃ paramaṃ maheśvaraṃ taṃ devatānāṃ paramañ ca daivatam" iti śravaṇāc ca rudrādīnāṃ paraṃbrahmaśabdavācyatvaṃ na sambhavati.  
[101.8-12]     nanu - śvetāśvatare - umāsahayaviśeṣita paramamaheśvaraśabdavācyasya rudratvasambhavāt paraṃbrahmaśabdavācyatvaṃ tasya sambhavatīti cet - na. paramamaheśvaraśabdasya umāsahāyam ity atra rudrādiṣv anupapannatvāt. ukārastvavadhāraṇārthaḥ. u - mā sahāyaṃ lakṣmīsahāyaṃ paramaṃ maheśvaram eva trilocanatvādiviśeṣaṇaviśiṣṭhaṃ lakṣmīnarasiṃhaṃ dhyātvetyarthaḥ. yadvā. devamanuṣyādyapekṣayā paramamaheśvaratvāt,  
[101.13]     "sṛṣṭisthityantakaraṇīṃ brahmaviṣṇuśivātmikām /  
[101.14]     sa saṃjñāṃ yāti bhagavān eka eva janārdanaḥ //"  
[101.15-18]     iti bhagavaccharīrabhūtatvāc ca rudrasya paramamaheśvaratvam. evaṃ bhūtaṃ rudraṃ dhyātvā munir mananaśīlassan bhūtayoniṃ sarvakāraṇakāraṇaṃ samstarakṣakaṃ tamasaḥ parastāt gacchati. "ādityavarṇaṃ tamasaḥ parastād" ityādibhiḥ tamasaḥ pāravartinaṃ prakṛteḥ paraṃ paramātmānaṃ nārāyaṇaṃ gacchati - prāpnoti ity arthaḥ.  
[101.19]     kiñca - atra: sano devaḥ śubhayā smṛtyā saṃyunaktu. ity anena  
[101.20]     "ārogya bhāskarād icchet śriyam icched dhūtāśanāt /  
[101.21]     śaṅkarāt jñānam anvicchet mokṣam icchej janārdanāt //"  
[101.22-23]     iti jñānapradatvāt śaṅkaropāsanam ucyate. ato bhagavatā nārāyaṇena sāmyaṃ brahmarudrādīnāṃ nopapadyate.  
[101.24]     bhārate: "ye tu sāmānyabhāvena manyante puruṣottamam /  
[101.25]     te vai pāṣaṇḍano jñeyās sarvakarmabahiṣkṛtāḥ   // [MB.h ]  
  
     [rudrādisāmyena nārāyaṇāvamantṝṇām aniṣṭam]  
  
[102.1]     yas tu nārāyaṇaṃ devaṃ sāmānyenābhimanyate /  
[102.2]     sa yāti narakaṃ ghoraṃ yāvac candrādivākaram   // [MB.h ]  
[102.3]     yo mahādviṣṇum anyena hīnadevena durmati /  
[102.4]     sādhāraṇaṃ sakṛd brūte so 'ntyajo nāntyajoṃ 'tyajaḥ //"  [MBh ]  
[102.5]     vārāhe: "anyadevasamaṃ ye tu manyante māṃ narādhamāḥ /  
[102.6]     caṇḍālatāṃ vrajanty āśu janmani nava pañca ca //" iti [VarāhaP]  
[102.7]     śrībhāgavate: "yas tu nārāyaṇaṃ devaṃ samatvenāvamanyate /  
[102.8]     sakṛttenāvamānena narakānnātivartate // [BhāgavataP ]  
[102.9]     asmād anyaṃ paratvena cintayāno hy acetanaḥ /  
[102.10]     sa pāṣaṇḍīti vijñeyas sarvakarmabahiṣkṛtaḥ //" iti [BhāgavataP ]  
[102.11]     kaurme: "ye 'nyaṃ devaṃ paratvena vadanty ajñānamohitāḥ /  
[102.12]     nārāyaṇāj jagannāthāt te vai pāṣaṇḍinaḥ smṛtāḥ // [KūrmaP ]  
[102.13]     yas tu nārāyaṇaṃ devaṃ brahmarudrādidaivataiḥ /  
[102.14]     samatvenaiva vīkṣeta sa pāṣaṇḍī bhaved dvijaḥ //" iti [KūrmaP ]  
[102.15]     bhāradvāja: "aśuddhā brahmarudrādyā jīvā viṣṇor vibhūtayaḥ /  
[102.16]     tān vai kudṛṣṭayas samyak paratvenāpy upāsate //" iti  
[102.17]     vārāhe: agastyaṃ prati rudraḥ:  
[102.18]     "yo yajñair ijyate devo yasmāt sarvam idaṃ jagat /  
[102.19]     utpannaṃ sarvadā yasmin līyate sacarācaram // [VarāhaP]  
[102.20]     nārāyaṇaḥ paro devaḥ sattvarūpī janārdanaḥ /  
[102.21]     tridhātmānaṃ sa bhagavān sasarja parameśvaraḥ //  [VarāhaP]  
[102.22]     śuddhasattvas svayaṃ jajñe rajassattvādikaṃ vibhuḥ /  
[102.23]     sasarja nābhikamale brahmāṇaṃ kamalāsanam // [VarāhaP]  
[102.24]     rajasā tamasā yuktaṃ so 'pi māṃ sasṛje prabhur //" iti [VarāhaP]  
  
  
  
  
  
[103.1]     nanu: "sarvapāpaharañ ceha paścāt saṃsāranāśanam /  
[103.2]     suvarṇaraupyatāmrādyaiḥ lohenāpi tathaiva ca // [VarāhaP]  
[103.3]     tathā rayāṅgam aṣṭāṅgaṃ sunābhañ ca suvṛttakam /  
[103.4]     jvālācatuṣkasaṃyuktaṃ kṛtvā caiva vidhānataḥ // [VarāhaP]  
[103.5]     agnau pratāpya vidhivat dhārayed bhaktisaṃyutaḥ //" iti  [VarāhaP]  
[103.6]     "yajño dānaṃ tapo homo bhojanaṃ pitṛtarpaṇam /  
[103.7]     cakralāñchanahīnasya viprasya viphalaṃ bhavet   // [VarāhaP.]  
[103.8]     śrāddhe dāne vrate yajñe vivāhe copanāyane /  
[103.9]     cakrāṅkitaṃ vipram eva pūjayed aparaṃ na tu //" [VarāhaP]  
[103.10-11]     ityādivacanaiḥ cakrādinānaṅkitasya vaiṣṇavatvābhāvāt vaikhānasānāṃ kathaṃ vā vaiṣṇavatvam iti cet - ucyate.  
  
     [cakrādyanaṅkitānām api vaikhānsānāṃ vaiṣṇavatvam]  
  
[103.12-13]     "yasya me śriyam amitāṃ dātuṃ garbha eva kare cakraṃ dhārayāmi sa cakravartī bhavati" iti śruteḥ  
[103.14]     "vaikhānasānāṃ sarveṣāṃ garbhavaiṣṇavajanmanām /  
[103.15]     nārāyaṇaḥ svayaṃ garbhe mudrāṃ dhārayate nijām //" iti  
[103.16]     "sudarśanam abhīty uktvā dakṣiṇe tu sudarśanam /  
[103.17]     ravipām iti vāme tu śaṅkhañ ca bibhṛyāt kare //"  
  
     [vaikhānasānāṃ garbhato vaiṣṇavatvam]  
  
[103.18]     iti bhṛguṇoktatvāc ca śrīviṣṇubalikarmaṇā vaikhānasānāṃ garbhavaiṣṇavatvādikaṃ pratipannam.  
[103.19]     tathā: "indriyebhyaḥ parā hy arthā hy arthebhyaś ca paraṃ manaḥ /  
[103.20]     manasas tu parā buddhir buddher ātmā mahān paraḥ //  
[103.21]     mahataḥ param avyaktam avyaktāt puruṣaḥ paraḥ /  
[103.22]     puruṣān na paraṃ kiñcit sā kāṣṭhā sā parā gatiḥ //"  
  
     [garbhagatasya prapadanopapattiḥ]  
  
[103.23]     iti śruteḥ paramaikāntitvaṃ paramapuruṣavaśīkaraṇadvārā garbhagatasya prapattir api sambhavati.  
[103.24]     garbhagatasya prapattir api garbhopaniṣadi śrūyate. "jñānād dhyanād akṣaram oṅkāraḥ cintayati."  
  
  
  
  
  
[104.1-2]     ity uktvā "atha navame māsi sarvalakṣaṇasampūrṇo bhavati. pūrvajātiṃ smarati. kṛtākṛtañ ca karma bhavati. śubhāśubhañ ca karma vindati."  
[104.3]     "nānāyonisahasrāṇi dṛṣṭā caiva tato mayā /  
[104.4]     āhārā vividhā bhuktāḥ pītāś ca vividhāḥ stanāḥ   // [Garbha.U 4.1]  
[104.5]     jātasyaiva mṛtasyaiva janma caiva punaḥ punaḥ /  
[104.6]     aho duḥkho dadhau magno na paśyāmi pratikriyām //" ityuktvā [GarbhaU 4.2]  
[104.7]     "yadi yonyāḥ pramucye 'haṃ taṃ prapadye nārāyaṇām /  
[104.8]     aśubhakṣayakartāraṃ phalamuktipradāyakam //" iti [GarbhaU 4.6]  
[104.9-14]     puruṣasūktabhāṣye - mudgalopaniṣadi - "vāmadevo 'py āṅgirasas san pūrvapūjāṃ samārātriṃ patnyanasūyāgarbha eva śayāno brahmaiva vedayāñ cakre sa garbhaṃ puro bhitvā brahmalokam upacakrāma tam utkrāmāntam āha madhye 'dhvānam indraḥ upaniṣada uvāca, bhagavan garbhapañjare evābhiniveśamāna anabhijñātopāyo 'smāt kiñcid dhādityā sa garbhas sarvo manyamāno 'dhvanaḥ pāram upagacchasī"tyādi. tathā ca garbhagatasya prapadanavicāraśravaṇādyupapadyata eva.  
  
     [vaidikatāntrikabhedena prapatter dvaividyam]  
  
[104.15-16]     vaidikatāntrikabhedena prapattir dvividhā - praṇavapūrvakatvena puruṣādyāvāhanādikaṃ vaidikam.  
  
     [vaidikaprapatter lakṣaṇam]  
  
[104.17]     śrutyantare: "akāreṇocyate viṣṇus sarvalokeśvaro hariḥ /  
[104.18]     uddhṛtā viṣṇunā lakṣmīr ukāreṇa tathocyate /  
[104.19]     makāras tu tayor dāsa iti praṇavalakṣaṇam //" iti  
[104.20]     kiñca. praṇavoccāraṇamātreṇa śaṅkhacakrādidhāraṇam api sambhavatīti śruyate.  
[104.21-24]     kaivalyopaniṣadi - "dhṛtordhvapuṇḍraḥ kṛtacakradhārī viṣṇuṃ paraṃ dhyāyati yo mahātmā. svareṇa mantreṇa sadā hṛdisthaṃ parāt paraṃ yanmahato mahāntam." iti. sarvakāraṇabhūtāya sarvarakṣakāya sarvaśeṣiṇe śriyaḥ pataye eva svābhāvikaśeṣabhūta iti sarvadānusandhānam eva vaidikī prapattiḥ.  
  
  
  
  
  
[105.1]     "svojjīvanecchā yadi te svasattāyāṃ spṛhā yadi /  
[105.2]     ātmadāsyaṃ hareḥ svāmyaṃ svabhāvañ ca sadā smara //"  
[105.3]     ity eva sūtre pratipaditam.  
[105.4]     pāñcarātre tu  
[105.5]     "tyaktvā trayīṃ tantram eva prapadya śaraṇaṃ sthitāḥ //" iti  [PādmaS caryāpāda 21.56cd]  
[105.6]     "ananyasādhye svābhīṣṭhe mahāviśvāsapūrvakam /  
[105.7]     tadekopāyatā yācñā prapattiḥ śaraṇāgatiḥ //"  
[105.8-10]     iti ca upadiśyate. tasyāḥ prapatteḥ sakṛtkaraṇāt samantrakatvābhāvāt taccheṣagatyanusmaraṇābhāvāc ca tāṃ tāntrikaprapattiṃ vihāya "yad eva vidyayā karoti tad eva vīryavattaraṃ bhavatī"ti śrutyā vaidikaprapattim evoktavān sūtrakāraḥ.  
  
     [taptacakrādyaṅkaṃ na dvijanmanām]  
  
[105.11]     skānde: "viṣṇvāgamāditantreṣu dīkṣitānāṃ vidhīyate /  
[105.12]     śaṅkhacakragadāpūrvair aṅkanaṃ nānyadehinām //  [SkandaP ]  
[105.13]     śivāgamādidīkṣāṇāṃ dhāryaṃ tiryak tripuṇḍrakam //" iti [SkandaP ]  
[105.14]     viṣṇu: "śaṅkhacakrādyaṅkanañ ca gītanṛttādikaṃ tathā /  
[105.15]     ekajāter ayaṃ dharmaḥ na jātu syād dvijanmanām //" iti [ViṣṇuP ]  
[105.16]     śrībhāgavate daśamaskandhe:  
[105.17]     "trivakrāyām upaślokaḥ putraḥ kṛṣṇam anuvrataḥ /  
[105.18]     śiṣyas sākṣān nāradasya dadau cittam akhaṇḍitam //  
[105.19]     tenoktaṃ sāttvataṃ tantraṃ yat jñātvā mokṣabhāg bhavet /  
[105.20]     yatra strīśūdradāsānāṃ saṃskāro vaiṣṇavaḥ smṛtaḥ //" iti  [BhāgavataP ]  
  
     [tāntrikaprapatter lakṣaṇādi]  
  
[105.21]     padmapurāṇe: "vedajñe brāhmaṇe nityaṃ sarvās tiṣṭhanti devatāḥ /  
[105.22]     iti tittiriśākhāyāṃ śrūyate nṛpasattama // [PadmaP ]  
[105.23]     dakṣiṇe 'ṃse brāhmaṇasya śaṅkhacakragadādharaḥ /  
[105.24]     haris tiṣṭhati vāme tu devakīsūnur ādarāt //  [PadmaP ]  
  
  
  
  
  
[106.1]     tato brāhmaṇadeho 'yaṃ devatāgāra ucyate /  
[106.2]     taddāhe devatās sarve palāyante diśo daśa //  [PadmaP ]  
  
     [taptacakraṅkaṇādividhīnām adhikārī]  
  
[106.3]     agāradāhī sa bhavet taddāhī brāhmaṇādhamaḥ /  
[106.4]     śaṅkhaṃ cakraṃ mṛdā yas tu kuryāt taptāyasena vā // [PadmaP ]  
[106.5]     sa śūdravatbahiṣkāryaḥ sarvasmād dvijakarmaṇaḥ /  
[106.6]     yathā śmaśānajaṃ kāṣṭham anarhaṃ sarvakarmasu // [PadmaP ]  
[106.7]     tathā cakrāṅkito vipras sarvakarmasu garhitaḥ //" iti. [PadmaP ]  
[106.8]     tatraiva: "mohād vā lobhato vāpi vipraś cakrāṅkito yadi /  
[106.9]     anarhas sa hi vijñeyaḥ śrautasmārteṣu karmasu   // [Padma.P ]  
[106.10]     kriyāsv anarhatām eti yathā kāṣṭhaṃ śmaśānagam /  
[106.11]     tathā cakrādinā dagdhāḥ sarvakarmasv anarhatām //  [PadmaP ]  
[106.12]     dagdhārdhakāyo yatrāsti grāme janapade 'pi vā /  
[106.13]     śmaśānaṃ tad dhi vijñeyaṃ vāsānarhaṃ dvijanmanām //" [PadmaP ]  
[106.14-16]     ityādinā dūṣaṇam uktam. etāni taptacakrāṅkanavidhāyakāni vacanāni "viṣṇvāgamāditantreṣu dīkṣitānām" ity uktatvāt ekajātiviṣayatvenoktatvāt "nānyadehinām" ityuktatvāc ca tāntrikāgamoktaprakāreṇa dīkṣitaviṣayāṇīty avagamyate.  
[106.17-19]     yadvā vidhiniṣedhavacanānāṃ vaiyarthyaparihārāya "vapāśrapaṇībhyām  anvārabhate tannaivānvārabdhaṃ naivānanvārabdhaṃ" "avaghreyam eva tat naiva prāśitaṃ naivāprāśitam" ityādi śrutinyāyena samantrakatvena bhāvanārūpeṇa śrīvaikhānasaśāstre pratipāditam.. yathā:  
[106.20]     "sudarśanam abhīty uktvā dakṣiṇe tu sudarśanam /  
[106.21]     ravipām iti vāme ca śaṅkhañ ca bibhṛyāt kare //" iti  
[106.22]     mahopaniṣadi - brahmasūkte:  
[106.23]     "dakṣiṇe tu bhuje vipro bibhṛyād vai sudarśanam /  
[106.24]     savye tu śaṅkhaṃ bibhṛyād iti vedavido viduḥ //" iti.  
  
  
  
  
  
     [pāñcarātroktataptacakradhāraṇasya sarvādhikārikatvābhāvaḥ]  
  
     [pāñcarātrādīnāṃ mohanaśāstratvam]  
  
[107.1]     mohaśāstratvāt śaptaviṣayatvāc ca pañcarātre tāpavidhānaṃ uktam iti kecit vadanti.  
[107.2]     padmapurāṇe gautama: "yan mayi brāhmaṇābhāsāḥ ṛjau kaitavam īdṛśam /  
[107.3]     anuṣṭhitaṃ tato vedamārgabhraṣṭhāś ca pāpinaḥ   // [Padma.P ]  
[107.4]     kālamukhe pāñcarātre kālapāle śāmbhave 'pi ca /  
[107.5]     śākte ca dīkṣitā yūyaṃ bhavata brāhmaṇādhamāḥ //" iti [PadmaP ]  
[107.6]     brahmā: "bauddhe bhāgavate tantre tṛtīye pāñcarātrake /  
[107.7]     dīkṣitāś ca dvijā nityaṃ bhaveyur nirbhayā hare //  [PadmaP ]  
[107.8]     śrautasmārtasamācāre sadyomuktikare śubhe /  
[107.9]     tvadbhaktivimukhā nityaṃ bhaveyuḥ parimohitāḥ   // [Padma.P ]  
[107.10]     śaṅkhvaikhanacakragadāpūrvavajrapāśāṅkuśādibhiḥ /  
[107.11]     aṅkitāḥ śraddhayā yūyaṃ bhavata brāhmaṇādhamāḥ //" iti  [PadmaP ]  
[107.12]     skānde - "sūtasaṃhitāyām sarasvatīṃ prati rudraḥ:  
[107.13]     "śrutir balīyasīty uktā pramāṇānāṃ sulocane" ity ārabhya  [SkandaP ]  
[107.14]     "pāñcarātrādimārgāṇāṃ vedamūlatvamāstike /  
[107.15]     na hi svatantratas tena bhrāntimūlāni rūpiṇi // [SkandaP ]  
[107.16]     tathāpi yo 'ṃśo mārgeṇa vaidikenāviruddhyate /  
[107.17]     so 'ṃśaḥ pramāṇam ity uktaṃ keṣāñcid adhikāriṇām // [SkandaP ]  
[107.18]     atyantas khalitānān tu prāṇiṇāṃ vedamārgataḥ /  
[107.19]     pāñcarātrādayo mārgāḥ kālenaivopakārakāḥ /  
[107.20]     tāntrikāṇāṃ mahādevi na labhyo 'vyavadhānataḥ //" iti pratipāditam. [SkandaP ]  
[107.21]     kaurme: "purā dāruvane puṇye munayo gṛhamedhinaḥ //" [KūrmaP 16.97ab]  
[107.22]     ity ārabhya māyayā gokalpanādi śāpaprāptiparyantam uktvā:  
[107.23]     "kā no vṛttir mahādeva śāpānnaḥ trātum arhasi / [KūrmaP 16.112cd]  
[107.24]     tathā pārśvasthitaṃ viṣṇuṃ samprekṣya vṛṣabhadhvajaḥ /  
  
  
  
  
  
  
     [pāñcarātrasya vedabhraṣṭānuddiśya pravṛttatvam]  
  
[108.1]     kim eteṣāṃ bhavet kāryaṃ prāha puṇyaiṣiṇām iti   // [Kūrma.P 16.113]  
[108.2]     tatas sa bhagavān viṣṇuḥ śaraṇyo bhaktavatsalaḥ /  
[108.3]     gopatiṃ prāha viprendrān ālokya praṇatān hariḥ //  [KūrmaP 16.114]  
[108.4]     na vedabāhye śāstre ca puṇyaleśo 'pi śaṅkara /  
[108.5]     saṅgacchate yato dharmo vedād eva hi nirbabhau // [KūrmaP 16.115]  
[108.6]     tathāpi bhaktavātsalyāt rakṣaṇīyā maheśvara /  
[108.7]     āvābhyāṃ sarva evaite viprā vai nātrasaṃśayaḥ // [KūrmaP 16.116]  
[108.8]     tasmād vai vedabāhyānāṃ rakṣaṇārthañ ca pāpinām /  
[108.9]     vimohanāya śāstrāṇi kariṣyāmi vṛṣadhvaja // [KūrmaP 16.117]  
[108.10]     evaṃ sañcodito rudro mādhavenāsurāriṇā /  
[108.11]     cakāra mohaśāstrāṇi keśavo 'pi śiveritaḥ //  [KūrmaP 16.118]  
[108.12]     kāpālaṃ yāmalaṃ vāmaṃ bhairavaṃ pūrvapaścimam /  
[108.13]     pāñcarātraṃ pāśupataṃ tathānyāni sahasraśaḥ //  [KūrmaP 16.119]  
[108.14]     kṛtvā cārcya ca tad devān  kurvāṇās tatra coditam /  
[108.15]     patanti narake ghore bahūn kalpān punaḥ punaḥ //" ityādi coktam [KūrmaP 16.120]  
[108.16]     skānde śaṅkarasaṃhitāyām  
[108.17]     "nekṣeta pūjāvelāyāṃ naraṃ vatsa bahiṣkṛtam /  
[108.18]     dadhīcinā gautamena ye śaptā brāhmaṇādhamāḥ // [SkandaP ]  
[108.19]     kalāv avatariṣyanti ninditās te bahiṣkṛtāḥ //" iti [SkandaP ]  
[108.20]     sāmbapurāṇe: "śrutibhraṣṭaḥ smṛtiprokta prāyaścitte bhayaṃ gataḥ /  
[108.21]     krameṇa śrutisiddhyarthaṃ manuṣyas tantram āśrayet // [SāmbaP]  
[108.22]     dharmaśāstre purāṇe ca proktaṃ hi maraṇāntikam /  
[108.23]     prāyaścittaṃ manuṣyāṇāṃ pāpiṣṭhānāṃ sudāruṇam // [SāmbaP]  
  
  
  
  
  
  
  
     [pāñcarātramārgānusāriṇāṃ śrautasmārtabāhyatvam]  
  
[109.1]     bhayaṃ durbalacittānāṃ maraṇe jāyate bhṛśam /  
[109.2]     teṣām evābhirakṣārthaṃ tad ahaṃ tantram uktavān //  [SāmbaP]  
[109.3]     pāñcarātraṃ bhāgavataṃ tantraṃ sāttvatanāmakam /  
[109.4]     vedabhraṣṭān samuddiśya kamalāpatir abravīt //" iti [SāmbaP]  
[109.5]     anyatra: "athāṃśoḥ sāttvato nāma viṣṇubhaktaḥ pratāpavān /  
[109.6]     mahātmā dānanirato dhanurvedavidāṃ varaḥ //  
[109.7]     sa nāradasya vacanād vāsudevārcane rataḥ /  
[109.8]     śāstraṃ pravartayāmāsa kuṇḍagolādibhiḥ śritam //  
[109.9]     tasya nāmnā tu vikhyātaṃ sāttvataṃ nāma śobhanam /  
[109.10]     pravartate mahacchāstraṃ kuṇḍādīnāṃ hitāvaham //" iti  
[109.11]     vāsiṣṭhe: "bṛddhaśāvaka nirgandhāḥ pāñcarātravido janāḥ /  
[109.12]     kāpālikāḥ pāśupatāḥ pāṣaṇḍā ye ca tadvidhāḥ //  [VāsiṣṭhaDhŚ ]  
[109.13]     yasyāśnanti havīṃśy ete durātmānas tu tāmasāḥ /  
[109.14]     na tasya tad bhavec chāstraṃ pretyeha ca na tatphalam //" iti. [VāsiṣṭhaDhŚ ]  
[109.15]     laiṅge - navamādhyāye yugadharme  
[109.16]     "aṅkitāś ca bhaviṣyanti devatāyudhalāñchanaiḥ /  
[109.17]     nārāyaṇam aśṛṇvanti yugānte samupasthite //  [LiṅgaP]  
[109.18]     anyāni yāni karmāṇi śrautāni munisattama /  
[109.19]     smārtāni nācariṣyanti kalau brahman narās sadā // [LiṅgaP]  
[109.20]     āmnāyaṃ dharmaśāstrañ ca purāṇaṃ bhārataṃ mune /  
[109.21]     alpamātram iti brahman vadiṣyanti kalau yuge // [LiṅgaP]  
[109.22]     na kuryuḥ śrautakarmāṇi śraddhayā munisattama /  
[109.23]     svadharme rucitā nāsti brāhmaṇānāṃ kalau yuge // [LiṅgaP]  
[109.24]     pāñcarātraṃ praśaṃsanti kecid bhāgavataṃ mune /  
[109.25]     kecit kāpālam icchanti kecit pāśupataṃ mune //  [LiṅgaP]  
  
  
  
  
  
  
     [cakrāṅkanasya bhāvanārūpeṇaiva kartavyatā]  
  
[110.1]     kecid bauddhaṃ praśaṃsanti kecid daigambaraṃ tathā /  
[110.2]     kecil lokāyataṃ brahman kecit saumaṃ mahāmune //  [LiṅgaP]  
[110.3]     lākulaṃ kecid icchanti tathā kecit tu bhairavam /  
[110.4]     kecid vāmaṃ praśaṃsanti kecic chāktaṃ tathaiva ca //  [LiṅgaP]  
[110.5]     śāmbhavaṃ kecid icchanti yāmalaṃ bhuvi kecana /  
[110.6]     anyāni yāni śāstrāṇi viruddhāni mahāmune //  [LiṅgaP]  
[110.7]     tīrthavikrayiṇaḥ kecid devavikrayiṇaḥ pare /  
[110.8]     kṣīravikrayiṇaḥ kecid ājyavikrayiṇaḥ pare // [LiṅgaP]  
[110.9]     māṃsavikrayiṇaḥ kecit surāvikrayiṇaḥ pare /  
[110.10]     putravikrayiṇaḥ kecid dāravikrayiṇaḥ pare //  [LiṅgaP]  
[110.11]     bhartṛvikrayiṇaḥ kecid bhaviṣyanti kalau narāḥ //" iti [LiṅgaP]  
[110.12]     ataḥ pāñcarātoktaṃ taptacakradhāraṇaṃ sarvasādhāraṇaṃ na bhavantīti siddham.  
[110.13-16]     atha yad uktaṃ sarvasādhāraṇaṃ na bhavatīti tan nopapadyate - ātharvaṇe "cakraṃ bibharti vapuṣābhitaptaṃ balaṃ devānāmamitasya viṣṇoḥ. sa eti nākaṃ duritā vidhūya prayānti yadyatayo vītarāgāḥ, "caraṇaṃ pavitraṃ vitataṃ purāṇaṃ" ityādi śrutibhiḥ sarvasādhāraṇatvena śrūyamāṇatvāt iti cet - na.  
[110.17-20]     taptacakradhāraṇe prāyaścittavidhānāt. ataḥ yathoktamārgeṇa bhāvanārūpeṇaiva cakrāṅkanaṃ na tu taptarūpeṇa. sarvasādhāraṇaśrutis tu vaikhānasetaraviṣayā. "yasya me śriyam" ityādi śrutyavirodhena arthavyavasthāyāḥ kāryatvāt. ataḥ taptacakrāṅkanaṃ sarvasādhāraṇaṃ na bhavati.  
[110.21]     kiñ ca: "yatra śāstragatir bhinnā sarvakarmasu bhārata /  
[110.22]     udite 'nudite caiva homabhede yathā bhavet /  
[110.23]     sa garīyān mahābāho sarvaśāstroditād api //"  
[110.24]     iti sumantusmaraṇāc ca vyavasthitavikalpotra vaktavyaḥ.  
  
  
  
  
  
  
  
     [viṣṇor eva saṃhārakartṛtvam]  
  
[111.1-2]     kiñca brahmarudrādīnām api saṃhārakartā harir eveti śrūyate. yajuṣi - hariṃ harantam anuyanti devāḥ viśvasyeśānaṃ vṛṣabhaṃ matīnām" iti.ab hier Telugu überprüfen  
  
     [viṣṇukartṛkarudropāsanasya kāraṇam]  
  
[111.3]     brahmapurāṇe: "brahmāṇam indraṃ rudrañ ca yamaṃ varuṇam eva ca /  
[111.4]     nigṛhyāharate yasmāt tasmād dharir ihocyate   // [Brahma.P ]  
[111.5]     brahmā śambhus tathaivārkaś candramāś ca śatakratuḥ /  
[111.6]     evam ādyās tathaivānye yuktā vaiṣṇavatejasā   // [Brahma.P ]  
[111.7]     jagatkāryāvasāne tu viyujyante ca tejasā /  
[111.8]     tejasaś caiva te sarve pañcatvam upayānti ca//" iti  [BrahmaP ]  
[111.9-14]     nanu - "hariṃ harantaṃ" iti pūrvopāttayajuṣi īśānaśabdaśravaṇāt rudra eva saṃhārakarteti śrūyate iti cet - tad asat. tatra "viśvasyeśāna," iti jaganniyāmakatvam ucyate. bis hier telugu noch überprüfentathā ca "patiṃ viśrasyātmeśvara," itivat nārāyaṇa eva atra pratipādyaḥ. "asyeśānā jagato viṣṇupatnī" sa hariḥ suvittamaḥ, "perur indrāya pinvata" "virāḍ asi", "bṛhatī śravasīndrapatnī dharmapatnī", "sa brahmā sa śivas sendraḥ", ityādi śrutayotra vibhāvanīyāḥ.  
[111.15]     nanu kaurme aṣṭamādhyāye - rāmāyaṇasaṃkṣepe:  
[111.16]     "sa kṛtvā vānaraśataiḥ laṅkādvāraṃ mahodadhau // [KūrmaP 21.44cd]  
[111.17]     setuṃ paramadharmātmā rāvaṇaṃ hatavān prabhuḥ //" [KūrmaP 21.45ab]  
[111.18]     iti rāvaṇavadhādikaṃ pratipādya:  
[111.19]     "setumadhye mahādevam īśānaṃ kṛttivāsasam // [KūrmaP 21.46cd]  
[111.20]     sthāpayāmāsa liṅgasthaṃ pūjayāmāsa rāghavaḥ /  
[111.21]     tasya devo mahādevaḥ pārvatyā saha śaṅkaraḥ // [KūrmaP 21.47]  
[111.22]     pratyakṣam eva bhagavān dattavān varam uttamam /" [KūrmaP 21.48ab]  
  
  
  
  
  
  
  
     [rudrasya varadātṛtvaṃ viṣṇuprasādalabdham]  
  
[112.1-2]     iti bhagavate rudropāsanam ucyate iti cet - satyam. rudrasya tad api bhagavadvaraprasādalabdham. evaṃ hi vārāhe prāgitihāse rudragītāsu ucyate, yathā -  
[112.3]     agastyaṃ prati rudraḥ:  
[112.4]     "brahmaṇāhaṃ purā sṛṣṭaḥ proktaḥ sṛja iti prajāḥ /  
[112.5]     avijñātāsamartho 'haṃ nimagnassalile dvija //" ity ārabhya [VarāhaP]  
[112.6-7]     jalamadhye kālamedhasaṅkāśaḥ atiśobhanaḥ puṇḍarīkākṣaḥ kaścit puruṣo rudreṇa dṛṣṭaḥ kastvam iti rudreṇa pṛṣṭasya tasya prativacanam:  
[112.8]     "ahaṃ nārāyaṇo devo jalaśāyī sanātanaḥ /  
[112.9]     divyaṃ cakṣur bhavatu te tena māṃ paśya yatnataḥ //" iti pratipādya [VarāhaP]  
[112.10]     "evam uktas tadā tena yāvat paśyāmm ahaṃ tanum /  
[112.11]     tāvad aṅguṣṭhamātran tu jvaladbhāskaratejasam //  [VarāhaP]  
[112.12]     tam evāhaṃ prapaśyāmi tasya nābhau tu paṅkajam /  
[112.13]     brahmāṇaṃ tatra paśyāmi hy ātmānañ ca tadaṅkataḥ // [VarāhaP]  
[112.14]     evaṃ dṛṣṭvā mahātmānaṃ tato harṣam upāgataḥ /  
[112.15]     taṃ stotuṃ dvijaśārdūla matir me samajāyata //"  [VarāhaP]  
[112.16-17]     ity upakramya mahatstotram uktvā ante rudreṇa bhagavantaṃ pratyabhīṣṭanivedanaṃ pratipāditam. yathā:  
[112.18]     "iti stuto me bhagavannanāde juṣasva bhaktasya viśeṣataś ca /  
[112.19]     sṛṣṭiṃ sṛjasveti tu coditasya sarvajñatāṃ dehi namo 'stu viṣṇo //" iti [VarāhaP]  
[112.20]     evaṃ stotre parisamāpite  
[112.21]     "varaṃ varava bhadraṃ te devadeva umāpate //" [VarāhaP]  
[112.22]     iti bhagavatā niyuktaḥ rudra:  
[112.23]     "brahmaṇā cāham uktas tu prajās sṛja iti prabho /  
[112.24]     tatra jñānaṃ prayacchasva trividhaṃ bhūtabhāvana //" iti prārthayāmāsa. [VarāhaP]  
  
  
  
  
  
  
     [viṣṇoḥ śarabharūparudrādisaṃhārakatvam]  
  
[113.1]     tadā śrībhagavān:  
[113.2]     "sarvajñas tvaṃ na sandeho jñānarāśisanātanaḥ /  
[113.3]     devānāñ ca sadā pūjyaḥ sarvadā tvaṃ bhaviṣyasi   // [VarāhaP.]  
[113.4]     evam ukte punarvākyam uvācomāpatir mudā /  
[113.5]     anyaṃ dehi varaṃ deva prasiddhaṃ sarvajantuṣu //  [VarāhaP]  
[113.6]     martyo bhūtvā bhavān eva māmārādhaya keśava /  
[113.7]     māṃ vahasya ca deveśa varaṃ matto gṛhāṇa ca   // [VarāhaP.]  
[113.8]     yenāhaṃ sarvadevānāṃ pūjyāt pūjyataro 'bhavat //" iti punaḥ tena prārthitaḥ [VarāhaP]  
[113.9]     śrībhagavān: "devakāryāvatāreṣu mānuṣyatvam upāgataḥ /  
[113.10]     tvām evārādhayiṣyāmi tvañ ca me varado bhava //  [VarāhaP]  
[113.11]     yattvayoktaṃ vahasveti devadeva umāpate /  
[113.12]     sa tvāṃ vahāmi deva tvāṃ megho bhūtvā śataṃ samāḥ //" iti varam api dadau.  
[113.13]     "evam eva harir devaḥ sarveśas sarvabhāvanaḥ /  
[113.14]     varado 'bhūt purā mahyaṃ tenāhaṃ daivatair vṛtaḥ   // [VarāhaP.]  
[113.15]     nārāyaṇāt paro devo na bhūto na bhaviṣyati /  
[113.16]     etad rahasyaṃ devānāṃ purāṇānāñ ca sattama //" iti [VarāhaP]  
[113.17]     kiñca  
[113.18]     śrīviṣṇupurāṇe: "devatiryaṅmanuṣyeṣu śarīragrahaṇātmikā /  
[113.19]     līleyaṃ sarvabhūtasya tava ceṣṭopalakṣaṇā //  [ViṣṇuP ]  
[113.20]     devatiryaṅmanuṣyākhyā ceṣṭāvanti svalīlayā /  
[113.21]     jagatām upakārāya na sā karmanimittajā //" iti  [ViṣṇuP ]  
[113.22-23]     evaṃ nṛsiṃharūpiṇā bhagavatā śarabharūpeṇāgatānāṃ brahmarudrādīnām api saṃhārādikaṃ nārasiṃhapurāṇādiṣv avagamyate. yathā:  
  
     [śarabhanirmāṇādiprakāraḥ]  
  
[114.1]     hiraṇyakavadhānantaraṃ: tatra saptatriṃśādhyāye  
[114.2]     "hiraṇyakaśipos trastān sendrān devān bṛhaspatiḥ /  
[114.3]     kṣīrodasyottaraṃ gatvā stūyatāṃ tatra keśavaḥ // [NarasiṃhaP]  
[114.4]     yuṣmābhis saṃstuto viṣṇuḥ prasanno bhavati kṣaṇāt//" ity ārabhya [NarasiṃhaP]  
[114.5]     "yuṣmad āgamanaṃ sarvaṃ jānāmy asuramardanāḥ /  
[114.6]     hiraṇyakavināśārthaṃ stuto 'haṃ śaṅkareṇa ca // ity uktvā  [NarasiṃhaP]  
[114.7]     hiraṇyakavadhānantaraṃ  
[114.8]     "tasya kopābhibhūtasya nṛsiṃhasya jagatpateḥ /  
[114.9]     dṛṣṭvā bhayānakaṃ rūpaṃ vitresur devadānavāḥ //" [NarasiṃhaP]  
[114.10]     ity ārabhyoktastotrānantaraṃ brahmasamīpagamanādikaṃ pratipādya:  
[114.11]     "tasmin bhagavati kruddhe nṛsiṃhe paramātmani /  
[114.12]     pravepitaṃ jagad idaṃ deveśe kupite bhṛśam //  [NarasiṃhaP]  
[114.13]     tvatto hi nānyaś śaraṇaṃ devānām iha vidyate /  
[114.14]     narasiṃhasamudbhūtaṃ bhayaṃ nāśaya me hare //" [NarasiṃhaP]  
[114.15]     ityādinā rudraprārthanādikam uktvā  
[114.16] "hato hiraṇyakaśipuḥ yena daityo mahābalaḥ /  
[114.17]     ko naś śamayitā tasya kopasya harimedhasaḥ   // [NarasiṃhaP.]  
[114.18]     tvaṃ me janayitā deva sa te janayitā hariḥ /  
[114.19]     tasya devasya kaś śakto viṣṇor vai nigrahe bhavet //  [NarasiṃhaP]  
[114.20]     yad bhayāt pavate vāyuḥ sūryas tapati yad bhayāt /  
[114.21]     yad bhayād dharaṇī dhatte nigrahe tasya kaḥ prabhuḥ /  
[114.22]     tathāpy upāyo dṛśyo me parameṇa samādhinā //  [NarasiṃhaP]  
[114.23]     kṛte tasmin bhavec chreyaḥ tūṣṇīṃ bhāvo na rocate /  
[114.24]     aśvānāṃ mahiṣaḥ śatruḥ vāraṇānāṃ mṛgādhipaḥ   // [NarasiṃhaP.]  
[115.1]     vānarāṇāṃ tathā meṣaḥ phaṇīnāṃ garuḍaḥ smṛtaḥ /  
[115.2]     mūṣakānān tu mārjāro mṛgāṇāṃ śvā prakīrtitaḥ   // [NarasiṃhaP.]  
[115.3]     vāyasānāṃ divābhītaḥ siṃhānāṃ śarabhas tathā /  
[115.4]     tato nirmāpayiṣyāmaḥ śarabhaṃ bhayaśāntaye   // [NarasiṃhaP.]  
[115.5]     śarabho 'dhiṣṭhito 'smābhiḥ nṛsiṃhaṃ śamayiṣyati /  
[115.6]     ity evam uktvā bhagavān sasarja śarabhaṃ tathā   // [NarasiṃhaP.]  
[115.7]     yasya sandarśanād eva trastamāsīj jagattrayam /  
[115.8]     tatas tasya bhavānīśaḥ tuṇḍasthānam arocata //  [NarasiṃhaP]  
[115.9]     pṛṣṭhabhāge caturvaktaṃ tasya rudro nyaveśayat /  
[115.10]     somasūryau nayanayoḥ mārutaṃ pakṣayor dvayoḥ //  [NarasiṃhaP]  
[115.11]     pādeṣu bhūdharān sarvān śivas tasya nyaveśayat /  
[115.12]     evaṃ nirmāya śarabhaṃ bhavaḥ pramathanāyakaḥ //  [NarasiṃhaP]  
[115.13]     jagarja narasiṃhaṃ taṃ samuddiśya bhayānakam //"  [NarasiṃhaP]  
[115.14]     iti śarabhanirmāṇādikaṃ pratipādya  
[115.15]     "tataḥ kṣaṇena śarabho nādapūritadiṅmukhaḥ /  
[115.16]     abhyāśam agamad viṣṇoḥ ninadan bhairavaṃ svanam //  [NarasiṃhaP]  
[115.17]     tam abhyāśagataṃ dṛṣṭvā nṛsiṃhaḥ śarabhaṃ ruṣā /  
[115.18]     jaghāna niśitair ugraiḥ nakhair nakhavarāyudhaḥ //  [NarasiṃhaP]  
[115.19]     nihate śarabhe tasmin raudre madhuvighātinā /  
[115.20]     tuṣṭubuḥ puṇḍarīkākṣaṃ devā devarṣayas tathā //" [NarasiṃhaP]  
[115.21]     iti bhagavatā brahmarudrādyadhiṣṭhitaśarabhahananaṃ pratipāditam.  
[115.22]     gāruḍe aṣṭanavatitamādhyāye:  
[115.23]     "hantuṃ abhyāgataṃ raudraṃ śarabhaṃ narakesarī /  
[115.24]     nakhair vidārayāmāsa hiraṇyakaśipuṃ yathā //  [GaruḍaP ]  
[116.1]     nikṛttabāhūruśirāḥ vajrakalpamukhair nakhaiḥ /  
[116.2]     merupṛṣṭhe nṛsiṃhena śarabhas sahasāpatat //" [GaruḍaP ]  
[116.3]     pādme: "tau yudhyamānau tu ciraṃ vegena balavattarau /  
[116.4]     vināśaṃ jagmatur devau nṛsiṃhaśarabhāv iti   // [Padma.P ]  
[116.5]     tataḥ kruddho mahābāhuḥ nṛsiṃho bhīmanissvanaḥ /  
[116.6]     sahasrakarapannetraḥ tasya gātrāṇy akartayat   // [Padma.P ]  
[116.7]     patitaṃ bhīmam atyugraṃ gatāṃsuṃ draṣṭum āgatāḥ /  
[116.8]     ṛṣayo devagandharvā yatra śete bhavo haraḥ   // [Padma.P ]  
[116.9]     taṃ dṛṣṭvā paramaṃ jagmuḥ vismayantu divaukasaḥ /  
[116.10]     paśaśaṃsus tathā karma nṛsiṃhasya mahādbhutam //" iti [PadmaP ]  
[116.11]     śrībhāgavate: "tatas tvaritam ādāya rudraṃ śarabharūpiṇam /  
[116.12]     vidadāra nakhais tīkṣṇaiḥ hiraṇyakaśipuṃ yathā //" iti [BhāgavataP ]  
  
     [rudropāsakānāṃ śūdratulyatvam]  
  
[116.13-14]     kiñca ānuśāsanike umāmaheśvarasaṃvāde bhagavato 'ṅgabhāvena vinā rudropāsanaṃ kurvatāṃ śudratulyatvam uktam. yathā dakṣādhvare:  
[116.15]     rudrāṇī: ahaṃ jyeṣṭhā viśiṣṭā ca tasmāt tvaṃ māṃ supūjaya /  
[116.16]     dakṣa: na tu jyeṣṭhā viśiṣṭā tvaṃ mama pūjyā imās surāḥ //"  [MBh ]  
[116.17]     ityādinā rudrāṇīdūṣaṇam adhvarabhaṅgādikaṃ ca pratipādya rudraṃ prati śāpotsargaḥ kriyate.  
[116.18]     "etad vaṃśasamudbhūtair aspṛśyas tvaṃ bhaviṣyasi /  
[116.19]     naitad vaṃśeṣu yaḥ kaścit tvadbhakto hi janiṣyati // [MBh ]  
[116.20]     ajānāt tvāṃ hi yaḥ kaścit munir vā brāhmaṇo 'pi vā /  
[116.21]     anujīvati cet tasmāt tulyaś śūdreṇa garhitaḥ // [MBh ]  
[116.22]     bhaved devalakaś caiva rudrakālyupajīvakaḥ //" iti  [MBh ]  
  
  
  
  
     [bodhāyanādīnāṃ paramaikāntitvābhāve hetavaḥ]  
  
     [kātyāyanasūtriṇāṃ paramaikāntitvābhāvaḥ]  
  
[116.23-117.2]     ato nārāyaṇasya rudreṇa samānatayā bodhāyanena pratipāditvāt bodhāyanāpastambādisūtreṣu ṣadvidhatātparyaliṅgābhāvāt teṣāṃ sṛṣṭikālād ārabhya nārāyaṇaikaparatvābhāvāt nānādevatopāsakatvadarśanāc ca paramaikāntitvaṃ na sambhavati. evaṃ kātyāyanasūtriṇām api:  
[117.3]     "brāhmavaiṣṇavaraudrais tu sāvitrair maitravāruṇaiḥ /  
[117.4]     talliṅgair eva mantrais tu arcayet tu samāhitaḥ //" [Kātyāyanasūtra]  
[117.5]     iti pratipādanāt na paramaikāntitvam.  
[117.6]     drāhyāyaṇasūtre tu rudraviṣayatvena karmārambhe prapadanam uktam.  
[117.7-9]     ataḥ śrīmannārāyaṇaikaparatvāt paramaikāntitvaṃ śrīmadvaikhānasānām eveti pratijñā kartum ucitā. evaṃ "akhilajagadekakāraṇaśrīmannārāyaṇaikaparatvāt" iti navamahetur nirūpitaḥ.  
[117.10]     iti navamahetunirūpaṇam.  
  
     [daśamahetunirūpaṇam]  
  
     [vaikhānasānāṃ bhagavatpriyatamatvam]  
  
[118.1-3]     athāsya śrīvaikhānasasūtrasya śīmannārāyaṇaikaparatvād tatsūtrānuṣṭhānavatām eva bhagavatpriyatamatvam upapadyata iti pratipādanāya "bhagavatpriyatamatvopapatter" iti daśamahetur nirūpyate.  
[118.4-5]     chandogabrāhmaṇe: "vaikhānasā vā ṛṣaya indrasya priyā āsan" iti. atra indraśabdaḥ paramātmapara iti pūrvam evoktam.  
[118.6]     vārāhe: "aśvatthaḥ kapilā gāvaḥ tulasī vikhanās tathā /  
[118.7]     catvāro matpriyā rājan teṣāṃ vaikhānaso varaḥ // [VarāhaP]  
[118.8]     yatra vaikhānasā viprā yatra santi gavāṃ gaṇāḥ /  
[118.9]     yatra bilvāḥ palāśāś ca tatra sannihito hariḥ //" iti  [VarāhaP]  
[118.10]     kaurme: "maccitā madgataprāṇā mayi saṅgatamānasāḥ /  
[118.11]     ananyaśaraṇā rājan tasmād vaikhānasā varāḥ //"  [KūrmaP ]  
[118.12]     pāñcarātre pauṣkare: "viprā vaikhānasākhyā ye te bhaktās tattvam ucyate // [PauṣkaraS 36.260cd]  
[118.13]     ekantinaḥ susatvasthā dehāntaṃ nānyayājinaḥ /  
[118.14]     kartavyam iti deveśaṃ saṃyajante phalaṃ vinā // [PauṣkaraS 36.261]  
[118.15]     prāpnuvanti ca dehānte vāsudevatvam abjaja // [PauṣkaraS 36.262ab]  
  
     [devārcanaparāṇāṃ śraiṣṭhyam]  
  
[118.16]     bṛhannāradīye: "devārcanaparā ye ca ye ca tatsādhakā narāḥ /  
[118.17]     pūjāṃ dṛṣṭvānumodante te vai bhāgavatottamāḥ   // [BṛhannāradaP.]  
[118.18]     yas tu bhogatayā viṣṇoḥ satkṛtyaṃ kurute sadā /  
[118.19]     sa bhavet paramaikāntī mahābhāgavatottamaḥ   // [BṛhannāradaP.]  
[118.20]     ya aikāntyagatā viṣṇau bhagavatyātmabhāvane /  
[118.21]     te vaiṣṇavā bhāgavatās santa ity api kīrtitāḥ //  [BṛhannāradaP]  
  
  
  
  
  
  
     [viṣṇuniveditānnādeḥ bhojyatvam]  
  
[119.1]     manmānasāś ca madbhaktā mama pūjāsu lolupāḥ /  
[119.2]     matkathāśravaṇe sattās te vai bhāgavatāḥ smṛtāḥ //" iti [BṛhannāradaP]  
[119.3]     "ye 'rcayanti narā bhaktyā nārāyaṇam anāmayam /  
[119.4]     tān arcayanti vibudhā brahmādyā devatāgaṇāḥ //  
[119.5]     mayi bhaktiparo yas tu madyājī matparāyaṇaḥ /  
[119.6]     maddhyānī svakulaṃ sarvaṃ nayaty acyutarūpatām //  
[119.7]     ye 'rcayanti sadā viṣṇuṃ na te prākṛtamānuṣāḥ /  
[119.8]     viṣṇulokāt samutpannās te devā nātra saṃśayaḥ // [ĀS 14.58]  
[119.9]     nāviṣṇur jayate viṣṇur nāviṣṇur viṣṇum arcayet /  
[119.10]     rūpadvayaṃ hareḥ proktaṃ bimbam arcaka eva ca // [KrA 36.59cd]  
[119.11]     bimbe tv āvāhanād ūrdhvaṃ sadā sannihito 'rcake / [KrA 36.60ab]  
[119.12]     arcakas tu prasannātmā harir eva na saṃśayaḥ //  
[119.13]     kaliḥ kṛtayugas teṣāṃ kleśāś caiva sukhāvahāḥ /  
[119.14]     yeṣāṃ śarīram aniśaṃ hariśuśrūṣaṇe ratam //" iti  
[119.15]     bhāgavate: "sā vāg anantarasya guṇān gṛṇīte karau ca tatkarmakarau manaś ca /  
[119.16]     smared vasantaṃ sthirajaṅgameṣu śruṇoti tatpuṇyakathās sa karṇaḥ //  
[119.17]     śiraś ca tasyāṅghriṣu namramāṇaṃ tam eva yaḥ paśyati taddhi cakṣuḥ /  
[119.18]     aṅgāni viṣṇor atha tajjanānāṃ pādodakaṃ yāni vahanti nityam // [BhāgavataP 10.80.4]  
[119.19]     hṛdi rūpaṃ mukhe nāma naivedyam udare hareḥ /  
[119.20]     pādodakañ ca nirmālyaṃ yasya mūrdhni sa vaiṣṇavaḥ //" iti [BhāgavataP ]  
  
  
  
  
  
[119.21-120.3]     śrutir api: "tad asya priyam abhipātho aśyām naro yatra devayavo madanti urukramasya sa hi bandhur itthā viṣṇoḥ pade parame madhva utsaḥ" iti. asyārthaḥ: viṣṇoḥ 'priyaṃ'; tatpāthaḥ niveditam annādikam 'abhyaśyām'. 'devayavo narāḥ'; devārādhakāḥ 'yatra madanti'; yasmin niveditatīrthaprasādādike svīkṛte 'madanti'; hṛṣṭā bhavanti. yadvā: brahmādīn api na gaṇayanti. 'itthā'; itthaṃ pratidinaṃ vartamānaḥ 'urukramasya viṣṇor bandhuḥ'; jātyekavacanam. sa evātīvābhimataḥ 'parame'; sarvotkṛṣṭe 'madhve'; madhuvat bhogyatame viṣṇoḥ pade 'utsa'; utsukaḥ. yadvā utkṛṣṭaḥ.  
[120.4-5]     śrutyantare: "viṣṇunāśitam aśnanti viṣṇunā pītaṃ pibanti viṣṇuna ghrātaṃ jighranti viṣṇunā rasitaṃ rasayanti tasmād vidvāṃso viṣṇūpahṛtaṃ bhakṣayeyuḥ" iti.  
[120.7]     bhāgavate: "tvayopabhuktasraggandha vāso 'laṅkāracarcitāḥ /  
[120.8]     ucchiṣṭabhojino dāsās tava māyāṃ taremahi //" iti [BhāgavataP 11.6.46]  
[120.9]     hārīta: "kṛpādattaṃ hastagataṃ viṣṇubhuktojjhitantu yat /  
[120.10]     upavāsachalānnātti tena bhuktaṃ suropamam //" iti  
[120.11]     bhṛgu: "haviḥ kṛtvā caturbhāgam ūrdhvabhāgau nivedayet /  
[120.12]     adhastād ekabhāgena homa balim athācaret //  
[120.13]     yadaṃśaṃ pātrasaṃśiṣṭaṃ pūjakāyaiva nirmitam /  
[120.14]     agnikāryāvaśiṣṭañ ca baliśiṣṭañ ca yad dhaviḥ /  
[120.15]     sarvaṃ tatpūjakāyaiva proktam evaṃ manīṣibhiḥ //" iti  
[120.16]     yajñādhikāre bhṛgu: "ātmanaś ca caturthāṃśaṃ vaiśvadevārtham arcakaḥ /  
[120.17]     ādāya vaiśvadevānte śiṣṭānnaṃ bhojayet punaḥ   // [Y.A ]  
[120.18]     baliśeṣaṃ homaśeṣaṃ vaiśvadeve viśeṣataḥ /  
[120.19]     gṛhṇīyād vaiśvadevārthaṃ bhojanārthañ ca ṛtvijaḥ //" iti  [YA ]  
[120.20-23]     kāśyapa: "sarvahaviḥ pātreṣu śiṣṭam annaṃ sarvaṃ bhagavanniveditam apūpādikañ ca pūjakā gṛhṇīyuḥ. yathā guror ucchiṣṭaṃ putraśiṣyabhṛtyānāṃ bhojyaṃ. tathā sarvasya rakṣituḥ saumyamūrte sarvavyāpino viṣṇoḥ jagadguror niveditam annādyaṃ viśvaṃ caturvarṇānāṃ bhaktimatāṃ sarveṣāṃ bhojyam, abhaktimatām abhojyam" iti.  
[120.24]     śrīpāñcarātre īśvarasaṃhitāyāṃ samārādhanādhyāye  
[120.25]     skanda: "tvayā niṣedha ākhyāto mantradattasya vastunaḥ /  
[120.26]     sarvasya patrapuṣpānna pūrvasya parameśvara // [ĪśvaraS ]  
  
  
  
  
  
     [arcāvatārasya sakalalokojjīvanārthatā]  
  
[121.1]     tasyedānīṃ pradānañ ca prāśanañ ca praśaṃsasi /  
[121.2]     kim etad atra me jātas saṃśayaḥ parameśvara // [ĪśvaraS ]  
[121.3]     īśvara:pradānaṃ prāśanaṃ putra upabhogyatvam eva ca /  
[121.4]     śaive pāśupate dṛṣṭam acirād eva pāpakṛt //  
[121.5]     tatpunar vaiṣṇave mārge vartate vyatyayena tu /  
[121.6]     anantaphaladaṃ dānāt prāśānāt koṣṭaśuddhikṛt //" iti  [ĪśvaraS ]  
[121.7]     tatraiva devatārcane: "karṣaṃ nayati pāpāni puṇyavṛddhiṃ karoti ca /  
[121.8]     dānair dharmaiḥ tathā puṇyais tapobhiś ca na tatphalam // [ĪśvaraS ]  
[121.9]     bhagavadbhaktipūtānāṃ yatphalaṃ prāpaṇādanāt //" iti [ĪśvaraS ]  
[121.10]     anyatra: "satsaṅgadevārcanasatkathāsu paropadeśe ca rato manuṣyaḥ /  
[121.11]     sa yāti viṣṇoḥ paramaṃ padaṃ yaddehāvasāne 'cyutatulyatejāḥ //" iti  
[121.12]     anyatra: "nārāyaṇaikaniṣṭhā ye sāttvikās tān nibodhata /  
[121.13]     puruṣā rājasāś caiva nānādaivatayājinaḥ //  
[121.14]     bāhyā nirdevatāś caiva tāmasāḥ parikīrtitāḥ /  
[121.15]     rajastamo 'bhibhūtānāṃ na tu mokṣaḥ kathañcana //" iti  
[121.16]     purāṇāntare: "yatraiva pūjyate viṣṇur vidhinā prayatair naraiḥ /  
[121.17]     na tatra hy ādhidaurgatya vyādhicaurādikaṃ bhayam //" iti  
[121.18]     kiñca: "nityamuktopabhogyatvāt paravyūhātmano hareḥ /  
[121.19]     tatkālasannikṛṣṭaika lakṣyatvād vibhavātmanaḥ   // [Ā.S 14.14]  
[121.20]     viśuddhair yogasaṃsiddhaiś cintyatvād antarātmanaḥ /  
[121.21]     arcātmany eva sarveṣām adhikāro niraṅkuśaḥ   // [Ā.S 14.15]  
[121.22]     arcāvatāraviṣaye mamāpy uddeśatas tathā /  
[121.23]     uktā guṇā na śakyante vaktuṃ varṣaśatair api   // [Ā.S 14.16]  
[122.1]     evaṃ pañcaprakāro 'ham ātmanāṃ patatāmadhaḥ /  
[122.2]     pūrvasmād api pūrvasmāt jyāyāṃś caivottarottaraḥ   // [Ā.S ]  
[122.3]     saulabhyataṃ jagatsvāmī sulabho hy uttarottaraḥ //"  [ĀS ]  
[122.4-7]     iti pratipāditarityā bhagavataḥ paratvādiṣu saulabhyābhāvāt akhilalokasamujjīvanārtham arcāvatāraḥ. tadekaparatvād vaikhānasāḥ tatpriyatamāḥ. etadṛśanārāyaṇāyaṇaikaparatvābhāvād bodhāyanasya āpastambādīnāñ na kathañcad api paramaikāntitvaṃ bhagavatpriyatamatvañ ca sambhavati.  
[122.8-9]     evaṃ ca vaikhānasānām eva paramaikāntitvaṃ bhagavatpriyatamatvañ copapadyate iti sarvaṃ samañjasam iti daśamo hetur nirūpitam.  
[122.10]     iti daśamahetunirūpaṇam  
[122.11-14]     iti śrīramaṇaveṅkaṭācaleśvarapādāravindasaparyāniratasya sarvatantrasvatantrasya śrīnivāsamakhivedāntadeśikasya kṛtiṣu śrīvaikhānasasūtratātparyacintāmaṇau daśavidhahatunirūpaṇam upodghātabhāgaḥ samāptaḥ.  
  
  
  
  
  
