---
title: 'Bharavi: Kiratarjuniya'

---
## Intro
  
  
  
  
Bharavi: Kiratarjuniya  
  
  
  
  
Bharavi: Kiratarjuniya  
  
Text follows that commented on by Mallinaatha, also as regards e.g.\ word-division;  
note that there are often other possible word-divisions (especially in the citra-verses  
of sarga 15) and quite a few variants in the texts of other commentators.  
  
  
Input by Harunaga Isaacson.  
  
  
  
ANALYTIC VERSION (BHELA conventiions)  
  
  
  
  


## पाठः
  
  
  
  
  
अनल्य्तिच् वेर्सिओन् अच्चोर्दिन्ग् तो ब्हेल चोन्वेन्तिओन्स्:  
  
सन्धि मर्केर्स्:  
(। =स्होर्त् वोwएल्, - =लोन्ग् वोwएल्)  
  
इन् wओर्द्-सन्धि:  
१: । ।  ए।ग्।: वेद+अन्त = वेदा१न्त  
२: - ।  
३: । -  
४: - -  
  
इन् सेन्तेन्चे-सन्धि:  
७: । ।  ए।ग्।: च+अपि = चा७पि  
८: । -  
९: - ।  
०: - -  
  
  
पद मर्केर्स्  
  
ड़ोर् अ ड़ोउर्-पद वेर्से:  
॥॥॥॥  $ ॥॥॥॥  &  
॥॥॥॥  % ॥॥॥॥  ॥  
  
ड़ोर् अ सिx-पद वेर्से:  
॥॥॥॥  $ ॥॥॥॥  &  
॥॥॥॥  % ॥॥॥॥  \  
॥॥॥॥  # ॥॥॥॥  ॥  
  
  
  
  
श्रियः कुरूणाम् अधिपस्य पालनीं  $ प्रजासु वृत्तिं यम् अयुङ्क्त वेदितुम्  &  
स वर्णिलिङ्गी विदितः समाययौ  % युधिष्ठिरं द्वैतवने वनेचरः  ॥ भ्किर्_१।१ ॥  
  
कृतप्रणामस्य महीं महीभुजे  $ जितां सपत्नेन निवेदयिष्यतः  &  
न विव्यथे तस्य मनो न हि प्रियं  % प्रवक्तुम् इच्छन्ति मृषा हितैषिणः  ॥ भ्किर्_१।२ ॥  
  
द्विषां विघाताय विधातुम् इच्छतो  $ रहस्य् अनुज्ञाम् अधिगम्य भूभृतः  &  
स सौष्ठवौदार्यविशेषशालिनीं  % विनिश्चितार्थाम् इति वाचम् आदधे  ॥ भ्किर्_१।३ ॥  
  
क्रियासु युक्तैर् नृप चारचक्षुषो  $ न वञ्चनीयाः प्रभवो ऽनुजीविभिः  &  
अतो ऽर्हसि क्षन्तुम् असाधु साधु वा  % हितं मनोहारि च दुर्लभं वचः  ॥ भ्किर्_१।४ ॥  
  
स किंसखा साधु न शास्ति यो ऽधिपं  $ हितान् न यः संशृणुते स किम्प्रभुः  &  
सदा९नुकूलेषु हि कुर्वते रतिं  % नृपेष्व् अमात्येषु च सर्वसम्पदः  ॥ भ्किर्_१।५ ॥  
  
निसर्गदुर्बोधम् अबोधविक्लवाः  $ क्व भूपतीनां चरितं क्व जन्तवः  &  
तवा७नुभावो ऽयम् अबोधि यन् मया  % निगूढतत्त्वं नयवर्त्म विद्विषाम्  ॥ भ्किर्_१।६ ॥  
  
विशङ्कमानो भवतः पराभवं  $ नृपासनस्थो ऽपि वनाधिवासिनः  &  
दुरोदरच्छद्मजितां समीहते  % नयेन जेतुं जगतीं सुयोधनः  ॥ भ्किर्_१।७ ॥  
  
तथा९पि जिह्मः स भवज्जिगीषया  $ तनोति शुभ्रं गुणसम्पदा यशः  &  
समुन्नयन् भूतिम् अनार्यसङ्गमाद्  % वरं विरोधो ऽपि समं महात्मभिः  ॥ भ्किर्_१।८ ॥  
  
कृतारिषड्वर्गजयेन मानवीम्  $ अगम्यरूपां पदवीं प्रपित्सुना  &  
विभज्य नक्तन्दिनम् अस्ततन्द्रिणा  % वितन्यते तेन नयेन पौरुषम्  ॥ भ्किर्_१।९ ॥  
  
सखीन् इव प्रीतियुजो ऽनुजीविनः  $ समानमानान् सुहृदश् च बन्धुभिः  &  
स सन्ततं दर्शयते गतस्मयः  % कृताधिपत्याम् इव साधु बन्धुताम्  ॥ भ्किर्_१।१० ॥  
  
असक्तम् आराधयतो यथायथं  $ विभज्य भक्त्या समपक्षपातया  &  
गुणानुरागाद् इव सख्यम् ईयिवान्  % न बाधते ऽस्य त्रिगणः परस्परम्  ॥ भ्किर्_१।११ ॥  
  
निरत्ययं साम न दानवर्जितं  $ न भूरि दानं विरहय्य सत्क्रियाम्  &  
प्रवर्तते तस्य विशेषशालिनी  % गुणानुरोधेन विना न सत्क्रिया  ॥ भ्किर्_१।१२ ॥  
  
वसूनि वाञ्छन् न वशी न मन्युना  $ स्वधर्म इत्य् एव निवृत्तकारणः  &  
गुरूपदिष्टेन रिपौ सुते ऽपि वा  % निहन्ति दण्डेन स धर्मविप्लवम्  ॥ भ्किर्_१।१३ ॥  
  
विधाय रक्षान् परितः परेतरान्  $ अशङ्किताकारम् उपैति शङ्कितः  &  
क्रियापवर्गेष्व् अनुजीविसात्कृताः  % कृतज्ञताम् अस्य वदन्ति सम्पदः  ॥ भ्किर्_१।१४ ॥  
  
अनारतं तेन पदेषु लम्भिता  $ विभज्य सम्यग् विनियोगसत्क्रियाम्  &  
फलन्त्य् उपायाः परिबृंहितायतीर्  % उपेत्य सङ्घर्षम् इवा७र्थसम्पदः  ॥ भ्किर्_१।१५ ॥  
  
अनेकराजन्यरथाश्वसङ्कुलं  $ तदीयम् आस्थाननिकेतनाजिरम्  &  
नयत्य् अयुग्मच्छदगन्धिर् आर्द्रतां  % भृशं नृपोपायनदन्तिनां मदः  ॥ भ्किर्_१।१६ ॥  
  
सुखेन लभ्या दधतः कृषीवलैर्  $ अकृष्टपच्या इव सस्यसम्पदः  &  
वितन्वति क्षेमम् अदेवमातृकाश्  % चिराय तस्मिन् कुरवश् चकासति  ॥ भ्किर्_१।१७ ॥  
  
महौजसो मानधना धनार्चिता  $ धनुर्भृतः संयति लब्धकीर्तयः  &  
न संहतास् तस्य न भेदवृत्तयः  % प्रियाणि वाञ्छन्त्य् असुभिः समीहितुम्  ॥ भ्किर्_१।१८ ॥  
  
उदारकीर्तेर् उदयं दयावतः  $ प्रशान्तबाधं दिशतो ऽभिरक्षया  &  
स्वयं प्रदुग्धे ऽस्य गुणैर् उपस्नुता  % वसूपमानस्य वसूनि मेदिनी  ॥ भ्किर्_१।१९ ॥  
  
महीभुजां सच्चरितैश् चरैः क्रियाः  $ स वेद निःशेसम् अशेषितक्रियः  &  
महोदयैस् तस्य हितानुबन्धिभिः  % प्रतीयते धातुर् इवे८हितं फलैः  ॥ भ्किर्_१।२० ॥  
  
न तेन सज्यं क्वचिद् उद्यतं धनुर्  $ न वा कृतं कोपविजिह्मम् आननम्  &  
गुणानुरागेण शिरोभिर् उह्यते  % नराधिपैर् माल्यम् इवा७स्य शासनम्  ॥ भ्किर्_१।२१ ॥  
  
स यौवराज्ये नवयौवनोद्धतं  $ निधाय दुःशासनम् इद्धशासनः  &  
मखेष्व् अखिन्नो ऽनुमतः पुरोधसा  % धिनोति हव्येन हिरण्यरेतसम्  ॥ भ्किर्_१।२२ ॥  
  
प्रलीनभूपालम् अपि स्थिरायति  $ प्रशासद् आवारिधि मण्डलं भुवः  &  
स चिन्तयत्य् एव भियस् त्वद् एष्यतीर्  % अहो दुरन्ता बलवद्विरोधिता  ॥ भ्किर्_१।२३ ॥  
  
कथाप्रसङ्गेन जनैर् उदाहृताद्  $ अनुस्मृताखण्डलसूनुविक्रमः  &  
तवा७भिधानाद् व्यथते नताननः  % स दुःसहान् मन्त्रपदाद् इवो७रगः  ॥ भ्किर्_१।२४ ॥  
  
तद् आशु कर्तुं त्वयि जिह्मम् उद्यते  $ विधीयतां तत्र विधेयम् उत्तरम्  &  
परप्रणीतानि वचांसि चिन्वतां  % प्रवृत्तिसाराः खलु मादृशां धियः  ॥ भ्किर्_१।२५ ॥  
  
इती८रयित्वा गिरम् आत्तसत्क्रिये  $ गते ऽथ पत्यौ वनसन्निवासिनाम्  &  
प्रविश्य कृष्णा सदनं महीभुजा  % तद् आचचक्षे ऽनुजसन्निधौ वचः  ॥ भ्किर्_१।२६ ॥  
  
निशम्य सिद्धिं द्विषताम् अपाकृतीस्  $ ततस् ततस्त्या विनियन्तुम् अक्षमा  &  
नृपस्य मन्युव्यवसायदीपिनीर्  % उदाजहार द्रुपदात्मजा गिरः  ॥ भ्किर्_१।२७ ॥  
  
भवादृशेषु प्रमदाजनोदितं  $ भवत्य् अधिक्षेप इवा७नुशासनम्  &  
तथा९पि वक्तुं व्यवसाययन्ति मां  % निरस्तनारीसमया दुराधयः  ॥ भ्किर्_१।२८ ॥  
  
अखण्डम् आखण्डलतुल्यधामभिश्  $ चिरं धृता भूपतिभिः स्ववंशजैः  &  
त्वया स्वहस्तेन मही मदच्युता  % मतङ्गजेन स्रग् इवा७पवर्जिता  ॥ भ्किर्_१।२९ ॥  
  
व्रजन्ति ते मूढधियः पराभवं  $ भवन्ति मायाविषु ये न मायिनः  &  
प्रविश्य हि घ्नन्ति शठास् तथाविधान्  % असंवृताङ्गान् निशिता इवे७षवः  ॥ भ्किर्_१।३० ॥  
  
गुणानुरक्ताम् अनुरक्तसाधनः  $ कुलाभिमानी कुलजां नराधिपः  &  
परैस् त्वदन्यः क इवा७पहारयेन्  % मनोरमाम् आत्मवधूम् इव श्रियम्  ॥ भ्किर्_१।३१ ॥  
  
भवन्तम् एतर्हि मनस्विगर्हिते  $ विवर्तमानं नरदेव वर्त्मनि  &  
कथं न मन्युर् ज्वलयत्य् उदीरितः  % शमीतरुं शुष्कम् इवा७ग्निर् उच्छिखः  ॥ भ्किर्_१।३२ ॥  
  
अवन्ध्यकोपस्य निहन्तुर् आपदां  $ भवन्ति वश्याः स्वयम् एव देहिनः  &  
अमर्षशून्येन जनस्य जन्तुना  % न जातहार्देन न विद्विषा०दरः  ॥ भ्किर्_१।३३ ॥  
  
परिभ्रमंल् लोहितचन्दनोचितः  $ पदातिर् अन्तर्गिरि रेणुरूषितः  &  
महारथः सत्यधनस्य मानसं  % दुनोति ते कच्चिद् अयं वृकोदरः  ॥ भ्किर्_१।३४ ॥  
  
विजित्य यः प्राज्यम् अयच्छद् उत्तरान्  $ कुरून् अकुप्यं वसु वासवोपमः  &  
स वल्कवासांसि तवा७धुना०हरन्  % करोति मन्युं न कथं धनञ्जयः  ॥ भ्किर्_१।३५ ॥  
  
वनान्तशय्याकठिनीकृताकृती  $ कचाचितौ विष्वग् इवा७गजौ गजौ  &  
कथं त्वम् एतौ धृतिसंयमौ यमौ  % विलोकयन्न् उत्सहसे न बाधितुम्  ॥ भ्किर्_१।३६ ॥  
  
इमाम् अहं वेद न तावकीं धियं  $ विचित्ररूपाः खलु चित्तवृत्तयः  &  
विचिन्तयन्त्या भवदापदं परां  % रुजन्ति चेतः प्रसभं ममा८धयः  ॥ भ्किर्_१।३७ ॥  
  
पुरा९धिरूढः शयनं महाधनं  $ विबोध्यसे यः स्तुतिगीतिमङ्गलैः  &  
अदभ्रदर्भाम् अधिशय्य स स्थलीं  % जहासि निद्राम् अशिवैः शिवारुतैः  ॥ भ्किर्_१।३८ ॥  
  
पुरो९पनीतं नृप रामणीयकं  $ द्विजातिशेषेण यद् एतद् अन्धसा  &  
तद् अद्य ते वन्यफलाशिनः परं  % परैति कार्श्यं यशसा समं वपुः  ॥ भ्किर्_१।३९ ॥  
  
अनारतं यौ मणिपीठशायिनाव्  $ अरञ्जयद् राजशिरःस्रजां रजः  &  
निषीदतस् तौ चरणौ वनेषु ते  % मृगद्विजालूनशिखेषु बर्हिषाम्  ॥ भ्किर्_१।४० ॥  
  
द्विषन्निमित्ता यद् इयं दशा ततः  $ समूलम् उन्मूलयती७व मे मनः  &  
परैर् अपर्यासितवीर्यसम्पदां  % पराभवो ऽप्य् उत्सव एव मानिनाम्  ॥ भ्किर्_१।४१ ॥  
  
विहाय शान्तिं नृप धाम तत् पुनः  $ प्रसीद सन्धेहि वधाय विद्विषाम्  &  
व्रजन्ति शत्रून् अवधूय निःस्पृहाः  % शमेन सिद्धिं मुनयो न भूभृतः  ॥ भ्किर्_१।४२ ॥  
  
पुरःसरा धामवतां यशोधनाः  $ सुदुःसहं प्राप्य निकारम् ईदृशम्  &  
भवादृशाश् चेद् अधिकुर्वते परान्  % निराश्रया हन्त हता मनस्विता  ॥ भ्किर्_१।४३ ॥  
  
अथ क्षमाम् एव निरस्तसाधनश्  $ चिराय पर्येषि सुखस्य साधनम्  &  
विहाय लक्ष्मीपतिलक्ष्म कार्मुकं  % जटाधरः सञ् जुहुधी७ह पावकम्  ॥ भ्किर्_१।४४ ॥  
  
न समयपरिरक्षणं क्षमं ते  $ निकृतिपरेषु परेषु भूरिधाम्नः  &  
अरिषु हि विजयार्थिनः क्षितीशा  % विदधति सोपधि सन्धिदूषणानि  ॥ भ्किर्_१।४५ ॥  
  
विधिसमयनियोगाद् दीप्तिसंहारजिह्मं  $ शिथिलबलम् अगाधे मग्नम् आपत्पयोधौ  &  
रिपुतिमिरम् उदस्यो७दीयमानं दिनादौ  % दिनकृतम् इव लक्ष्मीस् त्वां समभ्येतु भूयः  ॥ भ्किर्_१।४६ ॥  
  
विहितां प्रियया मनःप्रियाम्  $ अथ निश्चित्य गिरं गरीयसीम्  &  
उपपत्तिमद् ऊर्जिताश्रयं  % नृपम् ऊचे वचनं वृकोदरः  ॥ भ्किर्_२।१ ॥  
  
यद् अवोचत वीक्ष्य मानिनी  $ परितः स्नेहमयेन चक्षुषा  &  
अपि वागधिपस्य दुर्वचं  % वचनं तद् विदधीत विस्मयम्  ॥ भ्किर्_२।२ ॥  
  
विषमो ऽपि विगाह्यते नयः  $ कृततीर्थः पयसाम् इवा८शयः  &  
स तु तत्र विशेषदुर्लभः  % सद् उपन्यस्यति कृत्यवर्त्म यः  ॥ भ्किर्_२।३ ॥  
  
परिणामसुखे गरीयसि  $ व्यथके ऽस्मिन् वचसि क्षतौजसाम्  &  
अतिवीर्यवती७व भेषजे  % बहुर् अल्पीयसि दृश्यते गुणः  ॥ भ्किर्_२।४ ॥  
  
इयम् इष्टगुणाय रोचतां  $ रुचिरार्था भवते ऽपि भारती  &  
ननु वक्तृविशेषनिःस्पृहा  % गुणगृह्या वचने विपश्चितः  ॥ भ्किर्_२।५ ॥  
  
चतसृष्व् अपि ते विवेकिनी  $ नृप विद्यासु निरूढिम् आगता  &  
कथम् एत्य मतिर् विपर्ययं  % करिणी पङ्कम् इवा७वसीदति  ॥ भ्किर्_२।६ ॥  
  
विधुरं किम् अतः परं परैर्  $ अवगीतां गमिते दशाम् इमाम्  &  
अवसीदति यत् सुरैर् अपि  % त्वयि सम्भावितवृत्ति पौरुषम्  ॥ भ्किर्_२।७ ॥  
  
द्विषताम् उदयः सुमेधसा  $ गुरुर् अस्वन्ततरः सुमर्षणः  &  
न महान् अपि भूतिम् इच्छता  % फलसम्पत्प्रवणः परिक्षयः  ॥ भ्किर्_२।८ ॥  
  
अचिरेण परस्य भूयसीं  $ विपरीतां विगणय्य चा८त्मनः  &  
क्षययुक्तिम् उपेक्षते कृती  % कुरुते तत्प्रतिकारम् अन्यथा  ॥ भ्किर्_२।९ ॥  
  
अनुपालयताम् उदेष्यतीं  $ प्रभुशक्तिं द्विषताम् अनीहया  &  
अपयान्त्य् अचिरान् महीभुजां  % जननिर्वादभयाद् इव श्रियः  ॥ भ्किर्_२।१० ॥  
  
क्षययुक्तम् अपि स्वभावजं  $ दधतं धाम शिवं समृद्धये  &  
प्रणमन्त्य् अनपायम् उत्थितं  % प्रतिपच्चन्द्रम् इव प्रजा नृपम्  ॥ भ्किर्_२।११ ॥  
  
प्रभवः खलु कोशदण्डयोः  $ कृतपञ्चाङ्गविनिर्णयो नयः  &  
स विधेयपदेषु दक्षतां  % नियतिं लोक इवा७नुरुध्यते  ॥ भ्किर्_२।१२ ॥  
  
अभिमानवतो मनस्विनः  $ प्रियम् उच्चैः पदम् आरुरुक्षतः  &  
विनिपातनिवर्तनक्षमं  % मतम् आलम्बनम् आत्मपौरुषम्  ॥ भ्किर्_२।१३ ॥  
  
विपदो ऽभिभवन्त्य् अविक्रमं  $ रहयत्य् आपदुपेतम् आयतिः  &  
नियता लघुता निरायतेर्  % अगरीयान् न पदं नृपश्रियः  ॥ भ्किर्_२।१४ ॥  
  
तद् अलं प्रतिपक्षम् उन्नतेर्  $ अवलम्ब्य व्यवसायवन्ध्यताम्  &  
निवसन्ति पराक्रमाश्रया  % न विषादेन समं समृद्धयः  ॥ भ्किर्_२।१५ ॥  
  
अथ चेद् अवधिः प्रतीक्ष्यते  $ कथम् आविष्कृतजिह्मवृत्तिना  &  
धृतराष्ट्रसुतेन सुत्यज्याश्  % चिरम् आस्वाद्य नरेन्द्रसम्पदः  ॥ भ्किर्_२।१६ ॥  
  
द्विषता विहितं त्वया९थवा  $ यदि लब्धा पुनर् आत्मनः पदम्  &  
जननाथ तवा७नुजन्मनां  % कृतम् आविष्कृतपौरुषैर् भुजैः  ॥ भ्किर्_२।१७ ॥  
  
मदसिक्तमुखैर् मृगाधिपः  $ करिभिर् वर्तयति स्वयं हतैः  &  
लघयन् खलु तेजसा जगन्  % न महान् इच्छति भूतिम् अन्यतः  ॥ भ्किर्_२।१८ ॥  
  
अभिमानधनस्य गत्वरैर्  $ असुभिः स्थास्नु यशश् चिचीषतः  &  
अचिरांशुविलासचञ्चला  % ननु लक्ष्मीः फलम् आनुषङ्गिकम्  ॥ भ्किर्_२।१९ ॥  
  
ज्वलितं न हिरण्यरेतसं  $ चयम् आस्कन्दति भस्मनां जनः  &  
अभिभूतिभयाद् असून् अतः  % सुखम् उज्झन्ति न धाम मानिनः  ॥ भ्किर्_२।२० ॥  
  
किम् अवेक्ष्य फलं पयोधरान्  $ ध्वनतः प्रार्थयते मृगाधिपः  &  
प्रकृतिः खलु सा महीयसः  % सहते ना७न्यसमुन्नतिं यया  ॥ भ्किर्_२।२१ ॥  
  
कुरु तन् मतिम् एव विक्रमे  $ नृप निर्धूय तमः प्रमादजम्  &  
ध्रुवम् एतद् अवेहि विद्विषां  % त्वदनुत्साहहता विपत्तयः  ॥ भ्किर्_२।२२ ॥  
  
द्विरदान् इव दिग्विभावितांश्  $ चतुरस् तोयनिधीन् इवा८यतः  &  
प्रसहेत रणे तवा७नुजान्  % द्विषतां कः शतमन्युतेजसः  ॥ भ्किर्_२।२३ ॥  
  
ज्वलतस् तव जातवेदसः  $ सततं वैरिकृतस्य चेतसि  &  
विदधातु शमं शिवेतरा  % रिपुनारीनयनाम्बुसन्ततिः  ॥ भ्किर्_२।२४ ॥  
  
इति दर्शितविक्रियं सुतं  $ मरुतः कोपपरीतमानसम्  &  
उपसान्त्वयितुं महीपतिर्  % द्विरदं दुष्टम् इवो७पचक्रमे  ॥ भ्किर्_२।२५ ॥  
  
अपवर्जितविप्लवे शुचय्  $ हृदयग्राहिणि मङ्गलास्पदे  &  
विमला तव विस्तरे गिरां  % मतिर् आदर्श इवा७भिदृश्यते  ॥ भ्किर्_२।२६ ॥  
  
स्फुटता न पदैर् अपाकृता  $ न च न स्वीकृतम् अर्थगौरवम्  &  
रचिता पृथगर्थता गिरां  % न च सामर्थ्यम् अपोहितं क्वचित्  ॥ भ्किर्_२।२७ ॥  
  
उपपत्तिर् उदाहृता बलाद्  $ अनुमानेन न चा८गमः क्षतः  &  
इदम् ईदृग् अनीदृगाशयः  % प्रसभं वक्तुम् उपक्रमेत कः  ॥ भ्किर्_२।२८ ॥  
  
अवितृप्ततया तथा९पि मे  $ हृदयं निर्णयम् एव धावति  &  
अवसाययितुं क्षमाः सुखं  % न विधेयेषु विशेषसम्पदः  ॥ भ्किर्_२।२९ ॥  
  
सहसा विदधीत न क्रियाम्  $ अविवेकः परम् आपदां पदम्  &  
वृणते हि विमृश्यकारिणं  % गुणलुब्धाः स्वयम् एव सम्पदः  ॥ भ्किर्_२।३० ॥  
  
अभिवर्षति यो ऽनुपालयन्  $ विधिबीजानि विवेकवारिणा  &  
स सदा फलशालिनीं क्रियां  % शरदं लोक इवा७धितिष्ठति  ॥ भ्किर्_२।३१ ॥  
  
शुचि भूषयति श्रुतं वपुः  $ प्रशमस् तस्य भवत्य् अलङ्क्रिया  &  
प्रशमाभरणं पराक्रमः  % स नयापादितसिद्धिभूषणः  ॥ भ्किर्_२।३२ ॥  
  
मतिभेदतमस्तिरोहिते  $ गहने कृत्यविधौ विवेकिनाम्  &  
सुकृतः परिशुद्ध आगमः  % कुरुते दीप इवा७र्थदर्शनम्  ॥ भ्किर्_२।३३ ॥  
  
स्पृहणीयगुणैर् महात्मभिश्  $ चरिते वर्त्मनि यच्छतां मनः  &  
विधिहेतुर् अहेतुर् आगसां  % विनिपातो ऽपि समः समुन्नतेः  ॥ भ्किर्_२।३४ ॥  
  
शिवम् औपयिकं गरीयसीं  $ फलनिष्पत्तिम् अदूषितायतिम्  &  
विगणय्य नयन्ति पौरुषं  % विजितक्रोधरया जिगीषवः  ॥ भ्किर्_२।३५ ॥  
  
अपनेयम् उदेतुम् इच्छता  $ तिमिरं रोषमयं धिया पुरः  &  
अविभिद्य निशाकृतं तमः  % प्रभया ना७ंशुमता९प्य् उदीयते  ॥ भ्किर्_२।३६ ॥  
  
बलवान् अपि कोपजन्मनस्  $ तमसो ना७भिभवं रुणद्धि यः  &  
क्षयपक्ष इवै८न्दवीः कलाः  % सकला हन्ति स शक्तिसम्पदः  ॥ भ्किर्_२।३७ ॥  
  
समवृत्तिर् उपैति मार्दवं  $ समये यश् च तनोति तिग्मताम्  &  
अधितिष्ठति लोकम् ओजसा  % स विवस्वान् इव मेदिनीपतिः  ॥ भ्किर्_२।३८ ॥  
  
क्व चिराय परिग्रहः श्रियां  $ क्व च दुष्टेन्द्रियवाजिवश्यता  &  
शरदभ्रचलाश् चलेन्द्रियैर्  % असुरक्षा हि बहुच्छलाः श्रियः  ॥ भ्किर्_२।३९ ॥  
  
किम् असामयिकं वितन्वता  $ मनसः क्षोभम् उपात्तरंहसः  &  
क्रियते पतिर् उच्चकैर् अपां  % भवता धीरतया९धरीकृतः  ॥ भ्किर्_२।४० ॥  
  
श्रुतम् अप्य् अधिगम्य ये रिपून्  $ विनयन्ते स्म न शरीरजन्मनः  &  
जनयन्त्य् अचिराय सम्पदाम्  % अयशस् ते खलु चापलाश्रयम्  ॥ भ्किर्_२।४१ ॥  
  
अतिपातितकालसाधना  $ स्वशरीरेन्द्रियवर्गतापनी  &  
जनवन् न भवन्तम् अक्षमा  % नयसिद्धेर् अपनेतुम् अर्हति  ॥ भ्किर्_२।४२ ॥  
  
उपकारकम् आयतेर् भृशं  $ प्रसवः कर्मफलस्य भूरिणः  &  
अनपायि निबर्हणं द्विषां  % न तितिक्षासमम् अस्ति साधनम्  ॥ भ्किर्_२।४३ ॥  
  
प्रणतिप्रवणान् विहाय  $ नः सहजस्नेहनिबद्धचेतसः  &  
प्रणमन्ति सदा सुयोधनं  % प्रथमे मानभृतां न वृष्णयः  ॥ भ्किर्_२।४४ ॥  
  
सुहृदः सहजास् तथे९तरे  $ मतम् एषां न विलङ्घयन्ति ये  &  
विनयाद् इव यापयन्ति ते  % धृतराष्ट्रात्मजम् आत्मसिद्धये  ॥ भ्किर्_२।४५ ॥  
  
अभियोग इमान् महीभुजो  $ भवता तस्य ततः कृतावधेः  &  
प्रविघाटयिता समुत्पतन्  % हरिदश्वः कमलाकरान् इव  ॥ भ्किर्_२।४६ ॥  
  
उपजापसहान् विलङ्घयन्  $ स विधाता नृपतीन् मदोद्धतः  &  
सहते न जनो ऽप्य् अधःक्रियां  % किम् उ लोकाधिकधाम राजकम्  ॥ भ्किर्_२।४७ ॥  
  
असमापितकृत्यसम्पदां  $ हतवेगं विनयेन तावता  &  
प्रभवन्त्य् अभिमानशालिनां  % मदम् उत्तम्भयितुं विभूतयः  ॥ भ्किर्_२।४८ ॥  
  
मदमानसमुद्धतं नृपं  $ न वियुङ्क्ते नियमेन मूढता  &  
अतिमूढ उदस्यते नयान्  % नयहीनाद् अपरज्यते जनः  ॥ भ्किर्_२।४९ ॥  
  
अपरागसमीरणेरितः  $ क्रमशीर्णाकुलमूलसन्ततिः  &  
सुकरस् तरुवत् सहिष्णुना  % रिपुर् उन्मूलयितुं महान् अपि  ॥ भ्किर्_२।५० ॥  
  
अणुर् अप्य् उपहन्ति विग्रहः  $ प्रभुम् अन्तःप्रकृतिप्रकोपजः  &  
अखिलं हि हिनस्ति भूधरं  % तरुशाखान्तनिघर्षजो ऽनलः  ॥ भ्किर्_२।५१ ॥  
  
मतिमान् विनयप्रमाथिनः  $ समुपेक्षेत समुन्नतिं द्विषः  &  
सुजयः खलु तादृग् अन्तरे  % विपदन्ता ह्य् अविनीतसम्पदः  ॥ भ्किर्_२।५२ ॥  
  
लघुवृत्तितया भिदां गतं  $ बहिर् अन्तश् च नृपस्य मण्डलम्  &  
अभिभूय हरत्य् अनन्तरः  % शिथिलं कूलम् इवा७पगारयः  ॥ भ्किर्_२।५३ ॥  
  
अनुशासतम् इत्य् अनाकुलं  $ नयवर्त्माकुलम् अर्जुनाग्रजम्  &  
स्वयम् अर्थ इवा७भिवाञ्छितस्  % तम् अभीयाय पराशरात्मजः  ॥ भ्किर्_२।५४ ॥  
  
मधुरैर् अवशानि लम्भयन्न्  $ अपि तिर्यञ्चि शमं निरीक्षितैः  &  
परितः पटु बिभ्रद् एनसां  % दहनं धाम विलोकनक्षमम्  ॥ भ्किर्_२।५५ ॥  
  
सहसो९पगतः सविस्मयं  $ तपसां सूतिर् असूतिर् एनसाम्  &  
ददृशे जगतीभुजा मुनिः  % स वपुष्मान् इव पुण्यसञ्चयः  ॥ भ्किर्_२।५६ ॥  
  
अथो७च्चकैर् आसनतः परार्ध्याद्  $ उद्यन् स धूतारुणवल्कलाग्रः  &  
रराज कीर्णाकपिशांशुजालः  % शृङ्गात् सुमेरोर् इव तिग्मरश्मिः  ॥ भ्किर्_२।५७ ॥  
  
अवहितहृदयो विधाय स अर्हाम्  $ ऋषिवद् ऋषिप्रवरे गुरूपदिष्टाम्  &  
तदनुमतम् अलञ्चकार पश्चात्  % प्रशम इव श्रुतम् आसनं नरेन्द्रः  ॥ भ्किर्_२।५८ ॥  
  
व्यक्तोदितस्मितमयूखविभासितोष्ठस्  $ तिष्ठन् मुनेर् अभिमुखं स विकीर्णधाम्नः  &  
तन्वन्तम् इद्धम् अभितो गुरुम् अंशुजालं  % लक्ष्मीम् उवाह सकलस्य शशाङ्कमूर्तेः  ॥ भ्किर्_२।५९ ॥  
  
ततः शरच्चन्द्रकराभिरामैर्  $ उत्सर्पिभिः प्रांशुम् इवा७ंशुजालैः  &  
बिभ्राणम् आनीलरुचं पिशङ्गीर्  % जटास् तडित्वन्तम् इवा७म्बुवाहम्  ॥ भ्किर्_३।१ ॥  
  
प्रसादलक्ष्मीं दधतं समग्रां  $ वपुःप्रकर्षेण जनातिगेन  &  
प्रसह्य चेतःसु समासजन्तम्  % असंस्तुतानाम् अपि भावम् आर्द्रम्  ॥ भ्किर्_३।२ ॥  
  
अनुद्धताकारतया विविक्तां  $ तन्वन्तम् अन्तःकरणस्य वृत्तिम्  &  
माधुर्यविस्रम्भविशेषभाजा  % कृतोपसम्भाषम् इवे८क्षितेन  ॥ भ्किर्_३।३ ॥  
  
धर्मात्मजो धर्मनिबन्धिनीनां  $ प्रसूतिम् एनःप्रणुदां श्रुतीनाम्  &  
हेतुं तदभ्यागमने परीप्सुः  % सुखोपविष्टं मुनिम् आबभाषे  ॥ भ्किर्_३।४ ॥  
  
अनाप्तपुण्योपचरैर् दुरापा  $ फलस्य निर्धूतरजाः सवित्री  &  
तुल्या भवद्दर्शनसम्पद् एषा  % वृष्टेर् दिवो वीतबलाहकायाः  ॥ भ्किर्_३।५ ॥  
  
अद्य क्रियाः कामदुघाः क्रतूनां  $ सत्याशिषः सम्प्रति भूमिदेवाः  &  
आ संसृतेर् अस्मि जगत्सु जातस्  % त्वय्य् आगते यद् बहुमानपात्रम्  ॥ भ्किर्_३।६ ॥  
  
श्रियं विकर्षत्य् अपहन्त्य् अघानि  $ श्रेयः परिस्नौति तनोति कीर्तिम्  &  
सन्दर्शनं लोकगुरोर् अमोघम्  % अमोघं तवा८त्मयोनेर् इव किं न धत्ते  ॥ भ्किर्_३।७ ॥  
  
श्च्योतन्मयूखे ऽपि हिमद्युतौ मे  $ ननिर्वृतं निर्वृतिम् एति चक्षुः  &  
समुज्झितज्ञातिवियोगखेदं  % त्वत्सन्निधाव् उच्छ्वसती७व चेतः  ॥ भ्किर्_३।८ ॥  
  
निरास्पदं प्रश्नकुतूहलित्वम्  $ अस्मास्व् अधीनं किम् उ निःस्पृहाणाम्  &  
तथा९पि कल्याणकरीं गिरं ते  % मां श्रोतुम् इच्छा मुखरीकरोति  ॥ भ्किर्_३।९ ॥  
  
इत्य् उक्तवान् उक्तिविशेषरम्यं  $ मनः समाधाय जयोपपत्तौ  &  
उदारचेता गिरम् इत्य् उदारां  % द्वैपायनेना७भिदधे नरेन्द्रः  ॥ भ्किर्_३।१० ॥  
  
चिचीषतां जन्मवताम् अलघ्वीं  $ यशोवतंसाम् उभयत्र भूतिम्  &  
अभ्यर्हिता बन्धुषु तुल्यरूपा  % वृत्तिर् विशेषेण तपोधनानाम्  ॥ भ्किर्_३।११ ॥  
  
तथा९पि निघ्नं नृप तावकीनैः  $ प्रह्वीकृतं मे हृदयं गुणौघैः  &  
वीतस्पृहाणाम् अपि मुक्तिभाजां  % भवन्ति भव्येषु हि पक्षपाताः  ॥ भ्किर्_३।१२ ॥  
  
सुता न यूयं किम् उ तस्य राज्ञः  $ सुयोधनं वा न गुणैर् अतीताः  &  
यस् त्यक्तवान् वः स वृथा बलाद् वा  % मोहं विधत्ते विषयाभिलाषः  ॥ भ्किर्_३।१३ ॥  
  
जहातु नै७नं कथम् अर्थसिद्धिः  $ संशय्य कर्णादिषु तिष्ठते यः  &  
असाद्युयोगा हि जयान्तरायाः  % प्रमाथिनीनां विपदां पदानि  ॥ भ्किर्_३।१४ ॥  
  
पथश् च्युतायां समितौ रिपूणां  $ धर्म्यां दधानेन धुरं चिराय  &  
त्वया विपत्स्व् अप्य् अविपत्ति रम्यम्  % आविष्कृतं प्रेम परं गुणेषु  ॥ भ्किर्_३।१५ ॥  
  
विधाय विध्वंसनम् आत्मनीनं  $ शमैकवृत्तेर् भवतश् छलेन  &  
प्रकाशितत्वन्मतिशीलसाराः  % कृतोपकारा इव विद्विषस् ते  ॥ भ्किर्_३।१६ ॥  
  
लभ्या धरित्री तव विक्रमेण  $ ज्यायांश् च वीर्यास्त्रबलैर् विपक्षः  &  
अतः प्रकर्षाय विधिर् विधेयः  % प्रकर्षतन्त्रा हि रणे जयश्रीः  ॥ भ्किर्_३।१७ ॥  
  
त्रिःसप्तकृत्वो जगतीपतीनां  $ हन्ता गुरुर् यस्य स जामदग्न्यः  &  
वीर्यावधूतः स्म तदा विवेद  % प्रकर्षम् आधारवशं गुणानाम्  ॥ भ्किर्_३।१८ ॥  
  
यस्मिन्न् अनैश्वर्यकृतव्यलीकः  $ पराभवं प्राप्त इवा७न्तको ऽपि  &  
धुन्वन् धनुः कस्य रणे न कुर्यान्  % मनो भयैकप्रवणं स भीष्मः  ॥ भ्किर्_३।१९ ॥  
  
सृजन्तम् आजाविषुसंहतीर् वः  $ सहेत कोपज्वलितं गुरुं कः  &  
परिस्फुरल्लोलशिखाग्रजिह्वं  % जगज् जिघत्सन्तम् इवा७न्तवह्निम्  ॥ भ्किर्_३।२० ॥  
  
निरीक्ष्य संरम्भनिरस्तधैर्यं  $ राधेयम् आराधितजामदग्न्यम्  &  
असंस्तुतेषु प्रसभं भयेषु  % जायेत मृत्योर् अपि पक्षपातः  ॥ भ्किर्_३।२१ ॥  
  
यया समासादितसाधनेन  $ सुदुश्चराम् आचरता तपस्याम्  &  
एते दुरापं समवाप्य वीर्यम्  % उन्मीलितारः कपिकेतनेन  ॥ भ्किर्_३।२२ ॥  
  
महत्त्वयोगाय महामहिम्नाम्  $ आराधनीं तां नृप देवतानाम्  &  
दातुं प्रदानोचित भूरिधाम्नीम्  % उपागतः सिद्धिम् इवा७स्मि विद्याम्  ॥ भ्किर्_३।२३ ॥  
  
इत्य् उक्तवन्तं व्रज साधये७ति  $ प्रमाणयन् वाक्यम् अजातशत्रोः  &  
प्रसेदिवांसं तम् उपाससाद  % वसन्न् इवा७न्ते विनयेन जिष्णुः  ॥ भ्किर्_३।२४ ॥  
  
निर्याय विद्या+थ दिनादिरम्याद्  $ बिम्बाद् इवा७र्कस्य मुखान् महर्षेः  &  
पार्थाननं वह्निकणावदाता  % दीप्तिः स्फुरत्पद्मम् इवा७भिपेदे  ॥ भ्किर्_३।२५ ॥  
  
योगं च तं योग्यतमाय तस्मै  $ तपःप्रभावाद् विततार सद्यः  &  
येना७स्य तत्त्वेषु कृते ऽवभासे  % समुन्मिमीले७व चिराय चक्षुः  ॥ भ्किर्_३।२६ ॥  
  
आकारम् आशंसितभूरिलाभं  $ दधानम् अन्तःकरणानुरूपम्  &  
नियोजयिष्यन् विजयोदये तं  % तपःसमाधौ मुनिर् इत्य् उवाच  ॥ भ्किर्_३।२७ ॥  
  
अनेन योगेन विवृद्धतेजा  $ निजां परस्मै पदवीम् अयच्छन्  &  
समाचरा८चारम् उपात्तशस्त्रो  % जपोपवासाभिषवैर् मुनीनाम्  ॥ भ्किर्_३।२८ ॥  
  
करिष्यसे यत्र सुदुश्चराणि  $ प्रसत्तये गोत्रभिदस् तपांसि  &  
शिलोच्चयं चारुशिलोच्चयं तम्  % एष क्षणान् नेष्यति गुह्यकस् त्वाम्  ॥ भ्किर्_३।२९ ॥  
  
इति ब्रुवाणेन महेन्द्रसूनुं  $ महर्षिणा तेन तिरोबभूवे  &  
तं राजराजानुचरो ऽस्य साक्षात्  % प्रदेशम् आदेशम् इवा७धितस्थौ  ॥ भ्किर्_३।३० ॥  
  
कृतानतिर् व्याहृतसान्त्ववादे  $ जातस्पृहः पुण्यजनः स जिष्णौ  &  
इयाय सख्याव् इव सम्प्रसादं  % विश्वासयत्य् आशु सतां हि योगः  ॥ भ्किर्_३।३१ ॥  
  
अथो७ष्णभासे९व सुमेरुकुञ्जान्  $ विहीयमानान् उदयाय तेन  &  
बृहद्द्युतीन् दुःखकृतात्मलाभं  % तमः शनैः पाण्डुसुतान् प्रपेदे  ॥ भ्किर्_३।३२ ॥  
  
असंशयालोचितकार्यनुन्नः  $ प्रेम्णा समानीय विभज्यमानः  &  
तुल्याद् विभागाद् इव तन्मनोभिर्  % दुःखातिभारो ऽपि लघुः स मेने  ॥ भ्किर्_३।३३ ॥  
  
धैर्येण विश्वास्यतया महर्षेस्  $ तीव्राद् अरातिप्रभवाच् च मन्योः  &  
वीर्यं च विद्वत्सु सुते मघोनः  % स तेषु न स्थानम् अवाप शोकः  ॥ भ्किर्_३।३४ ॥  
  
तान् भूरिधाम्नश् चतुरो ऽपि दूरं  $ विहाय यामान् इव वासरस्य  &  
एकौघभूतं तद् अशर्म कृष्णां  % विभावरीं ध्वान्तम् इव प्रपेदे  ॥ भ्किर्_३।३५ ॥  
  
तुषारलेखाकुलितोत्पलाभे  $ पर्यश्रुणी मङ्गलभङ्गभीरुः  &  
अगूढभावा९पि विलोकने सा  % न लोचने मीलयितुं विषेहे  ॥ भ्किर्_३।३६ ॥  
  
अकृत्रिमप्रेमरसाभिरामं  $ रामार्पितं दृष्टिविलोभि दृष्टम्  &  
मनःप्रसादाञ्जलिना निकामं  % जग्राह पाथेयम् इवे७न्द्रसूनुः  ॥ भ्किर्_३।३७ ॥  
  
धैर्यावसादेन हृतप्रसादा  $ वन्यद्विपेने७व निदाघसिन्धुः  &  
निरुद्धबाष्पोदयसन्नकण्ठम्  % उवाच कृच्छ्राद् इति राजपुत्री  ॥ भ्किर्_३।३८ ॥  
  
मग्नां द्विषच्छद्मनि पङ्कभूते  $ सम्भवानां भूतिम् इवो७द्धरिष्यन्  &  
आधिद्विषाम् आ तपसां प्रसिद्धेर्  % अस्मद् विना मा भृशम् उन्मनीभूः  ॥ भ्किर्_३।३९ ॥  
  
यशो ऽधिगन्तुं सुखलिप्सया वा  $ मनुष्यसङ्ख्याम् अतिवर्तितुं वा  &  
निरुत्सुकानाम् अभियोग्गभाजां  % समुत्सुके९वा७ङ्कम् उपैति सिद्धिः  ॥ भ्किर्_३।४० ॥  
  
लोकं विधात्रा विहितस्य गोप्तुं  $ क्षत्त्रस्य मुष्णन् वसु जैत्रम् ओजः  &  
तेजस्विताया विजयैकवृत्तेर्  % निघ्नन् प्रियं प्राणम् इवा७भिमानम्  ॥ भ्किर्_३।४१ ॥  
  
व्रीडानतैर् आप्तजनोपनीतः  $ संशय्य कृच्छ्रेण नृपैः प्रपन्नः  &  
वितानभूतं विततं पृथिव्यां  % यशः समूहन्न् इव दिग्विकीर्णम्  ॥ भ्किर्_३।४२ ॥  
  
वीर्यावदानेषु कृतावमर्षस्  $ तन्वन्न् अभूताम् इव सम्प्रतीतिम्  &  
कुर्वन् प्रयामक्षयम् आयतीनाम्  % अर्कत्विषाम् अह्न इवा७वशेषः  ॥ भ्किर्_३।४३ ॥  
  
प्रसह्य यो ऽस्मासु परैः प्रयुक्तः  $ स्मर्तुं न शक्यः किम् उता७धिकर्तुम्  &  
नवीकरिष्यत्य् उपशुष्यद् आर्द्रः  % स त्वद् विना मे हृदयं निकारः  ॥ भ्किर्_३।४४ ॥  
  
प्राप्तो ऽभिमानव्यसनाद् असह्यं  $ दन्ती९व दन्तव्यसनाद् विकारम्  &  
द्विषत्प्रतापान्तरितोरुतेजाः  % शरद्घनाकीर्ण इवा८दिर् अह्नः  ॥ भ्किर्_३।४५ ॥  
  
सव्रीडमन्दैर् इव निष्क्रियत्वान्  $ नात्यर्थम् अस्त्रैर् अवभासमानः  &  
यशःक्षयक्षीणजलार्णवाभस्  % त्वम् अन्यम् आकारम् इवा७भिपन्नः  ॥ भ्किर्_३।४६ ॥  
  
दुःशासनामर्षरजोविकीर्णैर्  $ एभिर् विना९र्थैर् इव भाग्यनाथैः  &  
केशैः कदर्थीकृतवीर्यसारः  % कच्चित् स एवा७सि धनञ्जयस् त्वम्  ॥ भ्किर्_३।४७ ॥  
  
स क्षत्त्रियस् त्राणसहः सतां यस्  $ तत् कार्मुकं कर्मसु यस्य शक्तिः  &  
वहन् द्वयीं यद्य् अफले ऽर्थजाते  % करोत्य् असंस्कारहताम् इवो७क्तिम्  ॥ भ्किर्_३।४८ ॥  
  
वीतौजसः सन्निधिमात्रशेषा  $ भवत्कृतां भूतिम् अपेक्षमाणाः  &  
समानदुःखा इव नस् त्वदीयाः  % सरूपतां पार्थ गुणा भजन्ते  ॥ भ्किर्_३।४९ ॥  
  
आक्षिप्यमाणं रिपुभिः प्रमादान्  $ नागैर् इवा८लूनसटं मृगेन्द्रम्  &  
त्वां धूर् इयं योग्यतया९धिरूढा  % दीप्त्या दिनश्रीर् इव तिग्मरश्मिम्  ॥ भ्किर्_३।५० ॥  
  
करोति यो ऽशेषजनातिरिक्तां  $ सम्भावनाम् अर्थवतीं क्रियाभिः  &  
संसत्सु जाते पुरुषाधिकारे  % न पूरणी तं समुपैति सङ्ख्या  ॥ भ्किर्_३।५१ ॥  
प्रियेषु यैः पार्थ विनो९पपत्तेर्  $ विचिन्त्यमानैः क्लमम् एति चेतः  &  
तव प्रयातस्य जयाय तेषां  % क्रियाद् अघानां मघवा विघातम्  ॥ भ्किर्_३।५२ ॥  
  
मा गाश् चिरायै७कचरः प्रमादं  $ वसन्न् असम्बाधशिवे ऽपि देशे  &  
मात्सर्यरागोपहतात्मनां हि  % स्खलन्ति साधुष्व् अपि मानसानि  ॥ भ्किर्_३।५३ ॥  
  
तद् आशु कुर्वन् वचनं महर्षेर्  $ मनोरथान् नः सफलीकुरुष्व  &  
प्रत्यागतं त्वा९स्मि कृतार्थम् एव  % स्तनोपपीडं परिरब्धुकामा  ॥ भ्किर्_३।५४ ॥  
  
उदीरितां ताम् इति याज्ञसेन्या  $ नवीकृतोद्ग्राहितविप्रकाराम्  &  
आसाद्य वाचं स भृशं दिदीपे  % काष्ठाम् उदीचीम् इव तिग्मरश्मिः  ॥ भ्किर्_३।५५ ॥  
  
अथा७भिपश्यन्न् इव विद्विषः पुरः  $ पुरोधसा०रोपितहेतिसंहतिः  &  
बभार रम्यो ऽपि वपुः स भीषणं  % गतः क्रियां मन्त्र इवा७भिचारिकीम्  ॥ भ्किर्_३।५६ ॥  
  
अविलङ्घ्यविकर्षणं परैः  $ प्रथितज्यारवकर्म कार्मुकम्  &  
अगताव् अरिदृष्टिगोचरं  % शितनिस्त्रिंशयुजौ महेषुधी  ॥ भ्किर्_३।५७ ॥  
  
यशसे९व तिरोदधन् मुहुर्  $ महसा गोत्रभिदायुधक्षतीः  &  
कवचं च सरत्नम् उद्वहञ्  % ज्वलितज्योतिर् इवा७न्तरं दिवः  ॥ भ्किर्_३।५८ ॥  
  
अकलाधिपभृत्यदर्शितं  $ शिवम् उर्वीधरवर्त्म सम्प्रयान्  &  
हृदयानि समाविवेश स  % क्षणम् उद्बाष्पदृशां तपोभृताम्  ॥ भ्किर्_३।५९ ॥  
  
अनुजगुर् अथ दिव्यं दुन्दुभिध्वानम् आशाः+  $ सुरकुसुमनिपातैर् व्योम्नि लक्ष्मीर् वितेने  &  
प्रियम् इव कथयिष्यन्न् आलिलिङ्ग स्फुरन्तीं  % भुवम् अनिभृतवेलावीचिबाहुः पयोधिः  ॥ भ्किर्_३।६० ॥  
  
ततः स कूजत्कलहंसमेखलां  $ सपाकसस्याहितपाण्डुतागुणाम्  &  
उपाससादो७पजनं जनप्रियः  % प्रियाम् इवा८सादितयौवनां भुवम्  ॥ भ्किर्_४।१ ॥  
  
विनम्रशालिप्रसवौघशालिनीर्  $ अपेतपङ्काः ससरोरुहाम्भसः  &  
ननन्द पश्यन्न् उपसीम स स्थलीर्  % उपायनीभूतशरद्गुणश्रियः  ॥ भ्किर्_४।२ ॥  
  
निरीक्ष्यमाणा इव विस्मयाकुलैः  $ पयोभिर् उन्मीलितपद्मलोचनैः  &  
हृतप्रियादृष्टिविलासविभ्रमा  % मनो ऽस्य जह्रुः शफरीविवृत्तयः  ॥ भ्किर्_४।३ ॥  
  
तुतोष पश्यन् कलमस्य स अधिकं  $ सवारिजे वारिणि रामणीयकम्  &  
सुदुर्लभे ना७र्हति को ऽभिनन्दितुं  % प्रकर्षलक्ष्मीम् अनुरूपसङ्गमे  ॥ भ्किर्_४।४ ॥  
  
नुनोद तस्य स्थलपद्मिनीगतं  $ वितर्कम् आविष्कृतफेनसन्तति  &  
अवाप्तकिञ्जल्कविभेदम् उच्चकैर्  % विवृत्तपाठीनपराहतं पयः  ॥ भ्किर्_४।५ ॥  
  
कृतोर्मिरेखं शिथिलत्वम् आयता  $ शनैः शनैः शान्तरयेण वारिणा  &  
निरीक्ष्य रेमे स समुद्रयोषितां  % तरङ्गितक्षौमविपाण्डु सैकतम्  ॥ भ्किर्_४।६ ॥  
  
मनोरमं प्रापितम् अन्तरं भ्रुवोर्  $ अलङ्कृतं केसररेणुणा९णुना  &  
अलक्तताम्राधरपल्लवश्रिया  % समानयन्तीम् इव बन्धुजीवकम्  ॥ भ्किर्_४।७ ॥  
  
नवातपालोहितम् आहितं मुहुर्  $ महानिवेशौ परितः पयोधरौ  &  
चकासयन्तीम् अरविन्दजं रजः  % परिश्रमाम्भःपुलकेन सर्पता  ॥ भ्किर्_४।८ ॥  
  
कपोलसंश्लेषि विलोचनत्विषा  $ विभूषयन्तीम् अवतंसकोत्पलम्  &  
सुतेन पाण्डोः कलमस्य गोपिकां  % निरीक्ष्य मेने शरदः कृतार्थता  ॥ भ्किर्_४।९ ॥  
  
उपारताः पश्चिमरात्रिगोचराद्  $ अपारयन्तः पतितुं जवेन गाम्  &  
तम् उत्सुकाश् चक्रुर् अवेक्षणोत्सुकं  % गवां गणाः प्रस्नुतपीवरौधरसः  ॥ भ्किर्_४।१० ॥  
  
परीतम् उक्षावजये जयश्रिया  $ नदन्तम् उच्चैः क्षतसिन्धुरोधसम्  &  
ददर्श पुष्टिं दधतं स शारदीं  % सविग्रहं दर्पम् इवा७धिपं गवाम्  ॥ भ्किर्_४।११ ॥  
  
विमुच्यमानैर् अपि तस्य मन्थरं  $ गवां हिमानीविशदैः कदम्बकैः  &  
शरन्नदीनां पुलिनैः कुतूहलं  % गलद्दुकूलैर् जघनैर् इवा८दधे  ॥ भ्किर्_४।१२ ॥  
  
गतान् पशूनां सहजन्मबन्धुतां  $ गृहाश्रयं प्रेम वनेषु बिभ्रतः  &  
ददर्श गोपान् उपधेनु पाण्डवः  % कृतानुकारान् इव गोभिर् आर्जवे  ॥ भ्किर्_४।१३ ॥  
  
परिभ्रमन् मूर्धजषट्पदाकुलैः  $ स्मितोदयादर्शितदन्तकेसरैः  &  
मुखैश् चलत्कुण्डलरश्मिरञ्जितैर्  % नवातपामृष्टसरोजचारुभिः  ॥ भ्किर्_४।१४ ॥  
  
निबद्धनिःश्वासविकम्पिताधरा  $ लता इव प्रस्फुरितैकपल्लवाः  &  
व्यपोढपार्श्वैर् अपवर्तितत्रिका  % विकर्षणैः पाणिविहारहारिभिः  ॥ भ्किर्_४।१५ ॥  
  
व्रजाजिरेष्व् अम्बुदनादशङ्किनीः  $ शिखण्डिनाम् उन्मदयत्सु योषितः  &  
मुहुः प्रणुन्नेषु मथां विवर्तनैर्  % नदत्सु कुम्भेषु मृदङ्गमन्थरम्  ॥ भ्किर्_४।१६ ॥  
  
स मन्थरावल्गितपीवरस्तनीः  $ परिश्रमक्लान्तविलोचनोत्पलाः  &  
निरीक्षितुं नो७परराम बल्लवीर्  % अभिप्रनृत्ता इव वारयोषितः  ॥ भ्किर्_४।१७ ॥  
  
पपात पूर्वां जहतो विजिह्मतां  $ वृषोपभुक्तान्तिकसस्यसम्पदः  &  
रथाङ्गसीमन्तितसान्द्रकर्दमान्  % प्रसक्तसम्पातपृथक्कृतान् पथः  ॥ भ्किर्_४।१८ ॥  
  
जनैर् उपग्रामम् अनिन्द्यकर्मभिर्  $ विविक्तभावेङ्गितभूषणैर् वृताः  &  
भृशं ददर्शा८श्रममण्डपोपमाः  % सपुष्पहासाः स निवेशवीरुधः  ॥ भ्किर्_४।१९ ॥  
  
ततः स सम्प्रेक्ष्य शरद्गुणश्रियं  $ शरद्गुणालोकनलोलचक्षुषम्  &  
उवाच यक्षस् तम् अचोदितो ऽपि गां  % न ही७ङ्गितज्ञो ऽवसरे ऽवसीदति  ॥ भ्किर्_४।२० ॥  
  
इयं शिवाया नियतेर् इवा८यतिः  $ कृतार्थयन्ती जगतः फलैः क्रियाः  &  
जयश्रियं पार्थ पृथूकरोतु ते  % शरत् प्रसन्नाम्बुर् अनम्बुवारिदा  ॥ भ्किर्_४।२१ ॥  
  
उपैति सस्यं परिणामरम्यता  $ नदीर् अनौद्धत्यम् अपङ्कता महीम्  &  
नवैर् गुणैः सम्प्रति संस्तवस्थिरं  % तिरोहितं प्रेम घनागमश्रियः  ॥ भ्किर्_४।२२ ॥  
  
पतन्ति ना७स्मिन् विशदाः पतत्त्रिणो  $ धृतेन्द्रचापा न पयोदपङ्क्तयः  &  
तथा९पि पुष्णाति नभः श्रियं परां  % न रम्यम् आहार्यम् अपेक्षते गुणम्  ॥ भ्किर्_४।२३ ॥  
  
विपाण्डुभिर् ग्लानतया पयोधरैश्  $ च्युताचिराभागुणहेमदामभिः  &  
इयं कदम्बानिलभर्तुर् अत्यये  % न दिग्वधूनां कृशता न राजते  ॥ भ्किर्_४।२४ ॥  
  
विहाय वाञ्छाम् उदिते मदात्ययाद्  $ अरक्तकण्ठस्य रुते शिखण्डिनः  &  
श्रुतिः श्रयत्य् उन्मदहंसनिःस्वनं  % गुणाः प्रियत्वे ऽधिकृता न संस्तवः  ॥ भ्किर्_४।२५ ॥  
  
अमी पृथुस्तम्बभृतः पिशङ्गतां  $ गता विपाकेन फलस्य शालयः  &  
विकासि वप्राम्भसि गन्धसूचितं  % नमन्ति निघ्रातुम् इवा७सितोत्पलम्  ॥ भ्किर्_४।२६ ॥  
  
मृणालिनीनाम् अनुरञ्जितं त्विषा  $ विभिन्नम् अम्भोजपलाशशोभया  &  
पयः स्फुरच्छालिशिखापिशङ्गितं  % द्रुतं धनुष्खण्डम् इवा७हिविद्विषः  ॥ भ्किर्_४।२७ ॥  
  
विपाण्डु संव्यानम् इवा७निलोद्धतं  $ निरुन्धतीः सप्तपलाशजं रजः  &  
अनाविलोन्मीलितबाणचक्षुषः  % सपुष्पहासा वनराजियोषितः  ॥ भ्किर्_४।२८ ॥  
  
अदीपितं वैद्युतजातवेदसा  $ सिताम्बुदच्छेदतिरोहितातपम्  &  
ततान्तरं सान्तरवारिशीकरैः  % शिवं नभोवर्त्म सरोजवायुभिः  ॥ भ्किर्_४।२९ ॥  
  
सितच्छदानाम् अपदिश्य धावतां  $ रुतैर् अमीषां ग्रथिताः पतत्रिणाम्  &  
प्रकुर्वते वारिदरोधनिर्गताः  % परस्परालापम् इवा७मला दिशः  ॥ भ्किर्_४।३० ॥  
  
विहारभूमेर् अभिघोषम् उत्सुकाः  $ शरीरजेभ्यश् च्युतयूथपङ्क्तयः  &  
असक्तम् ऊधांसि पयः क्षरन्त्य् अमूर्  % उपायनानी७व नयन्ति धेनवः  ॥ भ्किर्_४।३१ ॥  
  
जगत्प्रसूतिर् जगदेकपावनी  $ व्रजोपकण्ठं तनयैर् उपेयुषी  &  
द्युतिं समग्रां समितिर् गवाम् असाव्  % उपैति मन्त्रैर् इव संहिताहुतिः  ॥ भ्किर्_४।३२ ॥  
  
कृतावधानं जितबर्हिणध्वनौ  $ सुरक्तगोपीजनगीतनिःस्वने  &  
इदं जिघत्साम् अपहाय भूयसीं  % न सस्यम् अभ्येति मृगीकदम्बकम्  ॥ भ्किर्_४।३३ ॥  
  
असाव् अनास्थापरया९वधीरितः  $ सरोरुहिण्या शिरसा नमन्न् अपि  &  
उपैति शुष्यन् कलमः सहा७म्भसा  % मनोभुवा तप्त इवा७भिपाण्डुताम्  ॥ भ्किर्_४।३४ ॥  
  
अमी समुद्धूतसरोजरेणुना  $ हृता हृतासारकणेन वायुना  &  
उपागमे दुश्चरिता इवा८पदां  % गतिं न निश्चेतुम् अलं शिलीमुखाः  ॥ भ्किर्_४।३५ ॥  
  
मुखैर् असौ विद्रुमभङ्गलोहितैः  $ शिखाः पिशङ्गीः कलमस्य बिभ्रती  &  
शुकावलिर् व्यक्तशिरीषकोमला  % धनुःश्रियं गोत्रभिदो ऽनुगच्छति  ॥ भ्किर्_४।३६ ॥  
  
इति कथयति तत्र ना७तिदूराद्  $ अथ ददृशे पिहितोष्णरश्मिबिम्बः  &  
विगलितजलभारशुक्लभासां  % निचय इवा७म्बुमुचां नगाधिराजः  ॥ भ्किर्_४।३७ ॥  
  
तम् अतनुवनराजिश्यामितोपत्यकान्तं  $ नगम् उपरि हिमानीगौरम् आसद्य जिष्णुः  &  
व्यपगतमदरागस्या७नुसस्मार लक्ष्मीम्  % असितम् अधरवासो बिभ्रतः सीरपाणेः  ॥ भ्किर्_४।३८ ॥  
  
अथ जयाय नु मेरुमहीभृतो  $ रभसया नु दिगन्तदिदृक्षया  &  
अभिययौ स हिमाचलम् उच्छ्रितं  % समुदितं नु विलङ्घयितुं नभः  ॥ भ्किर्_५।१ ॥  
  
तपनमण्डलदीतितम् एकतः  $ सततनैशतमोवृतम् अन्यतः  &  
हसितभिन्नतमिस्रचयं पुरः  % शिवम् इवा७नुगतं गजचर्मणा  ॥ भ्किर्_५।२ ॥  
  
क्षितिनभःसुरलोकनिवासिभिः  $ कृतनिकेतम् अदृष्टपरस्परैः  &  
प्रथयितुं विभुताम् अभिनिर्मितं  % प्रतिनिधिं जगताम् इव शम्भुना  ॥ भ्किर्_५।३ ॥  
  
भुजगराजसितेन नभःश्रिया  $ कनकराजिविराजितसानुना  &  
समुदितं निचयेन तडित्वतीं  % लघयता शरदम्बुदसंहतिम्  ॥ भ्किर्_५।४ ॥  
  
मणिमयूखचयांशुकभासुराः  $ सुरवधूपरिभुक्तलतागृहाः  &  
दधतम् उच्चशिलान्तरगोपुराः  % पुर इवो७दितपुष्पवना भुवः  ॥ भ्किर्_५।५ ॥  
  
अविरतोज्झितवारिविपाण्डुभिर्  $ विरहितैर् अचिरद्युतितेजसा  &  
उदितपक्षम् इवा८रतनिःस्वनैः  % पृथुनितम्बविलम्बिभिर् अम्बुदैः  ॥ भ्किर्_५।६ ॥  
  
दधतम् आकरिभिः करिभिः क्षतैः  $ समवतारसमैर् असमैस् तटैः  &  
विविधकामहिता महिताम्भसः  % स्फुटसरोजवना जवना नदीः  ॥ भ्किर्_५।७ ॥  
  
नवविनिद्रजपाकुसुमत्विषां  $ द्युतिमतां निकरेण महाश्मनाम्  &  
विहितसान्ध्यमयूखम् इव क्वचिन्  % निचितकाञ्चनभित्तिषु सानुषु  ॥ भ्किर्_५।८ ॥  
  
पृथुकदम्बकदम्बकराजितं  $ ग्रहितमालतमालवनाकुलम्  &  
लघुतुषारतुषारजलश्च्युतं  % धृतसदानसदाननदन्तिनम्  ॥ भ्किर्_५।९ ॥  
  
रहितरत्नचयान् न शिलोच्चयान्  $ अफलताभवना न दरीभुवः  &  
विपुलिनाम्बुरुहा न सरिद्वधूर्  % अकुसुमान् दधतं न महीरुहः  ॥ भ्किर्_५।१० ॥  
  
व्यथितसिन्धुम् अनीरशनैः शनैर्  $ अमरलोकवधूजघनैर् घनैः  &  
फणभृताम् अभितो विततं ततं  % दयितरम्यलताबकुलैः कुलैः  ॥ भ्किर्_५।११ ॥  
  
ससुरचापम् अनेकमणिप्रभैर्  $ अपपयोविशदं हिमपाण्डुभिः  &  
अविचलं शिखरैर् उपबिभ्रतं  % ध्वनितसूचितम् अम्बुमुचां चयम्  ॥ भ्किर्_५।१२ ॥  
  
विकचवारिरुहं दधतं सरः  $ सकलहंसगणं शुचि मानसम्  &  
शिवम् अगात्मजया च कृतेर्ष्यया  % सकलहं सगणं शुचिमानसम्  ॥ भ्किर्_५।१३ ॥  
  
ग्रहविमानगणान् अभितो दिवं  $ ज्वलयतौ९षधिजेन कृशानुना  &  
मुहुर् अनुस्मरयन्तम् अनुक्षपं  % त्रिपुरदाहम् उपापतिसेविनः  ॥ भ्किर्_५।१४ ॥  
  
विततशीकरराशिभिर् उच्छ्रितैर्  $ उपलरोधविवर्तिभिर् अम्बुभिः  &  
दधतम् उन्नतसानुसमुद्धतां  % धृतसितव्यजनाम् इव जाह्नवीम्  ॥ भ्किर्_५।१५ ॥  
  
अनुचरेण धनाधिपतेर् अथो  $ नगविलोकनविस्मितमानसः  &  
स जगदे वचनं प्रियम् आदरान्  % मुखरता९वसरे हि विराजते  ॥ भ्किर्_५।१६ ॥  
  
अलम् एष विलोकितः प्रजानां  $ सहसा संहतिम् अंहसां विहन्तुम्  &  
घनवर्त्म सहस्रधे९व कुर्वन्  % हिमगौरैर् अचलाधिपः शिरोभिः  ॥ भ्किर्_५।१७ ॥  
  
इह दुरधिगमैः किञ्चिद् एवा८गमैः  $ सततम् असुतरं वर्णयन्त्य् अन्तरम्  &  
अमुम् अतिविपिनं वेद दिग्व्यापिनं  % पुरुषम् इव परं पद्मयोनिः परम्  ॥ भ्किर्_५।१८ ॥  
  
रुचिरपल्लवपुष्पलतागृहैर्  $ उपलसज्जलजैर् जलराशिभिः  &  
नयति सन्ततम् उत्सुकताम् अयं  % धृतिमतीर् उपकान्तम् अपि स्त्रियः  ॥ भ्किर्_५।१९ ॥  
  
सुलभैः सदा नयवता९यवता  $ निधिगुह्यकाधिपरमैः परमैः  &  
अमुना धनैः क्षितिभृता९तिभृता  % समतीत्य भाति जगती जगती  ॥ भ्किर्_५।२० ॥  
  
अखिलम् इदम् अमुष्य गैरीगुरोस्  $ त्रिभुवनम् अपि नै७ति मन्ये तुलाम्  &  
अधिवसति सदा यद् एनं जनैर्  % अविदितविभवो भवानीपतिः  ॥ भ्किर्_५।२१ ॥  
  
वीतजन्मजरसं परं शुचि  $ ब्रह्मणः पदम् उपैतुम् इच्छताम्  &  
आगमाद् इव तमोपहाद् इतः  % सम्भवन्ति मतयो भवच्छिदः  ॥ भ्किर्_५।२२ ॥  
  
दिव्यस्त्रीणां सचरणलाक्षारागा  $ रागायाते निपतितपुष्पापीडाः  &  
पीडाभाजः कुसुमचिताः साशंसं  % शंसन्त्य् अस्मिन् सुरतविशेषं शय्याः  ॥ भ्किर्_५।२३ ॥  
  
गुणसम्पदा समधिगम्य परं  $ महिमानम् अत्र महिते जगताम्  &  
नयशालिनि श्रिय इवा७धिपतौ  % विरमन्ति न ज्वलितुम् औषधयः  ॥ भ्किर्_५।२४ ॥  
  
कुररीगणः कृतरवस् तरवः  $ कुसुमानताः सकमलं कमलम्  &  
इह सिन्धवश् च वरणावरणाः  % करिणां मुदे सनलदानलदाः  ॥ भ्किर्_५।२५ ॥  
  
सादृश्यं गतम् अपनिद्रचूतगन्धैर्  $ आमोदं मदजलसेकजं दधानः  &  
एतस्मिन् मदयति कोकिलान् अकाले  % लीनालिः सुरकरिणां कपोलकाषः  ॥ भ्किर्_५।२६ ॥  
  
सनाकवनितं नितम्बरुचिरं  $ चिरं सुनिनदैर् नदैर् वृतम् अमुम्  &  
मता फलवतो ऽवतो रसपरा  % परास्तवसुधा सुधा९धिवसति  ॥ भ्किर्_५।२७ ॥  
  
श्रीमल्लताभवनम् ओषधयः प्रदीपाः  $ शय्या नवानि हरिचन्दनपल्लवानि  &  
अस्मिन् रतिश्रमनुदश् च सरोजवाताः  % स्मर्तुं दिशन्ति न दिवः सुरसुन्दरीभ्यः  ॥ भ्किर्_५।२८ ॥  
  
ईशार्थम् अम्भसि चिराय तपश् चरन्त्या  $ यादोविलङ्घनविलोलविलोचनायाः  &  
आलम्बताग्रकरम् अत्र भवो भवान्याः  % श्च्योतन्निदाघसलिलाङ्गुलिना करेण  ॥ भ्किर्_५।२९ ॥  
  
येना७पविद्धसलिलः स्फुटनागसद्मा  $ देवासुरैर् अमृतम् अम्बुनिधिर् ममन्थे  &  
व्यावर्तनैर् अहिपतेर् अयम् आहिताङ्कः  % खं व्यालिखन्न् इव विभाति स मन्दराद्रिः  ॥ भ्किर्_५।३० ॥  
  
नीतोच्छ्रायं मुहुर् अशिशिररश्मेर् उस्रैर्  $ आनीलाभैर् विरचितपरभागा रत्नैः  &  
ज्योत्स्नाशङ्काम् इव वितरति हंसश्येनी  % मध्ये ऽप्य् अह्नः स्फटिकरजतभित्तिच्छाया  ॥ भ्किर्_५।३१ ॥  
  
दधत इव विलासशालि नृत्यं  $ मृदु पतता पवनेन कम्पितानि  &  
इह ललितविलासिनीजनभ्रू-  % गतिकुटिलेषु पयःसु पङ्कजानि  ॥ भ्किर्_५।३२ ॥  
  
अस्मिन्न् अगृह्यत पिनाकभृता सलीलम्  $ आबद्धवेपथुर् अधीरविलोचनायाः  &  
विन्यस्तमङ्गलमहौषधिर् ईश्वरायाः  % स्रस्तोरगप्रतिसरेण करेण पाणिः  ॥ भ्किर्_५।३३ ॥  
  
क्रामद्भिर् घनपदवीम् अनेकसङ्ख्यैस्  $ तेजोभिः शुचिमणिजन्मभिर् विभिन्नः  &  
उस्राणां व्यभिचरती७व सप्तसप्तेः  % पर्यस्यन्न् इह निचयः सहस्रसङ्ख्याम्  ॥ भ्किर्_५।३४ ॥  
व्यधत्त यस्मिन् पुरम् उच्चगोपुरं  $ पुरां विजेतुर् धृतये धनाधिपः  &  
स एष कैलास उपान्तसर्पिणः  % करोत्य् अकालास्तमयं विवस्वतः  ॥ भ्किर्_५।३५ ॥  
  
नानारत्नज्योतिषां सन्निपातैश्  $ छन्नेष्व् अन्तःसानु वप्रान्तरेषु  &  
बद्धां बद्धां भित्तिशङ्काम् अमुष्मिन्  % नावानावान् मातरिश्वा निहन्ति  ॥ भ्किर्_५।३६ ॥  
  
रम्या नवद्युतिर् अपैति न शाद्वलेभ्यः  $ श्यामीभवन्त्य् अनुदिनं नलिनीवनानि  &  
अस्मिन् विचित्रकुसुमस्तबकाचितानां  % शाखाभृतां परिणमन्ति न पल्लवानि  ॥ भ्किर्_५।३७ ॥  
  
परिसरविषयेषु लीढमुक्ता  $ हरिततृणोद्गमशङ्कया मृगीभिः  &  
इह नवशुककोमला मणीनां  % रविकरसंवलिताः फलन्ति भासः  ॥ भ्किर्_५।३८ ॥  
  
उत्फुल्लस्थलनलिनीवनाद् अमुष्माद्  $ उद्धूतः सरसिजसम्भवः परागः  &  
वात्याभिर् वियति विवर्तितः समन्ताद्  % आधत्ते कनकमयातपत्रलक्ष्मीम्  ॥ भ्किर्_५।३९ ॥  
  
इह सनियमयोः सुरापगायाम्  $ उषसि सयावकसव्यपादरेखा  &  
कथयति शिवयोः शरीरयोगं  % विषमपदा पदवी विवर्तनेषु  ॥ भ्किर्_५।४० ॥  
  
सम्मूर्छतां रजतभित्तिमयूखजालैर्  $ आलोकपादपलतान्तरनिर्गतानाम्  &  
घर्मद्युतेर् इह मुहुः पटलानि धाम्नाम्  % आदर्शमण्डलनिभानि समुल्लसन्ति  ॥ भ्किर्_५।४१ ॥  
  
शुक्लैर् मयूखनिचयैः परिवीतमूर्तिर्  $ वप्राभिघातपरिमण्डलितोरुदेहः  &  
शृङ्गाण्य् अमुष्य भजते गणभर्तुर् उक्षा  % कुर्वन् वधूजनमनःसु शशाङ्कशङ्काम्  ॥ भ्किर्_५।४२ ॥  
  
सम्प्रति लब्धजन्म शनकैः कथम् अपि लघुनि  $ क्षीणपयस्य् उपेयुषि भिदां जलधरपटले  &  
खण्डितविग्रहं बलभिदो धनुर् इह विविधाः  % पूरयितुं भवन्ति विभवः शिखरमणिरुचः  ॥ भ्किर्_५।४३ ॥  
  
स्नपितनवलतातरुप्रवालैर्  $ अमृतलवस्रुतिशालिभिर् मयूखैः  &  
सततम् असितयामिनीषु शम्भो  % अमलयती७ह वनान्तम् इन्दुलेखा  ॥ भ्किर्_५।४४ ॥  
  
क्षिपति यो ऽनुवनं विततां बृहद्  $ बृहतिकाम् इव रौचनिकीं रुचम्  &  
अयम् अनेकहिरण्मयकन्दरस्  % तव पितुर् दयितो जगतीधरः  ॥ भ्किर्_५।४५ ॥  
  
सक्तिं लवाद् अपनयत्य् अनिले लतानां  $ वैरोचनैर् द्विगुणिताः सहसा मयूखैः  &  
रोधोभुवां मुहुर् अमुत्र हिरण्मयीनां  % भासस् तडिद्विलसितानि विडम्बयन्ति  ॥ भ्किर्_५।४६ ॥  
  
कषणकम्पनिरस्तमहाहिभिः  $ क्षणविमत्तमतङ्गजवर्जितैः  &  
इह मदस्नपितैर् अनुमीयते  % सुरगजस्य गतं हरिचन्दनैः  ॥ भ्किर्_५।४७ ॥  
  
जलदजालघनैर् असिताश्मनाम्  $ उपहतप्रचये९ह मरीचिभिः  &  
भवति दीप्तिर् अदीपितकन्दरा  % तिमिरसंवलिते९व विवस्वतः  ॥ भ्किर्_५।४८ ॥  
  
भव्यो भवन्न् अपि मुनेर् इह शासनेन  $ क्षात्रे स्थितः पथि तपस्य हतप्रमादः  &  
प्रायेण सत्य् अपि हितार्थकरे विधौ हि  % श्रेयांसि लब्धुम् असुखानि विना९न्तरायैः  ॥ भ्किर्_५।४९ ॥  
  
मा भूवन्न् अपथहृतस् तवेन्द्रियाश्वाः  $ सन्तापे दिशतु शिवः शिवां प्रसक्तिम्  &  
रक्षन्तस् तपसि बलं च लोकपालाः  % कल्याणीम् अधिकफलां क्रियां क्रियायुः  ॥ भ्किर्_५।५० ॥  
  
इत्य् उक्त्वा सपदि हितं प्रियं प्रियार्हे  $ धाम स्वं गतवति राजराजभृत्ये  &  
सोत्कण्ठं किम् अपि पृथासुतः प्रदध्यौ  % सन्धत्ते भृशम् अरतिं हि सद्वियोगः  ॥ भ्किर्_५।५१ ॥  
  
तम् अनतिशयनीयं सर्वतः सारयोगाद्  $ अविरहितम् अनेकेना७ङ्कभाजा फलेन  &  
अकृशम् अकृशलक्ष्मीश् चेतसा०शंसितं स  % स्वम् इव पुरुषकारं शैलम् अभ्याससाद  ॥ भ्किर्_५।५२ ॥  
  
रुचिराकृतिः कनकसानुम् अथो  $ परमः पुमान् इव पतिं पतताम्  &  
धृतसत्पथस् त्रिपथगाम् अभितः  % स तम् आरुरोह पुरुहूतसुतः  ॥ भ्किर्_६।१ ॥  
  
तम् अनिन्द्यबन्दिन इवे७न्द्रसुतं  $ विहितालिनिक्वणजयध्वनयः  &  
पवनेरिताकुलविजिह्मशिखा  % जगतीरुहो ऽवचकरुः कुसुमैः  ॥ भ्किर्_६।२ ॥  
  
अवधूतपङ्कजपरागकणास्  $ तनुजाह्नवीसलिलवीचिभिदः  &  
परिरेभिरे ऽभिमुखम् एत्य सुखाः  % सुहृदः सखायम् इव तं मरुतः  ॥ भ्किर्_६।३ ॥  
  
उदितोपलस्खलनसंवलिताः  $ स्फुटहंससारसविरावयुजः  &  
मुदम् अस्य माङ्गलिकतूर्यकृतां  % ध्वनयः प्रतेनुर् अनुवप्रम् अपाम्  ॥ भ्किर्_६।४ ॥  
  
अवरुग्णतुङ्गसुरदारुतरौ  $ निचये पुरः सुरसरित्पयसाम्  &  
स ददर्श वेतसवनाचरितां  % प्रणतिं बलीयसि समृद्धिकरीम्  ॥ भ्किर्_६।५ ॥  
  
प्रबभूव ना७लम् अवलोकयितुं  $ परितः सरोजरजसा९रुणितम्  &  
सरिदुत्तरीयम् इव संहतिमत्  % स तरङ्गरङ्गि कलहंसकुलम्  ॥ भ्किर्_६।६ ॥  
  
दधति क्षतीः परिणतद्विरदे  $ मुदितालियोषिति मदस्रुतिभिः  &  
अधिकां स रोधसि बबन्ध धृतिं  % महते रुजन्न् अपि गुणाय महान्  ॥ भ्किर्_६।७ ॥  
  
अनुहेमवप्रम् अरुणैः समतां  $ गतम् ऊर्मिभिः सहचरं पृथुभिः  &  
स रथाङ्गनामवनितां करुणैर्  % अनुबध्नतीम् अभिननन्द रुतैः  ॥ भ्किर्_६।८ ॥  
  
सितवाजिने निजगदू रुचयश्  $ चलवीचिरागरचनापटवः  &  
मणिजालम् अम्भसि निमग्नम् अपि  % स्फुरितं मनोगतम् इवा८कृतयः  ॥ भ्किर्_६।९ ॥  
  
उपलाहतोद्धततरङ्गधृतं  $ जविना विधूतविततं मरुता  &  
स ददर्श केतकशिखाविशदं  % सरितः प्रहासम् इव फेनम् अपाम्  ॥ भ्किर्_६।१० ॥  
  
बहु बर्हिचन्द्रिकनिभं विदधे  $ धृतिम् अस्य दानपयसां पटलम्  &  
अवगाढम् ईक्षितुम् इवै७भपतिं  % विकसद्विलोचनशतं सरितः  ॥ भ्किर्_६।११ ॥  
  
प्रतिबोधजृम्भणविभीनमुखी  $ पुलिने सरोरुहदृशा ददृशे  &  
पतदच्छमौक्तिकमणिप्रकरा  % गलदश्रुबिन्दुर् इव शुक्तिवधूः  ॥ भ्किर्_६।१२ ॥  
  
शुचिर् अप्सु विद्रुमलताविटपस्  $ तनुसान्द्रफेनलवसंवलितः  &  
स्मरदायिनः स्मरयति स्म भृशं  % दयिताधरस्य दशनांशुभृतः  ॥ भ्किर्_६।१३ ॥  
  
उपलभ्य चञ्चलतरङ्गहृतं  $ मदगन्धम् उत्थितवतां पयसः  &  
प्रतिदन्तिनाम् इव स सम्बुबुधे  % करियादसाम् अभिमुखान् करिणः  ॥ भ्किर्_६।१४ ॥  
  
स जगाम विस्मयम् उद्वीक्ष्य पुरः  $ सहसा समुत्पिपतिषोः फणिनः  &  
प्रहितं दिवि प्रजविभिः श्वसितैः  % शरदभ्रविभ्रमम् अपां पटलम्  ॥ भ्किर्_६।१५ ॥  
  
स ततार सैकतवतीर् अभितः  $ शफरीपरिस्फुरितचारुदृशः  &  
ललिताः सखीर् इव बृहज्जघनाः  % सुरनिम्नगाम् उपयतीः सरितः  ॥ भ्किर्_६।१६ ॥  
  
अधिरुह्य पुष्पभरनम्रशिखैः  $ परितः परिष्कृततलां तरुभिः  &  
मनसः प्रसत्तिम् इव मूर्ध्नि गिरेः  % शुचिम् आससाद स वनान्तभुवम्  ॥ भ्किर्_६।१७ ॥  
  
अनुसानु पुष्पितलताविततिः  $ फलितोरुभूरुहविविक्तवनः  &  
धृतिम् आततान तनयस्य हरेस्  % तपसे ऽधिवस्तुम् अचलाम् अचलः  ॥ भ्किर्_६।१८ ॥  
  
प्रणिधाय तत्र विधिना९थ धियं  $ दधतः पुरातनमुनेर् मुनिताम्  &  
श्रमम् आदधाव् असुकरं न तपः  % किम् इवा७वसादकरम् आत्मवताम्  ॥ भ्किर्_६।१९ ॥  
  
शमयन् धृतेन्द्रियशमैकसुखः  $ शुचिभिर् गुणैर् अघमयं स तमः  &  
प्रतिवासरं सुकृतिभिर् ववृधे  % विमलः कलाभिर् इव शीतरुचिः  ॥ भ्किर्_६।२० ॥  
  
अधरीचकार च विवेकगुणाद्  $ अगुणेषु तस्य धियम् अस्तवतः  &  
प्रतिघातिनीं विषयसङ्गरतिं  % निरुपप्लवः शमसुखानुभवः  ॥ भ्किर्_६।२१ ॥  
  
मनसा जपैः प्रणतिभिः प्रयतः  $ समुपेयिवान् अधिपतिं स दिवः  &  
सहजेतरे जयशमौ दधती  % बिभराम्बभूव युगपन् महसी  ॥ भ्किर्_६।२२ ॥  
  
शिरसा हरिन्मणिनिभः स वहन्  $ कृतजन्मनो ऽभिषवणेन जटाः  &  
उपमां ययाव् अरुणदीधितिभिः  % परिमृष्टमूर्धनि तमालतरौ  ॥ भ्किर्_६।२३ ॥  
  
धृतहेतिर् अप्य् अधृतजिह्ममतिश्  $ चरितैर् मुनीन् अधरयञ् शुचिभिः  &  
रजयाञ्चकार विरजाः स मृगान्  % कम् इवे८शते रमयितुं न गुणाः  ॥ भ्किर्_६।२४ ॥  
  
अनुकूलपातिनम् अचण्डगतिं  $ किरता सुगन्धिम् अभितः पवनम्  &  
अवधीरितार्तवगुणं सुखतां  % नयता रुचां निचयम् अंशुमतः  ॥ भ्किर्_६।२५ ॥  
  
नवपल्लवाञ्जलिभृतः प्रचये  $ बृहतस् तरून् गमयता९वनतिम्  &  
स्तृणता तृणैः प्रतिनिशं मृदुभिः  % शयनीयताम् उपयतीं वसुधाम्  ॥ भ्किर्_६।२६ ॥  
  
पतितैर् अपेतजलदान् नभसः  $ पृषतैर् अपां शमयता च रजः  &  
स दयालुने९व परिगाढकृशः  % परिचर्यया९नुजगृहे तपसा  ॥ भ्किर्_६।२७ ॥  
  
महते फलाय तद् अवेक्ष्य शिवं  $ विकसन्निमित्तकुसुमं स पुरः  &  
न जगाम विस्मयवशं वशिनां  % न निहन्ति धैर्यम् अनुभावगुणः  ॥ भ्किर्_६।२८ ॥  
  
तद् अभूरिवासरकृतं सुकृतैर्  $ उपलभ्य वैभवम् अनन्यभवम्  &  
उपतस्थुर् आस्थितविषादधियः  % शतयज्वनो वनचरा वसतिम्  ॥ भ्किर्_६।२९ ॥  
  
विदिताः प्रविश्य विहितानतयः  $ शिथिलीकृते ऽधिकृतकृत्यविधौ  &  
अनपेतकालम् अभिरामकथाः  % कथयाम्बभूवुर् इति गोत्रभिदे  ॥ भ्किर्_६।३० ॥  
  
शुचिवल्कवीततनुर् अन्यतमस्  $ तिमिरच्छिदाम् इव गिरौ भवतः  &  
महते जयाय मघवन्न् अनघः  % पुरुषस् तपस्यति तपज् जगतीम्  ॥ भ्किर्_६।३१ ॥  
  
स बिभर्ति भीषणभुजङ्गभुजः  $ पृथि विद्विषां भयविधायि धनुः  &  
अमलेन तस्य धृतसच्चरिताश्  % चरितेन चा७तिशयिता मुनयः  ॥ भ्किर्_६।३२ ॥  
  
मरुतः शिवा नवतृणा जगती  $ विमलं नभो रजसि वृष्टिर् अपाम्  &  
गुणसम्पदा९नुगुणतां गमितः  % कुरुते ऽस्य भक्तिम् इव भूतगणः  ॥ भ्किर्_६।३३ ॥  
  
इतरेतरानभिभवेन मृगास्  $ तम् उपासते गुरुम् इवा७न्तसदः  &  
विनमन्ति चा७स्य तरवः प्रचये  % परवान् स तेन भवते९व नगः  ॥ भ्किर्_६।३४ ॥  
  
उरु सत्त्वम् आह विपरिश्रमता  $ परमं वपुः प्रथयती७व जयम्  &  
शमिनो ऽपि तस्य नवसङ्गमने  % विभुतानुषङ्गि भयम् एति जनः  ॥ भ्किर्_६।३५ ॥  
  
ऋषिवंशजः स यदि दैत्यकुले  $ यदि वा९न्वये महति भूमिभृताम्  &  
चरतस् तपस् तव वनेषु सदा  % न वयं निरूपयितुम् अस्य गतिम्  ॥ भ्किर्_६।३६ ॥  
  
विगणय्य कारणम् अनेकगुणं  $ निजया९थवा कथितम् अल्पतया  &  
असद् अप्य् अदः सहितुम् अर्हति नः  % क्व वनेचराः क्व निपुणा मतयः  ॥ भ्किर्_६।३७ ॥  
  
अधिगम्य गुह्यकगणाद् इति तन्  $ मनसः प्रियं प्रियसुतस्य तपः  &  
निजुगोप हर्षम् उदितं मघवा  % नयवर्त्मगाः प्रभवतां हि धियः  ॥ भ्किर्_६।३८ ॥  
  
प्रणिधाय चित्तम् अथ भक्ततया  $ विदिते ऽप्य् अपूर्व इव तत्र हरिः  &  
उपलब्धुम् अस्य नियमस्थिरतां  % सुरसुन्दरीर् इति वचो ऽभिदधे  ॥ भ्किर्_६।३९ ॥  
  
सुकुमारम् एकम् अणु मर्मभिदाम्  $ अतिदूरगं युतम् अमोघतया  &  
अविपक्षम् अस्त्रम् अपरं कतमद्  % विजयाय यूयम् इव चित्तभुवः  ॥ भ्किर्_६।४० ॥  
  
भववीतये हतबृहत्तमसाम्  $ अवबोधवारि रजसः शमनम्  &  
परिपीयमाणम् इव वो ऽसकलैर्  % अवसादम् एति नयनाञ्जलिभिः  ॥ भ्किर्_६।४१ ॥  
  
बहुधा गतां जगति भूतसृजा  $ कमनीयतां समभिहृत्य पुरा  &  
उपपादिता विदधता भवतीः  % सुरसद्मयानसुमुखी जनता  ॥ भ्किर्_६।४२ ॥  
  
तद् उपेत्य विघ्नयत तस्य तपः  $ कृतिभिः कलासु सहिताः सचिवैः  &  
हृतवीतरागमनसां ननु वः  % सुखसङ्गिनं प्रति सुखावजितिः  ॥ भ्किर्_६।४३ ॥  
  
अविमृष्यम् एतद् अभिलष्यति स  $ द्विषतां वधेन विषयाभिरतिम्  &  
भववीतये न हि तथा स विधिः  % क्व शरासनं क्व च विमुक्तिपथः  ॥ भ्किर्_६।४४ ॥  
  
पृथुदाम्नि तत्र परिबोधि च मा  $ भवतीभिर् अन्यमुनिवद् विकृतिः  &  
स्वयशांसि विक्रमवताम् अवतां  % न वधूष्व् अघानि विमृष्यन्ति धियः  ॥ भ्किर्_६।४५ ॥  
  
आशंसितापचितिचारु पुरः सुराणाम्  $ आदेशम् इत्य् अभिमुखं समवाप्य भर्तुः  &  
लेभे परां द्युतिम् अमर्त्यवधूसमूहः  % सम्भावना ह्य् अधिकृतस्य तनोति तेजः  ॥ भ्किर्_६।४६ ॥  
  
प्रणतिम् अथ विधाय प्रस्थिताः सद्मनस् ताः  $ स्तनभरनमिताङ्गीर् अङ्गनाः प्रीतिभाजः  &  
अचलनलिनलक्ष्मीहारि ना७लं बभूव  % स्तिमितम् अमरभर्तुर् द्रष्टुम् अक्ष्णां सहस्रम्  ॥ भ्किर्_६।४७ ॥  
  
श्रीमद्भिः सरथगजैः सुराङ्गनानां  $ गुप्तानाम् अथ सचिवैस् त्रिलोकभर्तुः  &  
सम्मूर्छन्न् अलघुविमानरन्ध्रभिन्नः  % प्रस्थानं समभिदधे मृदङ्गनादः  ॥ भ्किर्_७।१ ॥  
  
सोत्कण्ठैर् अमरगणैर् अनुप्रकीर्णान्  $ निर्याय ज्वलितरुचः पुरान् मघोनः  &  
रामाणाम् उपरि विवस्वतः स्थितानां  % नासेदे चरितगुणत्वम् आतपत्रैः  ॥ भ्किर्_७।२ ॥  
  
धूतानाम् अभिमुखपातिभिः समीरैर्  $ आयासाद् अविशदलोचनोत्पलानाम्  &  
आनिन्ये मदजनितां श्रियं वधूनाम्  % उष्णांशुद्युतिजनितः कपोलरागः  ॥ भ्किर्_७।३ ॥  
  
तिष्ठद्भिः कथम् अपि देवतानुभावाद्  $ आकृष्टैः प्रजविभिर् आयतं तुरङ्गैः  &  
नेमीनाम् असति विवर्तनई रथौघैर्  % आसेदे वियति विमानवत् प्रवृत्तिः  ॥ भ्किर्_७।४ ॥  
  
कान्तानां कृतपुलकः स्तनाङ्गरागे  $ वक्त्रेषु च्युततिलकेषु मौक्तिकाभस्  &  
सम्पेदे श्रमसलिलोद्गमो विभूषा  % रम्याणां विकृतिर् अपि श्रियं तनोति  ॥ भ्किर्_७।५ ॥  
  
राजद्भिः पथि मरुताम् अभिन्नरूपैर्  $ उल्कार्चिः स्फुटगतिभिर् ध्वजाङ्कुशानाम्  &  
तेजोभिः कनकनिकाषराजिगौरैर्  % आयामः क्रियत इव स्म सातिरेकः  ॥ भ्किर्_७।६ ॥  
  
रामाणाम् अवजितमाल्यसौकुमार्ये  $ सम्प्राप्ते वपुषि सहत्वम् आतपस्य  &  
गन्धर्वैर् अधिगतविस्मयैः प्रतीये  % कल्याणी विधिषु विचित्रता विधातुः  ॥ भ्किर्_७।७ ॥  
  
सिन्दूरैः कृतरुचयः सहेमकक्ष्याः  $ स्रोतोभिस् त्रिदशगजा मदं क्षरन्तः  &  
सादृश्यं ययुर् अरुणांशुरागभिन्नैर्  % वर्षद्भिः स्फुरितशतह्रदैः पयोदैः  ॥ भ्किर्_७।८ ॥  
  
अत्यर्थं दुरुपसदाद् उपेत्य दूरं  $ पर्यन्ताद् अहिममयूखमण्डलस्य  &  
आशानाम् उपरचिताम् इवै७कवेणीं  % रम्योर्मीं त्रिदशनदीं ययुर् बलानि  ॥ भ्किर्_७।९ ॥  
  
आमत्तभ्रमरकुलाकुलानि धुन्वन्न्  $ उद्भूतग्रथितरजांसि पङ्कजानि  &  
कान्तानां गगननदीतरङ्गशीतः  % सन्तापं विरमयति स्म मातरिश्वा  ॥ भ्किर्_७।१० ॥  
  
सम्भिन्नैर् इभतुरगावगाहनेन  $ प्राप्यो८र्वीर् अनुपदवीं विमानपङ्क्तीः  &  
तत्पूर्वं प्रतिविदधे सुरापगाया  % वप्रान्तस्खलितविवर्तनं पयोभिः  ॥ भ्किर्_७।११ ॥  
  
क्रान्तानां ग्रहचरितात् पथो रथानाम्  $ अक्षाग्रक्षतसुरवेश्मवेदिकानाम्  &  
निःसङ्गं प्रधिभिर् उपाददे विवृत्तिः  % सम्पीडक्षुभितजलेषु तोयदेषु  ॥ भ्किर्_७।१२ ॥  
  
तप्तानाम् उपदधिरे विषाणभिन्नाः  $ प्रह्लादं सुरकरिणां घनाः क्षरन्तः  &  
युक्तानां खलु महतां परोपकारे  % कल्याणी भवति रुजत्स्व् अपि प्रवृत्तिः  ॥ भ्किर्_७।१३ ॥  
  
संवाता मुहुर् अनिलेन नीयमाने  $ दिव्यस्त्रीजघनवरांशुके विवृत्तिम्  &  
पर्यस्यत्पृथुमणिमेखलांशुजालं  % सञ्जज्ञे युतकम् इवा७न्तरीयम् ऊर्वोः  ॥ भ्किर्_७।१४ ॥  
  
प्रत्यार्द्रीकृततिलकास् तुषारपातैः  $ प्रह्लादं शमितपरिश्रमा दिशन्तः  &  
कान्तानां बहुमतिम् आययुः पयोदा  % ना७ल्पीयान् बहु सुकृतं हिनस्ति दोषः  ॥ भ्किर्_७।१५ ॥  
  
यातस्य ग्रथिततरङ्गसैकताभे  $ विच्छेदं विपयसि वारिवाहजाले  &  
आतेनुस् त्रिदशवधूजनाङ्गभाजां  % सन्धानं सुरधनुषः प्रभा मणीनाम्  ॥ भ्किर्_७।१६ ॥  
संसिद्धाव् इति करणीयसन्निबद्धैर्  $ आलापैः पिपतिषतां विलङ्घ्य वीथीम्  &  
आसेदे दशशतलोचनध्वजिन्या  % जीमूतैर् अपिहितसानुर् इन्द्रकीलः  ॥ भ्किर्_७।१७ ॥  
  
आकीर्णा मुखनलिनैर् विलासिनीनाम्  $ उद्भूतस्फुटविशदातपत्रफेना  &  
सा तूर्यध्वनितगभीरम् आपतन्ती  % भूभर्तुः शिरसि नभोनदी९व रेजे  ॥ भ्किर्_७।१८ ॥  
  
सेतुत्वं दधति पयोमुचां विताने  $ संरम्भाद् अभिपततो रथाञ् जवेन  &  
आनिन्युर् नियमितरश्मिभुग्नघोणाः  % कृच्छ्रेण क्षितिम् अवनामितस् तुरङ्गाः  ॥ भ्किर्_७।१९ ॥  
  
माहेन्द्रं नगम् अभितः करेणुवर्याः  $ पर्यन्तस्थितजलदा दिवः पतन्तः  &  
सादृश्यं निलयननिष्प्रकम्पपक्षैर्  % आजग्मुर् जलनिधिशायिभिर् नगेन्द्रैः  ॥ भ्किर्_७।२० ॥  
  
उत्सङ्गे समविषमे समं महाद्रेः  $ क्रान्तानां वियदभिपातलाघवेन  &  
आ मूलाद् उपनदि सैकतेषु लेभे  % सामग्री खुरपदवी तुरङ्गमाणाम्  ॥ भ्किर्_७।२१ ॥  
  
सध्वानं निपतितनिर्झरासु मन्द्रैः  $ सम्मूर्छन् प्रतिनिनदैर् अधित्यकासु  &  
उद्ग्रीवैर् घनरवशङ्कया मयूरैः  % सोत्कण्ठं ध्वनिर् उपशुश्रुवे रथानाम्  ॥ भ्किर्_७।२२ ॥  
  
सम्भिन्नाम् अविरलपातिभिर् मयूखैर्  $ नीलानां भृशम् उपमेखलं मणीनाम्  &  
विच्छिनाम् इव वनिता नभोन्तराले  % वप्राम्भःस्रुतिम् अवलोकयाम्बभूवुः  ॥ भ्किर्_७।२३ ॥  
  
आसन्नद्विपपदवीमदानिलाय  $ क्रुध्यन्तो धियम् अवमत्य धूर्गतानाम्  &  
सव्याजं निजकरिणीभिर् आत्तचित्ताः  % प्रस्थानं सुरकरिणः कथञ्चिद् ईषुः  ॥ भ्किर्_७।२४ ॥  
  
नीरन्ध्रं पथिषु रजो रथाङ्गनुन्नं  $ पर्यस्यन् नवसलिलारुणं वहन्ती  &  
आतेने वनगहनानि वाहिनी सा  % घर्मान्तक्षुभितजले९व जह्नुकन्या  ॥ भ्किर्_७।२५ ॥  
  
सम्भोगक्षमगहनाम् अथो७पगङ्गं  $ बिभ्राणां ज्वलितमणीनि सैकतानि  &  
अध्यूषुश् च्युतकुसुमाचितां सहाया  % वृत्रारेर् अविरलशाद्वलां धरित्रीम्  ॥ भ्किर्_७।२६ ॥  
  
भूभर्तुः समधिकम् आदधे तदो९र्व्याः  $ श्रीमत्तां हरिसखवाहिनीनिवेशः  &  
संसक्तौ किम् असुलभं महोदयानाम्  % उच्छ्रायं नयति यदृच्छया९पि योगः  ॥ भ्किर्_७।२७ ॥  
  
सामोदाः कुसुमतरुश्रियो विविक्ताः  $ सम्पत्तिः किसलयशालिनीलतानाम्  &  
साफल्यं ययुर् अमराङ्गनोपभुक्ताः  % सा लक्ष्मीर् उपकुरुते यया परेषाम्  ॥ भ्किर्_७।२८ ॥  
  
क्लान्तो ऽपि त्रिदशवधूजनः पुरस्ताल्  $ लीनाहिश्वसितविलोलपल्लवानाम्  &  
सेव्यानां हतविनयैर् इवा८वृतानां  % सम्पर्कं परिहरति स्म चन्दनानाम्  ॥ भ्किर्_७।२९ ॥  
  
उत्सृष्टध्वजकुथकङ्कटा धरित्रीम्  $ आनीता विदितनयैः श्रमं विनेतुम्  &  
आक्षिप्तद्रुमगहना युगान्तवातैः  % पर्यस्ता गिरय इव द्विपा विरेजुः  ॥ भ्किर्_७।३० ॥  
  
प्रस्थानश्रमजनितां विहाय निद्राम्  $ आमुक्ते गजपतिना सदानपङ्के  &  
शय्यान्ते कुलमलिनां क्षणं विलीनं  % संरम्भच्युतम् इव शृङ्खलं चकाशे  ॥ भ्किर्_७।३१ ॥  
  
आयस्तः सुरसरिदोघरुद्धवर्त्मा  $ सम्प्राप्तुं वनगजदानगन्धि रोधः  &  
मूर्धानं निहितशिताङ्कुशं विधुन्वन्  % यन्तारं न विगणयाञ्चकार नागः  ॥ भ्किर्_७।३२ ॥  
  
आरोढुः समवनतस्य पीतशेषे  $ साशङ्कं पयसि समीरिते करेण  &  
सम्मार्जन्न् अरुणमदस्रुती कपोलौ  % सस्यन्दे मद इव शीकरः करेणोः  ॥ भ्किर्_७।३३ ॥  
  
आघ्राय क्षणम् अतितृष्यता९पि रोषाद्  $ उत्तीरं निहितविवृत्तलोचनेन  &  
सम्पृक्तं वनकरिनां मदाम्बुसेकैर्  % ना८चेमे हिमम् अपि वारि वारणेन  ॥ भ्किर्_७।३४ ॥  
  
प्रश्च्योतन्मदसुरभीणि निम्नगायाः  $ क्रीडन्तो गजपतयः पयांसि कृत्वा  &  
किञ्जल्कव्यवहितताम्रदानलेखैर्  % उत्तेरुः सरसिजगन्धिभिः कपोलैः  ॥ भ्किर्_७।३५ ॥  
  
आकीर्णं बलरजसा घनारुणेन  $ प्रक्षोभैः सपदि तरङ्गितं तटेषु  &  
मातङ्गोन्मथितसरोजरेणुपिङ्गं  % माञ्जिष्ठं वसनम् इवा७म्बु निर्बभासे  ॥ भ्किर्_७।३६ ॥  
  
श्रीमद्भिर् नियमितकन्धरापरान्तैः  $ संसक्तैर् अगुरुवनेषु साङ्गहारम्  &  
सम्प्रापे निसृतमदाम्बुभिर् गजेन्द्रैः  % प्रस्यन्दिप्रचलितगण्डशैलशोभा  ॥ भ्किर्_७।३७ ॥  
  
निःशेषं प्रशमितरेणु वारणानां  $ स्रोतोभिर् मदजलम् उज्झताम् अजस्रम्  &  
आमोदं व्यवहितभूरिपुष्पगन्धो  % भिन्नैलासुरभिम् उवाह गन्धवाहः  ॥ भ्किर्_७।३८ ॥  
  
सादृश्यं दधति गभीरमेघघोषैर्  $ उन्निद्रक्षुभितमृगाधिपश्रुतानि  &  
आतेनुश् चकितचकोरनीलकण्ठान्  % कच्छान्तान् अमरमहेभबृंहितानि  ॥ भ्किर्_७।३९ ॥  
  
सास्रावसक्तकमनियपरिच्छदानाम्  $ अध्वश्रमातुरवधूजनसेवितानाम्  &  
जज्ञे निवेशनविभागपरिष्कृतानां  % लक्ष्मीः पुरोपवनजा वनपादपानाम्  ॥ भ्किर्_७।४० ॥  
  
अथ स्वमायाकृतमन्दिरोज्ज्वलं  $ ज्वलन्मणि व्योमसदां सनातनम्  &  
सुराङ्गना गोपतिचापगोपुरं  % पुरं वनानां विजिहीर्षया जहुः  ॥ भ्किर्_८।१ ॥  
  
यथायथं ताः सहिता नभश्चरैः  $ प्रभाभिर् उद्भासितशैलवीरुधः  &  
वनं विशन्त्यो वनजायतेक्षणाः  % क्षणद्युतीनां दधुर् एकरूपताम्  ॥ भ्किर्_८।२ ॥  
  
निवृत्तवृत्तोरुपयोधरक्लमः  $ प्रवृत्तैनिर्ह्रादिविभूषणारवः  &  
नितम्बिनीनां भृशम् आदधे धृतिं  % नभःप्रयाणाद् अवनौ परिक्रमः  ॥ भ्किर्_८।३ ॥  
  
घनानि कामं कुसुमानि बिभ्रतः  $ करप्रचेयान्य् अपहाय शाखिनः  &  
पुरो ऽभिसस्रे सुरसुन्दरीजनैर्  % यथोत्तरेच्छा हि गुणेषु कामिनः  ॥ भ्किर्_८।४ ॥  
  
तनूर् अलक्तारुणपाणिपल्लवाः  $ स्फुरन्नखांशूत्करमञ्जरीभृतः  &  
विलासिनीबाहुलता वनालयो  % विलेपनामोदहृताः सिषेविरे  ॥ भ्किर्_८।५ ॥  
  
निपीयमानस्तबका शिलीमुखैर्  $ अशोकयष्टिश् चलबालपल्लवा  &  
विडम्बयन्ती ददृशे वधूजनैर्  % अमन्ददष्टौष्ठकरावधूननम्  ॥ भ्किर्_८।६ ॥  
  
करौ धुनाना नवपल्लवाकृती  $ वृथा कृथा मानिनि मा परिश्रमम्  &  
उपेयुषी कल्पलताभिशङ्कया  % कथं न्व् इतस् त्रस्यति षट्पदावलिः  ॥ भ्किर्_८।७ ॥  
  
जहीहि कोपं दयितो ऽनुगम्यतां  $ पुरा९नुशेते तव चञ्चलं मनः  &  
इति प्रियं काञ्चिद् उपैतुम् इच्छतीं  % पुरो ऽनुनिन्ये निपुणः सखीजनः  ॥ भ्किर्_८।८ ॥  
  
समुन्नतैः काशदुकूलशालिभिः  $ परिक्वणत्सारसपङ्क्तिमेखलैः  &  
प्रतीरदेशैः स्वकलत्रचारुभिर्  % विभूषिताः कुञ्जसमुद्रयोषितः  ॥ भ्किर्_८।९ ॥  
  
विदूरपातेन भिदाम् उपेयुषश्  $ च्युताः प्रवाहाद् अभितः प्रसारिणः  &  
प्रियाङ्कशीताः शुचिमौक्तिकत्विषो  % वनप्रहासा इव वारिबिन्दवः  ॥ भ्किर्_८।१० ॥  
  
सखीजनं प्रेम गुरूकृतादरं  $ निरीक्षमाणा इव नम्रमूर्तयः  &  
स्थिरद्विरेफाञ्जनशरितोदरैर्  % विसारिभिः पुष्पविलोचनैर् लताः  ॥ भ्किर्_८।११ ॥  
  
उपेयुषीणां बृहतीर् अधित्यका  $ मनांसि जह्रुः सुरराजयोषिताम्  &  
कपोलकाषैः करिणां मदारुणैर्  % उपाहितश्यामरुचश् च चन्दनाः  ॥ भ्किर्_८।१२ ॥  
  
स्वगोचरे सत्य् अपि वित्तहारिणा  $ विलोभ्यमानाः प्रसवेन शाखिनाम्  &  
नभश्चराणाम् उपकर्तुम् इच्छतां  % प्रियाणि चक्रुः प्रणयेन योषितः  ॥ भ्किर्_८।१३ ॥  
  
प्रयच्छतो९च्चैः कुसुमानि मानिनी  $ विपक्षगोत्रं दयितेन लम्भिता  &  
न किञ्चिद् ऊचे चरणेन केवलं  % लिलेख बाष्पाकुललोचना भुवम्  ॥ भ्किर्_८।१४ ॥  
  
प्रिये ऽपरा यच्छति वाचम् उन्मुखी  $ निबद्धदृष्टिः शिथिलाकुलोच्चया  &  
समादधे ना७ंशुकम् आहितं वृथा  % विवेद पुष्पेषु न पाणिपल्लवम्  ॥ भ्किर्_८।१५ ॥  
  
सलीलम् आसक्तलतान्तभूषणं  $ समासजन्त्या कुसुमावतंसकम्  &  
स्तनोपपीडं नुनुदे नितम्बिना  % घनेन कश्चिज् जघनेन कान्तया  ॥ भ्किर्_८।१६ ॥  
  
कलत्रभारेण विलोलनीविना  $ गलद्दुकूलस्तनशालिनो९रसा  &  
बलिव्यपायस्फुटरोमराजिना  % निरायतत्वाद् उदरेण ताम्यता  ॥ भ्किर्_८।१७ ॥  
  
विलम्बमानाकुलकेशपाशया  $ कयाचिद् आविष्कृतबाहुमूलया  &  
तरुप्रसूनान्य् अपदिश्य सादरं  % मनोधिनाथस्य मनः समाददे  ॥ भ्किर्_८।१८ ॥  
  
व्यपोहितुं लोचनतो मुखानिलैर्  $ अपारयन्तं किल पुष्पजं रजः  &  
पयोधरेणो७रसि काचिद् उन्मनाः  % प्रियं जघानो७न्नतपीवरस्तनी  ॥ भ्किर्_८।१९ ॥  
  
इमान्य् अमूनी७त्य् अपवर्जिते शनैर्  $ यथाभिरामं कुसुमाग्रपल्लवे  &  
विहाय निःसारतये९व भूरुहान्  % पदं वनश्रीर् वनितासु सन्दधे  ॥ भ्किर्_८।२० ॥  
  
प्रवालभङ्गारुणपाणिपल्लवः  $ परागपाण्डूकृतपीवरस्तनः  &  
महीरुहः पुष्पसुगन्धिर् आददे  % वपुर्गुणोच्छ्रायम् इवा७ङ्गनाजनः  ॥ भ्किर्_८।२१ ॥  
  
वरोरुभिर् वारणहस्तपीवरैश्  $ चिराय खिन्नान् नवपल्लवश्रियः  &  
समे ऽपि यातुं चरणान् अनीश्वरान्  % मदाद् इव प्रस्खलतः पदे पदे  ॥ भ्किर्_८।२२ ॥  
  
विसारिकाञ्चीमणिरश्मिलब्धया  $ मनोहरोच्छायनितम्बशोभया  &  
स्थितानि जित्वा नवसैकतद्युतिं  % श्रमातिरिक्तैर् जघनानि गौरवैः  ॥ भ्किर्_८।२३ ॥  
  
समुच्छ्वसत्पङ्कजकोशकोमलैर्  $ उपाहितश्रीण्य् उपनीवि नाभिभिः  &  
दधन्ति मध्येषु वलीविभङ्गिषु  % स्तनातिभाराद् उदराणि नम्रताम्  ॥ भ्किर्_८।२४ ॥  
  
समानकान्तीनि तुषारभूषणैः  $ सरोरुहैर् अस्फुटपत्त्रपङ्क्तिभिः  &  
चितानि घर्माम्बुकणैः समन्ततो  % मुखान्य् अनुत्फुल्लविलोचनानि च  ॥ भ्किर्_८।२५ ॥  
  
विनिर्यतीनां गुरुस्वेदमन्थरं  $ सुराङ्गनानाम् अनुसानुवर्त्मनः  &  
सविस्मयं रूपयतो नभश्चरान्  % विवेश तत्पूर्वम् इवे८क्षणादरः  ॥ भ्किर्_८।२६ ॥  
  
अथ स्फुरन्मीनविधूतपङ्कजा  $ विपङ्कतीरस्खलितोर्मिसंहतिः  &  
पयो ऽवगाढुं कलहंसनादिनी  % समाजुहावे७व वधूः सुरापगा  ॥ भ्किर्_८।२७ ॥  
  
प्रशान्तघर्माभिभवः शनैर् विवान्  $ विलासिनीभ्यः परिमृष्टपङ्कजः  &  
ददौ भुजालम्बम् इवा८त्तशीकरस्  % तरङ्गमालान्तरगोचरो ऽनिलः  ॥ भ्किर्_८।२८ ॥  
  
गतैः सहावैः कलहंसविक्रमं  $ कलत्रभारैः पुलिनं नितम्बिभिः  &  
मुखैः सरोजानि च दीर्घलोचनैः  % सुरस्त्रियः साम्यगुणान् निरासिरे  ॥ भ्किर्_८।२९ ॥  
  
विभिन्नपर्यन्तगमीनपङ्क्तयः  $ पुरो विगाढाः सखिभिर् मरुत्वतः  &  
कथञ्चिद् आपः सुरसुन्दरीजनैः  % सभीतिभिस् तत्प्रथमं प्रपेदिरे  ॥ भ्किर्_८।३० ॥  
  
विगाढमात्रे रमणीभिर् अम्भसि  $ प्रयत्नसंवाहितपीवरोरुभिः  &  
विभिद्यमाना विससार सारसान्  % उदस्य तीरेषु तरङ्गसंहतिः  ॥ भ्किर्_८।३१ ॥  
  
शिलाघनैर् नाकसदाम् उरःस्थलैर्  $ बृहन्निवेशैश् च वधूपयोधरैः  &  
तटाभिनीतेन विभिन्नवीचिना  % रुषे९व भेजे कलुषत्वम् अम्भसा  ॥ भ्किर्_८।३२ ॥  
  
विधूतकेशाः परिलोलितस्रजः  $ सुराङ्गनानां प्रविलुप्तचन्दनाः  &  
अतिप्रसङ्गाद् विहितागसो मुहुः  % प्रकम्पम् ईयुः सभया इवो८र्मयः  ॥ भ्किर्_८।३३ ॥  
  
विपक्षचित्तोन्मथना नखव्रणास्  $ तिरोहिता विभ्रममण्डनेन ये  &  
हृतस्य शेषान् इव कुङ्कुमस्य तान्  % विकत्थनीयान् दधुर् अन्यथा स्त्रियः  ॥ भ्किर्_८।३४ ॥  
  
सरोजपत्त्रे नु विलीनषट्पदे  $ विलोलदृष्टेः स्विद् अमू विलोचने  &  
शिरोरुहाः स्विन् नतपक्ष्मसन्ततेर्  % द्विरेफवृन्दं नु निशब्दनिश्चलम्  ॥ भ्किर्_८।३५ ॥  
  
अगूढहासस्फुटदन्तकेसरं  $ मुखं स्विद् एतद् विकसन् नु पङ्कजम्  &  
इति प्रलीनां नलिनीवने सखीं  % विदाम्बभूवुः सुचिरेण योषितः  ॥ भ्किर्_८।३६ ॥  
  
प्रियेण सङ्ग्रथ्य विपक्षसन्निधाव्  $ उपाहितां वक्षसि पीवरस्तने  &  
स्रजं न काचिद् विजहौ जलाविलां  % वसन्ति हि प्रेम्णि गुणा न वस्तुनि  ॥ भ्किर्_८।३७ ॥  
  
असंशयं न्यस्तम् उपान्तरक्ततां  $ यद् एव रोद्धुं रमणीभिर् अञ्जनम्  &  
हृते ऽपि तस्मिन् सलिलेन शुक्लतां  % निरास रागो नयनेषु न श्रियम्  ॥ भ्किर्_८।३८ ॥  
  
द्युतिं वहन्तो वनितावतंसका  $ हृताः प्रलोभाद् इव वेगिभिर् जलैः  &  
उपप्लुतास् तत्क्षणशोचनीयतां  % च्युताधिकाराः सचिवा इवा८ययुः  ॥ भ्किर्_८।३९ ॥  
  
विपत्त्रलेखा निरलक्तकाधरा  $ निरञ्जनाक्षीर् अपि बिभ्रतीः श्रियम्  &  
निरीक्ष्य रामा बुबुधे नभश्चरैर्  % अलङ्कृतं तद्वपुषै९व मण्डनम्  ॥ भ्किर्_८।४० ॥  
  
तथा न पूर्वं कृतभूषणादरः  $ प्रियानुरागेण विलासिनीजनः  &  
यथा जलार्द्रो नखमण्डनश्रिया  % ददाह दृष्टीश् च विपक्षयोषिताम्  ॥ भ्किर्_८।४१ ॥  
  
शुभाननाः साम्बुरुहेषु भीरवो  $ विलोलहाराश् चलफेनपङ्क्तिषु  &  
नितान्तगौर्यो हृतकुङ्कुमेष्व् अलं  % न लेभिरे ताः परभागम् ऊर्मिषु  ॥ भ्किर्_८।४२ ॥  
  
ह्रदाम्भसि व्यस्तवधूकराहते  $ रवं मृदङ्गध्वनिधीरम् उज्झति  &  
मुहुस्तनैस् तालस्समं समाददे  % मनोरमं नृत्यम् इव प्रवेपितम्  ॥ भ्किर्_८।४३ ॥  
  
श्रिया हसद्भिः कलमानि सस्मितैर्  $ अलङ्कृताम्बुः प्रतिमागतैर् मुखैः  &  
कृतानुकूल्या सुरराजयोषितां  % प्रसादसाफल्यम् अवाप जाह्वनी  ॥ भ्किर्_८।४४ ॥  
  
परिस्फुरन्मीनविघट्टितोरवः  $ सुराङ्गनास् त्रासविलोलदृष्टयः  &  
उपाययुः कम्पितपाणिपल्लवाः  % सखीजनस्या७पि विलोकनीयताम्  ॥ भ्किर्_८।४५ ॥  
  
भयाद् इवा८श्लिष्य झषाहते ऽम्भसि  $ प्रियं मुदा०नन्दयति स्म मानिनी  &  
अकृत्रिमप्रेमरसाहितैर् मनो  % हरन्ति रामाः कृतकैर् अपी८हितैः  ॥ भ्किर्_८।४६ ॥  
  
तिरोहितान्तानि नितान्तम् आकुलैर्  $ अपां विगाहाद् अलकैः प्रसारिभिः  &  
ययुर् वधूनां वदनानि तुल्यतां  % द्विरेफवृन्दान्तरितैः सरोरुहैः  ॥ भ्किर्_८।४७ ॥  
  
करौ धुनाना नवपल्लवाकृती  $ पयस्य् अगाधे किल जातसम्भ्रमा  &  
सखीषु निर्वाच्यम् अधार्ष्ठ्यदूषितं  % प्रियाङ्गसंश्लेषम् अवाप मानिनी  ॥ भ्किर्_८।४८ ॥  
  
प्रियैः सलीलं करवारिवारितः  $ प्रवृद्धनिःश्वासविकम्पितस्तनः  &  
सविभ्रमाधूतकराग्रपल्लवो  % यथार्थताम् आप विलासिनीजनः  ॥ भ्किर्_८।४९ ॥  
  
उदस्य धैर्यं दयितेन सादरं  $ प्रसादितायाः करवारिवारितम्  &  
मुखं निमीलन्नयनं नतभ्रुवः  % श्रियं सपत्नीवदनाद् इवा८ददे  ॥ भ्किर्_८।५० ॥  
  
विहस्य पाणौ विधृते धृताम्भसि  $ प्रियेण वध्वा मदनार्द्रचेतसः  &  
सखी९व काञ्ची पयसा घनीकृता  % बभार वीतोच्चयबन्धम् अंशुकम्  ॥ भ्किर्_८।५१ ॥  
  
निरञ्जने साचिविलोकितं दृशाव्  $ अयावकं वेपथुर् ओष्ठपल्लवम्  &  
नतभ्रुवो मण्डयदि स्म विग्रहे  % बलिक्रिया चा७तिलकं तदास्पदम्  ॥ भ्किर्_८।५२ ॥  
  
निमीलदाकेकरलोचचक्षुषां  $ प्रियोपकण्ठं कृतगात्रवेपथुः  &  
निमज्जतीनां श्वसितोद्धतस्तनः  % श्रमो नु तासां मदनो नु पप्रथे  ॥ भ्किर्_८।५३ ॥  
  
प्रियेण सिक्ता चरमं विपक्षतश्  $ चुकोप काचिन् न तुतोष सान्त्वनैः  &  
जनस्य रूढप्रणयस्य चेतसः  % किम् अप्य् अमर्षो ऽनुनये भृशायते  ॥ भ्किर्_८।५४ ॥  
  
इत्थं विहृत्य वनिताभिर् उदस्यमानं  $ पीनस्तनोरुजघनस्थलशालिनीभिः  &  
उत्सर्पितोर्मिचयलङ्घिततीरदेशम्  % औत्सुक्य् अनुन्नम् इव वारि पुरः प्रतस्थे  ॥ भ्किर्_८।५५ ॥  
  
तीरान्तराणि मिथुनानि रथाङ्गनाम्नां  $ नीत्वा विलोलितसरोजवनश्रियस् ताः  &  
संरेजिरे सुरसरिज्जलधौतहारास्  % तारावितानतरला इव यामवत्यः  ॥ भ्किर्_८।५६ ॥  
  
सङ्क्रान्तचन्दनरसाहितवर्णभेदं  $ विच्छिन्नभूषणमणिप्रकरांशुचित्रम्  &  
बद्धोर्मि नाकवनितापरिभुक्तमुक्तं  % सिन्धोर् बभार सलिलं शयनीयलक्ष्मीम्  ॥ भ्किर्_८।५७ ॥  
वीक्ष्य रन्तुमनसः सुरनारीर्  $ आत्तचित्रपरिधानविभूषाः  &  
तत्प्रियार्थम् इव यातुम् अथा७स्तं  % भानुमान् उपपयोधि ललम्बे  ॥ भ्किर्_९।१ ॥  
  
मध्यमोपलनिभे लसदंशाव्  $ एकतश् च्युतिम् उपेयुषि भानौ  &  
द्यौर् उवाह परिवृत्तिविलोलां  % हारयष्टिम् इव वासरलक्ष्मीम्  ॥ भ्किर्_९।२ ॥  
  
अंशुपाणिभिर् अतीव पिपासुः  $ पद्मजं मधु भृशं रसयित्वा  &  
क्षीबताम् इव गतः क्षितिम् एष्यंल्  % लोहितं वपुर् उवाह पतङ्गः  ॥ भ्किर्_९।३ ॥  
  
गम्यताम् उपगते नयनानां  $ लोहितायाति सहस्रमरीचौ  &  
आससाद विरहय्य धरित्रीं  % चक्रवाकहृदयान्य् अभितापः  ॥ भ्किर्_९।४ ॥  
  
मुक्तमूललघुर् उज्झितपूर्वः  $ पश्चिमे नभसि सम्भृतसान्द्रः  &  
सामि मज्जति रवौ न विरेजे  % खिन्नजिह्म इव रश्मिसमूहः  ॥ भ्किर्_९।५ ॥  
  
कान्तदूत्य इव कुङ्कुमताम्राः  $ सायमण्डलम् अभि त्वरयन्त्यः  &  
सादरं ददृशिरे वनिताभिः  % सौधजालपतिता रविभासः  ॥ भ्किर्_९।६ ॥  
  
अग्रसानुषु नितान्तपिशङ्गैर्  $ भूरुहान् मृदुकरैर् अवलम्ब्य  &  
अस्तशैलगहनं नु विवस्वान्  % आविवेश जलधिं नु महीं नु  ॥ भ्किर्_९।७ ॥  
  
आकुलश् चलपतत्रिकुलानाम्  $ आरवैर् अनुदितौषसरागः  &  
आययाव् अहरिदश्वविपाण्डुस्  % तुल्यतां दिनमुखेन दिनान्तः  ॥ भ्किर्_९।८ ॥  
  
आस्थितः स्थगितवारिदपङ्क्त्या  $ सन्ध्यया गगनपश्चिमभागः  &  
सोर्मिविद्रुमविन्तानविभासा  % रञ्जितस्य जलधेः श्रियम् ऊहे  ॥ भ्किर्_९।९ ॥  
  
प्राञ्जलाव् अपि जने नतमूर्ध्नि  $ प्रेम तत्प्रवणचेतसि हित्वा  &  
सन्ध्यया९नुविदधे विरमन्त्या  % चापलेन सुजनेतरमैत्री  ॥ भ्किर्_९।१० ॥  
  
औषसातपभयाद् अपलीनं  $ वासरच्छविविरामपटीयः  &  
सन्निपत्य शनकैर् इव निम्नाद्  % अन्धकारम् उदवाप समानि  ॥ भ्किर्_९।११ ॥  
  
एकताम् इव गतस्य विवेकः  $ कस्यचिन् न महतो ऽप्य् उपलेभे  &  
भास्वता निदधिरे भुवनानाम्  % आत्मनी७व पतितेन विशेषाः  ॥ भ्किर्_९।१२ ॥  
  
इच्छतां सह वधूभिर् अभेदं  $ यामिनीविरहिणां विहगानाम्  &  
आपुर् एव मिथुनानि वियोगं  % लङ्घ्यते न खलु कालनियोगः  ॥ भ्किर्_९।१३ ॥  
  
यच्छति प्रतिमुखं दयितायै  $ वाचम् अन्तिकगते ऽपि शकुन्तौ  &  
नीयते स्म नतिम् उज्झितहर्षं  % पङ्कजं मुखम् इवा७म्बुरुहिण्या  ॥ भ्किर्_९।१४ ॥  
  
रञ्जिता नु विविधास् तरुशैला  $ नामितं नु गगनं स्थगितं नु  &  
पूरिता नु विषमेषु धरित्री  % संहृता नु ककुभस् तिमिरेण  ॥ भ्किर्_९।१५ ॥  
  
रात्रिरागमलिनानि विकासं  $ पङ्कजानि रहयन्ति विहाय  &  
स्पष्टतारकम् इयाय नभः श्रीर्  % वस्तुम् इच्छति निरापदि सर्वः  ॥ भ्किर्_९।१६ ॥  
  
व्यानशे शशधरेण विमुक्तः  $ केतकीकुसुमकेसरपाण्डुः  &  
चूर्णमुष्टिर् इव लम्भितकान्तिर्  % वासवस्य दिशम् अंशुसमूहः  ॥ भ्किर्_९।१७ ॥  
  
उज्झती शुचम् इवा८शु तमिस्राम्  $ अन्तिकं व्रजति तारकराजे  &  
दिक्प्रसादगुणमण्डनम् ऊहे  % रश्मिहासविशदं मुखम् ऐन्द्री  ॥ भ्किर्_९।१८ ॥  
  
नीलनीरजनिभे हिमगौरं  $ शैलरुद्धवपुषः सितरश्मेः  &  
खे रराज निपतत्करजालं  % वारिधेः पयसि गाङ्गम् इवा७म्भः  ॥ भ्किर्_९।१९ ॥  
  
द्यां निरुन्धद् अतिनीलघनाभं  $ ध्वान्तम् उद्यतकरेण पुरस्तात्  &  
क्षिप्यमाणम् असितेतरभासा  % शम्भुने९व करिचर्म चकासे  ॥ भ्किर्_९।२० ॥  
  
अन्तिकान्तिकगतेन्दुविसृष्टे  $ जिह्मतां जहति दीधितिजाले  &  
निःसृतस् तिमिरभारनिरोधाद्  % उच्छ्वसन्न् इव रराज दिगन्तः  ॥ भ्किर्_९।२१ ॥  
  
लेखया विमलविद्रुमभासा  $ सन्ततं तिमिरम् इन्दुर् उदासे  &  
दंष्ट्रया कनकटङ्कपिशङ्ग्या  % मण्डलं भुव इवा८दिवराहः  ॥ भ्किर्_९।२२ ॥  
  
दीपयन्न् अथ नभः किरणौघैः  $ कुङ्कुमारुणपयोधरगौरः  &  
हेमकुम्भ इव पूर्वपयोधेर्  % उन्ममज्ज शनकैस् तुहिनांशुः  ॥ भ्किर्_९।२३ ॥  
  
उद्गतेन्दुम् अविभिन्नतमिस्रां  $ पश्यति स्म रजनीम् अवितृप्तः  &  
व्यंशुकस्फुटमुखीम् अतिजिह्मां  % व्रीडया नववधूम् इव लोकः  ॥ भ्किर्_९।२४ ॥  
  
न प्रसादम् उचितं गमिता द्यैर्  $ नो७द्धृतं तिमिरम् अद्रिवनेभ्यः  &  
दिङ्मुखेषु न च धाम विकीर्णं  % भूषितै९व रजनी हिमभासा  ॥ भ्किर्_९।२५ ॥  
  
मानिनीजनविलोचनपातान्  $ उष्णबाष्पकलुषान् प्रतिगृह्णन्  &  
मन्दमन्दम् उदितः प्रययौ खं  % भीतभीत इव शीतमयूखः  ॥ भ्किर्_९।२६ ॥  
  
श्लिष्यतः प्रियवधूर् उपकण्ठं  $ तारकास् ततकरस्य हिमांशोः  &  
उद्वमन्न् अभिरराज समन्ताद्  % अङ्गराग इव लोहितरागः  ॥ भ्किर्_९।२७ ॥  
  
प्रेरितः शशधरेण करौघः  $ संहतान्य् अपि नुनोद तमांसि  &  
क्षीरसिन्धुर् इव मन्दरभिन्नः  % काननान्य् अविरलोच्चतरूणि  ॥ भ्किर्_९।२८ ॥  
  
शारतां गमितया शशिपादैश्  $ छायया विटपिनां प्रतिपेदे  &  
न्यस्तशुक्लबलिचित्रतलाभिस्  % तुल्यता वसतिवेश्ममहीभिः  ॥ भ्किर्_९।२९ ॥  
  
आतपे धृतिमता सह वध्वा  $ यामिनीविरहिणा विहगेन  &  
सेहिरे न किरणा हिमरश्मेर्  % दुःखिते मनसि सर्वम् असह्यम्  ॥ भ्किर्_९।३० ॥  
  
गन्धम् उद्धतरजःकणवाही  $ विक्षिपन् विकसतां कुमुदानाम्  &  
आदुधाव परिलीनविहङ्गा  % यामिनीमरुद् अपां वनराजीः  ॥ भ्किर्_९।३१ ॥  
  
संविधातुम् अभिषेकम् उदासे  $ मन्मथस्य लसदंशुजलौघः  &  
यामिनीवनितया ततचिह्नः  % सोत्पलो रजतकुम्भ इवे७न्दुः  ॥ भ्किर्_९।३२ ॥  
  
ओजसा९पि खलु नूनम् अनूनं  $ ना७सहायम् उपयाति जयश्रीः  &  
यद् विभुः शशिमयूखसखः सन्न्  % आददे विजयि चापम् अनङ्गः  ॥ भ्किर्_९।३३ ॥  
  
सद्मनां विरचनाहितशोभैर्  $ आगतप्रियकथैर् अपि दूत्यम्  &  
सन्निकृष्टरतिभिः सुरदारैर्  % भूषितैर् अपि विभूषणम् ईषे  ॥ भ्किर्_९।३४ ॥  
  
न स्रजो रुरुचिरे रमणीभ्यश्  $ चन्दनानि विरहे मदिरा वा  &  
साधनेषु हि रतेर् उपधत्ते  % रम्यतां प्रियसमागम एव  ॥ भ्किर्_९।३५ ॥  
  
प्रस्थिताभिर् अधिनाथनिवासं  $ ध्वंसितप्रियसखीवचनाभिः  &  
मानिनीभिर् अपहस्तितधैर्यः  % सादयन्न् इव मदो ऽवललम्बे  ॥ भ्किर्_९।३६ ॥  
  
कान्तवेश्म बहु सन्दिशतीभिर्  $ यातम् एव रतये रमणीभिः  &  
मन्मथेन परिलुप्तमतीनां  % प्रायशः स्खलितम् अप्य् उपकारि  ॥ भ्किर्_९।३७ ॥  
  
आशु कान्तम् अभिसारितवत्या  $ योषितः पुलकरुद्धकपोलम्  &  
निर्जिगाय मुखम् इन्दुम् अखण्डं  % खण्डपत्रतिलकाकृति कान्त्या  ॥ भ्किर्_९।३८ ॥  
  
उच्यतां स वचनीयम् अशेषं  $ ने८श्वरे परुषता सखि साध्वी  &  
आनयै७नम् अनुनीय कथं वा  % विप्रियाणि जनयन्न् अनुनेयः  ॥ भ्किर्_९।३९ ॥  
  
किं गतेन न हि युक्तम् उपैतुं  $ कः प्रिये सुभगमानिनि मानः  &  
योषिताम् इति कथासु समेतैः  % कामिभिर् बहुरसा धृतिर् ऊहे  ॥ भ्किर्_९।४० ॥  
  
योषितः पुलकरोधि दधत्या  $ घर्मवारि नवसङ्गमजन्म  &  
कान्तवक्षसि बभूव पतन्त्या  % मण्डनं लुलितमण्डनतै९व  ॥ भ्किर्_९।४१ ॥  
  
शीधुपानविधुरासु निगृह्णन्  $ मानम् आशु शिथिलीकृतलज्जः  &  
सङ्गतासु दयितैर् उपलेभे  % कामिनीषु मदनो नु मदो नु  ॥ भ्किर्_९।४२ ॥  
  
द्वारि चक्षुर् अधिपाणि कपोलौ  $ कीवितं त्वयि कुतः कलहो ऽस्याः  &  
कामिनाम् इति वचः पुनरुक्तं  % प्रीतये नवनवत्वम् इयाय  ॥ भ्किर्_९।४३ ॥  
  
साचि लोचनयुगं नमयन्ती  $ रुन्धती दयितवक्षसि पातम्  &  
सुभ्रुवो जनयति स्म विभूषां  % सङ्गताव् उपरराम च लज्जा  ॥ भ्किर्_९।४४ ॥  
  
सव्यलीकम् अवधीरितखिन्नं  $ प्रस्थितं सपदि कोपपदेन  &  
योषितः सुहृद् इव स्म रुणद्धि  % प्राणनाथम् अभिबाष्पनिपातः  ॥ भ्किर्_९।४५ ॥  
  
शङ्किताय कृतबाष्पनिपाताम्  $ ईर्ष्यया विमुखितां दयिताय  &  
मानिनिम् अभिमुखाहितचित्तां  % शंसति स्म घनरोमविभेदः  ॥ भ्किर्_९।४६ ॥  
  
लोलदृष्टि वदनं दयितायाश्  $ चुम्बति प्रियतमे रभसेन  &  
व्रीडया सह विनीवि नितम्बाद्  % अंशुकं शिथिलताम् उपपदे  ॥ भ्किर्_९।४७ ॥  
  
ह्रीतय अगलितनीवि निरस्यन्न्  $ अन्तरीयम् अवलम्बितकाञ्चि  &  
मण्डलीकृतपृथुस्तनभारं  % सस्वजे दयितया हृदयेशः  ॥ भ्किर्_९।४८ ॥  
  
आदृता नखपदैः परिरम्भाश्  $ चुम्बितानि घनदन्तनिपातैः  &  
सौकुमार्यगुणसम्भृतकीर्तिर्  % वाम एव सुरतेष्व् अपि कामः  ॥ भ्किर्_९।४९ ॥  
  
पाणिपल्लवविधूननम् अन्तः  $ सीत्कृतानि नयनार्धनिमेषाः  &  
योषितां रहसि गद्गदवाचाम्  % अस्त्रताम् उपययुर् मदनस्य  ॥ भ्किर्_९।५० ॥  
  
पातुम् आहितरतीन्य् अभिलेषुस्  $ तर्षयन्त्य् अपुनरुक्तरसानि  &  
सस्मितानि वदनानि वधूनां  % सोत्पलानि च मधूनि युवानः  ॥ भ्किर्_९।५१ ॥  
  
कान्तसङ्गमपराजितमन्यौ  $ वारुणीरसनशान्तविवादे  &  
मानिनीजन उपाहितसन्धौ  % सन्दधे धनुषि ने७षुम् अनङ्गः  ॥ भ्किर्_९।५२ ॥  
  
कुप्यता८शु भवता८नतचित्ताः  $ कोपितांश् च वरिवस्यत यूनः  &  
इत्य् अनेक उपदेश इव स्म  % स्वाद्यते युवतिभिर् मधुवारः  ॥ भ्किर्_९।५३ ॥  
  
भर्तृभिः प्रणयसम्भ्रमदत्तां  $ वारुणीम् अतिरसां रसयित्वा  &  
ह्रीविमोहविरहाद् उपलेभे  % पाटवं नु हृदयं नु वधूभिः  ॥ भ्किर्_९।५४ ॥  
  
स्वादितः स्वयम् अथै७धितमानं  $ लम्भितः प्रियतमैः सह पीतः  &  
आसवः प्रतिपदं प्रमदानां  % नैकरूपरसताम् इव भेजे  ॥ भ्किर्_९।५५ ॥  
  
भ्रूविलाससुभगान् अनुकर्तुं  $ विभ्रमान् इव वधूनयनानाम्  &  
आददे मृदुविलोकपलाशैर्  % उत्पलैश् चषकवीचिषु कम्पः  ॥ भ्किर्_९।५६ ॥  
  
ओष्ठपल्लवविदंशरुचीनां  $ हृद्यताम् उपययौ रमणानाम्  &  
फुल्ललोचनविनीलसरोजैर्  % अङ्गनास्यचषकैर् मधुवारः  ॥ भ्किर्_९।५७ ॥  
  
प्राप्यते गुणवता९पि गुणानां  $ व्यक्तम् आश्रयवशेन विशेषः  &  
तत् तथा हि दयिताननदत्तं  % व्यानशे मधु रसातिशयेन  ॥ भ्किर्_९।५८ ॥  
  
वीक्ष्य रत्नचषकेष्व् अतिरिक्तां  $ कान्तदन्तपदमण्डनलक्ष्मीम्  &  
जज्ञिरे बहुमताः प्रमदानाम्  % ओष्ठयावकनुदो मधुवाराः  ॥ भ्किर्_९।५९ ॥  
  
लोचनाधरकृताहृतरागा  $ वासिताननविशेषितगन्धा  &  
वारुणी परगुणात्मगुणानां  % व्यत्ययं विनिमयं नु वितेने  ॥ भ्किर्_९।६० ॥  
  
तुल्यरूपम् असितोत्पलम् अक्ष्णोः  $ कर्णगं निरुपकारि विदित्वा  &  
योषितः सुहृद् इव प्रविभेजे  % लम्भितेक्षणरुचिर् मदरागः  ॥ भ्किर्_९।६१ ॥  
  
क्षीणयावकरसो ऽप्य् अतिपानैः  $ कान्तदन्तपदसम्भृतशोभः  &  
आययाव् अतितराम् इव वध्वाः  % सान्द्रताम् अधरपल्लवरागः  ॥ भ्किर्_९।६२ ॥  
  
रागजान्तनयनेषु नितान्तं  $ विद्रुमारुणकपोलतलेषु  &  
सर्वगा९पि ददृशे वनितानां  % दर्पणेष्व् इव मुखेषु मदश्रीः  ॥ भ्किर्_९।६३ ॥  
  
बद्धकोपविकृतीर् अपि रामाश्  $ चारुताभिमतताम् उपनिन्ये  &  
वश्यतां मधुमदो दयितानाम्  % आत्मवर्गहितम् इच्छति सर्वः  ॥ भ्किर्_९।६४ ॥  
  
वाससां शिथिलताम् उपनाभि  $ ह्रीनिरासम् अपदे कुपितानि  &  
योषितां विदधती गुणपक्षे  % निर्ममार्ज मदिरा वचनीयम्  ॥ भ्किर्_९।६५ ॥  
  
भर्तृषू७पसखि निक्षिपतीनाम्  $ आत्मनो मधुमदोद्यमितानाम्  &  
व्रीडया विफलया वनितानां  % न स्थितं न विगतं हृदयेषु  ॥ भ्किर्_९।६६ ॥  
  
रुन्धती नयनवाक्यविकासं  $ सादितो भयकरा परिरम्भे  &  
व्रीडितस्य ललितं युवतीनां  % क्षीबता बहुगुणैर् अनुजह्रे  ॥ भ्किर्_९।६७ ॥  
  
योषिद् उद्धतमनोभवरागा  $ मानवत्य् अपि ययौ दयिताङ्कम्  &  
कारयत्य् अनिभृता गुणदोषे  % वारुणी खलु रहस्यविभेदम्  ॥ भ्किर्_९।६८ ॥  
  
आहिते नु मधुना मधुरत्वे  $ चेष्टितस्य गमिते नु विकासम्  &  
आबभौ नव इवो७द्धतरागः  % कामिनीष्व् अवसरः कुसुमेषोः  ॥ भ्किर्_९।६९ ॥  
  
मा गमन् मदविमूढधियो नः  $ प्रोज्झ्य रन्तुम् इति शङ्कितनाथाः  &  
योषितो न मदिरां भृशम् ईषुः  % प्रेम पश्यति भयान्य् अपदे ऽपि  ॥ भ्किर्_९।७० ॥  
  
चित्तनिर्वृतिविधायि विविक्तं  $ मन्मथो मधुमदः शशिभासः  &  
सङ्गमश् च दयितैः स्म नयन्ति  % प्रेम काम् अपि भुवं प्रमदानाम्  ॥ भ्किर्_९।७१ ॥  
  
धार्ष्ट्यलङ्घितयथोचितभूमौ  $ निर्दयं विलुलितालकमाल्ये  &  
मानिनीरतिविधौ कुसुमेषुर्  % मत्तमत्त इव विभ्रमम् आप  ॥ भ्किर्_९।७२ ॥  
  
शीधुपानविधुरेषु वधूनां  $ विघ्नताम् उपगतेषु वपुःषु  &  
ईहितं रतिरसाहितभावं  % वीतलक्ष्यम् अपि कामिषु रेजे  ॥ भ्किर्_९।७३ ॥  
  
अन्योन्यरक्तमनसाम् अथ बिभ्रतीनां  $ चेतोभुवो हरिसखाप्सरसां निदेशम्  &  
वैबोधिकध्वनिविभावितपश्चिमार्धा  % सा संहृते९व परिवृत्तिम् इयाय रात्रिः  ॥ भ्किर्_९।७४ ॥  
  
निद्राविनोदितनितान्तरतिक्लमानाम्  $ आयामिमङ्गलनिनादविबोधितानाम्  &  
रामासु भाविविरहाकुलितासु यूनां  % तत्पूर्वताम् इव समादधिरे रतानि  ॥ भ्किर्_९।७५ ॥  
  
कान्ताजनं सुरतखेदनिमीलिताक्षं  $ संवाहितुं समुपयान् इव मन्दमन्दम्  &  
हर्म्येषु माल्यमदिरापरिभोगगन्धान्  % आविश्चकार रजनीपरिवृत्तिवायुः  ॥ भ्किर्_९।७६ ॥  
  
आमोदवासितचलाधरपल्लवेषु  $ निद्राकषायितविपाटललोचनेषु  &  
व्यामृष्टपत्त्रतिलकेषु विलासिनीनां  % शोभां बबन्ध वदनेषु मदावशेषः  ॥ भ्किर्_९।७७ ॥  
  
गतवति नखलेखालक्ष्यताम् अङ्गरागे  $ समददयितपीताताम्रबिम्बाधराणाम्  &  
विरहविधुरम् इष्टा सत्सखी९वङ्गनानां  % हृदयम् अवललम्बे रात्रिसम्भोगलक्ष्मीः  ॥ भ्किर्_९।७८ ॥  
  
अथ परिमलजाम् अवाप्य लक्ष्मीम्  $ अवयवदीपितमण्डनश्रियस् ताः  &  
वसतिम् अभिविहाय रम्यहावाः  % सुरपतिसूनुविलोभनाय जग्मुः  ॥ भ्किर्_१०।१ ॥  
  
द्रुतपदम् अभियातुम् इच्छतीनां  $ गमनपरिक्रमलाघवेन तासाम्  &  
अवनिषु चरणैः पृथुस्तनीनाम्  % अलघुनितम्बतया चिरं निषेदे  ॥ भ्किर्_१०।२ ॥  
  
निहितसरसयावकैर् बभासे  $ चरणतलैः कृतपद्धतिर् वधूनाम्  &  
अविरलवितते९व शक्रगोपैर्  % अरुणितनीलतृणोलपा धरित्री  ॥ भ्किर्_१०।३ ॥  
ध्वनिर् अगविवरेषु नूपुराणां  $ पृथुरशनागुणशिञ्जितानुयातः  &  
प्रतिरवविततो वनानि चक्रे  % मुखरसम् उत्सुकहंससारसानि  ॥ भ्किर्_१०।४ ॥  
  
अवचयपरिभोगवन्ति हिंस्रैः  $ सहचरितान्य् अमृगाणि काननानि  &  
अभिदधुर् अभितो मुनिं वधूभ्यः  % समुदितसाध्वसविक्लवं च चेतः  ॥ भ्किर्_१०।५ ॥  
  
नृपतिमुनिपरिग्रहेण सा भूः  $ सुरसचिवाप्सरसां जहार चेतः  &  
उपहितपरमप्रभावधाम्नां  % न हि जयिनां तपसाम् अलङ्घ्यम् अस्ति  ॥ भ्किर्_१०।६ ॥  
  
सचकितम् इव विस्मयाकुलाभिः  $ शुचिसिकतास्व् अतिमानुषाणि ताभिः  &  
क्षितिषु ददृशिरे पदानि जिष्णोर्  % उपहितकेतुर् अथा७ङ्गलाञ्छनानि  ॥ भ्किर्_१०।७ ॥  
  
अतिशयितवनान्तरद्युतीनां  $ फलकुसुमावचये ऽपि तद्विधानाम्  &  
ऋतुर् इव तरुवीरुधां समृद्ध्या  % युवतिजनैर् जगृहे मुनिप्रभावः  ॥ भ्किर्_१०।८ ॥  
  
मृदितकिसलयः सुराङ्गनानां  $ ससलिलवल्कलभारभुग्नशाखः  &  
बहुमतिम् अधिकां ययाव् अशोकः  % परिजनता९पि गुणाय सद्गुणानाम्  ॥ भ्किर्_१०।९ ॥  
  
यमनियमकृशीकृतस्थिराङ्गः  $ परिददृशे विधृतायुधः स ताभिः  &  
अनुपमशमदीप्ततागरीयान्  % कृतपदपङ्क्तिर् अथर्वणे९व वेदः  ॥ भ्किर्_१०।१० ॥  
  
शशधर इव लोचनाभिरामैर्  $ गगनविसारिभिर् अंशुभिः परीतः  &  
शिखरनिचयम् एकसानुसद्मा  % सकलम् इवा७पि दधन् महीधरस्य  ॥ भ्किर्_१०।११ ॥  
  
सुरसरिति परं तपो ऽधिगच्छन्  $ विधृतपिशङ्गबृहज्जटाकलापः  &  
हविर् इव विततः शिखासमूहैः  % समभिलषन्न् उपवेदि जातवेदाः  ॥ भ्किर्_१०।१२ ॥  
  
सदृशम् अतनुम् आकृतेः प्रयत्नं  $ तदनुगुणाम् अपरैः क्रियाम् अलङ्घ्याम्  &  
दधद् अलघु तपः क्रियानुरूपं  % विजयवतीं च तपःसमां समृद्धिम्  ॥ भ्किर्_१०।१३ ॥  
  
चिरनियमकृशो ऽपि शैलसारः  $ शमनिरतो ऽपि दुरासदः प्रकृत्या  &  
ससचिव इव निर्जने ऽपि तिष्ठन्  % मुनिर् अपि तुल्यरुचिस् त्रिलोकभर्तुः  ॥ भ्किर्_१०।१४ ॥  
  
तनुम् अवजितलोकसारधाम्नीं  $ त्रिभुवनगुप्तिसहां विलोकयन्त्यः  &  
अवययुर् अमरस्त्रियो ऽस्य यत्नं  % विजयफले विफलं तपोधिकारे  ॥ भ्किर्_१०।१५ ॥  
  
मुनिदनुतनयान् विलोभ्य सद्यः  $ प्रतनुबलान्य् अधितिष्ठतस् तपांसि  &  
अलघुनि बहु मेनिरे च ताः स्वं  % कुलिशभृता विहितं पदे नियोगम्  ॥ भ्किर्_१०।१६ ॥  
  
अथ कृतकविलोभनं विधित्सौ  $ युवतिजने हरिसूनुदर्शनेन  &  
प्रसभम् अवततार चित्तजन्मा  % हरति मनो मधुरा हि यौवनश्रीः  ॥ भ्किर्_१०।१७ ॥  
  
सपदि हरिसखैर् वधूनिदेशाद्  $ ध्वनितमनोरमवल्लकीमृदङ्गैः  &  
युगपद् ऋतुगणस्य सन्निधानं  % वियति वने च यथायथं वितेने  ॥ भ्किर्_१०।१८ ॥  
  
सजलजलधरं नभो विरेजे  $ विवृतिम् इयाय रुचिस् तडिल्लतानाम्  &  
व्यवहितरतिविग्रहैर् वितेने  % जलगुरुभिः स्तनितैर् दिगन्तरेषु  ॥ भ्किर्_१०।१९ ॥  
  
परिसुरपतिसूनुधाम सद्यः  $ समुपदधन् मुकुलानि मालतीनाम्  &  
विरलम् अपजहार बद्धबिन्दुः  % सरजसताम् अवनेर् अपां निपातः  ॥ भ्किर्_१०।२० ॥  
  
प्रतिदिशम् अभिगच्छता९भिमृष्टः  $ ककुभविकाससुगन्धिना९निलेन  &  
नव इव विबभौ सचित्तजन्मा  % गतधृतिर् आकुलितश् च जीवलोकः  ॥ भ्किर्_१०।२१ ॥  
  
व्यथितम् अपि भृशं मनो हरन्ती  $ परिणतजम्बुफलोपभोगहृष्टा  &  
परभृतयुवतिः स्वनं वितेने  % नवनवयोजितकण्ठरागरम्यम्  ॥ भ्किर्_१०।२२ ॥  
  
अभिभवति मनः कदम्बवायौ  $ मदमधुरे च शिखण्डिनां निनादे  &  
जन इव न धृतेश् चचाल जिष्णुर्  % न हि महतां सुकरः समाधिभङ्गः  ॥ भ्किर्_१०।२३ ॥  
  
धृतबिसवलयावलिर् वहन्ती  $ कुमुदवनैकदुकूलम् आत्तबाणा  &  
शरदमलतले सरोजपाणौ  % घनसमयेन वधूर् इवा८ललम्बे  ॥ भ्किर्_१०।२४ ॥  
  
समदशिखिरुतानि हंसनादैः  $ कुमुदवनानि कदम्बपुष्पवृष्ट्या  &  
श्रियम् अतिशयिनीं समेत्य जग्मुर्  % गुणमहतां महते गुणाय योगः  ॥ भ्किर्_१०।२५ ॥  
  
सरजसम् अपहाय केतकीनां  $ प्रसवम् उपान्तिकनीपरेणुकीर्णम्  &  
प्रियमधुरसनानि षट्पदाली  % मलिनयति स्म विनीलबन्धनानि  ॥ भ्किर्_१०।२६ ॥  
  
मुकुलितम् अतिशय्य बन्धुजीवं  $ धृतजलबिन्दुषु शाद्वलस्थलीषु  &  
अविरलवपुषः सुरेन्द्रगोपा  % विकचपलाशचयश्रियं समीयुः  ॥ भ्किर्_१०।२७ ॥  
  
अविरलफलिनीवनप्रसूनः  $ कुसुमितकुन्दसुगन्धिगन्धवाहः  &  
गुणम् असमयजं चिराय लेभे  % विरलतुषारकण्।अस् तुषारकालः  ॥ भ्किर्_१०।२८ ॥  
  
निचयिनि लवलीलताविकासे  $ जनयति लोध्रसमीरणे च हर्षम्  &  
विकृतिम् उपययौ न पाण्डुसूनुश्  % चलति नयान् न जिगीषतां हि चेतः  ॥ भ्किर्_१०।२९ ॥  
  
कतिपयसहकारपुष्परम्यस्  $ तनुतुहिनो ऽल्पविनिद्रसिन्दुवारः  &  
सुरभिमुखहिमागमान्तशंसी  % समुपययौ शिशिरः स्मरैकबन्धुः  ॥ भ्किर्_१०।३० ॥  
  
कुसुमनगवनान्य् उपैतुकामा  $ किसलयिनीम् अवलम्ब्य चूतयष्टिम्  &  
क्वणदलिकुलनूपुरा निरासे  % नलिनवनेषु पदं वसन्तलक्ष्मीः  ॥ भ्किर्_१०।३१ ॥  
  
विकसितकुसुमाधरं हसन्तीं  $ कुरबकराजिवधूं विलोकयन्तम्  &  
ददृशुर् इव सुराङ्गना निषण्णं  % सशरम् अनङ्गम् अशोकपल्लवेषु  ॥ भ्किर्_१०।३२ ॥  
  
मुहुर् अनुपतता विधूयमानं  $ विरचितसंहति दक्षिणानिलेन  &  
अलिकुलम् अलकाकृतिं प्रपेदे  % नलिनमुखान्तविसर्पि पङ्कजिन्याः  ॥ भ्किर्_१०।३३ ॥  
  
श्वसनचलितपल्लवाधरोष्ठे  $ नवनिहितेर्ष्यम् इवा७वधूनयन्ती  &  
मधुसुरभिणि षट्पदेन पुष्पे  % मुख इव शाललतावधूश् चुचुम्बे  ॥ भ्किर्_१०।३४ ॥  
  
प्रभवति न तदा परो विजेतुं  $ भवति जितेन्द्रियता यद् आत्मरक्षा  &  
अवजितभुवनस् तथा हि लेभे  % सिततुरगे विजयं न पुष्पमासः  ॥ भ्किर्_१०।३५ ॥  
  
कथम् इव तव सम्मतिर् भवित्री  $ समम् ऋतुभिर् मुनिना९वधीरितस्य  &  
इति विरचितमल्लिकाविकासः  % स्मयत इव स्म मधुं निदाघकालः  ॥ भ्किर्_१०।३६ ॥  
  
बलवद् अपि बलं मिथोविरोधि  $ प्रभवति नै७व विपक्षनिर्जयाय  &  
भुवनपरिभवी न यत् तदानीं  % तम् ऋतुगणः क्षणम् उन्मनीचकार  ॥ भ्किर्_१०।३७ ॥  
  
श्रुतिसुखम् उपवीणितं सहायैर्  $ अविरललाञ्छनहारिणश् च कालाः  &  
अविहितहरिसूनुविक्रियाणि  % त्रिदशवधूषु मनोभवं वितेनुः  ॥ भ्किर्_१०।३८ ॥  
  
न दलति निचये तथो९त्पलानां  $ न च विषमच्छदगुच्छयूथिकासु  &  
अभिरतुम् उपलेभिरे यथा०सां  % हरितनयावयवेषु लोचनानि  ॥ भ्किर्_१०।३९ ॥  
  
मुनिम् अभिमुखतां निनीषवो याः  $ समुपययुः कमनीयतागुणेन  &  
मदनम् उपदधे स एव तासां  % दुरधिगमा हि गतिः प्रयोजनानाम्  ॥ भ्किर्_१०।४० ॥  
  
प्रकृतम् अनुससार ना७भिनेयं  $ प्रविकसदङ्गुलि पाणिपल्लवं वा  &  
प्रथमम् उपहितं विलासि चक्षुः  % सिततुरगे न चचाल नर्तकीनाम्  ॥ भ्किर्_१०।४१ ॥  
  
अभिनयमनसः सुराङ्गनाया  $ निहितम् अलक्तकवर्तनाभिताम्रम्  &  
चरणम् अभिपपात षट्पदाली  % धुतनवलोहितपङ्कजाभिशङ्का  ॥ भ्किर्_१०।४२ ॥  
  
अविरलम् अलसेषु नर्तकीनां  $ द्रुतपरिषिक्तम् अलक्तकं पदेषु  &  
सवपुषाम् इव चित्तरागम् ऊहुर्  % नमितशिखानि कदम्बकेसराणि  ॥ भ्किर्_१०।४३ ॥  
  
नृपसुतम् अभितः समन्मथायाः  $ परिजनगात्रतिरोहिताङ्गयष्टेः  &  
स्फुटम् अभिलषितं बभूव वध्वा  % वदति हि संवृतिर् एव कामितानि  ॥ भ्किर्_१०।४४ ॥  
  
अभिमुनि सहसा हृते परस्या  $ घनमरुता जघनांशुकैकदेशे  &  
चकितम् अवसनोरु सत्रपायाः  % प्रतियुवतीर् अपि विस्मयं निनाय  ॥ भ्किर्_१०।४५ ॥  
  
धृतबिसवलये निधाय पाणौ  $ मुखम् अधिरूषितपाण्डुगण्डलेखम्  &  
नृपसुतम् अपरा स्मराभितापाद्  % अमधुमदालसलोचनं निदध्यौ  ॥ भ्किर्_१०।४६ ॥  
  
सखि दयितम् इहा८नये७ति सा मां  $ प्रहितवती कुसुमेषुणा९भितप्ता  &  
हृदयम् अहृदया न नाम पूर्वं  % भवदुपकण्ठम् उपागतं विवेद  ॥ भ्किर्_१०।४७ ॥  
  
चिरम् अपि कलितान्य् अपारयन्त्या  $ परिगदितुं परिशुष्यता मुखेन  &  
गतघृण गमितानि सत्सखीनां  % नयनयुगैः समम् आर्द्रतां मनांसि  ॥ भ्किर्_१०।४८ ॥  
  
अचकमत सपल्लवां धरित्रीं  $ मृदुसुरभिं विरहय्य पुष्पशय्याम्  &  
भृशम् अरतिम् अवाप्य तत्र चा७स्यास्  % तव सुखशीतम् उपैतुम् अङ्कम् इच्छा  ॥ भ्किर्_१०।४९ ॥  
  
तद् अनघ तनुर् अस्तु सा सकामा  $ व्रजति पुरा हि परासुतां त्वदर्थे  &  
पुनर् अपि सुलभं तपो ऽनुरागी  % युवतिजनः खलु ना८प्यते ऽनुरूपः  ॥ भ्किर्_१०।५० ॥  
  
जहिहि कठिनतां प्रयच्छ वाचं  $ ननु करुणामृदु मानसं मुनीनाम्  &  
उपगतम् अवधीरयन्त्य् अभव्याः  % स निपुणम् एत्य कयाचिद् एवम् ऊचे  ॥ भ्किर्_१०।५१ ॥  
  
सललितचलितत्रिकाभिरामाः  $ शिरसिजसंयमनाकुलैकपाणिः  &  
सुरपतितनये ऽपरा निरासे  % मनसिजजैत्रशरं विलोचनार्धम्  ॥ भ्किर्_१०।५२ ॥  
  
कुसुमितम् अवलम्ब्य चूतम् उच्चैस्  $ तनुर् इभकुम्भपृथुस्तनानताङ्गी  &  
तदभिमुखम् अनङ्गचापयष्टिर्  % विसृतगुणे९व समुन्ननाम काचित्  ॥ भ्किर्_१०।५३ ॥  
  
सरभसम् अवलम्ब्य नीलम् अन्या  $ विगलितनीवि विलोलम् अन्तरीयम्  &  
अभिपतितुमनाः ससाध्वसे९व  % च्युतरशनागुणसन्दिता९वतस्थे  ॥ भ्किर्_१०।५४ ॥  
  
यदि मनसि शमः किम् अङ्ग चापं  $ शठ विषयास् तव वल्लभा न मुक्तिः  &  
भवतु दिशति ना७न्यकामिनीभ्यस्  % तव हृदये हृदयेश्वरावकाशम्  ॥ भ्किर्_१०।५५ ॥  
  
इति विषमितचक्षुषा९भिधाय  $ स्फुरदधरोष्ठम् असूयया कयाचित्  &  
अगणितगुरुमानलज्जया९सौ  % स्वयम् उरसि श्रवणोत्पलेन जघ्ने  ॥ भ्किर्_१०।५६ ॥  
  
सविनयम् अपरा९भिसृत्य साचि  $ स्मितसुभगैकलसत्कपोललक्ष्मीः  &  
श्रवणनियमितेन तं निदध्य  % सकलम् इवा७सकलेन लोचनेन  ॥ भ्किर्_१०।५७ ॥  
  
करुणम् अभिहितं त्रपा निरस्ता  $ तदभिमुखं च विमुक्तम् अश्रु ताभिः  &  
प्रकुपितम् अभिसारणे ऽनुनेतुं  % प्रियम् इयती ह्य् अबलाजनस्य भूमिः  ॥ भ्किर्_१०।५८ ॥  
  
असकलनयनेक्षितानि लज्जा  $ गतम् अलसं परिपाण्डुता विषादः  &  
इति विविधम् इयाय तासु भूषां  % प्रभवति मण्डयितुं वधूर् अनङ्गः  ॥ भ्किर्_१०।५९ ॥  
  
अलसपदमनोरमं प्रकृत्या  $ जितकलहंसवधूगति प्रयातम्  &  
स्थितम् उरुजघनस्थलातिभाराद्  % उदितपरिश्रमजिह्मितेक्षणं वा  ॥ भ्किर्_१०।६० ॥  
  
भृशकुसुमशरेषुपातमोहाद्  $ अनवसितार्थपदाकुलो ऽभिलापः  &  
अधिकविततलोचनं वधूनाम्  % अयुगपद् उन्नमितभ्रु वीक्षितं च  ॥ भ्किर्_१०।६१ ॥  
  
रुचिकरम् अपि ना७र्थवद् बभूव  $ स्तिमितसमाधिशुचौ पृथातनूजे  &  
ज्वलयति महतां मनांस्य् अमर्षे  % न हि लभते ऽवसरं सुखाभिलाषः  ॥ भ्किर्_१०।६२ ॥  
  
स्वयं संराध्यै७वं शतमखम् अखण्डेन तपसा  $ परोच्छित्त्या लभ्याम् अभिलषति लक्ष्मीं हरिसुते  &  
मनोभिः सोद्वेगैः प्रणयविहतैध्वस्तरुचयः  % सगन्धर्मा धाम त्रिदशवनिताः स्वं प्रतिययुः  ॥ भ्किर्_१०।६३ ॥  
  
अथा८मर्षान् निसर्गाच् च  $ जितेन्द्रियतया तया  &  
आगजामा८श्रमं जिष्णोः  % प्रतीतः पाकशासनः  ॥ भ्किर्_११।१ ॥  
  
मुनिरूपो ऽनुरूपेण  $ सूनुना ददृशे पुरः  &  
द्राघीयसा वयोतीतः  % परिक्लान्तः किला७ध्वना  ॥ भ्किर्_११।२ ॥  
  
जटानां कीर्णया केशैः  $ संहत्या परितः सितैः  &  
पृक्तये९न्दुकरैर् अह्नः  % पर्यन्त इव सन्ध्यया  ॥ भ्किर्_११।३ ॥  
  
विशदभ्रूयुगच्छन्न-  $ वलितापाङ्गलोचनः  &  
प्रालेयावततिम्लान-  % पलाशाब्ज इव ह्रदः  ॥ भ्किर्_११।४ ॥  
  
आसक्तभरनीकाशैर्  $ अङ्गैः परिकृशैर् अपि  &  
अद्यूनः सद्गृहिण्य् एव  % प्रायो यष्ट्यावलम्बितः  ॥ भ्किर्_११।५ ॥  
  
गूढो ऽपि वपुषा राजन्  $ धाम्ना लोकाभिभाविना  &  
अंशुमान् इव तन्वभ्र-  % पटलच्छन्नविग्रहः  ॥ भ्किर्_११।६ ॥  
  
जरतीम् अपि बिभ्राणस्  $ तनुम् अप्राकृताकृतिः  &  
चकारा७क्रान्तलक्ष्मीकः  % ससाध्वसम् इवा८श्रयम्  ॥ भ्किर्_११।७ ॥  
  
अभितस् तं पृथासूनुः  $ स्नेहेन परितस्तरे  &  
अविज्ञाते ऽपि बन्धौ हि  % बलात् प्रह्लादते मनः  ॥ भ्किर्_११।८ ॥  
  
आतिथेयीम् अथा८साद्य  $ सुतादपचितिं हरिः  &  
विश्रम्य विष्टरे नाम  % व्याजहारे७ति भारतीम्  ॥ भ्किर्_११।९ ॥  
  
त्वया साधु समारम्भि  $ नवे वयसि यत् तपः  &  
ह्रियते विषयैः प्रायो  % वर्षीयान् अपि मादृशः  ॥ भ्किर्_११।१० ॥  
  
श्रेयसीं तव सम्प्राप्ता  $ गुणसम्पदम् आकृतिः  &  
सुलभा रम्यता लोके  % दुर्लभं हि गुणार्जनम्  ॥ भ्किर्_११।११ ॥  
  
शरदम्बुधरच्छाया  $ गत्वर्यो यौवनश्रियः  &  
आपातरम्या विषयाः  % पर्यन्तपरितापिनः  ॥ भ्किर्_११।१२ ॥  
  
अन्तकः पर्यवस्थाता  $ जन्मिनः सन्ततापदः  &  
इति त्याज्ये भवे भव्यो  % मुक्ताव् उत्तिष्ठते मनः  ॥ भ्किर्_११।१३ ॥  
  
चित्तवान् असि कल्याणी  $ यत् त्वां मतिर् उपस्थिता  &  
विरुद्धः केवलं वेषः  % सन्देहयति मे मनः  ॥ भ्किर्_११।१४ ॥  
  
युयुत्सुने९व कवचं  $ किम् आमुक्तम् इदं त्वया  &  
तपस्विनो हि वसते  % केवलाजिनवल्कले  ॥ भ्किर्_११।१५ ॥  
  
प्रपित्सोः किं च ते मुक्तिं  $ निःस्पृहस्य कलेवरे  &  
महेषुधी धनुर् भीमं  % भूतानाम् अनभिद्रुहः  ॥ भ्किर्_११।१६ ॥  
  
भयङ्करः प्राणभृतां  $ मृत्योर् भुज इवा७परः  &  
असिस् तव तपस्थस्य  % न समर्थयते शमम्  ॥ भ्किर्_११।१७ ॥  
  
जयम् अत्रभवान् नूनम्  $ अरातिष्व् अभिलाषुकः  &  
क्रोधलक्ष्म क्षमावन्तः  % क्वा८युधं क्व तपोधनाः  ॥ भ्किर्_११।१८ ॥  
  
यः करोति वधोदर्का  $ निःश्रेयसकरीः क्रियाः  &  
ग्लानिदोषच्छिदः स्वच्छाः  % स मूढः पङ्कयत्य् अपः  ॥ भ्किर्_११।१९ ॥  
  
मूलं दोषस्य हिंसादेर्  $ अर्थकामौ स्म मा पुषः  &  
तौ हि तत्त्वावबोधस्य  % दुरुच्छेदाव् उपप्लवौ  ॥ भ्किर्_११।२० ॥  
  
अभिद्रोहेण भूतानाम्  $ अर्जयन् गत्वरीः श्रियः  &  
उदन्वान् इव सिन्धूनाम्  % आपदाम् एति पात्रताम्  ॥ भ्किर्_११।२१ ॥  
या गम्याः सत्सहायानां  $ यासु खेदो भयं यतः  &  
तासां किं यन् न दुःखाय  % विपदाम् इव सम्पदाम्  ॥ भ्किर्_११।२२ ॥  
  
दुरासदान् अरीन् उग्रान्  $ धृतेर् विश्वासजन्मनः  &  
भोगान् भोगान् इवा७हेयान्  % अध्यास्या८पन् न दुर्लभा  ॥ भ्किर्_११।२३ ॥  
  
ना७न्तरज्ञाः श्रियो जातु  $ प्रियैर् आसां न भूयते  &  
आसक्तास् तास्व् अमी मूढा  % वामशीला हि जन्तवः  ॥ भ्किर्_११।२४ ॥  
  
को ऽपवादः स्तुतिपदे  $ यद् अशीलेषु चञ्चलाः  &  
साधुवृत्तान् अपि क्षुद्रा  % विक्षिपन्त्य् एव सम्पदः  ॥ भ्किर्_११।२५ ॥  
  
कृतवान् अन्यदेहेषु  $ कर्ता च विधुरं मनः  &  
अप्रियैर् इव संयोगो  % विप्रयोगः प्रियैः सह  ॥ भ्किर्_११।२६ ॥  
  
शून्यम् आकीर्णताम् एति  $ तुल्यं व्यसनम् उत्सवैः  &  
विप्रलम्भो ऽपि लाभाय  % सति प्रियसमागमे  ॥ भ्किर्_११।२७ ॥  
  
तदा रम्याण्य् अरम्याणि  $ प्रियाः शल्यं तदा९सवः  &  
तदै९काकी सबन्धुः सन्न्  % इष्टेन रहितो यदा  ॥ भ्किर्_११।२८ ॥  
  
युक्तः प्रमाद्यसि हिताद्  $ अपेतः परितप्यसे  &  
यदि ने७ष्टात्मनः पीडा  % मा सञ्जि भवता जने  ॥ भ्किर्_११।२९ ॥  
  
जन्मिनो ऽस्य स्थितिं विद्वांल्  $ लक्ष्मीम् इव चलाचलाम्  &  
भवान् मा स्म वधीन् न्याय्यं  % न्यायाधारा हि साधवः  ॥ भ्किर्_११।३० ॥  
  
विजहीहि रणोत्साहं  $ मा तपः साधि नीनशः  &  
उच्छेदं जन्मनः कर्तुम्  % एधि शान्तस् तपोधन  ॥ भ्किर्_११।३१ ॥  
  
जीयन्तां दुर्जया देहे  $ रिपवश् चक्षुरादयः  &  
जितेषु ननु लोको ऽयं  % तेषु कृत्स्नस् त्वया जितः  ॥ भ्किर्_११।३२ ॥  
  
परवान् अर्थसंसिद्धौ  $ नीचवृत्तिर् अपत्रपः  &  
अविधेयेन्द्रियः पुंसां  % गौर् इवै७तेइ विधेयताम्  ॥ भ्किर्_११।३३ ॥  
  
श्वस् त्वया सुखसंवित्तिः  $ स्मरणीया९धुनातनी  &  
इति स्वप्नोपमान् मत्वा  % कामान् मा गास् तदङ्गताम्  ॥ भ्किर्_११।३४ ॥  
  
श्रद्धेया विप्रलब्धारः  $ प्रिया विप्रियकारिणः  &  
सुदुस्त्यजास् त्यजन्तो ऽपि  % कामाः कष्टा हि शत्रवः  ॥ भ्किर्_११।३५ ॥  
  
विविक्ते ऽस्मिन् नगे भूयः  $ प्लाविते जह्नुकन्यया  &  
प्रत्यासीदति मुक्तिस् त्वां  % पुरा मा भूर् उदायुधः  ॥ भ्किर्_११।३६ ॥  
  
व्याहृत्य मरुतां पत्याव्  $ इति वाचम् अवस्थिते  &  
वचः प्रश्रयगम्भीरम्  % अथो७वाच कपिध्वजः  ॥ भ्किर्_११।३७ ॥  
  
प्रसादरम्यम् ओजस्वि  $ गरीयो लाघवान्वितम्  &  
साकाङ्क्षम् अनुपस्कारं  % विष्वग्गति निराकुलम्  ॥ भ्किर्_११।३८ ॥  
  
न्यायनिर्णीतसारत्वान्  $ निरपेक्षम् इवा८गमे  &  
अप्रकम्प्यतया९न्येषाम्  % आम्नायवचनोपमम्  ॥ भ्किर्_११।३९ ॥  
  
अलङ्घ्यत्वाज् जनैर् अन्यैः  $ क्षुभितोदन्वदूर्जितम्  &  
औदार्याद् अर्थसम्पत्तेः  % शान्तं चित्तम् ऋषेर् इव  ॥ भ्किर्_११।४० ॥  
  
इदम् ईदृग्गुणोपेतं  $ लब्धावसरसाधनम्  &  
व्याकुर्यात् कः प्रियं वाक्यं  % यो वक्ता ने८दृगाशयः  ॥ भ्किर्_११।४१ ॥  
  
न ज्ञातं तात यत्नस्य  $ पौर्वापर्यम् अमुष्य ते  &  
शासितुं येन मां धर्मं  % मुनिभिस् तुल्यम् इच्छसि  ॥ भ्किर्_११।४२ ॥  
  
अविज्ञातप्रबन्धस्य  $ वचो वाचस्पतेर् इव  &  
व्रजत्य् अफलताम् एव  % नयद्रुह इवे८हितम्  ॥ भ्किर्_११।४३ ॥  
  
श्रेयसो ऽप्य् अस्य ते तात  $ वचसो ना७स्मि भाजनम्  &  
नभसः स्फुटतारस्य  % रात्रेर् इव विपर्ययः  ॥ भ्किर्_११।४४ ॥  
  
क्षत्रियस् तनयः पाण्डोर्  $ अहं पार्थो धनञ्जयः  &  
स्थितः प्रास्तस्य दायादैर्  % भ्रातुर् ज्येष्ठस्य शासने  ॥ भ्किर्_११।४५ ॥  
  
कृष्णद्वैपायनादेशाद्  $ बिभर्मि व्रतम् ईदृशम्  &  
भृशम् आराधने यत्तः  % स्वाराध्यस्य मरुत्वतः  ॥ भ्किर्_११।४६ ॥  
  
दुरक्षान् दीव्यता राज्ञा  $ राज्यम् आत्मा वयं वधूः  &  
नीतानि पणतां नूनम्  % ईदृशी भवितव्यता  ॥ भ्किर्_११।४७ ॥  
  
तेना७नुजसहायेन  $ द्रौपद्या च मया विना  &  
भृशम् आयामियामासु  % यामिनीष्व् अभितप्यते  ॥ भ्किर्_११।४८ ॥  
  
हृतोत्तरीयां प्रसभं  $ सभायाम् आगतह्रियः  &  
मर्मच्छिदा नो वचसा  % निरतक्षन्न् अरातयः  ॥ भ्किर्_११।४९ ॥  
  
उपाधत्त सपत्नेषु  $ कृष्णाया गुरुसन्निधौ  &  
भावम् आनयने सत्याः  % सत्यङ्कारम् इवा७न्तकः  ॥ भ्किर्_११।५० ॥  
  
ताम् ऐक्षन्त क्षणं सभ्या  $ दुःशासनपुरःसराम्  &  
अभिसायार्कम् आवृत्तां  % छायाम् इव महातरोः  ॥ भ्किर्_११।५१ ॥  
  
अयथार्थक्रियारम्भैः  $ पतिभिः किं तवे८क्षितैः  &  
अरुध्येताम् इती७वा७स्या  % नयने बाष्पवारिणे  ॥ भ्किर्_११।५२ ॥  
  
सोढवान् नो दशाम् अन्त्यां  $ ज्यायान् एव गुणप्रियः  &  
सुलभो हि द्विषां भङ्गो  % दुर्लभा सत्स्व् अवाच्यता  ॥ भ्किर्_११।५३ ॥  
  
स्थित्यतिक्रान्तिभीरूणि  $ स्वच्छान्य् आकुलितान्य् अपि  &  
तोयानि तोयराशीनां  % मनांसि च मनस्विनाम्  ॥ भ्किर्_११।५४ ॥  
  
धार्तराष्ट्रैः सह प्रीतिर्  $ वैरम् अस्मास्व् असूयत  &  
असन्मैत्री हि दोषाय  % कूलच्छाये९व सेविता  ॥ भ्किर्_११।५५ ॥  
  
अपवादाद् अभीतस्य  $ समस्य गुणदोषयोः  &  
असद्वृत्तेर् अहोवृत्तं  % दुर्विभावं विधेर् इव  ॥ भ्किर्_११।५६ ॥  
  
ध्वंसेत हृदयं सद्यः  $ परिभूतस्य मे परैः  &  
यद्य् अमर्षः प्रतीकारं  % भुजालम्बं न लम्भयेत्  ॥ भ्किर्_११।५७ ॥  
  
अवधूया७रिभिर् नीता  $ हरिणैस् तुल्यवृत्तिताम्  &  
अन्योन्यस्या७पि जिह्रीमः  % किं पुनः सहवासिनाम्  ॥ भ्किर्_११।५८ ॥  
  
शक्तिवैकल्यनम्रस्य  $ निःसारत्वाल् लघीयसः  &  
जन्मिनो मानहिनस्य  % तृणस्य च समा गतिः  ॥ भ्किर्_११।५९ ॥  
  
अलङ्घ्यं तत् तद् उद्वीक्ष्य  $ यद् यद् उच्चैर् महीभृताम्  &  
प्रियतां ज्यायसीं मा गान्  % महतां केन तुङ्गता  ॥ भ्किर्_११।६० ॥  
  
तावद् आश्रीयते लक्ष्म्या  $ तावद् अस्य स्थिरं यशः  &  
पुरुषस् तावद् एवा७सौ  % यावन् मानान् न हीयते  ॥ भ्किर्_११।६१ ॥  
  
स पुमान् अर्थवज् जन्मा  $ यस्य नाम्नि पुरःस्थिते  &  
ना७न्याम् अङ्गुलिम् अभ्येति  % सङ्ख्यायाम् उद्यताङ्गुलिः  ॥ भ्किर्_११।६२ ॥  
  
दुरासदवनज्यायान्  $ गम्यस् तुङ्गो ऽपि भूधरः  &  
न जहाति महौजस्कं  % मानप्रांशुम् अलङ्घ्यता  ॥ भ्किर्_११।६३ ॥  
  
गुरून् कुर्वन्ति ते वंश्यान्  $ अन्वर्था तैर् वसुन्धरा  &  
येषां यशांसि शुभ्राणि  % ह्रेपयन्ती७न्दुमण्डलम्  ॥ भ्किर्_११।६४ ॥  
  
उदाहरणम् आशीःषु  $ प्रथमे ते मनस्विनाम्  &  
शुष्के ऽशनिर् इवा७मर्षो  % यैर् अरातिषु पात्यते  ॥ भ्किर्_११।६५ ॥  
  
न सुखं प्रार्थये ना७र्थम्  $ उदन्वद्वीचिचञ्चलम्  &  
ना७नित्यताशनेस् त्रस्यन्  % विविक्तं ब्रह्मणः पदम्  ॥ भ्किर्_११।६६ ॥  
  
प्रमार्ष्टुम् अयशःपङ्कम्  $ इच्छेयं छद्मना कृतम्  &  
वैधव्यतापिताराति-  % वनितालोचनाम्बुभिः  ॥ भ्किर्_११।६७ ॥  
  
अपहस्ये ऽथवा सद्भिः  $ प्रमादो वा९स्तु मे धियः  &  
अस्थानविहितायासः  % कामं जिह्रेतु वा भवान्  ॥ भ्किर्_११।६८ ॥  
  
वंशलक्ष्मीम् अनुद्धृत्य  $ समुच्छेदेन विद्विषाम्  &  
निर्वाणम् अपि मन्ये ऽहम्  % अन्तरायं जयश्रियः  ॥ भ्किर्_११।६९ ॥  
  
अजन्मा पुरुषस् तावद्  $ गतासुस् तृणम् एव वा  &  
यावन् ने७षुभिर् आदत्ते  % विलुप्तम् अरिभिर् यशः  ॥ भ्किर्_११।७० ॥  
  
अनिर्जयेन द्विषतां  $ यस्या७मर्षः प्रशाम्यति  &  
पुरुषोक्तिः कथं तस्मिन्  % ब्रूहि त्वं हि तपोधन  ॥ भ्किर्_११।७१ ॥  
  
कृतं पुरुषशब्देन  $ जातिमात्रावलम्बिना  &  
यो ऽङ्गीकृतगुणैः श्लाघ्यः  % सविस्मयम् उदाहृतः  ॥ भ्किर्_११।७२ ॥  
  
ग्रसमानम् इवौ८जांसि  $ सदसा गौरवेरितम्  &  
नाम यस्या७भिनन्दन्ति  % द्विषो ऽपि स पुमान् पुमान्  ॥ भ्किर्_११।७३ ॥  
  
यथाप्रतिज्ञं द्विषतां  $ युधि प्रतिचिकीर्षया  &  
ममै७वा७ध्येति नृपतिस्  % तृष्यन्न् इव जलाञ्जलेः  ॥ भ्किर्_११।७४ ॥  
  
स वंशस्या७वदातस्य  $ शशाङ्कस्ये७व लाञ्छनम्  &  
कृच्छ्रेषु व्यर्थया यत्र  % भूयते भर्तुर् आज्ञया  ॥ भ्किर्_११।७५ ॥  
  
कथं वा०दीयताम् अर्वाङ्  $ मुनिता धर्मरोधिनी  &  
आश्रमानुक्रमः पूर्वैः  % स्मर्यते न व्यतिक्रमः  ॥ भ्किर्_११।७६ ॥  
  
आसक्ता धूर् इयं रूढा  $ जननी दूरगा च मे  &  
तिरस्करोति स्वातन्त्र्यं  % ज्यायांश् चा८चारवान् नृपः  ॥ भ्किर्_११।७७ ॥  
  
स्वधर्मम् अनुरुन्धन्ते  $ ना७तिक्रमम् अरातिभिः  &  
पलायन्ते कृतध्वंसा  % ना८हवान् मानशालिनः  ॥ भ्किर्_११।७८ ॥  
  
विच्छिन्नाभ्रविलायं वा  $ विलीये नगमूर्धनि  &  
आराध्य वा सहस्राक्षम्  % अयशःशल्यम् उद्धरे  ॥ भ्किर्_११।७९ ॥  
  
इत्य् उक्तवन्तं परिरभ्य दोर्भ्यां  $ तनूजम् आविष्कृतदिव्यमूर्तिः  &  
अघोपघातं मघवा विभूत्यै  % भवोद्भवाराधनम् आदिदेश  ॥ भ्किर्_११।८० ॥  
  
प्रीते पिनाकिनि मया सह लोकपालैर्  $ लोकत्रये ऽपि विहिताप्रतिवार्यवीर्यः  &  
लक्ष्मीं समुत्सुकयिता९सि भृशं परेषाम्  % उच्चार्य वाचम् इति तेन तिरोबभूवे  ॥ भ्किर्_११।८१ ॥  
  
अथ वासवस्य वचनेन  $ रुचिरवदनस् त्रिलोचनम्  &  
क्लान्तिरहितम् अभिराधयितुं  % विधिवत् तपांसि विदधे धनञ्जयः  ॥ भ्किर्_१२।१ ॥  
  
अभिरश्मिमालि विमलस्य  $ धृतजयधृतेर् अनाशुषः  &  
तस्य भुवि बहुतिथास् तिथयः  % प्रतिजग्मुर् एकचरणं निषीदतः  ॥ भ्किर्_१२।२ ॥  
  
वपुरिन्द्रियोपतपनेषु  $ सततम् असुखेषु पाण्डवः  &  
व्याप नगपतिर् इव स्थिरतां  % महतां हि धैर्यम् अविभाव्यवैभवम्  ॥ भ्किर्_१२।३ ॥  
  
न पपात सन्निहितपक्ति-  $ सुरभिषु फलेषु मानसम्  &  
तस्य शुचिनि शिशिरे च पयस्य्  % अमृतायते हि सुतपः सुकर्मणाम्  ॥ भ्किर्_१२।४ ॥  
  
न विसिस्मिये न विषसाद  $ मुहुर् अलसतां नु चा८ददे  &  
सत्त्वम् उरुधृति रजस्तमसी न  % हतः स्म तस्य हतशक्तिपेलवे  ॥ भ्किर्_१२।५ ॥  
  
तपसा कृशं वपुर् उवाह  $ स विजितजगत्त्रयोदयम्  &  
त्रासजननम् अपि तत्त्वविदां किम्  % इवा७स्ति यन् न सुकरं मनस्विभिः  ॥ भ्किर्_१२।६ ॥  
  
ज्वलतो ऽनलाद् अनुनिशीथम्  $ अधिकरुचिर् अम्भसां निधेः  &  
धैर्यगुणम् अवजयन् विजयी  % ददृशे समुन्नततरः स शैलतः  ॥ भ्किर्_१२।७ ॥  
  
जपतः सदा जपम् उपांशु  $ वदनम् अभितो विसारिभिः  &  
तस्य दशनकिरणैः शुशुभे  % परिवेषभीषणम् इवा७र्कमण्डलम्  ॥ भ्किर्_१२।८ ॥  
  
कवचं स बिभ्रद् उपवीत-  $ पदनिहितसज्यकार्मुकः  &  
शैलपतिर् इव महेन्द्रधनुः-  % परिवीतभीमगहनो विदिद्युते  ॥ भ्किर्_१२।९ ॥  
  
प्रविवेश गाम् इव कृशस्य  $ नियमसवनाय गच्छतः  &  
तस्य पदविनमितो हिमवान्  % गुरुतां नयन्ति हि गुणा न संहतिः  ॥ भ्किर्_१२।१० ॥  
  
परिकीर्णम् उद्यतभुजस्य  $ भुवनविवरे दुरासदम्  &  
ज्योतिर् उपरि शिरसो विततं  % जगृहे निजान् मुनिदिवौकसां पथः  ॥ भ्किर्_१२।११ ॥  
  
रजनीषु राजतनयस्य  $ बहुलसमये ऽपि धामभिः  &  
भिन्नतिमिरनिकरं न जहे  % शशिरश्मिसङ्गमयुजा नभः श्रिया  ॥ भ्किर्_१२।१२ ॥  
  
महता मयूखनिचयेन  $ शमितरुचि जिष्णुजन्मना  &  
ह्रीतम् इव नभसि वीतमले  % न विराजते स्म वपुर् अंशुमालिनः  ॥ भ्किर्_१२।१३ ॥  
  
तम् उदीरितारुणजटांशुम्  $ अधिगुणशरासनं जनाः  &  
रुद्रम् अनुदितललाटदृशं  % ददृशुर् मिमन्थिषुम् इवा८सुरीः पुरीः  ॥ भ्किर्_१२।१४ ॥  
  
मरुतां पतिः स्विद् अहिमांशुर्  $ उत पृथुशिखः शिखी तपः  &  
तप्तुम् असुकरम् उपक्रमते  % न जनो ऽयम् इत्य् अवयये स तापसैः  ॥ भ्किर्_१२।१५ ॥  
  
न ददाह भूरुहवनानि  $ हरितनयधाम दूरगम्  &  
न स्म नयति परिशोषम् अपः  % सुसहं बभूव न च सिद्धतापसैः  ॥ भ्किर्_१२।१६ ॥  
  
विनयं गुणा इव विवेकम्  $ अपनयभिदं नया इव  &  
न्यायम् अवधय इवा७शरणाः  % शरणं ययुः शिवम् अथो महर्षयः  ॥ भ्किर्_१२।१७ ॥  
  
परिवीतम् अंशुभिर् उदस्त-  $ दिनकरमयूखमण्डलैः  &  
शम्भुम् उपहतदृशः सहसा  % न च ते निचायितुम् अभिप्रसेहिरे  ॥ भ्किर्_१२।१८ ॥  
  
अथ भूतभव्यभवदीशम्  $ अभिमुखयितुं कृतस्तवाः  &  
तत्र महसि ददृशुः पुरुषं  % कमनीयविग्रहम् अयुग्मलोचनम्  ॥ भ्किर्_१२।१९ ॥  
  
ककुदे वृषस्य कृतबाहुम्  $ अकृशपरिणाहशालिनि  &  
स्पर्शसुखम् अनुभवन्तम् उमा-  % कुचयुग्ममण्डल इवा८र्द्रचन्दने  ॥ भ्किर्_१२।२० ॥  
  
स्थितम् उन्नते तुहिनशैल-  $ शिरसि भुवनातिवर्तिना  &  
साद्रिजलधिजलवाहपथं  % सदिगश्नुवानम् इव विश्वम् ओजसा  ॥ भ्किर्_१२।२१ ॥  
अनुजानुमध्यमवसक्त-  $ विततवपुषा महाहिना  &  
लोकम् अखिलम् इव भूमिभृता  % रवितेजसाम् अवधिना९धिवेष्टितम्  ॥ भ्किर्_१२।२२ ॥  
  
परिणाहिना तुहिनराशि-  $ विशदम् उपवीतसूत्रताम्  &  
नीतम् उरगम् अनुरञ्जयता  % शितिना गलेन विलसन्मरीचिना  ॥ भ्किर्_१२।२३ ॥  
  
प्लुतमालतीसितकपाल-  $ कमुदम् उपरुद्धमूर्धजम्  &  
शेषम् इव सुरसरित्पयसां  % शिरसा विसारि शशिधाम बिभ्रतम्  ॥ भ्किर्_१२।२४ ॥  
  
मुनयस् ततो ऽभिमुखम् एत्य  $ नयनविनिमेषनोदिताः  &  
पाण्डुतनयतपसा जनितं  % जगताम् अशर्म भृशम् आचचक्षिरे  ॥ भ्किर्_१२।२५ ॥  
  
तरसै९व को ऽपि भुवनैक-  $ पुरुष पुरुषस् तपस्यति  &  
ज्योतिरमलवपुषो ऽपि रवेर्  % अभिभूय वृत्र इव भीमविग्रहः  ॥ भ्किर्_१२।२६ ॥  
  
स धनुर्महेषुधि निभर्ति  $ कवचम् असितम् उत्तमं जटाः  &  
वल्कम् अजिनम् इति चित्रम् इदं  % मुनिताविरोधि न च ना७स्य राजते  ॥ भ्किर्_१२।२७ ॥  
  
चलने ऽवनिश् चलति तस्य  $ करणनियमे सदिङ्मुखम्  &  
स्तम्भम् अनुभवति शान्तमरुद्-  % ग्रहतारकागणयुतं नभस्तलम्  ॥ भ्किर्_१२।२८ ॥  
  
स तदोजसा विजितसारम्  $ अमरदितिजोपसंहितम्  &  
विश्वम् इदम् अपिदधाति पुरा  % किम् इवा७स्ति यन् न तपसाम् अदुष्करम्  ॥ भ्किर्_१२।२९ ॥  
  
विजिगीषते यदि जगन्ति  $ युगपद् अथ सञ्जिहीर्षति  &  
प्राप्तुम् अभवम् अभिवाञ्छति वा  % वयम् अस्य नो विषहितुं क्षमा रुचः  ॥ भ्किर्_१२।३० ॥  
  
किम् उपेक्षसे कथय नाथ  $ न तव विदितं न किञ्चन  &  
त्रातुम् अलम् अभयदा७र्हसि नस्  % त्वयि मा स्म शासति भवत्पराभवः  ॥ भ्किर्_१२।३१ ॥  
  
इति गां विधाय विरतेषु  $ मुनिषु वचनं समाददे  &  
भिन्नजलधिजलनादगुरु  % ध्वनयन् दिशां विवरम् अन्धकान्तकः  ॥ भ्किर्_१२।३२ ॥  
  
बदरीतपोवननिवास-  $ निरतम् अवगात मा९न्यथा  &  
धातुर् उदयनिधने जगतां  % नरम् अंशम् आदिपुरुषस्य गां गतम्  ॥ भ्किर्_१२।३३ ॥  
  
द्विषतः परासिसिषुर् एष  $ सकलभुवनाभितापिनः  &  
क्रान्तकुलिशकरवीर्यबलान्  % मदुपासनं विहितवान् महत् तपः  ॥ भ्किर्_१२।३४ ॥  
  
अयम् अच्युतश् च वचनेन  $ सरसिरुहजन्मनः प्रजाः  &  
पातुम् असुरनिधनेन विभू  % भुवम् अभ्युपेत्य मनुजेषु तिष्ठतः  ॥ भ्किर्_१२।३५ ॥  
  
सुरकृत्यम् एतद् अवगम्य  $ निपुणम् इति मूकदानवः  &  
हन्तुम् अभिपतति पाण्डुसुतं  % त्वरया तद् अत्र सह गम्यतां मया  ॥ भ्किर्_१२।३६ ॥  
  
विवरे ऽपि नै७नम् अनिगूढम्  $ अभिभवितुम् एष पारयन्  &  
पापनिरतिर् अविशङ्कितया  % विजयं व्यवस्यति वराहमायया  ॥ भ्किर्_१२।३७ ॥  
  
निहते विडम्बितकिरात-  $ नृपतिवपुषा रिपौ मया  &  
मुक्तनिशितविशिखः प्रसभं  % मृगयाविवादम् अयम् आचरिष्यति  ॥ भ्किर्_१२।३८ ॥  
  
तपसा निपीडितकृशस्य  $ विरहितसहायसम्पदः  &  
सत्त्वविहितम् अतुलं भुजयोर्  % बलम् अस्य पश्यत मृधे ऽधिकुप्यतः  ॥ भ्किर्_१२।३९ ॥  
  
इति तान् उदारम् अनुनीय  $ विषमहरिचन्दनालिना  &  
घर्मजनितपुलकेन लसद्-  % गजमौक्तिकावलिगुणेन वक्षसा  ॥ भ्किर्_१२।४० ॥  
  
वदनेन पुष्पितलतान्त-  $ नियमितविलम्बितमौलिना  &  
बिभ्रद् अरुणनयनेन रुचं  % शिखिपिच्छलाञ्छितकपोलभित्तिना  ॥ भ्किर्_१२।४१ ॥  
  
बृहदुद्वहञ् जलदनादि  $ धनुर् उपहितैकमार्गणम्  &  
मेघनिचय इव संववृते  % रुचिरः किरातपृतनापतिः शिवः  ॥ भ्किर्_१२।४२ ॥  
  
अनुकूलम् अस्य च विचिन्त्य  $ गणपतिभिर् आत्तविग्रहैः  &  
शूलपरशुशरचापभृतैर्  % महती वनेचरचमूर् विनिर्ममे  ॥ भ्किर्_१२।४३ ॥  
  
विरचय्य काननविभागम्  $ अनुगिरम् अथे८श्वराज्ञया  &  
भीमनिनदपिहितोरुभुवः  % परितो ऽपदिश्य मृगयां प्रतस्थिरे  ॥ भ्किर्_१२।४४ ॥  
  
क्षुभिताभिनिःसृतविभिन्न-  $ शकुनिमृगयूथनिःस्वनैः  &  
पूर्णपृथुवनगुहाविवरः  % सहसा भयाद् इव ररास भूधरः  ॥ भ्किर्_१२।४५ ॥  
  
न विरोधिनी रुषम् इयाय  $ पथि मृगविहङ्गसंहतिः  &  
घ्नन्ति सहजम् अपि भूरिभियः  % समम् आगताः सपदि वैरम् आपदः  ॥ भ्किर्_१२।४६ ॥  
  
चमरीगणैर् गणबलस्य  $ बलवति भये ऽप्य् उपस्थिते  &  
वंशविततिषु विषक्तपृथु-  % प्रियबालवालधिभिर् आददे धृतिः  ॥ भ्किर्_१२।४७ ॥  
  
हरसैनिकाः प्रतिभये ऽपि  $ गजमदसुगन्धिकेसरैः  &  
स्वस्थम् अभिददृशिरे सहसा  % प्रतिबोधजृम्भमुखैर् मृगाधिपैः  ॥ भ्किर्_१२।४८ ॥  
  
बिभराम्बभूवुर् अपवृत्त-  $ जठरशफरीकुलाकुलाः  &  
पङ्कविषमिततटाः सरितः  % करिरुग्णचन्दनरसारुणं पयः  ॥ भ्किर्_१२।४९ ॥  
  
महिषक्षतागुरुतमाल-  $ नलदसुरभिः सदागतिः  &  
व्यस्तशुकनिभशिलाकुसुमः  % प्रणुदन् ववौ वनसदां परिश्रमम्  ॥ भ्किर्_१२।५० ॥  
  
मथिताम्भसो रयविकीर्ण-  $ मृदितकदलीगवेधुकाः  &  
क्लान्तजलरुहलताः सरसीर्  % विदधे निदाघ इव सत्त्वसम्प्लवः  ॥ भ्किर्_१२।५१ ॥  
  
इति चालयन्न् अचलसानु-  $ वनगहनजान् उमापतिः  &  
प्राप मुदितहरिणीदशन-  % क्षतवीरुधं वसतिम् ऐन्द्रसूनवीम्  ॥ भ्किर्_१२।५२ ॥  
  
स तम् आससाद घननीलम्  $ अभिमुखम् उपस्थितं मुनेः  &  
पित्रनिकषणविभिन्नभुवं  % दनुजं दधानम् अथ सौकरं वपुः  ॥ भ्किर्_१२।५३ ॥  
  
कच्छान्ते सुरसरितो निधाय सेनाम्  $ अन्वतिः सकतिपयैः किरातवर्यैः  &  
प्रच्छन्नस् तरुगहनैः सगुल्मजालैर्  % लक्ष्मीवान् अनुपदम् अस्य सम्प्रतस्थे  ॥ भ्किर्_१२।५४ ॥  
  
वपुषां परमेण भूधराणाम्  $ अथ सम्भाव्यपराक्रमं विभेदे  &  
मृगम् आशु विलोकयाञ्चकार  % स्थिरदंष्ट्रोग्रमुखं महेन्द्रसूनुः  ॥ भ्किर्_१३।१ ॥  
  
स्फुटबद्धसटोन्नतिः स दूराद्  $ अभिधावन्न् अवधीरितान्यकृत्यः  &  
जयम् इच्छति तस्य जातशङ्के  % मनसी७मं मुहुर् आददे वितर्कम्  ॥ भ्किर्_१३।२ ॥  
  
घनपोत्रविदीर्णशालमूलो  $ निबिडस्कन्धनिकाषरुग्णवप्रः  &  
अयम् एकचरो ऽभिवर्तते मां  % समराये७व समाजुहूषमाणः  ॥ भ्किर्_१३।३ ॥  
  
इह वीतभयास् तपोनुभावाज्  $ जहति व्यालमृगाः परेषु वृत्तिम्  &  
मयि तां सुतराम् अयं विधत्ते  % विकृतिः किं नु भवेद् इयं नु माया  ॥ भ्किर्_१३।४ ॥  
  
अथवै९ष कृतज्ञये९व पूर्वं  $ भृशम् आसेवितया रुषा न मुक्तः  &  
अवधूय विरोधिनीः किम् आरान्  % मृगजातीर् अभियाति मां जवेन  ॥ भ्किर्_१३।५ ॥  
  
न मृगः खलु को ऽप्य् अयं जिघांसुः  $ स्खलति ह्य् अत्र तथा भृशं मनो मे  &  
विमलं कलुषीभवच् च चेतः  % कथयत्य् एव हितैषिणं रिपुं वा  ॥ भ्किर्_१३।६ ॥  
  
मुनिर् अस्मि निरागसः कुतो मे  $ भयम् इत्य् एष न भूतये ऽभिमानः  &  
परवृद्धिषु बद्धमत्सराणां  % किम् इव ह्य् अस्ति दुरात्मनाम् अलङ्घ्यम्  ॥ भ्किर्_१३।७ ॥  
  
दनुजः स्विद् अयं क्षपाचरो वा  $ वनजे ने७ति बलं बद् अस्ति सत्त्वे  &  
अभिभूय तथा हि मेघनीलः  % सकलं कम्पयती७व शैलराजम्  ॥ भ्किर्_१३।८ ॥  
  
अयम् एव मृगव्यसत्त्रकामः  $ प्रहरिष्यन् मयि मायया शमस्थे  &  
पृथुभिर् ध्वजिनीस्रवैर् अकार्षीच्  % चकितोद्भ्रान्तमृगाणि काननानि  ॥ भ्किर्_१३।९ ॥  
  
बहुशः कृतसत्कृतेर् विधातुं  $ प्रियम् इच्छन्न् अथवा सुयोधनस्य  &  
क्षुभितं वनगोचराभियोगाद्  % गणम् आशिश्रियद् आकुलं तिरश्चाम्  ॥ भ्किर्_१३।१० ॥  
  
अवलीढसनाभिर् अश्वसेनः  $ प्रसभं खाण्डवजातवेदसा वा  &  
प्रतिकर्तुम् उपागतः समन्युः  % कृतमन्युर् यदि वा वृकोदरेण  ॥ भ्किर्_१३।११ ॥  
  
बलशालितया यथा तथा वा  $ धियम् उच्छेदपरामयं दधानः  &  
नियमेन मया निबर्हणीयः  % परमं लाभम् अरातिभङ्गम् आहुः  ॥ भ्किर्_१३।१२ ॥  
  
कुरु तात तपांस्य् अमार्गदायी  $ विजयाये७त्य् अलम् अन्वशान् मुनिर् माम्  &  
बलिनश् च वधाद् ऋते ऽस्य शक्यं  % व्रसंरक्षणम् अन्यथा न कर्तुम्  ॥ भ्किर्_१३।१३ ॥  
  
इति तेन विचिन्त्य चापनाम  $ प्रथमं पौरुषचिह्नम् आललम्बे  &  
उपलब्धगुणः परस्य भेदे  % सचिवः शुद्ध इवा८ददे च बाणः  ॥ भ्किर्_१३।१४ ॥  
  
अनुभाववता गुरु स्थिरत्वाद्  $ अविसंवादि धनुर् धनञ्जयेन  &  
स्वबलव्यसने ऽपि पीड्यमानं  % गुणवन् मित्रम् इवा८नतिं प्रपेदे  ॥ भ्किर्_१३।१५ ॥  
  
प्रविकर्षनिनादभिन्नरन्ध्रः  $ पदविष्टम्भनिपीडितस् तदानीम्  &  
अधिरोहति गाण्डिवं महेषौ  % सकलः संशयम् आरुरोह शैलः  ॥ भ्किर्_१३।१६ ॥  
  
ददृशे ऽथ सविस्मयं शिवेन  $ स्थिरपूर्णायतचापमण्डलस्थः  &  
रचितस् तिसृणां पुरां विधातुं  % वधम् आत्मे९व भयानकः परेषाम्  ॥ भ्किर्_१३।१७ ॥  
  
विचकर्ष च संहितेषुर् उच्चैश्  $ चरणास्कन्दननामिताचलेन्द्रः  &  
धनुरायतभोगवासुकिज्या-  % वदनग्रन्थिविमुक्तवह्नि शम्भुः  ॥ भ्किर्_१३।१८ ॥  
  
स भवस्य भवक्षयैकहेतोः  $ सितसप्तेश् च विधास्यतोः सहा७र्थम्  &  
रिपुर् आप पराभवाय मध्यं  % प्रकृतिप्रत्यययोर् इवा७नुबन्धः  ॥ भ्किर्_१३।१९ ॥  
  
अथ दीपितवारिवाहवर्त्मा  $ रववित्रासितवारणाद् अवार्यः  &  
निपपात जवादिषु पिनाकान्  % महतो ऽभ्राद् इव वैद्युतः कृशानुः  ॥ भ्किर्_१३।२० ॥  
  
व्रजतो ऽस्य बृहत् पतत्त्रजन्मा  $ कृततार्क्ष्योपनिपातवेगशङ्कः  &  
प्रतिनादमहान् महोरगाणां  % हृदयश्रोत्रभिद् उत्पपात नादः  ॥ भ्किर्_१३।२१ ॥  
  
नयनाद् इव शूलिनः प्रवृत्तैर्  $ मनसो ऽप्य् आशुतरं यतः पिशङ्गैः  &  
विदधे विलसत्तडिल्लताभैः  % किरणैर् व्योमनि मार्गणस्य मार्गः  ॥ भ्किर्_१३।२२ ॥  
  
अपयन् धनुषः शिवान्तिकस्थैर्  $ विवरेसद्भिर् अभिख्यया जिहानः  &  
युगपद् ददृशे विशन् वराहं  % तदुपोढैश् च नभश्चरैः पृषत्कः  ॥ भ्किर्_१३।२३ ॥  
  
स तमालनिभे रिपौ सुराणां  $ घननीहार इवा७विषक्तवेगः  &  
भयविप्लुतम् ईक्षितो नभःस्थैर्  % जगतीं ग्राह इवा७पगां जगाहे  ॥ भ्किर्_१३।२४ ॥  
  
सपदि प्रियरूपपर्वरेखः  $ सितलोहाग्रनखः खम् आससाद  &  
कुपितान्तकतर्जनाङ्गुलिश्रीर्  % व्यथयन् प्राणभृतः कपिध्वजेषु  ॥ भ्किर्_१३।२५ ॥  
  
परमास्त्रपरिग्रहोरुतेजः  $ स्फुरदुल्काकृति विक्षिपन् वनेषु  &  
स जवेन पतन् परःशतानां  % पततां व्रात इवा८रवं वितेने  ॥ भ्किर्_१३।२६ ॥  
  
अविभावितनिष्क्रमप्रयाणः  $ शमितायाम इवा७तिरंहसा सः  &  
सह पूर्वतरं नु चित्तवृत्तेर्  % अपतित्वा नु चकार लक्ष्यभेदम्  ॥ भ्किर्_१३।२७ ॥  
  
स वृषध्वजसायकावभिन्नं  $ जयहेतुः प्रतिकायम् एषणीयम्  &  
लघु साधयितुं शरः प्रसेहे  % विधिने९वा७र्थम् उदीरितं प्रयत्नः  ॥ भ्किर्_१३।२८ ॥  
  
अविवेकवृथाश्रमाव् इवा७र्थं  $ क्षयलोभाव् इव संश्रितानुरागम्  &  
विजिगीषुम् इवा८नयप्रमादाव्  % अवसादं विशिखौ विनिन्यतुस् तम्  ॥ भ्किर्_१३।२९ ॥  
  
अथ दीर्घतमं तमः प्रवेक्ष्यन्  $ सहसा रुग्ण्रयः स सम्भ्रमेण  &  
निपतन्तम् इवो७ष्णरश्मिम् उर्व्यां  % वलयीभूततरुं धरां च मेने  ॥ भ्किर्_१३।३० ॥  
  
स गतः क्षितिम् उष्णशोणितार्द्रः  $ खुरदंष्ट्राग्रनिपातदारिताश्मा  &  
असुभिः क्षणम् ईक्षितेन्द्रसूनिर्  % विहितामर्षगुरुध्वनिर् निरासे  ॥ भ्किर्_१३।३१ ॥  
  
स्फुटपौरुषम् आपपात पार्थस्  $ तम् अथ प्राज्यशरः शरं जिघृक्षुः  &  
न तथा कृतवेदिनां करिष्यन्  % प्रियताम् एति यथा कृतावदानः  ॥ भ्किर्_१३।३२ ॥  
  
उपकार इवा७सति प्रयुक्तः  $ स्थितिम् अप्राप्य मृगे गतः प्रणाशम्  &  
कृतशक्तिर् अवाङ्मुखो गुरुत्वाज्  % जनितव्रीड इवा८त्मपौरुषेण  ॥ भ्किर्_१३।३३ ॥  
  
स समुद्धरता विचिन्त्य तेन  $ स्वरुचं कीर्तिम् इवो७त्तमां दधानः  &  
अनुयुक्त इव स्ववार्तम् उच्चैः  % परिरेभे नु भृशं विलोचनाभ्याम्  ॥ भ्किर्_१३।३४ ॥  
  
तत्र कार्मुकभृतं महाभुजः  $ पश्यति स्म सहसा वनेचरम्  &  
सन्निकाशयितुम् अग्रतः स्थितं  % शासनं कुसुमचापविद्विषः  ॥ भ्किर्_१३।३५ ॥  
  
स प्रयुज्य तनये महीपतेर्  $ आत्मजातिसदृशीं किला८नतिम्  &  
सान्त्वपूर्वम् अभिनीतिहेतुकं  % वक्तुम् इत्थम् उपचक्रमे वचः  ॥ भ्किर्_१३।३६ ॥  
  
शान्तता विनययोगि मानसं  $ भूरिधाम विमलं तपः श्रुतम्  &  
प्राह ते नु सदृशी दिवौकसाम्  % अन्ववायम् अवदातम् आकृतिः  ॥ भ्किर्_१३।३७ ॥  
  
दीपितस् त्वम् अनुभावसम्पदा  $ गौरवेण लघयन् महीभृतः  &  
राजसे मुनिर् अपी७ह कारयन्न्  % आधिपत्यम् इव शातमन्यवम्  ॥ भ्किर्_१३।३८ ॥  
  
तापसो ऽपि विभुताम् उपेयिवान्  $ आस्पदं त्वम् असि सर्वसम्पदाम्  &  
दृश्यते हि भवतो विना जनैर्  % अन्वितस्य सचिवैर् इव द्युतिः  ॥ भ्किर्_१३।३९ ॥  
  
विस्मयः क इव वा जयश्रिया  $ नै७व मुक्तिर् अपि ते दवीयसी  &  
ईप्सितस्य न भवेद् उपाश्रयः  % कस्य निर्जितरजस्तमोगुणः  ॥ भ्किर्_१३।४० ॥  
  
ह्रेपयन्न् अहिमतेजसं त्विषा  $ स त्वम् इत्थम् उपपन्नपौरुषः  &  
हर्तुम् अर्हसि वराहभेदिनं  % नै७नम् अस्मदधिपस्य सायकम्  ॥ भ्किर्_१३।४१ ॥  
  
स्मर्यते तनुभृतां सनातनं  $ न्याय्यम् आचरितम् उत्तमैर् नृभिः  &  
ध्वंसते यदि भवादृशस् ततः  % कः प्रयातु वद तेन वर्त्मना  ॥ भ्किर्_१३।४२ ॥  
  
आकुमारम् उपदेष्टुम् इच्छवः  $ सन्निवृत्तिम् अपथान् महापदः  &  
योगशक्तिजितजन्ममृत्यवः  % शीलयन्ति यतयः सुशीलताम्  ॥ भ्किर्_१३।४३ ॥  
  
तिष्ठतां तपसि पुण्यम् आसजन्  $ सम्पदो ऽनुगुणयन् सुखैषिणाम्  &  
योगिनां परिणमन् विमुक्तये  % केन ना७स्तु विनयः सतां प्रियः  ॥ भ्किर्_१३।४४ ॥  
  
नूनम् अत्रभवतः शराकृतिं  $ सर्वथा९यम् अनुयाति सायकः  &  
सो ऽयम् इत्य् अनुपपन्नसंशयः  % कारितस् त्वम् अपथे पदं यया  ॥ भ्किर्_१३।४५ ॥  
  
अन्यदीयविशिखे न केवलं  $ निःस्पृहस्य भवितव्यम् आहृते  &  
निघ्नतः परनिबर्हितं मृगं  % व्रीडितव्यम् अपि ते सचेतसः  ॥ भ्किर्_१३।४६ ॥  
  
सन्ततं निशमयन्त उत्सुका  $ यैः प्रयान्ति मुदम् अस्य सूरयः  &  
कीर्तितानि हसिते ऽपि तानि यं  % व्रीडयन्ति चरितानि मानिनम्  ॥ भ्किर्_१३।४७ ॥  
  
अन्यदोषम् इव सः स्वकं गुणं  $ ख्यापयेत् कथम् अधृष्टताजडः  &  
उच्यते स खलु कार्यवत्तया  % धिग् विभिन्नबुधसेतुम् अर्थिताम्  ॥ भ्किर्_१३।४८ ॥  
दुर्वचं तद् अथ मा स्म भून् मृगस्  $ त्वाव् असौ यद् अकरिष्यद् ओजसा  &  
नै७नम् आशु यदि वाहिनीपतिः  % प्रत्यपत्स्यत शितेन पत्त्रिणा  ॥ भ्किर्_१३।४९ ॥  
  
को न्व् इमं हरितुरङ्गम् आयुध-  $ स्थेयसीं दधतम् अङ्गसंहतिम्  &  
वेगवत्तरमृते चमूपतेर्  % हन्तुम् अर्हति शरेण दंष्ट्रिणम्  ॥ भ्किर्_१३।५० ॥  
  
मित्रम् इष्टम् उपकारि संशये  $ मेदिनीपतिर् अयं तथा च ते  &  
तं विरोध्य भवता निरासि मा  % सज्जनैकवसतिः कृतज्ञता  ॥ भ्किर्_१३।५१ ॥  
  
लभ्यम् एकसुकृतेन दुर्लभा  $ रक्षितारम् असुरक्ष्यभूतयः  &  
स्वन्तम् अन्तविरसा जिगीषतां  % मित्रलाभम् अनु लाभसम्पदः  ॥ भ्किर्_१३।५२ ॥  
  
चञ्चलं वसु नितान्तम् उन्नता  $ मेदिनीम् अपि हरन्त्य् अरातयः  &  
भूधरस्थिरम् उपेयम् आगतं  % मा९वमंस्त सुहृदं महीपतिम्  ॥ भ्किर्_१३।५३ ॥  
  
जेतुम् एव भवता तपस्यते  $ ना८युधानि दधते मुमुक्षवः  &  
प्राप्स्यते च सकलं महीभृता  % सङ्गतेन तपसः फलं त्वया  ॥ भ्किर्_१३।५४ ॥  
  
वाजिभूमिर् इभराजकाननं  $ सन्ति रत्ननिचयाश् च भूरिशः  &  
काञ्चनेन किम् इवा७स्य पत्त्रिणा  % केवलं न सहते विलङ्घनम्  ॥ भ्किर्_१३।५५ ॥  
  
सावलेपम् उपलिप्सते परैर्  $ अभ्युपैति विकृतिं रजस्य् अपि  &  
अर्थितस् तु न महान् समीहते  % जीवितं किमु धनं धनायितुम्  ॥ भ्किर्_१३।५६ ॥  
  
तत् तदीयविशिखातिसर्जनाद्  $ अस्तु वां गुरु यदृच्छया०गतम्  &  
राघवप्लवगराजयोर् इव  % प्रेम युक्तम् इतरेतराश्रयम्  ॥ भ्किर्_१३।५७ ॥  
  
ना७भियोक्तुम् अनृतं त्वम् इष्यते  $ कस् तपस्विविशिखेषु चा८दरः  &  
सन्ति भूभृति शरा हि नः परे  % ये पराक्रमवसूनि वज्रिणः  ॥ भ्किर्_१३।५८ ॥  
  
मार्गणैर् अथ तव प्रयोजनं  $ नाथसे किमु पतिं न भूभृतः  &  
त्वद्विधं सुहृदम् एत्य स अर्थिनं  % किं न यच्छति विजित्य मेदिनीम्  ॥ भ्किर्_१३।५९ ॥  
  
तेन सूरिर् उपकारिताधनः  $ कर्तुम् इच्छति न याचितं वृथा  &  
सीदताम् अनुभवन्न् इवा७र्थिनां  % वेद यत् प्रणयभङ्गवेदनाम्  ॥ भ्किर्_१३।६० ॥  
  
शक्तिर् अर्थपतिषु स्वयङ्ग्रहं  $ प्रेम कारयति वा निरत्ययम्  &  
कारणद्वयम् इदं निरस्यतः  % प्रार्थनाधिकबले विपत्फला  ॥ भ्किर्_१३।६१ ॥  
  
अस्त्रवेदम् अधिगम्य तत्त्वतः  $ कस्य चे७ह भुजवीर्यशालिनः  &  
जामदग्न्यम् अपहाय गीयते  % तापसेषु चरितार्थम् आयुधम्  ॥ भ्किर्_१३।६२ ॥  
  
अभ्यघानि मुनिचापलात् त्वया  $ यन् मृगः क्षितिपतेः परिग्रहः  &  
अक्षमिष्ट तद् अयं प्रमाद्यतां  % संवृणोति खलु दोषम् अज्ञता  ॥ भ्किर्_१३।६३ ॥  
  
जन्मवेषतपसां विरोधिनीं  $ मा कृथाः पुनर् अमूम् अपक्रियाम्  &  
आपद् एत्य् उभयलोकदूषणी  % वर्तमानम् अपथे हि दुर्मतिम्  ॥ भ्किर्_१३।६४ ॥  
  
यष्टुम् इच्छसि पितॄन् न साम्प्रतं  $ संवृतो ऽर्चिचयिषुर् दिवौकसः  &  
दातुम् एव पदवीम् अपि क्षमः  % किं मृगे ऽङ्ग विशिखं न्यवीविशः  ॥ भ्किर्_१३।६५ ॥  
  
सज्जनो ऽसि विजहीहि चापलं  $ सर्वदा क इव वा सहिष्यते  &  
वारिधीन् इव युगान्तवायवः  % क्षोभयन्त्य् अनिभृता गुरून् अपि  ॥ भ्किर्_१३।६६ ॥  
  
अस्त्रवेदविद् अयं महीपतिः  $ पर्वतीय इति मा९वजीगणः  &  
गोपितुं भुवम् इमां मरुत्वता  % शैलवासम् अनुनीय लम्भितः  ॥ भ्किर्_१३।६७ ॥  
  
तत् तितिक्षितम् इदं मया मुनेर्  $ इत्य् अवोचत वचश् चमूपतिः  &  
बाणम् अत्रभवते निजं दिशन्न्  % आप्नुहि त्वम् अपि सर्वसम्पदः  ॥ भ्किर्_१३।६८ ॥  
  
आत्मनीनम् उपतिष्ठते गुणाः  $ सम्भवन्ति विरमन्ति चा८पदः  &  
इत्य् अनेकफलभाजि मा स्म भूद्  % अर्थिता कथम् इवा८र्यसङ्गमे  ॥ भ्किर्_१३।६९ ॥  
  
दृश्यताम् अयम् अनोकहान्तरे  $ तिग्महेतिपृतनाभिर् अन्वितः  &  
साहिवीचिर् इव सिन्धुर् उद्धतो  % भूपतिः समयसेतुवारितः  ॥ भ्किर्_१३।७० ॥  
  
सज्यं धनुर् वहति यो ऽहिपतिस्थवीयः  $ स्थेयाञ् जयन् हरितुरङ्गमकेतुलक्ष्मीम्  &  
अस्या७नुकूलय मतिं मतिमन्न् अनेन  % सख्या सुखं समभियास्यसि चिन्तितानि  ॥ भ्किर्_१३।७१ ॥  
  
ततः किरातस्य वचोभिर् उद्धतैः  $ पराहतः शैल इवा७र्णवाम्बुभिः  &  
जहौ न धैर्यं कुपितो ऽपि पाण्डवः  % सुदुर्ग्रहान्तःकरणा हि साधवः  ॥ भ्किर्_१४।१ ॥  
  
सलेशम् उल्लिङ्गितशात्रवेङ्गितः  $ कृती गिरां विस्तरतत्त्वसङ्ग्रहे  &  
अयं प्रमाणीकृतकालसाधनः  % प्रशान्तसंरम्भ इवा८ददे वचः  ॥ भ्किर्_१४।२ ॥  
  
विविक्तवर्णाभरणा सुखश्रुतिः  $ प्रसादयन्ती हृदयान्य् अपि द्विषाम्  &  
प्रवर्तते ना७कृतपुण्यकर्मणां  % प्रसन्नगम्भीरपदा सरस्वती  ॥ भ्किर्_१४।३ ॥  
  
भवन्ति ते सभ्यतमा विपश्चितां  $ मनोगतं वाचि निवेशयन्ति ये  &  
नयन्ति तेष्व् अप्य् उपपन्ननैपुणा  % गम्भीरम् अर्थं कतिचित् प्रकाशताम्  ॥ भ्किर्_१४।४ ॥  
  
स्तुवन्ति गुर्वीम् अभिधेयसम्पदं  $ विशुद्धिमुक्तेर् अपरे विपश्चितः  &  
इति स्थितायां प्रतिपूरुषं रुचौ  % सुदुर्लभाः सर्वमनोरमा गिरः  ॥ भ्किर्_१४।५ ॥  
  
समस्य सम्पादयता गुणैर् इमां  $ त्वया समारोपितभार भारतीम्  &  
प्रगल्भम् आत्मा धुरि धुर्य वाग्मिनां  % वनचरेणा७पि सता९धिरोपितः  ॥ भ्किर्_१४।६ ॥  
  
प्रयुज्य सामाचरितं विलोभनं  $ भयं विभेदाय धियः प्रदर्शितम्  &  
तथा९भियुक्तं च शिलीमुखार्थिना  % यथे९तरन् न्याय्यम् इवा७वभासते  ॥ भ्किर्_१४।७ ॥  
  
विरोधि सिद्धेर् इति कर्तुम् उद्यतः  $ स वारितः किं भवता न भूपतिः  &  
हिते नियोज्यः खलु भूतिम् इच्छता  % सहा७र्थनाशेन नृपो ऽनुजीविना  ॥ भ्किर्_१४।८ ॥  
  
ध्रुवं प्रणाशः प्रहितस्य पत्त्रिणः  $ शिलोच्चये तस्य विमार्गणं नयः  &  
न युक्तम् अत्रा८र्यजनातिलङ्घनं  % दिशत्य् अपायं हि सताम् अतिक्रमः  ॥ भ्किर्_१४।९ ॥  
  
अतीतसङ्ख्या विहिता ममा७ग्निना  $ शिलामुखाः खाण्डवम् अत्तुम् इच्छता  &  
अनादृतस्या७मरसायकेष्व् अपि  % स्थिता कथं शैलजनाशुगे धृतिः  ॥ भ्किर्_१४।१० ॥  
  
यदि प्रमाणीकृतम् आर्यचेष्टितं  $ किम् इत्य् अदोषेण तिरस्कृता वयम्  &  
अयातपूर्वा परिवादगोचरं  % सतां हि वाणी गुणम् एव भाषते  ॥ भ्किर्_१४।११ ॥  
  
गुणापवादेन तदन्यरोपणाद्  $ भृशाधिरूढस्य समञ्जसं जनम्  &  
द्विधे९व कृत्वा हृदयं निगूहतः  % स्फुरद् असाधोर् विवृणोति वागसिः  ॥ भ्किर्_१४।१२ ॥  
  
वनाश्रयाः कस्य मृगाः परिग्रहाः  $ शृणाति यस् तान् प्रसभेन तस्य ते  &  
प्रहीयताम् अत्र नृपेण मानिता  % न मानिता चा७स्ति भवन्ति च श्रियः  ॥ भ्किर्_१४।१३ ॥  
  
न वर्त्म कस्मैचिद् अपि प्रदीयताम्  $ इति व्रतं मे विहितं महर्षिणा  &  
जिघांसुर् अस्मान् निहतो मया मृगो  % व्रताभिरक्षा हि सताम् अलङ्क्रिया  ॥ भ्किर्_१४।१४ ॥  
  
मृगान् विनिघ्नन् मृगयुः स्वहेतुना  $ कृतोपकारः कथम् इच्छतां तपः  &  
कृपे९ति चेद् अस्तु मृगः क्षतः क्षणाद्  % अनेन पूर्वं न मये९ति का गतिः  ॥ भ्किर्_१४।१५ ॥  
  
अनायुधे सत्त्वजिघांसिते मुनौ  $ कृपे९ति वृत्तिर् महताम् अकृत्रिमा  &  
शरासनं बिभ्रति सज्यसायकं  % कृतानुकम्पः स कथं प्रतीयते  ॥ भ्किर्_१४।१६ ॥  
  
अथो शरस् तेन मदर्थम् उज्झितः  $ फलं च तस्य प्रतिकायसाधनम्  &  
अविक्षते तत्र मया०त्मसात्कृते  % कृतार्थता नन्व् अधिका चमूपतेः  ॥ भ्किर्_१४।१७ ॥  
  
यद् आत्थ कामं भवता स याच्यताम्  $ इति क्षमं नै७तद् अनल्पचेतसाम्  &  
कथं प्रसह्या८हरणैषिणां प्रियः  % परावनत्या मलिनीकृताः श्रियः  ॥ भ्किर्_१४।१८ ॥  
  
अभूतम् आसज्य विरुद्धम् ईहितं  $ बलाद् अलभ्यं तव लिप्सते नृपः  &  
विजानतो ऽपि ह्य् अनयस्य रौद्रतां  % भवत्य् अपाये परिमोहिनी मतिः  ॥ भ्किर्_१४।१९ ॥  
  
असिः शरा वर्म धनुश् च नो७च्चकैर्  $ विविच्य किं प्रार्थितम् ईश्वरेण ते  &  
अथा७स्ति शक्तिः कृतम् एव याच्ञया  % न दूषितः शक्तिमतां स्वयङ्ग्रहः  ॥ भ्किर्_१४।२० ॥  
  
सखा स युक्तः कथितः कथं त्वया  $ यदृच्छया०सूयति यस् तपस्यते  &  
गुणार्जनोच्छ्रायविरुद्धबुद्धयः  % प्रकृत्यमित्रा हि सताम् असाधवः  ॥ भ्किर्_१४।२१ ॥  
  
वयं क्व वर्णाश्रमरक्षणोचिताः  $ क्व जातिहीना मृगजीवितच्छिदः  &  
सहा७पकृष्टैर् महतां न सङ्गतं  % भवन्ति गोमायुसखा न दन्तिनः  ॥ भ्किर्_१४।२२ ॥  
  
परो ऽवजानाति यद् अज्ञताजडस्  $ तद् उन्नतानां न विहन्ति धीरताम्  &  
समानवीर्यान्वयपौरुषेषु यः  % करोत्य् अतिक्रान्तिम् असौ तिरस्क्रिया  ॥ भ्किर्_१४।२३ ॥  
  
यदा विगृह्णाति हतं तदा यशः  $ करोति मैत्रीम् अथ दूषिता गुणाः  &  
स्थितिं समीक्ष्यो७भयथा परीक्षकः  % करोत्य् अवज्ञोपहतं पृथग्जनम्  ॥ भ्किर्_१४।२४ ॥  
  
मया मृगान् हन्तुर् अनेन हेतुना  $ विरुद्धम् आक्षेपवचस् तितिक्षितम्  &  
शरार्थम् एष्यत्य् अथ लप्स्यते गतिं  % शिरोमणिं दृष्टिविषाज् जिघृक्षतः  ॥ भ्किर्_१४।२५ ॥  
  
इती८रिताकूतम् अनीलवाजिनं  $ जयाय दूतः प्रतितर्ज्य तेजसा  &  
ययौ समीपं ध्वजिनीम् उपेयुषः  % प्रसन्नरूपस्य विरूपचक्षुषः  ॥ भ्किर्_१४।२६ ॥  
  
ततो ऽपवादेन पताकिनीपतेश्  $ चचाल निर्ह्रादवती महाचमूः  &  
युगान्तवाताभिहते९व कुर्वती  % निनादम् अम्भोनिधिवीचिसंहतिः  ॥ भ्किर्_१४।२७ ॥  
  
रणाय जैत्रः प्रदिशन्न् इव त्वरां  $ तरङ्गितालम्बितकेतुसन्ततिः  &  
पुरो बलानां सघनाम्बुशीकरः  % शनैः प्रतस्थे सुरभिः समीरणः  ॥ भ्किर्_१४।२८ ॥  
  
जयारवक्ष्वेडितनादमूर्छितः  $ शरासनज्यातलवारणध्वनिः  &  
असम्भवन्भूधरराजकुक्षिषु  % प्रकम्पयन् गाम् अवतस्तरे दिशः  ॥ भ्किर्_१४।२९ ॥  
  
निशातरौद्रेषु विकासतां गतैः  $ प्रदीपयद्भिः ककुभाम् इवा७न्तरम्  &  
वनेसदां हेतिषु भिन्नविग्रहैर्  % विपुस्फुरे रश्मिमतो मरीचिभिः  ॥ भ्किर्_१४।३० ॥  
  
उदूढवक्षःस्थगितैकदिङ्मुखो  $ विकृष्टविस्फारितचापमण्डलः  &  
वितत्य पक्षद्वयम् आयतं बभौ  % विभुर् गुणानाम् उपरी७व मध्यगः  ॥ भ्किर्_१४।३१ ॥  
  
सुगेषु दुर्गेषु च तुल्यविक्रमैर्  $ जवाद् अहम्पूर्विकया यियासुभिः  &  
गणैर् अविच्छेदनिरुद्धम् आबभौ  % वनं निरुच्छ्वासम् इवा८कुलाकुलम्  ॥ भ्किर्_१४।३२ ॥  
  
तिरोहितश्वभ्रनिकुञ्चरोधसः  $ समश्नुवानाः सहसा९तिरिक्तताम्  &  
किरातसैन्यैर् अपिधाय रेचिता  % भुवः क्षणं निम्नतये९व भेजिरे  ॥ भ्किर्_१४।३३ ॥  
  
पृथूरुपर्यस्तबृहल्लताततिर्  $ जवानिलाघूर्णितशालचन्दना  &  
गणाधिपानां परितः प्रसारिणी  % वनान्य् अवाञ्ची७व चकार संहतिः  ॥ भ्किर्_१४।३४ ॥  
  
ततः सदर्पं प्रतनुं तपस्यया  $ मदस्रुतिक्षामम् इवै७कवारणम्  &  
परिज्वलन्तं निधनाय भूभृतां  % दहन्तम् आशा इव जातवेदसम्  ॥ भ्किर्_१४।३५ ॥  
  
अनादरोपात्तधृतैकसायकं  $ जये ऽनुकूले सुहृदी७व सस्पृहम्  &  
शनैर् अपूर्णप्रतिकारपेलवे  % निवेशयन्तं नयने बलोदधौ  ॥ भ्किर्_१४।३६ ॥  
  
निषण्णम् आपत्प्रतिकारकारणे  $ शरासने धैर्य इवा७नपायिनि  &  
अलङ्घनीयं प्रकृताव् अपि स्थितं  % निवातनिष्कम्पम् इवा८पगापतिम्  ॥ भ्किर्_१४।३७ ॥  
  
उपेयुषीं बिभ्रतम् अन्तकद्युतिं  $ वधाद् अदूरे पतितस्य दंष्ट्रिणः  &  
पुरः समावेशितसत्पशुं द्विजैः  % पतिं पशूनाम् इव हूतम् अध्वरे  ॥ भ्किर्_१४।३८ ॥  
  
निजेन नीतं विजितान्यगौरवं  $ गभीरतां धैर्यगुणेन भूयसा  &  
वनोदयेने७व घनोरुवीरुधा  % समन्धकारीकृतम् उत्तमाचलम्  ॥ भ्किर्_१४।३९ ॥  
  
महर्षभस्कन्धम् अनूनकन्धरं  $ बृहच्छिलावप्रघनेन वक्षसा  &  
समुज्जिहीर्षुं जगतीं महाभरां  % महावराहं महतो ऽर्णवाद् इव  ॥ भ्किर्_१४।४० ॥  
  
हरिन्मणिश्यामम् उदग्रविग्रहं  $ प्रकाशमानं परिभूय देहिनः  &  
मनुष्यभावे पुरुषं पुरातनं  % स्थितं जलादर्श इवा७ंशुमालिनम्  ॥ भ्किर्_१४।४१ ॥  
  
गुरुक्रियारम्भफलैर् अलङ्कृतं  $ गतिं प्रतापस्य जगत्प्रमाथिनः  &  
गणाः समासेदुर् अनीलवाजिनं  % तपात्यये तोयघना घना इव  ॥ भ्किर्_१४।४२ ॥  
  
यथास्वम् आशंसितविक्रमाः पुरा  $ मुनिप्रभावक्षततेजसः परे  &  
ययुः क्षणाद् अप्रतिपत्तिमूढतां  % महानुभावः प्रतिहन्ति पौरुषम्  ॥ भ्किर्_१४।४३ ॥  
  
ततः प्रजह्रे समम् एव तत्र तैर्  $ अपेक्षितान्योन्यबलोपपत्तिभिः  &  
महोदयानाम् अपि सङ्घवृत्तितां  % सहायसाध्याः प्रदिशन्ति सिद्धयः  ॥ भ्किर्_१४।४४ ॥  
  
किरातसैन्याद् उरुचापनोदिताः  $ समं समुत्पेतुर् उपात्तरंहसः  &  
महावनाद् उन्मनसः खगा इव  % प्रवृत्तपत्त्रध्वनयः शिलीमुखाः  ॥ भ्किर्_१४।४५ ॥  
  
गभीररन्ध्रेषु भृशं महीभृतः  $ प्रतिस्वनैर् उन्नमितेन सानुषु  &  
धनुर्निनादेन जवाद् उपेयुषा  % विभिद्यमाना इव दध्वनुर् दिशः  ॥ भ्किर्_१४।४६ ॥  
  
विधूनयन्ती गहनानि भूरुहां  $ तिरोहितोपान्तनभोदिगन्तरा  &  
महीयसी वृष्टिर् इवा७निलेरिता  % रवं वितेने गणमार्गणावलिः  ॥ भ्किर्_१४।४७ ॥  
  
त्रयीम् ऋतूनाम् अनिलाशिनः सतः  $ प्रयाति पोषं वपुषि प्रहृष्यतः  &  
रणाय जिष्णोर् विदुषे९व सत्वरं  % घनत्वम् ईये शिथिलेन वर्मणा  ॥ भ्किर्_१४।४८ ॥  
  
पतत्सु शस्त्रेषु वितत्य रोदसी  $ समन्ततस् तस्य धनुर् दुधूषतः  &  
सरोषम् उल्के९व पपात भीषणा  % बलेषु दृष्टिर् विनिपातशंसिनी  ॥ भ्किर्_१४।४९ ॥  
  
दिशः समूहन्न् इव विक्षिपन्न् इव  $ प्रभां रवेर् आकुलयन्न् इवा७निलम्  &  
मुनिश् चचाल क्षयकालदारुणः  % क्षितिं सशैलां चलयन्न् इवे७षुभिः  ॥ भ्किर्_१४।५० ॥  
  
विमुक्तम् आशंसितशत्रुनिर्जयैर्  $ अनेकम् एकावसरं वनेचरैः  &  
स निर्जघाना८युधम् अन्तरा शरैः  % क्रियाफलं काल इवा७तिपातितः  ॥ भ्किर्_१४।५१ ॥  
  
गतैः परेषाम् अविभावनीयतां  $ निवारयद्भिर् विपदं विदूरगैः  &  
भृशं बभूवो७पचितो बृहत्फलैः  % शरैर् उपायैर् इव पाण्डुनन्दनः  ॥ भ्किर्_१४।५२ ॥  
  
दिवः पृथिव्याः ककुभां नु मण्डलात्  $ पतन्ति बिम्बाद् उत तिग्मतेजसः  &  
सकृद् विकृष्टाद् अथ कार्मुकान् मुनेः  % शराः शरीराद् इति ते ऽभिमेनिरे  ॥ भ्किर्_१४।५३ ॥  
  
गणाधिपानाम् अविधाय निर्गतैः  $ परासुतां मर्मविदारणैर् अपि  &  
जवाद् अतीये हिमवान् अधोमुखैः  % कृतापराधैर् इव तस्य पत्त्रिभिः  ॥ भ्किर्_१४।५४ ॥  
  
द्विषां क्षतीर् याः प्रथमे शिलामुखा  $ विभिद्य देहावरणानि चक्रिरे  &  
न तासु पेते विशिखैः पुनर् मुनेर्  % अरुन्तुदत्वं महतां ह्य् अगोचरः  ॥ भ्किर्_१४।५५ ॥  
  
समुज्झिता यावदराति निर्यती  $ सहै९व चापान् मुनिबाणसंहतिः  &  
प्रभा हिमांशोर् इव पङ्कजावलिं  % निनाय सङ्कोचम् उमापतेश् चमूम्  ॥ भ्किर्_१४।५६ ॥  
  
अजिह्मम् ओजिष्ठम् अमोघम् अक्लमं  $ क्रियासु बह्वीषु पृथङ् नियोजितम्  &  
प्रसेहिरे सादयितुं न सादिताः  % शरौघम् उत्साहम् इवा७स्य विद्विषः  ॥ भ्किर्_१४।५७ ॥  
  
शिवध्वजिन्यः प्रतियोधम् अग्रतः  $ स्फुरन्तम् उगेषुमयूखमालिनम्  &  
तम् एकदेशस्थम् अनेकदेशगा  % निदध्युर् अर्कं युगपत् प्रजा इव  ॥ भ्किर्_१४।५८ ॥  
मुनेः शरौघेण तदुग्ररंहसा  $ बलं प्रकोपाद् इव विष्वग् आयता  &  
विधूनितं भ्रान्तिम् इयाय सङ्गिनीं  % महानिलेने७व निदाघजं रजः  ॥ भ्किर्_१४।५९ ॥  
  
तपोबलेनै७ष विधाय भूयसीस्  $ तनूर् अदृश्याः स्विद् इषून् निरस्यति  &  
अमुष्य मायाविहतं निहन्ति नः  % प्रतीपम् आगत्य किम् उ स्वम् आयुधम्  ॥ भ्किर्_१४।६० ॥  
  
हृता गुणैर् अस्य भयेन वा मुनेस्  $ तिरोहिताः स्वित् प्रहरन्ति देवताः  &  
कथं न्व् अमी सन्ततम् अस्य सायका  % भवन्त्य् अनेके जलधेर् इवो८र्मयः  ॥ भ्किर्_१४।६१ ॥  
  
जयेन कच्चिद् विरमेद् अयं रणाद्  $ भवेद् अपि स्वस्ति चराचराय वा  &  
तताप कीर्णा नृपसूनुमार्गणैर्  % इति प्रतर्काकुलिता पताकिनी  ॥ भ्किर्_१४।६२ ॥  
  
अमर्षिणा कृत्यम् इव क्षमाश्रयं  $ मदोद्धतेने७व हितं प्रियं वचः  &  
बलीयसा तद् विधिने९व पौरुषं  % बलं निरस्तं न रराज जिष्णुना  ॥ भ्किर्_१४।६३ ॥  
  
प्रतिदिशं प्लवगाधिपलक्ष्मणा  $ विशिखसंहतितापितमूर्तिभिः  &  
रविकरग्लपितैर् इव वारिभिः  % शिवबलैः परिमण्डलता दधे  ॥ भ्किर्_१४।६४ ॥  
  
प्रविततशरजालच्छन्नविश्वान्तराले  $ विधुवति धनुर् आविर् मण्डलं पाण्डुसूनौ  &  
कथम् अपि जयलक्ष्मीर् भूतभूता विहातुं  % विषमनयनसेनापक्षपातं विषेहे  ॥ भ्किर्_१४।६५ ॥  
  
अथ भूतानि वार्त्रघ्न-  $ शरेभ्यस् तत्र तत्रसुः  &  
भेजे दिशः परित्यक्त-  % महेष्वासा च सा चमूः  ॥ भ्किर्_१५।१ ॥  
  
अपश्यद्भिर् इवे८शानं  $ रणान् निववृते गणैः  &  
मुह्यती७व हि कृच्छ्रेषु  % सम्भ्रमज्वलितं मनः  ॥ भ्किर्_१५।२ ॥  
  
खण्डिताशंसया तेषां  $ पराङ्मुखतया तया  &  
आविवेश कृपा केतौ  % कृतोच्चैर्वानरं नरम्  ॥ भ्किर्_१५।३ ॥  
  
आस्थाम् आलम्ब्य नीतेषु  $ वशं क्षुद्रेष्व् अरातिषु  &  
व्यक्तिम् आयाति महतां  % माहात्म्यम् अनुकम्पया  ॥ भ्किर्_१५।४ ॥  
  
स सासिः सासुसूः सासो  $ येयायेयाययाययः  &  
ललौ लीलां ललो ऽलोलः  % शशीशशिशुशीः शशन्  ॥ भ्किर्_१५।५ ॥  
  
त्रासजिह्मं यतश् चै७तान्  $ मन्दम् एवा७न्वियाय सः  &  
ना७तिपीडयितुं भग्नान्  % इच्छन्ति हि महौजसः  ॥ भ्किर्_१५।६ ॥  
  
अथा७ग्रे हसता साचि-  $ स्थितेन स्थिरकीर्तिना  &  
सेनान्या ते जगदिरे  % किञ्चिदायस्तचेतसा  ॥ भ्किर्_१५।७ ॥  
  
मा विहासिष्ट समरं  $ समरन्तव्यसंयतः  &  
क्षतं क्षुण्णासुरगणैर्  % अगणैर् इव किं यशः  ॥ भ्किर्_१५।८ ॥  
  
विवस्वदंशुसंश्लेष-  $ द्विगुणीकृततेजसः  &  
अमी वो मोघम् उद्गूर्णा  % हसन्ती७व महासयः  ॥ भ्किर्_१५।९ ॥  
  
वने ऽवने वनसदां  $ मार्गं मार्गम् उपेयुषाम्  &  
वाणैर् बाणैः समासक्तं  % शङ्के ऽशं केन शाम्यति  ॥ भ्किर्_१५।१० ॥  
  
पातितोत्तुङ्गमाहात्म्यैः  $ संहृतायतकीर्तिभिः  &  
गुर्वीं काम् आपदं हन्तुं  % कृतम् आवृत्तिसाहसम्  ॥ भ्किर्_१५।११ ॥  
  
ना७सुरो ऽयं न वा नागो  $ धरसंस्थो न राक्षसः  &  
ना सुखो ऽयं नवाभोगो  % धरणिस्थो हि राजसः  ॥ भ्किर्_१५।१२ ॥  
  
मन्दम् अस्यन्न् इषुलतां  $ घृणया मुनिर् एष वः  &  
प्रणुदत्य् आगतावज्ञं  % जघनेषु पशून् इव  ॥ भ्किर्_१५।१३ ॥  
  
न नो०ननुन्नो ऽनुन्नेनो  $ न ना नानानना ननु  &  
नुन्नो ऽनुन्नो न नुन्नेनो  % ना९नेना७नुन्ननुन् न नुत्  ॥ भ्किर्_१५।१४ ॥  
  
वरं कृतध्वस्तगुणाद्  $ अत्यन्तम् अगुणः पुमान्  &  
प्रकृत्या ह्य् अमणिः श्रेयान्  % ना७लङ्कारश् च्युतोपलः  ॥ भ्किर्_१५।१५ ॥  
  
स्यन्दना नो चतुरगाः  $ सुरेभा वा९विपत्तयः  &  
स्यन्दना नो च तुरगाः  % सुरेभावा विपत्तयः  ॥ भ्किर्_१५।१६ ॥  
  
भवद्भिर् अधुना९राति-  $ परिहापितपौरुषैः  &  
ह्रदैर् इवा७र्कनिष्पीतैः  % प्राप्तः पङ्को दुरुत्सहः  ॥ भ्किर्_१५।१७ ॥  
  
वेत्रशाककुजे शैले  $ ऽलेशैजे ऽकुकशात्रवे  &  
यात किं विदिशो जेतुं  % तुञ्जेशो दिवि किन्तया  ॥ भ्किर्_१५।१८ ॥  
  
अयं वः क्लैब्यम् आपन्नान्  $ दृष्टपृष्ठान् अरातिना  &  
इच्छती८शश् च्युताचारान्  % दारान् इव निगोपितुम्  ॥ भ्किर्_१५।१९ ॥  
  
ननु हो मथना राघो  $ घोरा नाथमहो नु न  &  
तयदातवदा भीमा  % माभीदा बत दायत  ॥ भ्किर्_१५।२० ॥  
  
किं त्यक्ता९पास्तदेवत्व-  $ मानुष्यकपरिग्रहैः  &  
ज्वलिता९न्यगुणैर् गुर्वी  % स्थिता तेजसि मान्यता  ॥ भ्किर्_१५।२१ ॥  
  
निशितासिरतो ऽभीको  $ न्येजते ऽमरणा रुचा  &  
सारतो न विरोधी नः  % स्वाभासो भरवान् उत  ॥ भ्किर्_१५।२२ ॥  
  
तनुवारभसो भास्वान्  $ अधीरो ऽविनतोरसा  &  
चारुणा रमते जन्ये  % को ऽभीतो रसिताशिनि  ॥ भ्किर्_१५।२३ ॥  
  
निर्भिन्नपातिताश्वीय-  $ निरुद्धरथवर्त्मनि  &  
हतद्विपनगष्ठ्यूत-  % रुधिराम्बुनदाकुले  ॥ भ्किर्_१५।२४ ॥  
  
देवाकानिनि कावादे  $ वाहिकास्वस्वकाहि वा  &  
काकारेभभरे काका  % निस्वभव्यव्यभस्वनि  ॥ भ्किर्_१५।२५ ॥  
  
प्रनृत्तशववित्रस्त-  $ तुरगाक्षिप्तसारथौ  &  
मारुतापूर्णतूणीर-  % विक्रुष्टहतसादिनि  ॥ भ्किर्_१५।२६ ॥  
  
ससत्त्वरतिदे नित्यं  $ सदरामर्षनाशिनि  &  
त्वराधिककसन्नादे  % रमकत्वम् अकर्षति  ॥ भ्किर्_१५।२७ ॥  
  
आसुरे लोकवित्रास-  $ विधायिनि महाहवे  &  
युष्माभिर् उन्नतिं नीतं  % निरस्तम् इह पौरुषम्  ॥ भ्किर्_१५।२८ ॥  
  
इति शासति सेनान्यां  $ गच्छतस् तान् अनेकधा  &  
निषिध्य हसता किञ्चित्  % तत्र तस्थे ऽन्धकारिणा  ॥ भ्किर्_१५।२९ ॥  
  
मुनीषुदहनातप्तांल्  $ लज्जया निविवृत्सतः  &  
शिवः प्रह्लादयामास  % तान् निषेधहिमाम्बुना  ॥ भ्किर्_१५।३० ॥  
  
दूनास् ते ऽरिबलाद् ऊना  $ निरेभा बहु मेनिरे  &  
भीताः शितशराभीताः  % शङ्करं तत्र शङ्करम्  ॥ भ्किर्_१५।३१ ॥  
  
महेषुजलधौ शत्रोर्  $ वर्तमाना दुरुत्तरे  &  
प्राप्य पारम् इवे८शानम्  % आशश्वास पताकिनी  ॥ भ्किर्_१५।३२ ॥  
  
स बभार रणापेतां  $ चमूं पश्चाद् अवस्थिताम्  &  
पुरः सूर्याद् उपावृत्तां  % छायाम् इव महातरुः  ॥ भ्किर्_१५।३३ ॥  
  
मुञ्चती८शे शराञ् जिष्णौ  $ पिनाकस्वनपूरितः  &  
दध्वान ध्वनयन्न् आशाः  % स्फुटन्न् इव धराधरः  ॥ भ्किर्_१५।३४ ॥  
  
तद्गणा ददृशुर् भीमं  $ चित्रसंस्था इवा७चलाः  &  
विस्मयेन तयोर् युद्धं  % चित्रसंस्था इवा७चलाः  ॥ भ्किर्_१५।३५ ॥  
  
परिमोहयमाणेन  $ शिक्षालाघवलीलया  &  
जैष्णवी विशिखश्रेणी  % परिजह्रे पिनाकिना  ॥ भ्किर्_१५।३६ ॥  
  
अवद्यन् पत्रिणः शम्भोः  $ सायकैर् अवसायकैः  &  
पाण्डवः परिचक्राम  % शिक्षया रणशिक्षया  ॥ भ्किर्_१५।३७ ॥  
  
चारचुञ्चुश् चिरारेची  $ चञ्चच्चीररुचा रुचः  &  
चचार रुचिरश् चारु  % चारैर् आचारचञ्चुरः  ॥ भ्किर्_१५।३८ ॥  
  
स्फुरत्पिशङ्गमौर्वीकं  $ धुनानः स बृहद्धनुः  &  
धृतोल्कानलयोगेन  % तुल्यम् अंशुमता बभौ  ॥ भ्किर्_१५।३९ ॥  
  
पार्थबाणाः पशुपतेर्  $ आवव्रुर् विशिखावलिम्  &  
पयोमुच इवा७रन्ध्राः  % सावित्रीम् अंशुसंहतिम्  ॥ भ्किर्_१५।४० ॥  
  
शरवृष्टिं विधूयो८र्वीम्  $ उदस्तां सव्यसाचिना  &  
रुरोध मार्गणैर् मार्गं  % तपनस्य त्रिलोचनः  ॥ भ्किर्_१५।४१ ॥  
  
तेन व्यातेनिरे भीमा  $ भीमार्जनफलाननाः  &  
न ना७नुकम्प्य विशिखाः  % शिखाधरजवाससः  ॥ भ्किर्_१५।४२ ॥  
  
द्युवियद्गामिनी तार-  $ संरावविहतश्रुतिः  &  
हैमी९षुमाला शुशुभे  % विद्युताम् इव संहतिः  ॥ भ्किर्_१५।४३ ॥  
  
विलङ्घ्य पत्रिणां पङ्क्तिं  $ भिन्नः शिवशिलीमुखैः  &  
ज्यायो वीर्यं समाश्रित्य  % न चकम्पे कपिध्वजः  ॥ भ्किर्_१५।४४ ॥  
  
जगतीशरणे युक्तो  $ हरिकान्तः सुधासितः  &  
दानवर्षीकृताशंसो  % नागराज इवा८बभौ  ॥ भ्किर्_१५।४५ ॥  
  
विफलीकृतयत्नस्य  $ क्षतबाणस्य शम्भुना  &  
गाण्डीवधन्वनः खेभ्यो  % निश्चचार हुताशनः  ॥ भ्किर्_१५।४६ ॥  
  
स पिशङ्गजटावलिः किरन्न्  $ उरुतेजः परमेण मन्युना  &  
ज्वलितौषधिजातवेदसा  % हिमशैलेन समं विदिद्युते  ॥ भ्किर्_१५।४७ ॥  
  
शतशो विशिखान् अवद्यते  $ भृशम् अस्मै रणवेगशालिने  &  
प्रथयन्न् अनिवार्यवीर्यतां  % प्रजिगाये७षुम् अघातुकं शिवः  ॥ भ्किर्_१५।४८ ॥  
  
शम्भो धनुर्मण्डलतः प्रवृत्तं  $ तं मण्डलाद् अंशुम् इवा७ंशुभर्तुः  &  
निवारयिष्यन् विदधे सिताश्वः  % शिलीमुखच्छायवृतां धरित्रीम्  ॥ भ्किर्_१५।४९ ॥  
  
घनं विदार्या७र्जुनबाणपूगं  $ ससारबाणो ऽयुग् अलोचनस्य  &  
घनं विदार्या७र्जुनबाणपूगं  % ससार बाणो ऽयुगलोचनस्य  ॥ भ्किर्_१५।५० ॥  
  
रुजन् परेषून् बहुधा०शुपातिनो  $ मुहुः शरौघैर् अपवारयन् दिशः  &  
चलाचलो ऽनेक इव क्रियावशान्  % महर्षिसङ्घैर् बुबुधे धनञ्जयः  ॥ भ्किर्_१५।५१ ॥  
  
विकाशम् ईयुर् जगतीशमार्गणा  $ विकाशम् ईयुर् जगतीशमार्गणाः  &  
विकाशम् ईयुर् जगतीशमार्गणा  % विकाशम् ईयुर् जगतीशमार्गणाः  ॥ भ्किर्_१५।५२ ॥  
  
सम्पश्यताम् इति शिवेन वितायमानं  $ लक्ष्मीवतः क्षितिपतेस् तनयस्य वीर्यम्  &  
अङ्गान्य् अभिन्नम् अपि तत्त्वविदां मुनीनां  % रोमाञ्चम् अञ्चिततरं बिभराम्बभूवुः  ॥ भ्किर्_१५।५३ ॥  
  
ततः किराताधिपतेर् अलघ्वीम्  $ आजिक्रियां वीक्ष्य विवृद्धमन्युः  &  
स तर्कयामास विविक्ततर्कश्  % चिरं विचिन्वन्न् इति कारणानि  ॥ भ्किर्_१६।१ ॥  
  
मदस्रुतिश्यामितगण्डलेखाः  $ क्रामन्ति विक्रान्तनराधिरूढाः  &  
सहिष्णवो ने७ह युधाम् अभिज्ञा  % नागा नगोच्छ्रायम् इवा८क्षिपन्तः  ॥ भ्किर्_१६।२ ॥  
  
विचित्रया चित्रयते९व भिन्नां  $ रुचं रवेः केतनरत्नभासा  &  
महारथौघेन न सन्निरुद्धाः  % पयोदमन्द्रध्वनिना धरित्री  ॥ भ्किर्_१६।३ ॥  
  
समुल्लसत्प्रासमहोर्मिमालं  $ परिस्फुरच्चामरफेनपङ्क्ति  &  
विभिन्नमर्यादम् इहा८तनोति  % ना७श्वीयम् आशा जलधेर् इवा७म्भः  ॥ भ्किर्_१६।४ ॥  
  
हता८हते७त्य् उद्धतभीष्मघोषैः  $ समुज्झिता योद्धृभिर् अभ्यमित्रम्  &  
न हेतयः प्राप्ततडित्त्विषः खे  % विवस्वदंशुज्वलिताः पतन्ति  ॥ भ्किर्_१६।५ ॥  
  
अभ्यायतः सन्ततधूमधूम्रं  $ व्यापि प्रभाजालम् इवा७न्तकस्य  &  
रजः प्रतूर्णाश्वरथाङ्गनुन्नं  % तनोति न व्योमनि मातरिश्वा  ॥ भ्किर्_१६।६ ॥  
  
भूरेणुना रासभधूसरेण  $ तिरोहिते वर्त्मनि लोचनानाम्  &  
ना७स्त्य् अत्र तेजस्विभिर् उत्सुकानाम्  % अह्नि प्रदोषः सुरसुन्दरीणाम्  ॥ भ्किर्_१६।७ ॥  
  
रथाङ्गसङ्क्रीडितम् अश्वहेषा  $ बृहन्ति मत्तद्विपबृंहितानि  &  
सङ्घर्षयोगाद् इव मूर्छितानि  % ह्रादं निगृह्णन्ति न दुन्दुभीनाम्  ॥ भ्किर्_१६।८ ॥  
  
अस्मिन् यशःपौरुषलोलुपानाम्  $ अरातिभिः प्रत्युरसं क्षतानाम्  &  
मूर्छान्तरायं मुहुर् उच्छिनत्ति  % ना८सारशीतं करिशीकराम्भः  ॥ भ्किर्_१६।९ ॥  
  
असृङ्नदीनाम् उपचीयमानैर्  $ विदारयद्भिः पदवीं ध्वजिन्याः  &  
उच्छ्रायम् आयान्ति न शोणितौघैः  % पङ्कैर् इवा८श्यानघनैस् तटानि  ॥ भ्किर्_१६।१० ॥  
  
परिक्षते वक्षसि दन्तिदन्तैः  $ प्रियाङ्कशीता नभसः पतन्ती  &  
ने७ह प्रमोहं प्रियसाहसानां  % मन्दारमाला विरलीकरोति  ॥ भ्किर्_१६।११ ॥  
  
निषादिसन्नाहमणिप्रभौघे  $ परीयमाणे करिशीकरेण  &  
अर्कत्विषोन्मीलितम् अभ्युदेति  % न खण्डम् आखण्डलकार्मुकस्य  ॥ भ्किर्_१६।१२ ॥  
  
महीभृता पक्षवते९व भिन्ना  $ विगाह्य मध्यं परवारणेन  &  
ना८वर्तमाना निनदन्ति भीमम्  % अपां निधेर् आप इव ध्वजिन्यः  ॥ भ्किर्_१६।१३ ॥  
  
महारथानां प्रतिदन्त्यनीकम्  $ अधिस्यदस्यन्दनम् उत्थितानाम्  &  
आमूललूनैर् अतिमन्युने९व  % मातङ्गहस्तैर् व्रियते न पन्थाः  ॥ भ्किर्_१६।१४ ॥  
  
धृतोत्पलापीड इव प्रियायाः  $ शिरोरुहाणां शिथिलः कलापः  &  
न बर्हभारः पतितस्य शङ्कोर्  % निषादिवक्षःस्थलम् आतनोति  ॥ भ्किर्_१६।१५ ॥  
  
उज्झत्सु संहार इवा७स्तसङ्ख्यम्  $ अह्नाय तेजस्विषु जीवितानि  &  
लोकत्रयास्वादनलोलजिह्वं  % न व्याददात्य् आननम् अत्र मृत्युः  ॥ भ्किर्_१६।१६ ॥  
  
इयं च दुर्वारमहारथानाम्  $ आक्षिप्य वीर्यं महतां बलानाम्  &  
शक्तिर् ममा७वस्यति हीनयुद्धे  % सौरी९व ताराधिपधाम्नि दीप्तिः  ॥ भ्किर्_१६।१७ ॥  
  
माया स्विद् एषा मतिविभ्रमो वा  $ ध्वस्तं नु मे वीर्यम् उता७हम् अन्यः  &  
गाण्डीवमुक्ता हि यथा पुरा मे  % पराक्रमन्ते न शराः किराते  ॥ भ्किर्_१६।१८ ॥  
  
पुंसः पदं मध्यमम् उत्तमस्य  $ द्विधे९व कुर्वन् धनुषः प्रणादैः  &  
नूनं तथा नै७षा यथा९स्य वेषः  % प्रच्छन्नम् अप्य् ऊहयते हि चेष्टा  ॥ भ्किर्_१६।१९ ॥  
  
धनुः प्रबन्धध्वनितं रुषे९व  $ सकृद् विकृष्टा वितते९व मौर्वी  &  
सन्धानम् उत्कर्षम् इव व्युदस्य  % मुष्टेर् असम्भेद इवा७पवर्गे  ॥ भ्किर्_१६।२० ॥  
  
अंसाव् अवष्टब्धनतौ समाधिः  $ शिरोधराया रहितप्रयासः  &  
धृता विकारांस् त्यजता मुखेन  % प्रसादलक्ष्मीः शशलाञ्छनस्य  ॥ भ्किर्_१६।२१ ॥  
प्रहीयते कार्यवशागतेषु  $ स्थानेषु विष्टब्धतया न देहः  &  
स्थितप्रयातेषु ससौष्ठवश् च  % लक्ष्येषु पातः सदृशः शराणाम्  ॥ भ्किर्_१६।२२ ॥  
  
परस्य भूयान् विवरे ऽभियोगः  $ प्रसह्य संरक्षणम् आत्मरन्ध्रे  &  
भीष्मे ऽप्य् असम्भाव्यम् इदं गुरौ वा  % न सम्भवत्य् एव वनेचरेषु  ॥ भ्किर्_१६।२३ ॥  
  
अप्राकृतस्या८हवदुर्मदस्य  $ निवार्यम् अस्या७स्त्रबलेन वीर्यम्  &  
अल्पीयसो ऽप्य् आमयतुल्यवृत्तेर्  % महापकाराय रिपोर् विवृद्धिः  ॥ भ्किर्_१६।२४ ॥  
  
स सम्प्रधार्यै७वम् अहार्यसारः  $ सारं विनेष्यन् सगणस्य शत्रोः  &  
प्रस्वापनास्त्रं द्रुतम् आजहार  % ध्वान्तं घनानद्ध इवा७र्धरात्रः  ॥ भ्किर्_१६।२५ ॥  
  
प्रसक्तदावानलधूमधूम्रा  $ निरुन्धती धाम सहस्ररश्मेः  &  
महावनानी७व महातमिस्रा  % छाया तताने८शबलानि काली  ॥ भ्किर्_१६।२६ ॥  
  
आसादिता तत्प्रथमं प्रसह्य  $ प्रगल्भतायाः पदवीं हरन्ती  &  
सभे९व भीमा विदधे गणानां  % निद्रा निरासं प्रतिभागुणस्य  ॥ भ्किर्_१६।२७ ॥  
  
गुरुस्थिराण्य् उत्तमवंशजत्वाद्  $ विज्ञातसाराण्य् अनुशीलनेन  &  
केचित् समाश्रित्य गुणान् वितानि  % सुहृत्कुलानी७व धनूंषि तस्थुः  ॥ भ्किर्_१६।२८ ॥  
  
कृतान्तदुर्वृत्त इवा७परेषां  $ पुरः प्रतिद्वन्द्विनि पाण्डवास्त्रे  &  
अतर्कितं पाणितलान् निपेतुः  % क्रियाफलानी७व तदायुधानि  ॥ भ्किर्_१६।२९ ॥  
  
अंसस्थलैः केचिद् अभिन्नधैर्याः  $ स्कन्धेषु संश्लेषवतां तरूणाम्  &  
मदेन मीलन्नयनाः सलीलं  % नागा इव स्रस्तकरा निषेदुः  ॥ भ्किर्_१६।३० ॥  
  
तिरोहितेन्दोर् अथ शम्भुमूर्ध्नः  $ प्रणम्यमानं तपसां निवासैः  &  
सुमेरुशृङ्गाद् इव बिम्बम् आर्कं  % पिशङ्गम् उच्चैर् उदियाय तेजः  ॥ भ्किर्_१६।३१ ॥  
  
छायां विनिर्धूय तमोमयीं तां  $ तत्त्वस्य संवित्तिर् इवा७पविद्याम्  &  
ययौ विकासं द्युतिर् इन्दुमौलेर्  % आलोकम् अभ्यादिशती गणेभ्यः  ॥ भ्किर्_१६।३२ ॥  
  
त्विषां ततिः पाटलिताम्बुवाहा  $ सा सर्वतः पूर्वसरी९व सन्ध्या  &  
निनाय तेषां द्रुतम् उल्लसन्ती  % विनिद्रतां लोचनपङ्कजानि  ॥ भ्किर्_१६।३३ ॥  
  
पृथग्विधान्य् अस्त्रविरामबुद्धाः  $ शस्त्राणि भूयः प्रतिपेदिरे ते  &  
मुक्ता वितानेन बलाहकानां  % ज्योतींषि रम्या इव दिग्विभागाः  ॥ भ्किर्_१६।३४ ॥  
  
द्यौर् उन्ननामे७व दिशः प्रसेदुः  $ स्फुटं विसस्रे सवितुर् मयूखैः  &  
क्षयं गतायाम् इव यामवत्यां  % पुनः समीयाय दिनं दिनश्रीः  ॥ भ्किर्_१६।३५ ॥  
  
महास्त्रदुर्गे शिथिलप्रयत्नं  $ दिग्वारणेने७व परेण रुग्णे  &  
भुजङ्गपाशान् भुजवीर्यशाली  % प्रबन्धनाय प्रजिघाय जिष्णुः  ॥ भ्किर्_१६।३६ ॥  
  
जिह्वाशतान्य् उल्लसयन्त्य् अजस्रं  $ लसत्तडिल्लोलविषानलानि  &  
त्रासान् निरस्तां भुजगेन्द्रसेना  % नभश्चरैस् तत्पदवीं विवव्रे  ॥ भ्किर्_१६।३७ ॥  
  
दिङ्नागहस्ताकृतिम् उद्वहद्भिर्  $ भोगैः प्रशस्तासितरत्ननीलैः  &  
रराज सर्पावलिर् उल्लसन्ती  % तरङ्गमाले९व नभोर्णवस्य  ॥ भ्किर्_१६।३८ ॥  
  
निःश्वासधूमैः स्थगितांशुजालं  $ फणावताम् उत्फणमण्डलानाम्  &  
गच्छन्न् इवा७स्तं वपुर् अभ्युवाह  % विलोचनानां सुखम् उष्णरश्मिः  ॥ भ्किर्_१६।३९ ॥  
  
प्रतप्तचामीकरभासुरेण  $ दिशः प्रकाशेन पिशङ्गयन्त्यः  &  
निश्चक्रमुः प्राणहरेक्षणानां  % ज्वाला महोल्का इव लोचनेभ्यः  ॥ भ्किर्_१६।४० ॥  
  
आक्षिप्तसम्पातम् अपेतशोभम्  $ उद्वह्नि धूमाक्कुलदिग्विभागम्  &  
वृतं नभो भोगिकुलैर् अवस्थां  % परोपरुद्धस्य पुरस्य भेजे  ॥ भ्किर्_१६।४१ ॥  
  
तम् आशु चक्षुःश्रवसां समूहं  $ मन्त्रेण तार्क्ष्योदयकारणेन  &  
नेता नयेने७व परोपजापं  % निवारयामास पतिः पशूनाम्  ॥ भ्किर्_१६।४२ ॥  
  
प्रतिघ्नतीभिः कृतमीलितानि  $ द्युलोकभाजाम् अपि लोचनानि  &  
गरुत्मता संहतिभिर् विहायः  % क्षणप्रकाशाभिर् इवा७वतेने  ॥ भ्किर्_१६।४३ ॥  
  
ततः सुपर्णव्रजपक्षजन्मा  $ नानागतिर् मण्डलयञ् जवेन  &  
जरत्तृणानी७व वियन् निनाय  % वनस्पतीनां गहनानि वायुः  ॥ भ्किर्_१६।४४ ॥  
  
मनःशिलाभङ्गनिभेन पश्चान्  $ निरुध्यमानं निकरेण भासाम्  &  
व्यूढैर् उरोभिश् च विनुद्यमानं  % नभः ससर्पे७व पुरः खगानाम्  ॥ भ्किर्_१६।४५ ॥  
  
दरीमुखैर् आसवरागताम्रं  $ विकासि रुक्मच्छदधाम पीत्वा  &  
जवानिलाघूर्णितसानुजालो  % हिमाचलः क्षीब इवा८चकम्पे  ॥ भ्किर्_१६।४६ ॥  
  
प्रवृत्तनक्तन्दिवसन्धिदीप्तैर्  $ नभस्तलं गां च पिशङ्गयष्टिः  &  
अन्तर्हितार्कैः परितः पतद्भिश्  % छायाः समाचिक्षिपिरे वनानाम्  ॥ भ्किर्_१६।४७ ॥  
  
स भोगसङ्घः शमम् उग्रधाम्नां  $ सैन्येन निन्ये विनतासुतानाम्  &  
महाध्वरे विध्यपचारदोषः  % कर्मान्तरेणे७व महोदयेन  ॥ भ्किर्_१६।४८ ॥  
  
साफल्यम् अस्त्रे रिपुपौरुषस्य  $ कृत्वा गते भाग्य इअवा७पवर्गम्  &  
अनिन्धनस्य प्रसभं समन्युः  % समाददे ऽस्त्रं ज्वलनस्य जिष्णुः  ॥ भ्किर्_१६।४९ ॥  
  
ऊर्ध्वं तिरश्चीनम् अधश् च कीर्णैर्  $ ज्वालासटैर् लङ्घितमेघपङ्क्तिः  &  
आयस्तसिंहाकृतिर् उत्पपात  % प्राण्यन्तम् इच्छन्न् इव जातवेदाः  ॥ भ्किर्_१६।५० ॥  
  
भित्त्वे९व भाभिः सवितुर् मयूखाञ्  $ जज्वाल विष्वग् विसृतस्फुलिङ्गः  &  
विदीर्यमाणाश्मनिनादधीरं  % ध्वनिं वितन्वन्न् अकृशः कृशानुः  ॥ भ्किर्_१६।५१ ॥  
  
चयान् इवा७द्रीन् इव तुङ्गशृङ्गान्  $ क्वचित् पुराणी७व हिरण्मयानि  &  
महावनानी७व च किंशुकानाम्  % अत्तान वह्निः पवनानुवृत्त्या  ॥ भ्किर्_१६।५२ ॥  
  
मुहुश् चलत्पल्लवलोहिनीभिर्  $ उच्चैः शिखाभिः शिखिनो ऽवलीढाः  &  
तलेषु मुक्ताविशदा बभूवुः  % सान्द्राञ्ज्जनश्यामरुचः पयोदाः  ॥ भ्किर्_१६।५३ ॥  
  
लिलिक्षती९व क्षयकालरौद्रे  $ लोकं विलोलार्चिषि रोहिताश्वे  &  
पिनाकिना हूतमहाम्बुवाहम्  % अस्त्रं पुनः पाशभृतः प्रणिन्ये  ॥ भ्किर्_१६।५४ ॥  
  
ततो धरित्रीधरतुल्यरोधसस्  $ तडिल्लतालिङ्गितनीलमूर्तयः  &  
अधोमुखाकाशसरिन्निपातिनीर्  % अपः प्रसक्तं मुमुचुः पयोमुचः  ॥ भ्किर्_१६।५५ ॥  
  
पराहतध्वस्तशिखे शिखावतो  $ वपुष्य् अधिक्षिप्तसमिद्धतेजसि  &  
कृतास्पदास् तप्त इवा७यसि ध्वनिं  % पयोनिपाताः प्रथमे वितेनिरे  ॥ भ्किर्_१६।५६ ॥  
  
महानले भिन्नसिताभ्रपातिभिः  $ समेत्य सद्यः कथनेन फेनताम्  &  
व्रजद्भिर् आर्द्रेन्धनवत् परिक्षयं  % जलैर् वितेने दिवि धूमसन्ततिः  ॥ भ्किर्_१६।५७ ॥  
  
स्वकेतुभिः पाण्डुरनीलपाटलैः  $ समागताः शक्रधनुःप्रभाभिदः  &  
असंस्थिताम् आदधिरे विभावसोर्  % विचित्रचीनांशुकचारुतां त्विषः  ॥ भ्किर्_१६।५८ ॥  
  
जलौघसम्मूर्छनमूर्छितस्वनः  $ प्रसक्तविद्युल्लसितैधितद्युतिः  &  
प्रशान्तिम् एष्यन् धृतधूममण्डलो  % बभूव भूयान् इव तत्र पावकः  ॥ भ्किर्_१६।५९ ॥  
  
प्रवृद्धसिन्धूर्मिचयस्थवीयसां  $ चयैर् विभिन्नाः पयसां प्रपेदिरे  &  
उपात्तसन्ध्यारुचिभिः सरूपतां  % पयोदविच्छेदलवैः कृशानवः  ॥ भ्किर्_१६।६० ॥  
  
उपैत्य् अनन्तद्युतिर् अप्य् असंशयं  $ विभिन्नमूलो ऽनुदयाय सङ्क्षयम्  &  
तथा हि तोयौघविभिन्नसंहतिः  % स हव्यवाहः प्रययौ पराभवम्  ॥ भ्किर्_१६।६१ ॥  
  
अथ विहितविधेयैर् आशु मुक्ता वितानैर्  $ असितनगनितम्बश्यामभासां घनानाम्  &  
विकसदमलधाम्नां प्राप नीलोत्पलानां  % श्रियम् अधिकविशुद्धां वह्निदाहाद् इव द्यौः  ॥ भ्किर्_१६।६२ ॥  
  
इति विविधम् उदासे सव्यसाची यद् अस्त्रं  $ बहुसमरनयज्ञः सादयिष्यन्न् अरातिम्  &  
विधिर् इव विपरीतः पौरुषं न्यायवृत्तेः  % सपदि तद् उपनिन्ये रिक्ततां नीलकण्ठः  ॥ भ्किर्_१६।६३ ॥  
  
वीतप्रभावतनुर् अप्य् अतनुप्रभावः  $ प्रत्याचकाङ्क्ष जयिनीं भुजवीर्यलक्ष्मीम्  &  
अस्त्रेषु भूतपतिना९पहृतेषु जिष्णुर्  % वर्षिष्यता दिनकृते९व जलेषु लोकः  ॥ भ्किर्_१६।६४ ॥  
  
अथा८पदाम् उद्धरणक्षमेषु  $ मित्रेष्व् इवा७स्त्रेषु तिरोहितेषु  &  
धृतिं गुरुश्रीर् गुरुणा९भिपुष्यन्  % स्वपौरुषेणे७व शरासनेन  ॥ भ्किर्_१७।१ ॥  
  
भूरिप्रभावेण रणाभियोगात्  $ प्रीतो विजिह्मश् च तदीयवृद्ध्या  &  
स्पष्टो ऽप्य् अविस्पष्टवपुःप्रकाशः  % सर्पन्महाधूम इवा७द्रिवह्निः  ॥ भ्किर्_१७।२ ॥  
  
तेजः समाश्रित्य परैर् अहार्यं  $ निजं महन्मित्रम् इवो७रुधैर्यम्  &  
आसादयन्न् अस्खलितस्वभावं  % भीमे भुजालम्बम् इवा७रिदुर्गे  ॥ भ्किर्_१७।३ ॥  
  
वंशोचितत्वाद् अभिमानवत्या  $ सम्प्राप्तया सम्प्रियताम् असुभ्यः  &  
समक्षम् आदित्सितया परेण  % वध्वे९व कीर्त्या परितप्यमानः  ॥ भ्किर्_१७।४ ॥  
  
पतिं नगानाम् इव बद्धमूलम्  $ उन्मूलयिष्यंस् तरसा विपक्षम्  &  
लघुप्रयत्नं निगृहीतवीर्यस्  % त्रिमार्गगावेग इवे८श्वरेण  ॥ भ्किर्_१७।५ ॥  
  
संस्कारवत्त्वाद् रमयत्सु चेतः  $ प्रयोगशिक्षागुणभूषणेषु  &  
जयं यथार्थेषु शरेषु पार्थः  % शब्देषु भावार्थम् इवा८शशंसे  ॥ भ्किर्_१७।६ ॥  
  
भूयः समाधानविवृद्धतेजा  $ नै७वं पुरा युद्धम् इति व्यथावान्  &  
स निर्ववामा७स्रम् अमर्षनुन्नं  % विषं महानाग इवे८क्षणाभ्याम्  ॥ भ्किर्_१७।७ ॥  
  
तस्या८हवायासविलोलमौलेः  $ संरम्भताम्रायतलोचनस्य  &  
निर्वापयिष्यन्न् इव रोषतप्तं  % प्रस्नापयामास मुखं निदाघः  ॥ भ्किर्_१७।८ ॥  
  
क्रोधान्धकारान्तरितो रणाय  $ भ्रूभेदरेखाः स बभार तिस्रः  &  
घनोपरुद्धः प्रभवाय वृष्टेर्  % ऊर्ध्वांशुराजीर् इव तिग्मरश्मिः  ॥ भ्किर्_१७।९ ॥  
  
स प्रध्वनय्या९म्बुदनादि चापं  $ हस्तेन दिङ्नाग इवा७द्रिशृङ्गम्  &  
बलानि शम्भोर् इषुभिस् तताप  % चेतांसि चिन्ताभिर् इवा७शरीरः  ॥ भ्किर्_१७।१० ॥  
  
सद्वादिते९वा७भिनिविष्टबुद्धौ  $ गुणाभ्यसूये९व विपक्षपाते  &  
अगोचरे वाग् इव चो७परेमे  % शक्तिः शराणां शितिकण्ठकाये  ॥ भ्किर्_१७।११ ॥  
  
उमापतिं पाण्डुसुतप्रणुन्नाः  $ शिलीमुखा न व्यथयाम्बभूवुः  &  
अभ्युत्थितस्या७द्रिपतेर् नितम्बम्  % अर्कस्य पादा इव हैमनस्य  ॥ भ्किर्_१७।१२ ॥  
  
सम्प्रीयमाणो ऽनुबभूव तीव्रं  $ पराक्रमं तस्य पतिर् गणानाम्  &  
विषाणभेदं हिमवान् असह्यं  % वप्रानतस्ये७व सुरद्विपस्य  ॥ भ्किर्_१७।१३ ॥  
  
तस्मै हि भारोद्धरणे समर्थं  $ प्रदास्यता बाहुम् इव प्रतापम्  &  
चिरं विषेहे ऽभिभवस् तदानीं  % स कारणानाम् अपि कारणेन  ॥ भ्किर्_१७।१४ ॥  
  
प्रत्याहतौजाः कृतसत्त्ववेगः  $ पराक्रमं ज्यायसि यस् तनोति  &  
तेजांसि भानोर् इव निष्पतन्ति  % यशांसि वीर्यज्वलितानि तस्य  ॥ भ्किर्_१७।१५ ॥  
  
दृष्टावदानाद् व्यथते ऽरिलोकः  $ प्रध्वंसम् एति व्यथिताच् च तेजः  &  
तेजोविहीनं विजहाति दर्पः  % शान्तार्चिषं दीपम् इव प्रकाशः  ॥ भ्किर्_१७।१६ ॥  
  
ततः प्रयात्यस्तमदावलेपः  $ स जय्यतायाः पदवीं जिगीषोः  &  
गन्धेन जेतुः प्रमुखागतस्य  % प्रतिद्विपस्ये७व मतङ्गजौघः  ॥ भ्किर्_१७।१७ ॥  
  
एवं प्रतिद्वन्द्विषु तस्य कीर्तिं  $ मौलीन्दुलेखाविशदां विधास्यन्  &  
इयेष पर्यायजयावसादां  % रणक्रियां शम्भुर् अनुक्रमेण  ॥ भ्किर्_१७।१८ ॥  
  
मुनेर् विचित्रैर् इषुभिः स भूयान्  $ निन्ये वशं भूतपतेर् बलौघः  &  
सहा८त्मलाभेन समुत्पतद्भिर्  % जातिस्वभावैर् इव जीवलोकः  ॥ भ्किर्_१७।१९ ॥  
  
वितन्वतस् तस्य शरान्धकारं  $ त्रस्तानि सैन्यानि रवं निशेमुः  &  
प्रवर्षतः सन्ततवेपथूनि  % क्षपाघनस्ये७व गवां कुलानि  ॥ भ्किर्_१७।२० ॥  
  
स सायकान् साध्वसविप्लुतानां  $ क्षिपन् परेषाम् अतिसौष्ठवेन  &  
शशी९व दोषावृतलोचनानां  % विभिद्यमानः पृथग् आबभासे  ॥ भ्किर्_१७।२१ ॥  
  
क्षोभेण तेना७थ गणाधिपानां  $ भेदं ययव् आकृतिर् ईश्वरस्य  &  
तरङ्गकम्पेन महाह्रदानां  % छायामयस्ये७व दिनस्य कर्तुः  ॥ भ्किर्_१७।२२ ॥  
  
प्रसेदिवांसं न तम् आप कोपः  $ कुतः परस्मिन् पुरुषे विकारः  &  
आकारवैषम्यम् इदं च भेजे  % दुर्लक्ष्यचिह्ना महतां हि वृत्तिः  ॥ भ्किर्_१७।२३ ॥  
  
विस्फार्यमाणस्य ततो भुजाभ्यां  $ भूतानि भर्त्रा धनुर् अन्तकस्य  &  
भिन्नाकृतिं ज्यां ददृशुः स्फुरन्तीं  % क्रुद्धस्य जिह्वाम् इव तक्षकस्य  ॥ भ्किर्_१७।२४ ॥  
  
स्व्यापसव्यध्वनितोग्रचापं  $ पार्थः किराताधिपम् आशशङ्के  &  
पर्यायसम्पादितकर्णतालं  % यन्ता गजं व्यालम् इवा७पराद्धः  ॥ भ्किर्_१७।२५ ॥  
  
निजघ्निरे तस्य हरेषुजालैः  $ पतन्ति वृन्दानि शिलीमुखानाम्  &  
ऊर्जस्विभिः सिन्धुमुखागतानि  % यादांसि यादोभिर् इवा७म्बुराशेः  ॥ भ्किर्_१७।२६ ॥  
  
विभेदम् अन्तः पदवीनिरोधं  $ विध्वंसनं चा७विदितप्रयोगः  &  
नेतारिलोकेषु करोति यद् यत्  % तत् तच् चकारा७स्य शरेषु शम्भुः  ॥ भ्किर्_१७।२७ ॥  
  
सोढावगीतप्रथमायुधस्य  $ क्रोधोज्झितैर् वेगितया पतद्भिः  &  
छिन्नैर् अपि त्रासितवाहिनीकैः  % पेते कृतार्थैर् इव तस्य बाणैः  ॥ भ्किर्_१७।२८ ॥  
  
अलङ्कृतानाम् ऋजुतागुणेन  $ गुरूपदिष्टां गतिम् आस्थितानाम्  &  
सताम् इवा७पर्वणि मार्गणानां  % भङ्गः स जिष्णोर् धृतिम् उन्ममाथ  ॥ भ्किर्_१७।२९ ॥  
  
बाणच्छिदस् ते विशिखाः स्मरारेर्  $ अवाङ्मुखीभूतफलाः पतन्तः  &  
अखण्डितं पाण्डवसायकेभ्यः  % कृतस्य सद्यः प्रतिकारम् आपुः  ॥ भ्किर्_१७।३० ॥  
  
चित्रीयमाणान् अतिलाघवेन  $ प्रमाथिनस् तान् भवमार्गणानाम्  &  
समाकुलाया निचखान दूरं  % बाणान् ध्वजिन्या हृदयेष्व् अरातिः  ॥ भ्किर्_१७।३१ ॥  
  
तस्या७तियत्नाद् अतिरिच्यमाने  $ पराक्रमे ऽन्योन्यविशेषणेन  &  
हन्ता पुरां भूरि पृषत्कवर्षं  % निरास नैदाघ इवा७म्बु मेघः  ॥ भ्किर्_१७।३२ ॥  
  
अनामृशन्तः क्वचिद् एव मर्म  $ प्रियैषिणा९नुप्रहिताः शिवेन  &  
सुहृत्प्रयुक्ता इव नर्मवादाः  % शरा मुनेः प्रीतिकरा बभूवुः  ॥ भ्किर्_१७।३३ ॥  
  
अस्त्रैः समानाम् अतिरेकिणीं वा  $ पश्यनी७षूणाम् अपि तस्य शक्तिम्  &  
विषादवक्तव्यबलः प्रमाथी  % स्वम् आललम्बे बलम् इन्दुमौलिः  ॥ भ्किर्_१७।३४ ॥  
  
तपस् तपोवीर्यसमुद्धतस्य  $ पारं यियासोः समरार्णवस्य  &  
महेषुजालान्य् अखिलानि जिष्णोर्  % अर्कः पयांसी७व समाचचाम  ॥ भ्किर्_१७।३५ ॥  
  
रिक्ते सविस्रम्भम् अथ्+अर्जुनस्य  $ निषङ्गवक्त्रे निपतात पाणिः  &  
अन्यद्विपापीतजले सतर्षं  % मतङ्गजस्ये७व नगाश्मरन्ध्रे  ॥ भ्किर्_१७।३६ ॥  
  
च्युते स तस्मिन्न् इषुधौ शरार्थाद्  $ ध्वस्तार्थसारे सहसे९व बन्धौ  &  
तत्कालमोघप्रणयः प्रपेदे  % निर्वाच्यताकाम इवा८भिमुख्यम्  ॥ भ्किर्_१७।३७ ॥  
  
आघट्टयामास गतागताभ्यां  $ सावेगम् अग्राङ्गुलिर् अस्य तूणौ  &  
विधेयमार्गे मतिर् उत्सुकस्य  % नयप्रयोगाव् इव गां जिगीषोः  ॥ भ्किर्_१७।३८ ॥  
बभार शून्याकृतिर् अर्जुनस् तौ  $ महेषुधी वीतमहेषुजालौ  &  
युगान्तसंशुष्कजलौ विजिह्मः  % पूर्वापरौ लोक इवा७म्बुराशी  ॥ भ्किर्_१७।३९ ॥  
  
तेना७तिमित्तेन तथा न पार्थस्  $ तयोर् यथा रिक्ततया९नुतेपे  &  
स्वाम् आपदं प्रोज्झ्य विपत्तिमग्नं  % शोचन्ति सन्तो ह्य् उपकारिपक्षम्  ॥ भ्किर्_१७।४० ॥  
  
प्रतिक्रियायै विधुरः स तस्मात्  $ कृच्छ्रेण विश्लेषम् इयाय हस्तः  &  
पराङ्मुखत्वे ऽपि कृतोपकारात्  % तूणीमुखान् मित्रकुलाद् इवा८र्यः  ॥ भ्किर्_१७।४१ ॥  
  
पश्चात्क्रिया तूणयुगस्य भर्तुर्  $ जज्ञे तदानीम् उपकारिणी९व  &  
सम्भावनायाम् अधरीकृतायां  % पत्युः पुरः साहसम् आसितव्यम्  ॥ भ्किर्_१७।४२ ॥  
  
तं शम्भुर् आक्षिप्तमहेषुजालं  $ लोहैः शरैर् मर्मसु निस्तुतोद  &  
हृत्तोत्तरं तत्त्वविचारमध्ये  % वक्ते९व दोषैर् गुरुभिर् विपक्षम्  ॥ भ्किर्_१७।४३ ॥  
  
जहार चा७स्माद् अचिरेण वर्म  $ ज्वलन्मणिद्योतितहैमलेखम्  &  
चण्डः पतङ्गान् मरुदेकनीलं  % तडित्वतः खण्डम् इवा७म्बुदस्य  ॥ भ्किर्_१७।४४ ॥  
  
विकोशनिर्धौततनोर् महासेः  $ फणावतश् च त्वचि विच्युतायाम्  &  
प्रतिद्विपाबद्धरुषः समक्षं  % नागस्य चा८क्षिप्तमुखच्छदस्य  ॥ भ्किर्_१७।४५ ॥  
  
विबोधितस्य ध्वनिना घनानां  $ हरेर् अपेतस्य च शैलरन्ध्रात्  &  
निरस्तधूमस्य च रात्रिवह्नेर्  % विना तनुत्रेण रुचिं स भेजे  ॥ भ्किर्_१७।४६ ॥  
  
अचित्ततायाम् अपि नाम युक्ताम्  $ अनूर्ध्वतां प्राप्य तदीयकृच्छ्रे  &  
महीं गतौ ताव् इषुधी तदानीं  % विवव्रतुश् चेतनये९व योगम्  ॥ भ्किर्_१७।४७ ॥  
  
स्थितं विशुद्धे नभसी७व सत्त्वे  $ धाम्ना तपोवीर्यमयेन युक्तम्  &  
शस्त्राभिघातैस् तम् अजस्रम् ईशस्  % त्वष्टा विवस्वन्तम् इवो७ल्लिलेख  ॥ भ्किर्_१७।४८ ॥  
  
संरम्भवेगोज्झितवेदनेषु  $ गात्रेषु बाहिर्यम् उपागतेषु  &  
मुनेर् बभूवा७गणितेषुराशेर्  % लौहस् तिरस्कार इवा८त्ममन्युः  ॥ भ्किर्_१७।४९ ॥  
  
ततो ऽनुपूर्वायतवृत्तबाहुः  $ श्रीमान् क्षरल्लोहितदिग्धदेहः  &  
आस्कन्द्य वेगेन विमुक्तनादः  % क्षितिं विधुन्वन्न् इव पार्ष्णिघातैः  ॥ भ्किर्_१७।५० ॥  
  
साम्यं गतेना७शनिना मघोनः  $ शशाङ्कखण्डाकृतिपाण्डुरेण  &  
शम्भुं बिभित्सुर् धनुषा जघान  % स्तम्बं विषाणेन महान् इवे७भः  ॥ भ्किर्_१७।५१ ॥  
  
रयेण सा सन्निदधे पतन्ती  $ भवोद्भवेना८त्मनि चापयष्टिः  &  
समुद्धता सिन्धुर् अनेकमार्गा  % परे स्थितेनौ७जसि जह्नुने९व  ॥ भ्किर्_१७।५२ ॥  
  
विकार्मुकः कर्मसु शोचनीयः  $ परिच्युतौदार्य इवो७पचारः  &  
विचिक्षिपे शूलभृता सलीलं  % स पत्रिभिर् दूरम् अदूरपातैः  ॥ भ्किर्_१७।५३ ॥  
  
उपोढकल्याणफलो ऽभिरक्षन्  $ वीरव्रतं पुण्यरणाश्रमस्थः  &  
जपोपवासैर् इव संयतात्मा  % तेपे मुनिस् तैर् इषुभिः शिवस्य  ॥ भ्किर्_१७।५४ ॥  
  
ततो ऽग्रभूमिं व्यवसायसिद्धेः  $ सीमानम् अन्यैर् अतिदुस्तरं सः  &  
तेजःश्रियाम् आश्रयम् उत्तमासिं  % साक्षाद् अहङ्कारम् इवा८ललम्बे  ॥ भ्किर्_१७।५५ ॥  
  
शरान् अवद्यन्न् अनवद्यकर्मा  $ चचार चित्रं प्रविचारमार्गैः  &  
हस्तेन निस्त्रिंशभृता स दीप्तः  % सार्कांशुना वारिधिर् ऊर्मिणे९व  ॥ भ्किर्_१७।५६ ॥  
  
यथा निजे वर्त्मनि भाति भाभिश्  $ च्यायामयश् चा७प्सु सहस्ररश्मिः  &  
तथा नभस्य् आशु रणस्थलीषु  % स्पष्टद्विमूर्तिर् ददृशे स भूतैः  ॥ भ्किर्_१७।५७ ॥  
  
शिवप्रणुन्नेन शिलीमुखेन  $ त्सरुप्रदेशाद् अपवर्जिताङ्गः  &  
ज्वलन्न् असिस् तस्य पपात पाणेर्  % घनस्य वप्राद् इव वैद्युतो ऽग्निः  ॥ भ्किर्_१७।५८ ॥  
  
आक्षिप्तचापावरणेषुजालश्  $ छिन्नोत्तमासिः स मृधे ऽवधूतः  &  
रिक्तः प्रकाशश् च बभूव भूमेर्  % उत्सादितोद्यान इव प्रदेशः  ॥ भ्किर्_१७।५९ ॥  
  
स खण्डनं प्राप्य पराद् अमर्षवान्  $ भुजद्वितीयो ऽपि विजेतुम् इच्छया  &  
ससर्ज वृष्टिं परिरुग्णपादपां  % द्रवेतरेषां पयसाम् इवा७श्मनाम्  ॥ भ्किर्_१७।६० ॥  
  
नीरन्ध्रं परिगमिते क्षयं पृषत्कैर्  $ भूतानाम् अधिपतिना शिलाविताने  &  
उच्छ्रायस्थगितनभोदिगन्तरालं  % चिक्षेप क्षितिरुहजालम् इन्द्रसूनुः  ॥ भ्किर्_१७।६१ ॥  
  
निःशेषं शकलितवल्कलाङ्गसारैः  $ कुर्वद्भिर् भुवम् अभितः कषायचित्राम्  &  
ईशानः सकुसुमपल्लवैर् नगैस् तैर्  % आतेने बलिम् इव रङ्गदेवताभ्यः  ॥ भ्किर्_१७।६२ ॥  
  
उन्मज्जन् मकर इवा७मारापगाया  $ वेगेन प्रतिमुखम् एत्य बाणनद्याः  &  
गाण्डीवी कनकशिलानिभं भुजाभ्याम्  % आजघ्ने विषम् अविलोचनस्य वक्षः  ॥ भ्किर्_१७।६३ ॥  
  
अभिलषत उपायं विक्रमं कीर्तिलक्ष्म्योर्  $ असुगमम् अरिसैन्यैर् अङ्कम् अभ्यागतस्य  &  
जनक इव शिशुत्वे सुप्रियस्यै७कसूनोर्  % अविनयम् अपि सेहे पाण्डवस्य स्मरारिः  ॥ भ्किर्_१७।६४ ॥  
  
तत उदग्र इव द्विरदे मुनौ  $ रणम् उपेयुषि भीमभुजायुधे  &  
धनुर् अपास्य सबाणधि शङ्करः  % प्रतिजघान घनैर् इव मुष्टिभिः  ॥ भ्किर्_१८।१ ॥  
  
हरपृथासुतयोर् ध्वनिर् उत्पतन्न्  $ अमृदुसंवलिताङ्गुलिपाणिजः  &  
स्फुटदनल्पशिलारवदारुणः  % प्रतिननाद दरीषु दरीभृतः  ॥ भ्किर्_१८।२ ॥  
  
शिवभुजाहतिभिन्नपृथुक्षतीः  $ सुखम् इवा७नुबभूव कपिध्वजः  &  
क इव नाम बृहन्मनसां भवेद्  % अनुकृतेर् अपि सत्त्ववतां क्षमः  ॥ भ्किर्_१८।३ ॥  
  
व्रणमुखच्युतशोणितशीकर-  $ स्थगितशैलतटाभभुजान्तरः  &  
अभिनवौषसरागभृता बभौ  % जलधरेण समानम् उमापतिः  ॥ भ्किर्_१८।४ ॥  
  
उरसि शूलभृतः प्रहिता मुहुः  $ प्रतिहतिं ययुर् अर्जुनमुष्टयः  &  
भृशरया इव सह्यमहीभृतः  % पृथुनि रोधसि सिन्धुमहोर्मयः  ॥ भ्किर्_१८।५ ॥  
  
निपतिते ऽधिशिरोधरम् आयते  $ समम् अरत्नियुगे ऽयुगचक्षुषः  &  
त्रिचतुरेषु पदेषु किरीटिना  % लुलितदृष्टि मदाद् इव चस्खले  ॥ भ्किर्_१८।६ ॥  
  
अभिभवोदितमन्युविदीपितः  $ समभिसृत्य भृशं जवम् ओजसा  &  
भुजयुगेन विभज्य समाददे  % शशिकलाभरणस्य भुजद्वयम्  ॥ भ्किर्_१८।७ ॥  
  
प्रववृते ऽथ महाहवमल्लयोर्  $ अचलसञ्चलनाहरणो रणः  &  
करणशृङ्खलसङ्कलनागुरुर्  % गुरुभुजायुधगर्वितयोस् तयोः  ॥ भ्किर्_१८।८ ॥  
  
अयम् असौ भगवान् उत पाण्डवः  $ स्थितम् अवाङ् मुनिना शशिमौलिना  &  
समधिरूढम् अजेन नु जिष्णुना  % स्विद् इति वेगवशान् मुमुहे गणैः  ॥ भ्किर्_१८।९ ॥  
  
प्रचलिते चलितं स्थितम् आस्थिते  $ विनमिते नतम् उन्नतम् उन्नतौ  &  
वृषकपिध्वजयोर् असहिष्णुना  % मुहुर् अभावभयाद् इव भूभृता  ॥ भ्किर्_१८।१० ॥  
  
करणशृङ्खलनिःसृतयोस् तयोः  $ कृतभुजध्वनि वल्गु विवल्गतोः  &  
चरणपातनिपातितरोधरसः  % प्रससृपुः सरितः परितः स्थलीः  ॥ भ्किर्_१८।११ ॥  
  
वियति वेगपरिप्लुतम् अन्तरा  $ समभिसृत्य रयेण कपिध्वजः  &  
चरणयोश् चरणानमितक्षितिर्  % निजगृहे तिसृणां जयिनं पुराम्  ॥ भ्किर्_१८।१२ ॥  
  
विस्मितः सपदि तेन कर्मणा  $ कर्मणां क्षयकरः परः पुमान्  &  
क्षेप्तुकामम् अवनौ तम् अक्लमं  % निष्पिपेष परिरभ्य वक्षसा  ॥ भ्किर्_१८।१३ ॥  
  
तपसा तथा न मुदम् अस्य ययौ  $ भगवान् यथा विपुलसत्त्वतया  &  
गुणसंहतेः समतिरिक्तम् अहो  % निजम् एव सत्त्वम् उपकारि सताम्  ॥ भ्किर्_१८।१४ ॥  
  
अथ हिमशुचिभस्मभूषितं  $ शिरसि विराजितम् इन्दुलेखया  &  
स्ववपुर् अतिमनोहरं हरं  % दधतम् उदीक्ष्य ननाम पाण्डवः  ॥ भ्किर्_१८।१५ ॥  
  
सहशरधि निजं तथा कार्मुकं  $ वपुर् अतनु तथै९व संवर्मितम्  &  
निहितम् अपि तथै९व पश्यन्न् असिं  % वृषभगतिर् उपाययौ विस्मयम्  ॥ भ्किर्_१८।१६ ॥  
  
सिषिचुर् अवनिम् अम्बुवाहाः शनैः  $ सुरकुसुमम् इयाय चित्रं दिवः  &  
विमलरुचि भृशं नभो दुन्दुभेर्  % ध्वनिर् अखिलम् अनाहतस्या८नशे  ॥ भ्किर्_१८।१७ ॥  
  
आसेदुषां गोत्रभिदो ऽनुवृत्त्या  $ गोपायकानां भुवनत्रयस्य  &  
रोचिष्णुरत्नावलिभिर् विमानैर्  % द्यौर् आचिता तारकिते९व रेजे  ॥ भ्किर्_१८।१८ ॥  
  
हंसा बृहन्तः सुरसद्मवाहाः  $ संह्रादिकण्ठाभरणाः पतन्तः  &  
चक्रुः प्रयत्नेन विकीर्यमाणैर्  % व्योम्नः परिष्वङ्गम् इवा७ग्रपक्षैः  ॥ भ्किर्_१८।१९ ॥  
  
मुदितमधुलिहो वितानीकृताः  $ स्रज उपरि वितत्य सातानिकीः  &  
जलद इव निषेदिवांसं वृषे  % मरुदुपसुखयाम्बभूवे८श्वरम्  ॥ भ्किर्_१८।२० ॥  
  
कृतधृति परिवन्दितेनो७च्चकैर्  $ गणपतिभिर् अभिन्नरोमोद्गमैः  &  
तपसि कृतफले फलज्यायसी  % स्तुतिर् इति जगदे हरेः सूनुना  ॥ भ्किर्_१८।२१ ॥  
  
शरणं भवन्तम् अतिकारुणिकं  $ भव भक्तिगम्यम् अधिगम्य जनाः  &  
जितमृत्यवो ऽजित भवन्ति भये  % ससुरासुरस्य जगतः शरणम्  ॥ भ्किर्_१८।२२ ॥  
  
विपद् एति तावद् अवसादकरी  $ न च कामसम्पद् अभिकामयते  &  
न नमन्ति चै७कपुरुषं पुरुषास्  % तव यावद् ईश न नतिः क्रियते  ॥ भ्किर्_१८।२३ ॥  
  
संसेवन्ते दानशीला विमुक्त्य  $ सम्पश्यन्तो जन्मदुःखं पुमांसः  &  
यन्निःसङ्गस् त्वं फलस्या८नतेभ्यस्  % तत् कारुण्यं केवलं न स्वकार्यम्  ॥ भ्किर्_१८।२४ ॥  
  
प्राप्यते यद् इह दूरम् अगत्वा  $ यत् फलत्य् अपरलोकगताय  &  
तीर्थम् अस्ति न भवार्णवबाह्यं  % सार्वकामिकम् ऋते भवतस् तत्  ॥ भ्किर्_१८।२५ ॥  
  
व्रजति शुचि पदं त्व् अति प्रीतिमान्  $ प्रतिहतम् अतिर् एति घोरां गतिम्  &  
इयम् अनघ निमित्तशक्तिः परा  % तव वरद न चित्तभेदः क्वचित्  ॥ भ्किर्_१८।२६ ॥  
  
दक्षिणां प्रणतदक्षिण मूर्तिं  $ तत्त्वतः शिवकरीम् अविदित्वा  &  
रागिणा९पि विहिता तव भक्त्या  % संस्मृतिर् भव भवत्य् अभवाय  ॥ भ्किर्_१८।२७ ॥  
  
दृष्ट्वा दृश्यान्य् आचरणीयानि विधाय  $ प्रेक्षाकारी याति पदं मुक्तम् अपायैः  &  
सम्यग्दृष्टिस् तस्य परं पश्यति यस् त्वां  % यश् चो७पास्ति साधु विधेयं स विधत्ते  ॥ भ्किर्_१८।२८ ॥  
  
युक्ताः स्वशक्त्या मुनयः प्रजानां  $ हितोपदेशैर् उपकारवन्तः  &  
समुच्छिनत्सि त्वम् अचिन्त्यधामा  % कर्माण्य् उपेतस्य दुरुत्तराणि  ॥ भ्किर्_१८।२९ ॥  
  
सन्निबद्धम् अपहर्तुम् अहार्यं  $ भूरि दुर्गतिभयं भुवनानाम्  &  
अद्भुताकृतिम् इमाम् अतिमायस्  % त्वं बिभर्षि करुणामय मायाम्  ॥ भ्किर्_१८।३० ॥  
  
न रागि चेतः परमा विलासिता  $ वधूः शरीरे ऽस्ति न चा७स्ति मन्मथः  &  
नमस्क्रिया चो७षसि दातुर् इत्य् अहो  % निसर्गदुर्बोधम् इदं तवे८हितम्  ॥ भ्किर्_१८।३१ ॥  
  
तवो७त्तरीयं करिचर्म साङ्गजं  $ ज्वलन्मणिः सारशनं महानहिः  &  
स्रग् आस्यपङ्क्तिः शवभस्म चन्दनं  % कला हिमांशोश् च समं चकासति  ॥ भ्किर्_१८।३२ ॥  
  
अविग्रहस्या७प्य् अतुलेन हेतुना  $ समेतभिन्नद्वयमूर्ति तिष्ठतः  &  
तवै७व ना७न्यस्य जगत्सु दृश्यते  % विरुद्धवेषाभरणस्य कान्तता  ॥ भ्किर्_१८।३३ ॥  
  
आत्मलाभपरिणामनिरोधैर्  $ भूतसङ्घ इव न त्वम् उपेतः  &  
तेन सर्वभुवनातिग लोके  % नो७पमानम् असि ना७प्य् उपेमयः  ॥ भ्किर्_१८।३४ ॥  
  
त्वम् अन्तकः स्थावरजङ्गमानां  $ त्वया जगत् प्राणिति देव विश्वम्  &  
त्वं योगिनां हेतुफले रुणत्सि  % त्वं कारणं कारणकारणानाम्  ॥ भ्किर्_१८।३५ ॥  
  
रक्षोभिः सुरमनुजैर् दितेः सुतैर् वा  $ यल् लोकेष्व् अविकलम् आप्तम् आधिपत्यम्  &  
पाविन्याः शरणगतार्तिहारिणे तन्  % माहात्म्यं भव भवते नमस्क्रियायाः  ॥ भ्किर्_१८।३६ ॥  
  
तरसा भुवनानि यो बिभर्ति  $ ध्वनति ब्रह्म यतः परं पवित्रम्  &  
परितो दुरितानि यः पुनीते  % शिव तस्मै पवनातने नमस् ते  ॥ भ्किर्_१८।३७ ॥  
  
भवतः स्मरतां सदासने  $ जयिनि ब्रह्ममये निषेदुषाम्  &  
दहते भवबीजसन्ततिं  % शिखिने ऽनेकशिखाय ते नमः  ॥ भ्किर्_१८।३८ ॥  
  
आबाधामरणभयार्चिषा चिराय  $ प्लुष्टेभ्यो भव महता भवानलेन  &  
निर्वाणं समुपगमेन यच्छते ते  % बीजानां प्रभव नमो ऽस्तु जीवनाय  ॥ भ्किर्_१८।३९ ॥  
  
यः सर्वेषाम् आवरीता वरीयान्  $ सर्वैर् भावैर् ना८वृतो ऽनादिनिष्ठः  &  
मार्गातीताये७न्द्रियाणां नमस् ते  % ऽविज्ञेयाय व्योमरूपाय तस्मै  ॥ भ्किर्_१८।४० ॥  
  
अणीयसे विश्वविधारिणे नमो  $ नमो ऽन्तिकस्थाय नमो दवीयसे  &  
अतीत्य वाचां मनसां च गोचरं  % स्थिताय ते तत्पतये नमो नमः  ॥ भ्किर्_१८।४१ ॥  
  
असंविदानस्य ममे८श संविदां  $ तितिक्षितुं दुश्चरितं त्वम् अर्हसि  &  
विरोध्य मोहात् पुनर् अभ्युपेयुषां  % गतिर् भवान् एव दुरात्मना९पि  ॥ भ्किर्_१८।४२ ॥  
  
आस्तिक्यशुद्धम् अवतः प्रियधर्म धर्मं  $ धर्मात्मजस्य विहितागसि शत्रुवर्गे  &  
सम्प्राप्नुयां विजयम् ईश यया समृद्ध्या  % तां भूतनाथ विभुतां वितरा८हवेषु  ॥ भ्किर्_१८।४३ ॥  
  
इति निगदितवन्तं सूनुम् उच्चैर् मघोनः  $ प्रणतशिरसम् ईशः सादरं सान्त्वयित्वा  &  
ज्वलदनलपरीतं रौद्रम् अस्त्रं दधानं  % धनुरुपपदम् अस्मै वेदम् अभ्यादिदेश  ॥ भ्किर्_१८।४४ ॥  
  
स पिङ्गाक्षः श्रीमान् भुवनमहनीयेन महसा  $ तनुं भीमां बिभ्रत् त्रिगुणपरिवारप्रहरणः  &  
परीत्ये८शानं त्रिः स्तुतिभिर् उपगीतः सुरगणैः  % सुतं पाण्डोर् वीरं जलदम् इव भास्वान् अभिययौ  ॥ भ्किर्_१८।४५ ॥  
  
अथ शशधरमौलेर् अभ्यनुज्ञाम् अवाप्य  $ त्रिदशपतिपुरोगाः पूर्णकामाय तस्मै  &  
अवितथफलम् आशिर्वादम् आरोपयन्तो  % विजयि विविधम् अस्त्रं लोकपाला वितेरुः  ॥ भ्किर्_१८।४६ ॥  
  
असंहार्योत्साहं जयिनम् उदयं प्राप्य तरसा  $ धुरं गुर्वीं वोढुं स्थितम् अनवसादाय जगतः  &  
स्वधाम्ना लोकानां तम् उपरि कृतस्थानम् अमरास्  % तपोलक्ष्म्या दीप्तं दिनकृतम् इवो७च्चैर् उपजगुः  ॥ भ्किर्_१८।४७ ॥  
  
व्रज जय रिपुलोकं पादपद्मानतः सन्  $ गदित इति शिवेन श्लाघितो देवसङ्घैः  &  
निजगृहम् अथ गत्वा सादरं पाण्डुपुत्रो  % धृतगुरुजयलक्ष्मीर् धर्मसूनुं ननाम  ॥ भ्किर्_१८।४८ ॥  
  
  
  
  
