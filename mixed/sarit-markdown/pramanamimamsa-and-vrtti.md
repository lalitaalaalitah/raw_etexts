कलिकालसर्वज्ञश्रीहेमचन्द्राचार्यविरचिता

॥ प्रमाणमीमांसा ॥

स्वोपज्ञवृत्तिसहिता

# प्रथमाद्याय

 प्रथमाह्निक

अनन्तदर्शन+++(तत्त्वश्रद्धानं सामान्यज्ञानं वा दर्शनम् ।)+++ज्ञानवीर्यानन्दमयात्मने ।  
नमोऽर्हते कृपाकॢप्त+++(॰रचित॰ ।)+++धर्मतीर्थाय तायिने ॥ १ ॥  


बोधि+++(प्रेत्य जिनधर्मप्राप्तिर्बोधिस्तस्य बीजं सम्यक्त्वम् ।)+++बीजमुपस्कर्तुं तत्त्वाभ्यासेन धीमताम् ।  
जैनसिद्धान्तसूत्राणां स्वेषां वृत्तिर्विधीयते ॥ २ ॥  


ननु यदि भवदीयानीमानि जैनसिद्धान्तसूत्राणि तर्हि भवतः पूर्वं कानि किमीया+++(कस्य सत्कानि ?)+++नि वा तान्यासन्निति ? अत्यल्पमिदमन्वयुङ्क्थाः । पाणिनि-पिङ्गल-कणादा-ऽक्षपादादिभ्योऽपि पूर्वं कानि किमीयानि वा व्याकरणादिसूत्राणीत्येतदपि पर्यनुयुङ्क्ष्व ! अनादय एवैता विद्याः सङ्क्षेपविस्तरविवक्षया नवनवीभवन्ति तत्तत्कर्तृकाश्चोच्यन्ते । किं नाश्रौषीः न कदाचिदनीदृशं जगत् इति ? यदि वा प्रेक्षस्व वाचकमुख्यविरचितानि सकलशास्त्रचूडामणिभूतानि तत्त्वार्थसूत्राणीति ।

यद्येवम्--अकलङ्क-धर्मकीर्त्त्यादिवत् प्रकरणमेव किं नारभ्यते, किमनया सूत्रकारत्वाहोपु+++(वृथाभिनिवेशेन ।)+++रुषिकया ? मैवं वोचः; भिन्नरुचिर्ह्ययं जनः ततो नास्य स्वेच्छाप्रतिबन्धे लौकिकं राजकीयं वा शासनमस्तीति यत्किञ्चिदेतत् ।

तत्र वर्णसमूहात्मकैः पदैः, पदसमूहात्मकैः सूत्रैः, सूत्रसमूहात्मकैः प्रकरणैः, प्रकरणसमूहात्मकैः आह्निकैः, आह्निकसमूहात्मकैः पञ्चभिरध्यायैः शास्त्रमेतदरचयदाचार्यः । तस्य च प्रेक्षावत्प्रवृत्त्यङ्गमभिधेयमभिधातुमिदमादिसूत्रम्--

अथ प्रमाणमीमांसा ॥ १ ॥

अथ-इत्यस्य अधिकारार्थत्वाच्छास्त्रेणाधिक्रियमाणस्य प्रस्तूयमानस्य प्रमाणस्याभिधानात् सकलशास्त्रतात्पर्यव्याख्यानेन+++(--॰व्याख्याने प्रेक्षा॰- \[ता॰\]  ।)+++ प्रेक्षावन्तो बोधिताः प्रवर्तिताश्च भवन्ति । आनन्तर्यार्थो वा अथ-शब्दः, शब्द-काव्य-छन्दोनुशासनेभ्योऽनन्तरं प्रमाणं मीमांस्यत  इत्यर्थः । अनेन शब्दानुशासनादिभिर+++(अस्य--शास्त्रस्य ।)+++स्यैककर्तृकत्वमाह । अधिकारार्थस्य च अथ-शब्दस्यान्यार्थनीयमानकुसुमदामजलकुम्भादेर्दर्शनमिव श्रवणं मङ्गलायापि कल्पत इति । मङ्गले च सति परिपन्थिविघ्नविघातात् अक्षेपेण शास्त्रसिद्धिः, आयुष्म+++(आयुष्मन्तः श्रोतारोऽस्मिन् ।)+++च्छ्रोतृकता च भवति । परमेष्ठिनमस्कारादि+++(आदेः स्तुति-नामसङ्कीर्त्तने ।)+++कं तु मङ्गलं कृतमपि न निवेशितं लाघवार्थिना+++(-॰र्थिना शास्त्रका॰ \[डे॰\]   \[मु॰\]  ।)+++ सूत्रकारेणेति ।

प्रकर्षेण संशया+++(आदिग्रहणात् विपर्ययानध्यवसायौ ।)+++दिव्यवच्छेदेन मीयते परिच्छिद्यते वस्तुतत्त्वं येन तत् प्रमाणं प्रमायां साधकतमम्, तस्य मीमांसा--उद्देशादिरूपेण पर्यालोचनम् । त्रयी हि शास्त्रस्य प्रवृत्तिः--उद्देशो लक्षणं परीक्षा च । तत्र नामधेयमात्रकीर्त्तनमुद्देशः, यथा इदमेव सूत्रम् । उद्दिष्टस्यासाधारणधर्म्मवचनं लक्षणम् । तद् द्वेधा सामान्यलक्षणं विशेषलक्षणं च । सामान्यलक्षणमनन्तरमेव सूत्रम् । विशेषलक्षणम् **विशदः प्रत्यक्षम्**  \[१। १। १३\]  इति । वि+++(सङ्ख्याद्वारेण भेदकथनं विभागः, यथा **प्रमाणं द्वेधा ।प्रत्यक्षं परोक्षं च ।**  \[१। १। ९-१०\]  ।)+++भागस्तु+++(-॰स्तु लक्ष॰- \[ता॰\]  ।)+++ विशेषलक्षणस्यैवा+++(अङ्गम्-अवयवः कारणमिति यावत् ।)+++ङ्गमिति न पृथगुच्यते । लक्षितस्य इदमित्थं भवति नेत्थम् इति न्यायतः परीक्षणं परीक्षा, यथा तृतीयं+++(-॰तीयसू॰- \[डे॰\]  ।)+++ सूत्रम् ।

पूजितविचारवचनश्च मीमांसा-शब्दः । तेन न प्रमाणमात्रस्यैव विचारोऽत्राधिकृतः, किन्तु तदेकदेशभूतानां दुर्नयनिराकरणद्वारेण परिशोधितमार्गाणां+++(परिशोधितः प्रमाणानां मार्गोऽनेकान्तात्मकं वस्तु यैः ।)+++ नयानामपि-**प्रमाणनयैरधिगमः+++(अधिगमाय शास्त्रस्य प्रवृत्तिर्न वाक्कलहाय ।)+++**  \[तत्त्वा॰ १। ६।\]  इति हि वाचकमुख्यः, सकलपुरुषार्थेषु मूर्द्धाभिषिक्तस्य सोपाय+++(ज्ञानदर्शनचारित्ररूपोपायसहितस्य ।)+++स्य सप्रतिप+++(प्रतिपक्षः संसारः ।)+++क्षस्य मोक्षस्य च । एवं हि पूजितो विचारो भवति । प्रमाणमात्रविचारस्तु प्रतिपक्षनिराकरणपर्यवसायी वाक्कलहमात्रं स्यात् । तद्विवक्षायां तु **अथ प्रमाणपरीक्षा**  \[प्रमाणपरी॰ पृ॰ १\]  इ+++(यथा अकलङ्केन ? इयं टिप्पणकारस्य भ्रान्तिः मूलादायाता भाति । वस्तुतः प्रमाणपरीक्षा न अकलङ्ककृता किन्तु विद्यानन्दकृता - \[सम्पा॰\]  ।)+++त्येव क्रियेत । तत् स्थितमेतत्--प्रमाणनयपरिशोधितप्रमेयमा+++(अनेकान्तात्मकवस्तुरूपो मार्गो यस्य मोक्षस्य ।)+++र्गं सोपायं सप्रतिपक्षं मोक्षं विवक्षितुं मीमांसाग्रहणमकार्याचार्येणेति ॥ १ ॥

तत्र प्रमाणसामान्यलक्षणमाह--

सम्यगर्थनिर्णयः प्रमाणम् ॥ २ ॥

प्रमाणम्-इति लक्ष्यनिर्द्देशः, शेषं लक्षणम्, प्रसिद्धानुवादेन ह्यप्रसिद्धस्य विधानं लक्षणार्थः । तत्र यत्तदविवादेन प्रमाणमिति धर्म्मि प्रसिद्धं तस्य सम्यगर्थनिर्णयात्मकत्वं धर्मो विधीयते । अत्र प्रमाणत्वादिति हेतुः । न च धर्म्मिणो हेतुत्वमनुपपन्नम्; भवति हि विशेषे+++(व्यक्तिरूपे धर्मिणि, तद्यथा विवादाध्यासितं घटप्रत्यक्षं सम्यगर्थनिर्णयात्मकम्, प्रत्यक्षत्वादिति ।)+++ धर्म्मिणि तत्सामान्यं हेतुः, यथा अयं धूमः साग्निः, धूमत्वात्, पूर्वोपलब्धधूमवत् । न च दृष्टान्तमन्तरेण न गमकत्वम्; अन्तर्व्याप्त्यैव साध्यसिद्धेः, सात्मकं जीवच्छरीरम्, प्राणादिमत्त्वात् इत्यादिवदिति दर्शयिष्य+++(**न दृष्टान्तोऽनुमानाङ्गम्** \[१। २। १८\]  इति सूत्रे ।)+++ते ।

तत्र निर्णयः संशयाऽनध्यवसायाविक+++(प्रथमाक्षसन्निपातेन यत् ज्ञानम् । यद्यप्यनध्यवसाय एव निर्विकल्पकं तथाप्याहत्य सौगतमतनिराकरणायाविकल्पकत्वेनेति पदम् ।)+++ल्पक+++(--॰ल्पत्व॰-- \[डे॰\]  ।)+++त्वरहितं ज्ञानम् । ततो निर्णय-पदेनाज्ञानरूपस्येन्द्रियसन्निकर्षादेः+++(आदिपदात् ज्ञातृव्यापारः ।)+++, ज्ञानरूपस्यापि संशयादेः प्रमाणत्वनिषेधः ।

अर्यतेऽर्थ्यते वा अर्थो हेयोपादेयोपेक्षणीयलक्षणः, हेयस्य हातुम्, उपादेयस्योपादातुम्, उपेक्षणीयस्योपेक्षितुम् अर्थ्यमानत्वात् । न चानुपादेयत्वादुपेक्षणीयो हेय एवान्तर्भवति; अहेयत्वादुपादेय एवान्तर्भावप्रसक्तेः । उपेक्षणीय एव च मूर्द्धाभिषिक्तोऽर्थः, योगिभिस्तस्यैवा+++(अर्थ्यमानत्वात् ।)+++र्यमाणत्वात् । अस्मदादीनामपि हेयोपादेयाभ्यां भूयानेवोपेक्षणीयोऽर्थः; तन्नायमुपेक्षि+++(**शकधृष ॥।** \[हैमश॰ ५। ४। ९०\]  इति तुम् ।)+++तुं क्षमः+++(योग्यः ।)+++ । अर्थस्य निर्णय इति कर्मणि षष्ठी, निर्णीयमानत्वेन व्याप्यत्वादर्थस्य । अर्थग्रहणं च स्वनिर्णयव्यवच्छेदार्थं तस्य सतोऽप्यलक्षणत्वादिति वक्ष्यामः ।

सम्यग्-इत्यविपरीतार्थमव्ययं समञ्चतेर्वा रूपम् । तच्च+++(तत्तु निर्ण॰-- \[ता॰\]  ।)+++ निर्णयस्य विशेषणम्, तस्यैव सम्यक्त्वाऽसम्यक्त्वयोगेन विशेष्टुमुचितत्वात्; अर्थस्तु+++(जडत्वात् ।)+++ स्वतो न सम्यग् नाप्यसम्यगिति सम्भव+++(सम्भवे व्यभिचारे च विशेषणमर्थवद् भवति ।)+++व्यभिचारयोरभावान्न विशेषणीयः । तेन सम्यग् योऽर्थनिर्णय इति विशेषणाद्विपर्ययनिरासः । ततोऽतिव्याप्त्यव्याप्त्यसम्भवदोषविकलमिदं प्रमाणसामान्यलक्षणम् ॥ २ ॥

ननु अर्थनिर्णयवत् स्वनिर्णयोऽपि वृद्धैः प्रमाणलक्षणत्वेनोक्तः-**प्रमाणं स्वपराभासि**  \[न्यायाव॰ १\]  इति, **स्वार्थव्यवसा+++(निश्चयात्मकम् ।)+++यात्मकं ज्ञानं प्रमाणम्**  \[तत्त्वार्थश्लोकवा॰ १। १०। ७७\]  इति च । न चासा+++(स्वनिर्णयः ।)+++वसन्, घटमहं जानामि इत्यादौ कर्तृकर्मवत् ज्ञप्तेरप्यवभासमानत्वात् । न च अप्रत्यक्षोपलम्भ+++(पुरुषस्य ।)+++स्यार्थदृष्टिः प्रसिद्ध्यति । न च ज्ञानान्तरात् तदु+++(स्वनिर्णयोपलम्भ॰ ।)+++पलम्भसम्भावनम्, तस्याप्यनुपलब्धस्य प्रस्तुतोपलम्भप्रत्यक्षीकाराभावात् । उपलम्भान्तरसम्भावने चानवस्था । अर्थोपलम्भात् तस्योपलम्भे अन्योन्याश्रयदोषः । एतेन+++(अनवस्थादोषेण ।)+++ अर्थस्य+++(अर्थोऽस्यास्तीत्येवंरूपो व्यवहारः ।)+++ सम्भवो नोपपद्येत न+++(न चेतत् ज्ञा॰-- \[डे॰\]  ।)+++ चेत् ज्ञानं स्यात् इत्यर्थापत्त्यापि तदु+++(अर्थोपलम्भोपलम्भः ।)+++पलम्भः प्रत्युक्तः; तस्या अपि ज्ञापकत्वेनाज्ञाताया ज्ञापकत्वायोगात् । अर्थापत्त्यन्तरात् त+++(अर्थापत्तिज्ञाने ।)+++ज्ज्ञाने अनव+++(अर्थापत्त्यन्तरस्यापि ज्ञानार्थं पुनरप्यर्थापत्त्यन्तरं कल्पल्प्यमित्यनवस्था ।)+++स्थेतरेतराश्र+++(यदा त्वर्थाप्रत्यन्तरस्य प्रस्तुतार्थापत्तेः ज्ञानं तदेतरेतराश्रयः ।)+++यदोषापत्तेस्तदवस्थः परिभवः । तस्मादर्थोन्मुखतयेव स्वोन्मुखतयापि ज्ञानस्य प्रतिभासात् स्वनिर्णयात्मकत्वमप्यस्ति । ननु अनुभूतेरनुभाव्यत्वे घटादिव+++(कर्मत्वात् ।)+++दननुभूतित्वप्रसङ्गः; मैवं वोचः; ज्ञातुर्ज्ञातृत्वेनेव अनुभूतेरनुभूतित्वेनैवानुभवात् । न चानुभूतेरनुभाव्यत्वं दोषः; अर्थापेक्षयानुभूतित्वात्, स्वापेक्षयाऽनुभाव्यत्वात्, स्वपितृपुत्रापेक्षयैकस्य पुत्रत्वपितृत्ववत् विरोधाभावात् । न च स्वात्मनि क्रियाविरोधः; अनुभवसिद्धेऽर्थे विरोधासिद्धेः । अनुमानाच्च स्वसंवेदनसिद्धिः; तथाहि--ज्ञानं प्रकाशमानमेवार्थं प्रकाशयति, प्रकाशकत्वात्, प्रदीपवत् ।  संवेदनस्य प्रकाश्यत्वात् प्रकाशकत्वमसिद्धमिति+++(--॰मिति न अज्ञा॰-- \[ता॰\]  ।)+++ चेत्; न; अज्ञाननिरासा+++(आदेः संशयादिनिरासः ।)+++दिद्वारेण प्रकाशकत्वोपपत्तेः । न च नेत्रादिभिरनैकान्तिकता; तेषां भावेन्द्रियरूपाणामेव प्रकाशकत्वात् । भावेन्द्रियाणां च स्वसंवेदनरूपतैवेति न व्यभिचारः । तथा, संवित् स्वप्रकाशा, अर्थप्रतीतित्वात्, यः स्वप्रकाशो न भवति नासावर्थप्रतीतिः यथा घटः । तथा, यत् ज्ञानं तत् आत्मबोधं प्रत्यनपेक्षितप+++(ज्ञानान्तरानपेक्षितव्यापारम् ।)+++रव्यापारम्, यथा गोचरा+++(घटविषयम् ।)+++न्तरग्राहिज्ञाना+++(--॰ज्ञानप्रा॰-- \[डे॰\]  ।)+++त् प्राग्भावि गोचरान्तरग्राहिज्ञानप्रबन्धस्यान्त्यज्ञानम्, ज्ञानं च विवादाध्यासितं रूपादिज्ञानमिति । संवित्+++(केवलान्वय्यनुमानम् ।)+++ स्वप्रकाशे स्वा+++(ज्ञानान्तरम् ।)+++वान्तरजातीयं नापेक्षते, वस्तुत्वात्, घटवत् । संवित् परप्रकाश्या, वस्तुत्वात्, घटवदिति चेत्; न; अस्याप्रयोजकत्वात्, न खलु घटस्य वस्तुत्वात् परप्रकाश्यता अपि तु बुद्धिव्यतिरिक्तत्वात् । तस्मात् स्वनिर्णयोऽपि प्रमाणलक्षणमस्त्वित्याशङ्क्याह--

स्वनिर्णयः सन्नप्यलक्षणम्, अप्रमाणेऽपि भावात् ॥ ३ ॥

सन्नपि--इति परोक्तमनुमोदते । अयमर्थः--न हि अस्ति इत्येव सर्वं लक्षण+++(लक्षणं वाच्यं-- \[डे॰\]  ।)+++त्वेन वाच्यं किन्तु यो धर्मो विपक्षाद्व्यावर्त्तते । स्वनिर्णयस्तु अप्रमाणेऽपि संशयादौ वर्त्तते; नहि काचित् ज्ञानमात्रा सास्ति या न स्वसंविदिता नाम । ततो न स्वनिर्णयो लक्षणमुक्तोऽस्माभिः, वृद्धैस्तु परीक्षार्थमुपक्षिप्त इत्यदोषः ॥ ३ ॥

ननु च परिच्छिन्नमर्थं परिच्छिन्दता प्रमाणेन पिष्टं पिष्टं स्यात् । तथा च गृहीतग्राहिणां धारावाहिज्ञा+++(--॰वाहिकज्ञाना॰- \[डे॰\]  ।)+++नानामपि प्रामाण्यप्रसङ्गः । ततोऽपूर्वार्थनिर्णय इत्यस्तु लक्षणम्, यथाहुः--**स्वा+++(स्वस्य अपूर्वार्थस्य च ।)+++पूर्वार्थव्यवसायात्मकं ज्ञानं प्रमाणम्**  \[परीक्षामु॰ १। १\]  इति, **त+++(तथापू॰-- \[डे॰\]  । त्तवेति प्रत्यं॥।भट्टः ? ।)+++त्रापूर्वार्थविज्ञानम्** इति+++(प्राभाकराः ।)+++ च । तत्राह--

ग्रहीष्यमाणग्राहिण इव गृहीतग्राहिणोऽपि नाप्रामाण्यम् ॥ ४ ॥

अयमर्थः--द्रव्यापेक्षया वा गृहीतग्राहित्वं विप्रतिषिध्येत पर्यायापेक्षया वा ? तत्र पर्यायापेक्षया धारावाहिज्ञा+++(--॰हिकज्ञा॰-- \[डे॰\]  ।)+++नानामपि गृहीतग्राहित्वं न सम्भवति, क्षणिकत्वात् पर्यायाणाम्; तत्कथं त+++(गृहीतार्थग्राहिज्ञाननिरासायेत्यर्थः ।)+++न्निवृत्त्यर्थं विशेषणमुपादीयेत+++(दीयते-- \[डे॰\]  ।)+++ ? अथ द्रव्यापेक्षया; तदप्ययुक्तम्; द्रव्यस्य नित्यत्वादेकत्वेन गृहीतग्रहीष्यमाणावस्थयोर्न भेदः । ततश्च कं विशेषमाश्रित्य ग्रहीष्यमाणग्राहिणः प्रामाण्यम्, न गृहीतग्राहिणः ? अपि च अवग्रहेहादीनां गृहीतग्राहित्वेऽपि प्रामाण्यमिष्यत एव । न चैषां भिन्नविषयत्वम्; एवं ह्यवगृहीतस्य अनीहनात्, ईहितस्य अनिश्चयादसमञ्जसमापद्येत । न च पर्यायापेक्षया अनधिगतविशेषावसायादपूर्वार्थत्वं वाच्यम्; एवं हि न कस्यचिद् गृहीतग्राहित्वमित्युक्तप्रायम् ।

स्मृतेश्च प्रमाणत्वेनाभ्युपगताया गृहीतग्राहित्वमेव सत+++(स्वरूपम् ।)+++त्त्वम् । यैरपि स्मृतेरप्रामाण्यमिष्टं तैरप्यर्थादनुत्पाद एव हेतुत्वेनोक्तो न गृहीतग्राहित्वम्, यदाह-
न स्मृतेरप्रमाणत्वं गृहीतग्राहिताकृतम् ।  
अपि त्वनर्थजन्यत्वं तदप्रामाण्यकारणम्  \[न्यायम॰ पृ॰ २३\]   

 इति ॥ ४ ॥

अथ प्रमाणलक्षणप्रतिक्षिप्तानां संशयानध्यवसायविपर्ययाणां लक्षणमाह--

अनुभयत्रोभ+++(उभयेत्युपलक्षणम् आव्यादिकोटिसंस्पर्शेऽपि संशयस्य सद्भावात् ।)+++यकोटिस्प+++(--॰टिसंस्प॰-- \[डे॰\]  ।)+++र्शी प्रत्ययः संशयः ॥ ५ ॥

अनुभयस्वभावे वस्तुनि उभयान्तपरिमर्शनशीलं ज्ञानं सर्वात्मना शेत इवात्मा यस्मिन् सति स संशयः, यथा अन्धकारे दूरादूर्द्ध्वाकारवस्तूपलम्भात् साधकबाधकप्रमाणाभावे सति स्थाणुर्वा पुरुषो वा इति प्रत्ययः । अनुभयत्रग्रहणमुभयरूपे वस्तुन्युभयकोटिसंस्पर्शेऽपि संशयत्वनिराकरणार्थम्, यथा अस्ति च नास्ति च घटः, नित्यश्चानित्यश्चात्मा इत्यादि ॥ ५ ॥

विशेषानुल्लेख्यनध्यवसायः ॥ ६ ॥

दूरान्धकारादिवशादसाधारणधर्मावमर्शरहितः प्रत्ययः अनिश्चयात्मकत्वात् अनध्यवसायः, यथा किमेतत् इति । यदप्यविकल्पकं प्रथमक्षणभावि परेषां प्रत्यक्षप्रमाणत्वेनाभिमतं तदप्यनध्यवसाय एव, विशेषोल्लेखस्य तत्राप्यभावादिति ॥ ६ ॥

अतस्मिंस्तदेवेति विपर्ययः ॥ ७ ॥

यत् ज्ञाने प्रतिभासते तद्रूपरहिते वस्तुनि तदेव इति प्रत्ययो विपर्यासरूपत्वाद्विपर्ययः, यथा धातुवैषम्यान्मधुरादिषु+++(--॰दिद्रव्ये॰-- \[डे॰\]  ।)+++ द्रव्येषु तिक्तादिप्रत्ययः, तिमिरादिदोषात् एकस्मिन्नपि चन्द्रे द्विचन्द्रादिप्रत्ययः, नौयानात् अगच्छत्स्वपि वृक्षेषु गच्छत्प्रत्ययः, आशुभ्रमणात् अलाता+++(उल्मुकादौ ।)+++दावचक्रेऽपि चक्रप्रत्यय इति । अवसितं प्रमाणलक्षणम् ॥ ७ ॥

ननु अस्तूक्तलक्षणं प्रमाणम्; तत्प्रामाण्यं तु स्वतः, परतो वा निश्चीयेत ? न तावत् स्वतः; त+++(प्रमाणम् । तद्धि संवि॰-- \[डे॰\]  ।)+++द्धि श्वस्वसंविदितत्वात् ज्ञानमित्येव गृह्णीयात्, न पुनः सम्यक्त्वलक्षणं प्रामाण्यम्, ज्ञानत्वमात्रं तु प्रमाणाभाससाधारणम् । अपि च स्वतः प्रामाण्ये सर्वेषामविप्रतिपत्तिप्रसङ्गः । नापि परतः; परं हि त+++(तस्य प्रथमज्ञानस्य गोचरो विषयो जलादिः, स गोचरो यस्य द्वितीयज्ञानस्य ।)+++द्गोचरगोचरं वा ज्ञानम् अभ्युपेयेत, अर्थक्रियानिर्भासं वा, त+++(तस्य ज्ञानस्य गोचरोऽग्न्यादिस्तदविनाभूतो धूमादिः ।)+++द्गोचरनान्तरीयकार्थदर्शनं वा ? तच्च सर्वं स्वतोऽनवधृतप्रामाण्यमव्यवस्थितं सत् कथं पूर्वं प्रवर्तकं ज्ञा+++(पूर्वप्रवर्तकज्ञानं-- \[डे॰\]  ।)+++नं व्यवस्थापयेत् ? स्वतो वाऽस्य प्रामाण्ये कोऽपराधः प्रवर्तकज्ञानस्य येन तस्यापि तन्न+++(तत्--स्वतः प्रामाण्यम् ।)+++ स्यात् ? न च प्रामाण्यं ज्ञायते स्वत इत्युक्तमेव, परतस्त्वनवस्थेत्याशङ्क्याह--

प्रामाण्यनिश्चयः स्वतः परतो वा ॥ ८ ॥

प्रामाण्यनिश्चयः क्वचित् स्वतः यथाऽभ्यासदशापन्ने स्वकरतलादिज्ञाने, स्नानपानावगाहनोदन्योपशमादावर्थक्रियानिर्भासे वा प्रत्यक्षज्ञाने; नहि तत्र परीक्षाकाङ्क्षास्ति प्रेक्षावताम्, तथाहि--जलज्ञानम्, ततो दाहपिपासार्त्तस्य तत्र प्रवृत्तिः, ततस्तत्प्राप्तिः, ततः स्नानपानादीनि, ततो दाहोदन्योपशम इत्येतावतैव भवति कृती प्रमाता; न पुनर्दाहोदन्योपशमज्ञानमपि परीक्षते इत्यस्य स्वतः प्रामाण्यम् । अनुमाने तु सर्वस्मिन्नपि सर्वथा निरस्तसमस्तव्यभिचाराशङ्के स्वत एव प्रामाण्यम्, अव्यभिचारिलिङ्गसमुत्थत्वात्; न लिङ्गा+++(लिङ्गग्रहणपरिणामि ।)+++कारं ज्ञानं लिङ्गं विना, न च लिङ्गं लिङ्गिनं विनेति ।

क्वचित् परतः प्रामाण्यनिश्चयः, यथा अनभ्यासदशापन्ने प्रत्यक्षे । नहि तत् अर्थेन गृहीताव्यभिचारमिति तदेक+++(तदेकदेशविष॰-- \[डे॰\]  ।)+++विषयात् संवादकात् ज्ञानान्तराद्वा, अर्थक्रियानिर्भासाद्वा, नान्तरीयार्थदर्शनाद्वा तस्य प्रामाण्यं निश्चीयते । तेषां+++(तदेकविषयसंवादकज्ञानान्तरादीनाम् ।)+++ च स्वतः प्रामाण्यनिश्चयान्नानवस्थादिदौस्थ्यावकाशः ।

शाब्दे तु प्रमाणे दृष्टार्थेऽर्थाव्यभिचारस्य दुर्ज्ञानत्वात् संवादाद्यधीनः परतः प्रामाण्यनिश्चयः; अदृष्टार्थे तु दृष्टार्थग्रहोपराग-नष्ट-मुष्ट्यादिप्रतिपादका+++(वाक्यानाम् ।)+++नां संवादेन प्रामाण्यं निश्चित्य संवादमन्तरेणाप्याप्तोक्तत्वेनैव प्रामाण्यनिश्चय इति सर्वमुपपन्नम् ।

**अर्थोपलब्धिहेतुः प्रमाणम्** इति नैयायिकाः । तत्रार्थोपलब्धौ हेतुत्वं यदि निमित्तत्वमात्रम्; तदा तत् सर्वकारकसाधारणमिति कर्तृकर्मादेरपि प्रमाणत्वप्रसङ्गः । अथ कर्तृकर्मादिविलक्षणं करणं हेतुशब्देन विवक्षितम्; तर्हि तत् ज्ञानमेव युक्तं नेन्द्रियसन्निकर्षादि, यस्मिन् हि सत्यर्थ उपलब्धो भवति स+++(स-ज्ञानलक्षणोऽर्थः ।)+++ त+++(तस्योपलब्धत्वकारणम् ।)+++त्करणम् । न च इन्द्रियसन्निकर्षसामग्र्यादौ सत्यपि ज्ञानाभावे स+++(अर्थोपलम्भः ।)+++ भवति, साधकतमं हि करणमव्यवहितफलं च तदिष्यते, व्यवहितफलस्यापि करणत्वे दधिभोजनादेरपि तथाप्रसङ्गः । तन्न ज्ञानादन्यत्र प्रमाणत्वम्, अन्यत्रोपचारात् ।

**सम्यगनुभवसाधनं प्रमाणम्** \[न्यायसा॰ पृ॰ १\]  इत्यत्रापि साधनग्रहणात् कर्तृकर्मनिरासेन करणस्य प्रमाणत्वं सिध्यति, तथाप्यव्यवहितफलत्वेन साधकतमत्वं ज्ञानस्यैवेति तदेव प्रमाणत्वेनैष्टव्यम् ।

**प्रमाणमविसंवादि ज्ञानम्** \[प्रमाणवा॰ २। १\]  इति सौगताः । तत्रापि यद्यविकल्पकं ज्ञानम्; तदा न तद् व्यवहारजननसमर्थम् । सांव्यव+++(सङ्गतो व्यवहारः प्रयोजनमस्येति ।)+++हारिकस्य चैतत् प्रमाणस्य लक्षणमिति च भवन्तः, तत्कथं तस्य+++(अविकल्पकस्य ।)+++ प्रामाण्यम् ? उत्तरकालभाविनो व्यवहारजननसमर्थाद्विकल्पात् तस्य प्रामाण्ये याचितकमण्डनन्यायः, वरं च व्यवहारहेतोर्विकल्पस्यैव  प्रामाण्यमभ्युपगन्तुम्; एवं हि परम्परापरिश्रमः परिहृतो भवति । विकल्पस्य चाप्रामाण्ये कथं तन्निमित्तो व्यवहारोऽविसंवादी ? दृ+++(**दृश्यविकल्प्यावर्थावेकीकृत्य**-- \[तत्त्वोप॰ लि॰ पृ॰ १११\] ;  \[बृहतीप॰ १। १। ५-पृ॰ ५३\] -- \[सम्पा॰\]  ।)+++ष्टश्यविकल्पल्प्ययोरर्थयोरेकीकरणेन तैमिरिकज्ञानवत् संवादाभ्युपगमे चोपचरितं संवादित्वं स्यात् । तस्मादनुपचरितमविसंवादित्वं प्रमाणस्य लक्षणमिच्छता निर्णयः प्रमाणमेष्टव्य इति ॥ ८ ॥

प्रमाणसामान्यलक्षणमुक्त्वा परीक्ष्य च विशेषलक्षणं वक्तुकामो विभागमन्तरेण तद्वचनस्याशक्यत्वात् विभागप्रतिपादनार्थमाह--

प्रमाणं द्विधा ॥ ९ ॥

सामान्यलक्षणसूत्रे प्रमाणग्रहणं परीक्षयान्तरितमिति न तदा+++(तत्शब्देन ।)+++ परामृष्टं किन्तु साक्षादेवोक्तं प्रमाणम्-इति । द्विधा द्विप्रकारमेव, विभागस्यावधारणफलत्वात् । तेन प्रत्यक्षमेवैकं प्रमाणमिति चार्वाकाः, प्रत्यक्षानुमानागमाः प्रमाणमिति वैशेषिकाः, तान्येवेति साङ्ख्याः, सहोपमानेन चत्वारीति नैयायिकाः, सहार्थापत्त्या पञ्चेति प्राभाकराः, सहाऽभावेन षडिति भाट्टाः इति न्यूनाधिकप्रमाणवादिनः प्रतिक्षिप्ताः । तत्प्रतिक्षेपश्च वक्ष्यते ॥ ९ ॥

तर्हि प्रमाणद्वैविध्यं किं तथा यथाहुः सौगताः **प्रत्यक्षमनुमानं च**  \[प्रमाणस॰ १। २\] ,  \[न्यायबि॰ १। ३ ।\]  इति, उतान्यथा ? इत्याह--

प्रत्यक्षं+++(--॰क्षं च परो॰-- \[डे॰\]   \[मु॰\]   \[सं-मू॰\]  ।)+++ परोक्षं च ॥ १० ॥

अश्नुते अक्ष्णोति वा व्याप्नोति सकलद्रव्यक्षेत्रकालभावानिति अक्षो जीवः, अश्नुते विषय+++(विषयमिन्द्रि॰-- \[ता॰\]  ।)+++म् इति अक्षम्--इन्द्रियं च । प्रतिः प्रतिगतार्थः । अक्षं प्रतिगतं तदाश्रितम्, अक्षाणि चेन्द्रियाणि तानि प्रतिगतमिन्द्रियाण्याश्रित्योज्जिहीते यत् ज्ञानं तत् प्रत्यक्षं वक्ष्यमाणलक्षणम् । अक्षेभ्यः परतो वर्तत इति परेणेन्द्रियादिना चोक्ष्यत इति परोक्षं वक्ष्यमाणलक्षणमेव । चकारः स्वविषये द्वयोस्तुल्यबलत्वख्यापनार्थः । तेन यदाहुः-**सकलप्रमाणज्येष्ठं प्रत्यक्षम्** इति तदपास्तम् । प्रत्यक्ष+++(--॰क्षमितिपूर्व॰-- \[डे॰\]  ।)+++पूर्वकत्वादितरप्रमाणानां तस्य ज्येष्ठतेति चेत्; न; प्रत्यक्षस्यापि प्रमाणान्तरपूर्वकत्वोपलब्धेः, लिङ्गात् आप्तोपदेशाद्वा वह्न्यादिकमवगम्य प्रवृत्तस्य तद्विषयप्रत्यक्षोत्पत्तेः ॥ १० ॥

न प्रत्यक्षादन्यत्प्रमाणमिति लौकायतिकाः । तत्राह--

व्यवस्थान्यधीनिषेधानां सिद्धेः प्रत्यक्षेतरप्रमाणसिद्धिः ॥ ११ ॥

प्रमाणाप्रमाणविभागस्य, परबुद्धेः, अतीन्द्रियार्थनिषेधस्य च सिद्धिर्नानुमानादिप्रमाणं विना । चार्वाको हि काश्चिज्ज्ञानव्यक्तीः संवादित्वेनाव्यभिचारिणीरुपलभ्यान्याश्च विसंवादित्वेन व्यभिचारिणीः, पुनः कालान्तरे तादृशीतराणां ज्ञानव्यक्तीनामवश्यं  प्रमाणेतरते व्यवस्थापयेत् । न च सन्निहितार्थबलेनोत्पद्यमानं पूर्वापरपरामर्शशून्यं प्रत्यक्षं पूर्वापरकालभाविनीनां ज्ञानव्यक्तीनां प्रामाण्याप्रामाण्यव्यवस्थापकं निमित्तमुपलक्षयितुं क्षमते । न चायं स्वप्रतीतिगोचराणामपि ज्ञानव्यक्तीनां परं प्रति प्रामाण्यमप्रामाण्यं वा व्यवस्थापयितुं प्रभवति । तस्माद्यथादृष्टज्ञानव्यक्तिसाधर्म्यद्वारेणेदानीन्तनज्ञानव्यक्तीनां प्रामाण्याप्रामाण्यव्यवस्थापकं परप्रतिपादकं च परोक्षान्तर्गतमनुमानरूपं प्रमाणान्तरमुपासीत ।

अपि च अप्रतिपित्सितमर्थं प्रतिपादयन् नायं लौकिको न परीक्षकः इत्युन्मत्तवदुपेक्षणीयः स्यात् । न च प्रत्यक्षेण परचेतोवृत्तीनामधिगमोस्ति । चेष्टाविशेषदर्शनात्तदवगमे च परोक्षस्य प्रामाण्यमनिच्छतोऽप्यायातम् ।

परलोकादिनिषेधश्च न प्रत्यक्षमात्रेण शक्यः कर्तुम्, सन्निहितमात्रविषयत्वात्तस्य । परलोकादिकं चाप्रतिषिध्य नायं सुखमा+++(सुखेनास्ते॰-- \[डे॰\]  ।)+++स्ते प्रमाणान्तरं च नेच्छतीति डिम्भहेवाकः ।

किञ्च, प्रत्यक्षस्याप्यर्थाव्यभिचारादेव प्रामाण्यं तच्चार्थप्रतिबद्धलिङ्गशब्दद्वारा समुन्मज्जतः परोक्षस्याप्यर्थाव्यभिचारादेव किं नेष्यते ? व्यभिचारिणोपि परोक्षस्य दर्शनादप्रामाण्यमिति चेत्; प्रत्यक्षस्यापि तिमिरादिदोषादप्रमाणस्य दर्शनात् सर्वत्राप्रामाण्यप्रसङ्गः । प्रत्यक्षाभासं तदिति चेत्; इ+++(इत्यत्रा॰-- \[डे॰\]  ।)+++तरत्रापि तुल्यमेतदन्यत्र पक्षपातात् । धर्मकीर्त्तिरप्येतदाह--

प्रमाणेतरसामान्यस्थितेरन्यधियो गतेः ।  
प्रमाणान्तरसद्भावः प्रतिषेधाच्च कस्याचित् ॥ १ ॥  
अर्थस्यासम्भवे+++(--॰वे भावा॰-- \[डे॰\]  ।)+++ऽभावात् प्रत्यक्षेऽपि प्रमाणता ।  
प्रतिबद्धस्वभावस्य तद्धेतुत्वे समं द्वयम् ॥ २ ॥ इति ।  


यथोक्तसङ्ख्यायोगेऽपि च परोक्षार्थविषयमनुमानमेव सौगतैरुपगम्यते; तदयुक्तम्; शब्दादीनामपि प्रमाणत्वात् तेषां चानुमानेऽन्तर्भावयितुमशक्यत्वात् । एकेन तु सर्वसङ्ग्राहिणा प्रमाणेन प्रमाणान्तरसङ्ग्रहे नायं दोषः । तत्र यथा इन्द्रियजमानसात्मसंवेदनयोगिज्ञानानां प्रत्यक्षेण सङ्ग्रहस्तथा स्मृतिप्रत्यभिज्ञानोहानुमानागमानां परोक्षेण सङ्ग्रहो लक्षणस्याविशेषात् । स्मृत्यादीनां च विशेषलक्षणानि स्वस्थान एव वक्ष्यन्ते । एवं परोक्षस्योपमानस्य प्रत्यभिज्ञाने, अर्थापत्तेरनुमानेऽन्तर्भावोऽभिधास्यते ॥ ११ ॥

यत्तु प्रमाणमेव न भवति न तेनान्तर्भूतेन बहिर्भूतेन वा किञ्चित् प्रयोजनम्, यथा अभावः । कथमस्याप्रामाण्यम् ? निर्विषयत्वात् इति ब्रूमः । तदेव कथम् ? इति चेत्--

भावाभावात्मकत्वाद्वस्तुनो निर्विषयोऽभावः ॥ १२ ॥

नहि भावैकरूपं वस्त्वस्ति विश्वस्य वैश्वरूप्यप्रसङ्गात्, नाप्यभावैकरूपं नीरू  पत्वप्रसङ्गात्; किन्तु स्वरूपेण सत्त्वात् पररूपेण चासन्त्त्वात् भावाभावरूपं वस्तु तथैव प्रमाणानां प्रवृत्तेः । तथाहि--प्रत्यक्षं तावत् भूतलमेवेदं घटादि+++(घटादि न भव॰-- \[डे॰\]  ।)+++र्न भवतीत्यन्वयव्यतिरेकद्वारेण वस्तु परिच्छिन्दत् तदधिकं विषयमभावैकरूपं निराचष्ट इति कं विषयमाश्रित्याभावलक्षणं प्रमाणं स्यात् ? । एवं परोक्षाण्यपि प्रमाणानि भावाभावरूपवस्तुग्रहणप्रवणान्येव, अन्यथाऽसङ्कीर्णस्वस्वविषयग्रहणासिद्धेः, यदाह- 
अयमेवेति यो ह्येष भावे भवति निर्णयः ।  
नैष वस्त्वन्तराभावसंवित्त्यनुगमादृते ॥  \[श्लोकवा॰ अभाव॰ श्लो। १५।\]   

 इति ।

अथ भवतु भावाभावरूपता वस्तुनः, किं नश्च्छिन्नम् ?, वयमपि हि तथैव प्रत्यपीपदाम । केवलं भावांश इन्द्रियसन्निकृष्टत्वात् प्रत्यक्षप्रमाणगोचरः अभावांशस्तु न तथेत्यभावप्रमाणगोचर इति कथमविषयत्वं स्यात् ?, तदुक्तम्- 
न तावदिन्द्रियेणैषा नास्तीत्युत्पाद्यते मतिः ।  
भावांशेनैव संयोगो योग्यत्वादिन्द्रियस्य हि ॥ १ ॥  
गृहीत्वा वस्तुसद्भावं स्मृत्वा च प्रतियोगिनम् ।  
मानसं नास्तिताज्ञानं जायतेऽक्षानपेक्षया ॥ २ ॥  \[श्लोकवा॰ अभाव॰ श्लो। १८, २७\]   

 इति ।

ननु भावांशादभावांशस्याभेदे कथं प्रत्यक्षेणाग्रहणम् ?, भेदे वा घटाद्यभावरहितं भूतलं प्रत्यक्षेण गृह्यत इति घटादयो गृह्यन्त इति प्राप्तम्, तदभावा+++(तदभावग्रहण॰-- \[डे॰\]  ।)+++ग्रहणस्य तद्भावग्रहणनान्तरीयकत्वात् । तथा चाभा+++(चाभावग्रहणमपि-- \[डे॰\]  ।)+++वप्रमाणमपि पश्चात्प्रवृत्तं न तानुत्सारयितुं पटिष्ठं स्यात्, अन्याथा+++(अन्यथा सङ्की॰-- \[डे॰\]  ।)+++ऽसङ्कीर्णस्य सङ्कीर्णताग्रहणात् प्रत्यक्षं भ्रान्तं स्यात् ।

अपि चायं प्रमाणपञ्चकनिवृत्तिरूपत्वात् तुच्छः । तत एवाज्ञानरूपः कथं प्रमाणं भवेत् ? । तस्मादभावांशात्कथञ्चिदभिन्नं भावांशं परिच्छिन्दता प्रत्यक्षादिना+++(--॰दिनाभावां॰-- \[ता॰\]  ।)+++ प्रमाणेनाभावांशो गृहीत एवेति तदतिरिक्तविषयाभावान्निर्विषयोऽभावः । तथा च न प्रमाण+++(प्रमाणमिति । विभाग॰-- \[ता॰\]  ।)+++मिति स्थितम् ॥ १२ ॥

विभागमुक्त्वा विशेषलक्षणमाह--

विशदः प्रत्यक्षम् ॥ १३ ॥

सामान्यलक्षणानुवादेन विशेषलक्षणविधानात् सम्यगर्थनिर्णयः इति प्रमाणसामान्यलक्षणमनूद्य विशदः इति विशेषलक्षणं प्रसिद्धस्य प्रत्यक्षस्य विधीयते । तथा च प्रत्यक्षं धर्मि । विशदसम्यगर्थनिर्णयात्मकमिति साध्यो धर्मः । प्रत्यक्षत्वादिति हेतुः । यद्विशदसम्यगर्थनिर्णयात्मकं न भवति न तत् प्रत्यक्षम्, यथा परोक्षमिति व्यतिरेकी ।  धर्म्मिणो हेतुत्वेऽनन्वयदोष इति चेत्; न; विशेषे धर्मिणि धर्मिसामान्यस्य हेतुत्वात् । तस्य च विशेषनिष्ठत्वेन विशेषेष्वन्वयसम्भवात् । सपक्षे वृत्तिमन्तरेणापि च विपक्षव्यावृत्तिबलाद्गमकत्वमित्युक्तमेव ॥ १३ ॥

अथ किमिदं वैशद्यं नाम ? । यदि स्वविषयग्रहणम्; तत् परोक्षेप्य+++(**टुक्षु-रु-कुङ्क् शब्दे-** गण--इइ २६, २७, २८ । उणादौ **स्थाक्षुतोरूच्च १८५ इति** णे क्षूणमपराधः ।)+++क्षूणम् । अथ स्फुटत्वम्; तदपि स्वसंविदितत्वात् सर्वविज्ञानानां सममित्याशङ्क्याह--

प्रमाणान्तरानपेक्षेदन्तया प्रतिभासो वा वैशद्यम् ॥ १४ ॥

प्रस्तुतात् प्रमाणाद् यदन्यत् प्रमाणं शब्दलिङ्गादिज्ञानं तत् प्रमाणान्तरं तन्निरपेक्षता वैशद्यम् । नहि शा+++(शब्दानु॰-- \[डे॰\]  ।)+++ब्दानुमानादिवत् प्रत्यक्षं स्वोत्पत्तौ शब्दलिङ्गादिज्ञानं प्रमाणान्तरमपेक्षते इत्येकं वैशद्यलक्षणम् । लक्षणान्तरमपि इदन्तया प्रतिभासो वा इति, इदन्तया विशेषनिष्ठतया यः प्रतिभासः सम्यगर्थनिर्णयस्य सोऽपि वैशद्यम् । वाशब्दोलक्षणान्तरत्वसूचनार्थः ॥ १४ ॥

अथ मुख्यसांव्यवहारिकभेदेन द्वैविध्यं प्रत्यक्षस्य हृदि निधाय मुख्यस्य लक्षणमाह--

तत् सर्वथावरणविलये चेतनस्य स्वरूपाविर्भावो मुख्यं केवलम् ॥ १५ ॥

तत् इति प्रत्यक्षप+++(प्रत्यक्षस्य परा॰-- \[डे॰\]  ।)+++रामर्शार्थम्, अन्यथानन्तरमेव वैशद्यमभिसम्बध्येत । दीर्घकालनिरन्तरस+++(बहुमान॰ ।)+++त्कारासेवितरत्नत्रयप्रकर्षपर्यन्ते एकत्ववितर्काविचारध्यानबलेन निःशेषतया ज्ञानावरणा+++(ज्ञानावरणीयादीनाम्-- \[डे॰\]  ।)+++दीनां घातिकर्मणां प्रक्षये सति चेतनास्वभावस्यात्मनः प्रकाशस्वभावस्येति यावत्, स्वरूपस्य प्रकाशस्वभावस्य सत एवावरणापगमेन आविर्भावः आविर्भूतं स्वरूपं मुखमिव शरीरस्य सर्वज्ञानानां प्रधानं मुख्यम् प्रत्यक्षम् । तच्चेन्द्रियादिसाहायकविरहात् सकलविषयत्वादसाधारणत्वाच्च केवलम् इत्यागमे प्रसिद्धम् ।

प्रकाशस्वभावता कथमात्मनः सिद्धेति चेत्; एते ब्रूमः--आत्मा प्रकाशस्वभावः, असन्दिग्धस्वभावत्वात्, यः प्रकाशस्वभावो न भवति नासावसन्दिग्धस्वभावो यथा घटः, न च तथात्मा, न खलु कश्चिदहमस्मि न वेति सन्दिग्धे इति नासिद्धो हेतुः । तथा, आत्मा प्रकाशस्वभावः, बोद्धृत्वात्, यः प्रकाशस्वभावो न भवति नासौ बोद्धा यथा घटः, न च न बोद्धात्मेति । तथा, यो यस्याः क्रियायाः कर्त्ता न स तद्विषयो यथा गतिक्रियायाः कर्त्ता चैत्रो न तद्विषयः, ज्ञप्तिक्रियायाः कर्ता चात्मेति ।

अथ प्रकाशस्वभावत्व आत्मनः कथमावरणम् ?, आवरणे वा सततावरणप्रसङ्गः; नैवम्; प्रकाशस्वभावस्यापि चन्द्रार्कादेरिव रजोनीहाराभ्रपटलादिभिरिव ज्ञाना  वरणीयादिकर्म्मभिरावरणस्य सम्भवात्, चन्द्रा+++(चन्द्रादेरिव-- \[ता॰\]  ।)+++र्कादेरिव च प्रबलप+++(--॰पवनप्राय॰-- \[ता॰\]  ।)+++वमानप्रायैर्ध्यानभावनादिभिर्विलयस्ये+++(विलयस्य चेति-- \[डे॰\]   \[मु॰\]  ।)+++ति ।

ननु सादित्वे स्यादावरणस्योपायतो विलयः; नैवम्; अनादेरपि सुवर्णमलस्य क्षारमृत्पुटपाकादिना विलयोपलम्भात्, तद्वदेवानादेरपि ज्ञानावरणीयादिकर्मणः प्रतिपक्षभूतरत्नत्रयाभ्यासेन विलयोपपत्तेः ।

न चामूर्त्तस्यात्मनः कथमावरणमिति वाच्यम्; अमूर्ताया अपि चेतनाशक्तेर्मदिरामदनकोद्रवादिभिरावरणदर्शनात् ।

अथावरणीयतत्प्रतिपक्षाभ्यामात्मा विक्रियेत न वा ? । किं चातः ? । 
वर्षातपाभ्यां किं व्योम्नश्चर्मण्यस्ति तयोः फलम् ।  
चर्मोपमश्चेत् सोऽनित्यः खतुल्यश्चेदसत्फलः ॥  

 इति चेत्; न; अस्य दूषणस्य कूटस्थनित्यतापक्ष एव सम्भवात्, परिणामिनित्यश्चात्मेति तस्य पूर्वापरपर्यायोत्पादविनाशसहितानु+++(--॰सहितानुवृत्तरूप॰-- \[डे॰\]  ।)+++वृत्तिरूपत्वात्, एकान्तनित्यक्षणिकपक्षयोः सर्वथार्थक्रियाविरहात्, यदाह-
अर्थक्रिया न युज्येत नित्यक्षणिकपक्षयोः ।  
क्रमाक्रमाभ्यां भावानां सा लक्षणतया मता ॥  \[लघी॰ २। १\]   

 इति ॥ १५ ॥

ननु प्रमाणाधीना प्रमेयव्यवस्था । न च मुख्यप्रत्यक्षस्य तद्वतो वा सिद्धौ किञ्चित् प्रमाणमस्ति । प्रत्यक्षं हि रूपादिविषय+++(विषयविनिर्भित-- \[डे॰\]   \[मु॰\]  ।)+++विनियमितव्यापारं नातीन्द्रियेऽर्थे प्रवर्तितुमुत्सहते । नाप्यनुमानम्, प्रत्यक्षदृष्टलिङ्गलिङ्गिसम्बन्धबलोप+++(--॰बलोपजनितध॰-- \[डे॰\]   \[मु॰\]  ।)+++जननधर्मकत्वात्तस्य । आगमस्तु यद्यतीन्द्रियज्ञानपूर्वकस्तत्साधकः; तदेतरेतराश्रयः+++(--॰श्रयम्-- \[ता॰\]  ।)+++-
नर्ते तदागमात्सिध्येन्न च तेनागमो विना । \[श्लोकवा॰ सू॰ २। श्लो॰ १४२\]   

॑ इति । अपौरुषेयस्तु तत्साधको नास्त्येव । योऽपि-
अपाणि+++(--॰पादौ ह्यम॰-- \[ता॰\]  ।)+++पादो ह्यम+++(अत्र जवनो इत्येव सम्यक्, तस्यैव शङ्करेण व्याख्यातत्वात् ।)+++नो ग्रहीता पश्यत्यचक्षुः स शृणोत्यकर्णः ।  
स वेत्ति विश्वं+++(वेद्यं--श्वेता॰ ।)+++ न हि तस्य वेत्ता तमाहुरग्र्यं पुरुषं महान्तम् ॥ \[श्वेताश्व॰ ३। १९।\]   

॑ इत्यादिः कश्चिदर्थवादरूपोऽस्ति नासौ प्रमाणम् विधावेव प्रामाण्योपगमात् । प्रमाणान्तराणां चात्रानवसर एवेत्याशङ्क्याह--

प्रज्ञातिशयविश्रान्त्यादिसिद्धेस्तत्सिद्धिः ॥ १६ ॥

प्रज्ञाया अतिशयः--तारतम्यं क्वचिद्विश्रान्तम्, अतिशयत्वात्, परिमाणातिशयवदित्यनुमानेन निरतिशयप्रज्ञासिद्ध्या तस्य केवलज्ञानस्य सिद्धिः, तत्सिद्धिरूपत्वात् केवलज्ञानसिद्धेः । आदिग्रहणात् सूक्ष्मान्तरितदूरार्थाः कस्यचित् प्रत्यक्षाः प्रमेयत्वात् घटवदित्यतो, ज्योतिर्ज्ञानाविसंवादान्यथानुपपत्तेश्च तत्सिद्धिः, यदाह--

धीरत्यन्तपरोक्षेऽर्थे न चेत् पुंसां कुतः पुनः ।  
ज्योतिर्ज्ञानाविसंवादः श्रुताच्चेत् साधनान्तरम् ॥ \[सिद्धिवि॰ पृ॰ ४१३अ\]   

॑
अपि च--**नोदना हि भूतं भवन्तं भविष्यन्तं सूक्ष्मं व्यवहितं विप्रकृष्टमेबञ्जातीयकमर्थमवगमयति नान्यत्किञ्चनेन्द्रियम्**- \[शाबर भा॰ १। १। २।\]  इति वदता भूताद्यर्थपरिज्ञानं कस्यचित् पुंसोऽभिमतमेव, अन्यथा कस्मै वेदस्त्रिकालविषयमर्थं निवेदयेत् ? । स हि निवेदयंस्त्रिकालविषयतत्त्वज्ञमेवाधिकारिणमुपादत्ते, तदाह-
त्रिकालविषयं तत्त्वं कस्मै वेदो निवेदयेत् ।  
अक्षय्यावरणैकान्तान्न चेद्वेद तथा नरः ॥  \[सिद्धिवि॰ पृ॰ ४१४अ\]   

 इति त्रिकालविषयवस्तुनिवेदनाऽन्यथानुपपत्तेरतीन्द्रियकेवलज्ञानसिद्धिः ।

किञ्च, प्रत्यक्षानुमानसिद्धसंवादं शास्त्रमेवातीन्द्रियार्थदर्शिसद्भावे प्रमाणम् । य एव हि शास्त्रस्य विषयः स्याद्वादः स एव प्रत्यक्षादेरपीति संवादः, तथाहि-
सर्वमस्ति स्वरूपेण पररूपेण नास्ति च ।  
अन्यथा सर्वसत्त्वं स्यात् स्वरूपस्याप्यसम्भवः ॥  

 इति दिशा प्रमाणसिद्धं स्याद्वादं प्रतिपादयन्नागमोऽर्हतस्सर्वज्ञतामपि प्रतिपादयति, यदस्तुम-
यदीयसम्यक्त्वबलात् प्रतीमो भवादृशानां परमात्मभावम् ।  
कुवासनापाशविनाशनाय नमोऽस्तु तस्मै तव शासनाय ॥ \[अयोग॰ २१\]   

॑ इति । प्रत्यक्षं तु यद्यप्यैन्द्रियियकं नातीन्द्रियज्ञानविषयं तथापि समाधिबललब्धजन्मकं+++(--॰जन्मकयोगि॰-- \[डे॰\]   \[मु॰\]  ।)+++ योगिप्रत्यक्षमेव बाह्यार्थस्येव स्वस्यापि वेदकमिति प्रत्यक्षतोऽपि तत्सिद्धिः ।

अथ-
ज्ञानमप्र+++(अप्रतिघातम् ।)+++तिघं यस्य वैराग्यं च जगत्पतेः ।  
ऐश्वर्यं चैव धर्म्मश्च सहसिद्धं चतुष्टयम् ॥  

 इति वचनात्सर्वज्ञत्वमीश्वरादीनामस्तु मानुषस्य तु कस्यचिद्विद्याचरणवतोपि तदसम्भावनीयम्, यत्कुमारिलः-
अथापि वेददेहत्वाद् ब्रह्मविष्णुमहेश्वराः ।  
कामं भवन्तु सर्वज्ञाः सार्वज्ञ्यं मानुषस्य किम् ? ॥  \[तत्वस॰ का॰ ३२०८\]   

  इति; आः ! सर्वज्ञापलापपातकिन् ! दुर्वदवादिन् ! मानुषत्वनिन्दार्थवादापदेशेन देवाधिदेवानधिक्षिपसि ? । ये हि जन्मान्तरार्ज्जितोर्जितपुण्यप्राग्भाराः सुरभवभवमनुपमं सुखमनुभूय दुःखपङ्कमग्नमखिलं जीवलोकमुद्दिधीर्षवो नरकेष्वपि क्षणं क्षिप्तसुखासिकामृतवृष्टयो मनुष्यलोकमवतेरुः जन्मसमयसमकालचलितासनसकलसुरेन्द्रवृन्दविहितजन्मोत्सवाः किङ्करायमाणसुरसमूहाहमहमिकारब्धसेवाविधयः स्वयमुपनतामतिप्राज्यसाम्राज्यश्रियं तृणवदवधूय समतृणमणिशत्रुमित्रवृत्तयो निजप्रभावप्रशमितेति+++(अतिवृष्टिरनावृष्टिर्मूषकाः शलभाः शुकाः स्वचक्रं परचक्रं च सप्तैता ईतयः स्मृताः ॥ --मु--टि॰)+++मर+++(मरको मारिः ।)+++कादिजगदुपद्रवाः शुक्लध्यानानलनिर्दग्धघातिकर्माण आविर्भूतनिखिलभावाभावस्वभावावभासिकेवलबलदलितसकलजीवलोकमोहप्रसराः सुरासुरविनिर्मितां समवसरणभुवमधिष्ठाय स्वस्वभाषापरिणामिनीभिर्वाग्भिः प्रवर्तितधर्मतीर्थाश्चतुस्त्रिंशद+++(अतिशयाः ३४-
तेषां च देहोद्भुतरूपगन्धो निरामयः स्वेदलवोज्झितश्च ।  
श्वासोऽब्जगन्धो रुधिरामिषं तु गोक्षीरधाराधवलं ह्यविस्रम् ॥ १ ॥  
आहारनीहारविधिस्त्वदृश्यश्चत्वार एतेऽतिशयाः सहोत्थाः ।  
क्षेत्रे स्थितिर्योजनमात्रकेऽपि नृदेवतिर्यग्जनकोटिकोटेः ॥ २ ॥  
वाणी नृतिर्यक्सुरलोकभाषा संवादिनी योजनगामिनी च ।  
भामण्डलं चारु च मौलिपृष्ठे विडम्बिताहर्पतिमण्डलश्रि ॥ ३ ॥  
साग्रे च गव्यूतिशतद्वये रुजा वैरेतयो मार्यतिवृष्ट्यवृष्टयः ।  
दुर्भिक्षमन्यस्वकचक्रतो भयं स्यान्नैत एकादश कर्मघातजाः ॥ ४ ॥  
खे धर्मचक्रं चमराः सपादपीठं मृगेन्द्रासनमुज्ज्वलं च ।  
छत्रत्रयं रत्नमयध्वजोऽङ्घ्रिन्यासे च चामीकरपङ्कजानि ॥ ५ ॥  
वप्रत्रयं चारु चतुर्मुखाङ्गता चैत्यद्रुमोऽधोवदनाश्च कण्टकाः ।  
द्रुमानतिर्दुन्दुमिनाद उच्चकैर्वातोऽनुकूलः शकुनाः प्रदक्षिणाः ॥ ६ ॥  
गन्धाम्बुवर्षं बहुवर्णपुष्पवृष्टिः कचश्मश्रुनखाप्रवृद्धिः ।  
चतुर्विधामर्त्यनिकायकोटिर्जघन्यभावादपि पार्श्वदेशे ॥ ७ ॥  
ऋतूनामिन्द्रियार्थानामनुकूलत्वमित्यमी ।  
एकोनविंशतिर्दैव्याश्चतुस्त्रिंशच्च मीलिताः ॥ ८ ॥  \[अभिधा॰ १। ५६--६३\]  मु--टि॰  

)+++तिशयमयीं तीर्थनाथत्वलक्ष्मीमुपभुज्य परं ब्रह्म सततानन्दं सकलकर्मनिर्मोक्षमुपेयिवांसस्तान्मानुषत्वादिसाधारणधर्मोपदेशेनाप-वदन् सुमेरुमपि लेष्ट्वादिना साधारणीकर्तुं पार्थिवत्वेनापवदेः ! । किञ्च, अनवरतवनिताङ्गसम्भोगदुर्ललितवृत्तीनां विविधहेतिसमूहधारिणामक्षमालाद्यायत्तमनःसंयमानां रागद्वेषमोहकलुषितानां ब्रह्मादीनां सर्ववित्त्वसाम्राज्यम् !, यदवदाम स्तुतौ-
मदेन मानेन मनोभवेन क्रोधेन लोभेन+++(लोभेन च सम्म॰-- \[डे॰\]  ।)+++ ससम्मदेन ।  
पराजितानां प्रसभं सुराणां वृथैव साम्राज्यरुजा परेषाम् ॥  \[अयोग--२५\]   

  इति । अथापि रागादिदोषकालुष्यविरहिताः सततज्ञानानन्दमयमूर्तयो ब्रह्मादयः; तर्हि तादृशेषु तेषु न विप्रतिपद्यामहे, अवोचाम हि-
यत्र तत्र समये यथा तथा योऽसि सोऽस्यभिधया यया तया ।  
वीतदोषकलुषः स चेद्भवानेक एव भगवन्नमोऽस्तु ते ॥ \[अयोग--३१\]   

॑ इति । केवलं ब्रह्मादिदेवताविषयाणां श्रुतिस्मृतिपुराणेतिहासकथानां वैतथ्यमासज्येत । तदेवं साधकेभ्यः प्रमाणेभ्योऽतीन्द्रियज्ञानसिद्धिरुक्ता ॥ १६ ॥

बाधकाभावाच्च ॥ १७ ॥

सुनिश्चि+++(प्रमाणोपपन्न॰ ।)+++तासम्भवद्बाधकत्वात् सुखादिवत् तत्सिद्धिः इति सम्बध्यते । तथाहि केवलज्ञानबाधकं भवत् प्रत्यक्षं वा भवेत् प्रमाणान्तरं वा ? । न तावत् प्रत्यक्षम्; तस्य विधावेवाधिकारात्-
सम्बद्धं वर्तमानं च गृह्यते चक्षुरादिना ।  \[श्लोकवा॰ सू॰ ४। श्लो॰ ८४\]   

 इति स्वयमेव भाषणात् ।

अथ न प्रवर्तमानं प्रत्यक्षं तद्बाधकं किन्तु निवर्तमानम् तत्; त+++(निवर्तमानम् । तद्धि यदि  \[मु॰\]  ।)+++र्हिद्धियदि नियतदेशकालविषयत्वेन बाधकं तर्हि सम्प्रतिपद्यामहे । अथ सकलदेशकालविषयत्वेन; तर्हि न तत् सकलदेशकालपुरुषपरिषत्साक्षात्का+++(--॰साक्षात्करणम॰-- \[डे॰\]  ।)+++रमन्तरेण सम्भवतीति सिद्धं नः समीहितम् । न च जैमिनिरन्यो वा सकलदेशादिसाक्षात्कारी सम्भवति सत्त्वपुरुषत्वादेः रथ्यापुरुषवत् । अथ प्रज्ञायाः सातिशयत्वात्तत्प्रकर्षोऽप्यनुमीयते; तर्हि तत एव सकलार्थदर्शी किं नानुमीयते ? । स्वपक्षे चानुपलम्भमप्रमाणयन् सर्वज्ञाभावे कुतः प्रमाणयेदविशेषात् ? ।

न चानुमानं तद्बाधकं सम्भवति; धर्मिग्रहणमन्तरेणानुमानाप्रवृत्तेः, धर्म्मिग्रहणे वा तद्ग्राहकप्रमाणबाधितत्वादनुत्थानमेवानुमानस्य । अथ विवादाध्यासितः पुरुषः सर्वज्ञो न भवति वक्तृत्वात् पुरुषत्वाद्वा रथ्यापुरुषवदित्यनुमानं तद्बाधकं ब्रूषे; तदसत्; यतो यदि प्रमाणपरिदृष्टार्थवक्तृत्वं हेतुः; तदा विरुद्धः, तादृशस्य वक्तृत्वस्य सर्वज्ञ एव भावात् । अथासद्भूतार्थवक्तृत्वम्; तदा सिद्धसाध्यता, प्रमाणविरुद्धार्थवादिनामसर्वज्ञत्वेनेष्टत्वात् । वक्तृत्वमात्रं तु सन्दिग्धविपक्षव्यावृत्तिकत्वादनैकान्तिकम् ज्ञानप्रकर्षे वक्तृत्वापकर्षादर्शनात्, प्रत्युत ज्ञानातिशयवतो वक्तृत्वातिशयस्यैवोपलब्धेः । एतेन पुरुषत्वमपि निरस्तम् । पुरुषत्वं हि यदि रागाद्यदूषितं तदा विरुद्धम्, ज्ञानवैराग्यादिगुणयुक्तपुरुषत्वस्य सर्वज्ञतामन्तरेणानुपपत्तेः । रागादिदूषिते तु पुरुषत्वे सिद्धसाध्यता । पुरुषत्वसामान्यं तु सन्दिग्धविपक्षव्यावृत्तिकमित्यबाधकम् ।

नाप्यागमस्तद्बाधकः तस्यापौरुषेयस्यासम्भवात्; सम्भवे वा तद्बाधकस्य तस्यादर्शनात् । सर्वज्ञोपज्ञ+++(उपज्ञा ज्ञानमाद्यं स्यात्--अभि॰ ६। ९-- \[सम्पा॰\]  ।)+++श्चागमः कथं तद्बाधकः ?, इत्यलमतिप्रसङ्गेनेति ॥ १७ ॥

न केवलं केवलमेव मुख्यं प्रत्यक्षमपि त्वन्यदपीत्याह--

तत्तारतम्येऽवधिमनःपर्यायौ च+++(अष्टादशं एकोनर्विशतितमं चेति सूत्रद्वयं  \[ता-मू॰\]  प्रतौ भदेकचिह्नं विना एकसूत्रत्वेन लिखितं दृश्यते ।)+++ ॥ १८ ॥

सर्वथावरणविलये केवलम्, तस्यावरणविलयस्य तारतम्ये आवरणक्षयोपशमविशेषे तन्निमित्तकः अवधिः अवधिज्ञानं मनःपर्यायः मनःपर्यायज्ञानं च मुख्यमिन्द्रियानपेक्षं प्रत्यक्षम् । तत्रावधीयत इति अवधिः मर्यादा सा च रूपिष्वबधेः  \[तत्त्वा॰ १। २८\]  इति वचनात् रूपवद्द्रव्यविषया अवध्युपलक्षितं ज्ञानमप्यवधिः । स द्वेधा भवप्रत्ययो गुणप्रत्ययश्च । तत्राद्यो देवनारकाणां पक्षिणामिव वियद्गमनम् । गुणप्रत्ययो मनुष्याणां तिरश्चां च ।

मनसो द्रव्यरूपस्य पर्यायाश्चिन्तनानुगुणाः परिणामभेदास्तद्विषयं ज्ञानं मनःपर्यायः । तथाविधमनःपर्यायान्यथानुपपत्त्या तु यद्बाह्यचिन्तनीयार्थज्ञानं तत् आनुमानिकमेव न मनःपर्यायप्रत्यक्षम्, यदाहुः--

जाणइ बज्झेणुमाणेणं ।  \[विशेषा॰ गा॰ ८१४\]  इति ।  


ननु रूपिद्रव्यविषयत्वे क्षायोपशमिकत्वे च तुल्ये को विशेषोऽवधिमनःपर्याययोरित्याह--

विशुद्धिक्षेत्रस्वामिविषयभेदात् तद्भेदः ॥ १९ ॥

सत्यपि कथञ्चित्साधर्म्ये विशुद्ध्यादिभेदादवधिमनःपर्यायज्ञानयोर्भेदः । तत्रावधिज्ञानान्मनःपर्यायज्ञानं विशुद्धतरम् । यानि हि मनोद्रव्याणि अवधिज्ञानी जानीते तानि मनःपर्यायज्ञानी विशुद्धतराणि जानीते ।

क्षेत्र+++(क्षेत्रतश्च-- \[ता॰\]  ।)+++कृतश्चानयोर्भेदः--अवधिज्ञानमङ्गुलस्यासङ्खेयभागादिषु भवति आ सर्वलोकात्, मनःपर्यायज्ञानं तु मनुष्यक्षेत्र एव भवति ।

स्वामिकृतोऽपि--अवधिज्ञानं संयतस्यासंयतस्य संयतासंयतस्य च सर्वगतिषु भवति; मनःपर्यायज्ञानं तु मनुष्यसंयतस्य प्रकृष्टचारित्रस्य प्रमत्तादिषु क्षीणकषायान्तेषु गुणस्थानकेषु भवति । तत्रापि वर्धमानपरिणामस्य नेतरस्य । वर्धमानपरिणामस्यापि ऋद्धिप्राप्तस्य नेतरस्य । ऋद्धिप्राप्तस्यापि कस्यचिन्न सर्वस्येति ।

विषयकृतश्च--रूपवद्द्रव्येष्वसर्वपर्यायेष्ववधेर्विषयनिबन्धस्तदनन्तभा+++(मनोलक्षणे ।)+++गे मनःपर्यायस्य इति । अवसितं मुख्यं प्रत्यक्षम् ॥ १९ ॥

अथ सांव्यवहारिकमाह--

इन्द्रियमनोनिमित्तोऽवग्रहेहावायधारणात्मा सांव्यवहारिकम् ॥ २० ॥

इन्द्रियाणि स्पर्शनादीनि वक्ष्यमाणलक्षणानि, मनश्च निमित्तं कारणं यस्य स तथा । सामान्यलक्षणानुवृत्तेः सम्यगर्थनिर्णयस्येदं विशेषणं तेन इन्द्रियमनोनिमित्तः सम्यगर्थनिर्णयः । कारणमुक्त्वा स्वरूपमाह--अवग्रहेहावायधारणात्मा । अवग्रहादयो वक्ष्यमाणलक्षणाः त आत्मा यस्य सोऽवग्रहेहावायधारणात्मा । आत्मग्रहणं च क्रमेणोत्पद्यमानानामप्यवग्रहादीनां नात्यन्तिको भेदः किन्तु पूर्वपूर्वस्योत्तरोत्तररूपतया परिणामादेकात्मकत्वमिति प्रदर्शनार्थम् । समीचीनः प्रवृत्तिनिवृत्तिरूपो व्यवहारः संव्यवहारस्तत्प्रयोजनं सांव्यवहारिकम् प्रत्यक्षम् । इन्द्रियमनोनिमित्तत्वं च समस्तं व्यस्तं च बोद्धव्यम् । इन्द्रियप्राधान्यात् मनोबलाधानाच्चोत्पद्यमान इन्द्रियजः । मनस एव विशुद्धिसव्यपेक्षादुपजायमानो मनोनिमित्त इति ।

ननु स्वसंवेदनरूपमन्यदपि प्रत्यक्षमस्ति तत् कस्मान्नोक्तम् ?, इति न वाच्यम्; इन्द्रिय+++(इन्द्रियज्ञा॰-- \[ता॰\]  ।)+++जज्ञानस्वसंवेदनस्येन्द्रियप्रत्यक्षे, अनिन्द्रियजसुखादि+++(--॰सुखादिस्वसं॰-- \[मु॰\]  ।)+++संवेदनस्य मनःप्रत्यक्षे, योगिप्रत्यक्षस्वसंवेदनस्य योगिप्रत्यक्षेऽन्तर्भावात् । स्मृत्यादिस्वसंवेदनं तु मानसमेवेति नापरं स्वसंवेदनं नाम प्रत्यक्षमस्तीति भेदेन+++(भेदेनोक्तम्-- \[डे॰\]   \[मु॰\]  ।)+++ नोक्तम् ॥ २० ॥

इन्द्रियेत्युक्तमितीन्द्रियाणि लक्षयति--

स्पर्शरसगन्धरूपशब्दग्रहणलक्षणानि स्पर्शनरसनघ्राणचक्षुःश्रोत्राणीन्द्रियाणि द्रव्यभावभेदा+++(इन्द्रियाणि इत्यन्तमेकं भेदानि इत्यन्तं च अपरम् इति सूत्रद्वयं  \[सं-मू॰\]  प्रतौ दृश्यते ।)+++नि ॥ २१ ॥

स्पर्शादिग्रहणं लक्षणं येषां तानि यथासङ्ख्यं स्पर्शनादीनीन्द्रियाणि, तथाहि स्पर्शाद्युपलब्धिः करणपूर्वा क्रियात्वात् छिदिक्रियावत् । तत्रेन्द्रेणकर्मणा सृष्टानीन्द्रियाणि नामकर्मोदयनिमित्तत्वात् । इन्द्रस्यात्मनो लिङ्गानि वा, कर्ममलीमसस्य हि स्वयमर्थानुपलब्धुमसमर्थस्यात्मनोऽर्थोपलब्धौ निमित्तानि इन्द्रियाणि ।

नन्वेवमात्मनोऽर्थज्ञानमिन्द्रियात् लिङ्गादुपजायमानमानुमानिकं स्यात् । तथा च लिङ्गापरिज्ञानेऽनुमानानुदयात् । तस्यानुमानात्परिज्ञानेऽनवस्थाप्रसङ्गः; नैवम्; भावेन्द्रियस्य स्वसंविदितत्वेनानवस्थानवकाशात् । यद्वा, इन्द्रस्यात्मनो लिङ्गान्यात्मगमकानि **इन्द्रियाणि** करणस्य वास्यादिवत्कर्त्रधिष्ठितत्वदर्शनात् ।

तानि च द्रव्यभावरूपेण भिद्यन्ते । तत्र द्रव्येन्द्रियाणि नामकर्मोदयनिमि  त्तानि, भावेन्द्रियाणि पुनस्तदावरणवीर्यान्तरायक्षयोपशमनिमित्तानि । सैषा पञ्चसूत्री स्पर्शग्रहणलक्षणं स्पर्शनेन्द्रियं, रसग्रहणलक्षणं रसनेन्द्रियमित्यादि । सकलसंसारिषु भावाच्छरीरव्यापकत्वाच्च स्पर्शनस्य पूर्वं निर्देशः, ततः क्रमेणाल्पाल्पजीवविषयत्वाद्रसनघ्राणचक्षुःश्रोत्राणाम् ।

तत्र स्पर्शनेन्द्रियं तदावरणक्षयोपशमसम्भवं पृथिव्यप्तेजोवायुवनस्पतीनां शेषेन्द्रियावरणवतां स्थावराणां जीवानाम् । तेषां च **पुढवी चित्तमन्तमक्खाया**  \[दशवै॰ ४। १\]  इत्यादेराप्तागमात्सिद्धिः । अनुमानाच्च--ज्ञानं क्वचिदात्मनि परमापकर्षवत् अपकृष्यमाणविशेषत्वात् परिमाणवत्, यत्र तदपकर्षपर्यन्तस्त एकेन्द्रियाः स्थावराः । न च स्पर्शनेन्द्रियस्याप्यभावे भस्मादिषु ज्ञानस्यापकर्षो युक्तः । तत्र हि ज्ञानस्याभाव एव न पुनरपकर्षस्ततो यथा गगनपरिमाणादारभ्यापकृष्यमाणविशेषं परिमाणं परमाणौ परमापकर्षवत् तथा ज्ञानमपि केवलज्ञानादारभ्यापकृष्यमाणविशेषमेकेन्द्रियेष्वत्यन्तमपकृष्यते । पृथिव्यादीनां च प्रत्येकं जीवत्वसिद्धिरग्रे वक्ष्यते । स्पर्शनरसनेन्द्रिये कृमिअपादिका-नूपुरक-गण्डूपद-शङ्ख-शुक्तिका-शम्बूका-जलूकाप्रभृतीनां त्रसानाम् । स्पर्शनरसन-घ्राणानि पिपीलका-रोह+++(रोहिणिकापेचिका-- \[डे॰\]  ।)+++णिका-उपचिका-कुन्थु-तुबर+++(तुबरका॰-- \[ता॰\]  । तुम्बुरक-- \[मु॰\]  ।)+++क-त्रपु+++(त्रिपुस-- \[डे॰\]  ।)+++स-बीज+++(बीजककर्पा॰-ता॰ ।)+++-कर्पासास्थिका-शतपदी-अयेनक-तृणपत्र-काष्ठहारकादीनाम् । स्पर्शन-रसन-घ्राण-चक्षूंषि भ्रमर-वट+++(वठर- \[डे॰\]  ।)+++र-सारङ्गमक्षिका-पुत्तिका+++(पुस्तित्रिका-- \[डे॰\]  । पुस्तिका- \[मु॰\]  ।)+++-दंश-मशक-वृश्चिक-नन्द्यावर्त्त-कीटक-पतङ्गादीनाम् । सह श्रोत्रेण तानि मत्स्य-उरग-भुजग-पक्षि-चतुष्पदानां तिर्यग्योनिजानां सर्वेषां च नारकमनुष्यदेवानामिति ।

ननु वचनादानविहरणोत्सर्गानन्दहेत+++(हेतूनि वाक्- \[डे॰\]  ।)+++वो वाक्पाणिपादपायूपस्थलक्षणान्यपीन्द्रियाणीति साङ्ख्यास्तत्कथं पञ्चैवेन्द्रियाणि ?; न; ज्ञानविशेषहेतू+++(--॰हेतूनामेवेन्द्रि॰-- \[ता॰\]  ।)+++नामेवेहेन्द्रियत्वेनाधिकृतत्वात्, चेष्टाविशेषनिमित्तत्वेनेन्द्रियत्वकल्पनायामिन्द्रियानन्त्यप्रसङ्गः, चेष्टाविशेषाणामनन्तत्वात्, तस्माद्व्यक्तिनिर्देशात् पञ्चैवेन्द्रियाणि ।

तेषां च परस्परं स्यादभेदो द्रव्यार्थादेशा+++(--॰र्थाभेदात्- \[डे॰\]  ।)+++त्, स्याद्भेदः पर्यायार्थादेशात्, अभेदैकान्ते हि स्पर्शनेन स्पर्शस्येव रसादेरपि ग्रहणप्रसङ्गः । तथाचेन्द्रियान्तरकल्पना वैयर्थ्यम्, कस्यचित् साकल्ये वैकल्ये वान्येषां साकल्यवैकल्यप्रसङ्गश्च । भेदैकान्तेऽपि तेषामेक+++(तेषामेकत्वसङ्कलनज्ञानजनकत्वाभावप्रसङ्गात्-- \[तत्त्वार्थश्लोकवा॰ पृ॰ ३२७\]  ।)+++त्र सकलसङ्कलनज्ञानजनकत्वाभावप्रसङ्गः सन्तानान्तरेन्द्रियवत् । मनस्तस्य जनकमिति चेत्; न; तस्येन्द्रियनिरपेक्षस्य तज्जनकत्वाभावात् । इन्द्रियापेक्षं मनोऽनुसन्धानस्य जनकमिति चेत्; सन्तानान्तरेन्द्रियापेक्षस्य कुतो न जनकत्वमिति वाच्यम् ? । प्रत्यासत्तेरभावादिति चेत्; अत्र का प्रत्यासत्तिरन्यत्रैकद्रव्यतादात्म्यात् ?, प्रत्यासत्त्यन्तरस्य+++(-॰स्य व्य॰-- \[ता॰\]  ।)+++ च  व्यभिचारादिति । एतेन तेषामात्मना भेदाभेदैकान्तौ प्रतिव्यूढौ । आत्मना करणानामभेदैकान्ते कर्तृत्वप्रसङ्गः, आत्मनो वा करणत्वप्रसङ्गः, उभयोरुभयात्मकत्वप्रसङ्गो वा, विशेषाभावात् । ततस्तेषां भेदैकान्ते चात्मनः करणत्वाभावः सन्तानान्तरकरणवद्विपर्ययो वेति प्रतीतिसिद्धत्वाद्बाधकाभावाच्चानेकान्त एवाश्रयणीयः ।

द्रव्येन्द्रियाणामपि परस्परं स्वारम्भकपुद्गलद्रव्येभ्यश्च भेदाभेदद्वारानेकान्त एव युक्तः, पुद्गलद्रव्यार्थादेशादभेदस्य पर्यायार्थादेशाच्च भेदस्योपपद्यमानत्वात् ।

एवमिन्द्रियविषयाणां स्पर्शादीनामपि द्रव्यपर्यायरूपतया भेदाभेदात्मकत्वमवसेयम्, तथैव निर्बाधमुपलब्धेः । तथा च न द्रव्यमात्रं पर्यायमात्रं वेन्द्रियविषय इति स्पर्शादीनां कर्मसाधनत्वं भावसाधनत्वं च द्रष्टव्यम् ॥ २१ ॥

द्रव्यभावभेदानि इत्युक्तं तानि क्रमेण लक्षयति--

द्रव्येन्द्रियं नियताकाराः पुद्गलाः+++(द्वाविंशतितमं त्रयोविंशतितमं च सूत्रद्वयमेकत्वेन  \[ता-मू॰\]  प्रतौ दृश्यते ।)+++ ॥ २२ ॥

द्रव्येन्द्रियम् इत्येकवचनं जात्याश्रयणात् । नियतो विशिष्टो बाह्य आभ्यन्तरश्चाकारः संस्थानविशेषो येषां ते नियताकाराः पूरणगलनधर्माणः स्पर्शरसगन्धवर्णवन्तः पुद्गलाः, तथाहि श्रोत्रादिषु यः कर्णशष्कुलीप्रभृतिर्बाह्यः पुद्गलानां प्रचयो यश्चाभ्यन्तरः कदम्बगोलकाद्याकारः स सर्वो द्रव्येन्द्रियम्, पुद्गलद्रव्यरूपत्वात् । अप्राधान्ये वा द्रव्यशब्दो यथा अङ्गारमर्द्दको द्रव्याचार्य इति । अप्रधानमिन्द्रियं द्रव्येन्द्रियम्, व्यापारवत्यपि तस्मिन् सन्निहितेऽपि चालोकप्रभृतिनि सहकारिपटले भावेन्द्रियं विना स्पर्शाद्युप+++(--॰लब्ध्ययोग्यतया सिद्धेःता॰ ।)+++लब्ध्यसिद्धेः ॥ २२ ॥

भावेन्द्रियं लब्ध्युपयोगौ ॥ २३ ॥

लम्भनं लब्धिः ज्ञानावरणकर्मक्षयोपशमविशेषः । यत्सन्निधाना+++(--॰धानाद्वात्मा-- \[डे॰\]  । ॰धानाद्ध्यात्मा- \[मु॰\]  ।)+++दात्मा द्रव्येन्द्रियनिर्वृत्तिं प्रति व्याप्रियते तन्निमित्त आत्मनः परिणामविशेष उपयोगः । अत्रापि भावेन्द्रियम् इत्येकवचनं जात्याश्रयणात् । भावशब्दोऽनुपस+++(प्राधान्यार्थः ।)+++र्जनार्थः । यथैवेन्दनधर्मयोगित्वेनानुपचरितेन्द्रत्वो भावेन्द्र उच्यते तथैवेन्द्रलिङ्गत्वादिधर्मयोगेनानुपचरितेन्द्रलिङ्गत्वादिधर्मयोगि भावेन्द्रियम् ।

तत्र लब्धिस्वभावं तावदिन्द्रियं स्वार्थसंवित्तावात्मनो योग्यतामादधद्भावेन्द्रियतां प्रतिपद्यते । नहि तत्रायोग्यस्य तदुत्पत्तिराकाशवदुपपद्यते स्वार्थसंविद्योग्यतैव च लब्धिरिति । उपयोगस्वभावं पुनः स्वार्थसंविदि व्यापारात्मकम् । नह्यव्यापृतं स्पर्शना+++(स्पर्शादि॰-- \[ता॰\]  ।)+++दिसंवेदनं स्पर्शादि प्रकाशयितुं शक्तम्, सुषुप्तादीनामपि तत्प्रकाशकत्वप्राप्तेः ।

स्वार्थप्रकाशने व्यापृतस्य संवेदनस्योपयोगत्वे फलत्वादिन्द्रियत्वानुपपत्तिरिति चेत्; न; कारणधर्मस्य कार्येऽनुवृत्तेः । नहि पावकस्य प्रकाशकत्वे तत्कार्यस्य प्रदीपस्य प्रकाशकत्वं विरुध्यते । न च येनैव स्वभावेनोपयोगस्येन्द्रियत्वम्, तेनैव फलत्वमिष्यते येन विरोधः स्यात् । साधकतमस्वभावेन हि तस्येन्द्रियत्वं क्रियारूपतया च फलत्वम् । यथैव हि प्रदीपः प्रकाशात्मना प्रकाशयतीत्यत्र साधकतमः प्रकाशात्मा करणम्, क्रियात्मा फलम्, स्वतन्त्रत्वाच्च कर्त्तेति सर्वमिदमनेकान्तवादे न दुर्लभमित्यलं प्रसङ्गेन ॥ २३ ॥

मनोनिमित्तः इत्युक्तमिति मनो लक्षयति--

सर्वार्थग्रहणं मनः ॥ २४ ॥

सर्वे न तु स्पर्शनादीनां स्पर्शादिवत् प्रतिनियता एवार्था गृह्यन्तेऽनेनेति सर्वार्थग्रहणं मनः अनिन्द्रियम् इति नोइन्द्रियम् इति चोच्यते । सर्वार्थं मन इत्युच्यमाने आत्मन्यपि प्रसङ्ग इति करणत्वप्रतिपादनार्थं ग्रहणम् इत्युक्तम् । आत्मा तु कर्त्तेति नातिव्याप्तिः, सर्वार्थग्रहणं च मनसः प्रसिद्धमेव । यत् वाचकमुख्यः **श्रुतमनिन्द्रियस्य ।**  \[तत्त्वा॰ २। २२\]  श्रुतमिति हि विषयिणा विषयस्य निर्देशः । उपलक्षणं च श्रुतं मतेः तेन मतिश्रुतयोर्यो विषयः स मनसो विषय इत्यर्थः । **मतिश्रुतयोर्निबन्धो द्र+++(निबन्धः सर्वद्रव्ये॰--तत्त्वा॰ ।)+++व्येष्वसर्वपर्यायेषु**  \[तत्त्वा॰ १। २७\]  इति वाचकवचनान्मतिश्रुतज्ञानयोः सर्वविषयत्व मिति मनसोऽपि सर्वविषयत्वं सिद्धम् ।

मनोऽपि प+++(मनोपि चेन्द्रि॰-- \[डे॰\]  ।)+++ञ्चेन्द्रियवद् द्रव्यभावभेदात् द्विविधमेव । तत्र द्रव्यमनो मनस्त्वेन परिणतानि पुद्गलद्रव्याणि । भावमनस्तु तदावरणीयकर्मक्षयोपशमात्मा लब्धिरात्मनश्चार्थग्रहणोन्मुखो व्यापारविशेष इति ॥ २४ ॥

नन्वत्यल्पमिदमुच्यते इन्द्रियमनोनिमित्तः इति । अन्यदपि हि चक्षुर्ज्ञानस्य निमित्तमर्थ आलोकश्चास्ति, यदाहुः-
रूपालोकमनस्कारचक्षुर्भ्यः सम्प्र+++(सम्प्रवर्तते ।)+++जायते ।  
विज्ञानं मणिसूर्यांशुगोशकृद्भ्य इवानलः ॥  

 इत्यत्राह--

नार्थालोकौ ज्ञानस्य निमित्तमव्यतिरेकात् ॥ २५ ॥

बाह्यो विषयः प्रकाशश्च न चक्षुर्ज्ञानस्य साक्षात्कारणम्, देशकालादिवत्तु व्यवहितकारणत्वं न निवार्यते, ज्ञानावरणादिक्षयोपशमसामग्र्यामारादुपकारित्वेनाञ्जनादिवच्चक्षुरुपकारित्वेन चाभ्युपगमात् । कुतः पुनः साक्षान्न कारणत्वमित्याह--अव्यतिरेकात् व्यतिरेकाभावात् । न हि तद्भावे भावलक्षणोऽन्वय एव हेतुफलभावनिश्चयनिमित्तम्,  अपि तु तदभावेऽभावलक्षणो व्यतिरेकोऽपि । न चासावर्थालोकयोर्हेतुभावेऽस्ति; मरुमरीचिकादौ जलाभावेऽपि जलज्ञानस्य, वृषदंशादीनां चालोकाभावेऽपि सान्द्रतमतमःपटलविलिप्त+++(॰विलुप्त॰ ।)+++देशगतवस्तुप्रतिपत्तेश्च दर्शनात् । योगिनां चातीतानागतार्थग्रहणे किमर्थस्य+++(किमर्थनिमि॰-- \[ता॰\]  ।)+++ निमित्तत्वम् ? । निमित्तत्वे चार्थक्रियाकारित्वेन सत्त्वादतीतानागतत्वक्षतिः ।

न च प्रका+++(प्रका॥।दात्म॰-- \[ता॰\]  ।)+++श्यादात्मलाभ एव प्रकाशकस्य प्रकाशकत्वम्, प्रदीपादेर्घटादिभ्यो ऽनुत्पन्नस्यापि तत्प्रकाशकत्वदर्शनात् । ईश्वरज्ञानस्य च नित्यत्वेनाभ्युपगतस्य कथमर्थजन्यत्वं नाम ? । अस्मादादीनामपि जनकस्यैव ग्राह्यत्वाभ्युपगमे स्मृतिप्रत्यभिज्ञानादेः प्रमाणस्याप्रामाण्यप्रसङ्गः । येषां चैकान्तक्षणिकोऽर्थो जनकश्च ग्राह्य+++(ग्राह्यत इति-- \[डे॰\]  ।)+++ इति दर्शनम् तेषामपि जन्यजनकयोर्ज्ञानार्थयोर्भिन्नकालत्वान्न ग्राह्यग्राहकभावः सम्भवति । अथ न जन्यजनकभावातिरिक्तः सन्दंशायोगोलकवत् ज्ञानार्थयोः कश्चिद् ग्राह्यग्राहकभाव इति मतम्, 
भिन्नकालं कथं ग्राह्यमिति चेद् ग्राह्यतां विदुः ।  
हेतुत्वमेव युक्तिज्ञा ज्ञानाकारार्पणक्षमम्  \[प्रमाणवा॰ ३। २४७\]   

 इति वचनात्; तर्हि स+++(सार्वज्ञ॰-- \[डे॰\]  ।)+++र्वज्ञज्ञानस्य वार्तमानिकार्थविषयत्वं न कथञ्चिदुपपद्यते वार्तमानिकक्षणस्याजनकत्वात् अजनकस्य चाग्रहणात् । स्वसंवेदनस्य च स्वरूपाजन्यत्वे कथं ग्राहकत्वं स्वरूपस्य वा कथं ग्राह्यत्वमिति चिन्त्यम् । तस्मात्+++(तस्मात् स्वसाम॰-- \[डे॰\]  ।)+++ स्वस्वसामग्रीप्रभवयोर्दीपप्र+++(--॰प्रभवयोः प्रका॰--डे ।)+++काशघटयोरिव ज्ञानार्थयोः प्रकाश्यप्रकाशकभावसम्भवान्न ज्ञाननिमित्तत्वमर्थालोकयोरिति स्थितम् ।

नन्वर्थाजन्यत्वेज्ञानस्य कथं प्रतिकर्मव्यवस्था ?, तदुत्पत्तितदाकारताभ्यां हि सोपपद्यते, तस्मादनुत्पन्नस्यातदाकारस्य च ज्ञानस्य सर्वार्थान् प्रत्यविशेषात्; नैवम्; तदुत्पत्तिमन्तरेणाप्यावरणक्षयोपशमलक्षणया योग्यतयैव प्रतिनियतार्थप्रकाशकत्वोपपत्तेः । तदुत्पत्तावपि च योग्यतावश्याश्रयणीया, अन्यथाऽशेषार्थसान्निध्येऽपि कुतश्चिदेवार्थात् कस्यचिदेव ज्ञानस्य जन्मेति कौतस्कुतोऽयं विभागः । तदाकारता त्वर्थाकारसङ्क्रान्त्या तावदनुपपन्ना, अर्थस्य निराकारत्वप्रसङ्गात् । अर्थेन च मूर्तेनामूर्तस्य ज्ञानस्य कीदृशं सादृश्यमित्यर्थविशेषग्रहणपरिणा+++(--॰णाम स एवाभ्यु॰-- \[ता॰\]  ।)+++म एव साभ्युपेया । अ+++(--॰पेया ततः-- \[डे॰\]  ।)+++तः-
अर्थेन घटयत्येनां नहि मुक्त्वाऽर्थरूपताम्  \[प्रमाण वा॰ ३। ३०५\]   

 इति यत्किञ्चिदेतत् ।

अपि च व्यस्ते समस्ते वैते ग्रहणकारणं स्याताम् । यदि व्यस्ते; तदा कपालाद्यक्षणो घटान्त्यक्षणस्य, जलचन्द्रो वा नभश्चन्द्रस्य ग्राहकः प्राप्नोति, तदुत्पत्तेस्तदाकारत्वाच्च । अथ समस्ते; तर्हि घटोत्तरक्षणः पूर्वघटक्षणस्य ग्राहकः प्रसजति । ज्ञानरूपत्वे सत्येते ग्रहणकारणमिति चेत्; तर्हि समानजातीयज्ञानस्य समनन्तरपूर्वज्ञानग्राहकत्वं प्रसज्येत । तन्न योग्यतामन्तरेणान्यद् ग्रहणकारणं पश्यामः ॥ २५ ॥

अवग्रहेहावायधारणात्मा इत्युक्तमित्यवग्रहादील्लँक्षयति--

अक्षार्थयोगे दर्शनानन्तरमर्थग्रहणमवग्रहः ॥ २६ ॥

अक्षम् इन्द्रियं द्रव्यभावरूपम्, अर्थः द्रव्यपर्यायात्मा तयोः योगः सम्बन्धोऽनतिदूरासन्नव्यवहितदेशाद्यवस्थानलक्षणा योग्यता । नियता हि सा विषयविषयिणोः, यदाह, 
पुट्ठं सुणेइ सद्दं रूवं पुण पासए अपुट्ठं तु ॥  \[आव॰ नि॰ ५\]   

 इत्यादि । तस्मिन्नक्षार्थयोगे सति दर्शनम् अनुल्लिखितविशेषस्य वस्तुनः प्रतिपत्तिः । तदनन्तरमिति क्रमप्रतिपादनार्थमेतत् । एतेन दर्शनस्यावग्रहं प्रति प+++(पारिणामिककारणतोक्ता-- \[डे॰\]  ।)+++रिणामितोक्ता, नह्यसत एव सर्वथा कस्यचिदुत्पादः, सतो वा सर्वथा विनाश इति दर्शनमेवोत्तरं परिणामं प्रतिपद्यते । अर्थस्य द्रव्यपर्यायात्मनोऽर्थक्रियाक्षमस्य ग्रहणम्, सम्यगर्थनिर्णयः इति सामान्यलक्षणानुवृत्तेर्निर्णयो न पुनरविक+++(बौद्धानामिव ।)+++ल्पकं दर्शनमात्रम् अवग्रहः ।

न चायं मानसो विकल्पः, चक्षुरादिसन्निधानापेक्षत्वात् प्रतिसङ्ख्यानेनाप्रत्या+++(अनिराकार्यत्वात् ।)+++ख्येयत्वाच्च । मानसो हि विकल्पः प्रतिसङ्ख्या+++(विरुद्धार्थचिन्तनेन ।)+++नेन निरुध्यते, न चायं तथेति न विकल्पः ॥ २६ ॥

अवगृहीतविशेषाका+++(--॰विशेषका॰-- \[डे॰\]  ।)+++ङ्क्षणमीहा ॥ २७ ॥

अवग्रहगृहीतस्य शब्दादेरर्थस्य किमयं शब्दः शाङ्खः शार्ङ्गो वा इति संशये सति माधुर्यादयः शा+++(शङ्ख॰-- \[डे॰\]  ।)+++ङ्खधर्मा एवोपलभ्यन्ते न कार्कश्यादयः शार्ङ्गधर्माः इत्यन्वयव्यतिरेकरूपविशेषपर्यालोचनरूपा मतेश्चेष्टा इहा । इह चावग्रहेहयोरन्तराले अभ्यस्तेऽपि विषये संशयज्ञानमस्त्येव आशुभावात्तु नोपलक्ष्यते । न तु प्रमाणम्, सम्यगर्थनिर्णयात्मक त्वाभावात् ।

ननु परोक्षप्रमाणभेदरूपमूहाख्यं प्रमाणं वक्ष्यते तत्कस्तस्मादीहाया भेदः ? । उच्यते--त्रिकालगोचरः साध्यसाधनयोर्व्याप्तिग्रहणपटुरूहो यमाश्रित्य **व्याप्तिग्रहणकाले योगीव सम्पद्यते प्रमाता** इति न्यायविदो वदन्ति । ईहा तु वार्त्तमानिकार्थविषया प्रत्यक्षप्रभेद इत्यपौनरुक्त्यम् ।

ईहा च यद्यपि चेष्टोच्यते तथापि चेतनस्य सेति ज्ञानरूपैवेति युक्तं प्रत्यक्षभेदत्वमस्याः । न चानिर्णयरूपत्वादप्रमाणत्वमस्याः शङ्कनीयम्; स्वविषयनिर्णय+++(स्वविषये निर्णयत्वात्-- \[डे॰\]  ।)+++रूपत्वात्, निर्णयान्तरासादृश्ये निर्णयान्तराणामप्यनिर्णयत्वप्रसङ्गः ॥ २७ ॥

ईहितविशेषनिर्णयोऽवायः ॥ २८ ॥

ईहाक्रोडीकृते वस्तुनि विशेषस्य शाङ्ख एवायं शब्दो न शार्ङ्गः इत्येवंरूपस्यावधारणम् अवायः ॥ २८ ॥

स्मृतिहेतुर्द्धारणा ॥ २९ ॥

स्मृतेः अतीतानुसन्धानरूपाया हेतुः परिणामिकारणम्, संस्कार इति यावत्, सङ्ख्येयमसङ्ख्येयं वा कालं ज्ञानस्यावस्थानं धारणा । अवग्रहादयस्तु त्रय आन्तर्मौहूर्त्तिकाः ।

संस्कारस्य च प्रत्यक्षभेदरूपत्वात् ज्ञानत्वमुन्नेयम्, न पुनर्यथाहुः प+++(वैशेषिकाः ।)+++रे-**ज्ञानादतिरिक्तो भावनाख्योऽयं संस्कारः** इति । अस्य ह्यज्ञानरूपत्वे ज्ञानरूपस्मृतिजनकत्वं न स्यात्, नहि सत्ता सत्तान्तरमनुविशति । अज्ञानरूपत्वे चास्यात्मधर्मत्वं न स्यात्, चेतनधर्मस्याचेतनत्वाभावात् ।

नन्वविच्युतिमपि धारणामन्वशिषन् वृद्धाः, यद्भाष्यकारः--**अविच्चुई धारणा होइ+++(धारणा तस्स- \[विशेषा॰\]  ।)+++**  \[विशेषा॰ गा॰ १८०\]  तत्कथं स्मृतिहेतोरेव धारणात्वमसूत्रयः ? । सत्यम्, अस्त्यविच्युतिर्नाम धारणा, किन्तु साऽवाय एवान्तर्भूतेति न पृथगुक्ता । अवाय एव हि दीर्घदीर्घोऽविच्युतिर्धारणेत्युच्यत इति । स्मृतिहेतुत्वाद्वाऽविच्युतिर्धारणयैव सङ्गृहीता । न ह्यवायमात्रादविच्यु+++(--॰दविच्युतिविर॰-- \[डे॰\]  ।)+++तिरहितात् स्मृतिर्भवति, गच्छत्तृणस्पर्शप्रायाणामवायानां परिशीलनविकलानां स्मृतिजनकत्वादर्शनात् । तस्मात् स्मृतिहेतू अविच्युतिसंस्कारावनेनसङ्गृहीतावित्यदोषः । यद्यपि स्मृतिरपि धारणाभेदत्वेन सिद्धान्तेऽभिहिता तथापि परोक्षप्रमाणभेदत्वादिह नोक्तेति सर्वमवदातम् ।

इह च क्रमभाविनामप्यवग्रहादीनां कथञ्चिदेकत्वमवसेयम् । विरुद्धधर्माध्यासो ह्येकत्वप्रतिपत्तिपरिपन्थी । न चाऽसौ प्रमाणप्रतिपन्नेऽर्थे प्रत्यर्थितां भजते । अनुभूयते हि खलु हर्षविषादादिविरुद्धविवर्त्ताक्रान्तमेकं चैतन्यम् । विरुद्धधर्म्माध्यासाच्च बिभ्यद्भिरपि कथमेकं चित्रप+++(--॰टीयं ज्ञान॰-- \[डे॰\]  ।)+++टी ज्ञानमेकानेकाकारोल्लेखशेखरमभ्युपगम्यते सौगतैः, चित्रं वा रूपं नैयायिकादिभिरिति ? ।

नैयायिकास्तु--**इन्द्रियार्थसन्निकर्षोत्पन्नं ज्ञानमव्यपदेश्यमव्यभिचारि व्यवसायात्मकं प्रत्यक्षम्**  \[न्या॰ ११। ४।\]  इति प्रत्यक्षलक्षणमाचक्षते । अत्र च पूर्वाचार्यकृतव्याख्यावैमुख्येन सङ्ख्यावद्भिस्त्रिलोचनवाचस्पतिप्रमुखैरयमर्थः समर्थितो यथा--इन्द्रियार्थसन्निकर्षोत्पन्नं ज्ञानमव्यभिचारि प्रत्यक्षमित्येव+++(--॰त्येवं प्र॰--डे ।)+++ प्रत्यक्षलक्षणम् । यतःशब्दाध्याहारेण च यत्तदोर्नित्याभिसम्बन्धादुक्तविशेषणविशिष्टं ज्ञानं यतो भवति तत् तथाविधज्ञानसाधनं ज्ञानरूपमज्ञानरूपं वा प्रत्यक्षं प्रमाणमिति । अस्य च फलभूतस्य ज्ञानस्य द्वयी गतिरविकल्पं+++(--॰ल्पकं स॰--डे ।)+++ सविकल्पं+++(--॰ल्पकं वा । तयो॰-- \[डे॰\]  ।)+++ च । तयोरुभयोरपि प्रमाणरूपत्वमभिधातुं विभागवचनमेतद् अव्यपदेश्यं व्यवसायात्मकम् इति ।

तत्रोभयरूपस्यापि ज्ञानस्य प्रामाण्यमुपेक्ष्य यतःशब्दाध्याहारक्लेशेनाऽज्ञानरूपस्य सन्निकर्षादेः प्रामाण्यसमर्थनमयुक्तम् । कथं ह्यज्ञानरूपाः सन्निकर्षादयोऽर्थपरि  च्छित्तौ साधकतमा भवन्ति व्यभिचारात् ?, सत्यपीन्द्रियार्थसन्निकर्षेऽर्थोपलब्धेरभावात् । ज्ञाने सत्येव भावात्, साधकतमं हि करणमव्यवहितफलं च तदिति ।

सन्निकर्षोऽपि यदि योग्यतातिरिक्तः संयोगादिसम्बन्धस्तर्हि स चक्षुषोऽर्थेन सह नास्ति अप्राप्यकारित्वात्तस्य । दृश्यते हि काचाभ्र+++(काचाभ्रपटलस्फ॰-- \[डे॰\]  ।)+++स्फटिकादिव्यवहितस्या+++(--॰स्यार्थस्य-- \[डे॰\]  ।)+++प्यर्थस्य चक्षुषोपलब्धिः । अथ प्राप्यकारि चक्षुः करणत्वाद्वास्यादिवदिति ब्रूषे; तर्ह्ययस्कान्ताकर्षणोपलेन लोहासन्निकृ+++(--॰न्निकर्षेण व्य॰-- \[ता॰\]  ।)+++ष्टेन व्यभिचारः । न च संयुक्तसंयोगादिः स+++(--॰गादिसन्नि॰-- \[डे॰\]  ।)+++न्निकर्षस्तत्र कल्पयितुं शक्यते, अतिप्रसङ्गादिति ।

सौगतास्तु **प्रत्यक्षं कल्पनापोढमभ्रान्तम्**  \[न्यायबि॰ १। ४\]  इति लक्षणमवोचन् । **अभिलापसंसर्गयोग्यप्रतिभासा प्रतीतिः कल्पनातया रहितम्+++(रहितम् तथापोढम्-- \[डे॰\]  । रहितम् तयापोढम्-- \[मु॰\]  ।)+++**-- \[न्यायबि॰ १। ५, ६\]  कल्पनापोढम् इति । एतच्च व्यवहारानुपयोगित्वात्प्रमाणस्य लक्षणमनुपपन्नम्, तथाहि एतस्माद्विनिश्चित्यार्थमर्थक्रियार्थिनस्तत्समर्थेऽर्थे प्रवर्तमाना विसंवादभाजो मा भूवन्निति प्रमाणस्य लक्षणपरीक्षायां प्रवर्तन्ते परीक्षकाः । व्यवहारानुपयोगिनश्च तस्य वायस+++(वायससदसनवायसदशनपरी॰-- \[ता॰\]  ।)+++सदसद्दशनपरीक्षायामिव निष्फलः परिश्र+++(एतत्समानम्--काकस्य कति वा दन्ता मेषस्याण्डं कियत्पलम् ।)+++
गर्दभे कति रोमाणीत्येषा मूर्खविचारणा ॥--मु--टि॰  

मः । निर्विकल्पोत्तरकालभाविनः सविकल्पकात्तु व्यहारोपगमे वरं तस्यैव प्रामाण्यमास्थेयम्, किमविकल्पकेन शिखण्डि+++(शिखण्डिन्--खयंवरे वृतेन भीष्मेणापाकृता काचिदम्बानाम्नी राजकन्या तपसा पुरुषत्वं प्राप्ता । सैव शिखण्डीति सञ्ज्ञया व्यवजह्रे । स च स्त्रीपूर्वत्वान्निन्दास्पदम् । ततो भारते युद्धे तं पुरस्कृत्यार्जुनो भीष्मं जघान । सोऽपि च शिखण्डी पश्चादश्वत्थाम्ना हतः । --मु-टि॰ ।)+++नेति ? ।

जैमिनीयास्तु धर्मं प्रति अनिमित्तत्वव्याजेन **सत्सम्प्रयोगे पुरुषस्येन्द्रियाणां बुद्धिजन्म तत् प्रत्यक्षमनिमित्तं विद्यमानोपलम्भनत्वात्**  \[जैभि॰ १। १। ४\]  इत्यनुवादभङ्ग्या प्रत्यक्षलक्षणमाचक्षते, यदाहुः-
एवं सत्यनुवा+++(--॰वादत्वं-- \[मु॰\]  ।)+++दित्वं लक्षणस्यापि सम्भवेत् ।  \[श्लोकवा॰ सू॰ ४। ३९\]   

 इति । व्याचक्षते च--इन्द्रियाणां सम्प्रयोगे सति पुरुषस्य जायमाना बुद्धिः प्रत्यक्षमिति ।

अत्र संशयविपर्ययबुद्धिजन्मनोऽपीन्द्रियसम्प्र+++(--॰संयोगे-- \[डे॰\]  ।)+++योगे सति प्रत्यक्षत्वप्रसङ्गादतिव्याप्तिः । अथ सत्सम्प्रयोग इति सता सम्प्रयोग इति व्याख्यायते तर्हि निरालम्बनविभ्रमा एवार्थनिरपेक्षजन्मानो निरस्ता भवेयुर्न सालम्बनौ संशयविपर्ययौ । अथ सति सम्प्रयोग इति सत्सप्तमि पक्ष एव न त्यज्यते संशयविपर्ययनिरासाय च सम्प्रयोग इत्यत्र सम् इत्युपसर्गो वर्ण्यते, यदाह-
सम्यगर्थे च संशब्दो दुष्प्रयोगनिवारणः ।  
दुष्टत्वाच्छुक्तिकायोगो वार्यते रजतेक्षणात्  \[श्लोकवा॰ सू॰ ४। ३८--९\]   

  इति; तथापि प्रयोगसम्यक्त्वस्यातीन्द्रियत्वेन प्रत्यक्षानवगम्यत्वात्कार्यतोऽवगतिर्वक्तव्या । कार्यं च ज्ञानम् न च तदविशेषितमेव प्रयोगसम्यक्त्वावगमनायालम् । न च तद्विशेषणपरमपरमिह पदमस्ति । स+++(सता सम्प्र-- \[ता॰\]   \[डे॰\]  ।)+++तां सम्प्रयोगैति च वरं निरालम्बनविज्ञाननिवृत्तये, सतिइति तु सप्तम्यैव गतार्थत्वादनर्थकम् ।

येऽपि **तत्सम्प्रयोगे पुरुषस्येन्द्रियाणां बुद्धिजन्म सत्प्रत्यक्षं यद्विषयं ज्ञानं तेन+++(तेनैव सम्प्र॰ --मु-पा॰ ।)+++ सम्प्रयोगे इन्द्रियाणां पुरुषस्य बुद्धिजन्म सत्प्रत्यक्षं यदन्यविषयञ्ज्ञानमन्यसम्प्रयोगे भवति न तत्प्रत्यक्षम् ।**  \[शाबरभा॰ १। १। ५\]  इत्येवं त+++(तत्सर्वतोव्य॰-- \[डे॰\]  ।)+++त्सतोर्व्यत्ययेन लक्षणमनवद्यमित्याहुः, तेषामपि क्लिष्टकल्पनैव, संशयज्ञानेन व्यभिचारानिवृत्तेः । तत्र हि यद्विषयं ज्ञानं तेन सम्प्रयोग इन्द्रियाणामस्त्येव । यद्यपि चोभयविषयं संशयज्ञानं तथापि तयोरन्यतरेणेन्द्रियं संयुक्तमेव उभयावमर्शित्वाच्च संशयस्य येन संयुक्तं चक्षुस्तद्विषयमपि तज्ज्ञानं भवत्येवेति नातिव्याप्तिपरिहारः । अव्याप्तिश्च चाक्षुषज्ञानस्येन्द्रियसम्प्रयोगजत्वाभावात् । अप्राप्यकारि च चक्षुरित्युक्तप्रायम् ।

**श्रोत्रादिवृत्तिरविकल्पिका प्रत्यक्षम्** इति वृद्धसाङ्ख्याः । अत्र श्रोत्रादीनामचेतनत्वात्तद्वृत्तेः सुतरामचैतन्यमिति कथं प्रमाणत्वम् ? । चेतनसंसर्गात्तच्चैतन्याभ्युपगमे वरं चित एव प्रामाण्यमभ्युपगन्तुं युक्तम् । न चाविकल्प+++(--॰कल्पत्वे-- \[डे॰\]  ।)+++कत्वे प्रामाण्यमस्तीति यत्किञ्चिदेतत् ।

**प्रतिविषयाध्यवसायो दृष्ट+++(दृष्टमति प्रत्य॰-- \[ता॰\]  ।)+++म्** \[सां॰ का॰ ५\]  इति प्रत्यक्षलक्षणमितीश्वरकृष्णः । तदप्यनुमानेन व्यभिचारित्वादलक्षणम् । अथ प्रतिः आभिमुख्ये वर्तते तेनाभिमुख्येन विषयाध्यवसायः प्रत्यक्षमित्युच्यते;तदुप्यनुमानेन तुल्यम् घटोऽयमितिवदयं पर्वतोऽग्निमानित्याभिमुख्येन प्रतीतेः । अथ अनुमानादिविलक्षणो अभिमुखोऽध्यवसायः प्रत्यक्षम्; तर्हि प्रत्यक्षलक्षणमकरणीयमेव शब्दानुमानलक्षणविलक्षणतयैव तत्सिद्धेः ।

ततश्च परकीयलक्षणानां दुष्टत्वादिदमेव विशदः प्रत्यक्षम् इति प्रत्यक्षलक्षणमनवद्यम् ॥ २९ ॥

प्रमाणविषयफलप्रमातृरूपेषु चतुर्षु विधिषु+++(विधेषु इत्यपि पठितुं शक्यं  \[ता॰\]  प्रतौ ।)+++ तत्त्वं परिसमाप्यत इति विषयादिलक्षणमन्तरेण प्रमाणलक्षणमसम्पूर्णमिति विषयं लक्षयति--

प्रमाणस्य विषयो द्रव्यपर्यायात्मकं वस्तु ॥ ३० ॥

प्रत्यक्षस्य प्रकृतत्वात्तस्यैव विषयादौ लक्षयितव्ये प्रमाणस्य इति प्रमाणसामान्यग्रहणं प्रत्यक्षवत् प्रमाणान्तराणामपि विषयादिलक्षणमिहैव वक्तुं युक्तमविशेषात्तथा च लाघवमपि भवतीत्येवमर्थम्+++(--॰मर्थजाति॰-- \[डे॰\]  ।)+++ । जातिनिर्देशाच्च प्रमाणानां प्रत्यक्षादीनां विषयः गोचरो द्रव्यपर्यायात्मकं वस्तु । द्रवति तांस्तान् पर्यायान् गच्छति इति द्रव्यं ध्रौव्यलक्षणम् ।  पूर्वोत्तरविवर्त्तवर्त्त्यन्वयप्रत्ययसमधिगम्यमूर्ध्वतासामान्यमिति यावत् । परियन्त्युत्पादविनाशधर्म्माणो भवन्तीति पर्याया विवर्त्ताः । तच्च ते चात्मा स्वरूपं यस्य तत् द्रव्यपर्यायात्मकं वस्तु, परमार्थसदित्यर्थः, यद्वाचकमुख्यः--**उत्पादव्ययध्रौव्य+++(ध्रौव्याणां योगः ।)+++युक्तं सद्**  \[तत्त्वा॰ ५। २९\]  इति, पारमर्षमपि **उपन्नेइ वा विगमेइ वा धुवेइ वा** इति ।

तत्र द्रव्यपर्यायग्रहणेन द्रव्यैकान्तपर्यायैकान्तवादिपरिकल्पितविषयव्युदासः । आत्मग्रहणेन चात्यन्तव्यतिरिक्तद्रव्यपर्यायवादिकाणादयौगाभ्युपगतविषयनिरासः । यच्छ्रीसिद्धसेनः--

दोहिं वि नएहिं नीयं सत्थमुलूएण तहवि मिच्छत्तं ।  
जं सविसयप्पहाणत्तणेण अ+++(अन्ननिर॰-- \[मु॰\]  । अणुण्णनिर॰-- \[डे॰\]  ।)+++न्नोन्ननिरविक्ख+++(निरपेक्षौ नयौ ।)+++ ॥  \[सन्म॰ ३। ४९\]  **त्ति** ॥ ३० ॥  


कुतः पुनर्द्रव्यपर्यायात्मकमेव वस्तु प्रमाणानां विषयो न द्रव्यमात्रं पर्यायमात्रमुभयं वा स्वतन्त्रम् ? इत्याह--

अर्थक्रियासामर्थ्यात्+++(एकत्रिंशत्तमं द्वात्रिंशत्तमं च सूत्रद्वयं  \[सं-मू॰\]  प्रतौ भेदकचिह्नं विना सहैव लिखितं दृश्यते-- \[सम्पा॰\]  ।)+++ ॥ ३१ ॥

अर्थस्य हानोपादानादिलक्षणस्य क्रिया निष्पत्तिस्तत्र सामर्थ्यात्, द्रव्यपर्यायात्मकस्यैव वस्तुनोऽर्थक्रियासम+++(--॰क्रियार्थसम॰-- \[डे॰\]  ।)+++र्थत्वादित्यर्थः ॥ ३१ ॥

यदि नामैवं ततः किमित्याह--

तल्लक्षणत्वाद्व+++(--॰त्वाद्वा वस्तुनः-- \[सं-मू॰\]  ।)+++स्तुनः ॥ ३२ ॥

तद् अर्थक्रियासामर्थ्यं लक्षणम् असाधारणं रूपं यस्य तत् तल्लक्षणं तस्य भावस्तत्त्वं तस्मात् । कस्य ? । वस्तुनः परमार्थसतो रूपस्य । अयमर्थः--अर्थक्रियार्थी हि सर्वः प्रमाणमन्वेषते, अ+++(प्रमाणान्वेषणभावनायाम् ।)+++पि नामेतः प्रमेयमर्थक्रियाक्षमं विनिश्चित्य कृतार्थो भवेयमिति न व्यसनितया । तद्यदि प्रमाणविषयोऽर्थोऽर्थक्रियाक्षमो न भवेत्तदा नासौ प्रमाणपरीक्षणमाद्रियेत । यदा+++(यदाहुः-- \[ता॰\]  ।)+++ह--

अर्थक्रियाऽसमर्थस्य विचारैः किं तदर्थिनाम् ।  
षण्ढस्य रूपवैरूप्ये कामिन्याः किं परीक्षया ? ॥  \[प्रमाणवा॰ १। २१५\]  इति ।  


तत्र न द्रव्यैकरूपोऽर्थोऽर्थक्रियाकारी, स ह्यप्रच्युतानुत्पन्नस्थिरैकरूपः कथमर्थक्रियां कुर्वीत क्रमेणाक्रमेण वा ?, अन्योन्यव्यवच्छेदरूपाणां प्रकारान्तरासम्भवात् । तत्र न क्रमेण; स हि कालान्तरभाविनीः क्रियाः प्रथमक्रियाकाल एव प्रसह्य कुर्यात् समर्थस्य कालक्षेपायोगात्, कालक्षेपिणो वाऽसामर्थ्यप्राप्तेः । समर्थोऽपि तत्तत्सहकारिसमवधाने तं तमर्थं करोतीति चेत्; न तर्हि तस्य सामर्थ्य+++(सामर्थ्ये पर॰-- \[ता॰\]  ।)+++मपरसहकारिसापेक्षवृत्तित्वात्, **सापेक्षमसमर्थम्**  \[पात॰ महा॰ ३। १। ८\]  इति हि किं नाश्रौषीः ? । न तेन सहकारिणोऽपेक्ष्यन्तेऽपि तु  कार्यमेव सहकारिष्वसत्स्वभवत् तानपेक्षत इति चेत्; तत्किं स भावोऽसमर्थः ? । समर्थश्चेत्; किं सहकारिमुखप्रेक्षणदीनानि ता+++(कार्याणि ।)+++न्युपेक्षते न पुनर्झटिति घटयति ? । ननु समर्थमपि बीजमिलाज+++(बीजमिलादि॰-- \[डे॰\]  ।)+++लादिसहकारिसहितमेवाङ्कुरं करोति नान्यथा; तत् किं तस्य सहकारिभिः किञ्चिदुपक्रियेत, न वा ? । नो चेत्; स किं पूर्ववन्नोदास्ते । उपक्रियेत चेत्; स तर्हि तैरुपकारो भिन्नोऽभिन्नो वा क्रियत+++(क्रियेत इति-- \[डे॰\]  ।)+++ इति निर्वचनीयम् । अभेदे स एव क्रियते इति लाभमिच्छतो मूलक्षतिरायाता । भेदे स कथं तस्योपकारः ?, किं न सह्यविन्ध्या+++(--॰न्ध्याद्रेर॰-- \[डे॰\]  ।)+++देरपि ? । तत्सम्बन्धात्तस्यायमिति चेत्; उपकार्योपकारयोः कः सम्बन्धः ? । न संयोगः; द्रव्ययोरेव तस्य भावात् । नापि समवायस्तस्य प्रत्यासत्तिविप्रकर्षाभावेन सर्वत्र तुल्यत्वान्न नियतसम्बन्धिसम्बन्धत्वंयुक्तम्, तत्त्वे वा तत्कृ+++(नियतसम्बन्धिकृतः ।)+++त उपकारोऽस्या+++(समवायस्य ।)+++भ्युपगन्तव्यः, तथा च सत्युपकारस्य भेदाभेदकल्पना तदवस्थैव । उपकारस्य समवायादभेदे समवाय एव कृतः स्यात् । भेदे पुनरपि समवायस्य न नियतसम्बन्धिसम्बन्धत्वम् । निय+++(॰--त्वम् सम्बन्धत्वे-- \[डे॰\]  ।)+++तसम्बन्धिसम्ब न्धत्वे+++(नियतसम्बन्धिनोर्बीजोपकारयोः सम्बन्धत्वेऽनयोः समवाय इति विशेषणविशेष्यभावः ।)+++ समवायस्य विशेषणविशेष्यभावो हेतुरिति चेत्; उपकार्योपकारकभावाभावे तस्यापि प्रतिनियमहेतुत्वाभावात् । उपकारे तु पुनर्भेदाभेदविकल्पद्वारेण तदेवावर्तते । तन्नैकान्तनित्यो भावःक्रमेणार्थक्रियां कुरुते ।

नाप्यक्रमेण । न ह्येको भावः सकलकालक+++(कलाशब्देनांशाः ।)+++लाभाविनीर्युगपत् सर्वाः क्रियाः करोतीति प्रातीतिकम् । कुरुतां वा, तथापि द्वितीयक्षणे किं कुर्यात् ? । करणे वा क्रमपक्षभा+++(स हि कालान्तरभाविनीः क्रिया इत्यादिको ग्रन्थ आवर्त्तनीयः ।)+++वी दोषः । अकरणेऽनर्थक्रियाकारित्वादवस्तुत्वप्रसङ्गः--इत्येकान्तनित्यात् क्रमाक्रमाभ्यां व्याप्तार्थक्रिया व्यापकानुपलब्धिबलात् व्यापकनिवृत्तौ निवर्तमाना व्याप्यमर्थक्रियाकारित्वं निवर्तयति तद+++(तदप्यर्थक्रियाकारित्वं व्यापकं निवर्तमानं स्वव्याप्यं सत्त्वं निवर्तयति ।)+++पि स्वव्याप्यं सत्त्वमित्यसन् द्रव्यैकान्तः ।

पर्यायैकान्तरूपोऽपि प्रतिक्षणविनाशी भावो न क्रमेणार्थक्रियासमर्थो देशकृतस्य कालकृतस्य च क्रमस्यैवाभावात् । अवस्थितस्यैव हि नानादेशकालव्याप्तिर्देशक्रमः कालक्रमश्चाभिधीयते । न चैकान्तविनाशिनि सास्ति । यदाहुः--

यो यत्रैव स तत्रैव यो यदैव तदैव सः ।  
न देशकालयोर्व्याप्तिर्भावा+++(कर्तरि षष्ठी ।)+++नामिह+++(पर्यायैकान्तवादे ।)+++ विद्यते ॥  


न च सन्तानापेक्षया पूर्वोत्तरक्षणानां क्रमः सम्भवति, सन्तानस्याऽवस्तुत्वात् । वस्तुत्वेऽपि तस्य यदि क्षणिकत्वं न तर्हि क्षणेभ्यः कश्चिद्विशेषः । अथाक्षणिकत्वम्; सु+++(--॰त्वं न सु॰-- \[डे॰\]  ।)+++स्थितः पर्यायैकान्तवादः ! यदा+++(यदुक्तम्-- \[डे॰\]  ।)+++हुः--

अथापि नित्यं परमार्थसन्तं सन्ताननामानमुपैषि भावम् ।  
उत्तिष्ठ भिक्षो ! फलिता+++(--॰ता तवा॰-- \[डे॰\]  ।)+++स्तवाशाः सोऽयं समाप्तः क्षणभङ्गवादः ॥ \[न्यायम॰ पृ॰ ४६४\]  इति ।  


नाप्यक्रमेण क्षणिकेऽर्थक्रिया सम्भवति । स ह्येको रू+++(बीजपूरादौ ।)+++पादिक्षणो युगपदनेका+++(युगपदेकान्-- \[ता॰\]  ।)+++न् रसादिक्षणान् जनयन् यद्येकेन स्वभावेन जनयेत्तदा तेषामेकत्वं स्यादेकस्वभावजन्यत्वात् । अथ नानास्वभावैर्जनयति--किञ्चिदुपादानभावेन किञ्चित् सहकारित्वेन; ते तर्हि स्वभावास्तस्यात्मभूता अनात्मभूता वा ? । अनात्मभूताश्चेत्; स्वभावहानिः । यदि तस्यात्मभूताः; तर्हि तस्यानेकत्वं स्वभावानां चैकत्वं प्रसज्येत । अथ य एवैकत्रोपादानभावः स एवान्यत्र सहकारिभाव इति न स्वभावभेद इष्यते; तर्हि नित्यस्यैकरूपस्यापि क्रमेण नानाकार्यकारिणः स्वभावभेदः कार्यसाङ्कर्यं च मा भूत् । अथाक्रमात् क्रमिणामनुत्पत्तेर्नैव+++(नित्यस्यैकरूपस्यापि क्रमेणेत्यादिको प्रन्थो न घटते ।)+++मिति चेत्; एका+++(न हि एकोंश उपादानस्वरूपोऽन्यश्च सहकारिस्वरूपो भवन्मतेऽस्ति ।)+++नंशकारणात् युगपदनेककारणसाध्यानेककार्यविरोधात् क्षणिकानामप्यक्रमेण+++(--॰मेणाकारि॰ -- \[डे॰\]  ।)+++ कार्यकारित्वं मा भूदिति पर्यायैकान्तादपि क्रमाक्रमयोर्व्यापकयोर्निवृत्त्यैव व्याप्याऽर्थक्रियापि व्यावर्तते । तद्व्यावृत्तौ च सत्त्वमपि व्यापकानुपलब्धिबलेनैव निवर्तत इत्यसन् पर्यायैकान्तोऽपि ।

काणादास्तु द्रव्यपर्यायावु+++(--॰वुभावप्यभ्युपा॰-- \[डे॰\]  ।)+++भावप्युपागमन् पृथिव्यादीनि गुणाद्याधाररूपाणि द्रव्याणि, गुणादयस्त्वाधेयत्वात्पर्यायाः । ते च केचित् क्षणिकाः+++(बुद्ध्यादयः ।)+++, केचिद्यावद्द्र+++(घटरूपादयः ।)+++व्यभाविनः, केचिन्नित्या+++(आप्यरूप्यापादयः जलादिपरमाणुरूपादीनां नित्यत्वात् ।)+++ इति केवलमितरेतरविनिर्लुठित+++(--॰भिन्न॰ ।)+++धर्मिधर्माभ्युपगमान्न समीचीनविषयवादिनः । तथाहि--यदि द्रव्यादत्यन्तविलक्षणं सत्त्वं तदा द्रव्यमसदेव भवेत् । सत्तायोगात् सत्त्वमस्त्येवेति चेत्; असतां सत्तायोगेऽपि कुतः सत्त्वम् ?, सतां तु निष्फलः सत्तायोगः । स्वरूपसत्त्वं भावानामस्त्येवेति चेत्; तर्हि किं शिखण्डिना सत्तायोगेन ? । सत्तायोगात् प्राक् भावो न सन्नाप्यसन्, सत्तासम्बन्धात्तु सन्निति चेत्; वाङ्मात्रमेतत्, सदसद्विलक्षणस्य प्रकारान्तरस्यासम्भवात् । अपि च प+++(पदार्थस॰-- \[डे॰\]  ।)+++दार्थः सत्ता योगः इति न त्रितयं चकास्ति । पदार्थसत्तयोश्च योगो यदि तादात्म्यम्, तदनभ्युपगमबाधितम् । अत+++(अनभ्युपगमबाधितत्वात् एव ।)+++ एव न संयोगः+++(संयोगो हि द्रव्ययोरेव ।)+++, समवायस्त्वनाश्रित इति सर्वं सर्वेण सम्बध्नीयान्न वा किञ्चित् केनचित् । एवं द्रव्यगुणकर्मणां द्रव्यत्वा+++(आदेर्गुणत्वकर्मत्वे ।)+++दिभिः, द्रव्यस्य द्रव्यगुणकर्मसामान्यविशेषैः, पृथिव्यप्तेजोवायूनां पृथिवीत्वादिभिः, आकाशादीनां च द्रव्याणां स्वगुणैर्योगे यथायोगं सर्वमभिधानीयम्, एकान्तभिन्नानां केनचित्+++(केनचित् सम्ब॰-- \[ता॰\]   \[मु॰\]  ।)+++ कथञ्चित् सम्बन्धायोगात् इत्यौलूक्यपक्षेऽपि विषयव्यवस्था दुःस्था ।

ननु द्रव्यपर्यायात्मकत्वेऽपि वस्तुनस्तदवस्थमेव दौस्थ्यम्; तथाहि--द्रव्यपर्याययोरैकान्तिकभेदाभेदपरिहारेण कथञ्चिद्भेदाभेदवादः स्याद्वादिभिरुपेयते, न चासौ युक्तो विरोधादिदोषात्--विधिप्र+++(भेदाभेदरूपयोः ।)+++तिषेधरूपयोरेकत्र वस्तुन्यसम्भवान्नीलानीलवत् १ । अथ केनचिद्रूपेण भेदः केनचिदभेदः; एवं सति भेदस्यान्यदधिकरणमभेदस्य चान्यदिति वैयधिकरण्यम् २ । यं चात्मा+++(स्वभावम् ।)+++नं पुरोधाय भेदो यं चाश्रित्याभेदस्तावप्यात्मानौ भिन्नाभिन्नावन्यथैकान्तवादप्रसक्तिस्तथा च सत्यनवस्था ३ । येन च रूपेण भेदस्तेन भेदश्चाभेदश्च येन चाभेदस्तेनाप्यभेदश्च भेदश्चेति सङ्क+++(युगपदुभयप्राप्तिः सङ्करः ।)+++रः ४ । येन रूपेण भेदस्तेनाभेदो येनाभेदस्तेन भेद इति व्यतिक+++(परस्परविषयगमनं व्यतिकरः ।)+++रः ५ । भेदाभेदात्मकत्वे च वस्तुनो विविक्तेनाकारेण निश्चेतुमशक्तेः संशयः ६ । ततश्चाप्रतिपत्तिः ७ इति न विषयव्यवस्था ८ । नैवम्; प्रतीयमाने वस्तुनि विरोधस्यासम्भवात् । यत्सन्निधाने यो नोपलभ्यते स त+++(छायेवातपस्य ।)+++स्य विरोधीति निश्चीयते । उपलभ्यमाने च वस्तुनि को विरोधगन्धावकाशः ? । नीला+++(परोक्तदृष्टान्तं दूषयन्नाह ।)+++नीलयोरपि यद्येकत्रोपलम्भोऽस्ति तदा नास्ति विरोधः । एकत्र चित्रपटीज्ञाने सौगतैर्नीलानीलयोर्विरोधानभ्युपगमात्, यौ+++(योगः प्रत्याहारादिस्तं वेत्त्यधीते वा यौगः **तद्वेत्त्यधीते**  \[हैमश॰ ६। २। ११७\]  इत्यण् ।)+++गैश्चैकस्य चित्रस्य रूपस्याभ्युपगमा+++(चित्ररूपस्य एकस्याऽवयविताऽभ्युपगमात् ।)+++त्, एक+++(एकस्यैव पटा॰-- \[डे॰\]  ।)+++स्यैव च पटादेश्चलाचलरक्तारक्तावृतानावृतादिविरुद्धधर्माणामुपलब्धेः प्रकृते को विरोधशङ्कावकाशः ? । एतेन वैयधिकरण्यदोषोऽप्यपास्तः; तयोरेकाधिकरणत्वेन प्रागुक्तयुक्तिदिशा+++(विज्ञानस्यैकमाकारं नानाकारकरम्बितम् ।)+++ प्रतीतेः । यदप्यनवस्थानं दूषणमुपन्यस्तम् तदप्यनेकान्तवादिमतानभिज्ञेनैव, तन्मतं हि द्रव्यपर्यायात्मके वस्तुनि द्रव्यपर्यायावेव भेदः भेदध्वनिना तयोरेवाभिधानात्, द्रव्यरूपेणाभेदः इति द्रव्यमेवाभेदः एकानेकात्मकत्वाद्वस्तुनः । यौ च सङ्करव्यतिकरौ तौ मेचकज्ञाननिदर्शनेन सामान्यविशेषदृष्टान्तेन च परिहृतौ । अथ तत्र तथाप्रतिभासः समाधानम्; परस्यापि तदेवास्तु प्रतिभासस्यापक्षपातित्वात् । निर्णीते चार्थे संशयोऽपि न युक्तः, तस्य सकम्पप्रतिपत्तिरूपत्वादकम्पप्रतिपत्तौ दुर्घटत्वात् । प्रतिपन्ने च वस्तुन्यप्रतिपत्तिरिति साहसम् । उपलब्ध्यभिधानादनुपलम्भोऽपि न सिद्धस्ततो नाभाव इति दृष्टेष्टाविरुद्धं द्रव्यपर्यायात्मकं वस्त्विति ॥ ३२ ॥

ननु द्रव्यपर्यायात्मकत्वेऽपि वस्तुनः कथमर्थक्रिया नाम ? । सा हि क्रमाक्रमाभ्यां व्याप्ता द्रव्यपर्यायैकान्तवदुभयात्मकादपि व्यावर्तताम् । शक्यं हि वक्तुमुभयात्मा+++(द्रव्यपर्यायात्मा ।)+++ भावो न क्रमेणार्थक्रियां कर्तुं समर्थः, समर्थस्य क्षेपायोगात् । न च सहकार्यपेक्षा युक्ता, द्रव्यस्याविकार्यत्वेन सहकारिकृतोपकारनिरपेक्षत्वात् । पर्यायाणां च क्षणिकत्वेन पू+++(प्रथमद्वितीयकायर्ययोः कालः ।)+++र्वापरकार्यकालाप्रतीक्षणात् । नाप्यक्रमेण, युगपद्धि सर्वकार्याणि कृत्वा पुनरकुर्वतोऽनर्थ  क्रियाकारित्वादसत्त्वम्, कुर्वतः क्रमपक्षभावी दोषः । द्रव्यपर्यायवादयोश्च यो दोषः स उभयवादेऽपि समानः-
प्रत्येकं यो भवेद्दोषो द्वयोर्भावे कथं न सः ?  

 इति वचनादित्याह--

पूर्वोत्तराकारपरिहारस्वीकारस्थितिलक्षण+++(--॰क्षणेन परि॰-- \[सं-मू॰\]  ।)+++परिणामेनास्या+++(--॰नास्य क्रियो॰-- \[सं-मू॰\]  ।)+++र्थक्रियोपपत्तिः ॥ ३३ ॥

पूर्वोत्तरयोः आकारयोः विवर्तयोर्यथासङ्ख्येन यौ परिहारस्वीकारौ ताभ्यां स्थितिः सैव लक्षणम् यस्य स चासौ परिणामश्च, तेन अस्य द्रव्यपर्यायात्मकस्यार्थक्रियोपपद्यते ।

अयमर्थः--न द्रव्यरूपं न पर्यायरूपं नोभ+++(स्वतन्त्रद्रव्यपर्यायरूपम् ।)+++यरूपं वस्तु, येन तत्तत्पक्षभावी दोषः स्यात्, किन्तु स्थित्युत्पादव्ययात्मकं शबलं जात्यन्तरमेव वस्तु । तेन तत्तत्सहकारिसन्निधाने क्रमेण युगपद्वा तां तामर्थक्रियां कुर्वतः सहकारिकृतां चोपकारपरम्परामुपजीवतो भिन्नाभिन्नोपकारा+++(आदेरुपकार्युपकारयोः सम्बम्धः ।)+++दिनोदनानुमोदनाप्रमुदितात्मनः उभयपक्षभाविदोषशङ्काकलङ्काऽका+++(**कान्दिशीको भयद्रुते**--अभि॰ चि॰ ३। ३० ।)+++न्दिशीकस्य भावस्य न व्यापका+++(क्रमाक्रमौ व्यापकौ तयोः ।)+++नुपलब्धिबलेनार्थक्रियायाः, नापि तद्व्याप्य+++(--॰प्यस्य सत्त्व॰-- \[डे॰\]  ।)+++सत्त्वस्य निवृत्तिरिति सिद्धं द्रव्यपर्यायात्मकं वस्तु प्रमाणस्य विषयः ॥ ३३ ॥

फलमाह--

फलमर्थप्रकाशः ॥ ३४ ॥

प्रमाणस्य इति वर्तते, प्रमाणस्य फलम् अर्थप्रकाशः अर्थसंवेदनम्; अर्था+++(अर्थक्रियाक्षमं वस्तु अत्रार्थशब्देनोच्यते ।)+++र्थी हि सर्वः प्रमातेत्यर्थसंवेदनमेव फलं युक्तम् । नन्वेवं प्रमाणमेव फलत्वेनोक्तं स्यात्, ओमिति चेत्, तर्हि प्रमाणफलयोरभेदः स्यात् । ततः किं स्यात् ? । प्रमाणफलयोरैक्ये सदसत्पक्षभावी दोषः स्यात्, नास+++(अविद्यमानप्रमाणस्य ।)+++तः करणत्वं न सतः फलत्वम् । सत्यम्, अस्त्ययं दोषो जन्मनि न व्यवस्थायाम् । यदाहुः--

नासतो हेतुता नापि सतो हेतोः+++(फलात् प्रमाणस्याभेदो भवन्मते । ततश्च फलस्य साध्यत्वेनासत्त्व्रात् प्रमाणस्याप्यसत्त्वप्रसङ्गः । असच्च न करणं भवति सिद्धस्यैवाङ्गीकारात् । तथा, प्रमाणात् फलस्य यद्यभेदः तदा प्रमाणस्य सत्त्वात् फलमपि सदेव स्याद्विद्यमानस्य च न फलत्वं साध्यस्यैव फलत्वाभ्युपगमात् ।)+++ फलात्मता ।  
इति जन्मनि दोषः स्याद् व्यवस्था तु न दोषभाग् ॥ इति ॥ ३४ ॥  


व्यवस्थामेव दर्शयति--

क+++(पञ्चत्रिंशत्तमं षट्त्रिंशत्तमं च सूत्रद्वयं  \[ता--मू॰\]  प्रतौ भेदकचिह्नं विना सहैव लिखितं दृश्यते-- \[सम्पा॰\]  ।)+++र्मस्था क्रिया ॥ ३५ ॥

कर्मोन्मुखो ज्ञानव्यापारः फलम् ॥ ३५ ॥

प्रमाणं किमित्याह--

क+++(कर्मस्था प्र॰-- \[ता--मू॰\]  ।)+++र्तृस्था प्रमाणम् ॥ ३६ ॥

कर्तृव्यापा+++(तथाहि कर्मस्था कर्तृस्था चेत् स्था च क्रिया प्रतीयते तथा ? ज्ञानस्यापि । तयथाहि वह्निगता तावत् काचिद्दाहिका शक्तिरभ्युपेया यद्व्यापारात् काष्ठानि दग्धानि भवन्ति तथा काष्ठगता दाहक्रिया काचिदस्ति यस्यास्तानि भस्मीभवन्ति । एवमन्यत्रापि ज्ञानार्थयोर्भावनीयम् ।)+++रमुल्लिखन् बोधः प्रमाणम् ॥ ३६ ॥

कथमस्य प्रमाणत्वम् ? । करणं हि तत् साधकतमं च करणमुच्यते । अव्यवहितफलं च+++(--॰फलं तदि॰-- \[डे॰\]  ।)+++ तदित्याह--

तस्यां सत्यामर्थप्रकाशसिद्धेः ॥ ३७ ॥

तस्याम् इति कर्तृस्थायां प्रमाणरूपायां क्रियायां सत्याम् अर्थप्रकाशस्य फलस्य सिद्धेः व्यवस्थापनात् । एकज्ञानगतत्वेन प्रमाणफलयोरभेदो, व्यवस्थाप्यव्यवस्थापकभावात्तु भेद इति भेदाभेदरूपः स्याद्वादमबाधितमनुपतति प्रमाणफलभाव इतीदमखिलप्रमाणसाधारणमव्यवहितं फलमुक्तम् ॥ ३७ ॥

अव्यवहितमेव फलान्तरमाह--

अज्ञाननिवृत्तिर्वा ॥ ३८ ॥

प्रमाणप्रवृत्तेः पूर्वं प्रमातुर्विवक्षिते विषये यत् अज्ञानम् तस्य निवृ+++(वस्तुत ऐक्येऽपि ज्ञानोन्मुखोऽर्थप्रकाशः अर्थोन्मुखी अज्ञाननिवृत्तिः इति भेदः ।)+++त्तिः फलमित्यन्ये । यदाहुः--

प्रमाणस्य फलं साक्षा+++(अव्यवहितम् ।)+++दज्ञानविनिवर्तनम् ।  
केवलस्य सुखोपेक्षे शेषस्यादानहानधीः ॥  \[न्याया॰ २८\]  इति ॥ ३८ ॥  


व्यवहितमाह--

अवग्रहादीनां वा क्रमोप+++(--॰पजननधर्मा॰-- \[सं-मू॰\]  ।)+++जनधर्मा+++(--॰धर्मणाम्-- \[ता॰\]  ।)+++णां पूर्वं पूर्वं प्रमाणमुत्तरमुत्तरं फलम्+++(एकोनचत्वारिंशत्तमं चत्वारिंशत्तमं च सूत्रद्वयं  \[ता--मू॰\]  प्रतौ भेदकचिह्नं विना सहैव लिखितं दृश्यते-- \[सम्पा॰\]  ।)+++ ॥ ३९ ॥

अवग्रहेहावायधारणास्मृतिप्रत्यभिज्ञानोहानुमानानां क्रमेणोपजायमानानां यद्यत् पूर्वं तत्तत्प्रमाणं यद्यदुत्तरं तत्तत्फलरूपं प्रतिपत्तव्यम् । अवग्रहपरिणामवान् ह्यात्मा ईहारूपफलतया परिणमति इतीहाफलापेक्षया अवग्रहः प्रमाणम् । ततोऽपीहा प्रमाणमवायः फलम् । पुनरवायः प्रमाणं धारणा फलम् । ईहाधा+++(ईहायाश्चेष्टारूपत्वात् धारणायाश्च संस्काररूपत्वात् अज्ञानत्वमिति परस्य अभिसन्धिः ।)+++रणयोर्ज्ञानोपा+++(ज्ञानमुपादानं ययोर्ज्ञानस्योपादनं वा ।)+++दानत्वात् ज्ञानरूपतोन्नेया । ततो धारणा प्रमाणं स्मृतिः फलम् । ततोऽपि स्मृतिः प्रमाणं प्रत्यभिज्ञानं फलम् ।  ततोऽपि प्रत्यभिज्ञा प्रमाणमूहः फलम् । ततोऽप्यूहः प्रमाणमनुमानं फलमिति प्रमाणफलविभाग इति ॥ ३९ ॥

फलान्तरमाह--

हानादिबुद्धयो वा ॥ ४० ॥

हानोपादानोपेक्षा+++(--॰पेक्षया बु॰-- \[ता॰\]  ।)+++बुद्धयो वा प्रमाणस्य फलम् । फलबहुत्वप्रतिपादनं सर्वेषां+++(अर्थप्रकाशादीनाम् ।)+++ फलत्वेन न विरोधो वैवक्षिक+++(--॰क्षितत्वात्-- \[ता॰\]  ।)+++त्वात् फलस्येति प्रदिपादनार्थम् ॥ ४० ॥

एकान्तभिन्नाभिन्नफलवादिमतपरीक्षार्थमाह--

प्रमाणाद्भिन्नाभिन्नम् ॥ ४१ ॥

करणरूपत्वात् क्रियारूपत्वाच्च प्रमाणफलयोर्भेदः । अभेदे प्रमाणफलभेदव्यवहारानुपपत्तेः प्रमाणमेव वा फलमेव वा भवेत् । अप्रमाणाद्व्यावृत्त्या प्रमाणव्यवहारः, अफलाद्व्यावृत्त्या च फलव्यवहारो भविष्यतीति चेत्; नैवम्; एवं सति प्रमाणा+++(अन्यप्रमाणात् ।)+++न्तराद्व्यावृत्त्याऽप्रमाणव्यवहारः, फलान्तराद्व्यावृत्त्याऽफलव्य+++(--॰लत्वव्य॰ -- \[डे॰\]  ।)+++वहारोऽप्यस्तु, विजातीयादिव सजा+++(प्रमाणान्तरात् ।)+++तीयादपि व्यावृत्तत्वाद्वस्तुनः ।

तथा, तस्यैवात्मनः प्रमाणाकारेण परिणतिस्तस्यैव फलरूपतया परिणाम इत्येकप्रमात्रपेक्षया प्रमाणफलयोरभेदः । भेदे त्वा+++(यथैकात्मगतस्य प्रमाणस्य सम्बन्धि द्वितीयात्मगतं फलं न भवति तथैकात्मगतयोरपि मा भूदत्यन्तभेदस्योभयपक्षयोरप्यविशिष्टत्वात् ।)+++त्मान्तरवत्तदनुपपत्तिः । अथ यत्रैवात्मनि प्रमाणं समवेतं फलमपि तत्रैव समवेतमिति समवायलक्षणया प्रत्यासत्त्या प्रमाणफलव्यवस्थितिरिति नात्मान्तरे तत्प्रसङ्ग इति चेत्; न; समवायस्य नित्यत्वाद्व्यापकत्वान्नियतात्मवत्सर्वात्मस्वप्यविशेषान्न ततो नियतप्रमातृसम्बन्धप्रतिनियमः तत् सिद्धमेतत् प्रमाणात्फलं कथञ्चिद्भिन्नमभिन्नं चेति ॥ ४१ ॥

प्रमातारं लक्ष+++(--॰तारं कथयति-- \[डे॰\]  ।)+++यति--

स्वपराभासी परिणाम्यात्मा प्रमाता+++(एतत्सूत्रानन्तरं  \[ता--मू॰\]  प्रतौ एवं लिखितं वर्तते--इत्याचार्यश्रीहेमचन्द्रविरचितायां प्रमाणमीमांसायां प्रथमस्याध्यायस्य प्रथममाह्निकम् ।  \[सं-मू॰\]  प्रतौ तु--॰ध्यायस्याद्याह्निकम् ।)+++ ॥ ४२ ॥

स्वम् आत्मानं परं चार्थमाभासयितुं शीलं यस्य स स्वपराभासी स्वोन्मुखतयाऽर्थोन्मुखतया चावभासनात् घटमहं जानामीति कर्मकर्तृक्रियाणां प्रतीतेः, अन्यतरप्रतीत्यपलापे प्रमाणाभावात् । न च परप्रकाशकत्वस्य स्वप्रकाशकत्वेन विरोधः प्रदीपवत् । नहि प्रदीपः स्वप्रकाशे परमपेक्षते । अनेनैकान्तस्वा+++(बौद्धस्य ।)+++भासिपराभासिवादिमतनिरासः । स्वपराभास्येव आत्मा प्रमाता ।

तथा, परिणाम उक्तलक्षणः स विद्यते यस्य स परिणामी । कूटस्थनित्ये ह्यात्मनि हर्षविषादसुखदुःखभोगादयो विवर्ताः प्रवृत्तिनिवृत्तिधर्माणो न वर्तेरन् । एकान्तनाशिनि च कृतनाशाकृताभ्यागमौ स्याताम्, स्मृतिप्रत्यभिज्ञाननिहितप्रत्यु+++(एकान्तनाशिनी ?)+++न्मार्गणप्रभृतयश्च प्रतिप्राणिप्रतीता व्यवहारा विशीर्येरन् । परिणामिनि तूत्पादव्ययध्रौव्यधर्मण्यात्मनि सर्वमुपपद्यते । यदाहुः-
यथाहेः कुण्डलावस्था व्यपैति तदनन्तरम् ।  
सम्भवत्यार्जवावस्था सर्पत्वं त्वनुवर्तते ॥  


तथैव नित्यचैतन्यस्वरूपस्यात्मनो हि न ।  
निःशेषरूपविगमः सर्वस्यानुगमोऽपि वा ॥  


किं त्वस्य विनिवर्तन्ते सुखदुःखादिलक्षणाः ।  
अवस्थास्ताश्च जायन्ते चैतन्यं त्वनुवर्तते ॥  


स्यातामत्यन्तनाशे हि कृतनाशाकृतागमौ ।  
सुखदुःखादिभोगश्च नैव स्यादेकरूपिणः ॥  


न च कर्तृत्वभोक्तृत्वे पुंसोऽवस्थां समाश्रिते ।  
त+++(अवस्थायाः ।)+++तोऽबस्थावतस्त+++(--॰वतस्तात्त्वात्-- \[डे॰\]  । ॰स्थासु तत्तत्त्वात्-- \[तत्त्वसं॰ का॰ २२७\]  ।)+++त्त्वात्+++(एकत्वात् ।)+++ कर्तैवाप्नोति तत्फलम् ॥  \[तत्त्वसं॰ का॰ २२३--२२७\]   

 इति अनेनैकान्तनित्यानित्यवादव्युदासः । आत्माइत्यनात्मवादिनो व्युदस्यति । कायप्रमाणता त्वात्मनः प्रकृतानुपयोगान्नोक्तेति सुस्थितं प्रमातृलक्षणम् ॥ ४२ ॥

इत्याचार्यश्रीहेमचन्द्रविरचितायाः प्रमाणमीमांसायास्तद्वृत्तेश्च प्रथमस्याध्यायस्य प्रथममाह्निक+++(--॰कम् । श्रेयः-- \[ता॰\]  ।)+++म्

 ॥ अथ द्वितीयमाह्निकम् ॥

इहोद्दिष्टे प्रत्यक्षपरोक्षलक्षणे प्रमाणद्वये लक्षितं प्रत्यक्षम् । इदानीं परोक्षलक्षणमाह--

अविशदः परोक्षम्+++(अत्र प्रथमं द्वितीयं च सूत्रद्वयं  \[ता--मू॰\]  प्रतौ भेदकचिह्नं विना सहैव लिखितं दृश्यते-- \[सम्पा॰\]  ।)+++ ॥ १ ॥

सामान्यलक्षणानुवादेन विशेषलक्षणविधानात् सम्यगर्थनिर्णयः इत्यनुवर्तते । तेनाविशदः सम्यगर्थनिर्णयः परोक्षप्रमाणमिति ॥ १ ॥

विभागमाह--

स्मृतिप्रत्यभिज्ञा+++(--॰मिज्ञोहा॰-- \[सं-मू॰\]  ।)+++नोहानुमानागमास्तद्विधयः ॥ २ ॥

तद् इति परोक्षस्य परामर्शस्तेन परोक्षस्यैते प्रकारा न तु स्वतन्त्राणि प्रमाणान्तराणि प्रक्रान्तप्रमाणसङ्ख्याविघातप्रसङ्गात् ।

ननु स्वतन्त्राण्येव स्मृत्यादीनि प्रमाणानि किं नोच्यन्ते ?, किमनेन द्रविडमण्डकभक्षणन्यायेन ? । मैवं वोचः, परोक्षलक्षणसङ्गृहीतानि परोक्षप्रमाणान्न विभेदवर्तीनि; यथैव हि प्रत्यक्षलक्षणसङ्गृहीतानीन्द्रियज्ञान-मानस-स्वसंवेदन-योगिज्ञानानि सौगतानां न प्रत्यक्षादतिरिच्यन्ते, तथैव हि परोक्षलक्षणाक्षिप्तानि स्मृत्यादीनि न मूलप्रमाणसङ्ख्यापरिपन्थीनीति । स्मृत्यादीनां पञ्चानां द्वन्द्वः ॥ २ ॥

तत्र स्मृतिं लक्षयति--

वासनोद्बोधहेतुका तदित्याकारा स्मृतिः ॥ ३ ॥

वासना+++(धारणा ।)+++ संस्कारस्तस्याः उद्बोधः+++(स्मृतिजननाभिमुख्यम् ।)+++ प्रबोधस्तद्धेतुका तन्निबन्धना, 
कालमसङ्खं सङ्खं च धारणा होइ नायव्वा  \[विशेषा॰ गा॰ ३३३\]   

 इति वचनाच्चिरकालस्थायिन्यपि वासनाऽनुद्बुद्धा न स्मृतिहेतुः, आवरणक्षयोपशमसदृशदर्शनादिसामग्रीलब्धप्रबोधा+++(--॰धा अनुस्मृ॰-मु-पा॰ ।)+++ तु स्मृतिं जनयतीति वासनोद्बोधहेतुका इत्युक्तम् । अस्या उल्लेखमाह त+++(अभ्यासदशापन्नायां गुणनादौ तदित्याकाराभावात् प्रायिकमिदम् ।)+++दित्याकारा सामान्योक्तौ नपुंसकनिर्देशस्तेन स घटः, सा पटी, तत् कुण्डल+++(कुण्डमि॰-- \[डे॰\]  ।)+++मित्युल्लेखव+++(--॰वती स्मृ॰-- \[डे॰\]  ।)+++ती मतिः स्मृतिः ।

सा च प्रमाणम् अविसंवादित्वात् स्व+++(अविसंवादित्वमस्या असिद्धमिति चेदित्याह ।)+++यं निहितप्रत्युन्मार्गणादिव्यवहाराणां दर्शनात् । नन्वनुभूयमानस्य विषयस्याभावान्निरालम्बना स्मृतिः कथं प्रमाणम् ? । नैवम्, अनुभूतेनार्थेन सालम्बनत्वोपपत्तेः, अन्यथा प्र+++(यद्यनुभूतेनार्थेन सालम्बनत्वेऽपि स्मृतेरप्रामाण्यमातिष्ठसे तदा प्रत्यक्षस्यापि किं नाप्रामाण्यं भवेदिति एकोद्देशेन तस्यापि निरालम्बनत्वात् ।)+++त्यक्षस्याप्यनुभूतार्थविषयत्वादप्रामाण्यं प्रसज्येत । स्वविष+++(अनुभूतविषय॰ ।)+++यावभासनं स्मृतेरप्यविशिष्टम् । विनष्टो विषयः कथं स्मृतेर्जनकः ?, तथा  चार्थाजन्यत्वान्न प्रामाण्यमस्या इति चेत्; तत् किं प्रमाणान्तरेऽप्यर्थजन्य+++(अर्थजन्यत्वात् ज्ञानस्य प्रामाण्याभ्युपगमे मरुमरीचिकादौ जलज्ञानमप्यर्थजन्यत्वात् प्रमाणं स्यात् । अथ प्रतिभासमानार्थजन्यं प्रमाणमिष्यते तदानुमानं न स्यात् प्रमाणम् । अनुमानं ह्यनर्थसामान्यप्रतिभासि, न च तेन जन्यम्, भवन्मते सामान्यस्यावस्तुत्वात् । यत् प्रमाणं तदनर्थजन्यतदर्थजमेवेति अतिव्याप्ति ॰वेति व्याप्तिरपि दुष्टा स्वसंवेदनप्रत्यक्षेण व्यभिचारात् तद्धि स्वात्मविषयं, न च तेन जन्यम् ।)+++त्वमविसंवादहेतुरिति विप्रलब्धोऽसि ? । मैवं मुहः, यथैव हि प्रदीपः स्वसामग्रीबललब्धजन्मा घटादिभिरजनितोऽपि तान् प्रकाशयति तथैवावरणक्षयोपशमसव्यपेक्षेन्द्रियानिन्द्रियबललब्धजन्म संवेदनं विषयमवभासयति । **नाननुकृतान्वयव्यतिरेकं कारणम् नाकारणं विषयः** इति तु प्रलापमात्रम्, योगिज्ञानस्यातीतानागतार्थगोचरस्य तदजन्यस्यापि प्रामाण्यं प्रति विप्रतिपत्तेरभावात् । किञ्च, स्मृतेरप्रामाण्येऽनुमानाय दत्तो जलाञ्जलिः, तया व्याप्तेरविष+++(व्याप्तेरग्रहणेऽग्रहणं त्वप्रमाणत्वात् ।)+++यीकरणे तदुत्थानायोगात्; लिङ्गग्रहण-सम्बन्धस्मरणपूर्वकमनुमानमिति हि सर्ववादिसिद्धम् । ततश्च स्मृतिः प्रमाणम्, अनुमानप्रामाण्यान्यथानुपपत्तेरिति+++(रिति ॥ अथ मु-पा ।)+++ सिद्धम् ॥ ३ ॥

अथ प्रत्यभिज्ञानं लक्षयति--

दर्शनस्मरणसम्भवं तदेवेदं तत्सदृशं तद्विलक्षणं तत्प्रतियोगीत्यादिसङ्कलनं प्रत्यभिज्ञानम् ॥ ४ ॥

दर्शनम् प्रत्यक्षम्, स्मरणम् स्मृतिस्ताभ्यां+++(क्वचिद्व्यस्ताभ्यामपि यथेदमस्माद्भिन्नमित्यादिकं प्रत्यभिज्ञानं दर्शनादेव स्मरणरहितात् । तस्मात् भिन्नमित्यादिकं केवलादेव स्मरणात् प्रत्यभिज्ञानम् ।)+++ सम्भवो यस्य तत्तथा दर्शनस्मर+++(मदीयेन गृहस्थितेन गवा सदृशोऽयं गवय इत्यादिकम् अत्र टिप्पणकारेण उभयकारणकत्वं उदाहृतम्-- \[सम्पा॰\]  ।)+++णकारणकं सङ्क+++(एकत्वसादृश्यवैसदृश्यादिनाऽर्थद्वयघटनं सङ्कलना ।)+++लनाज्ञानं प्रत्यभिज्ञानम् । तस्योल्लेखमाह--तदेवेदम्, सामान्यनिर्देशेन नपुंसकत्वम्, स एवायं घटः, सैवेयं पटी, तदेवेदं कुण्डमिति । तत्सदृशः गोसदृशो गवयः, तद्विलक्षणः गोविलक्षणो महिषः, तत्प्रतियोगि इदमस्मादल्पं महत् दूरमासन्नं वेत्यादि । आदिग्रहणात्-
रोमशो दन्तुरः श्यामो वामनः पृथुलोचनः ।  
यस्तत्र चिपिटघ्राणस्तं चैत्रमवधारयेः ॥  \[न्यायम॰ पृ॰ १४३\]   

 
पयोम्बुभेदी हंसः स्यात्षट्पा+++(--॰पदै॰-- \[मु॰\]  ।)+++दैर्भ्रमरः स्मृतः ।  
सप्तपर्णस्तु विद्वद्भिर्विज्ञेयो विषमच्छदः ॥  
पञ्चवर्णं भवेद्रत्नं मेचकाख्यं पृथुस्तनी ।  
युवतिश्चैकशृङ्गोऽपि गण्डकः परिकीर्तितः ॥  

 इत्येवमादिशब्दश्रवणात्तथाविधानेव चैत्रहंसादीनवलोक्य तथा+++(तथा वचनं सत्या॰- \[डे॰\]  ।)+++ सत्यापयति यदा, तदा तदपि सङ्कल+++(सङ्कलनमु॰- \[डे॰\]  ।)+++नाज्ञानमुक्तम्, दर्शनस्मरणसम्भवत्वाविशेषात् । यथा वा औदीच्येन+++(अत्र उदीच्येन इति सुचारु ।)+++ क्रमेलकं  निन्दतोक्तम् धिक्करभमतिदीर्घवक्रग्रीवं+++(--॰ग्रीवप्र॰-- \[ता॰\]  ।)+++ प्रलम्बोष्ठं कठोरतीक्ष्णकण्टकाशिनं कुत्सितावयवसन्निवेशमप+++(--॰मपसदं-- \[मु॰\] --॰मपशब्दं-- \[डे॰\]  ।)+++श+++(निकृष्टम् ।)+++दं पशूनामिति । तदुपश्रुत्य दाक्षिणात्य उत्तरापथं गतस्तादृशं वस्तूपलभ्य नूनमयमर्थोऽस्य करभशब्दस्यैति यद+++(तात्पर्य॰ पृ॰ १९८ ।)+++वैति तदपि दर्शनस्मरणकारणकत्वात् सङ्कलनाज्ञानं प्रत्यभिज्ञानम् ।

येषां तु सादृश्यविषयमुपमानाख्यं प्रमाणान्तरं तेषां वैलक्षण्यादिविषयं प्रमाणान्तरमनुषज्येत । यदाहुः+++(यदाह-- \[ता॰\]  ।)+++--

उपमानं प्रसिद्धार्थसाधर्म्यात् साध्य+++(सादृश्यसाधनम् ।)+++साधनम् ।  
तद्वैधर्म्यात् प्रमाणं किं स्यात् सञ्ज्ञिप्रतिपादनम् ॥  \[लघीय॰ ३। १०\]   


इदमल्पं महद् दूरमासन्नं प्रांशु+++(दीर्घम् ।)+++ नेति वा ।  
व्यपेक्षा+++(अपेक्षका ह्यल्पमहदादिव्यापाराः ।)+++तः समक्षेऽर्थे विक+++(अक्षनिरपेक्षं मानसं ज्ञानं विकल्पः ।)+++ल्पः साधना+++(प्रमाणान्तरं प्राप्नोति ।)+++न्तरम् ॥  \[लघीय॰ ३। १२\]  इति ।  


अथ साधर्म्यमुपलक्षणं योग+++(उपमानमिति सूत्रावयवयोगः ।)+++विभा+++(उपमानं द्विधा साधर्म्यतो वैधर्म्यतश्चेति विभागः ।)+++गो वा करिष्यत इति चेत्; तर्ह्यकुशलः सूत्रकारः स्यात्, सूत्रस्य लक्षणरहितत्वात् । यदाहुः-
अल्पाक्षरमसन्दिग्धं सारवद्विश्वतोमुखम् ।  
अस्तोभ+++(पूरणार्थवादिनिपातरहितमस्तोभम् ।)+++मनवद्यं च सूत्रं सूत्रविदो विदुः ॥  

 अस्तोभमनधिकम् ।

ननु ततिति स्मरणम् इदम् इति प्रत्यक्षमिति ज्ञानद्वयमेव, न ताभ्यामन्यत् प्रत्यभिज्ञानाख्यं प्रमाणमुत्पश्यामः । नैतद्युक्तम्, स्मरणप्रत्यक्षाभ्यां प्रत्यभिज्ञाविषयस्यार्थस्य ग्रहीतुमशक्यत्वात् । पू+++(तदेवेदमित्यत्रैकत्वं विषयः, गोसदृशो गवय इत्यत्र तु सादृश्यम् ।)+++र्वापराकारैकधुरीणं हि द्रव्यं प्रत्यभिज्ञानस्य विषयः । न च तत् स्मरणस्य गोचरस्तस्यानुभूतविषयत्वात् । यदाहुः+++(यदाह-- \[ता॰\]  ।)+++-
पूर्वप्र+++(पूर्वप्रवृत्तमा॰--मु--पा ।)+++मितमात्रे हि जायते स इति स्मृतिः ।  
स एवायमितीयं तु प्रत्यभिज्ञा+++(पूर्वप्रमितमात्रादधिका ।)+++ऽतिरेकिणी ॥  \[तत्त्वसं॰ का॰ ४५३\]   

 नापि प्रत्यक्षस्य+++(--॰स्य तस्य विव॰-- \[डे॰\]  ।)+++ गोचरः, तस्य+++(तस्येति प्रत्यक्षस्य ।)+++ वर्तमानविव+++(विवर्तः परिणामः पर्यायः इति यावत् ।)+++र्त्तमात्रवृत्तित्वात् । न च दर्शनस्मरणाभ्यामन्य+++(--॰मन्यज्ञा॰-- \[डे॰\]  ।)+++द् ज्ञानं नास्ति, दर्शनस्मरणोत्तरकालभाविनो ज्ञानान्तरस्यानुभूतेः । न चानुभूयमानस्यापलापो युक्तः अतिप्रसङ्गात् ।

ननु प्रत्यक्षमेवेदं प्रत्यभिज्ञानम् इत्येके+++(वैशेषिकादयः ।)+++ । नैवम्, तस्य सन्निहितवार्तमानिकार्थविषयत्वात् । 
सम्ब+++(चक्षुरादीन्द्रियसम्बन्धि ।)+++द्धं वर्तमानं च गृह्यते चक्षुरादिना  \[श्लोकवा॰ सूत्र ४ श्लो॰ ८४\]   

 इति मा स्म विस्मरः । ततो नातीतवर्तमानयोरेकत्वमध्यक्षज्ञानगोचरः । अथ स्मरणस+++(सहायम् ।)+++ह  कृतमिन्द्रियं तदेकत्वविषयं प्रत्यक्षमुपजनयतीति प्रत्यक्षरूपतास्य गीयत इति चेत्; न, स्वविष+++(स्वविषयवार्तमानिकरूपादौ ।)+++यविनियमितमूर्तेरिन्द्रियस्य विषयान्त+++(विषयान्तरे गन्धादौ ।)+++रे सहकारिशतसमवधानेऽप्यप्रवृत्तेः । नहि परिमलस्मरणसहायमपि चक्षुरिन्द्रियमविषये गन्धादौ प्रवर्त्तते । अविषयश्चातीतवर्तमानावस्थाव्याप्येकं द्रव्यमिन्द्रियाणाम् । नाप्यदृ+++(अदृष्टं भाग्यं कर्मेत्यर्थः ।)+++ष्टसहकारिसहितमिन्द्रियमेकत्वविषयमिति वक्तुं युक्तम् उक्तादेव हेतोः+++(विषयान्तराप्रवृत्तिरूपाद्धेतोः ।)+++ । किञ्च, अदृष्टसव्यपेक्षादेवात्मनस्तद्विज्ञानं भवतीति वरं वक्तुं युक्तम् । दृश्यते हि स्वप्नविद्या+++(--॰द्यासं॰-- \[डे॰\]  ।)+++दिसंस्कृतादात्मनो विषयान्तरेऽपि विशिष्टज्ञानोत्पत्तिः । ननु यथाञ्जनादिसंस्कृतं चक्षुः सातिशयं भवति तथा स्मरणसहकृतमेकत्वविषयं भविष्यति । नैवम्, इन्द्रियस्य स्वविषयानतिलङ्घनेनैवातिशयोपलब्धेः, न विषया+++(नहि संस्कृतमपि चक्षुर्गन्धादिग्रहणे शक्तम् ।)+++न्तरग्रहणरूपेण । यदाह भट्टः-
यश्चाप्यतिशयो दृष्टः स स्वा+++(स्वविषय॰ ।)+++र्थानतिलङ्घनात् ।  
दूर+++(दूरसूक्ष्मादिदर्शनेन चक्षुषोऽतिशयो भवति, न श्रवणस्य, रूपविषयेष्वव्यापारात् ।)+++सूक्ष्मादिदृष्टौ स्यात् न रूपे श्रोत्र+++(नहि रूपे श्रौत्री वृत्तिः सङ्क्रामति ।)+++वृत्तितः ॥  \[श्लोकवा॰ सूत्र २ श्लो॰ ११४\]   

 इति । तत् स्थितमेतत् विष+++(विषयभेदादित्ययं हेतुः ।)+++यभेदात्प्रत्यक्षादन्यत्परोक्षान्तर्गतं प्रत्यभिज्ञानमिति ।

न चैतदप्रमाणम् विसंवादाभावात् । क्वचिद्विसंवादादप्रामा+++(यथा स एव क्षिप्रो जक्ष्यते ? ।)+++ण्ये प्रत्यक्षस्यापि तथा प्रसङ्गो दुर्निवारः । प्रत्यभिज्ञानपरिच्छि+++(स एवायमिति ।)+++न्नस्य चात्मादीनामेकत्वस्याभावे बन्धमोक्षव्यवस्था नोपपद्यते । एकस्यैव हि बद्धत्वे मुक्त+++(--॰त्वे सति च-- \[डे॰\]  ।)+++त्वे च बद्धो दुःखितमात्मानं जानन् मुक्तिसुखार्थी प्रयतेत । भेदे त्वन्य एव दुःख्यन्य एव सुखीति कः किमर्थं वा प्रयतेत ? । तस्मात्सकलस्य+++(--॰स्य दृष्टव्य॰-- \[डे॰\]  ।)+++ दृष्टादृष्टव्यवहारस्यैकत्वमूलत्वादेकत्वस्य च प्रत्यभिज्ञायत्तजीवितत्वाद्भवति प्रत्यभिज्ञा प्रमाणमिति ॥ ४ ॥

अथोहस्य लक्षणमाह--

उपलम्भानुपलम्भनिमित्तं व्याप्तिज्ञानम् ऊहः ॥ ५ ॥

उपलम्भः प्रमाणमात्रमत्र गृह्यते न प्रत्यक्षमेव अनुमेयस्यापि सा+++(शब्दानित्यत्वे साध्ये कृतकत्वं हि साधनम् प्रत्ययभेदभेदित्वेनानुमेयम् ।)+++धनस्य सम्भवात्, प्रत्य+++(बाष्प्ाव्एन सन्दिह्यमाने धूमेऽग्नेरनुमेयस्यापि साधनत्वं वक्ष्यते ।)+++क्षवदनुमेयेष्वपि व्याप्तेरविरोधात् । व्याप्तिः वक्ष्यमाणा तस्या ज्ञानम् तद्ग्राही निर्णयविशेष ऊहः ।

न चायं व्याप्तिग्रहः प्रत्यक्षादेवेति वक्तव्यम् । नहि प्रत्यक्षं यावान् कश्चिद् धूमः स देशान्तरे कालान्तरे वा पावकस्यैव कार्यं नार्थान्तरस्येतीयतो व्यापारान् कर्तुं समर्थं सन्निहितविषयबलोत्पत्तेरविचारकत्वाच्च ।

नाप्यनुमानात्, तस्यापि व्याप्तिग्रहणकाले योगीव प्रमाता सम्पद्यत इत्ये  वम्भूतभारासमर्थत्वात् । सामर्थ्येऽपि प्रकृतमेवानुमानं व्याप्तिग्राहकम्, अनुमानान्तरं वा ? । तत्र प्रकृतानुमानात् व्याप्तिप्रतिपत्तावितरेतराश्रयः+++(--॰श्रयम्-- \[डे॰\]  ।)+++ । व्याप्तौ हि प्रतिपन्नायामनुमानमात्मानमासादयति, तदात्मलाभे च व्याप्तिप्रतिपत्तिरिति । अनुमानान्तरात्तु व्याप्तिप्रतिपत्तावनवस्था तस्यापि गृहीतव्याप्तिकस्यैव प्रकृतानुमानव्याप्तिग्राहकत्वात् । तद्व्याप्तिग्रहश्च यदि स्वत एव, तदा पूर्वेण किमपराद्धं येनानुमानान्तरं मृग्यते । अनुमानान्तरेण चेत्; तर्हि युगसहस्रेष्वपि व्याप्तिग्रहणासम्भवः ।

ननु यदि निर्विकल्पकं प्रत्यक्षमविचारकम् तर्हि तत्पृष्ठभावी विकल्पो व्याप्तिं ग्रहीष्यतीति चेत्; नैतत्, निर्विकल्पकेन व्याप्तेरग्रहणे विकल्पेन ग्रहीतुमशक्यत्वात् निर्विकल्पकगृहीतार्थविषयत्वाद्विकल्पस्य । अथ निर्विकल्पकविषयनिरपेक्षोऽर्थान्तरगोचरो विकल्पः; स तर्हि प्रमाणमप्रमाणं वा ? । प्रमाण+++(--॰त्वे न प्रत्य॰-- \[डे॰\]  ।)+++त्वे प्रत्यक्षानुमानातिरिक्तं प्रमाणान्तरं तितिक्षितव्यम् । अप्रामाण्ये तु ततो व्याप्तिग्रहणश्रद्धा षण्ढात्तनयदोहदः । एतेन+++(एतेनानुपलम्भात् कार्य॰-- \[डे॰\]  ।)+++--**अनु+++(?न उपलम्भात् प्रत्यक्षात् । नानुमानात् । नाऽत्र धूमोऽग्नेरभावादित्यनुपलम्भः ॥ १ ॥ नात्र शिंशपा वृक्षाऽभावात् ॥ २ ॥ **धूमाधीः वह्निविज्ञानं धूमज्ञानमधीस्तयोः । प्रत्यक्षानुपलम्भाभ्यामिति पञ्चभिरन्वयः ॥**)+++ प+++(? नास्त्यत्र घटो अनुपलम्भात् स्वप्रत्यक्षानुपलम्भादित्यर्थः, स्वभावानुपलम्भो हि धूमाधीरित्युल्लेखलक्षणः कार्यकारणव्याप्यव्यापकभावावगमे व्यापिपर्ति ततस्तस्मादपि भवति स बौद्धमते ।)+++लम्भात् कारणव्यापकानुपलम्भाच्च कार्यकारणव्या+++(? कार्यकारणस्यावगमो व्यापकानुपलम्भाद्व्याप्यव्यापकत्वस्यानुपलम्भात् तूभयस्य किन्तु सोप्यूहादेवेति ।)+++प्यव्यापकभावावगमः** इति प्रत्यु+++(निराकृतम् ।)+++क्तम्, अनुपलम्भस्य प्रत्यक्षविशेषत्वेन कारणव्यापकानुपलम्भयोश्च लिङ्ग+++(अनुमानत्वेन ।)+++त्वेन तज्ज+++(यद्धि लिङ्गाज्जायते ज्ञानं तदनुमानमेव ।)+++नितस्य तस्यानुमानत्वात्, प्रत्यक्षानुमानाभ्यां च व्याप्तिग्रहणे दोषस्याभिहितत्वात् ।

वैशेषिकास्तु प्रत्यक्षफलेनोहापोहविकल्पज्ञानेन व्याप्तिप्रतिपत्तिरित्याहुः । तेषामप्यध्यक्षफलस्य प्रत्यक्षा+++(प्रत्यक्षस्य हि फलं प्रत्यक्षमनुमानं वा । तत्र प्रत्यक्षं घटोऽयमिति अनुमानं तु अग्निरत्र धूमादिति ।)+++नुमानयोरन्यतरत्वे व्या+++(अग्रहणमित्युक्तयुक्तेः ।)+++प्तेरविषयीकरणम्, तदन्यत्वे च प्रमाणान्तरत्वप्रसक्तिः । अथ व्याप्तिविकल्पस्य फल+++(प्रत्यक्षफलत्वेनेति हि उक्तम् ।)+++त्वान्न प्रमाणत्वमनुयोक्तुं युक्तम्; न, एतत्फलस्या+++(फलस्याप्यनु॰--मु--पा॰ ।)+++नुमानलक्षणफलहेतुतया प्रमाणत्वाविरोधात् सन्निकर्षफलस्य विशेषणज्ञा+++(सामान्यज्ञानाद्विशेषज्ञानम् ? ।)+++नस्येव विशेष्य+++(विशेष्यज्ञानं विशेषणज्ञानं प्रमाणम् ? ।)+++ज्ञानापेक्षयेति ।

यौगास्तु त+++(व्याप्याभ्युपगमे व्यापकप्रसञ्जनं तर्कः ।)+++र्कसहितात् प्रत्यक्षादेव व्या+++(**व्यापकं तदतन्निष्ठं व्याप्यं तन्निष्ठमेव च । साध्यं व्यापकमित्याहुः साधनं व्याप्यमुच्यते ॥प्रयोगेऽन्वयवत्येवं व्यतिरेके विपर्ययः ।**)+++प्तिग्रह इत्याहुः । तेषामपि यदि न केवलात् प्रत्यक्षाद्व्याप्तिग्रहः किन्तु तर्कसहकृतात् तर्हि तर्कादेव व्याप्तिग्रहोऽस्तु । किमस्य तपस्विनो यशोमार्जनेन, प्रत्यक्षस्य वा तर्कप्रसादलब्धव्याप्तिग्रहापलापकृतघ्नत्वारोपेणेति ? । अथ तर्कः प्रमाणं न भवतीति न ततो व्याप्तिग्रहणमिष्यते । कुतः पुनरस्य न प्रमाणत्वम्, अव्यभिचारस्तावदिहापि प्रमाणान्तरसाधारणोऽस्त्येव+++(--॰स्त्वेव-- \[डे॰\]  ।)+++ ? । व्याप्तिलक्षणेन विषयेण विष+++(प्रमेयाधीना प्रमाणव्यवस्था ।)+++  यवत्त्वमपि न नास्ति । तस्मात् प्रमाणान्तरागृहीतव्याप्तिग्रहणप्रवणः प्रमाणान्तरमूहः ॥ ५ ॥

व्याप्तिं लक्षयति--

व्याप्तिर्व्यापकस्य व्याप्ये सति भाव एव व्याप्यस्य वा तत्रैव भावः ॥ ६ ॥

व्याप्तिः इति यो+++(अग्न्यादिः ।)+++ व्याप्नोति य+++(धूमादिः ।)+++श्च व्याप्यते तयोरुभयोर्धर्मः+++(पर्वतः ? ।)+++ । तत्र यदा व्यापकध+++(अग्नितया ।)+++र्मतया विवक्ष्यते तदा व्यापकस्य+++(अग्निरूपस्य साध्यस्य ।)+++ गम्यस्य व्याप्ये+++(धूमे ।)+++ धर्म्मे सति, यत्र धर्मिणि+++(पर्वतादौ ।)+++ व्याप्य+++(धूमः ।)+++मस्ति तत्र सर्वत्र भाव एव व्यापकस्य स्वगतो धर्मो व्याप्तिः । त+++(ननु व्याप्तेरुभयधर्माविशेषे कथं व्याप्तताप्रतीतिः हेतोरेव, न व्यापकस्यापि, हेतोरेव हि व्याप्ततां स्मरन्ति तथा चाहुः--**व्याप्तो हेतुस्त्रिधैव सः**  \[हेतु॰ १\]  इत्याशङ्क्याह--ततश्चेति ।)+++तश्च व्याप्यभावापेक्षा+++(--॰पेक्षया-- \[डे॰\]  ।)+++ व्या+++(व्याप्यस्यैव प्रतीतिः-- \[ता॰\]  ।)+++प्यस्यैव+++(--॰स्यैव व्याप्यताप्रतीतिः-- \[मु॰\]  ।)+++ व्याप्तताप्र+++(व्यापकेन साध्ययेन कर्त्रा व्याप्यभावो व्याप्यत्वं हेतोस्तदादपेक्षते व्याप्तताप्रतीतिः ।)+++तीतिः । नत्वेवमवधार्यते--व्यापकस्यैव व्याप्ये सति भाव इति, हेत्वभावप्रसङ्गा+++(अग्नेर्हेतुत्वं स्यात् ? ।)+++त् अव्यापकस्यापि मूर्तत्वा+++(अव्यापकस्यापि हेतोर्मूर्तत्वादेस्तत्र पर्वते भावात् ।)+++देस्तत्र भावात् । नापि--व्याप्ये सत्येवेत्यवधार्यते, प्रयत्नानन्तरीय+++(कृतकत्वादेः अत्र हि व्याप्यस्य सत्त्वमेव नास्ति विद्युदादिना व्यभिचारात् । विद्युदादौ व्यापकत्वमकमनित्यत्वं प्रयत्नानन्तरीयकत्वादिविनाप्यस्ति इति ।)+++कत्वादेरहेतुत्वापत्तेः, साधा+++(साधारणहेत्वाभासोऽसम्यग् हेतुः स्यादिति ।)+++रणश्च हेतुः स्यान्नित्यत्वस्य प्रमेयेष्वेव भावात् ।

यदा तु व्याप्यधर्मतया व्याप्तिर्विवक्ष्यते तदा व्याप्यस्य वा गमकस्य तत्रैव व्यापके गम्ये सति यत्र ध+++(पर्वतादौ ।)+++र्मिणि व्यापकोऽस्ति तत्रैव भावः न तदभावेऽपि व्याप्तिरिति । अत्रापि नैवमवधार्यते--व्याप्यस्यैव तत्र भाव इति, हेत्व+++(व्याप्यस्य धूमस्य हेतुत्वं न स्यात् । व्याप्तौ सत्यां हेतुभावः । व्याप्तिस्त्वीदृशी कुत्रापि नास्ति ।)+++भावप्रसङ्गादव्याप्यस्यापि त+++(व्यापकस्यापि वह्नेस्तत्र पर्वते भावात् ।)+++त्र भावात् । नापि--व्याप्यस्य त+++(यत्र व्यापकोऽस्ति तत्र ।)+++त्र भाव एवेति, सपक्षैकदेशवृत्तेरहेतुत्वप्राप्तेः साधारणस्य च हेतुत्वं स्यात्, प्रमेयत्वस्य नित्येष्ववश्यम्भावादिति ।

व्याप्यव्यापकधर्मतासङ्कीर्तनं तु व्याप्तेरुभय+++(उभयत्रेति साध्ये साधने च ।)+++त्र तुल्यधर्मतयैकाकारा प्रतीतिर्मा भूदिति प्रदर्शनार्थम् । तथाहि--पूर्वत्रा+++(भाव एव ।)+++योगव्यवच्छेदेनावधारणम् उत्तर+++(व्यापकधर्मत्वे ।)+++त्रान्ययोगव्यवच्छेदेनेति कुत उभयत्रैकाकारता व्याप्तेः ? । तदुक्तम्--

लिङ्गे लिङ्गी भवत्येव लिङ्गिन्येवेतरत् पुनः ।  
नियमस्य विप+++(लिङ्ग एव लिङ्गी लिङ्गिनि सति इतरद्भवत्येवेति विपर्यासः ।)+++र्यासेऽसम्बन्धो लिङ्गलिङ्गिनोः ॥ इति ॥ ६ ॥  


अथ क्रमप्राप्तमनुमानं लक्षयति--

साधनात्साध्यविज्ञानम् अनुमानम् ॥ ७ ॥

साधनं साध्यं च वक्ष्यमाणलक्षणम् । दृ+++(दृष्टिपथमागतात् ।)+++ष्टादुपदिष्टाद्वा+++(परार्थानुमाने कथितात् ।)+++ साधनात् यत् साध्यस्य विज्ञानम् सम्यगर्थनिर्णयात्मकं तदनुमीयतेऽनेनेति अनुमानम् लिङ्गग्रहणसम्बन्धस्मरणयोः पश्चा+++(अनेन अतः पश्चादर्थता ।)+++त् परिच्छेदनम् ॥ ७ ॥

तत् द्विधा स्वार्थं परार्थं च ॥ ८ ॥

तत् अनुमानं द्विप्रकारं स्वार्थ-परार्थभेदात् । स्वव्यामोहनिवर्तनक्षमम् स्वा+++(स्वस्मायिदं स्वार्थं येन स्वयं प्रतिपद्यते ।)+++र्थम् । परव्यामोहनिवर्तनक्षमम् परा+++(परस्मायिदं परार्थं येन परः प्रतिपद्यते ।)+++र्थम् ॥ ८ ॥

तत्र स्वार्थं लक्षयति--

स्वार्थं स्वनिश्चितसाध्याविनाभावैकलक्षणात् साधनात् साध्यज्ञानम् ॥ ९ ॥

साध्यं विनाऽभवनं साध्याविनाभावः स्वेनात्मना निश्चितः+++(--॰श्चितं सा॰-- \[डे॰\]  ।)+++ साध्याविनाभाव+++(--॰भावैक॰ -- \[डे॰\]  ।)+++ एवैकं लक्षणं यस्य तत् स्वनिश्चितसाध्याविनाभावैकलक्षणम् तस्मात्तथाविधात् साधनात् लिङ्गात् साध्यस्य लिङ्गिनो ज्ञानम स्वार्थम् अनुमानम् । इह च न योग्यतया लिङ्गं परोक्षार्थप्रतिपत्तेरङ्गम्, यथा बीजमङ्कुरस्य, अ+++(--अग्निज्ञानं प्रति धूमस्य योग्यता शक्तिविशेषोऽस्त्येव परं दृष्टो हि धूमो धूमध्वजं गमयति नादृष्ट इति ।)+++दृष्टाद् धूमादग्नेरप्रतिपत्तेः नापि स्वनिश्चस्वविषयज्ञानापेक्षं यथा प्रदीपो घटादेः, दृष्टादप्यनिश्चिताविनाभावादप्रतिपत्तेः । तस्मात्परोक्षार्थनान्तरीयकतया निश्चयनमेव लिङ्गस्य व्यापार इति निश्चितग्र+++(एतेन धूमो धूमवत्त्वेन निश्चिताविनाभावस्य गमको नान्यथा इत्यावेदितम् ।)+++हणम् ।

ननु चासिद्धविरुद्धानैकान्तिकहेत्वाभासनिराकरणार्थं हेतोः पक्षधर्मत्वम्, सपक्षे सत्त्वम्, विपक्षाद् व्यावृत्तिरिति त्रैलक्षण्यमाचक्षते भिक्षवः । तथाहि--अनुमेये धर्मिणि लिङ्गस्य सत्त्वमेव निश्चितमित्येकं रूपम् । अत्र सत्त्ववचनेनासिद्धं चाक्षु+++(यथाऽनित्यः शब्दः चाक्षुषत्वात् घटवदित्यत्र शब्दे चाक्षुषत्वमसिद्धम् ।)+++षत्वादि निरस्तम् । एवकारेण पक्षैकदेशासिद्धो निरस्तो यथा अनित्यानि पृथिव्यादीनि भूतानि गन्धवत्त्वात् । अत्र पक्षीकृतेषु पृथिव्यादिषु चतुर्षु भूतेषु पृथिव्यामेव गन्धवत्त्वम् । सत्त्ववचनस्य पश्चात्कृ+++(सत्त्वपदाऽग्रतः ।)+++तेनैवकारेणासाधारणो धर्मो निरस्तः । यदि ह्यनुमेय एव सत्त्वमित्युच्येत श्रावण+++(--॰श्रावणमेव-- \[डे॰\]  ।)+++त्वमेव हेतुः+++(यथाऽनित्यः शब्दः श्रावणात्वादित्यनित्यत्वे साध्ये श्रावणत्वमेव हेतुर्घटे व्यभिचरतीति ।)+++ स्यात् । निश्चितग्रहणेन सन्दिग्धा+++(धूमो बाष्पो वा इति सन्देहे धूमादेरग्निसाधनम् ।)+++सिद्धः सर्वो निरस्तः । सपक्षे एव सत्त्वं निश्चितमिति द्वितीयं रूपम् । इहापि सत्त्वग्रहणेन विरुद्धो निरस्तः+++(अनेन सत्त्ववचनेन साधारणोऽपि निरस्यते ।)+++ । स हि नास्ति सपक्षे । एवकारेण साधारणानैकान्तिकः+++(निरस्त इति सम्बन्धः ।)+++, स हि न सपक्षे एव वर्तते किं तु विपक्षेऽपि । सत्त्वग्रहणात् पूर्वमवधारणकरणेन सपक्षाव्यापिनोऽपि प्रयत्नान+++(यथा अनित्यः शब्दः प्रयत्नानन्तरीयकत्वात् घटवत् । घटे प्रयत्नानन्तरीयकत्वं विद्यते, न विद्युति परम्, तथापि प्रयत्नानन्तरीयकत्वस्य हेतुत्वं सपक्षैकदेशत्वात् ।)+++न्तरीयकत्वादेर्हेतुत्वमुक्तम्, पश्चादवधारणे  हि अयमर्थः स्यात्--सपक्षे सत्त्वमेव यस्य स हेतुरिति प्रयत्नानन्तरीयकत्वं न हेतुः स्यात् । निश्चितवचनेन सन्दिग्धान्व+++(सपक्षे दर्शनमन्वयः ।)+++योऽनैकान्तिको निरस्तः यथा सर्वज्ञः+++(मीमांसकं प्रति जैनो वक्ति ।)+++ कश्चिद्वक्तृत्वात्, वक्तृत्वं हि सप+++(सर्वज्ञस्य सर्वस्य सपक्षत्वात् ।)+++क्षे सर्वज्ञे सन्दिग्धम् । विपक्षे त्वस+++(अनित्यो घटः कृतकत्वात् शब्दवत् । कृतकत्वं शब्देऽस्ति नाकाशादौ ।)+++त्त्वमेव निश्चितमिति तृतीयं रूपम् । तत्रासत्त्वग्रहणेन विरुद्धस्य निरासः । विरुद्धो हि विपक्षेऽस्ति । एवकारेण साधारणस्य विपक्षैकदेशवृत्तेर्निरासः, प्रयत्नानन्तरीयक+++(यथा प्रयत्नानन्तरीयकः शब्दो अनित्यत्वात् घटवत् ।)+++त्वे हि साध्येऽनित्यत्वं विपक्षैकदेशे विद्युदादावस्ति, आकाशादौ नास्ति । ततो नियमेनास्य निरासोऽसत्त्वशब्दात् । पूर्वस्मिन्नवधारणे हि अयमर्थः स्यात्--विपक्ष+++(सपक्षे त्वस्ति एव ।)+++ एव यो नास्ति स हेतुः, तथा च प्रयत्नानन्तरीयकत्वं सपक्षेऽपि नास्ति ततो न हेतुः स्यात्ततः पूर्वं न कृतम् । निश्चितग्रहणेन सन्दिग्धविपक्षव्यावृ+++(यथा असर्वज्ञोऽयं वक्तृत्वात् ।)+++त्तिकोऽनैकान्तिको निरस्तः । तदेवं त्रैरूप्यमेव हेतोरसिद्धादिदोषपरिहारक्षममिति तदेवाभ्युपगन्तुं युक्तमिति किमेकलक्षणकत्वेनेति ? ।

तदयुक्तम्, अविनाभावनियमनिश्चयादेव दोषत्रयपरिहारोपपत्तेः । अविनाभावो ह्यन्यथानुपपन्नत्वम् । तच्चासिद्धस्य विरुद्धस्य व्यभिचा+++(अनैकान्तिकस्य ।)+++रिणो वा न सम्भवति । त्रैरूप्ये तु सत्यप्यविनाभावाभावे हेतोरगमकत्वदर्शनात्, यथा स श्यामो मैत्रतनयत्वात् इतरमैत्रपुत्रवदित्यत्र । अथ विपक्षान्नियमवती व्यावृत्तिस्त+++(पूर्वस्मिन्ननुमाने ।)+++त्र न दृश्यते ततो न गमकत्वम्; तर्हि तस्या एवाविनाभावरूपत्वादितररू+++(पक्षधर्मत्वसपक्षसत्त्वलक्षणं रूपद्वयं ।)+++पसद्भावेऽपि तद+++(विपक्षान्नियमवत्या व्यावृत्तेरभावे ।)+++भावे हेतोः स्वसाध्यसिद्धिं प्रति गमकत्वानिष्टौ सैव प्रधानं लक्षणमस्तु । तत्स+++(विपक्षान्नियमवत्या व्यावृत्तेः ।)+++द्भावेऽपररूपद्वयनिरपेक्षतया गमकत्वोपपत्तेश्च, यथा सन्त्यद्वैतवा+++(शून्याद्वैतवादिनः ।)+++दिनोऽपि प्रमाणानि इष्टानिष्टसाध+++(तन्मते प्रमाणलक्षणः पक्षोऽपि नास्ति कुतः पक्षधर्मता ? ।)+++नदूषणान्यथानुपपपत्तेः । न चात्र पक्षधर्मत्वं सपक्षे सत्त्वं चास्ति, केवलमविनाभावमात्रेण गमकत्वोपप+++(--॰पपत्तेःमु--पा॰ ।)+++त्तिः । ननु पक्षधर्मताऽभावे श्वेतः प्रासादः काकस्य कार्ष्ण्यादित्यादयोऽपि हेतवः प्रसज्येरन्; नैवम्, अविनाभावबलेनैवापक्षधर्माणामपि गमकत्वाभ्युपगमात् । न चेह सोऽस्ति । ततोऽविनाभाव एव हेतोः प्रधानं लक्षणमभ्युपगन्तव्यम्, सति तस्मिन्नसत्यपि त्रैलक्षण्ये हेतोर्गमकत्वदर्शनात् । न तु त्रैरूप्यं हेतुलक्षणम् अव्याप+++(स श्यामो मैत्रातनयत्वादित्यादौ ।)+++कत्वात् । तथा च सर्वं क्षणिकं सत्त्वादित्यत्र मूर्द्धाभिषिक्ते साधने सौगतैः सपक्षेऽसतोऽपि हेतोः सत्त्वस्य गमकत्वमिष्यत एव । तदुक्तम्--

अन्यथाऽनुपपन्नत्वं यत्र तत्र त्रयेण किम् ? ।  
नान्यथानुपपन्नत्वं यत्र तत्र त्रयेण किम् ? ॥ इति ।  


एतेन पञ्चलक्षणकत्वमपि नैयायिकोक्तं प्रत्युक्तम्, तस्याप्यविनाभावप्रपञ्चत्वात् । तथाहि--त्रैरूप्यं पूर्वोक्तम्, अबाधितविषयत्वम्, असत्प्रतिपक्षत्वं चेति पञ्च रूपाणि । तत्र प्रत्यक्षागमबाधित+++(साध्यमनुमेयमिति यावत् ।)+++क+++(--॰तधर्म॰-- \[डे॰\]  ।)+++र्मनिर्देशानन्तरप्रयुक्तत्वं बाधितविषयत्वं यथाऽनुष्णस्तेजोवयवी कृतकत्वात् घटवत् । ब्राह्मणेन सुरा पेया द्रवद्रव्यत्वा+++(तात्पर्य॰ पृ॰ ३४०। ।)+++त् क्षीरवत् इति । तन्निषेधादबाधितविषयत्वम् । प्रतिपक्षहेतुबाधितत्वं सत्प्रतिपक्षत्वं यथाऽनित्यः शब्दो नित्यधर्मानुपलब्धेः । अत्र प्रतिपक्षहेतुः--नित्यः शब्दोऽनित्यधर्मानुपलब्धेरिति । तन्निषेधादसत्प्रतिपक्षत्वम् । तत्र बाधितविषयस्य+++(--॰स्य तत्प्र॰-- \[डे॰\]  ।)+++ सत्प्रतिपक्षस्य चाविनाभावाभावादविनाभावेनैव रूपद्वयमपि सङ्गृहीतम् । यदाह+++(यदाहुः-- \[ता॰\]  ।)+++--**बाधाविनाभावयोर्विरोधात्**  \[हेतु॰ परि॰ ४\]  इति । अपि च, स्वलक्षणलक्षितपक्षविषयत्वाभावात् त+++(पक्षदोषावेवैतौ ।)+++द्दोषेणैव दोषद्वयमिदं चरितार्थं किं पुनर्वचनेन ? । तत् स्थितमेतत् साध्याविनाभौवकलक्षणादिति ॥ ९ ॥

तत्राविनाभावं लक्षयति--

सहक्रमभाविनोः सहक्रमभावनियमोऽविनाभावः ॥ १० ॥

सहभाविनोःएकसामग्र्यधीनयोः फलादिगतयो रूपरसयोः व्या+++(साध्यसाधनयोः ।)+++प्यव्यापकयोश्च शिंशपात्ववृक्षत्वयोः, क्रमभाविनोः कृत्तिकोदयशकटोदययोः, कार्यकारणयोश्च धूमधूमध्वजयोर्यथासङ्ख्यं यः सहक्रमभावनियमः--सहभाविनोः सहभावनियमः क्रमभाविनोः क्रमभावनियमः, साध्यसाधनयोरिति प्रकरणाल्लभ्यते सः अविनाभावः ॥ १० ॥

अथैवंविधोऽविनाभावो निश्चितः+++(स्वनिश्चित इत्यनेन निश्चितः सन् ।)+++ साध्यप्रतिपत्त्यङ्गमित्युक्तम् । तन्निश्चयश्च कुतः प्रमाणात् ? । न तावत् प्रत्यक्षात्, तस्यैन्द्रियकस्य सन्निहितविषयविनियमितव्यापारत्वात् । मनस्तु यद्यपि सर्वविषयं तथा+++(प्रत्यक्षग्राह्यबाह्यार्थापेक्षया सुखादींश्च एवमेव गृह्णाति ।)+++पीन्द्रियगृहीतार्थगोचरत्वेनैव तस्य प्रवृत्तिः । अन्यथान्ध-बधिराद्य+++(मनसैव सर्वेन्द्रियार्थग्रहणात् ।)+++भावप्रसङ्गः । सर्वविषयता तु सकलेन्द्रियगोचरार्थविषयत्वेनैवोच्यते न स्वातन्त्र्येण । योगिप्रत्यक्षेण त्वविनाभावग्रहणेऽनु+++(अग्न्यादि ।)+++मेयार्थप्रतिप+++(--॰पत्तिरपि ततो॰-- \[डे॰\]  ।)+++त्तिरेव ततोऽस्तु, किं तपस्विनाऽनुमानेन ? । अनुमानात्त्वविनाभावनिश्चयेऽन+++(अनुमानतो ह्यविनाभावनिश्चये तस्याप्यनुमानस्याविनाभावनिश्चये कमनुमानान्तरं चिन्त्यम्? । तस्यापि अन्यदित्याद्यनवस्था । इतरेतराश्रयस्तु अनुमानादविनाभावनिश्चयो अविनाभावे च निश्चिते अनुमानोत्थानमिति ।)+++वस्थेतरेतराश्रयदोषप्रसङ्ग उक्त एव । न च प्रमाणान्तरमेवंविधविषयग्रहणप्रवणमस्तीत्याह--

ऊहात् तन्निश्चयः ॥ ११ ॥

ऊहात्तर्कादुक्तलक्षणात्तस्याविनाभावस्य निश्चयः ॥ ११ ॥

लक्षितं परीक्षितं च साधनम् । इदानीं तत् विभजति--

स्वभावः कारणं कार्यमेकार्थसमवायि विरोधि चेति पञ्चधा साधनम् ॥ १२ ॥

स्वभावादीनि चत्वारि विधेः साधनानि, विरोधि तु निषेधस्येति पञ्चविधम् साधनम् । स्वभावः यथा शब्दानित्यत्वे साध्ये कृतकत्वं श्रावणत्वं वा ।

ननु श्रावणत्वस्यासाधारणत्वात् कथं व्याप्तिसिद्धिः ? । विप+++(अनित्यत्वविपरीते नित्यत्वे अश्राव्यरूपः पूर्वं शब्दः पश्चात् कथं उच्चारणात् श्राव्यो जात इति बाधकप्रमाणं तस्मान्नित्यत्वेऽघटमानकं श्रावणत्वमनित्यत्वं व्यवस्थापयति ।)+++र्यये बाधकप्रमाणबलात् सत्त्वस्येवेति ब्रूमः । न चैवं सत्त्व+++(सत्त्वमर्थक्रियाकारित्वम् । तच्चानित्यपक्ष एव घटत इति श्रावणत्वमपि सत्त्वमायातम् ।)+++मेव हेतुः तद्विशेषस्योत्पत्तिमत्त्व-कृतकत्वप्रयत्नानन्तरीयकत्व-प्रत्ययभेदभेदित्वादेरहेतु+++(--॰तुत्वोपपत्तेः-- \[ता॰\]  ।)+++त्वापत्तेः । किञ्च, किमिदमसाधारणत्वं नाम ? । यदि पक्ष एव वर्तमानत्वम्; तत् सर्वस्मिन् क्षणिके साध्ये सत्त्वस्यापि समानम् । साध्यधर्मवतः पक्षस्यापि सपक्षता चेत्; इह कः प्रद्वेषः ? । पक्षादन्यस्यैव सपक्षत्वे लोहलेख्यं वज्रं पार्थिवत्वात् काष्ठवदित्यत्र पार्थिवत्वमपि लोहलेख्यतां वज्रे गमयेत् । अन्यथानुपपत्तेरभावान्नेति चेत्; इदमेव तर्हि हेतुलक्षणमस्तु । अपक्षधर्मस्यापि साधनत्वापत्तिरिति चेत्; अस्तु यद्यविनाभावोऽस्ति, शक+++(गम्येयशकटोदयाभावे कृत्तिकोदयात् ।)+++टोदये कृत्तिकोदयस्य, सर्वज्ञसद्भावे संवादिन उपदेशस्य+++(कश्चित् पुरुषः सर्वभावसाक्षात्कर्त्ताऽस्ति अविसंवादिज्योतिर्ज्ञानान्यथानुपपत्तेः ।)+++ गमकत्वदर्शनात् । काकस्य कार्ष्ण्यं न प्रासादे धावल्यं विनानुपपद्यमानमित्यनेकान्तादगमकम् । तथा, घटे चाक्षुषत्वं+++(शब्दोऽनित्यः चाक्षुषत्वादित्यस्मिन्ननुमाने शब्दानित्यतां विनाऽपि घटादौ चाक्षुषत्वमुपपद्यते इत्यन्यत्रोपपद्यमानं शब्दस्यानित्यतां न साधयति ।)+++ शब्देऽनित्यतां विनाप्युपपद्यमानमिति । तन्न श्रावणत्वादिरसाधारणोऽप्यनित्यतां व्यभिचरति । ननु कृतकत्वाच्छब्दस्यानित्यत्वे साध्ये पर्यायवद् द्रव्येऽप्यनित्यता प्राप्नोति । नैवम्, पर्यायाणामेवानित्यतायाः साध्यत्वात्, अनुक्तमपीच्छाविषयीकृतं साध्यं भवतीति किं स्म+++(स्मं विस्म॰-- \[डे॰\]  ।)+++ प्रस्मरति भवान् ? । ननु कृतकत्वानित्यत्वयोस्तादात्म्ये साधनवत् साध्यस्य सिद्धत्वम्, साध्यवच्च साधनस्य साध्यत्वं प्रसजति । सत्यमेतत्, किं तु मोहनिवर्तनार्थः प्रयोगः । यदाह--

सादेरपि न सान्त+++(अनित्यत्वम् ।)+++त्वं व्यामोहाद्योऽधिगच्छति ।  
साध्यसाधनतैकस्य तं प्रति स्यान्न दोषभाक् ॥  


का+++(करणम्--मु--पा॰ ।)+++रणं यथा बाष्पभावेन मश+++(मशवर्ति॰-- \[डे॰\]  ।)+++कवर्तिरूपतया वा सन्दिह्य+++(अयं धूमोऽग्नेः ।)+++माने धूमेऽग्निः, विशिष्टमेघोन्न+++(वृष्टिर्भाविनी विशिष्टमेघोन्नतेः ।)+++तिर्वा वृष्टौ+++(गम्यायां वृष्टौ ।)+++ । क+++(सूरिराह ।)+++थमयमाबालगोपालाविपालाङ्गनादिप्रसिद्धोऽपि नोपलब्धः सूक्ष्मदर्शिनापि न्यायवादिना ? । कार+++(अविकलकारणम् ।)+++णविशेषदर्शनाद्धि सर्वः कार्यार्थी प्रवर्तते । स तु विशेषो ज्ञातव्यो योऽव्यभिचारी । कारणत्वनिश्चयादेव प्रवृत्तिरिति चेत्; अस्त्वसौ  लिङ्गविशेषनिश्चयः प्रत्यक्षकृतः+++(प्रत्यक्षतः--मु-पा॰ ।)+++, फले तु भाविनि नानुमानादन्यन्निबन्धनमुत्पश्यामः । क्वचिद् व्यभि+++(नावश्यं कारणानि कार्यवन्ति ।)+++चारात् सर्वस्य हेतोरहेतुत्वे कार्यस्यापि तथा प्रसङ्गः । बाष्पादेरकार्यत्वान्नेति चेत्; अत्रापि यत् यतो न भवति न तत् तस्य कारणमित्यदोषः । यथैव हि किञ्चित् कारणमुद्दिश्य किञ्चि+++(कार्यं गमकं ।)+++त्कार्यम्, तथैव किञ्चित् कार्यमुद्दिश्य किञ्चित् कारणम् । यद्वदेवाजनकं प्रति न कार्यत्वम्, तद्वदेवाजन्यं प्रति न कारणत्वमिति नानयोः कश्चिद्विशेषः । अपि च रसादेकसामग्र्यनुमानेन रूपानुमानमिच्छता न्यायवादिनेष्टमेव कारणस्य हेतुत्वम् । यदाह+++(यदाहुः-- \[ता॰\]  ।)+++--

एकसामग्र्य+++(यथा धूमादग्निर्ज्ञायते तथाग्निरिन्धन?विकारकर्ता दाहकोऽपि ज्ञायते । अयं रसो विशिष्टसामग्रीवामान् वैशिष्ट्यस्यान्यथानुपपत्तेरिति कारणाकार्याद्विशिष्टसामग्रीज्ञानं तस्माच्च रूपादिजनकत्वज्ञानम् ।)+++धीनस्य रूपादे रसतो गतिः ।  
हेतु+++(हेतुः कारणं तस्य धर्मो रूपादिजनकत्वं तस्यानुमानं तस्य लिङ्गात् परिच्छेदः ।)+++धर्मानुमानेन धूमेन्धनविकारवत् ॥  \[प्रमाणवा॰ १। १०\]  इति ।  


न च वयमपि यस्य कस्यचित् कारणस्य हेतुत्वं ब्रूमः । अपि तु यस्य न मन्त्रादिना शक्तिप्रतिबन्धो न वा कारणान्त+++(सहकारिकारणम् ।)+++रवैकल्यम् । तत्+++(साकल्यमप्रतिबद्धस्वभावश्च ।)+++ कुतो विज्ञायत इति चेत्; अस्ति तावद्विगुणादितरस्य विशेषः । तत्परिज्ञानं तु प्रायः पांशु+++(हलधरादीनामपि ।)+++रपादानामप्यस्ति । यदाहुः--

गम्भीरगर्जितारम्भनिर्भिन्नगिरिगह्वराः ।  
त्वङ्गत्तडिल्लतासङ्गपिशङ्गोत्तुङ्गविग्रहाः ॥  \[न्यायम॰ पृ॰ १२९\]   


रोलम्बगवलव्यालतमालमलिनत्विषः ।  
वृष्टिं व्यभिचरन्तीह नैवम्प्रायाः पयोमुचः ॥ \[षड्द॰ २०\]  इति ।  


कार्यम् यथा वृष्टौ विशिष्टनदीपूरः, कृशानौ धूमः, चैतन्ये प्रा+++(प्राणादि पू॰-- \[ता॰\]  ।)+++णादिः । पूरस्य वैशिष्ट्यं क+++(कथं ज्ञाय॰- \[डे॰\]  ।)+++थं विज्ञायत इति चेत्; उक्तमत्र नैयायिकैः । यदाहुः+++(यदाह-- \[ता॰\]  ।)+++-
आवर्तबर्तनाशालिविशालकलुषोदकः ।  
कल्लोलबिकटास्फालस्फु+++(--॰स्फुटः फेन॰-- \[डे॰\]  ।)+++टफेनच्छटाङ्कितः ॥  
वहद्बहलशेवालफलशाद्व+++(शाड्वल-- \[डे॰\]  ।)+++लसङ्कुलः ।  
नदीपूरविशेषोऽपि शक्य+++(शक्यते न निवे॰-- \[डे॰\]  ।)+++ते न न वेदितुम् ? ॥ \[न्यायम॰ पृ॰ १३०\]   

 इति धूमप्राणादीनामपि कार्यत्वनिश्चयो न दुष्करः । यदाहुः+++(यदाह-- \[ता॰\]  ।)+++--

कार्यं धूमो हुतभुजः का+++(कार्यधर्मः कारणे सति भवनम्, कारणाऽभावे वाऽभवनम् ।)+++र्यधर्मानुवृत्तितः ।  
स भवंस्तदभावेऽपि हेतुमत्तां विलङ्घयेत् ॥  \[प्रमाणवा॰ १। ३५\]   


कारणाभावेऽपि कार्यस्य भावे अहेतु+++(अहेतुकत्वम् ।)+++त्वमन्य+++(अग्नेरन्यो हेतुरस्य ।)+++हेतुत्वं वा भवेत् । अहेतुत्वे सदा सत्त्वमसत्त्वं वा+++(वा अन्य-- \[डे॰\]  । वा भावयेत् अन्य॰--मु-पा॰ ।)+++ भवेत् । अन्यहेतुत्वे दृष्टादन्यतोऽपि भवतो न दृष्टजन्यता अन्याभावेऽपि दृष्टाद्भवतो नान्यहेतुकत्वमित्यहेतुकतैव स्यात् । तत्र चोक्तम्--**यस्त्वन्यतोऽपि भवन्नुपलब्धो न तस्य धूमत्वं हेतुभेदात् । कारणं च बहिर्धूमस्य इत्युक्तम् ।** अपि च--

अग्निस्वभावः शक्रस्य+++(वल्मीकस्य ।)+++ मूर्द्धा यद्यग्निरेव सः ।  
अथानग्निस्वभावोऽसौ धूमस्तत्र कथं भवेत् ॥  \[प्रमाणवा॰ १। ३७\]  इति ।  


तथा चेतनां विनानुपपद्यमानः कार्यं प्राणादिरनुमापयति तां श्रावणत्वमिवानित्यताम्, विपर्यये बाधकवशात्सत्त्वस्येवास्यापि व्याप्तिसिद्धेरित्युक्तप्रायम् । तन्न प्राणादिरसाधारणोऽपि चेतनां व्यभिचरति ।

किञ्च, नान्वयो हेतो रूपं तदभावे हेत्वाभासाभावात् । विपक्ष एव सन् विरुद्धः, विप+++(न केवलं सपक्षे किन्तु विपक्षेऽपि ।)+++क्षेऽपि--अनैकान्तिकः, सर्वज्ञत्वे साध्ये वक्तृत्वस्यापि व्यतिरेकाभाव एव हेत्वाभासत्वे निमित्तम्, नान्वयसन्देह इति न्यायवादिनापि व्यतिरेकाभावादेव हेत्वाभासावुक्तौ । असाधारणोऽपि यदि साध्याभावेऽसन्निति निश्चीयेत तदा प्रकारान्तराभावात्साध्यमुपस्थापयन्नानैकान्तिकः स्यात् । अपि च यद्यन्वयो रूपं स्यात् तदा यथा विपक्षैकदेशवृत्तेः कथञ्चिदव्यतिरेकादगमकत्वम्, एवं सपक्षैकदेशवृत्तेरपि स्यात् कथञ्चिदनन्वयात् । यदाह-
रूपं यद्यन्वयो हेतोर्व्यतिरेकवदिष्यते ।  
स सप+++(सपक्षे उभयं सत्त्वमसत्त्वं वा यस्य ।)+++क्षोभयो न स्यादसपक्षोभयो यथा ॥  

 सपक्ष एव सत्त्वमन्वयो न सपक्षे सत्त्वमेवेति चेत्; अस्तु, स तु व्यतिरेक एवेत्यस्मन्मतमेवाङ्गीकृतं स्यात् । वयमपि हि प्रत्यपीपदाम अन्यथानुपपत्त्येकलक्षणो हेतुरिति ।

तथा, एकस्मिन्नर्थे दृष्टेऽदृष्टे वा समवाय्या+++(समवायाश्रितम्-- \[ता॰\]  ।)+++श्रितं साधनं साध्येन । तच्चैका+++(इदं फलं विशिष्टरूपवत् विशिष्टरसवत्त्वात् । इदं नभःखण्डं भाविशकटोदयं कृत्तिकोदयवत्त्वात् । अयं कालः समुद्रवृद्धिमान् चन्द्रोदयवत्त्वात् । एवम् अग्रेऽपि कालो धर्मी ।)+++र्थसमवायित्वम् एकफलादिग+++(--॰गतरूप॰-- \[डे॰\]  ।)+++तयो रूपरसयोः, शकटोदय-कृत्तिकोदययोः, चन्द्रोदय-समुद्रवृद्ध्द्योः, वृष्टि-साण्डपिपीलिकाक्षोभयोः, नागवल्लीदाह-पत्रकोथयोः । तत्र एकार्थसमवायी रसो रूपस्य, रूपं वा रसस्य; नहि समानकालभाविनोः कार्यकारणभावः सम्भवति ।

ननु समानका+++(कार्यरूपाद्रूपकारणं ज्ञायते । तच्च कीदृशम् ? । समानकालं यत्कार्यं रसलक्षणं तज्जनकमनुमीयते ।)+++लकार्यजनकं कारणमनुमास्यते इति चेत्; न तर्हि कार्यमनुमितं स्यात् । कारणानुमाने सामर्थ्यात् कार्यमनुमितमेव, जन्याभावे जनकत्वाभावा  दिति चेत्; हन्तैवं कारणं कार्यस्यानुमापकमित्यनिष्टमापद्येत । शक+++(शकटोदये प्रत्यक्षे सति कृत्तिकोदयस्यापि प्रत्यक्षत्वात् नानुमानतस्तदवगमः ।)+++टोदयकृत्तिकोदयादीनां तु यथाऽविनाभावं साध्यसाधनभावः । यदाह-
एकार्थसमवायस्तु यथा येषां तथैव ते ।  
गमका गमकस्तन्न शकटः कृत्तिकोदितेः ॥  

 एवमन्येष्वपि साधनेषु वाच्यम् । ननु कृतकत्वानित्यत्वयोरेकार्थसमवायः कस्मान्नेष्यते ?; न, तयोरेकत्वात् । यदाह--

आद्यन्तापेक्षिणी सत्ता कृतकत्वमनित्यता ।  
एकैव हेतुः साध्यं च द्वयं नैकाश्रयं ततः ॥ इति ।  


स्वभावादीनां चतुर्णां साधनानां विधिसाधनता, निषेधसाधनत्वं तु विरोधिनः । स हि स्वसन्निधानेनेतरस्य प्रतिषेधं साधयति अन्यथा विरोधासिद्धेः ।

चशब्दो यत एते स्वभावकारणकार्यव्या+++(एकार्थसमवायिनो व्यापका इति ।)+++पका अन्यथानुपपन्नाः स्वसाध्यमुपस्थापयन्ति तत+++(अन्यथानुपपन्नत्वादेव ।)+++ एव तदभावे स्वयं न भवन्ति, तेषामनुपलब्धिरप्यभावसाधनीत्याह । तत्र स्वभावानुपलब्धिर्यथा नात्र घटः, द्रष्टुं योग्यस्यानुपलब्धेः । कारणानुपलब्धिर्यथा नात्र धूमोऽग्न्यभावात् । कार्यानुपलब्धिर्यथा नात्राप्रतिबद्धसामर्थ्यानि धूमकारणानि सन्ति धूमा+++(धूमाभावाद्वा व्या॰-- \[ता॰\]  ।)+++भावात् । व्यापकानुपलब्धिर्यथा नात्र शिंशपा वृक्षाभावात् ।

विरोधि तु प्रतिषेध्यस्य तत्कार्यकारणव्यापकानां च विरुद्धं विरुद्धका+++(कार्यं यथा-- \[डे॰\]  ।)+++र्यं च । यथा न शीतस्पर्शः, नाप्रतिबद्धसामर्थ्यानि शीतकारणानि, न रोमहर्षविशेषाः, न तुषारस्पर्शः, अग्नेर्धूमाद्वेति प्रयोगनानात्वमिति ॥ १२ ॥

साधनं लक्षयित्वा विभज्य च साध्यस्य लक्षणमाह--

सिषाधयिषितमसिद्धमबाध्यं साध्यं पक्षः ॥ १३ ॥

साधयितुमिष्टं सिषाधयिषितम् । अनेन साधयितुमनिष्टस्य साध्यत्वव्यवच्छेदः, यथा वैशेषिकस्य नित्यः शब्द इति शास्त्रोक्तत्वाद्वैशेषिकेणाभ्युपगतस्याप्याकाशगुणत्वादेर्न साध्यत्वम्, तदा साधयितुमनिष्टत्वात् । इष्टः पुनरनुक्तोऽपि पक्षो भवति, यथा परार्थाश्चक्षुरादयः सङ्घातत्वाच्छयनाशनाद्यङ्गवदित्यत्र प+++(परार्था बुद्धि॰-- \[डे॰\]  ।)+++रार्था इत्यात्मार्थाः । बुद्धिमत्कारणपू+++(--॰पूर्वं क्षि॰-- \[डे॰\]  ।)+++र्वकं क्षित्यादि कार्यत्वादित्यत्राऽशरीरसर्वज्ञपूर्वकत्वमिति ।

असिद्धमित्यनेनानध्यवसाय-संशय-विपर्ययविषयस्य वस्तुनः साध्यत्वम्, न सिद्धस्य+++(इत्याह ।)+++ यथा श्रावणः शब्द इति । **नानुपलब्धे न निर्णीते न्यायः प्रवर्तते**  \[न्यायभा॰ १। १। १\]  इति हि सर्वपार्षदम् ।

अबाध्यम् इत्यनेन प्रत्यक्षादिबाधितस्य साध्यत्वं मा भूदित्याह । एतत् साध्यस्य लक्षणम् । पक्षः इति साध्यस्यैव नामान्तरमेतत् ॥ १३ ॥

अबाध्यग्रहणव्यवच्छेद्यां बाधां दर्शयति--

प्रत्यक्षानुमानागमलोकस्ववचनप्रतीतयो बाधाः ॥ १४ ॥

प्रत्यक्षादीनि त+++(साध्य॰ ।)+++द्विरुद्धार्थोपस्थापनेन बाधकत्वात् बाधाः । तत्र प्रत्यक्षबाधा यथा अनुष्णो+++(कृतकत्वादिति हेतुः ।)+++ऽग्निः, न मधु+++(विचित्ररसप्रभवत्वात् अनेकरससंयोगवत् ।)+++ मधुरम्, न सुगन्धि विदलन्मालतीमुकु+++(लतैकदेशत्वात् पत्रवत् ।)+++लम्, अचा+++(रूपादत्यन्तव्यतिरिक्तत्वात् बायुवत् ।)+++क्षुषो घटः, अश्रावणः शब्दः, नास्ति ब+++(यथावस्थेन रूपेणाप्रतिभासमानत्वात् यदस्ति तद्यथावस्थितरूपेणाप्रतिभासमानमपि नास्ति यथा ज्ञानम् ।)+++हिरर्थ इत्यादि । अनुमानबाधा यथा स+++(शरीरावयबत्वात् बाहुवत् ।)+++रोम हस्ततलम्, नित्यः शब्द इति वा । अत्रानुपलम्भेन कृतकत्वेन चानुमानबाधा । आगमबाधा यथा प्रेत्याऽसुखप्रदो धर्म इति । परलोके सुखप्रदत्वं धर्मस्य सर्वागमसिद्धम् । लोकबाधा यथा शुचि नरशिरःकपालमिति । लोके हि नरशिरःकपालादीनामशुचित्वं सुप्रसिद्धम् । स्ववचनबाधा यथा माता मे वन्ध्ये+++(वन्व्यास्त्रीसमानाङ्गत्वात् ।)+++ति । प्रतीतिबाधा यथा अचन्द्रः+++(चन्द्रशब्दवाच्यः शशी न भवति आकाशोदितत्वात् सूर्यवत् ।)+++ शशीति । अत्र शशिनश्चन्द्रशब्दवाच्यत्वं प्रतीतिसिद्धमिति प्रतीतिबाधा ॥ १४ ॥

अत्र साध्यं धर्मः, धर्मधर्मिसमुदायो वेति संशयव्यवच्छेदायाह--

साध्यं साध्यधर्मविशिष्टो धर्मी, क्वचित्तु धर्मः ॥ १५ ॥

साध्यम् साध्यशब्दवाच्यं पक्षशब्दाभिधेयमित्यर्थः । किमित्याह साध्यधर्मेण अनित्यत्वादिना विशिष्टो धर्मी शब्दादिः । एतत् प्रयोगकाला+++(--॰लापेक्ष्यं-- \[ता॰\]  ।)+++पेक्षं साध्यशब्दवाच्यत्वम् । क्वचित्तु व्याप्तिग्रहणकाले धर्मः साध्यशब्देनोच्यते, अन्यथा व्याप्तेरघटनात् । नहि धूमदर्शनात् सर्वत्र पर्वतोऽग्निमानिति व्याप्तिः शक्या कर्तुं प्रमाणविरोधादिति ॥ १५ ॥

धर्मिस्वरूपनिरूपणायाह--

धर्मी प्रमाणसिद्धः ॥ १६ ॥

प्रमाणैः प्रत्यक्षादिभिः प्रसिद्धो धर्मी भवति यथाग्निमानयं देश इति । अत्र हि देशः प्रत्यक्षेण सिद्धः । एतेन--**सर्व एवानु+++(साधनम् ।)+++मानानु+++(साध्यम् ।)+++मेय+++(--॰मेयस्य व्य॰-- \[ता॰\]  ।)+++व्यबहारो बुद्ध्यारूढेन धर्मधर्मिन्यायेन, न बहिः सदसत्त्वमपेक्षते** इति सौगतं मतं प्रतिक्षिपति । नहीयं विकल्पबुद्धिरन्तर्बहिर्वाऽनासादितालम्बना धर्मिणं व्यवस्थापयति, तद+++(धर्मिणः ।)+++वास्तवत्वे तदा+++(स धर्मी आधारो ययोः ।)+++धारसाध्यसाधनयोरपि वास्तवत्वानुपपत्तेः त+++(तद्बुद्धेर्विकल्पज्ञानस्य ।)+++द्बुद्धेः पारम्प+++(निर्विकल्पकं प्राप्तविषयम्, तद्विकल्पोऽपि प्राप्तविषय इति । एवंलक्षणपारम्पर्येणापि ।)+++र्येणापि वस्तुव्यवस्थापकत्वायोगात् । ततो विकल्पेनान्येन+++(निर्विकल्पेन ।)+++ वा व्यवस्थापितः पर्वतादिर्विष+++(विकल्पस्य विषयभावम् ।)+++यभावं भजन्नेव धर्मितां प्रतिपद्यते । तथा च सति प्रमाणसिद्धस्य धर्मिता युक्तैव ॥ १६ ॥

अपवादमाह--

बुद्धिसिद्धोऽपि ॥ १७ ॥

नैकान्तेन प्रमाणसिद्ध एव ध+++(धर्मी भवति किं-- \[डे॰\]  ।)+++र्मी किन्तु विकल्पबुद्धिप्रसिद्धोऽपि धर्मी भवति । अपि शब्देन प्रमाण-बुद्धिभ्यामुभाभ्यामपि सिद्धो धर्मी भवतीति दर्शयति । तत्र बुद्धिसिद्धे धर्मिणि साध्यधर्मः सत्त्वमसत्त्वं च प्रमाणबलेन साध्यते यथा अस्ति+++(अविसंवादिज्योतिर्ज्ञानान्यथानुपपत्तेः ।)+++ सर्वज्ञः, नास्ति षष्ठं भू+++(उपलब्धिलक्षणप्राप्तस्यानुपलब्धेः ।)+++तमिति ।

ननु धर्मिणि साक्षादसति भावा+++(हेतूनाम् ।)+++भावोभयधर्माणामसिद्धविरुद्धानैकान्तिकत्वेनानुमानविषयत्वायोगात् कथं सत्त्वासत्त्वयोः साध्यत्वम् ? । तदाह--

ना+++(धर्मिणि ।)+++सिद्धे भावधर्मोऽस्ति व्यभिचार्युभयाश्र+++(हेतुरुभयधर्मः ।)+++यः ।  

 
विरुद्धो ध+++(विरुद्धधर्मो-- \[मु॰\]  । विरुद्धोऽधर्मो-- \[डे॰\]  ।)+++र्मोऽभावस्य सा स+++(सत्ता सार्वज्ञी ।)+++त्ता साध्यते कथम् ? ॥  \[प्रमाणवा॰ १। १९२-३\]  इति ।  


नैव+++(मैवम्-- \[डे॰\]  ।)+++म्, मानसप्रत्यक्षे भावरूपस्यैव धर्मिणः प्रतिपन्नत्वात् । न च तत्सिद्धौ तत्सत्त्व+++(धर्मिणः ।)+++स्यापि प्रतिपन्नत्वाद् व्यर्थमनुमानम्, त+++(सत्त्वम् ।)+++दभ्युपेतमपि वैयात्याद्यो न प्रतिपद्यते तं प्रत्यनुमानस्य साफल्यात् । न च मानसज्ञानात् खरविषाणादेरपि सद्भावसम्भावनातोऽतिप्रसङ्गः, तज्ज्ञानस्य बाधकप्रत्ययविप्लावितसत्ताकवस्तु+++(विषयाणाम् ।)+++विषयतया मानसप्रत्यक्षाभासत्वात् । कथं तर्हि षष्ठभूतादेर्धर्मित्वमिति चेत्; धर्मिप्रयोगकाले बाधकप्रत्ययानुदयात्सत्त्वसम्भावनोपपत्तेः । न च सर्वज्ञादौ साधकप्रमाणासत्त्वेन सत्त्व+++(सन्देहः ।)+++संशीतिः, सुनिश्चिताऽसम्भवद्बाधकप्रमाणत्वेन सुखादा+++(सुखादिवच्च सत्त्व॰ मु--पा॰ ।)+++विव सत्त्वनिश्चयात्तत्र संशयायोगात् ।

उभयसिद्धो धर्मी यथा अनित्यः शब्द इति । नहि प्रत्यक्षेणार्वाग्दर्शिभिर+++(प्रमातृभिः ।)+++निय+++(--॰रनियतदिग्दर्शिभिर्नियतदिग्देश-- \[डे॰\]  ।)+++तदिग्देशकालावच्छिन्नाः सर्वे शब्दाः शक्या निश्चेतुमिति शब्दस्य प्रमाणबुद्ध्युभयसिद्धता तेना+++(किं सिद्धम् ? ।)+++नित्यत्वादिर्धर्मः प्रसाध्य+++(प्रसाध्य इति-- \[ता॰\]  ।)+++त इति ॥ १७ ॥

ननु दृष्टान्तोऽप्यनुमानाङ्गतया प्रतीतः । तत् कथं साध्यसाधने एवानुमानाङ्गमुक्ते न दृष्टान्तः ?, इत्याह--

न+++(अष्टादशमेकोनविंशतितमं च सूत्रद्वयं  \[ता--मू॰\]  प्रतौ भेदकचिह्नं विना सहैव लिखितं दृश्यते । अत्रास्माकमपि द्वयोरेकत्वं सुचारु भाति-- \[सम्पा॰\]  ।)+++ दृष्टान्तोऽनुमानाङ्गम् ॥ १८ ॥

दृष्टान्तः वक्ष्यमाणलक्षणो नानुमानस्य अङ्गम् कारणम् ॥ १८ ॥

कुत इत्याह--

साधनमात्रात् तत्सिद्धेः ॥ १९ ॥

दृष्टान्तरहितात्साध्यान्यथानुपपत्तिलक्षणात् साधनात् अनुमानस्य साध्यप्रतिपत्तिलक्षणस्य भावान्न दृष्टान्तोऽनुमानाङ्गमिति ।

स+++(दृष्टान्तः ।)+++ हि साध्यप्रतिपत्तौ वा, अविनाभावग्रहणे वा, व्याप्तिस्मरणे वोपयुज्येत ? । न तावत् प्रथमः पक्षः, यथोक्तादेव हेतोः साध्यप्रतिपत्तेरुपपत्तेः । नापि द्वितीयः, विप+++(वर्तमानस्य हेतोः ।)+++क्षे बाधकादेवाविनाभावग्रहणात् । किञ्च, व्यक्तिरूपो दृष्टान्तः । स कथं साकल्येन व्याप्तिं गमयेत् ? । व्यक्त्यन्तरेषु व्याप्त्यर्थं दृष्टान्तान्तरं मृग्यम् । तस्यापि व्यक्तिरूपत्वेन साकल्येन व्याप्तेरवधारयितुमशक्यत्वादपरापरदृष्टान्तापेक्षायामनवस्था स्यात् । नापि तृतीयः, गृहीतसम्ब+++(पुंसः ।)+++न्धस्य साधनदर्शनादेव व्याप्तिस्मृतेः । अगृहीतसम्बन्ध+++(पुंसः ।)+++स्य दृष्टान्ते+++(सति ।)+++ऽप्यस्मरणात् उप+++(दर्शनम् ।)+++लब्धिपूर्वकत्वात् स्मरणस्येति ॥ १९ ॥

दृष्टान्तस्य लक्षणमाह--

स व्याप्तिदर्शनभूमिः ॥ २० ॥

स इति दृष्टान्तो लक्ष्यं व्याप्तिःलक्षितरूपा दर्शनम् परस्मै प्रतिपादनं तस्य भूमिःआश्रय इति लक्षणम् ।

ननु यदि दृष्टान्तोऽनुमानाङ्गं न भवति तर्हि किमर्थं लक्ष्यते ? । उच्यते । परार्थानुमाने बोध्या+++(शिष्य॰ ।)+++नुरोधादापवादिकस्योदाहरणस्यानुज्ञास्यमा+++(अनुमंस्यमानत्वात् ।)+++नत्वात् । तस्य+++(उदाहरणस्य ।)+++ च दृष्टान्ताभिधानरूपत्वादुपपन्नं दृष्टान्तस्य लक्षणम् । प्रमातुरपि कस्यचित् दृष्टान्तदृष्टबहिर्व्याप्तिबलेनान्तर्व्याप्तिप्रतिपत्तिर्भवतीति स्वार्थानुमानपर्वण्य+++(प्रस्तावे ।)+++पि दृष्टान्तलक्षणं नानुपपन्नम् ॥ २० ॥

तद्विभागमाह--

स+++( \[ता--मू॰\] -- \[सं-मू॰\] --प्रत्योः सवृत्तिकताडपत्रीयसूत्रे च स नास्ति ।)+++ साधर्म्यवैधर्म्याभ्यां द्वेधा ॥ २१ ॥

स दृष्टान्तः साधर्म्येण अन्वयेन वैधर्म्येण च व्यतिरेकेण भवतीति द्विप्रकारः ॥ २१ ॥

साधर्म्यदृष्टान्तं विभजते--

साधनधर्मप्रयुक्तसाध्यधर्मयोगी साधर्म्यदृष्टान्तः ॥ २२ ॥

साध+++(साधनमेव धर्मः ।)+++नधर्मेण प्रयु+++(कृतः ।)+++क्तो न तु काकतालीयो यः साध्य+++(साध्यो धर्म॰-- \[डे॰\]  ।)+++धर्मस्तद्वान् साधर्म्यदृष्टान्तः । यथा कृतकत्वेनानित्ये शब्दे साध्ये घटादिः ॥ २२ ॥

वैधर्म्यदृष्टान्तं व्याचष्टे--

साध्यधर्मनिवृत्तिप्रयुक्तसाधनधर्मनिवृत्तियोगी वैधर्म्यदृष्टान्तः+++(इत्याचार्यश्रीहेमचन्द्रविरचितायां प्रमाणमीमांसायां प्रथमस्याध्यायस्य द्वितीयमाह्निकम् । प्रथमोऽध्यायः समाप्तः-- \[ता--मू॰\]  । इत्या॥।द्वितीयाह्निकम् । प्रथमाध्यायः-- \[सं-मू॰\]  ।)+++ ॥ २३ ॥

साध्यधर्मनिवृत्त्या प्रयुक्ता न यथाकथञ्चित् या साधनधर्मनिवृत्तिः तद्वान् वैधर्म्यदृष्टान्तः । यथा कृतकत्वेनानित्ये शब्दे साध्ये आकाशादिरिति ॥ २३ ॥

इत्याचार्यश्रीहेमचन्द्रविरचितायाः प्रमाणमीमांसायास्तद्वृत्तेश्च प्रथमस्याध्यायस्य द्वितीयमाह्निकम् ॥

# ॥ अथ द्वितीयोऽध्यायः ॥

 प्रथमाह्निक

लक्षितं स्वार्थमनुमानमिदानीं क्रमप्राप्तं परार्थमनुमानं लक्षयति--

यथोक्त+++(प्रथमं द्वितीयं च सूत्रद्वयं  \[ता--मू॰\]  प्रतौ भेदकचिह्नं विना सहैव लिखितं दृश्यते ।)+++साधनाभिधानजः परार्थम् ॥ १ ॥

यथोक्त+++(यथा उक्तम् ।)+++म् स्वनिश्चितसाध्याविनाभावैकलक्षणं यत् साधनम् तस्याभिधानम् । अभिधीयते परस्मै प्रतिपाद्यते अनेनेति अभिधानम् वचनम्, तस्माज्जातः सम्यगर्थनिर्णयः परार्थम् अनुमानं परोपदेशापेक्षं साध्यविज्ञानमित्यर्थः ॥ १ ॥

ननु वचनं परार्थमनुमानमित्याहुस्तत्कथमित्याह--

वचनमुपचारात् ॥ २ ॥

अचेतनं हि वचनं न साक्षात्प्रमितिफलहेतुरिति न निरुपचरितप्रमाणभावभाजनम्, मुख्यानुमानहेतुत्वेन तूपचरितानुमानाभिधानपात्र+++(अनुमानशब्दवाच्यताम् ।)+++तां प्रतिपद्यते । उपचारश्चात्र कारणे कार्यस्य । यथोक्तसाधनाभिधानात् तद्विषया स्मृतिरुत्पद्यते, स्मृतेश्चानुमानम्, तस्मादनुमानस्य परम्परया यथोक्तसाधनाभिधानं कारणम्, तस्मिन् कारणे वचने कार्यस्यानुमानस्योपचारः समारोपः क्रियते । ततः समारोपात् कारणं वचनमनुमानशब्देनोच्यते । कार्ये वा प्रतिपादकानुमानजन्ये वचने कारणस्यानुमानस्योपचारः । वचनमौपचारिकमनुमानं न मुख्यमित्यर्थः ।

इह च मुख्यार्थबाधे प्रयोजने निमित्ते चोप+++(मुख्यार्थस्योपचारः ।)+++चारः प्रवर्तते । तत्र मुख्योऽर्थः साक्षात्प्रमितिफलः सम्यगर्थनिर्णयः प्रमाणश+++(--॰शब्दः समा--॰ \[डे॰\]  ।)+++ब्दसमानाधिकरणस्य परार्थानुमानशब्दस्य, तस्य+++(अग्निर्माणवक इव इत्यत्र मुख्यार्थो दाहकत्वम्, वर्जनीयत्वबुद्धिः प्रयोजनम्, शाब्दप्रवृत्तौ निमित्तमुपतापकत्वम् ।)+++ बाधा, वचनस्य निर्णयत्वानुपपत्तेः । प्रयोजनम् अनुमानावयवाः प्रतिज्ञादय इति शास्त्रे व्यवहार एव, निर्ण+++(परार्थानुमाने ।)+++यात्मन्यनंशे त+++(पूर्वोक्त॰ ।)+++द्व्यवहारानुपपत्तेः । निमि+++(प्रवृत्तौ ।)+++त्तं तु निर्णयात्मकानुमानहेतुत्वं वचनस्येति ॥ २ ॥

तद् द्वेधा ॥ ३ ॥

तद् वचनात्मकं परार्थानुमानं द्वेधा द्विप्रकारम् ॥ ३ ॥

प्रकारभेदमाह--

तथोपपत्त्यन्यथानुपपत्तिभेदात् ॥ ४ ॥

तथा साध्ये सत्येव उपपत्तिः साधनस्येत्येकः प्रकारः । अन्यथा साध्याभावे अनुपपत्तिःचेति द्वितीयः प्रकारः । यथा अग्निमानयं पर्वतः त+++(अग्निमत्त्वे सत्येव ।)+++थैव धूमवत्त्वोपपत्तेः, अन्यथा धूमवत्त्वानुपपत्तेर्वा । एतावन्मात्रकृतः परार्थानुमानस्य भेदो न पारमार्थिकः+++(--॰क इति ॰-- \[डे॰\]  ।)+++ स इति भेदपदेन दर्शयति ॥ ४ ॥

एतदेवाह--

नानयोस्तात्पर्ये भेदः ॥ ५ ॥

न+++( \[डे॰\]  प्रतौ न नास्ति ।)+++ अनयोःतथोपपत्त्यन्यथानुपपत्तिरूपयोः प्रयोगप्रकारयोः तात्प+++(यः शब्दस्य परार्थस्तत् तात्पर्यमिति भावः ।)+++र्ये य+++(यः परः प्रकृष्टोऽर्थोऽस्य ।)+++त्परः शब्दः स श+++(शब्दस्यार्थः-- \[ता॰\]  ।)+++ब्दार्थः इत्येवंलक्षणे तत्परत्वे, भेदः विशेषः । एतदुक्तं भवति अन्यद+++(? यस्तथोपपत्त्या विधिर्वाच्यः अन्यथानुपपत्त्या तु निषेधः ।)+++भिधेयं शब्दस्यान्यत्प्रकाश्यं प्रयोजनम् । तत्राभिधेयापेक्षया वाचकत्वं भिद्यते, प्रकाश्यं त्वभिन्नम्, अन्वये कथिते व्यतिरेकगतिर्व्यतिरेके चान्वयगतिरित्युभयत्रापि साधनस्य साध्याविनाभावः प्रकाश्यते । न च यत्राभिधेयभेदस्तत्र तात्पर्यभेदोऽपि । नहि पीनो देवदत्तो दिवा न भुङ्क्ते, पीनो देवदत्तो रात्रौ भुङ्क्ते इत्यनयोर्वाक्ययोरभिधेयभेदोऽस्तीति तात्पर्येणापि भेत्त+++(निति? शेषः ।)+++व्यमिति भा+++(सूत्रार्थस्य ।)+++वः ॥ ५ ॥

तात्पर्याभेदस्यैव फलमाह--

अत एव नोभयोः प्रयोगः ॥ ६ ॥

यत एव नानयोस्तात्पर्ये भेदः अत एव नोभयोः तथोपपत्त्यन्यथानुपपत्त्योर्युगपत् प्रयोगः युक्तः । व्याप्त्युपदर्शनाय हि तथोपपत्त्यन्यथानुपपत्तिभ्यां हेतोः प्रयोगः क्रियते । व्याप्त्युपदर्शनं चैकयैव सिद्धमिति विफलो द्वयोः प्रयोगः । यदाह--

हेतोस्तथोपपत्त्या वा स्यात्प्रयोगोऽन्यथापि वा ।  
द्विविधोऽन्यतरेणापि साध्यसिद्धिर्भवेदिति ॥  \[न्याया॰ १७\]   


ननु यद्येकेनैव प्रयोगेण हेतोर्व्याप्त्युपदर्शनं कृतमिति कृतं विफलेन द्वितीयप्रयोगेण; तर्हि प्रतिज्ञाया अपि मा भूत् प्रयोगो विफलत्वात् । नहि प्रतिज्ञामात्रात् क+++(क्वचिदर्थं-- \[ता॰\]  ।)+++श्चिदर्थं प्रतिपद्यते, तथा+++(प्रतिज्ञामात्रादर्थप्रतिपत्तेः ।)+++ सति हि विप्रतिपत्तिरेव न स्यादित्याह--

विष+++(विषयप्रद॰-- \[ता--मू॰\]  ।)+++योपदर्शनार्थं तु प्रतिज्ञा ॥ ७ ॥

विषयः यत्र तथोपपत्त्यान्यथानुपपत्त्या वा हेतुः स्व+++(स्वसाध॰-- \[डे॰\]  ।)+++साध्यसाधनाय प्रार्थ्यते, तस्य उपदर्शनम् परप्रतीतावारोपणं तदर्थं पुनः प्रतिज्ञा प्रयोक्तव्येति शेषः ।

अयमर्थः--परप्रत्यायनाय वचनमुच्चारयता प्रेक्षावता तदेव परे बोधयितव्या यद्बुभुत्सन्ते । तथासत्यनेन बुभुत्सिताभिधायिना परे बोधिता भवन्ति । न खल्वश्वान् पृष्टो गवयान् ब्रुवाणः प्रष्टुरवधेयवचनो भवति । अनवधेयवचनश्च कथं प्रतिपादको नाम ? । यथा च शैक्षो भिक्षुणाचचक्षे--भोः शैक्ष, पिण्ड+++(भैक्षान्नम् ।)+++पा+++(--॰पानमा॰-- \[डे॰\]  ।)+++तमाहरेति । स--एवमाचरा+++(करोमि ।)+++मीत्यनभिधाय यदा त+++(पिण्डपानार्थम् ।)+++दर्थं प्रयतते तदाऽस्मै क्रुध्यति भिक्षुः--आः शिष्याभास भिक्षुखेट, अस्मानवधीरयसीति+++(--॰ति ब्रुवा॰-- \[ता॰\]  ।)+++ विब्रुवा+++(निन्दन् ।)+++णः । एवमनित्यं शब्दं षुभुत्समानाय अनित्यः शब्द इति विषय+++(शब्दलक्षणम् ।)+++मनुपदर्श्य यदेव किञ्चिदुच्यते--कृतकत्वादिति वा, यत् कृतकं तदनित्यमिति वा, कृतकत्वस्य तथैवोपपत्तेरिति वा, कृतकत्वस्यान्यथानुपपत्तेरिति वा, तत् सर्वमस्या+++(प्रतिपाद्यस्य ।)+++नपेक्षितमापा+++(प्रथमतः ।)+++ततोऽसम्बद्धाभिधानबुद्ध्या; तथा चानव+++(असावधानः ।)+++हितो न बोद्धुमर्हतीति ।

यत् कृतकं तत् सर्वमनित्यं यथा घटः, कृतकश्च शब्द इति वचनमर्थसामर्थ्येनैवापेक्षितशब्दानित्यत्वनिश्चायकमित्यवधानमत्रेति चेत्; न, परस्पराश्रयात् । अवधाने हि सत्य+++(वचनात् ।)+++तोऽ+++(--॰ऽर्थे नि॰-- \[डे॰\]  ।)+++र्थनिश्चयः, तस्मा+++(अर्थनिश्चयात् ।)+++च्चावधानमिति । न च पर्षत्प्रतिवादिनौ प्रमाणीकृतवा+++(प्रमाणीकृतो वादी यकाभ्याम् ।)+++दिनौ यदेत+++(वादि॰ ।)+++द्वचनसम्बन्धाय प्रयतिष्येते । तथास+++(प्रमाणीकृतवादित्वेऽपि सति ।)+++ति न हेत्वाद्यपेक्षेया+++(पर्षत्प्रतिवादिनौ ।)+++ताम्, त+++(तच्छब्देन वादी ।)+++दवच+++(तद्वचना॰-- \[ता॰\]  ।)+++नादेव तदर्थनिश्चयात् । अनित्यः शब्द इति त्वपेक्षिते उक्ते कुत इत्याशङ्कायां कृतकत्वस्य तथैवोपपत्तेः कृतकत्वस्यान्यथानुपपत्तेर्वेत्युपतिष्ठते, तदिदं विषयोपदर्शनार्थत्वं प्रतिज्ञाया इति ॥ ७ ॥

ननु यत् कृतकं तदनित्यं यथा घटः, कृतकश्च शब्द इत्युक्ते गम्यत एतद् अनित्यः शब्द इति, तस्य सामर्थ्यलब्धत्वात्, तथापि तद्वचने पुनरुक्तत्वप्रसङ्गात्, **अ+++(सामर्थ्यात् ।)+++र्थादापन्नस्य स्वशब्देन पुनर्वचनं पुनरुक्तम्**  \[न्यायसू॰ ५। २। १५\]  । आह च-**डिण्डिक+++(डिण्डिको नाम रक्तवर्णो मूषकविशेषः । तद्वत् रागं रक्तिमानं नेत्रगतां परित्यज्य नेत्रे विमलीकृत्येत्यर्थः--मु--टि॰ । डिण्डिका हि प्रथमनामलिखने विवादं कुर्वन्ति ।)+++रागं परित्यज्याक्षिणी+++(निर्मील्य-- \[डे॰\]  ।)+++ निमील्य चिन्तय ताबत् किमियता+++(--॰यता मदुक्तेन प्र॰-- \[डे॰\]  ।)+++ प्र+++(अनित्यत्वस्य ।)+++तीतिः स्यान्नवेति, भा+++(प्रतीतिभावे ।)+++वे किं प्रपञ्चमालया**  \[हेतु॰ परि॰ १\]  इत्याह--

गम्यमानत्वेऽपि साध्यधर्माधारसन्देहापनोदाय धर्मिणि पक्षधर्मोपसंहारवत् तदुपपत्तिः ॥ ८ ॥

साध्यमेव धर्मस्तस्याधारस्तस्य सन्देहस्तदपनोदाय--यः कृतकः सोऽनित्य इत्युक्तेऽपि धर्मिविषयसन्देह एव--किमनित्यः शब्दो घटो वेति ?, तन्निराकरणाय गम्यमानस्यापि साध्यस्य+++(सिषाधयिषितधर्मविशिष्टस्य धर्मिणः ।)+++ निर्देशो युक्तः, साध्यधर्मिणि साधनधर्मावबोधनाय पक्षधर्मोप संहारवचनवत् । य+++(तथाहि-- \[डे॰\]  ।)+++था हि साध्यव्याप्तसाधनदर्शनेन त+++(सामान्यतः साधनधर्माधाराववगतिः ।)+++दाधारावगतावपि नियतधर्मिसम्बन्धिताप्रदर्शनार्थम्--कृतकश्च शब्द इति पक्षधर्मोपसंहारवचनं तथा साध्यस्य विशिष्टधर्मिसम्बन्धितावबोधनाय प्रतिज्ञाव+++(--॰ज्ञानवच॰-- \[डे॰\]  ।)+++चनमप्युपपद्यत एवेति ॥ ८ ॥

ननु प्रयोगं प्रति विप्रतिपद्यन्ते वादिनः, तथाहि--प्रतिज्ञाहेतूदाहरणानीति त्र्यवयवमनुमानमिति साङ्ख्याः । सहोपनयेन चतुरवयवमिति मीमांसकाः । सहनिगमनेन पञ्चावयवमिति नैयायिकाः । तदेवं विप्रतिपत्तौ कीदृशोऽनुमानप्रयोग इत्याह--

एतावान् प्रेक्षप्रयोगः ॥ ९ ॥

एतावान् एव यदुत तथोपपत्त्यान्यथानुपपत्त्या वा युक्तं साधनं प्रतिज्ञा च । प्रेक्षाय प्रेक्षावते प्रतिपाद्याय तदवबोधनार्थः प्रयोगः न त्वधिको य+++(यदाहुः-- \[डे॰\]  ।)+++थाहुः साङ्ख्यादयः, नापि हीनो यथाहुः सौगताः+++(**तद्भावहेतुभावौ हि दृष्टान्ते तदवेदिनः । ख्याप्येते** ।)+++--**विदुषां वाच्यो हेतुरेव हि केवलः**  \[प्रमाणवा॰ १। २८\]  इति ॥ ९ ॥

ननु परार्थप्रवृत्तैः कारुणिकैर्यथाकथञ्चित् प+++(परे बोध॰-- \[डे॰\]  ।)+++रे प्रतिबोधयितव्या नासद्व्यवस्थोपन्यासैरमीषां+++(परेषाम् ।)+++ प्र+++(प्रतिभङ्गः-- \[डे॰\]  । प्रतीतिभङ्गः -- \[मु॰\]  ।)+++तिभाभङ्गः करणीयः, तत्किमुच्यते एतावा+++(--॰वान् प्रयो॰-- \[ता॰\]  ।)+++न् प्रेक्षप्रयोगः ?, इत्याशङ्क्य द्वितीयमपि प्रयोगक्रममुपदर्शयति--

बोध्यानुरोधात्प्रतिज्ञाहेतूदाहरणोपनयनिगमनानि पञ्चापि ॥ १० ॥

बोध्यः शिष्यस्तस्य अनुरोधः तदवबोधनप्रतिज्ञापारतन्त्र्यं तस्मात्, प्रतिज्ञादीनि पञ्चापि प्रयोक्तव्यानि । एतानि चावयवसञ्ज्ञया प्रोच्यन्ते । यदक्षपादः--**प्रतिज्ञाहेतूदाहरणोपनयनिगमनान्यवयवाः**  \[न्यायसू॰ १। १। ३२\]  इति । अपि शब्दात् प्रतिज्ञादीनां शुद्धयश्च पञ्च बोध्यानुरोधात् प्रयोक्तव्याः । यच्छ्रीभद्रबाहुस्वामिपूज्यपादाः--

कत्थै पञ्चावयवं दसहा वा सव्वहा ण पडिकुट्ठं ति ॥  \[दश॰ नि॰ ५०\]   


तत्र प्रतिज्ञाया लक्षणमाह--

साध्यनिर्देशः प्रतिज्ञा ॥ ११ ॥

साध्यं सिषाधयिषितधर्मविशिष्टो धर्मी, निर्दिश्यते अनेनेति निर्देशो वचनम्, साध्यस्य निर्देशः साध्यनिर्देशः प्रतिज्ञा प्रतिज्ञायतेऽनयेति कृत्वा, यथा अयं प्रदेशोऽग्निमानिति ॥ ११ ॥

हेतुं लक्षयति--

साधनत्वाभिव्यञ्जकविभक्त्यन्तं साधनवचनं हेतुः ॥ १२ ॥

साधनत्वाभिव्यञ्जिका विभक्तिः पञ्चमी तृतीया वा त+++(तदन्तसा॰-- \[डे॰\]  ।)+++दन्तम्, साधनस्य उक्तलक्षणस्य वचनम् हेतुः । धूम इत्यादिरूपस्य हेतुत्वनिराकरणाय प्रथमं पदम् । अव्या+++(अव्याप्तस्य हेतोर्वचनं तस्य हेतुत्वम् ।)+++प्तवचन+++(--॰चने हे॰-- \[डे॰\]  ।)+++हेतुत्वनिराकरणाय द्वितीयमिति । स द्विविधस्तथोपपत्त्यन्यथानुपपत्तिभ्याम्, तद्यथा धूमस्य तथैवोपपत्तेर्धूमस्यान्यथानुपपत्तेर्वेति ॥ १२ ॥

उदाहरणं लक्षयति--

दृष्टान्तवचनमुदाहरणम् ॥ १३ ॥

दृष्टान्तः उक्तलक्षणस्तत्प्रतिपादकं वचनम् उदाहरणम् तदपि द्विविधं दृष्टान्तभेदात् । साधनधर्मप्रयुक्तसाध्यधर्मयोगी साधर्म्यदृष्टान्तस्तस्य वचनं साधर्म्योदाहरणम्, यथा यो धूमवान् सोऽग्निमान् यथा महानसप्रदेशः । साध्यधर्मनिवृत्तिप्रयुक्तसाधनधर्मनिवृत्तियोगी वैधर्म्यदृष्टान्तस्तस्य वचनं वैधर्म्योदाहरणम्, यथा योऽग्निनिवृत्तिमान् स धूमनिवृत्तिमान् यथा जलाशयप्रदेश इति ॥ १३ ॥

उपनयलक्षणमाह--

धर्मिणि साधनस्योपसंहार उपनयः ॥ १४ ॥

दृष्टान्तधर्मिणि +++(विस्तृतस्य ।)+++विसृ+++(विप्रसृतस्य-- \[डे॰\]  ।)+++तस्य साधनधर्मस्य साध्यधर्मिणि यः उपसंहारः सः उपनयः उप+++(प्रस्तुते धर्मिणि ढौक्यते साधनधर्मः ।)+++संह्रियतेऽनेनोपनीय+++(उपसंहारव्यव्युत्पत्तिरुपनयव्युत्पत्तिः ।)+++तेऽनेनेति वचनरूपः, यथा धूमवांश्चायमिति ॥ १४ ॥

निगमनं लक्षयति--

साध्यस्य निगमनम् ॥ १५ ॥

साध्यधर्मस्य धर्मिण्युपसंहारो निगम्य+++(निश्चीयते ।)+++ते पूर्वेषामवयवानाम+++(प्रयोजनम् ।)+++र्थोऽनेनेति निगमनम्, यथा तस्मादग्निमानिति ।

एते ना+++(सानान्तरीयकोऽविनाभावी साधनलक्षणोऽर्थः ।)+++न्तरीयक+++(--॰कत्वं प्रति॰-- \[डे॰\]  ।)+++त्वप्रतिपादका वाक्यैकदेशरूपाः पञ्चावयवाः । एतेषामेव शुद्धयः पञ्च । यतो न श+++(शङ्किताः सन्दिग्धाः समारोपिताश्च दोषा एषाम् ।)+++ङ्कितसमारोपितदोषाः पञ्चाप्यवयवाः स्वां स्वामनादीनवामर्थविषयां धियमाधातुमल+++(समर्थाः ।)+++मिति प्रतिज्ञादीनां तं तं दोषमाशङ्क्य त+++(तत्तत्प॰-- \[डे॰\]  ।)+++त्परिहाररूपाः पञ्चैव शुद्धयः प्रयोक्तव्या इति दशावयवमिदमनुमानवाक्यं बोध्यानुरोधात् प्रयोक्तव्यमिति ॥ १५ ॥

इह शास्त्रे येषां लक्षणमुक्तं+++(--॰क्तं तल्ल॰-- \[डे॰\]  ।)+++ ते तल्लक्षणाभावे तदाभासाः सुप्रसिद्धा एव । यथा प्रमाणसामान्यलक्षणाभावे संशयविपर्ययानध्यवसायाः प्रमाणाभासाः, संशयादिलक्षणाभावे संशयाद्याभासाः, प्रत्यक्षलक्षणाभावे प्रत्यक्षाभास+++(--॰भासः परो॰-- \[मु॰\]  ।)+++म्, परोक्षान्तर्गतानां स्मृत्यादीनां स्वस्वलक्षणाभावे तत्तदाभासतेत्यादि । एवं हेतूनामपि स्वलक्षणाभावे हेत्वाभासता  सुज्ञानैव । केवलं हेत्वाभासानां सङ्ख्यानियमः प्रतिव्यक्तिनियतं लक्षणं च नेषत्क+++(ईषत्करा सुकरा प्रतीतिर्यस्य ।)+++रप्रतिपत्तीति तल्लक्षणार्थमाह--

असिद्धविरुद्धानैकान्तिकास्त्रयो हेत्वाभासाः ॥ १६ ॥

अहेतवो हेतुवदाभासमानाः हेत्वाभासाः असिद्धादयः । यद्यपि साधनदोषा एवैते अदुष्टे साधने तदभावात् तथापि साधनाभिधायके हेतावुपचारात् पूर्वाचार्यैरभिहितास्ततस्त+++(पूर्वाचार्य॰ ।)+++त्प्रसिद्धिबाधामनाश्रयद्भिरस्माभिरपि हेतुदोषत्वेनैवोच्यन्त इति ।

त्रयः इति सङ्ख्यान्तरव्यवच्छेदार्थम् । तेन कालातीत-प्रकरणसमयोर्व्यवच्छेदः । तत्र काला+++(कालमतीतोऽतिकान्तः ।)+++तीतस्य पक्षदोषेष्वन्तर्भावः । **प्रत्यक्षागमबाधि+++(--॰धितधर्मिनि॰-- \[डे॰\]  ।)+++तकर्मनिर्देशानन्तरप्रयुक्तः कालात्ययापदिष्टः** इति हि तस्य लक्षणमिति, यथा अनुष्णस्तेजोऽवयवी कृतकत्वाद् घटवदिति । प्रकरणसमस्तु न सम्भवत्येव; नह्यस्ति सम्भवो यथोक्तलक्षणेऽनुमाने प्रयुक्तेऽदूषिते वा+++(--॰षिते चानु॰-- \[ता॰\]  ।)+++ऽनुमानान्तरस्य । यत्तूदाहरणम्--अनित्यःशब्दः पक्षसपक्षयोरन्यतरत्वात् इत्येकेनोक्ते द्वितीय आह--नित्यः शब्दः पक्षसपक्षयोरन्यतरत्वादिति । तदतीवासाम्प्रतम् । को हि चतुरङ्गसभायां वादी प्रतिवादी+++(॰दी चैवं॰-- \[डे॰\]  ।)+++ वैवंविधमसम्बद्धमनुन्मत्तोऽभिदधीतेति ? ॥ १६ ॥

तत्रासिद्धस्य लक्षणमाह--

नासन्ननिश्चितसत्त्वो वाऽन्यथानुपपन्न इति सत्त्वस्यासिद्धौ सन्देहे वाऽसिद्धः ॥ १७ ॥

असन् अविद्यमानो नान्यथानुपपन्नः इति सत्त्वस्या+++(॰स्यासिद्धावपि सिद्धो हे॰-- \[ता॰\]  ।)+++सिद्धौ असिद्धः हेत्वाभासः स्वरूपासिद्ध इत्यर्थः । यथा अनित्यः शब्दश्चाक्षुषत्वादिति । अपक्षधर्मत्वादयमसिद्ध इति न मन्तव्यमित्या+++(पक्षधर्मतां विनाप्यन्यथानुपपन्नत्वेनैव हेतुर्भवति । यथा पर्वतस्योपरि वृष्टो मेघो नदीपूरान्यथानुपपत्तेरित्यादावित्याशङ्क्याह ।)+++ह--नान्यथानुपपन्नः इति । अन्यथानुपपत्तिरूपहेतुलक्षणविरहादयमसिद्धो नापक्षधर्मत्वात् । नहि पक्षधर्मत्वं हेतोर्लक्षणं तदभावेऽप्यन्यथानुपपत्तिबलाद्धेतुत्वोपपत्तेरित्युक्तप्रायम् । भट्टोऽप्याह--

पित्रोश्च ब्राह्मणत्वेन पुत्रब्राह्मणतानुमा+++(अयं पुत्रो ब्राह्मणः पित्रोर्ब्राह्मणत्वादिति पुत्रे ब्राह्मणताया अनुमानम् ।)+++ ।  
सर्वलोकप्रसिद्धा न पक्षधर्ममपेक्षते ॥ इति ।  


तथा अनिश्चितसत्त्वः सन्दिग्धसत्त्वः नान्यथानुपपन्नः इति सत्त्वस्य सन्देहेप्यसिद्धो हेत्वाभासः सन्दिग्धासिद्ध इत्यर्थः । यथा बाष्पादिभावेन सन्दिह्यमाना धूम  लताग्निसिद्धावुपदिश्यमाना, य+++(यथा वात्म॰--डे ।)+++था चात्मनः सिद्धावपि सर्वगतत्वे साध्ये सर्वत्रोपलभ्यमा+++(आत्मा सर्वगतः सर्वत्रोपलभ्यमानगुणत्वात् ।)+++नगुणत्व+++(--॰गुणत्वं सन्दिग्धम् ।)+++म्, प्रमाणाभावादिति ॥ १७ ॥

असिद्धप्रभेदानाह--

वादिप्रतिवाद्युभयभेदाच्चैतद्भेदः ॥ १८ ॥

वादी पूर्वपक्षस्थितः प्रतिवादी उत्तरपक्षस्थितः उभयं द्वावेव वादिप्रतिवादिनौ । तद्भेदादसिद्धस्य भेदः । तत्र वाद्यसिद्धो यथा परिणामी शब्द उत्पत्तिमत्त्वात् । अयं साङ्ख्यस्य स्वयं वादिनोऽसिद्धः, तन्मते उत्पत्तिमत्त्वस्यानभ्युपेतत्वात्, नासदुत्पद्यते नापि सद्विनश्यत्युत्पादविनाशयोराविर्भावतिरोभावरूपत्वादिति तत्सिद्धान्ता+++(--॰न्ताच्च । चेत॰-- \[डे॰\]  ।)+++त् । चेतनास्तरवः सर्वत्वगपहरणे मरणात् । अत्र मरणं विज्ञानेन्द्रियायुर्निरोधलक्षणं तरुषु बौद्धस्य प्रतिवादिनोऽसिद्धम् । उभयासिद्धस्तु चाक्षुषत्वमुक्तमेव । एवं सन्दि+++(न केवलं स्वरूपासिद्धो ।)+++ग्धासिद्धोऽपि वादिप्रतिवाद्युभयभेदात् त्रिविधो बोद्धव्यः ॥ १८ ॥

नन्वन्येऽपि विशेष्यासिद्धादयो हेत्वाभासाः कैश्चिदिष्यन्ते ते कस्मान्नोक्ता इत्याह--

विशेष्यासिद्धादीनामेष्वेवान्तर्भावः ॥ १९ ॥

एष्वेव वादिप्रतिवाद्युभयासिद्धेष्वेव । तत्र विशेष्यासिद्धादय उदाह्रियन्ते । विशेष्या+++(**आहिताग्न्यादिषु**  \[हैमश ३। १। १५३\] )+++सिद्धो यथा अनित्यः शब्दः सामान्यवत्त्वे सति चाक्षुषत्वात् । विशेषणासिद्धो यथा अनित्यः श+++(आत्मा व्यवच्छिन्नः ।)+++ब्दश्चाक्षुषत्वे सति सामान्यविशेषवत्त्वात् । भागा+++(भागे एकदेशे असिद्धः प्रयत्नानन्तरीयकत्वस्य गर्जिते अभावात् ।)+++सिद्धो यथा अनित्यः शब्दः प्रयत्नानन्तरीयकत्वात् । आश्रयासिद्धो यथा अस्ति प्रधा+++(सामान्यं व्यवच्छिन्नम् ।)+++नं विश्वपरिणामित्वात् । आश्रयैकदेशासि+++(नैयायिकस्य ।)+++द्धो यथा नित्याः प्रधानपुरुषेश्वराः अकृतकत्वात् । व्यर्थविशेष्यासिद्धो यथा अनित्यः शब्दः कृतकत्वे सति सामान्यवत्त्वात् । व्यर्थविशेषणासिद्धो यथा अनित्यः शब्दः सामान्य+++(ननु सामान्यवत्त्वे सतीति विशेषणं प्रध्वंसाभावव्यवच्छेदार्थं भविष्यतीति, नैवम्, बौद्धमीमांसकौ वादिप्रतिवादिनौ स्तस्तयोश्च मतेऽभाव एव नास्तीति ।)+++वत्त्वे सति कृतकत्वात् । सन्दिग्धविशेष्यासिद्धो यथा अद्यापि रागादियुक्तः कपिलः पुरु+++(दृषदादिव्यवच्छेदाय पुरुषत्वे सतीत्युक्तम् ।)+++षत्वे सत्यद्याप्यनुत्पन्नतत्त्वज्ञानत्वात् । सन्दिग्धविशेषणासिद्धो यथा अद्यापि रागादियुक्तः कपिलः सर्वदा तत्त्वज्ञानरहितत्वे सति पुरुषत्वादित्यादि । एतेऽसिद्धभेदा यदान्यतरवाद्यसिद्धत्वेन विवक्ष्यन्ते तदा वाद्यसिद्धाः प्रतिवाद्यसिद्धा वा भवन्ति । यदोभयवाद्यसिद्धत्वेन विवक्ष्यन्ते तदोभयासिद्धा भवन्ति ॥ १९ ॥

विरुद्धस्य लक्षणमाह--

विपरीतनियमोऽन्यथैवोप+++(साध्यं विनैवोपपद्यमानो विपरीतनियमत्वात् ।)+++पद्यमानो विरुद्धः ॥ २० ॥

विपरीतः य+++(साध्याविनाभावलक्षणात् ।)+++थोक्ताद्विप+++(साध्यविरुद्धेनाविनाभावात् ।)+++र्यस्तो नियमः अविनाभावो यस्य स तथा, तस्यैवोपदर्शनम् अन्यथैवोपपद्यमानः इति । यथा नित्यः शब्दः कार्यत्वात्, परा+++(आत्मार्थाः ।)+++र्थाश्चक्षुरादयः सङ्घातत्वाच्छयना+++(--॰नासना॰-- \[डे॰\]  ।)+++शनाद्यङ्गवदित्यत्रासंहतपारार्थ्ये साध्ये चक्षुरादीनां संह+++(सङ्घातत्वम् ।)+++तत्वं विरु+++(संहतपरार्थस्यैव साधकत्वादस्य ।)+++द्धम् । बुद्धिमत्पूर्वकं क्षित्यादि कार्यत्वादित्यत्राशरीरसर्वज्ञकर्तृपूर्वकत्वे साध्ये कार्यत्वं विरुद्धसाधनाद्विरुद्धम् ।

अनेन येऽन्यैरन्ये विरुद्धा उदाहृतास्तेऽपि सङ्गृहीताः । यथा सति सपक्षे चत्वारो भेदाः । पक्षविपक्षव्यापको यथा नित्यः शब्दः कार्य+++(कार्यत्वं हि पक्षे शब्दे विपक्षे चानित्ये घटादौ दृष्टम् ।)+++त्वात् । पक्षव्यापको वि+++(अनित्येषु घटादिषु हेतुरस्ति द्व्यणुकादिषु सुखदुःखादिषु नास्ति इति ।)+++पक्षैकदेशवृत्तिर्यथा नित्यः शब्दः सामान्यवत्त्वे सत्यस्मदादिबाह्येन्द्रियग्राह्यत्वात् । पक्षैकदेशवृत्तिर्विपक्षव्यापको यथा अनित्या पृथ्वी+++(परमाणुरूपायां पृथिव्यां कृतकत्वं नास्ति कार्यरूपायां अस्ति इति पक्षैकदेशवृत्तिता ।)+++ कृतकत्वात् । पक्षविप+++(देशशब्दोदेऽप्रयत्नानन्तरीयकविद्युति प्रयत्नानन्तरीयकत्वं नास्ति इति पक्षैकदेशः ।)+++क्षैकदेशवृत्तिर्यथा नित्यः शब्दः प्रयत्नानन्तरीयकत्वात् । असति सपक्षे चत्वारो विरुद्धाः । पक्षविप+++(शब्दमन्तरेणान्यस्य विशेषगुणस्याऽसम्भवात् सपक्षाभावः ।)+++क्षव्यापको यथा आकाशविशेषगुणः शब्दः प्रमेयत्वात् । पक्षव्यापको विपक्षैकदेशवृत्तिर्यथा आकाशविशेषगुणः शब्दो बा+++(संयोगादयः सामान्यगुणाः । आकाशसंयोगादिषु बाह्येन्द्रियग्राह्यत्वमस्ति न महत्त्वादिषु ।)+++ह्येन्द्रियग्राह्यत्वात् । पक्षैकदेशवृत्तिर्विपक्षव्यापको यथा आकाशविशेषगुणः शब्दोऽप+++(मेघादिध्वनीनामपदात्मकत्वमिति पक्षैकदेशवृत्तिता, संयोगादिषु अपदात्मकतैव ।)+++दात्मकत्वात् । पक्षविप+++(विपक्षे संयोगादौ प्रयत्नानन्तरीयकत्वमस्ति महत्त्वे तु नास्ति ।)+++क्षैकदेशवृत्तिर्यथा आकाशविशेषगुणः शब्दः प्रयत्नानन्तरीयकत्वात् । एषु च चतुर्षु विरुद्धता, पक्षैकदेशवृत्तिषु चतुर्षु पुनरसि+++(पक्षैकदेशे विद्यमानत्वात् ।)+++द्धता विरुद्ध+++(--॰ता वेत्यु॰-- \[ता॰\]  ।)+++ता चेत्युभयसमावेश+++(--॰मादेश -- \[ता॰\]  ।)+++ इति ॥ २० ॥

अनैकान्तिकस्य लक्षणमाह--

नियमस्यासिद्धौ सन्देहे वाऽन्यथाप्युपप+++(न केवलं साध्ये सति साध्यं विनाऽषित्पापरर्थःवि नापि इत्यपेरर्थः)+++द्यमानोऽनैकान्तिकः ॥ २१ ॥

निय+++(साध्येन सह ।)+++मः अविनाभावस्तस्य असिद्धौ अनैकान्तिकः यथा अनित्यः शब्दः प्रमेयत्वा+++(प्रमाणपरिच्छेद्यत्वात् ।)+++त्, प्रमेयत्वं नित्येऽप्याकाशादावस्तीति । सन्देहे यथा असर्वज्ञः कश्चिद् रागादिमान् वा वक्तृत्वात् । स्वभावविप्रकृष्टाभ्यां हि सर्वज्ञत्ववीतरागत्वाभ्यां न वक्तृत्वस्य विरोधः सिद्धः, न च रागादिकार्यं वचनमिति सन्दिग्धोऽन्वयः । ये चान्येऽन्यैरनैकान्तिकभेदा उदाहृतास्त उक्तलक्षण एवान्तर्भवन्ति । पक्षत्रयव्यापको यथा अनित्यः शब्दः प्रमेयत्वात्  पक्षसपक्षव्यापको विप+++(अश्वादौ विषाणित्वं नास्ति महिषादौ त्वस्ति इति विपक्षैकदेशवृत्तित्वम् ।)+++क्षैकदेशवृत्तिर्यथा गौरयं विषा+++(शृङ्गवत्त्वात् ।)+++णित्वात् । पक्षविपक्षव्यापकः सपक्षैकदेशवृत्तिर्यथा+++(अजं दृष्ट्वा वक्ति । महिषादावस्ति अश्वादौ तु नास्ति ।)+++ नायं गौः विषाणित्वात् । पक्षव्यापकः सपक्ष+++(द्व्यणुकादि न प्रत्यक्षं घटादिकं तु प्रत्यक्षम् ।)+++विप+++(नित्यं सामान्यं प्रत्यक्षमाकाशं तु न ।)+++क्षैकदेशवृत्तिर्यथा अनित्यः शब्दः प्रत्यक्षत्वात् । पक्षैकदेशवृत्तिः सपक्षविपक्ष+++(आत्माकाशौ सुखशब्दादिक्षणिकविशेषगुणयुक्तौ, विपक्षाः पृथिव्यादयः । भुवो गन्धः अपां स्नेहोऽक्षणिकविशेषगुणौ ।)+++व्यापको यथा न द्रव्याण्याकाशकालदिगात्ममनांसि क्षणिकविशेषगुणरहितत्वात् । पक्षविपक्षैक+++(आकाशोऽमूर्तः पृथिवी मूर्ता ।)+++देशवृत्तिः सपक्षव्यापी यथा न द्रव्याणि दिक्कालमनांसि अमूर्तत्वात् । पक्षसपक्षैकदेशवृत्तिर्विपक्षव्यापी यथा द्रव्याणि दिक्कालमनांसि अमूर्तत्वात् । पक्षत्रयैकदेशवृत्तिर्यथा अनित्या पृथ्वी प्रत्य+++(परमाणुरूपा पृथिवी न प्रत्यक्षा कार्यरूपा तु प्रत्यक्षेति पक्षैकदेशः, अप्तेजोद्व्यणुकेषु सपक्षेषु प्रत्यक्षत्वाभावः, नित्येषु सामान्यादिषु प्रत्यक्षत्वम्, खे तु न ।)+++क्षत्वादिति ॥ २१ ॥

उदाहरणदोषानाह--

साधर्म्यवैधर्म्याभ्यामष्टावष्टौ दृष्टान्ताभासाः ॥ २२ ॥

परार्थानुमानप्रस्तावादुदाहरणदोषा एवैते दृष्टान्तप्रभवत्वात् तु दृष्टान्तदोषा इत्युच्यन्ते । दृष्टान्तस्य च साधर्म्यवैधर्म्यभेदेन द्विविधत्वात् प्रत्येकम् अष्टावष्टौ दृष्टान्तवदाभासमानाः दृष्टान्ताभासाः भवन्ति ॥ २२ ॥

तानेवोदाहरति विभजति च--

अमूर्तत्वेन नित्ये शब्दे साध्ये कर्म-परमाणु-घटाः साध्यसाधनोभयविकलाः ॥ २३ ॥

नित्यः शब्दः अमूर्तत्वादित्यस्मिन् प्रयोगे कर्मादयो यथासङ्ख्यं साध्यादिविकलाः । तत्र कर्मवदिति साध्यविकलः, अनित्यत्वात् कर्मणः । परमाणुवदिति साधनविकलः, मूर्तत्वात् परमाणूनाम् । घटवदिति साध्यसाधनोभयविकलः, अनित्यत्वान्मूर्तत्वाच्च घटस्येति । इति त्र+++(त्रयोऽपि सा॰--मु--पा॰ ।)+++यः साधर्म्यदृष्टान्ताभासाः ॥ २३ ॥

वैधर्म्येण परमाणुकर्माकाशाः साध्याद्यव्यतिरेकिणः ॥ २४ ॥

नित्यः शब्दः अमूर्त्तत्वादित्यस्मिन्नेव प्रयोगे परमाणुकर्माकाशाः साध्यसाधनोभयाव्यतिरेकिणो दृष्टान्ताभासा भवन्ति । यन्नित्यं न भवति तदमूर्तमपि न भवति यथा परमाणुरिति साध्याव्यतिरेकी, नित्यत्वात् परमाणूनाम् । यथा कर्मेति साधनाव्यावृत्तः, अमूर्तत्वात् कर्मणः । यथाकाशमित्युभयाव्यावृत्तः, नित्यत्वादमूर्त्तत्वाच्चाकाशस्येति त्रय एव वैधर्म्यदृष्टान्ताभासाः ॥ २४ ॥

तथा--

वचनाद्रागे रागान्मरणध+++(--॰धर्मत्वकि॰-- \[डे॰\]  ।)+++र्मकिञ्चिज्ज्ञत्वयोः सन्दिग्धसाध्याद्यन्वयव्यतिरेका रथ्यापुरुषादयः ॥ २५ ॥

सन्दिग्धसाध्यसाधनोभयान्वयाः सन्दिग्धसाध्यसाधनोभयव्यतिरेकाश्च त्रयस्त्रयो दृष्टान्ताभासा भवन्ति । के इत्याह--रथ्यापुरुषादयः । कस्मिन् साध्ये ? । रागे मरणधर्मकिञ्चिज्ज्ञ+++(साध्ययोः ।)+++त्वयोः च । कस्मादित्याह--वच+++(यथासङ्ख्येन ।)+++नात् रागात् च । तत्र सन्दिग्धसाध्यधर्मान्वयो यथा विवक्षितः पुरुषविशेषो रागी वचनाद् रथ्यापुरुषवत् । सन्दिग्धसाधनधर्मान्वयो यथा मरणधर्माऽयं रागात् रथ्यापुरुषवत् । सन्दिग्धोभयधर्मान्वयो यथा किञ्चिज्ज्ञोऽयं रागात् रथ्यापुरुषवदिति । एषु परचेतोवृत्तीनां दुरधिगमत्वेन साधर्म्यदृष्टान्ते रथ्यापुरुषे रागकिञ्चिज्ज्ञत्वयोः सत्त्वं सन्दिग्धम् । तथा सन्दिग्धसाध्यव्यतिरेको यथा रागी+++(यो यो रागी न भवति स स वक्तापि न भवति । रथ्यानरे केनाऽपि प्रकारेण मूर्तत्वादिना वचनाभावे निश्चिते रागित्वं सन्दिह्यते ।)+++ वचनात् रथ्यापुरुषवत् । सन्दिग्धसाधनव्यतिरेको यथा मरण+++(मरणापवादिनं साङ्ख्यं प्रति जैनो वक्ति ।)+++धर्माऽयं रागात् रथ्यापुरुषवत् । सन्दिग्धोभयव्यतिरेको यथा किञ्चिज्ज्ञोऽयं रागात् रथ्यापुरुषवत् । एषु+++(प्रयोगेषु ।)+++ पूर्ववत् परचेतोवृत्तेर्दुरन्वयत्वाद्वैधर्म्यदृष्टान्ते रथ्यापुरुषे रागकिञ्चिज्ज्ञत्वयोरसत्त्वं सन्दिग्धमिति ॥ २५ ॥

तथा--

विपरीतान्वयव्यतिरेकौ ॥ २६ ॥

विपरीतान्वयः विपरीतव्यतिरेकः च दृष्टान्ताभासौ भवतः । तत्र विपरीतान्वयो यथा यत् कृतकं तदनित्यमिति वक्तव्ये यदनित्यं तत् कृतकं यथा घट इत्याह । विपरीतव्यतिरेको यथा अनित्यत्वाभावे न भवत्येव कृतकत्वमिति वक्तव्ये कृतकत्वाभावे न भवत्येवानित्यत्वं यथाकाश इत्याह । साधनधर्मानुवादेन साध्यधर्मस्य विधानमित्यन्वयः । साध्यधर्मव्यावृत्त्यनुवादेन साधनधर्मव्यावृत्तिविधानमिति व्यतिरेकः । तयोरन्यथाभा+++(--॰भावो वि॰-- \[डे॰\]  ।)+++वे विपरीतत्वम् । यदाह--

साध्यानुवादाल्लिङ्गस्य विपरीतान्ब+++(--॰न्वये वि॰-- \[ता॰\]  ।)+++यो विधिः ।  
हेत्वभावे त्वसत्सा+++(कथयति ।)+++ध्यं व्यतिरेकविप+++(--॰पर्यय इ॰-- \[डे॰\]  ।)+++र्यये ॥ इति ॥ २६ ॥  


अप्रदर्शितान्वयव्यतिरेकौ ॥ २७ ॥

अप्रदर्शितान्वयः अप्रदर्शितव्यतिरेकः च दृष्टान्ताभासौ । एतौ च  प्रमाण+++(व्याप्तिग्राहकस्य ऊहाख्यस्य ।)+++स्यानुपदर्शनाद्भवतो न तु वीप्सा+++(यत् यत् कृतकम् ।)+++सर्वा+++(यत्कृतकं तत्सर्वम् ।)+++वधा+++(यत् कृतकं तदनित्यमेव ।)+++रणपदानामप्रयोगात्, सत्स्वपि तेष्वसति प्रमाणे त+++(अन्वयव्यतिरेकयोः ।)+++योरसिद्धेरिति । साध्यविकलसाधनविकलोभयविक+++(--॰कलसन्दि॰-- \[डे॰\]  ।)+++लाः, सन्दिग्धसाध्यान्वयसन्दिग्धसाधनान्वयसन्दिग्धोभयान्वयाः, विपरीतान्वयः, अप्रदर्शितान्वयश्चेत्यष्टौ साधर्म्यदृष्टान्ताभासाः । साध्याव्यावृत्तसाधनाव्यावृत्तोभयाव्यावृत्ताः, सन्दिग्धसाध्यव्यावृत्तिसन्दिग्धसाधनव्यावृत्तिसन्दिग्धोभयव्यावृत्तयः, विपरीतव्यतिरेकः, अप्रदर्शितव्यतिरेकश्चेत्यष्टावेव वैधर्म्यदृष्टान्ताभासा भवन्ति ।

नन्वनन्वयाव्यतिरेकावपि कैश्चिद् दृष्टान्ताभासावुक्तौ, यथा रागादिमानयं वचनात् । अत्र साधर्म्यदृष्टान्ते आत्मनि रागवचनयोः सत्यपि साहित्ये, वैधर्म्यदृष्टान्ते चोपलखण्डे सत्यामपि सह निवृत्तौ प्रतिब+++(तादात्म्यतदुत्पत्तिलक्षणसम्बन्धाभावेन)+++न्धाभावेनान्वयव्यतिरेकयोरभाव इत्यनन्वयाव्यतिरेकौ । तौ कस्मादिह नोक्तौ ? । उच्यते--ताभ्यां पूर्वे न भिद्यन्त इति साधर्म्यवैधर्म्याभ्यां प्रत्येकमष्टावेव दृष्टान्ताभासा भवन्ति । यदाहुः--

लिङ्गस्यानन्वया अष्टावष्टावव्यतिरेकिणः ।  
नान्यथानुपपन्नत्वं कथञ्चित् ख्यापयन्त्यमी ॥ इति ॥ २७ ॥  


अवसितं परार्थानुमानमिदानीं तन्नान्तरीयकं दूषणं लक्षयति--

साधनदोषोद्भावनं दूषणम् ॥ २८ ॥

साधनस्य परार्थानुमानस्य ये असिद्धविरुद्धादयो दोषाः पूर्वमुक्तास्तेषामुद्भाव्यते प्रकाश्यतेऽनेनेति उद्भावनम् साधनदोषोद्भावकं वचनं दूषणम् । उत्तरत्राभूतग्रहणादिह भू+++(भूतादोष॰-- \[डे॰\]  ।)+++तदोषोद्भावना दूषणेति सिद्धम् ॥ २८ ॥

दूषणलक्षणे दूषणाभासलक्षणं सुज्ञानमेव भेदप्रतिपादनार्थं तु तल्लक्षणमाह--

अभूतदोषोद्भावनानि दूषणाभासा जात्युत्तराणि ॥ २९ ॥

अविद्यमानानां साधनदोषाणां प्रतिपादनान्यदूषणान्यपि दूषणवदाभासमानानि दूषणा+++(सञ्ज्ञाशब्दोऽयम् ।)+++भासाः । तानि च जात्युत्तराणि । जातिशब्दः सादृश्यवचनः । उत्तरसदृशानि जात्युत्तराणि उत्तरस्थानप्रयुक्तत्वात् । उत्तरसदृशानि जात्युत्तराणि । जात्या सादृश्येनोत्तराणि जात्युत्तराणि । तानि च सम्यग्घेतौ हेत्वाभासे वा वादिना प्रयुक्ते झटिति तद्दोषतत्त्वाप्रतिभासे हेतुप्रतिबिम्बनप्रायाणि प्रत्यवस्थानान्यनन्तत्वात्परिसङ्ख्यातुं न शक्यन्ते, तथाप्यक्षपाददर्शितदिशा साधर्म्यादिप्रत्यवस्थानभेदेन साधर्म्यवैधर्म्योत्कर्षापकर्षवर्ण्यावर्ण्यविकल्पसाध्यप्राप्त्यप्राप्तिप्रसङ्गप्रतिदृष्टान्तानुत्पत्तिसंशयप्रकरणाहेत्व-र्थापत्त्यविशेषोपपत्त्युपलब्ध्यनुपलब्धिनित्यानित्यका+++(--॰कार्यसरूप॰-- \[ता॰\]  ।)+++र्यसमरूपतया चतुर्विंशतिरुपदर्श्यन्ते ।

तत्र साधर्म्येण प्रत्यवस्थानं साधर्म्यसमा जातिः । यथा अनित्यः शब्दः कृतकत्वात् घटवदिति प्रयोगे कृते साधर्म्यप्रयोगेणैव प्रत्यवस्थानम्--नित्यः शब्दो निरवयवत्वादाकाशवत् । न चास्ति विशेष+++(जैनः उत्तरं ब्रूते निरवयवत्वं पक्षासिद्धं साधनविकलश्च दृष्टान्तः, ज्ञानेनानैकान्तिकोऽपि ।)+++हेतुर्घटसाधर्म्यात् कृतकत्वादनित्यः शब्दो न पुनराकाशसाधर्म्यान्निरवयवत्वान्नित्य इति १ । वैधर्म्येण प्रत्यवस्थानं वैधर्म्यसमा जातिः । यथा अनित्यः शब्दः कृतकत्वादित्यत्रैव प्रयोगे स एव प्रतिहेतुर्वैधर्म्येण प्रयुज्यते-नित्यः शब्दो निरवयवत्वात्; अनित्यं हि साव+++(अत्रापि ज्ञानेनानैकान्तिकः ।)+++यवं दृष्टं घटादीति । न चास्ति विशेषहेतुर्घटसाधर्म्यात्कृतकत्वादनित्यः शब्दो न पुनस्तद्वैधर्म्यान्निरवयवत्वान्नित्य इति २ । उत्कर्षापकर्षाभ्यां प्रत्यवस्थानमुत्कर्षापकर्षसमे जाती । तत्रैव प्रयोगे दृष्टान्तधर्मं कञ्चित् साध्यधर्मिण्यापादयन्नुत्कर्षसमां जातिं प्रयुङ्क्ते--यदि घटवत् कृतकत्वादनित्यः शब्दो घटवदेव मूर्तोऽपि भवतु । न चेन्मूर्तो घटवदनित्योऽपि मा भूदिति शब्दे धर्मान्तरोत्कर्षमापादयति ३ । अपकर्षस्तु घटः कृतकः सन्नश्रावणो दृष्ट एवं शब्दोप्यस्तु । नो चेद् घटवदनित्योऽपि माभूदिति शब्दे श्रावणत्वधर्ममपकर्षतीति ४ । वर्ण्यावर्ण्याभ्यां प्रत्यवस्थानं वर्ण्यावर्ण्यसमे जाती । ख्यापनीयो वर्ण्यस्तद्विपरीतोऽवर्ण्यः । तावेतौ वर्ण्यावर्ण्यौ साध्यदृष्टान्तधर्मौ विप+++(साध्यधर्मदृष्टान्तधर्मयोर्वैधर्म्यमापादयन् ।)+++र्यस्यन् वर्ण्या+++(वर्ण्येन साध्यधर्मेण दृष्टान्तस्यावर्ण्यभूतस्य समताख्यापने न दृष्टान्तत्वं स्यादिति वर्ण्यसमा जातिः ।)+++वर्ण्य+++(अवर्ण्यरूपदृष्टान्तावष्टम्मेन साधनस्याऽवर्ण्यरूपत्वमायातमित्यवर्ण्यसमा जातिः ।)+++समे जाती प्रयुङ्क्ते--यथाविधः शब्दधर्मः कृतकत्वादिर्न तादृग्घटधर्मो या+++(यादृक् च घ॰--मु--पा॰ ।)+++दृग्घटधर्मो न तादृक् शब्दधर्म इति ५--६ । धर्मान्तरविकल्पेन प्रत्यवस्थानं विकल्पसमा जातिः । यथा कृतकं किञ्चिन्मृदु दृष्टं राङ्कवशय्यादि, किञ्चित्कठिनं कुठारादि, एवं कृतकं किञ्चिदनित्यं भविष्यति घटादि किञ्चिन्नित्यं शब्दादीति ७ । साध्यसाम्यापादनेन प्रत्यवस्थानं साध्यसमा जातिः । यथा--यदि यथा घटस्तथा शब्दः, प्राप्तं तर्हि यथा शब्दस्तथा घट इति । शब्दश्च साध्य इति घटोऽपि साध्यो भवतु । ततश्च न साध्यः साध्यस्य दृष्टान्तः स्यात् । न चेदेवं तथापि वैलक्षण्यात्सुतरामदृष्टान्त इति ८ । प्राप्त्यप्राप्तिविकल्पाभ्यां प्रत्यवस्थानं प्राप्त्यप्राप्तिसमे जाती । यथा यदेतत् कृतकत्वं त्वया साधनमुपन्यस्तं तत्किं प्राप्य साधयत्यप्राप्य वा ? । प्राप्य चेत्; द्वयोर्विद्यमानयोरेव प्राप्तिर्भवति, न सदसतोरिति । द्वयोश्च सत्त्वात् किं कस्य साध्यं साधनं वा ? ९ । अप्राप्य तु साधनत्वमयुक्तमतिप्रसङ्गादिति १० । अतिप्रसङ्गापादनेन प्रत्यवस्थानं प्रसङ्गसमा जातिः । यथा यद्यनित्यत्वे कृतकत्वं साधनं कृतकत्व इदानीं किं साधनम् ? । तत्साधनेऽपि किं साधनमिति ? ११ । प्रतिदृष्टान्तेन प्रत्यवस्थानं प्रतिदृष्टान्तसमा जातिः । यथा अनित्यः शब्दः प्रयत्नानन्तरीयकत्वात् घटवदित्युक्ते जातिवाद्याह--यथा घटः प्रयत्नानन्तरीयकोऽनित्यो दृष्ट एवं प्रतिदृष्टान्त आकाशं नित्यमपि प्रयत्नानन्तरीयकं दृष्टम्, कूपखननप्रयत्नानन्तरमुपलम्भादिति । न चेदमनैकान्तिकत्वोद्भावनम्, भङ्ग्यन्तरेण प्रत्य  वस्थानात् १२ । अनुत्पत्त्या प्रत्यवस्थानमनुत्पत्तिसमा जातिः । यथा अनुत्पन्ने शब्दाख्ये धर्मिणि कृतकत्वं धर्मः क्व वर्तते ? । तदेवं हेत्वभावादसिद्धिरनित्यत्वस्येति १३ । साधर्म्यसमा वैधर्म्यसमा वा या जातिः पूर्वमुदाहृता सैव संशयेनोपसंहियमाणा संशयसमा जातिर्भवति । यथा किं घटसाधर्म्यात् कृतकत्वादनित्यः शब्द उत तद्वैधर्म्यादाकाशसाधर्म्याद्वा निरवयवत्वान्नित्य इति ? १४ । द्वितीयपक्षोत्थापनबुद्ध्या प्रयुज्यमाना सैव साधर्म्यसमा वैधर्म्यसमा वा जातिः प्रकरणसमा भवति । त+++(तथैवानि॰-- \[डे॰\]  ।)+++त्रैव अनित्यः शब्दः कृतकत्वाद् घटवदिति प्रयोगे--नित्यः शब्दः श्रावणत्वाच्छब्द+++(जैनं प्रति दृष्टान्तः साध्यविकलस्तेन हि शब्दत्वस्य नित्यानित्यत्वस्याभ्युपेतत्वात् व्याप्तिरप्यसिद्धा ।)+++त्ववदिति उद्भा+++(उद्भावनं प्र॰-- \[ता॰\]  ।)+++वनप्रकारभेदमात्रे सति नानात्वं द्रष्टव्यम् १५ । त्रैकाल्यानुपपत्त्या हेतोः प्रत्यवस्थानमहेतुसमा जातिः । यथा हेतुः साधनम् । तत् साध्यात्पूर्वं पश्चात् सह वा भवेत् ? । यदि पूर्वम्; असति साध्ये तत् कस्य साधनम् ? । अथ पश्चात्साधनम्; पूर्वं तर्हि साध्यम्, त+++(तस्मिन् पूर्वं सिद्धे-- \[डे॰\]  ।)+++स्मिंश्च पूर्वसिद्धे किं साधनेन ? । अथ युगपत्साध्यसाधने; तर्हि तयोः सव्येतरगोविषाणयोरिव साध्यसाधनभाव एव न भवेदिति १६ । अर्थापत्त्या प्रत्यवस्थानमर्थापत्तिसमा जातिः । यद्यनित्यसाधर्म्यात्कृतकत्वादनित्यः शब्दः, अर्थादापद्यते नित्यसाधर्म्यान्नित्य इति । अस्ति चास्य नित्येनाकाशादिना साधर्म्यं निरवयवत्वमित्युद्भा+++(--॰द्भावनं प्र॰-- \[डे॰\]  ।)+++वनप्रकारभेद एवायमिति+++(अत्र पूर्वोक्तमेवोत्तरम् ।)+++ १७ । अविशेषापादनेन प्रत्यवस्थानमविशेषसमा जातिः । यथा यदि शब्दघटयोरेको धर्मः कृतकत्वमिष्यते तर्हि समानधर्मयोगात्तयोरविशेषे तद्वदेव सर्वपदार्थानामविशेषः प्रसज्यत इति १८ । उपपत्त्या प्रत्यवस्थानमुपपत्तिसमा जातिः । यथा यदि कृतकत्वोपपत्त्या शब्दस्यानित्यत्वम्, निरवयवत्वोपपत्त्या नित्यत्वमपि कस्मान्न भवति ? । पक्षद्वयोपपत्त्याऽनध्यवसायपर्यवसानत्वं विवक्षितमित्युद्भावनप्रकारभेद एवायम् १९ । उपलब्ध्या प्रत्यवस्थानमुपलब्धिसमा जातिः । यथा अनित्यः शब्दः प्रयत्नानन्तरीयकत्वादिति प्रयुक्ते प्रत्यवतिष्ठते--न खलु प्रयत्नानन्तरीयकत्वमनित्यत्वे साधनम्; साधनं हि तदुच्यते येन विना न साध्यमुपलभ्यते । उपलभ्यते च प्रयत्नानन्तरीयकत्वेन विनाऽपि विद्युदादावनित्यत्वम् । शब्देऽपि क्वचिद्वायुवेगभज्यमानवनस्पत्यादिजन्ये तथैवेति २० । अनुपलब्ध्या प्रत्यवस्थानमनुपलब्धिसमा जातिः । यथा तत्रैव प्रयत्नानन्तरीयकत्वहेतावुपन्यस्ते सत्याह जातिवादी--न प्रयत्नकार्यः शब्दः प्रागुच्चारणादस्त्ये+++(--॰त्येवावर॰-- \[डे॰\]  ।)+++वासावावरणयोगात्तु नोपलभ्यते । आवरणानुपलम्भेऽप्यनुपलम्भान्नास्त्येव शब्द इति चेत्+++(चेत् आ॰-- \[डे॰\]  ।)+++; न, आवरणानुपलम्भेप्यनुपलम्भसद्भावात् । आवरणानुपलब्धेश्चानुपलम्भादभावः । तदभावे चावरणोपलब्धेर्भावो भवति । ततश्च मृदन्तरितमूलकीलोदकादिवदावरणोपलब्धिकृतमेव शब्दस्य प्रागुच्चारणादग्रहणमिति प्रयत्नकार्यत्वाभावान्नित्यः शब्द इति+++(अत्रोत्तरम्--प्रत्ययभेदभेदित्वात् अ?प्रयत्नानन्तरीयकत्वं विवक्षितशब्दस्य सिद्धमेव द्रव्यत्व?प्रयत्नेन शब्दो विवक्षितो जन्यत एव न तु व्यज्यते ।)+++ २१ । साध्य  धर्मनित्यानित्यत्वविकल्पेन शब्दनित्यत्वापादनं नित्यसमा जातिः । यथा अनित्यः शब्द इति प्रतिज्ञाते जातिवादी विकल्पयति--येयमनित्यता शब्दस्योच्यते सा किमनित्या नित्या वेति ? । यद्यनित्या; तदियमवश्यमपायिनीत्यनित्यताया अपायान्नित्यः शब्दः । अथानित्यता नित्यै+++(--॰त्यैव न तथा॰ -- \[डे॰\]  ।)+++व; तथापि धर्मस्य नित्यत्वात्तस्य च निराश्रयस्यानुपपत्तेस्तदाश्रयभूतः शब्दोऽपि नित्यो भवेत्, तदनित्यत्वे तद्धर्मनित्यत्वायोगादित्युभयथापि नित्यः शब्द इति+++(विनश्वरस्वभावायामनित्यतायां नित्यानित्यत्वविकल्पना न घटत एव अन्यथा कृतकत्वस्याऽपि कृतकत्वं पृच्छ्यताम् ।)+++ २२ । सर्वभावानित्यत्वोपपादनेन प्रत्यवस्थानमनित्यसमा जातिः । यथा घटेन साधर्म्यमनित्येन शब्दस्यास्तीति तस्यानित्यत्वं यदि प्रतिपाद्यते, तद् घटेन सर्वपदार्थानामस्त्येव किमपि साधर्म्यमिति तेषामप्यनित्यत्वं स्यात् । अथ पदार्थान्तराणां तथाभावेऽपि नानित्यत्वम्; तर्हि शब्दस्यापि तन्मा भूदिति । अनित्यत्वमात्रापादनपूर्वकविशेषोद्भावनाच्चाविशेषसमातो भि+++(जैनं प्रति?साध्यता नैयायिकं प्रत्यनित्यत्वस्य शब्दकृतकत्वेन व्याप्तिर्दृष्टा व्यभिचारात्? ।)+++न्नेयं जातिः २३ । प्रयत्नकार्यनानात्वोपन्यासेन प्रत्यवस्थानं कार्यसमा जातिः । यथा अनित्यः शब्दः प्रयत्नानन्तरीयकत्वादित्युक्ते जातिवाद्याह-प्रयत्नस्य द्वैरूप्यं दृष्टम्--किञ्चिदसदेव तेन जन्यते यथा घटादि, किञ्चित्सदेवावरणव्युदासादिनाऽभिव्यज्यते यथा मृदन्तरितमूलकीलादि, एवं प्रयत्नकार्यनानात्वादेष प्रयत्नेन शब्दो व्यज्यते जन्यते वेति संशय इति । संशयापादनप्रकारभेदाच्च संशयसमातः कार्यसमा जातिर्भिद्यते २४ ।

तदेवमुद्भावनविषयविकल्पभेदेन जातीनामानन्त्येऽप्यसङ्कीर्णोदाहरणविवक्षया चतुर्विंशतिर्जातिभेदा एते दर्शिताः । प्रतिसमाधानं तु सर्वजातीनामन्यथानुपपत्तिलक्षणानुमानलक्ष+++(--॰क्षणहेतुपरी॰-- \[डे॰\]  ।)+++णपरीक्षणमेव । न ह्यविप्लुतलक्षणे हेतावेवम्प्रायाः पांशुपाताः प्रभवन्ति । कृतकत्वप्रयत्नानन्तरीयकत्वयोश्च दृढप्रतिबन्धत्वान्नावरणादिकृतं शब्दानुपलम्भनमपि त्वनित्यत्वकृतमेव । जातिप्रयोगे च परेण कृते सम्यगुत्तरमेव वक्तव्यं न प्रतीपं जात्युत्तरैरेव प्रत्यवस्थेयमासमञ्जस्य प्रसङ्गादिति ।

छलमपि च सम्यगुत्तरत्वाभावाज्जात्युत्तरमेव+++(--॰मेव च ।-- \[डे॰\]  ।)+++ । उक्तं ह्येतदुद्भावनप्रकारभेदेनानन्तानि जात्युत्तराणीति । तत्र परस्य वदतोऽर्थविकल्पोपपादनेन वचनविघातश्छलम् । तत्त्रिधा वाक्छलं सामान्यच्छलमुपचारच्छलं चेति । तत्र साधारणे शब्दे प्रयुक्ते वक्तुरभिप्रेता+++(--॰प्रेतादर्थान्तर॰-- \[डे॰\]  ।)+++दर्थादर्थान्तरकल्पनया तन्निषेधो वाक्छलम् । यथा नवकम्बलोऽयं माणवक इति नूतनविवक्षया कथिते परः सङ्ख्यामारोप्य निषेधति--कुतोऽस्य नव कम्बला इति ? । सम्भावनयातिप्रसङ्गिनोऽपि सामान्यस्योपन्यासे हेतुत्वारोपणेन तन्निषेधः सामान्यच्छलम् । यथा अहो नु खल्वसौ ब्राह्मणो विद्याचरणसम्पन्न इति ब्राह्मणस्तुतिप्रसङ्गे कश्चिद्वदति--सम्भवति ब्राह्मणे विद्याचरणसम्पदिति । तत् छलवादी ब्राह्मणत्वस्य हेतुतामारोप्य निराकुर्वन्नभियुङ्क्ते--यदि ब्राह्मणे विद्याचरणसम्पद् भवति, व्रात्येऽपि सा भवेत्  व्रात्योऽपि ब्राह्मण एवेति । औपचारिके प्रयोगे मुख्यप्रतिषेधेन प्रत्यवस्थानमुपचारच्छलम् । यथा मञ्चाः क्रोशन्तीति उक्ते परः प्रत्यवतिष्ठते--कथमचेतनाः मञ्चाः क्रोशन्ति मञ्चस्थास्तु पुरुषाः क्रोशन्तीति । तदत्र छलत्रयेऽपि वृद्धव्यवहारप्रसिद्धशब्दसामर्थ्यपरीक्षणमेव समाधानं वेदितव्यमिति ॥ २९ ॥

साधनदूषणाद्यभिधानं च प्रायो वादे भवतीति वादस्य लक्षणमाह--

तत्त्वसंरक्षणार्थं प्राश्निकादिसमक्षं साधनदूषणवदनं वादः ॥ ३० ॥

स्वपक्षसिद्धये वादिनः साधनम् तत्प्रतिषेधाय प्रतिवादिनो दूषणम् । प्रतिवादिनोऽपि स्वपक्षसिद्धये साधनम् तत्प्रतिषेधाय वादिनो दूषणम् । तदेवं वादिनः साधनदूषणे प्रतिवादिनोऽपि साधनदूष+++(--॰षणे तयोर्वा--॰ \[डे॰\]  ।)+++णे द्वयोर्वादिप्रतिवादिभ्याम् वदनम् अभिधानम् वादः । कथमित्याह--प्राश्निकादिसमक्षम् । प्राश्निकाः सभ्याः-
स्वसमयपरसमयज्ञाः कुलजाः पक्षद्वयेप्सिताः क्षमिणः ।  
वादपथेष्वभियुक्तास्तुलासमाः प्राश्निकाः प्रोक्ताः ॥  

 इ+++(इत्येवन्त्वल॰-- \[डे॰\]  ।)+++त्येवंलक्षणाः । आदिग्रहणेन सभापतिवादिप्रतिवादिपरिग्रहः, सेयं चतुरङ्गा कथा, एकस्याप्यङ्गस्य वैकल्ये कथात्वानुपपत्तेः । नहि वर्णाश्रमपालनक्षमं न्यायान्यायव्यवस्थापकं पक्षपातरहितत्वेन समदृष्टिं सभापतिं यथोक्तलक्षणांश्च प्राश्निकान् विना वादिप्रतिवादिनौ स्वाभिमतसाधनदूषणसरणिमाराधयितुं क्षमौ । नापि दुःशिक्षितकुतर्कलेशवाचालबालिशजनविप्लावितो गतानुगतिको जनः सन्मार्गं प्रतिपद्येतेति । तस्य फलमाह--तत्त्वसंरक्षणार्थम् । तत्त्वशब्देन तत्त्वनिश्चयः साधुजनहृदयविपरिवर्ती गृह्यते, तस्य रक्षणं दुर्विदग्धजनजनितविकल्पकल्पनात इति ।

ननु तत्त्वरक्षणं जल्पस्य वितण्डाया वा प्रयोजनम् । यदाह--**तत्त्वाध्यवसायसंरक्षणार्थं जल्पवितण्डे बीजप्ररोहसंरक्षणार्थं कण्टकशाखापरिचरणवत्**  \[न्यायसू॰ ४। २। ५०\]  इति; न, वादस्यापि निग्रहस्थानवत्त्वेन तत्त्वसंरक्षणार्थत्वात् । न चास्य निग्रहस्थानवत्त्वमसिद्धम् । **प्रमाणतर्कसाधनोपालम्भः सिद्धान्ताविरुद्धः पञ्चावयवोपपन्नः पक्षप्रतिपक्षपरिग्रहो वादः**  \[न्यायसू॰ १। २। १\]  इति वादलक्षणे सिद्धान्ताविरुद्ध इत्यनेनापसिद्धान्तस्य, पञ्चावयवोपपन्न इत्यनेन न्यूनाधिकयोर्हेत्वाभासपञ्चकस्य चेत्यष्टानां निग्रहस्थानानामनुज्ञानात्, तेषां च निग्रहस्थानान्तरोपलक्षणत्वात् । अत एव न जल्पवितण्डे कथे, वादस्यैव तत्त्वसंरक्षणार्थत्वात् ।

ननु **यथोक्तोपपन्नच्छलजातिनिग्रहस्थानसाधनोपालम्भो जल्पः**   \[न्या॰ १। २। २\] , **स प्रतिपक्षस्थापनाहीनो+++(--॰हीना वि॰-- \[डे॰\]  ।)+++ वितण्डा**  \[न्या॰ १। २। ३\]  इति लक्षणे भेदाज्जल्पवितण्डे अपि कथे विद्येते एव; न; प्रतिपक्षस्थापनाहीनाया वितण्डायाः कथात्वायोगात् । वै+++(**प्रयोनम्** \[हैमश॰ ६। ४। ११७\]  इतीकण् ।)+++तण्डिको+++(--॰कोऽपि स्व॰-- \[ता॰\]  ।)+++हि स्व+++(प्रत्यपि ।)+++पक्षमभ्युपगम्यास्थापयन् य+++(यच्च तत् किञ्चिच्च तस्य वादः ।)+++त्किञ्चिद्वादेन परपक्षमेव दूषयन् कथमवधेयवचनः ? । जल्पस्तु यद्यपि द्वयोरपि वादिप्रतिवादिनोः साधनोपालम्भसम्भावनया कथात्वं लभते तथापि न वादादर्थान्तरम्, वादेनैव चरितार्थत्वात् । छलजातिनिग्रहस्थानभूयस्त्वयोगादचरितार्थ इति चेत्; न, छलजातिप्रयोगस्य दूषणाभासत्वेनाप्रयोज्यत्वात्, निग्रहस्थानानां च वादेप्यविरुद्धत्वात् । न खलु खट+++(तृणविशेष॰ ।)+++चपेटामुखबन्धादयोऽनुचिता निग्रहा जल्पेऽप्युपयुज्यन्ते । उचितानां च निग्रहस्थानानां वादेऽपि न विरोधोऽस्ति । तन्न वादात् जल्पस्य कश्चिद् विशेषोऽस्ति । लाभपूजाख्यातिकामितादीनि तु प्रयोजनानि तत्त्वाध्यवसायसंरक्षणलक्षणप्रधानफलानु+++(अनुसारीणि ।)+++बन्धीनि पुरुषधर्मत्वाद्वादेऽपि न निवारयितुं पार्यन्ते ।

ननु छलजातिप्रयोगोऽसदुत्तरत्वाद्वादे न भवति, जल्पे तु तस्यानुज्ञानादस्ति वादजल्पयोर्विशेषः । यदाह-
दुःशिक्षितकुतर्कांशलेशवाचालिताननाः ।  
शक्याः किमन्य+++(छलादीन् विना ।)+++था जेतुं वितण्डाटोपपण्डिताः ॥  
गतानुगतिको लोकः कुमार्गं तत्प्रतारितः ।  
मा गादिति च्छलादीनि प्राह कारुणिको मुनिः ॥ इति ।  

 नैवम् । असदुत्तरैः परप्रतिक्षेपस्य कर्तुमयुक्तत्वात्; न ह्यन्यायेन जयं यशो धनं वा महात्मानः समीहन्ते । अथ प्रबलप्रतिवादिदर्शनात् तज्ज+++(तस्य प्रतिवादिनो जये ।)+++ये धर्मध्वंससम्भावनात्, प्रतिभाक्षयेण सम्यगुत्तरस्याप्रतिभासादसदुत्तरैरपि पांशुभिरिवावकिरन्नेकान्तपराजयाद्वरं सन्देह इति धिया न दोषमावहतीति चेत्+++(चेत् अस्या॰-- \[ता॰\]  ।)+++; न, अस्यापवादिकस्य जात्युत्तरप्रयोगस्य कथान्तरसमर्थनसामर्थ्याभावात् । वाद एव द्रव्यक्षेत्रकालभावानुसारेण यद्यसदुत्तरं कथञ्चन प्रयुञ्जीत किमेतावता कथान्तरं प्रसज्येत ? । तस्माज्जल्पवितण्डानिराकरणेन वाद एवैकः कथाप्रथां लभत इति स्थितम् ॥ ३० ॥

वादश्च जयपराजयावसानो भवतीति जयपराजययोर्लक्षणमाह--

स्वपक्षस्य सिद्धिर्जयः ॥ ३१ ॥

वादिनः प्रतिवादिनो वा या स्वपक्षस्य सिद्धिः सा जयः । सा च स्वपक्षसाधनदोषपरिहारेण परपक्षसाधनदोषोद्भावनेन च+++(परिहारोद्भावनाभ्यां समस्ताभ्यां न व्यस्ताभ्याम् इति चार्थः ।)+++ भवति । स्वपक्षे साधनमब्रुवन्नपि प्रति  वादी वादिसाधनस्य विरुद्धतामुद्भावयन् वादिनं जयति, विरुद्धतोद्भावनेनैव स्वपक्षे साधनस्योक्तत्वात् । यदाह--**बिरु+++(विरुद्धहे॰-- \[डे॰\]  ।)+++द्धं हेतुमुद्भाव्य वादिनं जयतीतरः** इति ॥ ३१ ॥

असिद्धिः पराजयः ॥ ३२ ॥

वादिनः प्रतिवादिनो वा या स्वपक्षस्य असिद्धिः सा पराजयः । सा च साधनाभासाभिधानात्, सम्यक्साधनेऽपि वा परोक्तदूषणानुद्धरणाद्भवति ॥ ३२ ॥

ननु यद्यसिद्धिः पराजयः, स तर्हि कीदृशो निग्रहः ?, निग्रहान्ता हि कथा भवतीत्याह--

स निग्रहो वादिप्रतिवादिनोः+++(त्रयस्त्रिंशत्तमं चतुस्त्रिंशत्तमं च सूत्रद्वयं सहैव लिखितं  \[सं-मू॰\]  प्रतौ ।)+++ ॥ ३३ ॥

सः पराजय एव वादिप्रतिवादिनोः निग्रहः न वधबन्धा+++(--॰न्धादि । अ॰-- \[डे॰\]  ।)+++दिः । अथवा स एव स्वपक्षासिद्धिरू+++(--॰रूपप॰-- \[डे॰\]  ।)+++पः पराजयो निग्रहहेतुत्वान्निग्रहो ना+++(देशताडनादि ।)+++न्यो यथाहुः प+++(परो-- \[डे॰\]  ।)+++रे--**विप्रतिपत्तिरप्रतिपत्तिश्च निग्रहस्थानम्**  \[न्यायसू॰ १। २। १९\]  इति ॥ ३३ ॥

तत्राह--

न विप्रतिपत्त्यप्रतिपत्तिमात्रम् ॥ ३४ ॥

विपरीता कुत्सिता विगर्हणीया प्रतिपत्तिः विप्रतिपत्तिः--साधनाभासे साधनबुद्धिर्दूषणाभासे च दूषणबुद्धिः । अप्रतिपत्तिस्त्वारम्भविषयेऽनारम्भः । स च साधने दूषणं दूषणे चोद्धरणं तयोरकरणम् अप्रतिपत्तिः । द्विधा हि वादी पराजीयते--यथाकर्तव्यमप्रतिपद्यमानो विपरीतं वा प्रतिपद्य+++(आरभमाणः ।)+++मान इति । विप्रतिपत्त्यप्रतिपत्ती एव विप्रतिपत्त्यप्रतिपत्तिमात्रम् न पराजयहेतुः किन्तु स्वपक्षस्यासिद्धिरेवेति । विप्रतिपत्त्यप्रतिपत्त्योश्च निग्रहस्थानत्वनिरासात् तद्भेदानामपि निग्रहस्थानत्वं निरस्तम् ।

ते च द्वाविंशतिर्भवन्ति । तद्यथा--१ प्रतिज्ञाहानिः, २ प्रतिज्ञान्तरम्, ३ प्रतिज्ञाविरोधः, ४ प्रतिज्ञासन्न्यासः, ५ हेत्वन्तरम्, ६ अर्थान्तरम्, ७ निरर्थकम्, ८ अविज्ञातार्थम्, ९ अपार्थकम्, १० अप्राप्तकालम्, ११ न्यूनम्, १२ अधिकम्, १३ पुनरुक्तम्, १४ अननुभाषणम्, १५ अज्ञानम्, १६ अप्रतिभा, १७ विक्षेपः, १८ मतानुज्ञा, १९ पर्यनुयोज्योपेक्षणम्, २० निरनुयोज्यानुयोगः, २१ अपसिद्धान्तः, २२ हेत्वाभासाश्चेति । अत्राननुभाषणमज्ञानमप्रतिभा विक्षेपः पर्यनुयोज्योपेक्षणमित्यप्रतिपत्तिप्रकाराः । शेषा विप्रतिपत्तिभेदाः ।

तत्र प्रतिज्ञाहानेर्लक्षणम्--**प्रतिदृ+++(प्रतिदृष्टान्तस्य सामान्यस्य धर्मो नित्यत्वम् ।)+++ष्टान्तध+++(--॰धर्माभ्यनुज्ञा-- \[मु॰\]  ।)+++र्मानुज्ञा स्वदृष्टान्ते प्रतिज्ञा  हानिः**  \[न्यायसू॰ ५। २। २।\]  इति सूत्रम् । अस्य भास्य+++(वात्स्यायनम् ।)+++कारीयं व्याख्यानम्--**सा+++(वात्स्यायनभाष्ये तु--साध्यधर्मप्रत्यनीकेन धर्मेण प्रत्यवस्थिते प्रतिदृष्टान्तधर्मं स्वदृष्टान्तेऽभ्यनुजानन्प्रतिज्ञां जहातीति प्रतिज्ञाहानिः । निदर्शनम्--ऐन्द्रियकत्वादनित्यः शब्दो घटवदिति कृतेऽपर आह दृष्टमैन्द्रियकत्वं सामान्ये नित्ये कस्मान्न तथा शब्द इति प्रत्यवस्थिते इदमाह--यद्यैन्द्रियकं सामान्यं नित्यं कामं घटो नित्योस्त्विति । स खल्वयं साधकस्य दृष्टान्तस्य नित्यत्वं प्रसञ्जयन्निगमनान्तमेव पक्षं जहाति । पक्षं जहत्प्रतिज्ञां जहातीत्युच्यते प्रतिज्ञाश्रयत्वात्पक्षस्येति ।-- \[न्यायभा॰ ५। २। २\] -मु-टि॰ ।)+++ध्यधर्मप्रत्यनीकेन धर्मेण प्रत्यवस्थि+++(प्रतिवादिना पर्यनुयोजितः ।)+++तः प्रतिदृष्टान्तधर्मं स्वदृष्टान्तेऽनुजानन् प्रतिज्ञां जहा+++(वादी ।)+++तीति प्रतिज्ञाहानिः । यथा अनित्यः शब्दः ऐन्द्रियकत्वाद् घटवदित्युक्ते परः प्रत्यवतिष्ठते--सामान्यमैन्द्रियकं नित्यं दृष्टं कस्मान्न तथा शब्दोऽपीत्येवं स्वप्रयु+++(--॰युक्तस्य हेतो॰-- \[डे॰\]  ।)+++क्तहेतोराभासता+++(अनैकान्तिकत्वेन ।)+++मवस्यन्नपि कथावसानमकृत्वा प्रतिज्ञात्यागं करोति-यद्यैन्द्रियकं सामान्यं नित्यम्, कामं घटोऽपि नित्योऽस्त्विति । स खल्वयं साधनस्य दृष्टान्तस्य नित्यत्वं प्रस+++(प्रसञ्जन--॰ \[डे॰\]  । प्रसज्जयन्-- \[मु॰\]  ।)+++जन् निगमनान्तमेव प+++(अभ्युपगतं पक्षम् ।)+++क्षं जहाति । पक्षं च परित्यजन् प्रतिज्ञां जहातीत्युच्यते प्रतिज्ञाश्रयत्वात् पक्षस्येति** \[न्यायभा॰ ५। २। २\]  । तदेतदसङ्गतमेव, साक्षाद् दृष्टान्तहानिरूपत्वात् तस्याः+++(तस्याः प्रतिज्ञाहानेः ।)+++ तत्रैव+++(दृष्टान्ते ।)+++ धर्मपरित्यागात् । परम्परया तु हेतूपनयनिगमनानामपि त्यागः, दृष्टान्ता+++(--॰न्तसाधुत्वे॰-- \[ता॰\]  ।)+++साधुत्वे तेषामप्यसाधुत्वात् । तथा च प्रतिज्ञाहानिरेवेत्यसङ्गतमेव । वार्त्तिककारस्तु व्याचष्टे--**दृ+++(न्यायवार्तिके तु--दृष्टश्चासावन्ते व्यवस्थित इति दृष्टान्तः स्वश्चासौ दृष्टान्तश्चेति स्वदृष्टान्तशब्देन पक्ष एवाभिधीयते । प्रतिदृष्टान्तशब्देन च प्रतिपक्षः प्रतिपक्षश्चासौ दृष्टान्तश्चेति । एतदुक्तं भवति । परपक्षस्य यो धर्मस्तं स्वपक्ष एवानुजानातीति यथा अनित्यः शब्दः ऐन्द्रियकत्वादिति द्वितीयपक्षवादिनि सामान्येन प्रत्यवस्थिते इदमाह--यदि सामान्यमैन्द्रियकं नित्यं दृष्टमिति शब्दोऽप्येवं भवत्विति ।-- \[न्यायवा॰ ५। २। २\] --मु--टि॰ ।)+++ष्टश्चासावन्ते+++(अन्तो निगमनम् तत्र च स्थितः एकः पक्षः प्रतिज्ञायाः पुनर्वचनम् ।)+++ स्थितत्वादन्तश्चेति दृ+++(दृष्टान्तः स पक्षः प्रतिदृष्टान्तः-- \[डे॰\]  ।)+++ष्टान्तः पक्षः । स्वदृष्टान्तः स्वपक्षः । प्रतिदृष्टान्तः प्रतिपक्षः । प्रतिपक्षस्य धर्मं स्वपक्षेऽभ्यनुजानन् प्रतिज्ञां जहाति-यदि सामान्यमैन्द्रियकम् नित्यं शब्दोऽप्येवमस्त्विति**  \[न्यायवा॰ ५। २। २\]  । तदेतदपि व्याख्यानमसङ्गतम्, इत्थमेव प्रतिज्ञाहानेरवधारयितुमशक्यत्वात् । न खलु प्रतिपक्षस्य धर्मं स्वपक्षेऽभ्यनुजानत एव प्रतिज्ञात्यागो येनायमेक एव प्रकारः प्रतिज्ञाहानौ स्यात्, अधिक्षेपादिभिराकुलीभावात् प्रकृत्या सभाभीरुत्वादन्यमनस्कत्वादेर्वा निमित्ता+++(निमित्तत्वात्-- \[डे॰\]  ।)+++त् किञ्चित् साध्यत्वेन प्रतिज्ञाय तद्विपरीतं प्रतिजानानस्याप्युपलम्भात् पुरुषभ्रान्तेरनेकका+++(--॰कारणत्वो॰-- \[डे॰\]  ।)+++रणकत्वोपपत्तेरिति १ ।

प्रतिज्ञातार्थप्रतिषेधे परेण कृते तत्रैव धर्मिणि धर्मान्तरं साधनीयमभिदधतः प्रतिज्ञान्तरं नाम निग्रहस्थानं भवति । अनित्यः शब्दः ऐन्द्रियकत्वादित्युक्ते तथैव सामान्येन व्यभिचारे नोदिते यदि ब्रूयात्--युक्तं सामान्यमैन्द्रियकं नित्यं तद्धि  सर्वगतमसर्वगतस्तु शब्द इति । सोऽयम् अनित्यः शब्दः इति पू+++(पूर्वं प्रति॰-- \[डे॰\]  ।)+++र्वप्रतिज्ञातः प्रतिज्ञान्तरम् असर्वगतः शब्दः इति कुर्वन् प्रतिज्ञान्तरेण निगृहीतो भवति । एतदपि प्रतिज्ञाहानिवन्न युक्तम्, तस्याप्यनेकनिमित्त+++(--॰त्ततोप॰-- \[डे॰\]  ।)+++त्वोपप+++(यदा प्रतिवादिना अकृतेऽपि प्रतिज्ञातार्थप्रतिषेधे आशङ्क्ययैवोच्यतेऽसर्वगतस्तु शब्द इति तदा अन्यनिमित्तकत्वं प्रतिज्ञान्तरस्य ।)+++त्तेः । प्रतिज्ञाहानितश्चास्य कथं भेदः, पक्षत्यागस्योभयत्राविशेषात् ? । यथैव हि प्रतिदृष्टान्तधर्मस्य स्वदृष्टान्तेऽभ्यनुज्ञानात् पक्षत्यागस्तथा प्रतिज्ञान्तरादपि । यथा च स्वपक्षसिद्ध्यर्थं प्रतिज्ञान्तरं विधीयते तथा शब्दानित्यत्वसिद्ध्यर्थं भ्रान्तिव+++(--॰वशात्तच्छब्दो॰-- \[डे॰\]  ।)+++शात् तद्वच्छब्दोऽपि नित्योऽस्तु इत्यनुज्ञानम्, यथा चाभ्रान्तस्येदं विरुद्ध्यते तथा प्रतिज्ञान्तरमपि । निमित्तभेदाच्च तद्भेदे अनिष्टनिग्रहस्थानान्तराणामप्यनु+++(--॰नुष्वङ्गः-- \[डे॰\]  ।)+++षङ्गः स्यात् । तेषां च तत्रान्तर्भावे प्रतिज्ञान्तरस्यापि प्रतिज्ञाहानावन्तर्भावः स्यादिति २ ।

**प्रतिज्ञाहेत्वोर्विरोधः प्रतिज्ञाविरोधः** \[न्यायसू॰ ५। २। ४\]  नाम निग्रहस्थानं भवति । यथा गुणव्यतिरिक्तं द्रव्यं रूपादिभ्योऽर्थान्तरस्यानुपलब्धेरिति । सोऽयं प्रतिज्ञाहेत्वोर्विरोधः--यदि गुणव्यतिरिक्तं द्रव्यं कथं रूपादिभ्योऽर्थान्तरस्यानुपलब्धिः ?, अथ रूपादिभ्योऽर्थान्तरस्यानुपलब्धिः कथं गुणव्यतिरिक्तं द्रव्यमिति ?, तदयं प्रतिज्ञाविरुद्धाभिधानात् पराजीयते । तदेतदसङ्गतम् । यतो हेतुना प्रतिज्ञायाः प्रतिज्ञात्वे निरस्ते प्रकारान्तरतः प्रतिज्ञाहानिरेवेयमुक्ता स्यात्, हेतुदोषो वा विरुद्धतालक्षणः, न प्रतिज्ञादोष इति ३ ।

पक्षसाधने परेण दूषिते तदुद्धरणाशक्त्या प्रतिज्ञामेव निह्नुवानस्य प्रतिज्ञासन्न्यासो नाम निग्रहस्थानं भवति । यथा अनित्यः शब्दः ऐन्द्रियकत्वादित्युक्ते तथैव सामान्येनानैकान्तिकतायामुद्भावितायां यदि ब्रूयात्--क एवमाह--अनित्यः शब्द इ+++(इति प्रति॰-- \[डे॰\]  ।)+++ति--स प्रतिज्ञासन्न्यासात् पराजितो भवतीति । एतदपि प्रतिज्ञाहानितो न भिद्यते, हेतोरनैकान्तिकत्वोपलम्भेनात्रापि प्रतिज्ञायाः परित्यागाविशेषात् ४ ।

अविशेषाभिहिते हेतौ प्रतिषिद्धे तद्विशेषणमभिदधतो हेत्वन्तरं नाम निग्रहस्थानं भवति । तस्मिन्नेव प्रयोगे तथैव सामान्य+++(--॰न्यव्य॰-- \[ता॰\]  ।)+++स्य व्यभिचारेण दूषिते--जातिमत्त्वे सति इ+++(इति हेत्वन्तरम् ।)+++त्यादिविशेषणमुपाददानो हेत्वन्तरेण निगृहीतो भवति । इदमप्यतिप्रसृतम्, यतोऽविशेषोक्ते दृष्टान्ते उपनये निगमने वा प्रतिषिद्धे विशेषमिच्छतो दृष्टान्ताद्यन्तरमपि निग्रहस्थानान्तरमनुषज्येत, तत्राप्याक्षेपसमाधानानां समानत्वादिति ५ ।

प्र+++(प्रकृतार्थादर्थान्तरम्-- \[डे॰\]  ।)+++कृतादर्थादर्थान्तरं तदनौपयिकमभिदधतोऽर्थान्तरं नाम निग्रहस्थानं भवति । यथा अनित्यः शब्दः । कृतकत्वादिति हेतुः । हेतुरिति हिनोतेर्धातोस्तुप्रत्यये कृदन्तं पदम् । प+++(पदं नाम-- \[ता॰\]  ।)+++दं च नामाख्यातनिपातोपसर्गा इति प्र+++(प्रत्ययनामा॰-- \[डे॰\]  ।)+++स्तुत्य नामादीनि व्याचक्षाणोऽर्थान्तरेण निगृह्यते । एतदप्यर्थान्तरं निग्रहस्थानं समर्थे साधने दूषणे वा प्रोक्ते  निग्रहाय कल्पेत, असमर्थे वा ? । न तावत्समर्थे; स्वसाध्यं प्रसाध्य नृत्यतोऽपि दोषाभावाल्लोकवत् । असमर्थेऽपि प्रतिवादिनः पक्षसिद्धौ त+++(पक्षान्तरम् ? अर्थान्तरम् ।)+++त् निग्रहाय स्यादसिद्धौ वा ? । प्रथमपक्षे तत्पक्षसि+++(--॰सिद्धिरेव-- \[डे॰\]  ।)+++द्धेरेवास्य निग्रहो न त्व+++(अर्थान्तरात् ।)+++तो निग्रहस्थानात् । द्वितीयपक्षेऽप्यतो न निग्रहः, पक्षसिद्धेरुभयोरप्यभावादिति ६ ।

अभिधेयरहितवर्णानुपूर्वीप्रयोगमात्रं निरर्थकं नाम निग्रहस्थानं भवति । यथा अनित्यः शब्दः कचटतपानां गजडदबत्वाद् घझढधभवदिति । एतदपि सर्वथार्थशून्यत्वान्निग्रहाय कल्पेत, साध्यानुपयोगाद्वा ? । तत्राद्यविकल्पोऽयुक्तः, सर्वथार्थशून्यशब्दस्यैवासम्भवात्, वर्णक्रमनिर्देशस्याप्यनुकार्येणार्थेनार्थवत्त्वोपपत्तेः । द्वितीयविकल्पे तु सर्वमेव निग्रहस्थानं निरर्थकं स्यात् साध्यसिद्धावनुपयोगित्वाविशेषात् । किञ्चिद्विशेषमात्रेण +++(भेदेन खाट्॰-- \[डे॰\]  भेदे वा षट्कृत--मु--पा॰ ।)+++भेदे वा खाट्कृत-हस्तास्फालन-कक्षापिट्टितादेरपि साध्यानुपयोगिनो निग्रहस्थानान्तरत्वानुषङ्ग इति ७ ।

यत् साधनवाक्यं दूषणवाक्यं वा त्रिरभिहितमपि परिषत्प्रतिवादिभ्यां बोद्धुं न शक्यते तत् अविज्ञातार्थं नाम निग्रहस्थानं भवति । अत्रेदमुच्यते--वादिना त्रिरभिहितमपि वाक्यं परिषत्प्रतिवादिभ्यां मन्दमतित्वादविज्ञातम्, गूढा+++(गूढानां शब्दानामभिधानम् ।)+++भिधानतो वा, द्रुतोच्चाराद्वा ? । प्रथमपक्षे सत्साधनवादिनोऽप्येतन्निग्रहस्थानं स्यात्, तत्रा+++(सत्साधनेपि ।)+++प्यनयोर्मन्दमतित्वेनाविज्ञातत्वसम्भवात् । द्वितीयपक्षे तु पत्रवाक्यप्रयोगेऽपि त+++(अविज्ञातत्वप्रसङ्गः ।)+++त्प्रसङ्गः, गू+++(प्रहेलिकादिकम् ।)+++ढाभिधानतया परिषत्प्रतिवादिनोर्महाप्राज्ञयोरप्यविज्ञातत्वोपलम्भात् । अथाभ्यामविज्ञातमप्येत+++(पत्रवाक्यम् ।)+++त् वादी व्याचष्टे; गूढोपन्यास+++(साध्यवाक्यम् ।)+++मप्यात्मनः स एव व्याचष्टाम्, अव्याख्याने तु जयाभाव एवास्य, न पुनर्निग्रहः, परस्य पक्षसिद्धेरभावात् । द्रुतोच्चारेप्यनयोः कथञ्चित् ज्ञानं सम्भवत्येव, सि+++(सिद्धान्तवेदि॰-- \[डे॰\]  ।)+++द्धान्तद्वयवेदित्वात् । साध्या+++(अथ निग्रहवादी एवं ब्रूयात् वादिनः प्रलापमात्रम् अविज्ञातस्य लक्षणम् इत्याशङ्कायामाह ? ।)+++नुपयोगिनि तु वादिनः प्रलापमात्रे त+++(कर्तरि षष्ठी न ? ।)+++योरविज्ञा+++(--॰ज्ञातं ना॰-- \[ता॰\]  ।)+++नं नाविज्ञातार्थं वर्णक्रमनिर्देशवत् । ततो नेदमविज्ञातार्थं निरर्थकाद्भिद्यत इति ८ ।

पूर्वापरासङ्गतपदसमूहप्रयोगादप्रतिष्ठितवाक्यार्थमपार्थकं नाम निग्रहस्थानं भवति । यथा दश दाडिमानि षडपूपा इत्यादि । एतदपि निरर्थकान्न भिद्यते । यथैव हि गजडदबादौ वर्णानां नैरर्थक्यं तथा+++(साध्यानुपयोगित्वात् ।)+++त्र पदानामिति । यदि पुनः पदनैरर्थक्यं वर्णनैरर्थक्यादन्यत्वान्निग्रहस्थानान्तरं तर्हि वाक्यनैरर्थक्यस्याप्याभ्या+++(वर्णपदनैरर्थक्याभ्याम् ।)+++मन्यत्वान्निग्रहस्थानान्तरत्वं स्यात् पदवत्पौर्वापर्येणाऽप्रयुज्यमानानां वाक्यानामप्यनेकधोपलभ्यात्-
शङ्खः कदल्यां कदली च भेर्यां तस्यां च भेर्यां सुमहद्विमानम् ।  
तच्छङ्खभेरीकदलीविमानमुन्मत्तगङ्गप्रतिमं बभूव ॥  

 इत्यादिवत् ।

यदि पुनः पद+++(दश दाडिमानि षडपूपा इत्यत्र तु पदानामेव नैरर्थक्यम् न वाक्यस्य क्रियाया अश्रावणत्वात् अश्रवणात् ।)+++नैरर्थक्यमेव वाक्यनैरर्थक्यं पदसमुदायात्मकत्वात् तस्य; तर्हि वर्णनैरर्थक्यमेव पदनैरर्थक्यं स्यात् वर्णसमुदायात्मकत्वात् तस्य । वर्णानां सर्वत्र निरर्थकत्वात् पदस्यापि तत्प्रसङ्गश्चेत्; तर्हि पदस्यापि निरर्थकत्वात् तत्समुदायात्मनो वाक्यस्यापि नैरर्थक्यानुषङ्गः । पदस्यार्थवत्त्वेनवत्त्वे च पदार्थापेक्ष+++(--॰क्षया तस्यापि-- \[डे॰\]  ।)+++या; वर्णार्थापेक्षया वर्णस्यापि तद+++(अर्थवत्त्वम् ।)+++स्तु प्रकृतिप्रत्ययादिवत्; न खलु प्रकृतिः केवला पदं प्रत्ययो वा । नाप्यन+++(प्रकृतिप्रत्यययोः ।)+++योरनर्थकत्वम् । अभिव्यक्तार्थाभावादनर्थकत्वे; पदस्यापि तत् स्यात् । यथैव हि प्रकृत्यर्थः प्रत्ययेनाभिव्यज्यते प्रत्ययार्थश्च प्रकृत्या तयोः केवलयोरप्रयोगात् तथा देवदत्तस्तिष्ठतीत्यादिप्रयोगेस्याद्यन्तपदार्थस्य त्याद्यन्तपदार्थस्य च+++(च स्तूपद्यन्त॰-- \[ता॰\]  ।)+++ स्त्याद्यन्तपदेनाभिव्यक्तेः केवलस्याप्रयोगः । पदान्तरापेक्षस्य पदस्य सार्थकत्वं प्रकृत्यपेक्षस्य प्रत्ययस्य तदपेक्षस्य च प्रकृत्यादिवर्णस्य समानमिति ९ ।

प्रतिज्ञाहेतूदाहरणोपनयनिगमनवचनक्रममुल्लङ्घ्यावयवविपर्यासेन प्रयुज्यमानमनुमानवाक्यमप्राप्तकालं नाम निग्रहस्थानं भवति, स्वप्रतिपत्तिवत् परप्रतिपत्तेर्जनने परार्थानुमाने क्रमस्याप्यङ्गत्वात् । एतदप्यपेशलम्, प्रेक्षावतां प्रतिपत्तॄणामवयवक्रमनियमं विनाप्यर्थप्रतिपत्त्युपलम्भात् । ननु य+++(यथापि शब्दा॰-- \[डे॰\]  ।)+++थापशब्दाच्छ्रुताच्छब्दस्मरणं ततोऽर्थप्रत्यय इति शब्दादेवार्थप्रत्ययः परम्परया तथा प्रतिज्ञाद्यवयवव्युत्क्रमात् तत्क्रमस्मरणं ततो वाक्यार्थप्रत्ययो न पुनस्तद्व्युत्क्रमात्; इत्यप्यसारम्, एवंविधप्रतीत्यभावात् । यस्माद्धि शब्दादुच्चरितात् यत्रार्थे प्रतीतिः स एव तस्य वाचको नान्यः, अन्यथा शब्दात्तत्क्रमाच्चापशब्दे तद्व्यतिक्रमे च स्मरणं ततोऽर्थप्रतीतिरित्यपि वक्तुं शक्येत । एवं शब्दान्वाख्यानवैयर्थ्यमिति चेत्; नैवम्, वा+++(क्रमवादिनः ।)+++दिनोऽनिष्टमात्रापादनात् अपशब्देऽपि चान्वाख्यानस्योपलम्भात् । संस्कृताच्छब्दात्स+++(सत्याधर्मो-- \[डे॰\]  ।)+++त्यात् धर्मोऽन्यस्मादधर्म इति नियमे चान्यधर्माधर्मोपायानुष्ठानवैयर्थ्यं धर्माधर्मयोश्चाप्रतिनियमप्रसङ्गः, अ+++(अधार्मिके धार्मि॰-- \[डे॰\]  ।)+++धार्मिके च धार्मिके च तच्छब्दोपलम्भात् । भवतु वा तत्क्रमादर्थप्रतीतिस्तथाप्यर्थप्रत्ययः क्रमेण स्थितो येन वाक्येन व्युत्क्रम्यते तन्निरर्थकं न त्वप्राप्तकालमिति १० ।

पञ्चावयवे वाक्ये प्रयोक्तव्ये तदन्यतमेनाप्यवयवेन हीनं न्यूनं नाम निग्रहस्थानं भवति, साधनाभावे साध्यसिद्धेरभावात्, प्रतिज्ञादीनां च पञ्चानामपि साधनत्वात्; इत्यप्यसमीचीनम्, पञ्चावयवप्रयोगमन्तरेणापि साध्यसिद्धेरभिधानात् प्रतिज्ञाहेतुप्रयोगमन्तरेणैव तत्सिद्धेरभावात् । अतस्तद्धीनमेव न्यूनं निग्रहस्थानमिति ११ ।

एकेनैव हेतुनोदाहरणेन वा प्रतिपादितेऽर्थे हेत्वन्तरमुदाहरणान्तरं वा वदतोऽधिकं नाम निग्रहस्थानं भवति निष्प्रयोजनाभिधानात् । एतदप्ययुक्तम्, तथा  विधा+++(--॰विधाद्वा वाक्या॰-- \[ता॰\]  ।)+++द्वाक्या+++(हेत्वन्तरयुक्तात् ।)+++त् पक्षसिद्धौ पराजयायोगात् । कथं चैवं प्रमाणसम्प्लवोऽभ्युप+++(--॰पगम्यते वाधिकान्नि॰-- \[डे॰\]  ।)+++गम्यते ? । अभ्युपगमे वाऽधिकन्निग्रहाय जायेत । प्रतिपत्तिदार्ढ्यसंवादसिद्धिप्रयोजनसद्भावान्न निग्रहः; इत्यन्यत्रापि समानम्, हेतुनोदाहरणेन चैवैकेन प्रसाधितेऽप्यर्थे द्वितीयस्य हेतोरुदाहरणस्य वा नानर्थक्यम्, तत्प्रयोजनसद्भावात् । न चैवमनवस्था, कस्यचित् क्वचिन्निराकाङ्क्षतोपपत्तेः प्रमाणान्तरवत् । कथं चास्य कृतकत्वादौ स्वार्थिककप्रत्ययस्य वचनम्, यत्कृतकं तदनित्यमिति व्याप्तौ यत्तद्वच+++(--॰चनवृ॰-- \[डे॰\]  ।)+++नम्, वृ+++(कृतकानित्यमिति वृत्तिपदम् ।)+++त्तिपदप्रयोगादेव चार्थप्रतिपत्तौ वाक्यप्रयोगः अधिकत्वान्निग्रहस्थानं न स्यात् ? । तथाविधस्याप्यस्य प्रतिपत्तिविशेषोपायत्वात्तन्नेति चेत्; कथमनेकस्य हेतोरुदाहरणस्य वा तदुपायभूतस्य वचनं निग्रहाधिकरणम् ? । निरर्थकस्य तु वचनं निरर्थकत्वादेव निग्रहस्थानं नाधिकत्वादिति १२ ।

शब्दार्थयोः पुनर्वचनं पुनरुक्तं नाम निग्रहस्थानं भवत्यन्यत्रानुवादात् । शब्दपुनरुक्तं नाम यत्र स एव शब्दः पुनरुच्चार्यते । यथा अनित्यः शब्दः अनित्यः शब्द इति । अर्थपुनरुक्तं+++(--॰क्तं यत्र॰-- \[डे॰\]  ।)+++ तु यत्र सोऽर्थः प्रथममन्येन शब्देनोक्तः पुनः पर्यायान्तरेणोच्यते । यथा अनित्यः शब्दो विनाशी ध्वनिरिति । अनुवादे तु पौनरु+++(--॰रुक्तम॰  \[डे॰\]  ।)+++क्त्यमदोषो यथा-**हेत्वपदेशात् प्रतिज्ञायाः पुनर्वचनं निगमनम्**  \[न्यायसू॰ १। १। ३९\]  इति । अत्रार्थपुनरुक्तमेवानुपपन्नं न शब्दपुनरुक्तम्, अर्थभेदेन शब्दसाम्येऽप्यस्या+++(--॰ स्य सम्भ॰-- \[डे॰\]  ।)+++सम्भवात् यथा-
हसति हसति स्वामिन्युच्चैरुदत्यतिरोदिति,  
कृतपरिकरं स्वेदोद्गारि प्रधावति धाबति ।  
गुणसमुदितं दो+++(दोषोपेतम्-- \[डे॰\]  ।)+++षापेतं प्रणिन्दति निन्दति,  
धनलवपरिक्रीतं यन्त्रं प्रनृत्यति नृत्यति ॥-- \[वादन्यायः पृ॰ १११\]   

 इत्यादि । ततः स्पष्टार्थवाचकैस्तैरेवान्यैर्वा शब्दैः सभ्याः प्रतिपादनीयाः । तदप्रतिपादकशब्दानां तु सकृत् पुनः पुनर्वाभिधानं निरर्थकं न तु पुनरुक्तमिति । यदपि अर्थादापन्नस्य स्वशब्देन पुनर्वचनं पुनरुक्तमुक्तं यथा असत्सु मेघेषु वृष्टिर्न भवतीत्युक्ते अर्थादापद्यते सत्सु भवतीति तत् कण्ठेन कथ्यमानं पुनरुक्तं भवति, अर्थगत्यर्थे हि शब्दप्रयोगे प्रतीतेऽर्थे किं तेनेति ? । एतदपि प्रतिपन्नार्थप्रतिपादकत्वेन वैयर्थ्यान्निग्रहस्थानं नान्यथा । तथा चेदं निरर्थकान्न +++(विशेष्ये॰-- \[डे॰\]  ।)+++विशिष्येतेति १३ ।

पर्षदा विदितस्य वादिना त्रिरभिहितस्यापि यदप्रत्युच्चारणं तदननुभाषणं नाम निग्रहस्थानं भवति, अप्रत्युच्चारयत्न् किमाश्रयं दूषणमभिदधतीति॰दधीतेति । अत्रापि किं सर्वस्य वादिनोक्तस्याननुभाषणम् उत+++(उत यत्नान्तरीयिका॰-- \[ता॰\]  । उत प्रयत्नानन्तरीयिका-- \[डे॰\]  ।)+++ यन्नान्तरीयिका साध्यसिद्धिस्तस्येति ? । तत्राद्यः पक्षोऽयुक्तः, परोक्तमशेषमप्रत्युच्चारयतोऽपि दूषणवचनाव्याघातात् । यथा सर्वमनित्यं सत्त्वादित्युक्ते--सत्त्वादित्ययं हेतुर्विरुद्ध इति हेतुमेवोच्चार्य विरुद्धतोद्भाव्यते--क्षण  क्षयाद्येकान्ते सर्वथार्थक्रियाविरोधात् सत्त्वानुपपत्तेरिति च समर्थ्यते । ता+++(तावता परो॰-- \[डे॰\]  ।)+++वता च परोक्तहेतोर्दूषणात्किमन्योच्चारणेन ? । अतो यन्नान्तरीयिका साध्यसिद्धिस्तस्यैवाप्रत्युच्चारणमननुभाषणं प्रतिपत्तव्यम् । अथैवं दूषयितुमसमर्थः शास्त्रार्थपरिज्ञानविशेषविकलत्वात्; तदायमुत्तराप्रतिपत्तेरेव तिरस्क्रियते न पुनरननुभाषणादिति १४ ।

पर्षदा विज्ञातस्यापि वादिवाक्यार्थस्य प्रतिवादिनो यदज्ञानं तदज्ञानं नाम निग्रहस्थानं भवति । अविदितोत्तरविषयो हि क्वोत्तरं ब्रूयात् ? । न चाननुभाषणमेवेदम्, ज्ञातेऽपि वस्तुन्यनुभाषणासामर्थ्यदर्शनात् । एतदप्यसाम्प्रतम्, प्रतिज्ञाहान्यादिनिग्रहस्थानानां भेदा+++(भेदमा॰-- \[डे॰\]  ।)+++भावानुषङ्गात्, तत्राप्यज्ञानस्यैव सम्भवात् । तेषां तत्प्रभेदत्वे वा निग्रहस्थानप्रतिनियमाभावप्रसङ्गः, परोक्तस्याऽर्धाऽज्ञानादिभेदेन निग्रहस्थानानेकत्वप्रसङ्गात् १५ ।

परपक्षे गृहीतेऽप्यनुभाषितेऽपि तस्मिन्नुत्तराप्रतिपत्तिरप्रतिभा नाम निग्रहस्थानं भवति । एषाप्यज्ञानान्न भिद्यते १६ ।

**कार्यव्यासङ्गात् कथाविच्छेदो विक्षेपः** \[न्यायसू॰ ५। २। १९\]  नाम निग्रहस्थानं भवति । सिषाधयिषितस्यार्थस्याशक्यसाधनतामवसाय कथां विच्छिनत्ति-इदं मे करणीयं परिहीयते, पीनसेन कण्ठ उपरुद्धः इत्याद्यभिधाय कथां विच्छिन्दन् विक्षेपेण पराजीयते । एतदप्यज्ञान+++(--॰नतो न भिद्यते । स्व॰--मु--पा॰ ।)+++तो नार्थान्तरमिति १७ ।

स्वपक्षे परापादितदोषमनुद्धृत्य तमेव परपक्षे प्रतीपमापादयतो मतानुज्ञा नाम निग्रहस्थानं भवति । चौरो भवान् पुरुषत्वात् प्रसिद्धचौरवदित्युक्ते--भवानपि चोरः पुरुषत्वादिति ब्रुवन्नात्मनः परापादितं चौरत्वदोषमभ्युपगतवान् भवतीति मतानुज्ञया निगृह्यते । इदमप्यज्ञानान्न भिद्यते । अनैकान्तिकता वात्र हेतोः; स ह्यात्मीयहेतोरा+++(--॰रात्मीयेनैव-- \[डे॰\]  ।)+++त्मनैवानैकान्तिकतां दृष्ट्वा प्राह--भवत्पक्षेऽप्ययं दोषः समानस्त्वमपि पु+++(पुरुषो भवसी॰-- \[डे॰\]  ।)+++रुषोऽसीत्यनैकान्तिकत्वमेवोद्भावयतीति १८ ।

निग्रहप्राप्तस्यानिग्रहः पर्यनुयोज्योपेक्षणं नाम निग्रहस्थानं भवति । पर्यनुयोज्यो नाम निग्रहोपपत्त्यावश्यं नोदनीयः इदं ते निग्रहस्थानमुपनतमतो निगृहीतोऽसि इत्येवं वचनीयस्तमुपेक्ष्य न निगृह्णाति यः स पर्यनुयोज्योपेक्षणेन निगृह्यते । एतच्च कस्य निग्रहः इत्यनुयुक्तया परिषदोद्भावनीयं न त्वसावात्मनो दोषं विवृणुयात् अहं निग्राह्यस्त्वयोपेक्षितः इति । एतदप्यज्ञानान्न भिद्यते १९ ।

**अनिग्रहस्थाने निग्रहस्था+++(--॰स्थानाभियो॰--मु--पा॰ ।)+++नानुयोगो निरनुयोज्यानुयोगः** \[न्यायसू॰ ५। २। २२\]  नाम निग्रहस्थानं भवति । उपपन्नवादिनमप्रमादिनमनिग्रहार्हमपि निगृहीतोऽसि इति यो ब्रूयात्स एवाभूतदोषोद्भावनान्निगृह्यते । एतदपि नाज्ञानाद्व्यतिरिच्यते २० ।

**सिद्धान्तमभ्युपेत्यानियमात्कथाप्रसङ्गोऽपसिद्धान्तः** \[न्यायसू॰ ५। २। २३\]  नाम निग्रहस्थानं भवति । यः प्रथमं कञ्चित् सिद्धान्तमभ्युपगम्य कथामुपक्रमते । तत्र च सिषाधयिषितार्थसाधनाय परोपालम्भाय वा सिद्धान्तविरुद्धमभिधत्ते सोऽपसिद्धान्तेन निगृह्यते । एतदपि प्रतिवादिनः प्रतिपक्षसाधने सत्येव निग्रहस्थानं नान्यथेति २१ ।

**हेत्वाभासाश्च यथोक्ताः** \[न्यायसू॰ ५। २। २४\]  असिद्धविरुद्धादयो निग्रहस्थानम् । अत्रापि विरुद्धहेतूद्भावनेन प्रतिपक्षसिद्धेर्निग्रहाधिकरणत्वं युक्तम्, असिद्धाद्युद्भावने तु प्रतिवादिना प्रतिपक्षसाधने कृते तद्युक्तं नान्यथेति २२ ॥ ३४ ॥

तदेवमक्षपादोपदिष्टं पराजयाधिकरणं परीक्ष्य सौगतागमितं+++(--॰मितं परी॰-- \[ता॰\]  ।)+++ तत् परीक्ष्यते--

ना+++(नासाध॰-- \[ता--मू॰\]  ।)+++प्यसाधनाङ्गवचनादोषोद्भाव+++(इत्याचार्यश्रीहेमचन्द्रविरचितायां प्रमाणमीमांसायां द्वितीयस्याध्यायस्य कियन्ति सूत्राणि ॥ श्रीवामातनयाय नमः ॥ शुभं भवतु लेखकपाठकाय सदा ॥ छ ॥-- \[सं-मू॰\]  ।)+++ने ॥ ३५ ॥

स्वपक्षस्यासिद्धिरेव पराजयो न असाधनाङ्गवचनम् अदोषोद्भावनम् च । यथाह धर्मकीर्त्तिः-
असाधनाङ्गवचनमदोषोद्भावनं द्वयोः ।  
निग्रहस्थानमन्यत्तु न युक्तमिति नेष्यते ॥-- \[वादन्यायः का॰ १\]   



अत्र हि स्वपक्षं साधयन् असाधयन् वा वादिप्रतिवादिनोरन्यतरोऽसाधनाङ्गवचनाददोषोद्भावनाद्वा परं निगृह्णाति ? । प्रथमपक्षे स्वपक्षसिद्ध्यैवास्य पराजयादन्योद्भावनं व्यर्थम् । द्वितीयपक्षे असाधनाङ्गवचनाद्युद्भावनेपि+++(--॰पि कस्य॰-- \[ता॰\]  ।)+++ न कस्यचिज्जयः, पक्षसिद्धेरुभयोरभावात् ।

यच्चास्य व्याख्यानम्--साधनं सिद्धिस्तदङ्गं त्रिरूपं लिङ्गं तस्यावचनम्-तूष्णीम्भावो यत्किञ्चिद्भाषणं वा, साधनस्य वा त्रिरूपलिङ्गस्याङ्गं समर्थनं विपक्षे बाधकप्रमाणोपदर्शनरूपं तस्यावचनं वादिनो निग्रहस्थानमिति--तत् पञ्चावयवप्रयोगवादिनोऽपि समानम् । शक्यं हि तेनाप्येवं वक्तुं सिद्ध्यङ्गस्य पञ्चावयवप्रयोगस्यावचनात् सौगतस्य वादिनो निग्रहः । ननु चास्य तदवचनेऽपि+++(--॰पि निग्र॰-- \[डे॰\]  ।)+++ न निग्रहः, प्रतिज्ञानिगमनयोः प+++(पक्षधर्मोपक्षधर्मोपसं॰-- \[डे॰\]  पक्षधर्मापक्षधर्मापसं-- \[मु॰\]  ।)+++क्षधर्मोपसंहारसामर्थ्येन गम्यमानत्वात्, गम्यमानयोश्च वचने पुनरुक्तत्वानुषङ्गात्, तत्प्रयोगेऽपि हेतु+++(हेतुना प्रयो॰-- \[ता॰\]  ।)+++प्रयोगमन्तरेण साध्यार्थाप्रसिद्धेः; इत्यप्यसत्, पक्षधर्मोपसंहारस्याप्येव+++(--॰प्येवं वच॰-- \[डे॰\]  ।)+++मवचनानुषङ्गात् । अथ सामर्थ्याद्गम्यमानस्यापि यत् सत् तत् सर्वं क्षणिकं यथा घटः, संश्च शब्द इति पक्षधर्मोपसंहारस्य व+++(वचनहे॰-- \[डे॰\]  ।)+++चनं हेतोरपक्ष+++(--॰क्षधर्मत्वे त्वसि॰-- \[डे॰\]  ।)+++धर्मत्वेना  सिद्धत्वव्यवच्छेदार्थम्; तर्हि साध्याधारसन्देहापनोदार्थं गम्यमानाया अपि प्रतिज्ञायाः, प्रतिज्ञाहेतूदाहरणोपनयानामेका+++(--॰कार्थप्रतिप्रद॰--मु । ॰कार्थप्रतिज्ञाप्रद॰-- \[डे॰\]  ।)+++र्थत्वप्रदर्शनार्थं निगमनस्य वचनं किं न स्यात् ? । नहि प्रतिज्ञादीनामेकार्थत्वोपदर्शनमन्तरेण सङ्गतत्वं घटते, भिन्नविषयप्रतिज्ञादिवत् । ननु प्रतिज्ञातः साध्यसिद्धौ हेत्वादिवचनमनर्थकमेव स्यात्, अन्यथा नास्याः साधनाङ्गतेति चेत्; तर्हि भवतोऽपि हेतुतः साध्यसिद्धौ दृष्टान्तोऽनर्थकः स्यात्, अन्यथा नास्य साधनाङ्गतेति समानम् । ननु साध्यसाधनयोर्व्याप्तिप्रदर्शनार्थत्वात् नानर्थको दृष्टान्तः, तत्र तदप्रदर्शने हेतोरगमकत्वात्; इत्यप्ययुक्तम्, सर्वानित्यत्वसाधने सत्त्वादेर्दृष्टान्तासम्भवतोऽगमकत्वानुषङ्गात् । विपक्षव्यावृत्त्या सत्त्वादेर्गमकत्वे वा सर्वत्रापि हेतौ तथैव गमकत्वप्रसङ्गात् दृष्टान्तोऽनर्थक एव स्यात् । विपक्षव्यावृत्त्या च हेतुं समर्थयन् कथं प्रतिज्ञां प्रतिक्षिपेत् ? । तस्याश्चानभिधाने क्व हेतुः साध्यं वा वर्तते ? । गम्यमाने प्रतिज्ञाविषय एवेति चेत्; तर्हि गम्यमानस्यैव हेतोरपि समर्थनं स्यान्न तूक्तस्य । अथ गम्यमानस्यापि हेतोर्मन्दमतिप्रतिपत्त्यर्थं वचनम्; तथा प्रतिज्ञावचने कोऽपरितोषः ? ।

यच्चेदमसाधनाङ्गमित्यस्य व्याख्यानान्तरम्--साधर्म्येण हेतोर्वचने वैधर्म्यवचनम्, वैधर्म्येण च प्रयोगे साधर्म्यवचनं गम्यमानत्वात् पुनरुक्तमतो न साधनाङ्गम्; इत्यप्यसाम्प्रतम्, यतः सम्यक्साधनसामर्थ्येन स्वपक्षं साधयतो वादिनो निग्रहः स्यात्, असाधयतो वा ? । प्रथमपक्षे न साध्यसिद्ध्यप्रतिबन्धिवचनाधिक्योपालम्भमात्रेणास्य निग्रहः, अविरोधात् । नन्वेवं नाटकादिघोषणतोऽप्यस्य निग्रहो न स्यात्; सत्यमेतत्, स्वसाध्यं प्रसाध्य नृत्यतोऽपि दोषाभावाल्लोकवत्, अन्यथा ताम्बूलभक्षणभ्रूक्षेप-खाट्कृत-हस्तास्फालनादिभ्योऽपि सत्यसाधनवादिनोऽपि निग्रहः स्यात् । अथ स्वपक्षमप्रसाधयतोऽस्य ततो निग्रहः; नन्वत्रापि किं प्रतिवादिना स्वपक्षे साधिते वादिनो वचनाधिक्योपालम्भो निग्रहो लक्ष्येत, असाधिते वा ? । प्रथमपक्षे स्वपक्षसिद्ध्यैवास्य निग्रहाद्वचनाधिक्योद्भावनमनर्थकम्, तस्मिन् सत्यपि पक्षसिद्धिमन्तरेण जयायोगात् । द्वितीयपक्षे तु युगपद्वादिप्रतिवादिनोः पराजयप्रसङ्गो जयप्रसङ्गो वा स्यात्, स्वपक्षसिद्धेरभावाविशेषात् ।

ननु न स्वपक्षसिद्ध्यसिद्धिनिबन्धनौ जयपराजयौ, तयोर्ज्ञानाज्ञाननिबन्धनत्वात् । साधनवादिना हि साधुसाधनं ज्ञात्वा वक्तव्यम्, दूषणवादिना च दूषणम् । तत्र सा+++(साधर्म्यवचनाद्वार्थस्य-- \[डे॰\]  ।)+++धर्म्यवचनाद्वैधर्म्यवचनाद्वाऽर्थस्य प्रतिपत्तौ तदुभयवचने वादिनः प्रतिवादिना सभायामसाधनाङ्गवचनस्योद्भावनात् साधुसाधनाज्ञानसिद्धेः पराजयः । प्रतिवादिनस्तु तद्दूषणज्ञाननिर्णयाज्जयः स्यात्; इत्यप्यविचारितरमणीयम्, यतः स प्रतिवादी सत्साधनवादिनः साधनाभासवादिनो वा वचनाधिक्यदोषमुद्भावयेत् ? । तत्राद्यपक्षे वादिनः कथं साधुसाधनाज्ञानम्, तद्वचनेयत्ताज्ञानस्यैवाभावात् ? । द्वितीयपक्षे तु न प्रतिवादिनो दूषणज्ञानमवतिष्ठते साधनाभासस्यानुद्भावनात् । त+++(--॰तदव॰-- \[डे॰\]  ।)+++द्वचनाधिक्यदोषस्य ज्ञानात् दूषणज्ञो  ऽसाविति चेत्; साधनाभासाज्ञानाददूषणज्ञोऽपीति नैका+++(नैकान्ततो जयेत्-- \[डे॰\]  ।)+++न्ततो वादिनं जयेत्, तददोषोद्भावनलक्षणस्य पराजयस्यापि निवारयितुमशक्तेः । अथ वचनाधिक्यदोषोद्भावनादेव प्रतिवादिनो जयसिद्धौ साधनाभासोद्भावनमनर्थकम्; नन्वेवं साधनाभासानुद्भावनात्तस्य पराजयसिद्धौ वचनाधिक्योद्भावनं कथं जयाय प्रकल्पेत ? । अथ वचनाधिक्यं साधनाभा+++(--॰भासं चोद्भा॰-- \[डे॰\]  ।)+++सं वोद्भावयतः प्रतिवादिनो ज+++(जयति कथम्-- \[डे॰\]  ।)+++यः; कथमेवं साधर्म्यवचने वैधर्म्यवचनं वैधर्म्यवचने वा साधर्म्यवचनं पराजयाय प्रभवेत् ? । कथं चैवं वादिप्रतिवादिनोः पक्षप्रतिपक्षपरिग्रहवैयर्थ्यं न स्यात्, क्वचिदेकत्रापि पक्षे साधनसामर्थ्यज्ञानाज्ञानयोः सम्भवात् ? न खलु शब्दादौ नित्यत्वस्यानित्यत्वस्य वा परीक्षायामेकस्य साधनसामर्थ्ये ज्ञानमन्यस्य चाज्ञानं जयस्य पराजयस्य+++(--॰स्य निब॰-- \[ता॰\]  ।)+++ वा निबन्धनं न भवति । युगपत्साधनासामर्थ्यज्ञाने च वादिप्रतिवादिनोः कस्य जयः पराजयो वा स्यादविशेषात् ? । न कस्यचिदिति चेत्; तर्हि साधनवादिनो वचनाधिक्यकारिणः साधनसामर्थ्याज्ञानसिद्धेः प्रतिवादिनश्च वचनाधिक्यदोषोद्भावनात्तद्दोषमा+++(--॰मात्रे ज्ञा॰-- \[ता॰\]  ।)+++त्रज्ञानसिद्धेर्न कस्यचिज्जयः पराजयो वा स्यात् । नहि यो यद्दोषं वेत्ति स तद्गुणमपि, कुतश्चिन्मारणशक्तौ वेदनेऽपि +++(विषयद्र॰-- \[ता॰\]  ।)+++विषद्रव्यस्य कुष्ठापनयनशक्तौ संवेदनानुदयात् । तन्न तत्सामर्थ्यज्ञानाज्ञाननिबन्धनौ जयपराजयौ व्यवस्थापयितुं शक्यौ, यथोक्तदोषानुषङ्गात् । स्वपक्षसिद्ध्यसिद्धिनिबन्धनौ तु तौ निरवद्यौ पक्षप्रतिपक्षपरिग्रहवैयर्थ्याभावात् । कस्यचित् कुतश्चित् स्वपक्षसिद्धौ+++(--॰सिद्धो निश्चि॰-- \[डे॰\]  ।)+++ सुनिश्चितायां परस्य तत्सिद्ध्यभावतः सकृज्जयपराजयप्रसङ्गात् ।

यच्चेदमदोषोद्भावनमित्यस्य व्याख्यानम्--प्रसज्यप्रतिषेधे दोषोद्भावनाभावमात्रम्-अदोषोद्भावनम्, पर्युदासे तु दोषाभासानामन्यदोषाणां चोद्भावनं प्रतिवादिनो निग्रहस्थानमिति--तत् वादिनाऽदोषवति साधने प्रयुक्ते सत्यनुमतमेव यदि वादी स्वपक्षं साधयेन्नान्यथा । वचनाधिक्यं तु दोषः प्रागेव प्रतिविहितः । यथैव हि पञ्चावयवप्रयोगे वचनाधिक्यं+++(--॰क्यं यथा नि॰-- \[डे॰\]  ।)+++ निग्रहस्थानं तथा त्र्यवयवप्रयोगे न्यूनतापि स्याद्विशेषाभावात् । प्रतिज्ञादीनि हि पञ्चाप्यनुमाना+++(--॰मानं प्र॰-- \[डे॰\]  ।)+++ङ्गम्--**प्रतिज्ञाहेतूदाहरणोपनयनिगमनान्यवयवाः**  \[न्यायसू॰ १। १। ३२\]  इत्यभिधानात् । तेषां मध्येऽन्यतमस्याप्यनभिधाने न्यूनताख्यो दोषोऽनुषज्यत एव **हीनमन्यतमेनापि न्यूनम्**  \[न्यायसू॰ ५। २। १२\]  इति वचनात् । ततो जयेतरव्यवस्थायां नान्यन्निमित्तमुक्तान्निमित्तादित्यलं प्रसङ्गेन ॥ ३५ ॥

अयं च प्रागुक्तश्चतुरङ्गो वादः कदाचित्पत्रालम्बनमप्यपेक्षतेऽतस्तल्लक्षणमत्रावश्याभिधातव्यं यतो नाविज्ञातस्वरूपस्यास्यावलम्बनं जयाय प्रभवति न चाविज्ञातस्वरूपं परपत्रं भेत्तुं शक्यमित्याह+++(॥ छ ॥ श्रीः ॥ छ ॥ मङ्गलम् ॥ महाश्रीः ॥ छ ॥ श्री ॥-- \[ता॰\]  । --॰ मित्याहुः । इत्याचार्यश्री ५ श्रीहेमचन्द्रविरचितायाः प्रमाणमीमांसायास्तद्वृत्तेश्च द्वितीयस्याध्यायस्य प्रथमाह्निकं समाप्तम् ॥ श्री ॥ संवत् १७०७ वर्षे मार्गशीर्षमासे कृष्णतृतीयायां पुण्यतिथौ रविवासरे श्रीअणहिल्लपुरपत्तनमध्ये पुस्तकं लिखितमिदं ॥ छ ॥ शुभं भवतु ॥ श्रीकल्याणमस्तु ॥ १ ॥ श्री ॥ १ ॥ छ ॥ छ ॥ १ ॥-- \[डे॰\]  ।)+++--