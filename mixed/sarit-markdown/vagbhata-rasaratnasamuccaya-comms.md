# अध्याय १

यस्यानन्दभवेन मङ्गलकलासम्भावितेन स्फुरधाम्ना सिद्धरसामृतेन करुणावीक्षासुधासिन्धुना ।  
भक्तानां प्रभवप्रसंहृतिजरारागादिरोगाः क्षणाच्छान्तिं यान्ति जगत्प्रधानभिषजे तस्मै परस्मै नमः ॥ व्र्र्स्_१।१ ॥  

 
आदिमश्चन्द्रसेनश्च लङ्केशश्च विशारदः ।  
कपाली मत्तमाण्डव्यौ भास्करः शूरसेनकः ॥ व्र्र्स्_१।२ ॥  

 
रत्नकोशश्च शम्भुश्च सात्त्विको नरवाहनः ।  
इन्द्रदो गोमुखश्चैव कम्बलिर् व्याडिरेव च ॥ व्र्र्स्_१।३ ॥  

 
नागार्जुनः सुरानन्दो नागबोधिर् यशोधनः ।  
खण्डः कापालिको ब्रह्मा गोविन्दो लम्पको हरिः ॥ व्र्र्स्_१।४ ॥  

 
सप्तविंशतिसङ्ख्याका रससिद्धिप्रदायकाः ।  
रसाङ्कुशो भैरवश्च नन्दी स्वच्छन्दभैरवः ॥ व्र्र्स्_१।५ ॥  

 
मन्थानभैरवश्चैव काकचण्डीश्वरस्तथा ।  
वासुदेव ऋषिः शृङ्गः क्रियातन्त्रसमुच्चयी ॥ व्र्र्स्_१।६ ॥  

 
रसेन्द्रतिलको योगी भालुकी मैथिलाह्वयः ।  
महादेवो नरेन्द्रश्च वासुदेवो हरीश्वरः ॥ व्र्र्स्_१।७ ॥  

 
एतेषां क्रियते +अन्येषां तन्त्राण्यालोक्य सङ्ग्रहः ।  
रसानामथ सिद्धानां चिकित्सार्थोपयोगिनाम् ॥ व्र्र्स्_१।८ ॥  

 
सूनुना सिंहगुप्तस्य रसरत्नसमुच्चयः ।  
रसोपरसलोहानि यन्त्रादिकरणानि च ॥ व्र्र्स्_१।९ ॥  

 
शुद्ध्यर्थमपि लोहानां तन्त्रादिकरणानि च ।  
शुद्धिः सत्त्वं द्रुतिर्भस्मकरणं च प्रवक्ष्यते ॥ व्र्र्स्_१।१० ॥  

 
अस्ति नीहारनिलयो महानुत्तरदिङ्मुखे ।  
उत्तुङ्गशृङ्गसङ्घातलङ्घिताभ्रो महीधरः ॥ व्र्र्स्_१।११ ॥  

 
विश्रामाय वियन्मार्गविलङ्घनघनश्रमः ।  
अवतीर्ण इव क्षोणीं शरदम्बुमुचां गणः ॥ व्र्र्स्_१।१२ ॥  

 
राशिराशीविषाधीशफणाफलकरोचिषाम् ।  
भित्त्वा भुवमिवोत्तीर्णो यो विभाति भृशोन्नतः ॥ व्र्र्स्_१।१३ ॥  

 
ज्वलदौषधयो यस्य नितम्बमणिभूमयः ।  
नक्तमुद्दामतडितामनुकुर्वन्ति वार्मुचाम् ॥ व्र्र्स्_१।१४ ॥  

 
कटके सञ्चरन्तीनां यस्य किन्नरयोषिताम् ।  
पादेषु धातुरागेण लाक्षाकृत्यमनुष्ठितम् ॥ व्र्र्स्_१।१५ ॥  

 
अवतंसितशीतांशुराच्छादितदिगम्बरः ।  
यो गुहाधिगतो लोकैर्गिरीश इति गीयते ॥ व्र्र्स्_१।१६ ॥  

 
निमीलितदृशो नित्यं मुनयो यस्य सानुषु ।  
प्रत्यक्षयन्ति गिरिशमवाङ्मनसगोचरम् ॥ व्र्र्स्_१।१७ ॥  

 
शिलातलप्रतिहतैर्यस्य निर्झरशीकरैः ।  
अहन्यपि निरीक्षन्ते यक्षास्ताराङ्कितं नभः ॥ व्र्र्स्_१।१८ ॥  

 
नीहारपवनोद्रेकनिःसहा यत्र पुरुषाः ।  
निजस्त्रीणां निषेवन्ते कुचोष्माणं निरन्तरम् ॥ व्र्र्स्_१।१९ ॥  

 
सञ्चरन् कटके यस्य निदाघे +अपि दिवाकरः ।  
उद्दामहिमरुद्धोष्मा न शीतांशोर्विभिद्यते ॥ व्र्र्स्_१।२० ॥  

 
गुहागृहेषु कस्तूरीमृगनाभिसुगन्धिषु ।  
गायन्ति यत्र किन्नर्यो गौरीपरिणयोत्सवम् ॥ व्र्र्स्_१।२१ ॥  

 
चकास्ति तत्र जगतामादिदेवो महेश्वरः ।  
रसात्मना जगत्त्रातुं जातो यस्मान्महारसः ॥ व्र्र्स्_१।२२ ॥  

 
शताश्वमेधेन कृतेन पुण्यं गोकोटिभिः स्वर्णसहस्रदानात् ।  
नृणां भवेत्सूतकदर्शनेन यत्सर्वतीर्थेषु कृताभिषेकात् ॥ व्र्र्स्_१।२३ ॥  

 
विधाय रसलिङ्गं यो भक्तियुक्तः समर्चयेत् ।  
जगत्त्रितयलिङ्गानां पूजाफलमवाप्नुयात् ॥ व्र्र्स्_१।२४ ॥  

 
भक्षणं स्पर्शनं दानं ध्यानं च परिपूजनम् ।  
पञ्चधा रसपूजोक्ता महापातकनाशिनी ॥ व्र्र्स्_१।२५ ॥  

 
हन्ति भक्षणमात्रेण पूर्वजन्माघसम्भवम् ।  
रोगसङ्घमशेषाणां नराणां नात्र संशयः ॥ व्र्र्स्_१।२६ ॥  

 
पूर्वजन्मकृतं पापं सद्यो नश्यति देहिनाम् ।  
सुगन्धपिष्टसूतेन यदि शम्भुर्विलेपितः ॥ व्र्र्स्_१।२७ ॥  

 
अभ्रकं त्रुटिमात्रं यो रसस्य परिजारयेत् ।  
शतक्रतुफलं तस्य भवेदित्यब्रवीच्छिवः ॥ व्र्र्स्_१।२८ ॥  

 
यश्च निन्दति सूतेन्द्रं शम्भोस्तेजः परात्परम् ।  
स पतेन्नरके घोरे यावत्कल्पविकल्पना ॥ व्र्र्स्_१।२९ ॥  

 
रोगिभ्यो यो रसं दत्ते शुद्धिपाकसमन्वितम् ।  
तुलादानाश्वमेधानां फलं प्राप्नोति शाश्वतम् ॥ व्र्र्स्_१।३० ॥  

 
सिद्धे रसे करिष्यामि निर्दारिद्र्यगदं जगत् ।  
रसध्यानमिदं प्रोक्तं ब्रह्महत्यादिपापनुत् ॥ व्र्र्स्_१।३१ ॥  

 
अभ्रग्रासो हि सूतस्य नैवेद्यं परिकीर्तितम् ।  
रसस्येत्यर्चनं कृत्वा प्राप्नुयात्क्रतुजं फलम् ॥ व्र्र्स्_१।३२ ॥  

 
उदरे संस्थिते सूते यस्योत्क्रामति जीवितम् ।  
स मुक्तो दुष्कृताद्घोरात्प्रयाति परमं पदम् ॥ व्र्र्स्_१।३३ ॥  

 
मूर्छित्वा हरति रुजं बन्धनमनुभूय मुक्तिदो भवति ।  
अमरीकरोति हि मृतः को +अन्यः करुणाकरः सूतात् ॥ व्र्र्स्_१।३४ ॥  

 
सुरगुरुगोद्विजहिंसापापकलापोद्भवं किलासाध्यम् ।  
श्वित्रं तदपि च शमयति यस्तस्मात्कः पवित्रतरः सूतात् ॥ व्र्र्स्_१।३५ ॥  

 
रसबन्ध एव धन्यः प्रारम्भे यस्य सततमितिकरणा ।  
सेत्स्यति रसे करिष्ये महीमहं निर्जरामरणाम् ॥ व्र्र्स्_१।३६ ॥  

 
सुकृतफलं तावदिदं सुकुले यज्जन्म धीश्च तत्रापि ।  
सापि च सकलमहीतलतुलनफला भूतलं च सुविधेयम् ॥ व्र्र्स्_१।३७ ॥  

 
भूतलविधेयतायाः फलमर्थास्ते च विविधभोगफलाः ।  
भोगाश्च सन्ति शरीरे तदनित्यमतो वृथा सकलम् ॥ व्र्र्स्_१।३८ ॥  

 
इति धनशरीरभोगान्मत्वानित्यान्सदैव यतनीयम् ।  
मुक्तौ सा च ज्ञानात् तच्चाभ्यासात् स च स्थिरे देहे ॥ व्र्र्स्_१।३९ ॥  

 
तत्स्थैर्ये न समर्थं रसायनं किमपि मूललोहादि ।  
स्वयमस्थिरस्वभावं दाह्यं क्लेद्यं च शोष्यं च ॥ व्र्र्स्_१।४० ॥  

 
काष्ठौषध्यो नागे नागो वङ्गे +अथ वङ्गमपि शुल्बे ।  
शुल्बं तारे तारं कनके कनकं च लीयते सूते ॥ व्र्र्स्_१।४१ ॥  

 
अमृतत्वं हि भजन्ते हरमूर्तौ योगिनो यथा लीनाः ।  
तद्वत्कवलितगगने रसराजे हेमलोहाद्याः ॥ व्र्र्स्_१।४२ ॥  

 
परमात्मनीव सततं भवति लयो यत्र सर्वसत्त्वानाम् ।  
एको +असौ रसराजः शरीरमजरामरं कुरुते ॥ व्र्र्स्_१।४३ ॥  

 
स्थिरदेहे +अभ्यासवशात् प्राप्य ज्ञानं गुणाष्टकोपेतम् ।  
प्राप्नोति ब्रह्मपदं न पुनर्भववासजन्मदुःखानि ॥ व्र्र्स्_१।४४ ॥  

 
एकांशेन जगद्युगपदवष्टभ्यावस्थितं परं ज्योतिः ।  
पादैस्त्रिभिस्तदमृतं सुलभं न विरक्तिमात्रेण ॥ व्र्र्स्_१।४५ ॥  

 
न हि देहेन कथञ्चिद्व्याधिजरामरणदुःखविधुरेण ।  
क्षणभङ्गुरेण सूक्ष्मं तद्ब्रह्मोपासितुं शक्यम् ॥ व्र्र्स्_१।४६ ॥  

 
नामापि देहसिद्धे को गृह्णीयाद्विना शरीरेण ।  
यद्योगगम्यममलं मनसो +अपि न गोचरं तत्त्वम् ॥ व्र्र्स्_१।४७ ॥  

 
यज्ञाद्दानात्तपसो वेदाध्ययनाद्दमात्सदाचारात् ।  
अत्यन्तभूयसी किल योगवशादात्मसंवित्तिः ॥ व्र्र्स्_१।४८ ॥  

 
भ्रूयुगमध्यगतं यच्छिखिविद्युत्सूर्यवज्जगद्भासि ।  
केषाञ्चित्पुण्यदृशामुन्मीलति चिन्मयं परं ज्योतिः ॥ व्र्र्स्_१।४९ ॥  

 
परमानन्दैकरसं परमं ज्योतिःस्वभावमविकल्पम् ।  
विगलितसकलक्लेशं ज्ञेयं शान्तं स्वसंवेद्यम् ॥ व्र्र्स्_१।५० ॥  

 
तस्मिन्नाधाय मनः स्फुरदखिलं चिन्मयं जगत्पश्यन् ।  
उत्सन्नकर्मबन्धो ब्रह्मत्वमिहैव चाप्नोति ॥ व्र्र्स्_१।५१ ॥  

 
रागद्वेषविमुक्ताः सत्याचारा मृषारहिताः ।  
सर्वत्र निर्विशेषा भवन्ति चिद्ब्रह्मसंस्पर्शात् ॥ व्र्र्स्_१।५२ ॥  

 
तिष्ठन्त्यणिमादियुता विलसद्देहाः सदोदितानन्दाः ।  
ब्रह्मस्वभावममृतं सम्प्राप्ताश् चैव कृतकृत्याः ॥ व्र्र्स्_१।५३ ॥  

 
आयतनं विद्यानां मूलं धर्मार्थकाममोक्षाणाम् ।  
श्रेयः परं किमन्यच्छरीरमजरामरं विहायैकम् ॥ व्र्र्स्_१।५४ ॥  

 
प्रत्यक्षेण प्रमाणेन यो न जानाति सूतकम् ।  
अदृष्टविग्रहं देवं कथं ज्ञास्यति चिन्मयम् ॥ व्र्र्स्_१।५५ ॥  

 
यज्जरया जर्जरितं कासश्वासादिदुःखविवशं च ।  
योग्यं तन्न समाधौ प्रतिहतबुद्धीन्द्रियप्रसरम् ॥ व्र्र्स्_१।५६ ॥  

 
बालः षोडशवर्षो विषयरसास्वादलम्पटः परतः ।  
यातविवेको वृद्धो मर्त्यः कथमाप्नुयान्मुक्तिम् ॥ व्र्र्स्_१।५७ ॥  

 
अस्मिन्न् एव शरीरे येषां परमात्मनो न संवेदः ।  
देहत्यागादूर्ध्वं तेषां तद्ब्रह्म दूरतरम् ॥ व्र्र्स्_१।५८ ॥  

 
ब्रह्मादयो यतन्ते तस्मिन्दिव्यां तनुं समाश्रित्य ।  
जीवन्मुक्ताश्चान्ये कल्पान्तस्थायिनो मुनयः ॥ व्र्र्स्_१।५९ ॥  

 
तस्माज्जीवन्मुक्तिं समीहमानेन योगिना प्रथमम् ।  
दिव्या तनुर्विधेया हरगौरीसृष्टिसंयोगात् ॥ व्र्र्स्_१।६० ॥  

 
शैले +अस्मिञ् शिवयोः प्रीत्या परस्परजिगीषया ।  
सम्प्रवृत्ते च सम्भोगे त्रिलोकीक्षोभकारिणि ॥ व्र्र्स्_१।६१ ॥  

 
विनिवारयितुं वह्निः सम्भोगं प्रेषितः सुरैः ।  
काङ्क्षमाणैस् तयोः पुत्रं तारकासुरमारकम् ॥ व्र्र्स्_१।६२ ॥  

 
कपोतरूपिणं प्राप्तं हिमवत्कन्दरे +अनलम् ।  
अपक्षिभावसङ्क्षुब्धं स्मरलीलाविलोकिनम् ॥ व्र्र्स्_१।६३ ॥  

 
तं दृष्ट्वा लज्जितः शम्भुर्विरतः सुरतात्तदा ।  
प्रच्युतश्चरमो धातुर्गृहीतः शूलपाणिना ॥ व्र्र्स्_१।६४ ॥  

 
प्रक्षिप्तो वदने वह्नेर्गङ्गायामपि सो +अपतत् ।  
बहिः क्षिप्तस्तया सो +अपि परिदह्यमानया ॥ व्र्र्स्_१।६५ ॥  

 
सञ्जातास्तन्मलाधानाद्धातवः सिद्धिहेतवः ।  
यावदग्निमुखाद्रेतो न्यपतद्भूरिसारतः ॥ व्र्र्स्_१।६६ ॥  

 
शतयोजननिम्नांस्तान्कृत्वा कूपांस्तु पञ्च च ।  
तदाप्रभृति कूपस्थं तद्रेतः पञ्चधाभवत् ॥ व्र्र्स्_१।६७ ॥  

 
रसो रसेन्द्रः सूतश्च पारदो मिश्रकस्तथा ।  
इति पञ्चविधो जातः क्षेत्रभेदेन शम्भुजः ॥ व्र्र्स्_१।६८ ॥  

 
रसो रक्तो विनिर्मुक्तः सर्वदोषै रसायनः ।  
सञ्जातास्त्रिदशास्तेन नीरुजा निर्जरामराः ॥ व्र्र्स्_१।६९ ॥  

 
रसेन्द्रो दोषनिर्मुक्तः श्यावो रूक्षो +अतिचञ्चलः ।  
रसायिनो +अभवंस्तेन नागा मृत्युजरोज्झिताः ॥ व्र्र्स्_१।७० ॥  

 
देवैर्नागैश् च तौ कूपौ पूरितौ मृद्भिर् अश्मभिः ।  
तदाप्रभृति लोकानां तौ जाताव् अतिदुर्लभौ ॥ व्र्र्स्_१।७१ ॥  

 
ईषत्पीतश्च रूक्षाङ्गो दोषयुक्तश्च सूतकः ।  
दशाष्टसंस्कृतैः सिद्धो देहं लोहं करोति सः ॥ व्र्र्स्_१।७२ ॥  

 
अथान्यकूपजः को +अपि स चलः श्वेतवर्णवान् ।  
पारदो विविधैर्योगैः सर्वरोगहरः स हि ॥ व्र्र्स्_१।७३ ॥  

 
मयूरचन्द्रिकाछायः स रसो मिश्रको मतः ।  
सो +अप्यष्टादशसंस्कारयुक्तश्चातीव सिद्धिदः ॥ व्र्र्स्_१।७४ ॥  

 
त्रयः सूतादयः सूताः सर्वसिद्धिकरा अपि ।  
निजकर्मविनिर्माणैः शक्तिमन्तो +अतिमात्रया ॥ व्र्र्स्_१।७५ ॥  

 
एतां रससमुत्पत्तिं यो जानाति स धार्मिकः ।  
आयुर् आरोग्यसन्तानं रससिद्धिं च विन्दति ॥ व्र्र्स्_१।७६ ॥  

 
रसनात्सर्वधातूनां रस इत्यभिधीयते ।  
जरारुङ्मृत्युनाशाय रस्यते वा रसो मतः ॥ व्र्र्स्_१।७७ ॥  

 
रसोपरसराजत्वाद्रसेन्द्र इति कीर्तितः ।  
देहलोहमयीं सिद्धिं सूते सूतस्ततः स्मृतः ॥ व्र्र्स्_१।७८ ॥  

 
रोगपङ्काब्धिमग्नानां पारदानाच् च पारदः ।  
सर्वधातुगतं तेजोमिश्रितं यत्र तिष्ठति ॥ व्र्र्स्_१।७९ ॥  

 
तस्मात्स मिश्रकः प्रोक्तो नानारूपफलप्रदः ।  
एवम्भूतस्य सूतस्य मर्त्यमृत्युगदच्छिदः ।  
प्रभावान् मानुषा जाता देवतुल्यबलायुषः ॥ व्र्र्स्_१।८० ॥  

 
तान् दृष्ट्वाभ्यर्थितो रुद्रः शक्रेण तदनन्तरम् ।  
दोषैश्च कञ्चुकाभिश्च रसराजो नियोजितः ॥ व्र्र्स्_१।८१ ॥  

 
तदाप्रभृति सूतो +असौ नैव सिध्यत्यसंस्कृतः ।  
५ गतिस्जलगो जलरूपेण त्वरितो हंसगो भवेत् ॥ व्र्र्स्_१।८२ ॥  

 
मलगो मलरूपेण सधूमो धूमगो भवेत् ।  
अन्या जीवगतिर्दैवी जीवो +अण्डादिव निष्क्रमेत् ॥ व्र्र्स्_१।८३ ॥  

 
स तांश् च जीवयेज्जीवांस्तेन जीवो रसः स्मृतः ।  

रसरत्नसमुच्चयबोधिनी 
रसस्य पञ्चविधगतिमाह जलग इति ॥ व्र्र्स्बो_१।८४अब्;१
 
जलरूपेण द्रवत्वेन जलगः जलेन सह गमनशीलः भवेत् रसस्य चूर्णप्रायो +अतिसूक्ष्मांश इति भावः त्वरितः चञ्चलः चाञ्चल्यादित्यर्थः हंसगः हंसवद् गमनशीलः भवेत् मलरूपेण मलवत्त्वात् मलगः मलेन सह मिश्रितः दोषसंश्लिष्टः भवेत् सधूमः वह्निदृष्टत्वात् धूमगः धूमेन सह गमनशीलः उड्डयनस्वभावः भवेत् अन्या अपरा पञ्चमीत्यर्थः दैवी अदृश्यरूपा जीवस्य रसस्य गतिः गमनम् अस्तीति शेषः तया गत्या अण्डात् देहरूपकोशात् जीवः आत्मा इव निष्क्रमेत् रस इति भावः केन पथा देहात् जीवो निर्गच्छति तत् यथा न दृश्यते तथा पारदस्य पञ्चमी गतिरपि न ज्ञातुम् शक्यते इत्यर्थः ॥ व्र्र्स्बो_१।८४अब्;२
 
पूर्वश्लोके जीवगतिशब्देन रसगतिरिति प्रदर्शितं जीवशब्दस्य रसार्थत्वे हेतुमाह स इति ॥ व्र्र्स्बो_१।८४अब्;३
 
सः रसः तान् जीवान् जीवयेत् जरामरणादिविनाशनद्वारा दीर्घजीवनं प्रदापयेत् तेन हेतुना रसः जीवः जीवयतीति व्युत्पत्त्या जीवनदायकः स्मृतः कथितः ॥ व्र्र्स्बो_१।८४अब्;४

चतस्रो गतयो दृश्या अदृश्या पञ्चमी गतिः ॥ व्र्र्स्_१।८४ ॥  

 
मन्त्रध्यानादिना तस्य रुध्यते पञ्चमी गतिः ॥ व्र्र्स्_१।८५ ॥  

रसरत्नसमुच्चयटीका 
सम्प्रति पञ्चभूतात्मकस्य तस्य गतिभेदेन नामभेदमाह जलग इति ॥ व्र्र्स्टी_१।८५;१
 
यः पारदो जलरूपेण जलस्वभावेन गच्छति स जलगो जलगतिविशिष्ट इत्युच्यते ॥ व्र्र्स्टी_१।८५;२
 
तन्मयास्तु सुवर्णादिलोहाः ॥ व्र्र्स्टी_१।८५;३
 
स्थिरसत्त्वा रसादयो+अपि तन्मयाः ॥ व्र्र्स्टी_१।८५;४
 
भूमिमलकिट्टयोगेनैव तेषां घनत्वं स्थिरत्वं च ॥ व्र्र्स्टी_१।८५;५
 
अत एव द्रुतिरूपेणैव तेषां स्थितिः सम्भवति ॥ व्र्र्स्टी_१।८५;६
 
जलस्वभावो+अधोगमनरूपः ॥ व्र्र्स्टी_१।८५;७
 
निर्मलद्रुतिरूपलोहानाम् अप्यधोगमनं दृश्यत एव ॥ व्र्र्स्टी_१।८५;८
 
यः पारदस्त्वरितस्त्वरया वेगेन युक्तो नात्युच्छ्रितम् आकाशे गच्छति किन्तु भूमिसन्निहिताकाशे भुवि च स हंसग इत्युच्यते ॥ व्र्र्स्टी_१।८५;९
 
हंस इवाकाशे गच्छतीति हंसगः ॥ व्र्र्स्टी_१।८५;१०
 
स तु मयूरगण्डूपदादिषु व्यवस्थितः ॥ व्र्र्स्टी_१।८५;११
 
यस्तु मलरूपेण कृष्णवर्णेनांशेन विशिष्टो गच्छति स मलग इत्युच्यते ॥ व्र्र्स्टी_१।८५;१२
 
यश्च सधूमो धूमेन धूमसमानवर्णोर्ध्वरेखासहिताकाशगत्या सह वर्तत इति सधूमः स धूमग इत्युच्यते ॥ व्र्र्स्टी_१।८५;१३
 
स तु हरितालहिङ्गुलमनःशिलारसकगौरीपाषाणादिषु व्यवस्थितः ॥ व्र्र्स्टी_१।८५;१४
 
ते हि धूमरोधात् स्फोटं कृत्वोद्गच्छन्तीत्यनुभूयते ॥ व्र्र्स्टी_१।८५;१५
 
नाभियन्त्रभूधरलोहमूषादियन्त्रादिना निर्धूमजारणायामपि महता प्रयत्नेनापि तेषां स्थिरत्वं मीमांस्यं भवति भवेन्नन्वेति ॥ व्र्र्स्टी_१।८५;१६
 
अन्या चतुर्थी गतिः पारदस्यास्ति ॥ व्र्र्स्टी_१।८५;१७
 
सा तु जीवगतिरित्युच्यते ॥ व्र्र्स्टी_१।८५;१८
 
जीवस्येवादृश्या गतिर्जीवगतिः ॥ व्र्र्स्टी_१।८५;१९
 
अत एव सा दैवीत्यप्युच्यते ॥ व्र्र्स्टी_१।८५;२०
 
तस्या देवगतेरिवादृश्यत्वात्तया युक्तः स पारदो+अण्डाज्जीव इवादृश्यगत्या युक्तः स्वस्थानान्निष्क्रमेन्निर्गच्छति ॥ व्र्र्स्टी_१।८५;२१
 
अण्डाद्देहस्य निर्गमनं दृश्यते देहसहितस्य जीवस्य तु बहिर्निर्गमनं न दृश्यते ॥ व्र्र्स्टी_१।८५;२२
 
बालस्य चालनश्वासोच्छ्वासादिक्रियया चानुमीयते तद्वद् अस्यापीति भावः ॥ व्र्र्स्टी_१।८५;२३
 
तया गत्या युक्त एवायं जीवान्प्राणिनो जीवयेत्तेन स रसो जीवनाम्ना स्मृतः ॥ व्र्र्स्टी_१।८५;२४
 
कारयेत्तं संस्कारनिपुणवैद्यहस्तेन राजा तत्समो वसुमान्वात्मनः प्रजानां च रक्षणार्थम् इति भावः ॥ व्र्र्स्टी_१।८५;२५

इति भिन्नगतित्वाच्च सूतराज्यस्य दुर्लभः ।  
संस्कारस्तस्य भिषजा निपुणेन तु रक्षयेत् ॥ व्र्र्स्_१।८६ ॥  

 
प्रथमे रजसि स्नातां हयारूढां स्वलङ्कृताम् ।  
वीक्षमाणां वधूं दृष्ट्वा जिघृक्षुः कूपगो रसः ॥ व्र्र्स्_१।८७ ॥  

 
उद्गच्छति जवात्सापि तं दृष्ट्वा याति वेगतः ।  
अनुगच्छति तां सूतः सीमानं योजनोन्मितम् ॥ व्र्र्स्_१।८८ ॥  

 
प्रत्यायाति ततः कूपं वेगतः शिवसम्भवः ।  
मार्गनिर्मितगर्तेषु स्थितं गृह्णन्ति पारदम् ।  
पतितो दरदे देशे गौरवाद्वह्निवक्त्रतः ॥ व्र्र्स्_१।८९ ॥  

 
स रसो भूतले लीनस् तत्तद्देशनिवासिनः ।  
तां मृदं पातनयन्त्रे क्षिप्त्वा सूतं हरन्ति च ॥ व्र्र्स्_१।९० ॥  


# अध्याय २
अष्टमहारसाः 
अभ्रवैक्रान्तमाक्षीकविमलाद्रिजसस्यकम् ।  
चपलो रसकश्चेति ज्ञात्वाष्टौ सङ्ग्रहेद् रसान् ॥ व्र्र्स्_२।१ ॥  

 
देव्या रजो भवेद्गन्धो धातुः शुक्रं तथाभ्रकम् इति क्षेपकः ।  
अभ्र:: मेदिच्। प्रोपेर्तिएस्गौरीतेजः परमममृतं वातपित्तक्षयघ्नम् प्रज्ञाबोधि प्रशमितरुजं वृष्यमायुष्यमग्र्यम् ।  
बल्यं स्निग्धं रुचिदम् अकफं दीपनं शीतवीर्यं तत्तद्योगैः सकलगदहृद् व्योम सूतेन्द्रबन्धि ॥ व्र्र्स्_२।२ ॥  

 अभ्र:: प्रोदुच्तिओन् 
राजहस्ताद् अधस्ताद् यत्समानीतं घनं खनेः ।  
भवेत्तदुक्तफलदं निःसत्त्वं निष्फलं परम् ॥ व्र्र्स्_२।३ ॥  

रसरत्नसमुच्चयटीका 
तदेवाभ्रकं भूमिमध्ये राजहस्तात् सपादहस्ताद् अधस्ताद् अधोभागस्थं यत् खनिजं घनम् अभ्रकं वज्राख्यं तद् एव पूर्वोक्तगुणम् ॥ व्र्र्स्टी_२।३;१
 
इतरं तु वायुजलमूत्रमलतापकृमिसम्बन्धान्निःसारं ज्ञेयम् ॥ व्र्र्स्टी_२।३;२
 
इदम् उपलक्षणं सर्वेषां खनिजद्रव्याणाम् ॥ व्र्र्स्टी_२।३;३
 
प्रायस्तेषां हि भूमिगर्भस्थानाम् एव पूर्णात्मगुणत्वात् ॥ व्र्र्स्टी_२।३;४
 
अत्र घनशब्दो +अभ्रकमात्रवाचको+अपि वज्राभ्रके पर्यवस्यति ॥ व्र्र्स्टी_२।३;५
 
तस्यैव यथोक्तगुणत्वात् ॥ व्र्र्स्टी_२।३;६
अभ्र:: सुब्त्य्पेस् 
पिनाकं नागमण्डूकं वज्रमित्यभ्रकं मतम् ।  
अभ्र:: सुब्त्य्पेस्:: चोलोउर्श्वेतादिवर्णभेदेन प्रत्येकं तच्चतुर्विधम् ॥ व्र्र्स्_२।४ ॥  

 पिनाक 
पिनाकं पावकोत्तप्तं विमुञ्चति दलोच्चयम् ।  
तत्सेवितं मलं बद्ध्वा मारयत्येव मानवम् ॥ व्र्र्स्_२।५ ॥  

 नाग 
नागाभ्रं नागवत्कुर्याद्ध्वनिं पावकसंस्थितम् ।  
नाग:: मेदिच्। प्रोपेर्तिएस्तद्भुक्तं कुरुते कुष्ठं मण्डलाख्यं न संशयः ॥ व्र्र्स्_२।६ ॥  

 मण्डूक 
उत्प्लुत्योत्प्लुत्य मण्डूकं ध्मातं पतति चाभ्रकम् ।  
मण्डूक:: मेदिच्। प्रोपेर्तिएस्तत्कुर्यादश्मरीरोगमसाध्यं शस्त्रतो +अन्यथा ॥ व्र्र्स्_२।७ ॥  

 वज्र 
वज्राभ्रं वह्निसन्तप्तं निर्मुक्ताशेषवैकृतम् ।  
देहलोहकरं तच्च सर्वरोगहरं परम् ॥ व्र्र्स्_२।८ ॥  

 
श्वेतं रक्तं च पीतं च कृष्णमेवं चतुर्विधम् ।  
श्वेतं श्वेतक्रियासूक्तं रक्ताभं रक्तकर्मणि ।  
पीताभमभ्रकं यत्तु श्रेष्ठं तत्पीतकर्मणि ॥ व्र्र्स्_२।९ ॥  

 
चतुर्विधं वरं व्योम यद्यप्युक्तं रसायने ।  
तथापि कृष्णवर्णाभ्रं कोटिकोटिगुणाधिकम् ॥ व्र्र्स्_२।१० ॥  

 अभ्र:: परीक्षा 
स्निग्धं पृथुदलं वर्णसंयुक्तं भारतो +अधिकम् ।  
सुखनिर्मोच्यपत्त्रं च तदभ्रं शस्तमीरितम् ॥ व्र्र्स्_२।११ ॥  

 ग्रासायोग्याभ्र 
सचन्द्रिकं च किट्टाभं व्योम न ग्रासयेद्रसः ।  
ग्रसितश्च नियोज्यो +असौ लोहे चैव रसायने ॥ व्र्र्स्_२।१२ ॥  

रसरत्नसमुच्चयटीका 
ग्रासाभावे ह्युपोषित इव रसः कार्यकरो न भवेदित्याह सचन्द्रिकमिति ॥ व्र्र्स्टी_२।१२;१
 
सचन्द्रिकं चाकचिक्यसहितम् ॥ व्र्र्स्टी_२।१२;२
 
किट्टाभं प्रभूतकिट्टम् ॥ व्र्र्स्टी_२।१२;३
 
ग्रसितश्च ग्रसिताभ्रसत्त्व एव लोहे स्वर्णाद्युत्पादने लोहमारणे रोगवारणार्थं लोहप्रयोगे च नियोज्यः ॥ व्र्र्स्टी_२।१२;४
 
तथा रसायने ज्वराङ्कुशादि तत्तद्रसे रसायने च लक्ष्मीविलासवज्रपञ्जरादिरूपे वक्ष्यमाण इत्यर्थः ॥ व्र्र्स्टी_२।१२;५
 
रस ईयते प्राप्यते+अनेनेति व्युत्पत्त्यात्र रसशब्देन रसरसायनयोः सङ्ग्रहात् ॥ व्र्र्स्टी_२।१२;६
अभ्र:: निश्चन्द्रिक:: मेदिच्। प्रोपेर्तिएस् 
निश्चन्द्रिकं मृतं व्योम सेव्यं सर्वगदेषु च ।  
सेवितं चन्द्रसंयुक्तं मेहं मन्दानलं चरेत् ॥ व्र्र्स्_२।१३ ॥  

 
यैर् उक्तं युक्तिनिर्मुक्तैः पत्त्राभ्रकरसायनम् ।  
तैर् दृष्टं कालकूटाख्यं विषं जीवनहेतवे ॥ व्र्र्स्_२।१४ ॥  

 
सत्त्वार्थं सेवनार्थं च योजयेच्छोधिताभ्रकम् ।  
अन्यथा त्व् अगुणं कृत्वा विकरोत्येव निश्चितम् ॥ व्र्र्स्_२।१५ ॥  

 अभ्र:: शोधन 
प्रतप्तं सप्तवाराणि निक्षिप्तं काञ्जिके +अभ्रकम् ।  
निर्दोषं जायते नूनं प्रक्षिप्तं वापि गोजले ॥ व्र्र्स्_२।१६ ॥  

 
त्रिफलाक्वथिते चापि गवां दुग्धे विशेषतः ।  
अभ्र:: मारणततो धान्याभ्रकं कृत्वा पिष्ट्वा मत्स्याक्षिकारसैः ॥ व्र्र्स्_२।१७ ॥  

रसरत्नसमुच्चयबोधिनी 
मत्स्याक्षिका हिलमोचिका गण्डदूर्वा वा ॥ व्र्र्स्बो_२।१७;१

चक्रीं कृत्वा विशोष्याथ पुटेद् अर्धेभके पुटे ।  

रसरत्नसमुच्चयटीका 
ततस्तदभ्रकं धान्याभ्रकं कृत्वा मत्स्याक्षिकारसेनैकदिनपर्यन्तं सम्मर्द्य चक्रीं वर्तुलस्थूलवटिकां विधायावशोष्य शरावसम्पुटितं कृत्वार्धे+अभ्रके पुटे पुटेद् अर्धे+अभ्रके पुटम् अर्धगजपुटं तच्च गजपुटगतार्धभागं वनोपलैः पूरयित्वा भवति ॥ व्र्र्स्टी_२।१८अब्;१
 
पुटेत् पचेद् इत्यर्थः ॥ व्र्र्स्टी_२।१८अब्;२
 
प्रतिपुटम् अभ्रकस्य मर्दनं ततश्चक्रीं कृत्वा विशोष्य शरावसम्पुटितं कार्यम् ॥ व्र्र्स्टी_२।१८अब्;३

पुटेदेवं हि षड्वारं पौनर्नवरसैः सह ॥ व्र्र्स्_२।१८ ॥  

 
कलांशटङ्कणेनापि सम्मर्द्य कृतचक्रिकम् ।  
अर्धेभाख्यपुटैस् तद्वत् सप्तवारं पुटेत् खलु ॥ व्र्र्स्_२।१९ ॥  

 
एवं वासारसेनापि तण्डुलीयरसेन च ।  
प्रपुटेत् सप्तवाराणि पूर्वप्रोक्तविधानतः ।  
एवं सिद्धं घनं सर्वयोगेषु विनियोजयेत् ॥ व्र्र्स्_२।२० ॥  

 धान्याभ्र 
चूर्णाभ्रं शालिसंयुक्तं वस्त्रबद्धं हि काञ्जिके ।  
निर्यातं मर्दनाद्वस्त्राद्धान्याभ्रमिति कथ्यते ॥ व्र्र्स्_२।२१ ॥  

रसरत्नसमुच्चयबोधिनी 
धान्याभ्रविधिमाह चूर्णाभ्रमिति ॥ व्र्र्स्बो_२।२१;१
 
चूर्णाभ्र अभ्रचूर्णं शालिसंयुक्तम् अद्याप्यत्र शालिपरिमाणं नोक्तं तथापि तन्त्रान्तरानुसरणात् पादमितशालिधान्यसहितं बोद्धव्यं तथा च रसेन्द्रसारसङ्ग्रहे ।
 
पादांशं शालिसंयुक्तमभ्रकं कम्बलोदरे ।
 
त्रिरात्रं स्थापयेन्नीरे तत् क्लिन्नं मर्दयेद्दृढम् ।
 
कम्बलाद्गलितं श्लक्ष्णं वालुकारहितं यत् ।
 
तद्धान्याभ्रमिति प्रोक्तमभ्रमारणसिद्धये ।
 
इति ॥ व्र्र्स्बो_२।२१;२
 
निर्यातं निर्गतम् ॥ व्र्र्स्बो_२।२१;३
 
अभ्रं चूर्णितं कृत्वा पादांशशालिधान्येन सह स्थूलवस्त्रे बद्ध्वा काञ्जिके तावन्मर्दनीयं यावद् वस्त्रच्छिद्रात् श्लक्ष्णं वालुकारहितं सत् निर्याति तद्धान्याभ्रं स्मृतम् ॥ व्र्र्स्बो_२।२१;४
धान्याभ्र:: मारण 
धान्याभ्रं कासमर्दस्य रसेन परिमर्दितम् ।  
पुटितं दशवारेण म्रियते नात्र संशयः ।  
तद्वन्मुस्तारसेनापि तण्डुलीयरसेन च ॥ व्र्र्स्_२।२२ ॥  

 अभ्र:: मारण 
पीतामलकसौभाग्यपिष्टं चक्रीकृताभ्रकम् ।  
पुटितं षष्टिवाराणि सिन्दूराभं प्रजायते ।  
क्षयाद्यखिलरोगघ्नं भवेद्रोगानुपानतः ॥ व्र्र्स्_२।२३ ॥  

 अभ्र:: मारण 
वटमूलत्वचः क्वाथैस् ताम्बूलीपत्त्रसारतः ।  
वासामत्स्याक्षिकाभ्यां वा मीनाक्ष्या सकठिल्लया ॥ व्र्र्स्_२।२४ ॥  

 
पयसा वटवृक्षस्य मर्दितं पुटितं घनम् ।  
भवेद्विंशतिवारेण सिन्दूरसदृशप्रभम् ॥ व्र्र्स्_२।२५ ॥  

 अभ्र:: सत्त्वपातन 
पादांशटङ्कणोपेतं मुसलीरसमर्दितम् ।  
रुन्ध्यात्कोष्ठ्यां दृढं ध्मातं सत्त्वरूपं भवेद् घनम् ॥ व्र्र्स्_२।२६ ॥  

 अभ्र:: सत्त्वपातन 
कासमर्दघनाधान्यवासानां च पुनर्भुवः ।  
मत्स्याक्ष्याः काण्डवल्ल्याश्च हंसपाद्या रसैः पृथक् ॥ व्र्र्स्_२।२७ ॥  

 
पिष्ट्वा पिष्ट्वा प्रयत्नेन शोषयेद् घर्मयोगतः ।  
पलं गोधूमचूर्णस्य क्षुद्रमत्स्याश्च टङ्कणम् ॥ व्र्र्स्_२।२८ ॥  

 
प्रत्येकमष्टमांशेन दत्त्वा दत्त्वा विमर्दयेत् ।  
मर्दने मर्दने सम्यक्शोषयेद्रविरश्मिभिः ॥ व्र्र्स्_२।२९ ॥  

 
पञ्चाजं पञ्चगव्यं वा पञ्चमाहिषमेव च ।  
क्षिप्त्वा गोलान्प्रकुर्वीत किञ्चित्तिन्दुकतो +अधिकान् ॥ व्र्र्स्_२।३० ॥  

 पञ्चाज 
पयो दधि घृतं मूत्रं सविट्कं चाजम् उच्यते ।  
अधःपातनकोष्ठ्यां हि ध्मात्वा सत्त्वं निपातयेत् ॥ व्र्र्स्_२।३१ ॥  

 अभ्र:: सत्त्वपातन:: सेपरतिओन् ओड़् सत्त्व अन्द् किट्ट 
कोष्ठ्यां किट्टं समाहृत्य विचूर्ण्य रवकान् हरेत् ।  

रसरत्नसमुच्चयटीका 
कोष्ठ्याम् अवशिष्टसत्त्वं काचकिट्टसंश्लिष्टं कणरूपं दुर्ग्राह्यं तत्तु अग्नौ शान्ते सति समाहृत्यैकीकृत्य बहिर् निष्कास्य सङ्कुट्य विचूर्ण्य तत्संश्लिष्टं कणसत्त्वं हरेत् ॥ व्र्र्स्टी_२।३२अब्;१
 
किट्टात् पृथक्कृत्य गृह्णीयात् ॥ व्र्र्स्टी_२।३२अब्;२

तत्किट्टं स्वल्पटङ्केन गोमयेन विमर्द्य च ॥ व्र्र्स्_२।३२ ॥  

 
गोलान्विधाय संशोष्य घर्मे भूयो +अपि पूर्ववत् ।  
भूयः किट्टं समाहृत्य मृदित्वा सत्त्वमाहरेत् ॥ व्र्र्स्_२।३३ ॥  

 अभ्र:: सत्त्व:: शोधन 
अथ सत्त्वकणांस्तांस्तु क्वाथयित्वाम्लकाञ्जिकैः ।  
शोधनीयगणोपेतं मूषामध्ये निरुध्य च ॥ व्र्र्स्_२।३४ ॥  

 
सम्यग्द्रुतं समाहृत्य द्विवारं प्रधमेद् घनम् ।  
इति शुद्धं भवेत्सत्त्वं योज्यं रसरसायने ॥ व्र्र्स्_२।३५ ॥  

 अभ्र:: सत्त्व:: मृदूकरण 
मधुतैलवसाज्येषु द्रावितं परिवापितम् ।  

रसरत्नसमुच्चयबोधिनी 
परिवापितं प्रक्षिप्तम् ॥ व्र्र्स्बो_२।३६अब्;१

मृदु स्याद्दशवारेण सत्त्वं लोहादिकं खरम् ॥ व्र्र्स्_२।३६ ॥  

 अभ्र:: मारण 
पट्टचूर्णं विधायाथ गोघृतेन परिप्लुतम् ।  
भर्जयेत्सप्तवाराणि चुल्लीसंस्थितखर्परे ॥ व्र्र्स्_२।३७ ॥  

 
अग्निवर्णं भवेद्यावद्वारं वारं विचूर्णयेत् ।  
तृणं क्षिप्त्वा दहेद्यावत्तावद्वा भर्जनं चरेत् ॥ व्र्र्स्_२।३८ ॥  

 
ततः सगन्धकं पिष्ट्वा वटमूलकषायतः ।  
पुटेद्विंशतिवारेण वाराहेण पुटेन हि ॥ व्र्र्स्_२।३९ ॥  

 
पुनर्विंशतिवाराणि त्रिफलोत्थकषायतः ।  
त्रिफलामुण्डिकाभृङ्गपत्रपथ्याक्षमूलकैः ॥ व्र्र्स्_२।४० ॥  

 
भावयित्वा प्रयोक्तव्यं सर्वरोगेषु मात्रया ।  
सत्त्वाभ्रात्किञ्चिदपरं निर्विकारं गुणाधिकम् ॥ व्र्र्स्_२।४१ ॥  

 
एवं चेच्छतवाराणि पुटपाकेन साधितम् ।  
गुणवज्जायते +अत्यर्थं परं पाचनदीपनम् ॥ व्र्र्स्_२।४२ ॥  

 अभ्र:: मारण:: निश्चन्द्रिक 
गन्धर्वपत्त्रतोयेन गुडेन सह भावितम् ।  
अधोर्ध्वं वटपत्राणि निश्चन्द्रं त्रिपुटैः खगम् ॥ व्र्र्स्_२।४३ ॥  

 
क्षुधं करोति चात्यर्थं गुञ्जार्धमितिसेवया ।  
तत्तद्रोगहरैर्योगैः सर्वरोगहरं परम् ॥ व्र्र्स्_२।४४ ॥  

 अभ्र:: सत्त्व:: शोधन 
सत्त्वस्य गोलकं ध्मातं सस्यसंयुक्तकाञ्जिके ।  
निर्वाप्य तत्क्षणेनैव कुट्टयेल्लोहपारया ॥ व्र्र्स्_२।४५ ॥  

रसरत्नसमुच्चयबोधिनी 
लोहपारया लोहमुसलेन ॥ व्र्र्स्बो_२।४५;१

सम्प्रताप्य घनस्थूलकणान् क्षिप्त्वाथ काञ्जिके ।  
तत्क्षणेन समाहृत्य कुट्टयित्वा रजश्चरेत् ॥ व्र्र्स्_२।४६ ॥  

 
गोघृतेन च तच्चूर्णं भर्जयेत् पूर्ववत् त्रिधा ।  
धात्रीफलरसैस्तद्वद्धात्रीपत्ररसेन वा ॥ व्र्र्स्_२।४७ ॥  

 
भर्जने भर्जने कार्यं शिलापट्टेन पेषणम् ।  
ततः पुनर्नवावासारसैः काञ्जिकमिश्रितैः ॥ व्र्र्स्_२।४८ ॥  

 
प्रपुटेद्दशवाराणि दशवाराणि गन्धकैः ।  
एवं संशोधितं व्योमसत्त्वं सर्वगुणोत्तरम् ।  
यथेष्टं विनियोक्तव्यं जारणे च रसायने ॥ व्र्र्स्_२।४९ ॥  

 अभ्र:: द्रुति 
द्रुतयो नैव निर्दिष्टाः शास्त्रे दृष्टा अपि दृढम् ।  
विना शम्भोः प्रसादेन न सिध्यन्ति कदाचन ॥ व्र्र्स्_२।५० ॥  

रसरत्नसमुच्चयबोधिनी 
वल्लः द्विगुञ्जा गुञ्जात्रयम् इति लीलावती सार्धगुञ्जेति राजनिघण्टुः ॥ व्र्र्स्बो_२।५०;१
अभ्र:: मृत:: मेदिच्। प्रोपेर्तिएस्, अप्प्लिचतिओन् 
वेल्लव्योषसमन्वितं घृतयुतं वल्लोन्मितं सेवितं दिव्याभ्रं क्षयपाण्डुरुग्ग्रहणिकाशूलामकुष्ठामयम् ।  
जूर्तिं श्वासगदं प्रमेहमरुचिं कासामयं दुर्धरं मन्दाग्निं जठरव्यथां विजयते योगैरशेषामयान् ॥ व्र्र्स्_२।५१ ॥  

 वैक्रान्त:: परीक्षा:: गोओद् क़ुअलित्य् 
अष्टास्रश् चाष्टफलकः षट्कोणो मसृणो गुरुः ।  
शुद्धमिश्रितवर्णैश्च युक्तो वैक्रान्त उच्यते ॥ व्र्र्स्_२।५२ ॥  

 वैक्रान्त:: सुब्त्य्पेस्:: चोलोउर् 
श्वेतो रक्तश्च पीतश्च नीलः पारापतच्छविः ।  
श्यामलः कृष्णवर्णश्च कर्बुरश्चाष्टधा हि सः ॥ व्र्र्स्_२।५३ ॥  

 वैक्रान्त:: मेदिच्। प्रोपेर्तिएस् 
आयुःप्रदश्च बलवर्णकरो +अतिवृष्यः प्रज्ञाप्रदः सकलदोषगदापहारी ।  
दीप्ताग्निकृत् पविसमानगुणस्तरस्वी वैक्रान्तकः खलु वपुर्बललोहकारी ॥ व्र्र्स्_२।५४ ॥  

 
रसायनेषु सर्वेषु पूर्वगण्यः प्रतापवान् ।  
वज्रस्थाने नियोक्तव्यो वैक्रान्तः सर्वदोषहा ॥ व्र्र्स्_२।५५ ॥  

 वैक्रान्त:: म्य्थ्। ओरिगिन् 
दैत्येन्द्रो माहिषः सिद्धः सहदेवसमुद्भवः ।  
दुर्गा भगवती देवी तं शूलेन व्यमर्दयत् ॥ व्र्र्स्_२।५६ ॥  

 
तस्य रक्तं तु पतितं यत्र यत्र स्थितं भुवि ।  
तत्र तत्र तु वैक्रान्तं वज्राकारं महारसम् ॥ व्र्र्स्_२।५७ ॥  

 वैक्रान्त:: लोचल् दिस्त्रिबुतिओन् 
विन्ध्यस्य दक्षिणे वास्ति ह्य् उत्तरे वास्ति सर्वतः ।  
वैक्रान्त:: निरुक्तिविकृन्तयति लोहानि तेन वैक्रान्तकः स्मृतः ॥ व्र्र्स्_२।५८ ॥  

 वैक्रान्त:: सुब्त्य्पेस्:: चोलोउर् 
श्वेतः पीतस्तथा रक्तो नीलः पारावतप्रभः ।  
मयूरकण्ठसदृशश्चान्यो मरकतप्रभः ॥ व्र्र्स्_२।५९ ॥  

 
देहसिद्धिकरं कृष्णं पीते पीतं सिते सितम् ।  
सर्वार्थसिद्धिदं रक्तं तथा मरकतप्रभम् ।  
शेषे द्वे निष्फले वर्ज्ये वैक्रान्तमिति सप्तधा ॥ व्र्र्स्_२।६० ॥  

 
यत्र क्षेत्रे स्थितं चैव वैक्रान्तं तत्र भैरवम् ।  
विनायकं च सम्पूज्य गृह्णीयाच्छुद्धमानसः ॥ व्र्र्स्_२।६१ ॥  

 वैक्रान्त:: मेदिच्। प्रोपेर्तिएस् 
वैक्रान्तो वज्रसदृशो देहलोहकरो मतः ।  
विषघ्नो रसराजश्च ज्वरकुष्ठक्षयप्रणुत् ॥ व्र्र्स्_२।६२ ॥  

 वैक्रान्त:: शोधन 
वैक्रान्तकाः स्युस्त्रिदिनं विशुद्धाः संस्वेदिताः क्षारपटूनि दत्त्वा ।  
अम्लेषु मूत्रेषु कुलत्थरम्भानीरे +अथवा कोद्रववारिपक्वाः ॥ व्र्र्स्_२।६३ ॥  

 वैक्रान्त:: शोधन 
कुलत्थक्वाथसंस्विन्नो वैक्रान्तः परिशुध्यति ।  
वैक्रान्त:: मारणम्रियते +अष्टपुटैर् गन्धनिम्बुकद्रवसंयुतः ॥ व्र्र्स्_२।६४ ॥  

 वैक्रान्त:: मारण 
वैक्रान्तेषु च तप्तेषु हयमूत्रं विनिक्षिपेत् ।  
पौनःपुन्येन वा कुर्याद्द्रवं दत्त्वा पुटं त्वनु ।  
भस्मीभूतं तु वैक्रान्तं वज्रस्थाने नियोजयेत् ॥ व्र्र्स्_२।६५ ॥  

 वैक्रान्त:: सत्त्वपातन 
मोचमोरटपालाशक्षारगोमूत्रभावितम् ।  
वज्रकन्दनिशाकल्कफलचूर्णसमन्वितम् ॥ व्र्र्स्_२।६६ ॥  

 
तत्कल्कं टङ्कणं लाक्षाचूर्णं वैक्रान्तसम्भवम् ।  
नवसारसमायुक्तं मेषशृङ्गीद्रवान्वितं ॥ व्र्र्स्_२।६७ ॥  

 
पिण्डितं मूकमूषस्थं ध्मापितं च हठाग्निना ।  
तत्रैव पतते सत्त्वं वैक्रान्तस्य न संशयः ॥ व्र्र्स्_२।६८ ॥  

 वैक्रान्त:: सत्त्वपातन 
सत्त्वपातनयोगेन मर्दितश्च वटीकृतः ।  
मूषास्थो घटिकाध्मातो वैक्रान्तः सत्त्वमुत्सृजेत् ॥ व्र्र्स्_२।६९ ॥  

 वैक्रान्त:: ड़ोर्मुलतिओन्स् 
भस्मत्वं समुपागतो विकृतको हेम्ना मृतेनान्वितः पादांशेन कणाज्यवेल्लसहितो गुञ्जामितः सेवितः ।  
यक्ष्माणं जरणं च पाण्डुगुदजं श्वासं च कासामयं दुष्टां च ग्रहणीम् उरःक्षतमुखान् रोगाञ्जयेद् देहकृत् ॥ व्र्र्स्_२।७० ॥  

 
सूतभस्मार्धसंयुक्तं नीलवैक्रान्तभस्मकं ।  
मृताभ्रसत्त्वमुभयोस्तुलितं परिमर्दितम् ॥ व्र्र्स्_२।७१ ॥  

 
क्षौद्राज्यसंयुतं प्रातर्गुञ्जामात्रं निषेवितम् ।  
निहन्ति सकलान्रोगान्दुर्जयानन्यभेषजैः ।  
त्रिःसप्तदिवसैर् नॄणां गङ्गाम्भ इव पातकम् ॥ व्र्र्स्_२।७२ ॥  

 माक्षिक:: म्य्थ्। ओरिगिन् 
सुवर्णशैलप्रभवो विष्णुना काञ्चनो रसः ।  
ताप्यां किरातचीनेषु यवनेषु च निर्मितः ।  
माक्षिक:: तिमे ओड़् ओरिगिन्ताप्यः सूर्यांशुसन्तप्तो माधवे मासि दृश्यते ॥ व्र्र्स्_२।७३ ॥  

 माक्षिक:: मेदिच्। प्रोपेर्तिएस् 
मधुरः काञ्चनाभासः साम्लो रजतसन्निभः ।  
किञ्चित्कषायमधुरः शीतः पाके कटुर्लघुः ।  
तत्सेवनाज्जराव्याधिविषैर्न परिभूयते ॥ व्र्र्स्_२।७४ ॥  

 माक्षिक:: सुब्त्य्पेस् 
माक्षिको द्विविधो हेममाक्षिकस्तारमाक्षिकः ।  
स्वर्णमाक्षिकतत्राद्यं माक्षिकं कान्यकुब्जोत्थं स्वर्णसन्निभम् ॥ व्र्र्स्_२।७५ ॥  

 तारमाक्षिक 
तपतीतीरसम्भूतं पञ्चवर्णसुवर्णवत् ।  
पाषाणबहलः प्रोक्तस्ताराख्यो +अल्पगुणात्मकः ॥ व्र्र्स्_२।७६ ॥  

 
माक्षीकधातुः सकलामयघ्नः प्राणो रसेन्द्रस्य परं हि वृष्यः ।  
दुर्मेललोहद्वयमेलनश् च गुणोत्तरः सर्वरसायनाग्र्यः ॥ व्र्र्स्_२।७७ ॥  

 माक्षिक:: शोधन 
एरण्डतैललुङ्गाम्बुसिद्धं शुध्यति माक्षिकम् ।  
माक्षिक:: शोधनसिद्धं वा कदलीकन्दतोयेन घटिकाद्वयम् ।  
तप्तं क्षिप्तं वराक्वाथे शुद्धिमायाति माक्षिकम् ॥ व्र्र्स्_२।७८ ॥  

 माक्षिक:: मारण 
मातुलुङ्गाम्बुगन्धाभ्यां पिष्टं मूषोदरे स्थितम् ।  
पञ्चक्रोडपुटैर् दग्धं म्रियते माक्षिकं खलु ॥ व्र्र्स्_२।७९ ॥  

 माक्षिक:: मारण 
एरण्डस्नेहगव्याजैर् मातुलुङ्गरसेन वा ।  
खर्परस्थं दृढं पक्वं जायते धातुसन्निभम् ।  
एवं मृतं रसे योज्यं रसायनविधाव् अपि ॥ व्र्र्स्_२।८० ॥  

 माक्षिक:: सत्त्वपातन 
त्रिंशांशनागसंयुक्तं क्षारैर् अम्लैश्च वर्तितम् ।  
ध्मातं प्रकटमूषायां सत्त्वं मुञ्चति माक्षिकम् ॥ व्र्र्स्_२।८१ ॥  

 माक्षिक:: सत्त्व:: नागग्रास 
सप्तवारं परिद्राव्य क्षिप्तं निर्गुण्डिकारसे ।  
माक्षीकसत्त्वसम्मिश्रं नागं नश्यति निश्चितम् ॥ व्र्र्स्_२।८२ ॥  

 माक्षिक:: सत्त्वपातन 
क्षौद्रगन्धर्वतैलाभ्यां गोमूत्रेण घृतेन च ।  
कदलीकन्दसारेण भावितं माक्षिकं मुहुः ।  
मूषायां मुञ्चति ध्मातं सत्त्वं शुल्बनिभं मृदु ॥ व्र्र्स्_२।८३ ॥  

 माक्षिक:: सत्त्व:: प्रोपेर्तिएस् 
गुञ्जाबीजसमच्छायं द्रुतद्रावं च शीतलम् ।  
ताप्यसत्त्वं विशुद्धं तद्देहलोहकरं परम् ॥ व्र्र्स्_२।८४ ॥  

 माक्षिक:: सत्त्व:: मेदिचिनेस् 
माक्षीकसत्त्वेन रसेन्द्रपिष्टं कृत्वा विलीने च बलिं निधाय ।  
सम्मिश्र्य सम्मर्द्य च खल्वमध्ये निक्षिप्य सत्त्वं द्रुतिमभ्रकस्य ॥ व्र्र्स्_२।८५ ॥  

 
विधाय गोलं लवणाख्ययन्त्रे पचेद्दिनार्धं मृदुवह्निना च ।  
स्वतः सुशीतं परिचूर्ण्य सम्यग्वल्लोन्मितं व्योषविडङ्गयुक्तम् ॥ व्र्र्स्_२।८६ ॥  

 
संसेवितं क्षौद्रयुतं निहन्ति जरां सरोगां त्वपमृत्युमेव ।  
दुःसाध्यरोगानपि सप्तवासरैर्नैतेन तुल्यो +अस्ति सुधारसो +अपि ॥ व्र्र्स्_२।८७ ॥  

 
एरण्डोत्थेन तैलेन गुञ्जाक्षौद्रं च टङ्कणम् ।  
मर्दितं तस्य वापेन सत्त्वं माक्षीकजं द्रवेत् ॥ व्र्र्स्_२।८८ ॥  

 विमल:: सुब्त्य्पेस् 
विमलस्त्रिविधः प्रोक्तो हेमाद्यस्तारपूर्वकः ।  
तृतीयः कांस्यविमलस्तत्तत्कान्त्या स लक्ष्यते ॥ व्र्र्स्_२।८९ ॥  

रसरत्नसमुच्चयबोधिनी 
विमलस्य भेदमाह विमल इति ॥ व्र्र्स्बो_२।८९;१
 
विमलः माक्षिकविशेषः ॥ व्र्र्स्बो_२।८९;२
 
तत्तत्कान्त्या हेमादीनां प्रभया ॥ व्र्र्स्बो_२।८९;३
 
पर्यायमुक्तावलीकृता विमलशब्देन रौप्यमाक्षिकं गृहीतम् ॥ व्र्र्स्बो_२।८९;४
विमल:: फ्य्स्। प्रोपेर्तिएस् 
वर्तुलः कोणसंयुक्तः स्निग्धश्च फलकान्वितः ।  
विमल:: मेदिच्। प्रोपेर्तिएस्मरुत्पित्तहरो वृष्यो विमलो +अतिरसायनः ॥ व्र्र्स्_२।९० ॥  

 विमल:: सुब्त्य्पेस्:: उसे 
पूर्वो हेमक्रियासूक्तो द्वितीयो रूप्यकृन्मतः ।  
तृतीयो भेषजे तेषु पूर्वपूर्वो गुणोत्तरः ॥ व्र्र्स्_२।९१ ॥  

 विमल:: शोधन 
आटरूषजले स्विन्नो विमलो विमलो भवेत् ।  
जम्बीरस्वरसे स्विन्नो मेषशृङ्गीरसे +अथवा ।  
आयाति शुद्धिं विमलो धातवश्च यथा परे ॥ व्र्र्स्_२।९२ ॥  

 विमल:: मारण 
गन्धाश्मलकुचाम्लैश्च म्रियते दशभिः पुटैः ॥ व्र्र्स्_२।९३ ॥  

 विमल:: सत्त्वपातन 
सटङ्कलकुचद्रावैर्मेषशृङ्ग्याश्च भस्मना ।  
पिष्टो मूषोदरे लिप्तः संशोष्य च निरुध्य च ॥ व्र्र्स्_२।९४ ॥  

 
षट्प्रस्थकोकिलैर्ध्मातो विमलः सीससन्निभः ।  
सत्त्वं मुञ्चति तद्युक्तो रसः स्यात्स रसायनः ॥ व्र्र्स्_२।९५ ॥  

 विमल:: सत्त्वपातन 
विमलं शिग्रुतोयेन काङ्क्षीकासीसटङ्कणम् ।  

रसरत्नसमुच्चयबोधिनी 
काङ्क्षी सौराष्ट्रमृत्तिका ॥ व्र्र्स्बो_२।९६अब्;१

वज्रकन्दसमायुक्तं भावितं कदलीरसैः ॥ व्र्र्स्_२।९६ ॥  

 
मोक्षकक्षारसंयुक्तं ध्मापितं मूकमूषगम् ।  
सत्त्वं चन्द्रार्कसङ्काशं पतते नात्र संशयः ॥ व्र्र्स्_२।९७ ॥  

 विमल:: सत्त्व:: मेदिच्। उसे 
तत्सत्त्वं सूतसंयुक्तं पिष्टं कृत्वा सुमर्दितम् ।  
विलीने गन्धके क्षिप्त्वा जारयेत्त्रिगुणालकं ॥ व्र्र्स्_२।९८ ॥  

 
शिलां पञ्चगुणां चापि वालुकायन्त्रके खलु ।  
तारभस्मदशांशेन तावद्वैक्रान्तकं मृतं ॥ व्र्र्स्_२।९९ ॥  

 
सर्वमेकत्र सञ्चूर्ण्य पटेन परिगाल्य च ।  
निक्षिप्य कूपिकामध्ये परिपूर्य प्रयत्नतः ॥ व्र्र्स्_२।१०० ॥  

 
लीढो व्योषवरान्वितो विमलको युक्तो घृतैः सेवितो हन्याद्दुर्भगकृज्ज्वराञ्श्वयथुकं पाण्डुप्रमेहारुचीः ।  
मूलार्तिं ग्रहणीं च शूलमतुलं यक्ष्मामयं कामलां सर्वान्पित्तमरुद्गदान्किमपरैर्योगैरशेषामयान् ॥ व्र्र्स्_२।१०१ ॥  

 शिलाजतु:: सुब्त्य्पेस् 
शिलाधातुर् द्विधा प्रोक्तो गोमूत्राद्यो रसायनः ।  
कर्पूरपूर्वकश्चान्यस्तत्राद्यो द्विविधः पुनः ।  
ससत्त्वश्चैव निःसत्त्वस्तयोः पूर्वो गुणाधिकः ॥ व्र्र्स्_२।१०२ ॥  

 शिलाजतु:: ओरिगिन् दुरिन्ग् सुम्मेर् 
ग्रीष्मे तीव्रार्कतप्तेभ्यः पादेभ्यो हिमभूभृतः ।  
स्वर्णरूप्यार्कगर्भेभ्यः शिलाधातुर्विनिःसरेत् ॥ व्र्र्स्_२।१०३ ॥  

 शिलाजतु:: ड़्रोम् गोल्द् 
स्वर्णगर्भगिरेर्जातो जपापुष्पनिभो गुरुः ।  
सस्वल्पतिक्तः सुस्वादुः परमं तद्रसायनम् ॥ व्र्र्स्_२।१०४ ॥  

रसरत्नसमुच्चयबोधिनी 
तत्रादौ स्वर्णादिभ्य उत्पत्तिभेदेन त्रिविधस्य गोमूत्रगन्धिनः तस्य लक्षणादिकमाह स्वर्णेति ॥ व्र्र्स्बो_२।१०४;१
 
तन्त्रान्तरे तु उत्पत्तिभेदेन भिन्नस्य तस्य चातुर्विध्यमुक्तं यथा चरके ।
 
नात्युष्णशीतं धातुभ्यश्चतुर्भ्यस्तस्य सम्भवः ।
 
हेम्नो+अथ रजतात्ताम्रात् वरं कालायसादपि ॥ व्र्र्स्बो_२।१०४;२
 
इति ॥ व्र्र्स्बो_२।१०४;३
 
अत्र तु आयसं नोक्तं तल्लक्षणमपि तत्रैव द्रष्टव्यं यथा ।
 
यत्तु गुग्गुलुसङ्काशं तिक्तकं लवणान्वितम् ।
 
विपाके कटु शीतं च सर्वश्रेष्ठं तदायसं ॥ व्र्र्स्बो_२।१०४;४
 
गोमूत्रगन्धि सर्वेषां सर्वकर्मसु यौगिकम् ।
 
रसायनप्रयोगेषु पश्चिमं तु विशिष्यते ॥ व्र्र्स्बो_२।१०४;५
 
इति ॥ व्र्र्स्बो_२।१०४;६
 
अत्र हैमशिलाजतुनो परमरसायनत्वेनोक्तत्वाद् आयसस्यापि मुख्यतः रसायनगुणत्वेन एककार्यकत्वाद् आयसं पृथङ्नोक्तमिति मन्तव्यम् ॥ व्र्र्स्बो_२।१०४;७
शिलाजतु:: ड़्रोम् सिल्वेर् 
रूप्यगर्भगिरेर्जातं मधुरं पाण्डुरं गुरु ।  
शिलाजं पित्तरोगघ्नं विशेषात्पाण्डुरोगहृत् ॥ व्र्र्स्_२।१०५ ॥  

 शिलाजतु:: ड़्रोम् चोप्पेर् 
ताम्रगर्भं गिरेर्जातं नीलवर्णं घनं गुरु ।  
शिलाजं कफवातघ्नं तिक्तोष्णं क्षयरोगहृत् ॥ व्र्र्स्_२।१०६ ॥  

 शिलाजतु:: परीक्षा:: शुद्ध 
वह्नौ क्षिप्तं भवेद्यत्तल्लिङ्गाकारमधूमकम् ।  
सलिले +अथ विलीनं च तच्छुद्धं हि शिलाजतु ॥ व्र्र्स्_२।१०७ ॥  

 शिलाजतु:: मेदिच्। प्रोपेर्तिएस् 
नूनं सज्वरपाण्डुशोफशमनं मेहाग्निमान्द्यापहं मेदश्छेदकरं च यक्ष्मशमनं शूलामयोन्मूलनम् ।  
गुल्मप्लीहविनाशनं जठरहृच्छूलघ्नमामापहं सर्वत्वग्गदनाशनं किमपरं देहे च लोहे हितम् ॥ व्र्र्स्_२।१०८ ॥  

 शिलाजतु:: पोस्सेस्सेस् प्रोपेर्तिएस् ओड़् इत्स् सोउर्चेस् 
रसोपरससूतेन्द्ररत्नलोहेषु ये गुणाः ।  
वसन्ति ते शिलाधातौ जरामृत्युजिगीषया ॥ व्र्र्स्_२।१०९ ॥  

 शिलाजतु:: शोधन 
क्षाराम्लगोजलैर् धौतं शुध्यत्येव शिलाजतु ॥ व्र्र्स्_२।११० ॥  

 शिलाजतु:: शोधन 
शिलाधातुं च दुग्धेन त्रिफलामार्कवद्रवैः ।  
लोहपात्रे विनिक्षिप्य शोधयेदतियत्नतः ॥ व्र्र्स्_२।१११ ॥  

 शिलाजतु:: शोधन 
क्षाराम्लगुग्गुलोपेतैः स्वेदनीयन्त्रमध्यगैः ।  
स्वेदितं घटिकामानाच्छिलाधातु विशुध्यति ॥ व्र्र्स्_२।११२ ॥  

 शिलाजतु:: मारण 
शिलया गन्धतालाभ्यां मातुलुङ्गरसेन च ।  
पुटितं हि शिलाधातु म्रियते +अष्टगिरिण्डकैः ॥ व्र्र्स्_२।११३ ॥  

 शिलाजतु:: मेदिच्। अप्प्लिचतिओन् 
भस्मीभूतशिलोद्भवं समतुलं कान्तं च वैक्रान्तकं युक्तं च त्रिफलाकटुत्रिकघृतैर्वल्लेन तुल्यं भजेत् ।  
पाण्डौ यक्ष्मगदे तथाग्निसदने मेहेषु मूलामये गुल्मप्लीहमहोदरे बहुविधे शूले च योन्यामये ॥ व्र्र्स्_२।११४ ॥  

 
सेवेत यदि षण्मासं रसायनविधानतः ।  
वलीपलितनिर्मुक्तो जीवेद्वर्षशतं सुखी ॥ व्र्र्स्_२।११५ ॥  

 शिलाजतु:: सत्त्वपातन 
पिष्टं द्रावणवर्गेण साम्लेन गिरिसम्भवम् ।  
क्षिप्त्वा मूषोदरे रुद्ध्वा गाढैर्ध्मातं हि कोकिलैः ।  
सत्त्वं मुञ्चेच्छिलाधातुः श्वसनैर्लोहसन्निभम् ॥ व्र्र्स्_२।११६ ॥  

 कर्पूरशिलाजतु:: फ्य्स्। प्रोपेर्तिएस् 
पाण्डुरं सिकताकारं कर्पूराद्यं शिलाजतु ।  
कर्पूरशिलाजतु:: मेदिच्। प्रोपेर्तिएस्मूत्रकृच्छ्राश्मरीमेहकामलापाण्डुनाशनम् ॥ व्र्र्स्_२।११७ ॥  

 कर्पूरशिलाजतु:: शोधन 
एलातोयेन सम्भिन्नं सिद्धं शुद्धिमुपैति तत् ।  
कर्पूरशिलाजतु:: मारण, सत्त्वपातननैतस्य मारणं सत्त्वपातनं विहितं बुधैः ॥ व्र्र्स्_२।११८ ॥  

 सस्यक:: म्य्थ्। ओरिगिन् 
पीत्वा हालाहलं वान्तं पीतामृतगरुत्मता ।  
विषेणामृतयुक्तेन गिरौ मरकताह्वये ।  
तद्वान्तं हि घनीभूतं सञ्जातं सस्यकं खलु ॥ व्र्र्स्_२।११९ ॥  

 सस्यक:: परीक्षा:: गोओद् क़ुअलित्य् 
मयूरकण्ठसच्छायं भाराढ्यमतिशस्यते ॥ व्र्र्स्_२।१२० ॥  

 
द्रव्यं विषयुतं यत्तद्द्रव्याधिकगुणं भवेत् ।  
हालाहलं सुधायुक्तं सुधाधिकगुणं तथा ॥ व्र्र्स्_२।१२१ ॥  

 मयूरतुत्थ:: मेदिच्। प्रोपेर्तिएस् 
निःशेषदोषविषहृद्गदशूलमूलकुष्ठाम्लपैत्तिकविबन्धहरं परं च ।  
रसायनं वमनरेककरं गरघ्नं श्वित्रापहं गदितमत्र मयूरतुत्थम् ॥ व्र्र्स्_२।१२२ ॥  

 सस्यक:: शोधन 
सस्यकं शुद्धिमाप्नोति रक्तवर्गेण भावितम् ॥ व्र्र्स्_२।१२३ ॥  

 
स्नेहवर्गेण संसिक्तं सप्तवारमदूषितम् ।  
दोलायन्त्रेण सुस्विन्नं सस्यकं प्रहरत्रयम् ।  
गोमहिष्याजमूत्रेषु शुध्यते पञ्चखर्परम् ॥ व्र्र्स्_२।१२४ ॥  

 तुत्थखर्पर:: मारण 
लकुचद्रावगन्धाश्मटङ्कणेन समन्वितम् ।  
निरुध्य मूषिकामध्ये म्रियते कौक्कुटैः पुटैः ॥ व्र्र्स्_२।१२५ ॥  

 खर्पर:: सत्त्वपातन 
सस्यकस्य तु चूर्णं तु पादसौभाग्यसंयुतम् ।  
करञ्जतैलमध्यस्थं दिनमेकं निधापयेत् ॥ व्र्र्स्_२।१२६ ॥  

 
अन्धमूषास्यमध्यस्थं ध्मापयेत्कोकिलत्रयम् ।  
इन्द्रगोपाकृति चैव सत्त्वं भवति शोभनम् ॥ व्र्र्स्_२।१२७ ॥  

 खर्पर:: सत्त्वपातन 
निम्बुद्रवाल्पटङ्काभ्यां मूषामध्ये निरुध्य च ।  
ताम्ररूपं परिध्मातं सत्त्वं मुञ्चति सस्यकम् ॥ व्र्र्स्_२।१२८ ॥  

 खर्पर:: सत्त्वपातन 
शुद्धं सस्यं शिलाक्रान्तं पूर्वभेषजसंयुतम् ।  
नानाविधानयोगेन सत्त्वं मुञ्चति निश्चितम् ॥ व्र्र्स्_२।१२९ ॥  

 
सत्त्वमेतत्समादाय खरभूनागसत्त्वभुक् ।  
तन्मुद्रिका कृतस्पर्शा शूलघ्नी तत्क्षणाद् भवेत् ॥ व्र्र्स्_२।१३० ॥  

 
चराचरं विषं भूतडाकिनीदृग्गतं जयेत् ।  
मुद्रिकेयं विधातव्या दृष्टप्रत्ययकारिका ॥ व्र्र्स्_२।१३१ ॥  

 
रामवत् सोमसेनानीर् मुद्रिते +अपि तथाक्षरम् ।  
हिमालयोत्तरे पार्श्वे अश्वकर्णो महाद्रुमः ।  
तत्र शूलं समुत्पन्नं तत्रैव विलयं गतम् ॥ व्र्र्स्_२।१३२ ॥  

 
मन्त्रेणानेन मुद्राम्भो निपीतं सप्तमन्त्रितम् ।  
सद्यः शूलहरं प्रोक्तमिति भालुकिभाषितम् ॥ व्र्र्स्_२।१३३ ॥  

 
अनया मुद्रया तप्तं तैलमग्नौ सुनिश्चितम् ।  
लेपितं हन्ति वेगेन शूलं यत्र क्वचिद्भवेत् ।  
सद्यः सूतिकरं नार्याः सद्यो नेत्ररुजापहम् ॥ व्र्र्स्_२।१३४ ॥  

रसरत्नसमुच्चयबोधिनी 
चपलः यशदः दस्तेति लोके ॥ व्र्र्स्बो_२।१३४;१
चपल:: सुब्त्य्पेस् 
गौरः श्वेतो +अरुणः कृष्णश्चपलस्तु चतुर्विधः ।  
हेमाभश्चैव ताराभो विशेषाद्रसबन्धनः ॥ व्र्र्स्_२।१३५ ॥  

 
शेषौ तु मध्यौ लाक्षावच्छीघ्रद्रावौ तु निष्फलौ ।  

रसरत्नसमुच्चयटीका 
अथोद्देशक्रमानुरोधेन तुत्थवर्णनान्तरं चपलं वर्णयति गौर इति ॥ व्र्र्स्टी_२।१३६अब्;१
 
अयं पदार्थो व्यावहारिकनाम्नास्मिन् देशे लोके न प्रसिद्धः ॥ व्र्र्स्टी_२।१३६अब्;२
 
पाषाणविशेषो+अयं जसदखनिसन्निहितभूगर्भ उपलभ्यत इत्यनुमीयते ॥ व्र्र्स्टी_२।१३६अब्;३
 
आङ्ग्लभाषायां रेडियम् इति नाम्नोपलब्धः पदार्थो +अयम् एवेति केचित् ॥ व्र्र्स्टी_२।१३६अब्;४
 
कृत्रिमस्तु परिभाषाध्याये वक्ष्यमाणः ॥ व्र्र्स्टी_२।१३६अब्;५
चपल:: निरुक्ति 
वङ्गवद्द्रवते वह्नौ चपलस्तेन कीर्तितः ॥ व्र्र्स्_२।१३६ ॥  

 चपल:: मेदिच्। प्रोपेर्तिएस् 
चपलो लेखनः स्निग्धो देहलोहकरो मतः ।  
रसराजसहायः स्यात्तिक्तोष्णमधुरो मतः ॥ व्र्र्स्_२।१३७ ॥  

 चपल:: फ्य्स्। प्रोपेर्तिएस् 
चपलः स्फटिकच्छायः षडस्री स्निग्धको गुरुः ।  
चपल:: मेदिच्। प्रोपेर्तिएस्त्रिदोषघ्नो +अतिवृष्यश्च रसबन्धविधायकः ॥ व्र्र्स्_२।१३८ ॥  

 चपल:: एलेमेन्त् ओड़् महारस 
महारसेषु कैश्चिद्धि चपलः परिकीर्तितः ॥ व्र्र्स्_२।१३९ ॥  

 चपल:: शोधन 
जम्बीरकर्कोटकशृङ्गवेरैर् विभावनाभिश्चपलस्य शुद्धिः ॥ व्र्र्स्_२।१४० ॥  

 चपल:: सत्त्वपातन 
शैलं तु चूर्णयित्वा तु धान्याम्लोपविषैर् विषैः ।  
पिण्डं बद्ध्वा तु विधिवत्पातयेच्चपलं तथा ॥ व्र्र्स्_२।१४१ ॥  

 रसक:: सुब्त्य्पेस् 
रसको द्विविधः प्रोक्तो दुर्दुरः कारवेल्लकः ।  
सदलो दुर्दुरः प्रोक्तो निर्दलः कारवेल्लकः ॥ व्र्र्स्_२।१४२ ॥  

रसरत्नसमुच्चयबोधिनी 
रसकस्य द्वैविध्यं लक्षणं चाह रसक इति ॥ व्र्र्स्बो_२।१४२;१
 
रसकः खर्परीतुत्थकविशेषः यद् उक्तं भावप्रकाशे ।
 
खर्परीतुत्थकं तुत्थाद् अन्यत् तद् रसकं स्मृतम् ।
 
ये गुणास्तुत्थके प्रोक्तास्ते गुणाः रसके स्मृताः ॥ व्र्र्स्बो_२।१४२;२
 
इति ॥ व्र्र्स्बो_२।१४२;३
 
सदलः सपत्त्रः वंशपत्त्रहरितालवद् इति भावः ॥ व्र्र्स्बो_२।१४२;४
रसरत्नसमुच्चयटीका 
अथोद्देशक्रमप्राप्तं रसकं वर्णयति रसक इति ॥ व्र्र्स्टी_२।१४२;१
 
रसको जसदोपादानखनिजमृत्तिका ॥ व्र्र्स्टी_२।१४२;२
 
तत्सत्त्वं जसदतुल्यम् एवोत्पद्यते ॥ व्र्र्स्टी_२।१४२;३

सत्त्वपाते शुभः पूर्वो द्वितीयश्चौषधादिषु ।  
रसक:: मेदिच्। प्रोपेर्तिएस्रसकः सर्वमेहघ्नः कफपित्तविनाशनः ।  
नेत्ररोगक्षयघ्नश्च लोहपारदरञ्जनः ॥ व्र्र्स्_२।१४३ ॥  

 
नागार्जुनेन सन्दिष्टौ रसश्च रसकावुभौ ।  
श्रेष्ठौ सिद्धरसौ ख्यातौ देहलोहकरौ परम् ॥ व्र्र्स्_२।१४४ ॥  

 
रसश्च रसकश्चोभौ येनाग्निसहनौ कृतौ ।  
देहलोहमयी सिद्धिर्दासी तस्य न संशयः ॥ व्र्र्स्_२।१४५ ॥  

 रसक:: शोधन 
कटुकालाबुनिर्यास आलोड्य रसकं पचेत् ।  
शुद्धं दोषविनिर्मुक्तं पीतवर्णं तु जायते ॥ व्र्र्स्_२।१४६ ॥  

 रसक:: शोधन 
खर्परः परिसन्तप्तः सप्तवारं निमज्जितः ।  
बीजपूररसस्यान्तर्निर्मलत्वं समश्नुते ॥ व्र्र्स्_२।१४७ ॥  

 रसक:: शोधन 
नृमूत्रे वाश्वमूत्रे वा तक्रे वा काञ्जिके +अथवा ।  
प्रताप्य मज्जितं सम्यक्खर्परं परिशुध्यति ॥ व्र्र्स्_२।१४८ ॥  

 रसक:: शोधन 
नरमूत्रे स्थितो मासं रसको रञ्जयेद्ध्रुवम् ।  
शुद्धताम्रं रसं तारं शुद्धस्वर्णप्रभं यथा ॥ व्र्र्स्_२।१४९ ॥  

 रसक:: सत्त्वपातन 
हरिद्रात्रिफलारालासिन्धुधूमैः सटङ्कणैः ।  
सारुष्करैश्च पादांशैः साम्लैः सम्मर्द्य खर्परम् ॥ व्र्र्स्_२।१५० ॥  

 
लिप्तं वृन्ताकमूषायां शोषयित्वा निरुध्य च ।  
मूषामुखोपरि न्यस्य खर्परं प्रधमेत्ततः ॥ व्र्र्स्_२।१५१ ॥  

 
खर्परे प्रहृते ज्वाला भवेन्नीला सिता यदि ।  
तदा सन्दंशतो मूषां धृत्वा कृत्वा त्वधोमुखीम् ॥ व्र्र्स्_२।१५२ ॥  

 
शनैरास्फालयेद्भूमौ यथा नालं न भज्यते ।  
वङ्गाभं पतितं सत्त्वं समादाय नियोजयेत् ।  
एवं त्रिचतुरैर्वारैः सर्वं सत्त्वं विनिःसरेत् ॥ व्र्र्स्_२।१५३ ॥  

 रसक:: सत्त्वपातन 
साभयाजतुभूनागनिशाधूमजटङ्कणम् ।  
मूकमूषागतं ध्मातं शुद्धं सत्त्वं विमुञ्चति ॥ व्र्र्स्_२।१५४ ॥  

 रसक:: सत्त्वपातन 
लाक्षागुडासुरीपथ्याहरिद्रासर्जटङ्कणैः ।  
सम्यक्सञ्चूर्ण्य तत्पक्वं गोदुग्धेन घृतेन च ॥ व्र्र्स्_२।१५५ ॥  

 
वृन्ताकमूषिकामध्ये निरुध्य गुटिकाकृतिम् ।  
ध्मात्वा ध्मात्वा समाकृष्य ढालयित्वा शिलातले ।  
सत्त्वं वङ्गाकृतिं ग्राह्यं रसकस्य मनोहरम् ॥ व्र्र्स्_२।१५६ ॥  

 रसक:: सत्त्वपातन 
यद्वा जलयुतां स्थालीं निखनेत्कोष्ठिकोदरे ।  
सच्छिद्रं तन्मुखे मल्लं तन्मुखे +अधोमुखीं क्षिपेत् ॥ व्र्र्स्_२।१५७ ॥  

 
मूषोपरि शिखित्रांश्च प्रक्षिप्य प्रधमेद्दृढम् ।  
पतितं स्थालिकानीरे सत्त्वमादाय योजयेत् ॥ व्र्र्स्_२।१५८ ॥  

 रसक:: सत्त्व:: मारण 
तत्सत्त्वं तालकोपेतं प्रक्षिप्य खलु खर्परे ।  

रसरत्नसमुच्चयबोधिनी 
खर्परे मृत्कटाहे इत्यर्थः ॥ व्र्र्स्बो_२।१५९अब्;१

मर्दयेल्लोहदण्डेन भस्मीभवति निश्चितम् ॥ व्र्र्स्_२।१५९ ॥  

 रसक:: सत्त्व:: मृत:: मेदिच्। उसे 
तद्भस्म मृतकान्तेन समेन सह योजयेत् ।  
अष्टगुञ्जामितं चूर्णं त्रिफलाक्वाथसंयुतम् ॥ व्र्र्स्_२।१६० ॥  

 
कान्तपात्रस्थितं रात्रौ तिलजप्रतिवापकम् ।  
निषेवितं निहन्त्याशु मधुमेहमपि ध्रुवम् ॥ व्र्र्स्_२।१६१ ॥  

 
पित्तं क्षयं च पाण्डुं च श्वयथुं गुल्ममेव च ।  
रक्तगुल्मं च नारीणां प्रदरं सोमरोगकम् ॥ व्र्र्स्_२।१६२ ॥  

 
योनिरोगानशेषांश्च विषमांश्च ज्वरानपि ।  
रजःशूलं च नारीणां कासं श्वासं च हिध्मिकाम् ॥ व्र्र्स्_२।१६३ ॥  


# अध्याय ३

गन्धाश्मगैरिकासीसकाङ्क्षीतालशिलाञ्जनम् ।  
कङ्कुष्ठं चेत्युपरसाश्चाष्टौ पारदकर्मणि ॥ व्र्र्स्_३।१ ॥  

 
पार्वत्युवाच ।
 
गन्धकस्य तु माहात्म्यं तद्गुह्यं वद मे प्रभो ॥ व्र्र्स्_३।२ ॥  

 
ईश्वर उवाच ।
 सुल्ड़ुर्:: म्य्थ्। ओरिगिन् 
श्वेतद्वीपे पुरा देवि सर्वरत्नविभूषिते ।  
सर्वकाममये रम्ये तीरे क्षीरपयोनिधेः ॥ व्र्र्स्_३।३ ॥  

 
विद्याधरादिमुख्याभिरङ्गनाभिश्च योगिनाम् ।  
सिद्धाङ्गनाभिः श्रेष्ठाभिस्तथैवाप्सरसां गणैः ॥ व्र्र्स्_३।४ ॥  

 
देवाङ्गनाभी रम्याभिः क्रीडिताभिर्मनोहरैः ।  
गीतैर्नृत्यैर्विचित्रैश्च वाद्यैर्नानाविधैस्तथा ॥ व्र्र्स्_३।५ ॥  

 
एवं सङ्क्रीडमानायाः प्राभवत् प्रसृतं रजः ।  
तद्रजो +अतीव सुश्रोणि सुगन्धि सुमनोहरम् ॥ व्र्र्स्_३।६ ॥  

 
रजसश्चातिबाहुल्याद्वासस्ते रक्ततां ययौ ।  
तत्र त्यक्त्वा तु तद्वस्त्रं सुस्नाता क्षीरसागरे ॥ व्र्र्स्_३।७ ॥  

 
वृता देवाङ्गनाभिस्त्वं कैलासं पुनरागता ।  
ऊर्मिभिस्तद्रजोवस्त्रं नीतं मध्ये पयोनिधेः ॥ व्र्र्स्_३।८ ॥  

 
एवं ते शोणितं भद्रे प्रविष्टं क्षीरसागरे ।  
क्षीराब्धिमथने चैतदमृतेन सहोत्थितम् ॥ व्र्र्स्_३।९ ॥  

 
निजगन्धेन तान्सर्वान्हर्षयन्सर्वदानवान् ।  
ततो देवगणैरुक्तं गन्धकाख्यो भवत्वयम् ॥ व्र्र्स्_३।१० ॥  

 
रसस्य बन्धनार्थाय जारणाय भवत्वयम् ।  
ये गुणाः पारदे प्रोक्तास्ते चैवात्र भवन्त्विति ॥ व्र्र्स्_३।११ ॥  

 
इति देवगणैः प्रीतैः पुरा प्रोक्तं सुरेश्वरि ।  
तेनायं गन्धको नाम विख्यातः क्षितिमण्डले ॥ व्र्र्स्_३।१२ ॥  

 गन्धकभेदाः 
स चापि त्रिविधो देवि शुकचञ्चुनिभो वरः ।  
मध्यमः पीतवर्णः स्याच्छुक्लवर्णो +अधमः प्रिये ॥ व्र्र्स्_३।१३ ॥  

 गन्धकभेदाः (२) 
चतुर्धा गन्धको ज्ञेयो वर्णैः श्वेतादिभिः खलु ।  
श्वेतो +अत्र खटिकाप्रोक्तो लेपने लोहमारणे ॥ व्र्र्स्_३।१४ ॥  

रसरत्नसमुच्चयटीका 
खठिका खडु चास् इति नाम्ना लोके प्रसिद्धा ॥ व्र्र्स्टी_३।१४;१

तथा चामलसारः स्याद्यो भवेत्पीतवर्णवान् ।  
शुकपिच्छः स एव स्याच्छ्रेष्ठो रसरसायने ॥ व्र्र्स्_३।१५ ॥  

 
रक्तश्च शुकतुण्डाख्यो धातुवादविधौ वरः ।  
दुर्लभः कृष्णवर्णश्च स जरामृत्युनाशनः ॥ व्र्र्स्_३।१६ ॥  

 गन्धकगुणाः 
गन्धाश्मातिरसायनः सुमधुरः पाके कटूष्णो मतः कण्डूकुष्ठविसर्पदद्रुदलनो दीप्तानलः पाचनः ।  
आमोन्मोचनशोषणो विषहरः सूतेन्द्रवीर्यप्रदो गौरीपुष्पभवस्तथा कृमिहरः सत्यात्मकः सूतजित् ॥ व्र्र्स्_३।१७ ॥  

 सुल्ड़ुर्:: ओरिगिन् ड़्रोम् बलि 
बलिना सेवितः पूर्वं प्रभूतबलहेतवे ॥ व्र्र्स्_३।१८ ॥  

 
वासुकिं कर्षतस्तस्य तन्मुखज्वालया द्रुता ।  
वसा गन्धकगन्धाढ्या सर्वतो निःसृता तनोः ॥ व्र्र्स्_३।१९ ॥  

 
गन्धकत्वं च सम्प्राप्ता गन्धो +अभूत्सविषः स्मृतः ।  
तस्माद् बलिवसेत्युक्तो गन्धको +अतिमनोहरः ॥ व्र्र्स्_३।२० ॥  

 गन्धकशोधन 
पयःस्विन्नो घटीमात्रं वारिधौतो हि गन्धकः ।  
गव्याज्यविद्रुतो वस्त्राद्गालितः शुद्धिमृच्छति ॥ व्र्र्स्_३।२१ ॥  

 
एवं संशोधितः सो +अयं पाषाणान् अम्बरे त्यजेत् ।  
घृते विषं तुषाकारं स्वयं पिण्डत्वमेव च ॥ व्र्र्स्_३।२२ ॥  

 
इति शुद्धो हि गन्धाश्मा नापथ्यैर्विकृतिं व्रजेत् ।  
अपथ्यादन्यथा हन्यात्पीतं हालाहलं यथा ॥ व्र्र्स्_३।२३ ॥  

 सुल्ड़ुर्:: शोधन 
गन्धको द्रावितो भृङ्गरसे क्षिप्तो विशुध्यति ।  
तद्रसैः सप्तधा भिन्नो गन्धकः परिशुध्यति ॥ व्र्र्स्_३।२४ ॥  

 गन्धकशोधन (२) 
स्थाल्यां दुग्धं विनिक्षिप्य मुखे वस्त्रं निबध्य च ।  
गन्धकं तत्र निक्षिप्य चूर्णितं सिकताकृति ॥ व्र्र्स्_३।२५ ॥  

 
छादयेत्पृथुदीर्घेण खर्परेणैव गन्धकम् ।  
ज्वालयेत्खर्परस्योर्ध्वं वनछाणैस् तथोपलैः ॥ व्र्र्स्_३।२६ ॥  

 
दुग्धे निपतितो गन्धो गलितः परिशुध्यति ।  
शतवारं कृतं चैव निर्गन्धो जायते ध्रुवम् ॥ व्र्र्स्_३।२७ ॥  

रसरत्नसमुच्चयबोधिनी 
मतान्तरमाह स्थाल्यामिति ॥ व्र्र्स्बो_३।२७;१
 
ज्वालयेदित्यत्र वह्निमिति शेषः ॥ व्र्र्स्बो_३।२७;२
 
वनच्छाणैः वनोपलैः ॥ व्र्र्स्बो_३।२७;३
 
उपलैः गृहजातशुष्कगोमयपिण्डैः ॥ व्र्र्स्बो_३।२७;४
शुद्धगन्धकप्रयोग 
इत्थं विशुद्धस्त्रिफलाज्यभृङ्गमध्वन्वितः शाणमितो हि लीढः ।  
गृध्राक्षितुल्यं कुरुते +अक्षियुग्मं करोति रोगोज्झितदीर्घमायुः ॥ व्र्र्स्_३।२८ ॥  

 सुल्ड़ुर्:: गन्धतैल 
कलांशव्योषसंयुक्तं गन्धकं श्लक्ष्णचूर्णितम् ।  
अरत्निमात्रे वस्त्रे तद् विप्रकीर्य विवेष्ट्य तत् ॥ व्र्र्स्_३।२९ ॥  

 
सूत्रेण वेष्टयित्वाथ यामं तैले निमज्जयेत् ।  
धृत्वा सन्दंशतो वर्तिमध्यं प्रज्वालयेच्च तम् ।  
द्रुतो निपतितो गन्धो बिन्दुशः काचभाजने ॥ व्र्र्स्_३।३० ॥  

 सुल्ड़ुर्:: गन्धतैल:: अप्प्लिचतिओन् 
तां द्रुतिं प्रक्षिपेत् पत्त्रे नागवल्ल्यास् त्रिबिन्दुकाम् ।  
वल्लेन प्रमितं स्वच्छं सूतेन्द्रं च विमर्दयेत् ॥ व्र्र्स्_३।३१ ॥  

 
अङ्गुल्याथ सपत्त्रां तां द्रुतिं सूतं च भक्षयेत् ।  
करोति दीपनं तीव्रं क्षयं पाण्डुं च नाशयेत् ॥ व्र्र्स्_३।३२ ॥  

 
कासं श्वासं च शूलार्तिग्रहणीम् अतिदुर्धराम् ।  
आमं विनाशयत्याशु लघुत्वं प्रकरोति च ॥ व्र्र्स्_३।३३ ॥  

 सुल्ड़ुर्:: गन्धतैल:: अप्प्लिचतिओन् 
घृताक्ते लोहपात्रे तु विद्रुतं शुद्धगन्धकम् ।  
घृताक्तदर्विकाक्षिप्तं द्विनिष्कप्रमितं भजेत् ।  
हन्ति क्षयमुखान् रोगान् कुष्ठरोगं विशेषतः ॥ व्र्र्स्_३।३४ ॥  

 
क्षाराम्लतैलसौवीरविदाहि द्विदलं तथा ।  
शुद्धगन्धकसेवायां त्यजेद्योगयुतेन हि ॥ व्र्र्स्_३।३५ ॥  

 
गन्धकस्तुल्यमरिचः षड्गुणत्रिफलान्वितः ।  
घृष्टः शम्याकमूलेन पीतश्चाखिलकुष्ठहा ॥ व्र्र्स्_३।३६ ॥  

 
तन्मूलं सलिले पिष्टं लेपयेत्प्रत्यहम् तनौ ।  
दृष्टप्रत्यययोगो +अयं सर्वत्र प्रतिवीर्यवान् ।  
श्रीमता सोमदेवेन सम्यगत्र प्रकीर्तितः ॥ व्र्र्स्_३।३७ ॥  

 
द्विनिष्कप्रमितं गन्धं पिष्ट्वा तैलेन संयुतम् ।  
अथापामार्गतोयेन सतैलमरिचेन हि ॥ व्र्र्स्_३।३८ ॥  

 
विलिप्य सकलं देहं तिष्ठेद्घर्मे ततः परम् ।  
तक्रभक्तं च भुञ्जीत तृतीये प्रहरे खलु ॥ व्र्र्स्_३।३९ ॥  

 
भजेद्रात्रौ तथा वह्निं समुत्थाय तथा प्रगे ।  
महिषीछगणम् लिप्त्वा स्नायाच्छीतेन वारिणा ॥ व्र्र्स्_३।४० ॥  

 
ततो +अभ्यज्य घृतैर्देहं स्नायादिष्टोष्णवारिणा ।  
अमुना क्रमयोगेन विनश्यत्यतिवेगतः ।  
दुर्जया बहुकालीना पामा कण्डुः सुनिश्चितम् ॥ व्र्र्स्_३।४१ ॥  

 
गन्धकस्य प्रयोगाणां शतं तन्न प्रकीर्तितम् ।  
ग्रन्थविस्तारभीतेन सोमदेवेन भूभुजा ॥ व्र्र्स्_३।४२ ॥  

 सुल्ड़ुर्:: गन्धतैल 
अथवार्कस्नुहीक्षीरैर् वस्त्रं लेप्यं तु सप्तधा ।  
गन्धकं नवनीतेन पिष्ट्वा वस्त्रं लिपेद्घनम् ॥ व्र्र्स्_३।४३ ॥  

 
तद्वर्तिं ज्वलितां दंशे धृतां कुर्याद् अधोमुखीम् ।  
तैलं पतेदधोभाण्डे ग्राह्यं योगेषु योजयेत् ॥ व्र्र्स्_३।४४ ॥  

 सुल्ड़ुर्:: शुद्ध:: मेदिच्। प्रोपेर्तिएस् 
शुद्धगन्धो हरेद्रोगान्कुष्ठमृत्युजरादिकान् ।  
अग्निकारी महानुष्णो वीर्यवृद्धिं करोति च ॥ व्र्र्स्_३।४५ ॥  

 गैरिक:: सुब्त्य्पेस् 
पाषाणगैरिकं चैकं द्वितीयं स्वर्णगैरिकम् ॥ व्र्र्स्_३।४६ ॥  

 पाषाणगैरिक:: प्रोपेर्तिएस् 
पाषाणगैरिकं प्रोक्तं कठिनम् ताम्रवर्णकम् ।  
स्वर्णगैरिक:: प्रोपेर्तिएसत्यन्तशोणितं स्निग्धं मसृणं स्वर्णगैरिकम् ॥ व्र्र्स्_३।४७ ॥  

 स्वर्णगैरिक:: मेदिच्। प्रोपेर्तिएस् 
स्वादु स्निग्धं हिमं नेत्र्यं कषायं रक्तपित्तनुत् ।  
हिध्मावमिविषघ्नं च रक्तघ्नं स्वर्णगैरिकम् ।  
पाषाणगैरिक:: मेदिच्। प्रोपेर्तिएस्पाषाणगैरिकं चान्यत्पूर्वस्मादल्पकं गुणैः ॥ व्र्र्स्_३।४८ ॥  

 गैरिक:: शोधन 
गैरिकं तु गवां दुग्धैर्भावितं शुद्धिम् ऋच्छति ॥ व्र्र्स्_३।४९ ॥  

 गैरिक:: सत्त्व 
गैरिकं सत्त्वरूपं हि नन्दिना परिकीर्तितम् ॥ व्र्र्स्_३।५० ॥  

 
कैर् अप्युक्तं पतेत्सत्त्वं क्षाराम्लक्लिन्नगैरिकात् ।  
उपतिष्ठति सूतेन्द्रमेकत्वं गुणवत्तरम् ॥ व्र्र्स्_३।५१ ॥  

 कासीस:: सुब्त्य्पेस् 
कासीसं वालुकाद्येकं पुष्पपूर्वम् अथापरम् ॥ व्र्र्स्_३।५२ ॥  

 कासीस:: मेदिच्। प्रोपेर्तिएस् 
क्षाराम्लागरुधूमाभं सोष्णवीर्यं विषापहम् ।  
वालुकापुष्पकासीसं श्वित्रघ्नं केशरञ्जनम् ॥ व्र्र्स्_३।५३ ॥  

 पुष्पकासीस:: मेदिच्। प्रोपेर्तिएस् 
पुष्पादिकासीसमतिप्रशस्तं सोष्णं कषायाम्लम् अतीव नेत्र्यम् ।  
विषानिलश्लेष्मगदव्रणघ्नं श्वित्रक्षयघ्नं कचरञ्जनं च ॥ व्र्र्स्_३।५४ ॥  

 कासीस:: शोधन 
सकृद्भृङ्गाम्बुना क्लिन्नं कासीसं निर्मलं भवेत् ॥ व्र्र्स्_३।५५ ॥  

 कासीस:: सत्त्वपातन 
तुवरीसत्त्ववत्सत्त्वमेतस्यापि समाहरेत् ॥ व्र्र्स्_३।५६ ॥  

 कासीस:: शोधन 
कासीसं शुद्धिमाप्नोति पित्तैश्च रजसा स्त्रियाः ॥ व्र्र्स्_३।५७ ॥  

 
बलिना हतकासीसं क्रान्तं कासीसमारितम् ।  
उभयं समभागं हि त्रिफलावेल्लसंयुतम् ॥ व्र्र्स्_३।५८ ॥  

 
विषमांशघृतक्षौद्रप्लुतं शाणमितं प्रगे ।  
सेवितं हन्ति वेगेन श्वित्रं पाण्डुक्षयामयम् ॥ व्र्र्स्_३।५९ ॥  

 
गुल्मप्लीहगदं शूलं मूलरोगं विशेषतः ।  
रसायनविधानेन सेवितं वत्सरावधि ॥ व्र्र्स्_३।६० ॥  

 
आमसंशोषणं श्रेष्ठं मन्दाग्निपरिदीपनम् ।  
पलितं वलिभिः सार्धं विनाशयति निश्चितम् ॥ व्र्र्स्_३।६१ ॥  

 तुवरी 
सौराष्ट्राश्मनि सम्भूता सा तुवरी मता ।  
वस्त्रेषु लिप्यते यासौ मञ्जिष्ठारागबन्धिनी ॥ व्र्र्स्_३।६२ ॥  

 तुवरी:: सुब्त्य्पेस् 
फटकी फुल्लिका चेति द्वितीया परिकीर्तिता ॥ व्र्र्स्_३।६३ ॥  

 फटकी:: मेदिच्। प्रोपेर्तिएस् 
ईषत्पीता गुरुः स्निग्धा पीतिका विषनाशनी ।  
व्रणकुष्ठहरा सर्वकुष्ठघ्नी च विशेषतः ॥ व्र्र्स्_३।६४ ॥  

 फुल्लिका:: मेदिच्। प्रोपेर्तिएस् 
निर्भारा शुभ्रवर्णा च स्निग्धा साम्लापरा मता ।  
सा फुल्लतुवरी प्रोक्ता लेपात्ताम्रं चरेदयः ॥ व्र्र्स्_३।६५ ॥  

रसरत्नसमुच्चयटीका 
तद्भेदावाह स्फटिकी पीतिकेति ॥ व्र्र्स्टी_३।६५;१
 
स्फटिकीलेपाच्छतवारं ताम्रपत्रं लोहपत्रं प्रति वा लिप्ता सती तत्पश्चात् चरेत् पारदेन प्रयोज्यकर्त्रा चारयेद् भक्षितां कारयेद् इत्यर्थः ॥ व्र्र्स्टी_३।६५;२
 
यतो जारणायाम् अस्या विडद्रव्यत्वेनोपयोगात् ॥ व्र्र्स्टी_३।६५;३
 
अन्तर्भावितण्यर्थो +अत्र चरधातुः ॥ व्र्र्स्टी_३।६५;४
रसरत्नसमुच्चयबोधिनी 
लेपाद् इति ॥ व्र्र्स्बो_३।६५;१
 
फुल्लतुवरीलेपेन ताम्रं लौहांशम् उझति ताम्रे यः लौहांशः विद्यते स निर्गच्छतीत्यर्थः ताम्रं लौहवत् काठिन्यं गच्छतीत्यर्थो वा ॥ व्र्र्स्बो_३।६५;२

काङ्क्षी कषाया कटुकाम्लकण्ठ्या केश्या व्रणघ्नी विषनाशनी च ।  
श्वित्रापहा नेत्रहिता त्रिदोषशान्तिप्रदा पारदजारणी च ॥ व्र्र्स्_३।६६ ॥  

 तुवरी:: शोधन 
तुवरी काञ्जिके क्षिप्त्वा त्रिदिनाच्छुद्धिमृच्छति ॥ व्र्र्स्_३।६७ ॥  

 तुवरी:: सत्त्वपातन 
क्षाराम्लैर् मर्दिता ध्माता सत्त्वं मुञ्चति निश्चितम् ॥ व्र्र्स्_३।६८ ॥  

 तुवरी:: सत्त्वपातन 
गोपित्तेन शतं वारान् सौराष्ट्रां भावयेत्ततः ।  
धमित्वा पातयेत्सत्त्वं क्रामणं चातिगुह्यकम् ॥ व्र्र्स्_३।६९ ॥  

 हरिताल:: सुब्त्य्पेस् 
हरितालं द्विधा प्रोक्तं पत्त्राद्यं पिण्डसञ्ज्ञकम् ॥ व्र्र्स्_३।७० ॥  

 पत्त्रतालक 
स्वर्णवर्णं गुरु स्निग्धं तनुपत्त्रं च भासुरम् ।  
तत् पत्त्रतालकं प्रोक्तं बहुपत्त्रं रसायनम् ॥ व्र्र्स्_३।७१ ॥  

 पिण्डतालक 
निष्पत्त्रं पिण्डसदृशम् स्वल्पसत्त्वं तथागुरु ।  
स्त्रीपुष्पहरणं तत्तु गुणाल्पं पिण्डतालकम् ॥ व्र्र्स्_३।७२ ॥  

 हरिताल:: मेदिच्। प्रोपेर्तिएस् 
श्लेष्मरक्तविषवातभूतनुत्केवलं च खलु पुष्पहृत्स्त्रियः ।  
स्निग्धमुष्णकटुकं च दीपनं कुष्ठहारि हरितालमुच्यते ॥ व्र्र्स्_३।७३ ॥  

 हरिताल:: शोधन 
स्निग्धं कूष्माण्डतोये वा तिलक्षारजले अपि वा ।  
तोये वा चूर्णसंयुक्ते दोलायन्त्रेण शुध्यति ॥ व्र्र्स्_३।७४ ॥  

 हरिताल:: अशुद्ध:: मेदिच्। प्रोपेर्तिएस् 
अशुद्धं तालमायुघ्नं कफमारुतमेहकृत् ।  
तापस्फोटाङ्गसङ्कोचं कुरुते तेन शोधयेत् ॥ व्र्र्स्_३।७५ ॥  

 हरिताल:: शोधन 
तालकं कणशः कृत्वा दशांशेन च टङ्कणम् ।  
जम्बीरोत्थद्रवैः क्षाल्यं काञ्जिकैः क्षालयेत्ततः ॥ व्र्र्स्_३।७६ ॥  

 
वस्त्रे चतुर्गुणे बद्ध्वा दोलायन्त्रे दिनं पचेत् ।  
सचूर्णेनारनालेन दिनं कूष्माण्डजे रसे ।  
स्वेद्यं वा शाल्मलीतोयैस्तालकं शुद्धिमाप्नुयात् ॥ व्र्र्स्_३।७७ ॥  

 हरिताल:: शोधन 
मधुतुल्ये घनीभूते कषाये ब्रह्ममूलजे ।  
त्रिवारं तालकं भाव्यं पिष्ट्वा मूत्रे +अथ माहिषे ॥ व्र्र्स्_३।७८ ॥  

 
उपलैर्दशभिर्देयं पुटं रुद्ध्वाथ पेषयेत् ।  
एवं द्वादशधा पाच्यं शुद्धं योगेषु योजयेत् ॥ व्र्र्स्_३।७९ ॥  

 हरिताल:: सत्त्वपातन 
कुलित्थक्वाथसौभाग्यमहिष्याज्यमधुप्लुतम् ।  
स्थाल्यां क्षिप्त्वा विदध्याच्च त्व् अम्लेन छिद्रयोगिना ॥ व्र्र्स्_३।८० ॥  

 
सम्यङ्निरुध्य शिखिनं ज्वालयेत्क्रमवर्धितम् ।  
एकप्रहरमात्रं हि रन्ध्रमाच्छाद्य गोमयैः ॥ व्र्र्स्_३।८१ ॥  

 
यामान्ते छिद्रमुद्घाट्य दृष्टे धूमे च पाण्डुरे ।  
शीतां स्थालीं समुत्तार्य सत्त्वमुत्कृष्य चाहरेत् ॥ व्र्र्स्_३।८२ ॥  

 
सर्वपाषाणसत्त्वानां प्रकाराः सन्ति कोटिशः ।  
ग्रन्थविस्तारभीत्यातो लिखिता न मया खलु ॥ व्र्र्स्_३।८३ ॥  

 हरिताल:: सत्त्वपातन 
पलालकं रवेर्दुग्धैर्दिनमेकं विमर्दयेत् ।  
क्षिप्त्वा षोडशिकातैले मिश्रयित्वा ततः पचेत् ॥ व्र्र्स्_३।८४ ॥  

 
अनावृतप्रदेशे च सप्तयामावधि ध्रुवम् ।  
स्वाङ्गशीतमधस्थं च सत्त्वं श्वेतं समाहरेत् ॥ व्र्र्स्_३।८५ ॥  

 हरिताल:: सत्त्वपातन 
छागलस्याथ बालस्य बलिना च समन्वितम् ।  
तालकं दिवसद्वन्द्वं मर्दयित्वातियत्नतः ॥ व्र्र्स्_३।८६ ॥  

 
युक्तं द्रावणवर्गेण काचकुप्यां विनिक्षिपेत् ।  
त्रिधा तां च मृदा लिप्त्वा परिशोष्य खरातपे ॥ व्र्र्स्_३।८७ ॥  

 
ततः खर्परकच्छिद्रे तामर्धां चैव कूपिकाम् ।  
प्रवेश्य ज्वालयेदग्निं द्वादशप्रहरावधि ।  
कूपिकण्ठस्थितं शीतं शुद्धं सत्त्वं समाहरेत् ॥ व्र्र्स्_३।८८ ॥  

 हरिताल:: सत्त्वपातन 
पलार्धप्रमितं तालं बद्ध्वा वस्त्रे सिते दृढे ।  
बलिनालिप्य यत्नेन त्रिवारं परिशोष्य च ॥ व्र्र्स्_३।८९ ॥  

 
द्राविते त्रिफले ताम्रे क्षिपेत्तालकपोटलीम् ।  
भस्मना छादयेच्छीघ्रं ताम्रेणावेष्टितं सितम् ।  
मृदुलं सत्त्वमादद्यात्प्रोक्तं रसरसायने ॥ व्र्र्स्_३।९० ॥  

 मनःशिला:: सुब्त्य्पेस् 
मनःशिला त्रिधा प्रोक्ता श्यामाङ्गी कणवीरका ।  
खण्डाख्या चेति तद्रूपं विविच्य परिकथ्यते ॥ व्र्र्स्_३।९१ ॥  

 मनःशिला:: श्यामाङ्गी 
श्यामा रक्ता सगौरा च भाराढ्या श्यामिका मता ।  
मनःशिला:: कणवीरकतेजस्विनी च निर्गौरा ताम्राभा कणवीरका ॥ व्र्र्स्_३।९२ ॥  

 मनःशिला:: खण्ड 
चूर्णीभूतातिरक्ताङ्गी सभारा खण्डपूर्विका ।  
उत्तरोक्तगुणैः श्रेष्ठा भूरिसत्त्वा प्रकीर्तिता ॥ व्र्र्स्_३।९३ ॥  

 मनःशिलागुणाः 
मनःशिला सर्वरसायनाग्र्या तिक्ता कटूष्णा कफवातहन्त्री ।  
सत्त्वात्मिका भूतविषाग्निमान्द्यकण्डूतिकासक्षयहारिणी च ॥ व्र्र्स्_३।९४ ॥  

 मनःशिला:: अशुद्ध:: मेदिच्। प्रोपेर्तिएस् 
अश्मरीं मूत्रकृच्छ्रं च अशुद्धा कुरुते शिला ।  
मन्दाग्निं मलबन्धं च शुद्धा सर्वरुजापहा ॥ व्र्र्स्_३।९५ ॥  

 मनःशिलाशोधनम् 
अगस्त्यपत्त्रतोयेन भाविता सप्तवारकम् ।  
शृङ्गवेररसैर् वापि विशुध्यति मनःशिला ॥ व्र्र्स्_३।९६ ॥  

 मनःशिला:: शोधन 
जयन्तीभृङ्गराजोत्थरक्तागस्त्यरसैः शिलाम् ।  
दोलायन्त्रे पचेद्यामं यामं छागोत्थमूत्रकैः ।  
क्षालयेदारनालेन सर्वरोगेषु योजयेत् ॥ व्र्र्स्_३।९७ ॥  

 मनःशिलासत्त्वपातन (१) 
अष्टमांशेन किट्टेन गुडगुग्गुलुसर्पिषा ।  
कोष्ठ्यां रुद्ध्वा दृढं ध्माता सत्त्वं मुञ्चेन्मनःशिला ॥ व्र्र्स्_३।९८ ॥  

 मनःशिलासत्त्वपातन (२) 
भूनागधौतसौभाग्यमदनैश्च विमर्दितैः ।  
कारवल्लीदलाम्भोभिर्मूषां कृत्वात्र निक्षिपेत् ॥ व्र्र्स्_३।९९ ॥  

 
शिलां क्षाराम्लनिष्पिष्टां प्रधमेत्तदनन्तरम् ।  
कोकिलाद्वयमात्रं हि ध्मानात्सत्त्वं त्यजत्यसौ ॥ व्र्र्स्_३।१०० ॥  

 अञ्जन:: सुब्त्य्पेस् 
सौवीरमञ्जनं प्रोक्तं रसाञ्जनमतः परम् ।  
स्रोतोञ्जनं तदन्यच्च पुष्पाञ्जनकमेव च ।  
नीलाञ्जनं च तेषां हि स्वरूपमिह वर्ण्यते ॥ व्र्र्स्_३।१०१ ॥  

 सौवीर 
सौवीरमञ्जनं धूम्रं रक्तपित्तहरं हिमम् ।  
विषहिध्माक्षिरोगघ्नं व्रणशोधनरोपणम् ॥ व्र्र्स्_३।१०२ ॥  

रसरत्नसमुच्चयटीका 
सौवीरं कृष्णवर्णसुर्मा इति लोकभाषायाम् ॥ व्र्र्स्टी_३।१०२;१
रसाञ्जन 
रसाञ्जनं च पीताभं विषवक्त्रगदापहम् ।  
श्वासहिध्मापहं वर्ण्यं वातपित्तास्रनाशनम् ॥ व्र्र्स्_३।१०३ ॥  

रसरत्नसमुच्चयटीका 
रसाञ्जनमिति ॥ व्र्र्स्टी_३।१०३;१
 
एतद् रसोद् इति ब्रिजभाषायाम् उत्तरदेशे प्रसिद्धम् ॥ व्र्र्स्टी_३।१०३;२
 
एतद् रीतिकिट्टजन्यं दारुहरिद्राकषायाजदुग्धपाकजन्यं तु रसाञ्जनम् इत्यपि वदन्ति ॥ व्र्र्स्टी_३।१०३;३
स्रोतोञ्जन 
स्रोतोञ्जनं हिमं स्निग्धं कषायं स्वादु लेखनम् ।  
नेत्र्यं हिध्माविषछर्दिकफपित्तास्ररोगनुत् ॥ व्र्र्स्_३।१०४ ॥  

रसरत्नसमुच्चयटीका 
स्रोतोञ्जनमिति ॥ व्र्र्स्टी_३।१०४;१
 
श्वेतवर्णसुर्मा इति लोके प्रसिद्धम् ॥ व्र्र्स्टी_३।१०४;२
पुष्पाञ्जन 
पुष्पाञ्जनं सितं स्निग्धं हिमं सर्वाक्षिरोगनुत् ।  
अतिदुर्धरहिध्माघ्नं विषज्वरगदापहम् ॥ व्र्र्स्_३।१०५ ॥  

रसरत्नसमुच्चयटीका 
पुष्पाञ्जनमिति ॥ व्र्र्स्टी_३।१०५;१
 
एतद् रीतिपुष्पजन्यम् ॥ व्र्र्स्टी_३।१०५;२
 
जस्तफूल् इति महाराष्ट्रभाषायां प्रसिद्धम् ॥ व्र्र्स्टी_३।१०५;३
नीलाञ्जन 
नीलाञ्जनं गुरु स्निग्धं नेत्र्यं दोषत्रयापहम् ।  
रसायनं सुवर्णघ्नं लोहमार्दवकारकम् ॥ व्र्र्स्_३।१०६ ॥  

रसरत्नसमुच्चयटीका 
नीलाञ्जनमिति ॥ व्र्र्स्टी_३।१०६;१
 
नीलवर्णसुर्मा इति लोके प्रसिद्धः ॥ व्र्र्स्टी_३।१०६;२
अञ्जन:: शोधन 
अञ्जनानि विशुध्यन्ति भृङ्गराजनिजद्रवैः ॥ व्र्र्स्_३।१०७ ॥  

 अञ्जन:: सत्त्वपातन 
मनोह्वासत्त्ववत् सत्त्वम् अञ्जनानां समाहरेत् ॥ व्र्र्स्_३।१०८ ॥  

 स्रोतोञ्जन:: फ्य्स्। प्रोपेर्तिएस् 
वल्मीकशिखराकारं भङ्गे नीलोत्पलद्युति ।  
घृष्टं तु गैरिकच्छायं स्रोतोजं लक्षयेद्बुधः ॥ व्र्र्स्_३।१०९ ॥  

रसरत्नसमुच्चयबोधिनी 
वल्मीकशिखराकारं वल्मीकवत् उन्नतावनतबहुशिखरविशिष्टम् ॥ व्र्र्स्बो_३।१०९;१
स्रोतोञ्जन:: प्रेपरतिओन् ड़ोर् रसबन्धन 
गोशकृद्रसमूत्रेषु घृतक्षौद्रवसासु च ।  
भावितं बहुशस्तच्च शीघ्रं बध्नाति सूतकम् ॥ व्र्र्स्_३।११० ॥  

 रसाञ्जन:: शोधन 
सूर्यावर्तादियोगेन शुद्धिमेति रसाञ्जनम् ॥ व्र्र्स्_३।१११ ॥  

 स्रोतोञ्जन:: सत्त्वपातन 
राजावर्तकवत्सत्त्वं ग्राह्यं स्रोतोञ्जनादपि ॥ व्र्र्स्_३।११२ ॥  

 कङ्कुष्ठ 
हिमवत्पादशिखरे कङ्कुष्ठमुपजायते ।  
कङ्कुष्ठ:: सुब्त्य्पेस्तत्रैकं नालिकाख्यं हि तदन्यद्रेणुकं मतम् ॥ व्र्र्स्_३।११३ ॥  

 नालिक 
पीतप्रभं गुरु स्निग्धं श्रेष्ठं कङ्कुष्ठमादिमम् ।  
रेणुकश्यामपीतं लघु त्यक्तसत्त्वं नेष्टं हि रेणुकम् ॥ व्र्र्स्_३।११४ ॥  

 कङ्कुष्ठ:: ओरिगिन् ड़्रोम् दिड़्ड़्। अनिमल्स् 
केचिद्वदन्ति कङ्कुष्ठं सद्योजातस्य दन्तिनः ।  
वर्चश्च श्यामपीताभं रेचनं परिकथ्यते ॥ व्र्र्स्_३।११५ ॥  

 
कतिचित् तेजिवाहानां नालं कङ्कुष्ठसञ्ज्ञकम् ।  

रसरत्नसमुच्चयटीका 
मतान्तरमाह कतिचिदिति ॥ व्र्र्स्टी_३।११६अब्;१
 
कतिचिद्वदन्ति किं तेजिवाहानां प्रबलवेगसामर्थ्यविशिष्टाश्वानां नालं सद्योजातानां तेषां नाभिनालं कङ्कुष्ठमिति ॥ व्र्र्स्टी_३।११६अब्;२

वदन्ति श्वेतपीताभं तदतीव विरेचनम् ॥ व्र्र्स्_३।११६ ॥  

रसरत्नसमुच्चयटीका 
अथ क्रमप्राप्तं कङ्कुष्ठं वर्णयति हिमवदिति ॥ व्र्र्स्टी_३।११६;१
 
स च पीतवर्णः ॥ व्र्र्स्टी_३।११६;२
 
श्लक्ष्णानेकसचाकचिक्यफलकविशिष्टः खनिजः क्षुद्रपाषाणः प्राणिजश्च ॥ व्र्र्स्टी_३।११६;३
 
उभयमपि द्विविधं नलिका रेणुकश्चेति खनिजभेदौ ॥ व्र्र्स्टी_३।११६;४

रसे रसायनं श्रेष्ठं निःसत्त्वं बहुवैकृतम् ॥ व्र्र्स्_३।११७ ॥  

 कङ्कुष्ठ:: मेदिच्। प्रोपेर्तिएस् 
कङ्कुष्ठं तिक्तकटुकं वीर्योष्णं चातिरेचनम् ।  
व्रणोदावर्तशूलार्तिगुल्मप्लीहगुदार्तिनुत् ॥ व्र्र्स्_३।११८ ॥  

 महारस, उपरस:: शोधन, सत्त्वपातन 
सूर्यावर्तककदली वन्ध्या कोशातकी च सुरदाली ।  
शिग्रुश्च वज्रकन्दो निरङ्कणा काकमाची च ॥ व्र्र्स्_३।११९ ॥  

 
आसामेकरसेन तु लवणक्षाराम्लभावितं बहुशः ।  
शुध्यन्ति रसोपरसा ध्माता मुञ्चन्ति सत्त्वानि ॥ व्र्र्स्_३।१२० ॥  

 कङ्कुष्ठ:: शोधन 
कङ्कुष्ठं शुद्धिमायाति त्रिधा शुण्ठ्यम्बुभावितम् ॥ व्र्र्स्_३।१२१ ॥  

 कङ्कुष्ठ:: सत्त्वपातन 
सत्त्वाकर्षो +अस्य न प्रोक्तो यस्मात्सत्त्वमयं हि तत् ॥ व्र्र्स्_३।१२२ ॥  

 
भजेदेनं विरेकार्थं ग्राहिभिर्यवमात्रया ।  
नाशयेदामपूर्तिं च विरेच्य क्षणमात्रतः ॥ व्र्र्स्_३।१२३ ॥  

 
भक्षितः सह ताम्बूलैर्विरिच्यासून्विनाशयेत् ॥ व्र्र्स्_३।१२४ ॥  

 
बर्बुरीमूलिकाक्वाथजीरसौभाग्यकं समम् ।  
कङ्कुष्ठं विषनाशाय भूयो भूयः पिबेन्नरः ॥ व्र्र्स्_३।१२५ ॥  

रसरत्नसमुच्चयबोधिनी 
गौरीपाषाणः शुक्लपाषाणः फुल्खडि इति लोके ॥ व्र्र्स्बो_३।१२५;१
रसरत्नसमुच्चयटीका 
कम्पिल्लः क्षुद्रपाषाणविशेषः कपिलेति नाम्ना लोके प्रसिद्धो गौरीपाषाणो दारुणविषरूपो+अयं पाषाणविशेषः सोमल इति महाराष्ट्रभाषायां प्रसिद्धः ॥ व्र्र्स्टी_३।१२५;१
साधारणरसाः 
कम्पिल्लश्चपलो गौरीपाषाणो नवसारकः ।  

रसरत्नसमुच्चयबोधिनी 
वह्निजारः स्वनामख्यातः पश्चिमसागरसम्भूत औषधिविशेषः ॥ व्र्र्स्बो_३।१२६अब्;१
रसरत्नसमुच्चयटीका 
अग्निजारो बहिर् अर्णवोज्झितो विशिष्टनक्रजरायुः ॥ व्र्र्स्टी_३।१२६अब्;१

कपर्दो वह्निजारश्च गिरिसिन्दूरहिङ्गुलौ ॥ व्र्र्स्_३।१२६ ॥  

रसरत्नसमुच्चयटीका 
गिरिसिन्दूरः पर्वतपाषाणोदरे रक्तवर्णः पदार्थविशेषः ॥ व्र्र्स्टी_३।१२६;१
 
हिङ्गुलश्चूर्णपारदः स्वनाम्नैव लोके प्रसिद्धः ॥ व्र्र्स्टी_३।१२६;२
रसरत्नसमुच्चयबोधिनी 
मृद्दारशृङ्गं सीसकसमुत्पन्नः पार्वतीयधातुविशेषः ॥ व्र्र्स्बो_३।१२६;१
रसरत्नसमुच्चयटीका 
मोद्दारशृङ्गं मुर्दाíशिङ्गेति लोके प्रसिद्धम् ॥ व्र्र्स्टी_३।१२६;१

मोदारशृङ्गम् इत्यष्टौ साधारणरसाः स्मृताः ।  
रससिद्धकराः प्रोक्ता नागार्जुनपुरःसरैः ॥ व्र्र्स्_३।१२७ ॥  

रसरत्नसमुच्चयबोधिनी 
चन्द्रिकाढ्यः चाकचक्यविशिष्टः सचन्द्राभ्रवद् उज्ज्वलकणाबहुलः इत्यर्थः ॥ व्र्र्स्बो_३।१२७;१
कम्पिल्लकः 
इष्टिकाचूर्णसङ्काशश्चन्द्रिकाढ्यो +अतिरेचनः ।  
सौराष्ट्रदेशे चोत्पन्नः स हि कम्पिल्लकः स्मृतः ॥ व्र्र्स्_३।१२८ ॥  

 कम्पिल्ल:: मेदिच्। प्रोपेर्तिएस् 
पित्तव्रणाध्मानविबन्धनिघ्नः श्लेष्मोदरार्तिकृमिगुल्मवैरी ।  
मूलामशोफज्वरशूलहारी कम्पिल्लको रेच्यगदापहारी ॥ व्र्र्स्_३।१२९ ॥  

 गौरीपाषाणकः 
गौरीपाषाणकः पीतो विकटो हतचूर्णकः ।  
स्फटिकाभश्च शङ्खाभो हरिद्राभस् त्रयः स्मृताः ॥ व्र्र्स्_३।१३० ॥  

रसरत्नसमुच्चयबोधिनी 
गौरीपाषाणस्य पर्यायान् वर्णभेदेन त्रैविध्यं चाह गौरीति ॥ व्र्र्स्बो_३।१३०;१
 
पीतविकटहतचूर्णकाः इति इमे त्रयः पर्यायाः ॥ व्र्र्स्बो_३।१३०;२
 
पूर्व इति ॥ व्र्र्स्बो_३।१३०;३
 
पूर्वः पूर्वः हरिद्राभगौरीपाषाणात् शङ्खाभः शङ्खाभपाषाणात् स्फटिकाभः श्रेष्ठः ॥ व्र्र्स्बो_३।१३०;४
रसरत्नसमुच्चयटीका 
त्रिविधस्य तस्य स्वरूपमाह यः किञ्चित् पीतवर्णो विकटकराल आहतः सञ्चूर्णरूपो भवति स गौरीपाषाण इत्युच्यते ॥ व्र्र्स्टी_३।१३०;१
 
अयम् एव स्फटिकसमानचाकचिक्यविशिष्टः ॥ व्र्र्स्टी_३।१३०;२
 
एतद् विशेषणं द्वितीयभेदस्यापि सम्भवति ॥ व्र्र्स्टी_३।१३०;३
 
द्वितीयः शङ्खाभः सो+अपि चाकचिक्यविशिष्टः ॥ व्र्र्स्टी_३।१३०;४
 
तृतीयभेदापन्नो यः स तु हरिद्राभो हरिद्रासमानः पूर्णपीतवर्णः ॥ व्र्र्स्टी_३।१३०;५
 
त्रिविधमध्य उत्तरोत्तरात् पूर्वपूर्वः श्रेष्ठः ॥ व्र्र्स्टी_३।१३०;६
गौरीपाषाण:: शोधन 
पूर्वं पूर्वं गुणैः श्रेष्ठः कारवल्लीफले क्षिपेत् ।  
स्वेदयेद्धण्डिकामध्ये शुद्धो भवति मूषकः ॥ व्र्र्स्_३।१३१ ॥  

 गौरीपाषाण:: सत्त्वपातन 
तालवद्ग्राहयेत्सत्त्वं शुद्धं शुभ्रं प्रयोजयेत् ॥ व्र्र्स्_३।१३२ ॥  

 गौरीपाषाण:: मेदिच्। प्रोपेर्तिएस् 
रसबन्धकरः स्निग्धो दोषघ्नो रसवीर्यकृत् ॥ व्र्र्स्_३।१३३ ॥  

 नवसार:: प्रोदुच्तिओन् 
करीरपीलुकाष्ठेषु पच्यमानेषु चोद्भवः ।  
क्षारो +असौ नवसारः स्याच्चूलिकालवणाभिधः ॥ व्र्र्स्_३।१३४ ॥  

 
इष्टिकादहने जातं पाण्डुरं लवणं लघु ।  
तदुक्तं नवसाराख्यं चूलिकालवणं च तत् ॥ व्र्र्स्_३।१३५ ॥  

 नवसार:: अल्छेम्। प्रोपेर्तिएस् 
रसेन्द्रजारणं लोहद्रावणं जठराग्निकृत् ।  
नवसार:: मेदिच्। प्रोपेर्तिएस्गुल्मप्लीहास्यशोषघ्नं भुक्तमांसादिजारणम् ।  
विडाख्यं च त्रिदोषघ्नं चूलिकालवणम् मतम् ॥ व्र्र्स्_३।१३६ ॥  

 वराटिका 
पीताभा ग्रन्थिका पृष्ठे दीर्घवृत्ता वराटिका ।  
रसवैद्यैर्विनिर्दिष्टा सा चराचरसञ्ज्ञिका ॥ व्र्र्स्_३।१३७ ॥  

 वराटिक:: wएइघ्त् 
सार्धनिष्कभरा श्रेष्ठा निष्कभारा च मध्यमा ।  
पादोननिष्कभारा च कनिष्ठा परिकीर्तिता ॥ व्र्र्स्_३।१३८ ॥  

 वराटिका:: मेदिच्। प्रोपेर्तिएस् 
परिणामादिशूलघ्नी ग्रहणीक्षयनाशिनी ।  
कटूष्णा दीपनी वृष्या नेत्र्या वातकफापहा ।  
वराटिका:: अल्छेम्। प्रोपेर्तिएस्रसेन्द्रजारणे प्रोक्ता विडद्रव्येषु शस्यते ॥ व्र्र्स्_३।१३९ ॥  

 वराटिका:: मेदिच्। प्रोपेर्तिएस् ओड़् बद् स्पेचिमेन्स् 
तदन्ये तु वराटाः स्युर् गुरवः श्लेष्मपित्तलाः ॥ व्र्र्स्_३।१४० ॥  

 वराटिका:: शोधन 
वराटाः काञ्जिके स्विन्ना यामाच्छुद्धिमवाप्नुयुः ॥ व्र्र्स्_३।१४१ ॥  

 अग्निजार 
समुद्रेणाग्निनक्रस्य जरायुर् बहिरुज्झितः ।  
संशुष्को भानुतापेन सो +अग्निजार इति स्मृतः ॥ व्र्र्स्_३।१४२ ॥  

 अग्निजार:: मेदिच्। प्रोपेर्तिएस् 
अग्निजारस्त्रिदोषघ्नो धनुर्वातादिवातनुत् ।  
वर्धनो रसवीर्यस्य दीपनो जारणस्तथा ॥ व्र्र्स्_३।१४३ ॥  

 अग्निजार:: शोधन 
तद् अब्धिक्षारसंशुद्धं तस्माच्छुद्धिर्न हीष्यते ॥ व्र्र्स्_३।१४४ ॥  

 गिरिसिन्दूर 
महागिरिषु चाल्पीयःपाषाणान्तःस्थितो रसः ।  
शुष्कशोणः स निर्दिष्टो गिरिसिन्दूरसञ्ज्ञया ॥ व्र्र्स्_३।१४५ ॥  

रसरत्नसमुच्चयबोधिनी 
गिरिसिन्दूरस्य स्वरूपलक्षणम् आह महेति ॥ व्र्र्स्बो_३।१४५;१
 
हिमालयादिबृहत्पर्वतान्तर्वर्तिक्षुद्रपाषाणद्वयमध्यनिसृतः रक्तवर्णरसविशेषः शुष्कीभूतः गिरिसिन्दूर इति ख्यातः ॥ व्र्र्स्बो_३।१४५;२
रसरत्नसमुच्चयटीका 
अथ गिरिसिन्दूरम् आह महागिरिष्विति ॥ व्र्र्स्टी_३।१४५;१
 
अल्पीयो+अत्यल्पः ॥ व्र्र्स्टी_३।१४५;२
 
अयं लोके प्रायो नोपलभ्यते ॥ व्र्र्स्टी_३।१४५;३
 
केचित्तु कामियां सिन्दूर इति नाम्ना प्रसिद्धो+अयं पदार्थो+अतिरक्तवर्ण इति वदन्ति ॥ व्र्र्स्टी_३।१४५;४
 
लोके+अतिप्रसिद्धस्तु नागसम्भव एव ॥ व्र्र्स्टी_३।१४५;५
 
स एव चात्र ग्राह्य इति रावणमतम् ॥ व्र्र्स्टी_३।१४५;६
 
सिन्दूरो नागसम्भव इति तद्वचनादिति ॥ व्र्र्स्टी_३।१४५;७
गिरिसिन्दूर:: मेदिच्। प्रोपेर्तिएस् 
त्रिदोषशमनम् भेदि रसबन्धनमग्रिमम् ।  
देहलोहकरं नेत्र्यं गिरिसिन्दूरमीरितम् ॥ व्र्र्स्_३।१४६ ॥  

 हिङ्गुल 
हिङ्गुलः शुकतुण्डाख्यो हंसपाकस्तथापरः ॥ व्र्र्स्_३।१४७ ॥  

 हिङ्गुल:: शुकतुण्ड 
प्रथमो +अल्पगुणस्तत्र चर्मारः स निगद्यते ॥ व्र्र्स्_३।१४८ ॥  

 हिङ्गुल:: हंसपाक 
श्वेतरेखः प्रवालाभो हंसपाकः स ईरितः ॥ व्र्र्स्_३।१४९ ॥  

रसरत्नसमुच्चयटीका 
अथोद्देशक्रमप्राप्तं हिङ्गुलं वर्णयति हिङ्गुल इति ॥ व्र्र्स्टी_३।१४९;१
 
अयं रसः पारदखनिजमृद्विशेषः ॥ व्र्र्स्टी_३।१४९;२
 
अत एव प्रथमाध्याय उक्तम् ।
 
तां मृदं पातनायन्त्रे पातयन्ति रसं ततः ।
 
इति ॥ व्र्र्स्टी_३।१४९;३
 
कृत्रिमो+अपि लोके दृश्यते पारदगन्धकनवसागरपाकजन्यः ॥ व्र्र्स्टी_३।१४९;४
 
खनिजो+अयं द्विविधः ॥ व्र्र्स्टी_३।१४९;५
 
तस्य चोत्तमस्य लक्षणमाह श्वेतरेष इति ॥ व्र्र्स्टी_३।१४९;६
 
स च हंसपाक इति नाम्ना कथितः पाकेन व्यवस्थितः ॥ व्र्र्स्टी_३।१४९;७
 
श्वेतरक्तवर्णविशिष्टत्वात् ॥ व्र्र्स्टी_३।१४९;८
 
अयं उत्तमः ॥ व्र्र्स्टी_३।१४९;९
 
प्रथमस्तु हीनश्वेतरेषो+अल्पगुणः ॥ व्र्र्स्टी_३।१४९;१०
 
स तु चर्मार इति निगद्यते ॥ व्र्र्स्टी_३।१४९;११
हिङ्गुल:: मेदिच्। प्रोपेर्तिएस् 
हिङ्गुलः सर्वदोषघ्नो दीपनो +अतिरसायनः ।  
सर्वरोगहरो वृष्यो जारणायातिशस्यते ॥ व्र्र्स्_३।१५० ॥  

 हिङ्गुलाकृष्ट 
एतस्मादाहृतः सूतो जीर्णगन्धसमो गुणैः ॥ व्र्र्स्_३।१५१ ॥  

 हिङ्गुलाकृष्ट:: शोधन 
सप्तकृत्वार्द्रकद्रावैर्लकुचस्याम्बुनापि वा ।  
शोषितो भावयित्वा च निर्दोषो जायते खलु ॥ व्र्र्स्_३।१५२ ॥  

 हिङ्गुल:: गोल्द्-प्रोदुच्तिओन् 
किमत्र चित्रं दरदः सुभावितः क्षीरेण मेष्या बहुशो +अम्लवर्गैः ।  
एवं सुवर्णं बहुघर्मतापितं करोति साक्षाद्वरकुङ्कुमप्रभम् ॥ व्र्र्स्_३।१५३ ॥  

 हिङ्गुल:: सत्त्वपातन 
दरदः पातनायन्त्रे पातितश्च जलाश्रये ।  
तत्सत्त्वं सूतसङ्काशं पातयेन्नात्र संशयः ॥ व्र्र्स्_३।१५४ ॥  

 मृद्दारशृङ्गक 
सदलं पीतवर्णं च भवेद्गुर्जरमण्डले ।  
अर्बुदस्य गिरेः पार्श्वे जातं मृद्दारशृङ्गकम् ॥ व्र्र्स्_३।१५५ ॥  

रसरत्नसमुच्चयबोधिनी 
मृद्दारशृङ्गस्य लक्षणम् उत्पत्तिस्थानं चाह सदलमिति ॥ व्र्र्स्बो_३।१५५;१
 
वंशपत्त्रहरितालवत् पटलविशिष्टम् ॥ व्र्र्स्बो_३।१५५;२
 
मृद्दारशृङ्गस्य पर्यायादिकं निघण्ट्वादौ अन्यत्र वा कुत्रापि ग्रन्थे न परिदृश्यते परं तु अस्मद्देशे यन्मुद्राशङ्ख इति नाम्ना प्रसिद्धं पश्चिमदेशे तत् मुर्दार्शिङ् इति नाम्ना तत्रत्यैरभिधीयते अतो मन्ये मृद्दारशृङ्गकं मुद्राशङ्ख एव इति ॥ व्र्र्स्बो_३।१५५;३
रसरत्नसमुच्चयटीका 
गुर्जरमण्डले गुर्जरदेशे ॥ व्र्र्स्टी_३।१५५;१
 
अर्बुदगिरेः पार्श्वे नागखनिस्थानभूते च जातम् उत्पन्नं यद् विशिष्टं क्षुद्रपाषाणात्मकं द्रव्यं सदलपीतवर्णात्मकं तन्मृद्दारशृङ्गनाम्ना प्रथितं भवेत् ॥ व्र्र्स्टी_३।१५५;२
 
तद्गुणानाह सीससत्त्वमिति ॥ व्र्र्स्टी_३।१५५;३
 
सीससत्त्वस्योपादानं कारणम् ॥ व्र्र्स्टी_३।१५५;४
मृद्दारशृङ्ग:: मेदिच्। प्रोपेर्तिएस् 
सीससत्त्वं गुरु श्लेष्मशमनं पुङ्गदापहम् ।  
रसबन्धनमुत्कृष्टं केशरञ्जनमुत्तमम् ॥ व्र्र्स्_३।१५६ ॥  

 साधारणरस:: शोधन 
साधारणरसाः सर्वे मातुलुङ्गार्द्रकाम्बुना ।  
त्रिरात्रं भाविताः शुष्का भवेयुर्दोषवर्जिताः ॥ व्र्र्स्_३।१५७ ॥  

 
यानि कानि च सत्त्वानि तानि शुध्यन्त्यशेषतः ।  
ध्मातानि शुद्धिवर्गेण मिलन्ति च परस्परम् ॥ व्र्र्स्_३।१५८ ॥  

 
इति करवालभैरवः ।
 राजावर्त 
राजावर्तो +अल्परक्तोरुनीलिकामिश्रितप्रभः ।  
गुरुत्वमसृणः श्रेष्ठस्तदन्यो मध्यमः स्मृतः ॥ व्र्र्स्_३।१५९ ॥  

 राजावर्त:: मेदिच्। प्रोपेर्तिएस् 
प्रमेहक्षयदुर्नामपाण्डुश्लेष्मानिलापहः ।  
दीपनः पाचनो वृष्यो राजावर्तो रसायनः ॥ व्र्र्स्_३।१६० ॥  

 राजावर्त:: शोधन 
निम्बुद्रवैः सगोमूत्रैः सक्षारैः स्वेदिताः खलु ।  
द्वित्रिवारेण शुध्यन्ति राजावर्तादिधातवः ॥ व्र्र्स्_३।१६१ ॥  

 राजावर्त:: शोधन 
शिरीषपुष्पार्द्ररसै राजावर्तं विशोधयेत् ॥ व्र्र्स्_३।१६२ ॥  

 राजावर्त:: मारण 
लुङ्गाम्बुगन्धकोपेतो राजावर्तो विचूर्णितः ।  
पुटनात्सप्तवारेण राजावर्तो मृतो भवेत् ॥ व्र्र्स्_३।१६३ ॥  

 राजावर्त:: सत्त्वपातन 
राजावर्तस्य चूर्णं तु कुनटीघृतमिश्रितम् ।  
विपचेदायसे पात्रे महिषीक्षीरसंयुतम् ॥ व्र्र्स्_३।१६४ ॥  

 
सौभाग्यपञ्चगव्येन पिण्डीबद्धं तु जारयेत् ।  
ध्मापितं खदिराङ्गारैः सत्त्वं मुञ्चति शोभनम् ॥ व्र्र्स्_३।१६५ ॥  

 गैरिक:: शोधन 
अनेन क्रमयोगेन गैरिकं विमलं भवेत् ।  
गैरिक:: सत्त्वपातनक्रमात् पीतं च रक्तं च सत्त्वं पतति शोभनम् ॥ व्र्र्स्_३।१६६ ॥  


# अध्याय ४
मणयः 
मणयो +अपि च विज्ञेयाः सूतबन्धस्य कारकाः ॥ व्र्र्स्_४।१ ॥  

 
वैक्रान्तः सूर्यकान्तश्च हीरकं मौक्तिकं मणिः ॥ व्र्र्स्_४।२ ॥  

रसरत्नसमुच्चयटीका 
राजावर्तो राउटी इति ब्रिजभाषायाम् ॥ व्र्र्स्टी_४।२;१
 
चन्द्रकान्तस्तथा चैव राजावर्तश्च सप्तमः ।
रसरत्नसमुच्चयटीका 
गरुडोद्गारकं तार्क्ष्यं मरकत इत्यपरपर्यायद्वयम् ॥ व्र्र्स्टी_४।३अब्;१
 
पन्ना इति लोके प्रसिद्धम् ॥ व्र्र्स्टी_४।३अब्;२

गरुडोद्गारकश्चैव ज्ञातव्या मणयस्त्वमी ॥ व्र्र्स्_४।३ ॥  

रसरत्नसमुच्चयटीका 
पुष्परागं पुख्राज् इति लोके प्रसिद्धम् ॥ व्र्र्स्टी_४।४अब्;१
रसरत्नसमुच्चयटीका 
महानीलमिन्द्रनीलम् ॥ व्र्र्स्टी_४।४अब्;१
रसरत्नसमुच्चयटीका 
पद्मरागं माणिक्यम् ॥ व्र्र्स्टी_४।४अब्;१

पुष्परागं महानीलं पद्मरागं प्रवालकम् ।  

रसरत्नसमुच्चयटीका 
वैडूर्यं तद् यदाकाशे सजलमेघशब्दाद् अङ्कुरविशिष्टं भवति ॥ व्र्र्स्टी_४।४अब्;१
 
अत एवास्याभ्रलोहम् इति पर्यायान्तरम् ॥ व्र्र्स्टी_४।४अब्;२
 
एतत् पिरोजा इति लोके प्रसिद्धम् ॥ व्र्र्स्टी_४।४अब्;३

वैडूर्यं च तथा नीलमेते च मणयो मताः ।  
यत्नतः सङ्ग्रहीतव्या रसबन्धस्य कारणात् ॥ व्र्र्स्_४।४ ॥  

 पञ्चरत्न (?) 
पद्मरागेन्द्रनीलाख्यौ तथा मरकतोत्तमः ।  
पुष्परागः सवज्राख्यः पञ्च रत्नवराः स्मृताः ॥ व्र्र्स्_४।५ ॥  

 जेwएल्स्:: नवग्रह 
माणिक्यमुक्ताफलविद्रुमाणि तार्क्ष्यं च पुष्पं भिदुरं च नीलम् ।  
गोमेदकं चाथ विदूरकं च क्रमेण रत्नानि नवग्रहाणाम् ॥ व्र्र्स्_४।६ ॥  

 
ग्रहानुमैत्र्या कुरुविन्दपुष्पप्रवालमुक्ताफलतार्क्ष्यवज्रम् ।  
नीलाख्यगोमेदविदूरकं च क्रमेण मुद्राधृतमिष्टसिद्ध्यै ॥ व्र्र्स्_४।७ ॥  

 
रसे रसायने दाने धारणे देवतार्चने ।  
सुरक्ष्याणि सुजातीनि रत्नान्युक्तानि सिद्धये ॥ व्र्र्स्_४।८ ॥  

 माणिक्य 
माणिक्यं पद्मरागाख्यं द्वितीयं नीलगन्धि च ॥ व्र्र्स्_४।९ ॥  

 माणिक्य:: परीक्षा 
कुशेशयदलच्छायं स्वच्छं स्निग्धं महत्स्फुटम् ।  
वृत्तायतं समं गात्रं माणिक्यं श्रेष्ठमुच्यते ॥ व्र्र्स्_४।१० ॥  

 माणिक्य:: नीलगन्धि 
नीलं गङ्गाम्बुसम्भूतं नीलगर्भारुणच्छवि ।  
पूर्वमाणिक्यवच्छ्रेष्ठमाणिक्यं नीलगन्धि तत् ॥ व्र्र्स्_४।११ ॥  

 माणिक्य:: परीक्षा 
रन्ध्रकार्कश्यमालिन्यरौक्ष्यावैशद्यसंयुतम् ।  
चिपिटं लघु वक्रं च माणिक्यं दुष्टमष्टधा ॥ व्र्र्स्_४।१२ ॥  

 माणिक्य:: मेदिच्। प्रोपेर्तिएस् 
माणिक्यं दीपनं वृष्यं कफवातक्षयार्तिनुत् ।  
भूतवेतालपापघ्नं कर्मजव्याधिनाशनम् ॥ व्र्र्स्_४।१३ ॥  

 मौक्तिक:: परीक्षा 
ह्लादि श्वेतं लघु स्निग्धं रश्मिवन्निर्मलं महत् ।  
ख्यातं तोयप्रभं वृत्तं मौक्तिकं नवधा शुभम् ॥ व्र्र्स्_४।१४ ॥  

रसरत्नसमुच्चयबोधिनी 
तोयप्रभं जलाभं यत्र तिष्ठति तत्र दूरतो जलभ्रमोत्पादकम् इत्यर्थः यद्वा जलवत् तरलच्छायं लावण्यविशिष्टम् इति यावत् ॥ व्र्र्स्बो_४।१४;१
मौक्तिक:: मेदिच्। प्रोपेर्तिएस् 
मुक्ताफलं लघु हिमं मधुरं च कान्तिदृष्ट्यग्निपुष्टिकरणं विषहारि भेदि ।  
वीर्यप्रदं जलनिधेर्जनिता च शुक्तिर्दीप्ता च पक्तिरुजमाशु हरेदवश्यम् ॥ व्र्र्स्_४।१५ ॥  

रसरत्नसमुच्चयबोधिनी 
निर्जलं निर्जडं डलयोर् ऐक्यात् अशिशिरमित्यर्थः उष्णमिति यावद् यद्वा विच्छायं दृश्यते च लावण्ये जलशब्दोपचारः मुक्ताफलस्य तरलच्छाया एव लावण्यशब्दबोधिका यदुक्तं ।
 
मुक्ताफलेषु छायायास्तरलत्वम् इवान्तरा ।
 
प्रतिभाति यदङ्गेषु तल्लावण्यम् इहोच्यते ॥ व्र्र्स्बो_४।१५;१
 
इति ॥ व्र्र्स्बो_४।१५;२
 
अत्र जलशब्देन मुक्ताफलगततरलच्छाया बोध्या ॥ व्र्र्स्बो_४।१५;३
मौक्तिक:: परीक्षा:: बद् क़ुअलित्य् 
रूक्षाङ्गं निर्जलं श्यावं ताम्राभं लवणोपमम् ।  

रसरत्नसमुच्चयबोधिनी 
विकटं विषमगात्रम् ॥ व्र्र्स्बो_४।१६अब्;१

अर्धशुभ्रं च विकटं ग्रन्थिलं मौक्तिकं त्यजेत् ॥ व्र्र्स्_४।१६ ॥  

 मौक्तिक:: मेदिच्। प्रोपेर्तिएस् 
कफपित्तक्षयध्वंसि कासश्वासाग्निमान्द्यनुत् ।  
पुष्टिदं वृष्यमायुष्यं दाहघ्नं मौक्तिकं मतम् ॥ व्र्र्स्_४।१७ ॥  

 प्रवाल:: परीक्षा:: गोओद् क़ुअलित्य् 
पक्वबिम्बफलच्छायं वृत्तायतमवक्रकम् ।  
स्निग्धमव्रणकं स्थूलं प्रवालं सप्तधा शुभम् ॥ व्र्र्स्_४।१८ ॥  

रसरत्नसमुच्चयबोधिनी 
पाण्डुरं श्वेतपीतमिश्रवर्णम् ॥ व्र्र्स्बो_४।१८;१
रसरत्नसमुच्चयबोधिनी 
धूसरं श्वेतकृष्णमिश्रवर्णम् ॥ व्र्र्स्बो_४।१८;१
प्रवाल:: परीक्षा:: बद् क़ुअलित्य् 
पाण्डुरं धूसरं सूक्ष्मं सव्रणं कण्डरान्वितम् ।  

रसरत्नसमुच्चयटीका 
कण्डरान्वितं सिरावृतम् ॥ व्र्र्स्टी_४।१९अब्;१

निर्भारं शुल्बवर्णं च प्रवालं नेष्यते +अष्टधा ॥ व्र्र्स्_४।१९ ॥  

 प्रवाल:: मेदिच्। प्रोपेर्तिएस् 
क्षयपित्तास्रकासघ्नं दीपनं पाचनं लघु ।  
विषभूतादिशमनं विद्रुमं नेत्ररोगनुत् ॥ व्र्र्स्_४।२० ॥  

 तार्क्ष्य:: परीक्षा:: गोओद् क़ुअलित्य् 
हरिद्वर्णं गुरु स्निग्धं स्फुरद्रश्मिचयं शुभम् ।  
मसृणं भासुरं तार्क्ष्यं गात्रं सप्तगुणं मतम् ॥ व्र्र्स्_४।२१ ॥  

 तार्क्ष्य:: परीक्षा:: बद् क़ुअलित्य् 
कपिलं कर्कशं नीलं पाण्डु कृष्णं च लाघवम् ।  
चिपिटं विकटं कृष्णं रूक्षं तार्क्ष्यं न शस्यते ॥ व्र्र्स्_४।२२ ॥  

 तार्क्ष्य:: मेदिच्। प्रोपेर्तिएस् 
ज्वरच्छर्दिविषश्वाससन्निपाताग्निमान्द्यनुत् ।  
दुर्नामपाण्डुशोफघ्नं तार्क्ष्यमोजोविवर्धनम् ॥ व्र्र्स्_४।२३ ॥  

 पुष्पराग:: परीक्षा 
पुष्परागं गुरु स्वच्छं स्निग्धं स्थूलं समं मृदु ।  
कर्णिकारप्रसूनाभं मसृणं शुभमष्टधा ॥ व्र्र्स्_४।२४ ॥  

 पुष्पराग:: परीक्षा:: बद् क़ुअलित्य् 
निष्प्रभं कर्कशं रूक्षं पीतं श्यामं नतोन्नतम् ।  
कपिशं कपिलं पाण्डु पुष्परागं परित्यजेत् ॥ व्र्र्स्_४।२५ ॥  

 पुष्पराग:: मेदिच्। प्रोपेर्तिएस् 
पुष्परागं विषच्छर्दिकफवाताग्निमान्द्यनुत् ।  
दाहकुष्ठास्रशमनं दीपनं पाचनं लघु ॥ व्र्र्स्_४।२६ ॥  

 वज्र:: सुब्त्य्पेस् 
वज्रं च त्रिविधं प्रोक्तं नरो नारी नपुंसकम् ।  
पूर्वं पूर्वमिह श्रेष्ठं रसवीर्यविपाकतः ॥ व्र्र्स्_४।२७ ॥  

रसरत्नसमुच्चयबोधिनी 
अष्टफलकम् अष्टधारम् अस्त्रादीनाम् अग्रभागवत् सूक्ष्माग्रम् इत्यर्थः ॥ व्र्र्स्बो_४।२७;१
पुंवज्र 
अष्टास्रं वाष्टफलकं षट्कोणमतिभासुरम् ।  
अम्बुदेन्द्रधनुर्वारितरं पुंवज्रमुच्यते ॥ व्र्र्स्_४।२८ ॥  

 स्त्रीवज्र 
तदेव चिपिटाकारं स्त्रीवज्रं वर्तुलायतम् ।  
नपुंसकवर्तुलं कुण्ठकोणाग्रं किञ्चिद्गुरु नपुंसकम् ॥ व्र्र्स्_४।२९ ॥  

 
स्त्रीपुन्नपुंसकं वज्रं योज्यं स्त्रीपुन्नपुंसके ।  
व्यत्यासान्नैव फलदं पुंवज्रेण विना क्वचित् ॥ व्र्र्स्_४।३० ॥  

 वज्र:: सुब्त्य्पेस्:: चोलोर् 
श्वेतादिवर्णभेदेन तदेकैकं चतुर्विधम् ।  
ब्रह्मक्षत्रियविट्शूद्रं स्वस्ववर्णफलप्रदम् ॥ व्र्र्स्_४।३१ ॥  

 
उत्तमोत्तमवर्णं हि नीचवर्णफलप्रदम् ।  
न्यायो +अयं भैरवेणोक्तः पदार्थेष्वखिलेष्वपि ॥ व्र्र्स्_४।३२ ॥  

 वज्र:: मेदिच्। प्रोपेर्तिएस् 
आयुःप्रदं झटिति सद्गुणदं च वृष्यं दोषत्रयप्रशमनम् सकलामयघ्नम् ।  
सूतेन्द्रबन्धवधसद्गुणकृत्प्रदीपनं मृत्युञ्जयं तदमृतोपममेव वज्रम् ॥ व्र्र्स्_४।३३ ॥  

 जेwएल्स्:: ५ दोषस् 
गौरत्रासश्च बिन्दुश्च रेखा च जलगर्भता ।  
सर्वरत्नेष्वमी पञ्च दोषाः साधारणा मताः ।  

रसरत्नसमुच्चयटीका 
अथ साधारणान् सर्वरत्नदोषान् आह ग्रासस्त्रासश्चेति ॥ व्र्र्स्टी_४।३४अ-द्;१
 
ग्रासो ग्रसितैकदेशत्वम् ॥ व्र्र्स्टी_४।३४अ-द्;२
 
त्रासः सबाह्याभ्यन्तरमलविशिष्टत्वम् ॥ व्र्र्स्टी_४।३४अ-द्;३
 
बिन्दुः प्रसिद्धः ॥ व्र्र्स्टी_४।३४अ-द्;४
 
स चानेकविधः ॥ व्र्र्स्टी_४।३४अ-द्;५
 
रेखा प्रसिद्धा ॥ व्र्र्स्टी_४।३४अ-द्;६
 
जलगर्भता ॥ व्र्र्स्टी_४।३४अ-द्;७
 
यत्रान्तः कोटर इवान्तः शुषिरविशिष्टजलाभासो भवति तादृशत्वम् ॥ व्र्र्स्टी_४।३४अ-द्;८

क्षेत्रतोयभवा दोषा रत्नेषु न लगन्ति ते ॥ व्र्र्स्_४।३४ ॥  

 वज्र:: शोधन 
कुलत्थक्वाथके स्विन्नं कोद्रवक्वथितेन वा ।  
एकयामावधि स्विन्नं वज्रं शुध्यति निश्चितम् ॥ व्र्र्स्_४।३५ ॥  

 वज्र:: मारण 
वज्रं मत्कुणरक्तेन चतुर्वारं विभावितम् ।  
सुगन्धिमूषिकामांसैर्वर्तितैर्मर्द्य वेष्टयेत् ॥ व्र्र्स्_४।३६ ॥  

 
पुटेत्पुटैर्वराहाख्यैस्त्रिंशद्वारं ततः परम् ।  
ध्मात्वा ध्मात्वा शतं वारान्कुलत्थक्वाथके क्षिपेत् ।  
अन्यैरुक्तः शतं वारान्कर्तव्यो +अयं विधिक्रमः ॥ व्र्र्स्_४।३७ ॥  

 वज्र:: मारण 
कुलत्थक्वाथसंयुक्तलकुचद्रवपिष्टया ।  
शिलया लिप्तमूषायां वज्रं क्षिप्त्वा निरुध्य च ॥ व्र्र्स्_४।३८ ॥  

 
अष्टवारं पुटेत्सम्यग्विशुष्कैश्च वनोत्पलैः ।  
शतवारं ततो ध्मात्वा निक्षिप्तं शुद्धपारदे ।  
निश्चितं म्रियते वज्रं भस्म वारितरं भवेत् ॥ व्र्र्स्_४।३९ ॥  

 
सत्यवाक् सोमसेनानीर् एतद्वज्रस्य मारणम् ।  
दृष्टप्रत्ययसंयुक्तमुक्तवान्रसकौतुकी ॥ व्र्र्स्_४।४० ॥  

 वज्र:: मारण 
विलिप्तं मत्कुणस्यास्रे सप्तवारं विशोषितम् ।  
कासमर्दरसापूर्णे लोहपात्रे निवेशितम् ॥ व्र्र्स्_४।४१ ॥  

 
सप्तवारं परिध्मातं वज्रभस्म भवेत्खलु ।  
ब्रह्मज्योतिर्मुनीन्द्रेण क्रमो +अयं परिकीर्तितः ॥ व्र्र्स्_४।४२ ॥  

 वज्र:: मारण 
नीलज्योतिर्लताकन्दे घृष्टं घर्मे विशोषितम् ।  
वज्रं भस्मत्वमायाति कर्मवज्ज्ञानवह्निना ॥ व्र्र्स्_४।४३ ॥  

 वज्र:: मारण 
मदनस्य फलोद्भूतरसेन क्षोणिनागकैः ।  
कृतकल्केन संलिप्य पुटेद्विंशतिवारकम् ।  
वज्रचूर्णं भवेद्वर्यं योजयेच्च रसादिषु ॥ व्र्र्स्_४।४४ ॥  

 वज्र:: मारण 
तद्वज्रं चूर्णयित्वाथ किञ्चिट् टङ्कणसंयुतम् ।  
खरभूनागसत्त्वेन विंशेनावर्तते ध्रुवम् ।  
तुल्यस्वर्णेन तद्ध्मातं योजनीयं रसादिषु ॥ व्र्र्स्_४।४५ ॥  

 
त्रिगुणेन रसेनैव सम्मर्द्य गुटिकीकृतम् ।  
मुखे धृतं करोत्याशु चलद्दन्तविबन्धनम् ॥ व्र्र्स्_४।४६ ॥  

 
त्रिंशद्भागमितं हि वज्रभसितं स्वर्णं कलाभागिकं तारं चाष्टगुणं सितामृतवरं रुद्रांशकं चाभ्रकम् ।  
पादांशं खलु ताप्यकं वसुगुणं वैक्रान्तकं षड्गुणं भागो +अप्युक्तरसै रसो +अयमुदितः षाड्गुण्यसंसिद्धये ॥ व्र्र्स्_४।४७ ॥  

 नील 
जलनीलेन्द्रनीलं च शक्रनीलं तयोर्वरम् ॥ व्र्र्स्_४।४८ ॥  

 जलनील:: फ्य्स्। प्रोपेर्तिएस् 
श्वैत्यगर्भितनीलाभं लघु तज्जलनीलकम् ।  
इन्द्रनील:: फ्य्स्। प्रोपेर्तिएस्कार्ष्ण्यगर्भितनीलाभं सभारं शक्रनीलकम् ॥ व्र्र्स्_४।४९ ॥  

 नील:: परीक्षा:: गोओद् 
एकच्छायं गुरु स्निग्धं स्वच्छं पिण्डितविग्रहम् ।  
मृदु मध्ये लसज्ज्योतिः सप्तधा नीलमुत्तमम् ॥ व्र्र्स्_४।५० ॥  

 जलनील:: परीक्षा 
कोमलं विहितं रूक्षं निर्भारं रक्तगन्धि च ।  
चिपिटाभं ससूक्ष्मं च जलनीलं च सप्तधा ॥ व्र्र्स्_४।५१ ॥  

 नील:: मेदिच्। प्रोपेर्तिएस् 
श्वासकासहरं वृष्यं त्रिदोषघ्नं सुदीपनम् ।  
विषमज्वरदुर्नामपापघ्नं नीलमीरितम् ॥ व्र्र्स्_४।५२ ॥  

 गोमेद 
गोमेदःसमरागत्वाद्गोमेदं रत्नमुच्यते ॥ व्र्र्स्_४।५३ ॥  

 गोमेद:: परीक्षा 
सुस्वच्छगोजलच्छायं स्वच्छं स्निग्धं समं गुरु ।  

रसरत्नसमुच्चयबोधिनी 
निर्दलं निष्पत्त्रम् अशुभगोमेदस्य सपटलत्वाद् अत्र शुभगोमेदस्य निर्दलत्वावतारणम् ॥ व्र्र्स्बो_४।५४अब्;१

निर्दलं मसृणं दीप्तं गोमेदं शुभमष्टधा ॥ व्र्र्स्_४।५४ ॥  

 गोमेद:: परीक्षा:: बद् क़ुअलित्य् 
विच्छायं लघु रूक्षाङ्गं चिपिटं पटलान्वितम् ।  
निष्प्रभं पीतकाचाभं गोमेदं न शुभावहम् ॥ व्र्र्स्_४।५५ ॥  

 गोमेद:: मेदिच्। प्रोपेर्तिएस् 
गोमेदं कफपित्तघ्नं क्षयपाण्डुक्षयङ्करम् ।  
दीपनं पाचनं रुच्यं त्वच्यं बुद्धिप्रबोधनम् ॥ व्र्र्स्_४।५६ ॥  

 वैडूर्य:: परीक्षा:: गोओद् क़ुअलित्य् 
वैदूर्यं श्यामशुभ्राभं समं स्वच्छं गुरु स्फुटम् ।  
भ्रमच्छुभ्रोत्तरीयेण गर्भितं शुभमीरितम् ॥ व्र्र्स्_४।५७ ॥  

 वैडूर्य:: परीक्षा:: बद् क़ुअलित्य् 
श्यामं तोयसमच्छायं चिपिटं लघु कर्कशम् ।  
रक्तगर्भोत्तरीयं च वैदूर्यं नैव शस्यते ॥ व्र्र्स्_४।५८ ॥  

 वैडूर्य:: मेदिच्। प्रोपेर्तिएस् 
वैदूर्यं रक्तपित्तघ्नं प्रज्ञायुर्बलवर्धनम् ।  
पित्तप्रधानरोगघ्नं दीपनं मलमोचनम् ॥ व्र्र्स्_४।५९ ॥  

 रत्न:: शोधन 
शुध्यत्यम्लेन माणिक्यं जयन्त्या मौक्तिकं तथा ।  
विद्रुमं क्षारवर्गेण तार्क्ष्यं गोदुग्धकैस्तथा ॥ व्र्र्स्_४।६० ॥  

 
पुष्परागं च सन्धानैः कुलत्थक्वाथसम्पुटैः ।  
तण्डुलीयजलैर् वज्रं नीलं नीलीरसेन च ।  
रोचनाभिश्च गोमेदं वैदूर्यं त्रिफलाजलैः ॥ व्र्र्स्_४।६१ ॥  

रसरत्नसमुच्चयबोधिनी 
लकुचः डहुकः ॥ व्र्र्स्बो_४।६१;१
रत्न:: मारण 
लकुचद्रावसम्पिष्टैः शिलागन्धकतालकैः ।  
वज्रं विनान्यरत्नानि म्रियन्ते +अष्टपुटैः खलु ॥ व्र्र्स्_४।६२ ॥  

 रत्न:: द्रावण 
रामठं पञ्चलवणं क्षाराणां त्रितयं तथा ।  
मांसद्रवो +अम्लवेतश्च चूलिकालवणं तथा ॥ व्र्र्स्_४।६३ ॥  

 
स्थूलं कुम्भीफलं पक्वं तथा ज्वालामुखी शुभा ।  
द्रवन्ती च रुदन्ती च पयस्या चित्रमूलकम् ॥ व्र्र्स्_४।६४ ॥  

 
दुग्धं स्नुह्यास्तथार्कस्य सर्वं सम्मर्द्य यत्नतः ।  
गोलं विधाय तन्मध्ये प्रक्षिपेत्तदनन्तरम् ॥ व्र्र्स्_४।६५ ॥  

 
गुणवन्नवरत्नानि जातिमन्ति शुभानि च ।  
भूर्जे तं गोलकं कृत्वा सूत्रेणावेष्ट्य यत्नतः ॥ व्र्र्स्_४।६६ ॥  

 
पुनर्वस्त्रेण संवेष्ट्य दोलायन्त्रे निधाय च ।  
सर्वाम्लयुक्तसन्धानपरिपूर्णघटोदरे ॥ व्र्र्स्_४।६७ ॥  

 
अहोरात्रत्रयं यावत् स्वेदयेत् तीव्रवह्निना ।  
तस्मादाहृत्य सङ्क्षाल्य रत्नजां द्रुतिमाहरेत् ।  
रत्नतुल्यप्रभा लघ्वी देहलोहकरी शुभा ॥ व्र्र्स्_४।६८ ॥  

 पेअर्ल्:: द्रावण 
मुक्ताचूर्णं तु सप्ताहं वेतसाम्लेन मर्दितम् ।  
जम्बीरोदरमध्ये तु धान्यराशौ विनिक्षिपेत् ।  
सप्ताहादुद्धृतं चैव पुटे धृत्वा द्रुतिर्भवेत् ॥ व्र्र्स्_४।६९ ॥  

 वज्र:: द्रावण 
वज्रवल्ल्यन्तरस्थं च कृत्वा वज्रं निरोधयेत् ।  
अम्लभाण्डगतं स्वेद्यं सप्ताहाद् द्रवताम् व्रजेत् ॥ व्र्र्स्_४।७० ॥  

 वैक्रान्त:: द्रावण 
श्वेतवर्णं तु वैक्रान्तमम्लवेतसभावितम् ।  
सप्ताहान्नात्र सन्देहः खरघर्मे द्रवत्यसौ ॥ व्र्र्स्_४।७१ ॥  

 वैक्रान्त:: द्रावण 
केतकीस्वरसं ग्राह्यं सैन्धवं स्वर्णपुष्पिका ।  
इन्द्रगोपकसंयुक्तं सर्वं भाण्डे विनिक्षिपेत् ।  
सप्ताहं स्वेदयेत्तस्मिन्वैक्रान्तं द्रवतां व्रजेत् ॥ व्र्र्स्_४।७२ ॥  

 रत्न:: द्रावण 
लोहाष्टके तथा वज्रवापनात् स्वेदनाद् द्रुतिः ।  
जायते नात्र सन्देहो योगस्यास्य प्रभावतः ॥ व्र्र्स्_४।७३ ॥  

 
कुरुते योगराजो +अयं रत्नानां द्रावणं परम् ॥ व्र्र्स्_४।७४ ॥  

 द्रुतीनां दीर्घकालरक्षणोपायः 
कुसुम्भतैलमध्ये तु संस्थाप्या द्रुतयः पृथक् ।  
तिष्ठन्ति चिरकालं तु प्राप्ते कार्ये नियोजयेत् ॥ व्र्र्स्_४।७५ ॥  

 रत्न:: गोओद् प्रोपेर्तिएस् 
सूर्यादिग्रहनिग्रहापहरणं दीर्घायुरारोग्यदं ।  
सौभाग्योदयभाग्यवश्यविभवोत्साहप्रदं धैर्यकृत् ॥ व्र्र्स्_४।७६ ॥  

 
दुश्छायाचलधूलिसङ्गतिभवालक्ष्मीहरं सर्वदा ।  
रत्नानां परिधारणं निगदितं भूतादिनिर्नाशनम् ॥ व्र्र्स्_४।७७ ॥  


# अध्याय ५

शुद्धं लोहं कनकरजतं भानुलोहाश्मसारं पूतीलोहं द्वितयमुदितं नागवङ्गाभिधानम् ।  
मिश्रं लोहं त्रितयमुदितं पित्तलं कांस्यवर्तं धातुर् लोहे लुह इति मतः सो+अप्यनेकार्थवाची ॥ व्र्र्स्_५।१ ॥  

 गोल्द्:: सुब्त्य्पेस् 
प्राकृतं सहजं वह्निसम्भूतं खनिसम्भवम् ।  
रसेन्द्रवेधसञ्जातं स्वर्णं पञ्चविधं स्मृतम् ॥ व्र्र्स्_५।२ ॥  

 गोल्द्:: मेदिच्। प्रोपेर्तिएस् 
आयुर्लक्ष्मीप्रभाधीस्मृतिकरमखिलव्याधिविध्वंसि पुण्यं भूतावेशप्रशान्तिस्मरभरसुखदं सौख्यपुष्टिप्रकाशि ।  
गाङ्गेयं चाथ रूप्यं गदहरमजराकारि मेहापहारि क्षीणानां पुष्टिकारि स्फुटमतिकरणं वीर्यवृद्धिप्रकारि ॥ व्र्र्स्_५।३ ॥  

 गोल्द्:: प्राकृत 
ब्रह्माण्डं संवृतं येन रजोगुणभुवा खलु ।  
तत्प्राकृतमिति प्रोक्तं देवानामपि दुर्लभम् ॥ व्र्र्स्_५।४ ॥  

 गोल्द्:: सहज 
ब्रह्मा येनावृतो जातः सुवर्णेन जरायुणा ।  
तन्मेरुरूपतां यातं सुवर्णं सहजं हि तत् ॥ व्र्र्स्_५।५ ॥  

 गोल्द्:: वह्निसम्भव 
विसृष्टमग्निना शैवं तेजः पीतं सुदुःसहम् ।  
अभूत्सर्वं समुद्दिष्टं सुवर्णं वह्निसम्भवम् ॥ व्र्र्स्_५।६ ॥  

 
एतत्स्वर्णत्रयं दिव्यं वर्णैः षोडशभिर्युतम् ।  
धारणादेव तत्कुर्याच्छरीरमजरामरम् ॥ व्र्र्स्_५।७ ॥  

 गोल्द्:: खनिज 
तत्र तत्र गिरीणां हि जातं खनिषु यद्भवेत् ।  
तच्चतुर्दशवर्णाढ्यं भक्षितं सर्वरोगहृत् ॥ व्र्र्स्_५।८ ॥  

रसरत्नसमुच्चयटीका 
तत्त्रिविधं षोडशवर्णयुक्तम् ॥ व्र्र्स्टी_५।८;१
 
ते च वर्णा ग्रन्थान्तरे विशिष्टद्रव्यसाम्यम् उदाहृत्य पृथक्प्रदर्शिताः ॥ व्र्र्स्टी_५।८;२
 
श्वेतः श्वेतजपापुष्पे बलक्षः कदलीसुमे ।
 
स्यादर्जुनस्तु कुमुदे विद्वद्भिः परिकीर्तितः ॥ व्र्र्स्टी_५।८;३
 
पाण्डुवर्णो भवेद्रेणौ केतकीपुष्पजे तथा ।
 
हरिणः पीतशबलशुक्लद्रव्ये सुनिर्दिशेत् ॥ व्र्र्स्टी_५।८;४
 
धूसरो बकुले पुष्पे कृष्णः स्याद् अतसीसुमे ।
 
हरिच्छिरीषजे पत्त्रे रक्तो रक्तोत्पले स्मृतः ॥ व्र्र्स्टी_५।८;५
 
कृष्णमिश्रे लोहिते स्याद् अरुणः श्वेतरक्तके ।
 
पाटलो+अथो मर्कटे तु कपिशः कृष्णलोहिते ॥ व्र्र्स्टी_५।८;६
 
भवेद् धूम्रो रोचनाभः पिङ्गो+अथो स्यात्पिशङ्गकः ।
 
पद्मधूलौ कर्बुरश्च स्मृतश्चेन्द्रधनुःसमः ॥ व्र्र्स्टी_५।८;७
 
इति ॥ व्र्र्स्टी_५।८;८
गोल्द्:: वेधज 
रसेन्द्रवेधसम्भूतं तद्वेधजमुदाहृतम् ।  
रसायनं महाश्रेष्ठं पवित्रं वेधजं हि तत् ॥ व्र्र्स्_५।९ ॥  

रसरत्नसमुच्चयटीका 
प्रसिद्धस्वर्णं खनिसम्भवम् आह तत्र तत्रेति ॥ व्र्र्स्टी_५।९;१
 
गिरीणाम् ॥ व्र्र्स्टी_५।९;२
 
एते च गिरयो हिमालयविन्ध्यसह्यकर्णाटकस्थनीलगिरिप्रभृतयः स्वर्णखनिस्थानत्वेन प्रसिद्धाः सन्ति ॥ व्र्र्स्टी_५।९;३
 
काष्ठां प्राप्तौ पीतरक्तवर्णौ परिपूर्णौ विहाय चतुर्दशवर्णपूर्णं खनिजं भवति ॥ व्र्र्स्टी_५।९;४
 
रत्नपरीक्षकैस्तेषामेव वर्णानाम् उत्कर्षविभाजका यावच्छतं विकल्पिताः कक्षा लोके प्रसिद्धाः ॥ व्र्र्स्टी_५।९;५
गोल्द्:: मेदिच्। प्रोपेर्तिएस् 
स्निग्धं मेध्यं विषगदहरं बृंहणं वृष्यमग्र्यं यक्ष्मोन्मादप्रशमनपरं देहरोगप्रमाथि ।  
मेधाबुद्धिस्मृतिसुखकरं सर्वदोषामयघ्नं रुच्यं दीपि प्रशमितरुजं स्वादुपाकं सुवर्णम् ॥ व्र्र्स्_५।१० ॥  

 गोल्द्:: अशुद्ध:: मेदिच्। प्रोपेर्तिएस् 
सौख्यं वीर्यं बलं हन्ति रोगवर्गं करोति च ।  
अशुद्धममृतं स्वर्णं तस्माच्छुद्धं च मारयेत् ॥ व्र्र्स्_५।११ ॥  

 गोल्द्:: चोलोउरिन्ग् (सुवर्णसम्पादन) 
कर्षप्रमाणं तु सुवर्णपत्रं शरावरुद्धं पटुधातुयुक्तम् ।  
अङ्गारसंस्थं प्रहरार्धमानं ध्मानेन तत्स्यान्ननु पूर्णवर्णम् ॥ व्र्र्स्_५।१२ ॥  

 
लोहानां मारणं श्रेष्ठं सर्वेषां रसभस्मना ।  
मूलीभिर्मध्यमं प्राहुः कनिष्ठं गन्धकादिभिः ।  

रसरत्नसमुच्चयबोधिनी 
अरिलोहेन लोहारिणा हरितालेनेति यावत् ॥ व्र्र्स्बो_५।१३अ-द्;१

अरिलोहेन लोहस्य मारणं दुर्गुणप्रदम् ॥ व्र्र्स्_५।१३ ॥  

 गोल्द्:: मारण 
कृत्वा कण्टकवेध्यानि स्वर्णपत्राणि लेपयेत् ।  
लुङ्गाम्बुभस्मसूतेन म्रियते दशभिः पुटैः ॥ व्र्र्स्_५।१४ ॥  

 गोल्द्:: मारण 
द्रुते विनिक्षिपेत्स्वर्णे लोहमानं मृतं रसम् ।  
विचूर्ण्य लुङ्गतोयेन दरदेन समन्वितम् ।  
जायते कुङ्कुमच्छायं स्वर्णं द्वादशभिः पुटैः ॥ व्र्र्स्_५।१५ ॥  

 गोल्द्:: मारण 
हेम्नः पादं मृतं सूतं पिष्टमम्लेन केनचित् ।  
पत्रे लिप्त्वा पुटैः पच्यादष्टभिर्म्रियते ध्रुवम् ॥ व्र्र्स्_५।१६ ॥  

 गोल्द्:: द्रावण 
मण्डूकास्थिवसाटङ्कहयलालेन्द्रगोपकैः ।  

रसरत्नसमुच्चयबोधिनी 
प्रतिवापः गलितस्य धातोः द्रव्यान्तरेण अवचूर्णनम् ॥ व्र्र्स्बो_५।१७अब्;१

प्रतिवापेन कनकं सुचिरं तिष्ठति द्रुतम् ॥ व्र्र्स्_५।१७ ॥  

 गोल्द्:: द्रावण 
चूर्णं सुरेन्द्रगोपानां देवदालीफलद्रवैः ।  

रसरत्नसमुच्चयबोधिनी 
देवदाली हस्तिघोषकः ॥ व्र्र्स्बो_५।१८अब्;१

भावितं सदृशं हेम करोति जलवद्द्रुतम् ॥ व्र्र्स्_५।१८ ॥  

 गोल्द्:: भस्मन्:: मेदिच्। अप्प्लिचतिओन् 
एतद्भस्म सुवर्णजं कटुघृतोपेतं द्विगुञ्जोन्मितं लीढं हन्ति नृणां क्षयाग्निसदनं श्वासं च कासारुचिम् ।  
ओजोधातुविवर्धनं बलकरं पाण्ड्वामयध्वंसनं पथ्यं सर्वविषापहं गरहरं दुष्टग्रहण्यादिनुत् ॥ व्र्र्स्_५।१९ ॥  

 गोल्द्:: अमारित:: मेदिच्। प्रोपेर्तिएस् 
बलं च वीर्यं हरते नराणां रोगव्रजं कोपयतीव काये ।  
असौख्यकारं च सदैव हेमापक्वं सदोषं मरणं करोति ॥ व्र्र्स्_५।२० ॥  

 सिल्वेर्:: सुब्त्य्पेस् 
सहजं खनिसञ्जातं कृत्रिमं त्रिविधं मतम् ।  
रजतं पूर्वपूर्वं हि स्वगुणैरुत्तरोत्तरम् ॥ व्र्र्स्_५।२१ ॥  

 सिल्वेर्:: सहज 
कैलासाद्यद्रिसम्भूतं सहजं रजतं भवेत् ।  
तत्स्पृष्टं हि सकृद्व्याधिनाशनं देहिनां भवेत् ॥ व्र्र्स्_५।२२ ॥  

 सिल्वेर्:: खनिज 
हिमालयादिकूटेषु यद्रूपं जायते हि तत् ।  
खनिजं कथ्यते तज्ज्ञैः परमं हि रसायनम् ॥ व्र्र्स्_५।२३ ॥  

 सिल्वेर्:: पादरूप्य 
श्रीरामपादुकान्यस्तं वङ्गं यद्रूप्यतां गतम् ।  
तत्पादरूप्यमित्युक्तं कृत्रिमं सर्वरोगनुत् ॥ व्र्र्स्_५।२४ ॥  

 सिल्वेर्:: परीक्षा:: गोओद् क़ुअलित्य् 
घनं स्वच्छं गुरु स्निग्धं दाहे छेदे सितं मृदु ।  

रसरत्नसमुच्चयबोधिनी 
स्फोटरहितं व्रणवत् गण्डरहितम् ॥ व्र्र्स्बो_५।२५अब्;१

शङ्खाभं मसृणं स्फोटरहितं रजतं शुभम् ॥ व्र्र्स्_५।२५ ॥  

 सिल्वेर्:: परीक्षा:: बद् क़ुअलित्य् 
दाहे रक्तं च पीतं च कृष्णं रूक्षं स्फुटं लघु ।  
स्थूलाङ्गं कर्कशाङ्गं च रजतं त्याज्यमष्टधा ॥ व्र्र्स्_५।२६ ॥  

 सिल्वेर्:: मेदिच्। प्रोपेर्तिएस् 
रूप्यं विपाकमधुरं तुवराम्लसारं शीतं सरं परमलेखनकं च रूप्यम् ।  
स्निग्धं च वातकफजिज्जठराग्निदीपि बल्यं परं स्थिरवयस्करणं च मेध्यम् ॥ व्र्र्स्_५।२७ ॥  

 सिल्वेर्:: मेदिच्। प्रोपेर्तिएस् (२) 
रौप्यं शीतं कषायाम्लं स्निग्धं वातहरं गुरु ।  
रसायनविधानेन सर्वरोगापहारकम् ॥ व्र्र्स्_५।२८ ॥  

 सिल्वेर्:: शोधन 
तैले तक्रे गवां मूत्रे ह्यारनाले कुलत्थजे ।  
क्रमान्निषेचयेत्तप्तं द्रावे द्रावे तु सप्तधा ।  
स्वर्णादिलोहपत्राणां शुद्धिरेषा प्रशस्यते ॥ व्र्र्स्_५।२९ ॥  

 सिल्वेर्:: अशुद्ध:: मेदिच्। प्रोपेर्तिएस् 
आयुः शुक्रं बलं हन्ति तापविड्बन्धरोगकृत् ।  
अशुद्धं न मृतं तारं शुद्धं मार्यमतो बुधैः ॥ व्र्र्स्_५।३० ॥  

रसरत्नसमुच्चयबोधिनी 
वापितं कल्कीकृतं पिष्टमित्यर्थः ॥ व्र्र्स्बो_५।३०;१
सिल्वेर्:: शोधन 
नागेन टङ्कणेनैव वापितं शुद्धिमृच्छति ।  
तारं त्रिवारं निक्षिप्तं तैले ज्योतिष्मतीभवे ॥ व्र्र्स्_५।३१ ॥  

 सिल्वेर्:: शोधन 
खर्परे भस्मचूर्णाभ्यां परितः पालिकां चरेत् ।  
तत्र रूप्यं विनिक्षिप्य समसीससमन्वितम् ॥ व्र्र्स्_५।३२ ॥  

 
जातसीसक्षयं यावद्धमेत्तावत्पुनः पुनः ।  
इत्थं संशोधितं रूप्यं योजनीयं रसादिषु ॥ व्र्र्स्_५।३३ ॥  

रसरत्नसमुच्चयबोधिनी 
मतान्तरमाह खर्परे इति ॥ व्र्र्स्बो_५।३३;१
 
भस्मचूर्णाभ्यां सीसकभस्मटङ्कणचूर्णाभ्यां पालिकाम् आलवालम् ॥ व्र्र्स्बो_५।३३;२
 
अत्रायं विधिः नागभस्मटङ्कणचूर्णे जलेन पिष्ट्वा तत्पिण्डेन मृत्खर्परं परितः आलवालं रचयित्वा तन्मध्ये समसीसचूर्णपिष्टरौप्यं निक्षिप्य तावत् भस्त्रया धमेत् यावत् सीसक्षयो न भवेदिति ॥ व्र्र्स्बो_५।३३;३
सिल्वेर्:: मारण 
लकुचद्रवसूताभ्यां तारपत्रं प्रलेपयेत् ।  
ऊर्ध्वाधो गन्धकं दत्त्वा मूषामध्ये निरुध्य च ॥ व्र्र्स्_५।३४ ॥  

 
स्वेदयेद्वालुकायन्त्रे दिनमेकं दृढाग्निना ।  
स्वाङ्गशीतां च तां पिष्टिं साम्लतालेन मर्दिताम् ।  
पुटेद्द्वादशवाराणि भस्मीभवति रूप्यकम् ॥ व्र्र्स्_५।३५ ॥  

 सिल्वेर्:: मारण 
माक्षीकचूर्णलुङ्गाम्लमर्दितं पुटितं शनैः ।  
त्रिंशद्वारेण तत्तारं भस्मसाज्जायतेतराम् ॥ व्र्र्स्_५।३६ ॥  

 सिल्वेर्:: निरुत्थीकरण 
भाव्यं ताप्यं स्नुहीक्षीरैस्तारपत्राणि लेपयेत् ।  
मारयेत्पुटयोगेन निरुत्थं जायते ध्रुवम् ॥ व्र्र्स्_५।३७ ॥  

 सिल्वेर्:: मारण:: निरुत्थ 
तारपत्रं चतुर्भागं भागैकं शुद्धतालकम् ।  
मर्द्यं जम्बीरजद्रावैस्तारपत्राणि लेपयेत् ॥ व्र्र्स्_५।३८ ॥  

 
शोधयेद् अन्धयन्त्रे च त्रिंशदुत्पलकैः पचेत् ।  
चतुर्दशपुटैरेवं निरुत्थं जायते ध्रुवम् ॥ व्र्र्स्_५।३९ ॥  

 सिल्वेर्, गोल्द्:: द्रावण 
सप्तधा नरमूत्रेण भावयेद्देवदालिकाम् ।  
तच्चूर्णावापमात्रेण द्रुतिः स्यात्स्वर्णतारयोः ॥ व्र्र्स्_५।४० ॥  

 सिल्वेर्:: मेदिच्। अप्प्लिचतिओन् 
भस्मीभूतं रजतममलं तत्समौ व्योमभानू सर्वैस्तुल्यं त्रिकटु सवरं सारघाज्येन युक्तम् ।  
लीढं प्रातः क्षपयतितरां यक्ष्मपाण्डूदरार्शः श्वासं कासं नयनजरुजः पित्तरोगानशेषान् ॥ व्र्र्स्_५।४१ ॥  

 चोप्पेर्:: सुब्त्य्पेस् 
म्लेच्छं नेपालकं चेति तयोर्नेपालकं वरम् ।  
नेपालादन्यखन्युत्थं म्लेच्छमित्यभिधीयते ॥ व्र्र्स्_५।४२ ॥  

रसरत्नसमुच्चयटीका 
ताम्रस्य खनिद्वयं वर्तते ॥ व्र्र्स्टी_५।४२;१
 
तत्रैकखनिस्थं नेपालम् इति ख्यातम् ॥ व्र्र्स्टी_५।४२;२
 
नेपाली कुनटी ॥ व्र्र्स्टी_५।४२;३
 
तत्समरक्तवर्णत्वात् ॥ व्र्र्स्टी_५।४२;४
 
खनेर् नेपालदेशसन्निहितत्वाद् वा नेपालेति सञ्ज्ञा ॥ व्र्र्स्टी_५।४२;५
 
अथवा रूढसञ्ज्ञेयम् ॥ व्र्र्स्टी_५।४२;६
 
ततो+अन्यखनिस्थं तु म्लेच्छम् इत्यभिधीयते ॥ व्र्र्स्टी_५।४२;७
 
यथा म्लेच्छधातुर् अस्पष्टशब्दे तथा स्पष्टशब्दरक्तवर्णत्वान्म्लेच्छम् इति सञ्ज्ञा ॥ व्र्र्स्टी_५।४२;८
चोप्पेर्:: म्लेच्छ:: प्रोपेर्तिएस् 
सितकृष्णारुणच्छायम् अतिवामि कठोरकम् ।  
क्षालितं च पुनः कृष्णम् एतन्म्लेच्छकताम्रकम् ॥ व्र्र्स्_५।४३ ॥  

 चोप्पेर्:: नेपाल:: परीक्षा 
सुस्निग्धं मृदुलं शोणं घनाघातक्षमं गुरु ।  
निर्विकारं गुणश्रेष्ठं ताम्रं नेपालमुच्यते ॥ व्र्र्स्_५।४४ ॥  

 चोप्पेर्:: परीक्षा:: बद् क़ुअलित्य् 
पाण्डुरं कृष्णशोणं च लघुस्फुटनसंयुतम् ।  

रसरत्नसमुच्चयबोधिनी 
सदलं सपत्त्रं पटलसंयुतम् इति यावत् दलं जोर् इति लोके इति भावमिश्रः ॥ व्र्र्स्बो_५।४५अब्;१

रूक्षाङ्गं सदलं ताम्रं नेष्यते रसकर्मणि ॥ व्र्र्स्_५।४५ ॥  

 चोप्पेर्:: मेदिच्। प्रोपेर्तिएस् 
ताम्रं तिक्तकषायकं च मधुरं पाके+अथ वीर्योष्णकं साम्लं पित्तकफापहं जठररुक्कुष्ठामजन्त्वन्तकृत् ।  
ऊर्ध्वाधः परिशोधनं विषयकृत् स्थौल्यापहं क्षुत्करं दुर्नामक्षयपाण्डुरोगशमनं नेत्र्यं परं लेखनम् ॥ व्र्र्स्_५।४६ ॥  

 चोप्पेर्:: अशुद्ध:: मेदिच्। प्रोपेर्तिएस् 
अशुद्धं ताम्रमायुर्घ्नं कान्तिवीर्यबलापहम् ।  
वान्तिमूर्च्छाभ्रमोत्क्लेदं कुष्ठं शूलं करोति तत् ॥ व्र्र्स्_५।४७ ॥  

 
उत्क्लेदभेदभ्रमदाहमोहास्ताम्रस्य दोषाः खलु दुर्धरास्ते ।  
विशोधनात्तद्विगतस्वदोषं सुधासमं स्याद् रसवीर्यपाके ॥ व्र्र्स्_५।४८ ॥  

 चोप्पेर्:: शोधन 
ताम्रं क्षाराम्लसंयुक्तं द्रावितं दत्तगैरिकम् ।  
निक्षिप्तं महिषीतक्रे छगणे सप्तवारकम् ।  
पञ्चदोषविनिर्मुक्तं भस्मयोग्यं हि जायते ॥ व्र्र्स्_५।४९ ॥  

 चोप्पेर्:: शोधन 
ताम्रनिर्मलपत्राणि लिप्त्वा निम्ब्वम्बुसिन्धुना ।  
ध्मात्वा सौवीरकक्षेपाद्विशुध्यत्यष्टवारतः ॥ व्र्र्स्_५।५० ॥  

 चोप्पेर्:: शोधन 
निम्ब्वम्बुपटुलिप्तानि तापितान्यष्टवारकम् ।  
विशुध्यन्त्यर्कपत्राणि निर्गुण्ड्यारसमज्जनात् ॥ व्र्र्स्_५।५१ ॥  

 चोप्पेर्:: शोधन 
गोमूत्रेण पचेद्यामं ताम्रपत्रं दृढाग्निना ।  
शुध्यते नात्र सन्देहो मारणं चाप्यथोच्यते ॥ व्र्र्स्_५।५२ ॥  

 चोप्पेर्:: मारण 
जम्बीररससम्पिष्टरसगन्धकलेपितम् ।  
शुल्बपत्रं शरावस्थं त्रिपुटैर्याति पञ्चताम् ॥ व्र्र्स्_५।५३ ॥  

 चोप्पेर्:: मारण 
अथवा मारितं ताम्रमम्लेनैकेन मर्दितम् ।  
तद्गोलं सूरणस्यान्ता रुद्ध्वा सर्वत्र लेपयेत् ॥ व्र्र्स्_५।५४ ॥  

 
शुष्कं गजपुटे पच्यात्सर्वदोषहरं भवेत् ।  
वान्तिं भ्रान्तिं विरेकं च न करोति कदाचन ॥ व्र्र्स्_५।५५ ॥  

 चोप्पेर्:: मारण 
ताम्रपत्राणि सूक्ष्माणि गोमूत्रे पञ्चयामकम् ।  
क्षिप्त्वा रसेन भाण्डे तद्द्विगुणं देहि गन्धकम् ॥ व्र्र्स्_५।५६ ॥  

रसरत्नसमुच्चयबोधिनी 
अम्लपर्णी चाङ्गेरी ॥ व्र्र्स्बो_५।५६;१

अम्लपर्णीं प्रपिष्याथ ह्यभितो देहि ताम्रकम् ।  
सम्यङ् निरुध्य भाण्डे तमग्निं ज्वालय यामकम् ।  
भस्मीभवति ताम्रं तद्यथेष्टं विनियोजयेत् ॥ व्र्र्स्_५।५७ ॥  

 चोप्पेर्:: मेदिच्। अप्प्लिचतिओन् 
सूताद् द्विगुणितं ताम्रपत्रं कन्यारसैः प्लुतम् ।  
पिष्ट्वा तुल्येन बलिना भाण्डमध्ये विनिक्षिपेत् ॥ व्र्र्स्_५।५८ ॥  

 
छन्नं शरावकेणैतत्तदूर्ध्वं लवणं त्यजेत् ।  
मुखे शरावकं दत्त्वा वह्निं यामचतुष्टयम् ॥ व्र्र्स्_५।५९ ॥  

 
अवचूर्ण्यैव तच्छुल्बं वल्लमात्रं प्रयोजयेत् ।  
पिप्पलीमधुना सार्धं सर्वरोगेषु योजयेत् ॥ व्र्र्स्_५।६० ॥  

 
श्वासं कासं क्षयं पाण्डुमग्निमान्द्यमरोचकम् ।  
गुल्मप्लीहयकृन्मूर्च्छाशूलपक्त्यर्थम् उत्तमम् ॥ व्र्र्स्_५।६१ ॥  

 
दोषत्रयसमुद्भूतानामयाञ्जयति ध्रुवम् ।  
रोगानुपानसहितं जयेद्धातुगतं ज्वरम् ।  
रसे रसायने ताम्रं योजयेद्युक्तमात्रया ॥ व्र्र्स्_५।६२ ॥  

 सोमनाथ 
शुल्बतुल्येन सूतेन बलिना तत्समेन च ।  
तदर्धांशेन तालेन शिलया च तदर्धया ॥ व्र्र्स्_५।६३ ॥  

 
विधाय कज्जलीं श्लक्ष्णां भिन्नकज्जलसन्निभाम् ।  
यन्त्राध्यायविनिर्दिष्टगर्भयन्त्रोदरान्तरे ॥ व्र्र्स्_५।६४ ॥  

 
कज्जलीं ताम्रपत्राणि पर्यायेण विनिक्षिपेत् ।  
प्रपचेद्यामपर्यन्तं स्वाङ्गशीतं विचूर्णयेत् ॥ व्र्र्स्_५।६५ ॥  

 
तत्तद्रोगहरानुपानसहितताम्रं द्विवल्लोन्मितं संलीढं परिणामशूलमुदरं शूलं च पाण्डुज्वरम् ।  
गुल्मप्लीहयकृत्क्षयाग्निसदनं मेहं च मूलामयं दुष्टां च ग्रहणीं हरेद् ध्रुवम् इदं श्रीसोमनाथाभिधम् ॥ व्र्र्स्_५।६६ ॥  

 इरोन्:: सुब्त्य्पेस् 
मुण्डं तीक्ष्णं च कान्तं च त्रिप्रकारमयः स्मृतम् ॥ व्र्र्स्_५।६७ ॥  

 मुण्ड:: सुब्त्य्पेस् 
मृदु कुण्ठं कडारं च त्रिविधं मुण्डमुच्यते ॥ व्र्र्स्_५।६८ ॥  

 मृदु:: फ्य्स्। प्रोपेर्तिएस् 
द्रुतद्रावमविस्फोटं चिक्कणं मृदु तच्छुभम् ॥ व्र्र्स्_५।६९ ॥  

 कुण्ठ:: फ्य्स्। प्रोपेर्तिएस् 
हतं यत्प्रसरेद् दुःखात्तत्कुण्ठं मध्यमं स्मृतम् ॥ व्र्र्स्_५।७० ॥  

 कडार:: फ्य्स्। प्रोपेर्तिएस् 
यद्धतं भज्यते भङ्गे कृष्णं स्यात्तत्कडारकम् ॥ व्र्र्स्_५।७१ ॥  

 मुण्ड:: मेदिच्। प्रोपेर्तिएस् 
मुण्डं परं मृदुलकं कफवातशूलमूलाममेहगदकामलपाण्डुहारि ।  
गुल्मामवातजठरार्तिहरं प्रदीपि शोफापहं रुधिरकृत्खलु कोष्ठशोधि ॥ व्र्र्स्_५।७२ ॥  

 इरोन्:: अशुद्ध:: मेदिच्। प्रोपेर्तिएस् 
अशुद्धलोहं न हितं निषेवणाद् आयुर्बलं कान्तिविनाशि निश्चितम् ।  
हृदि प्रपीडां तनुते ह्यपाटवं रुजं करोत्येव विशोध्य मारयेत् ॥ व्र्र्स्_५।७३ ॥  

 तीक्ष्णलोह:: सुब्त्य्पेस् 
खरं सारं च हृन्नालं तारावट्टं च वाजिरम् ।  
काललोहाभिधानं च षड्विधं तीक्ष्णमुच्यते ॥ व्र्र्स्_५।७४ ॥  

 खरलोह:: फ्य्स्। प्रोपेर्तिएस् 
परुषं पोगरोन्मुक्तं भङ्गे पारदवच्छवि ।  
नमने भङ्गुरं यत्तत्खरलोहमुदाहृतम् ॥ व्र्र्स्_५।७५ ॥  

रसरत्नसमुच्चयबोधिनी 
पोगरं कुञ्चितालकवत् तरङ्गायितं तेन उन्मुक्तं तद्रहितम् इत्यर्थः ॥ व्र्र्स्बो_५।७५;१
रसरत्नसमुच्चयटीका 
यत् परुषं कठोरं पोगरोन्मुक्तं पोगरम् अलकवत् कुटिलरेखास् ताभिर् मुक्तं तद्रहितम् इत्यर्थः ॥ व्र्र्स्टी_५।७५;१
सार 
वेगभङ्गुरधारं यत्सारलोहं तदीरितम् ।  
पोगराभासकं पाण्डुभूमिजं सारमुच्यते ॥ व्र्र्स्_५।७६ ॥  

 हृन्नाल 
कृष्णपाण्डुवपुश्चञ्चुबीजतुल्योरुपोगरम् ।  
छेदने चातिपरुषं हृन्नालमिति कथ्यते ॥ व्र्र्स्_५।७७ ॥  

 पोगर 
अङ्गक्षया च वङ्गं च पोगरस्याभिधात्रयम् ।  
चिकुरं भङ्गुरं लोहात् पोगरं तत्परं मतम् ॥ व्र्र्स्_५।७८ ॥  

रसरत्नसमुच्चयबोधिनी 
खरलक्षणे पोगरोन्मुक्तम् इत्युक्तम् अतः पोगरस्य पर्यायादिकम् आह अङ्गक्षयेति ॥ व्र्र्स्बो_५।७८;१
 
त्रित्वं चात्र पोगरम् अपेक्ष्य बोध्यं तेन अङ्गक्षया वङ्गं पोगरं च इत्येकार्थम् ॥ व्र्र्स्बो_५।७८;२
 
पोगरस्य स्वरूपलक्षणमाह चिकुरम् इति ॥ व्र्र्स्बो_५।७८;३
 
लोहात् लौहगात्रे इत्यर्थः ॥ व्र्र्स्बो_५।७८;४
 
अत्र सप्तम्यर्थे पञ्चमीति बोद्धव्यम् यत् चिकुरं भङ्गुरं कुञ्चितकुन्तलवद्भङ्गीविशेषः इत्यर्थः ॥ व्र्र्स्बो_५।७८;५
रसरत्नसमुच्चयटीका 
पोगरशब्दो+अत्रागतः ॥ व्र्र्स्टी_५।७८;१
 
स चाप्रतिसिद्धार्थः ॥ व्र्र्स्टी_५।७८;२
 
अतो बोधार्थं तत्पर्यायान् आह अङ्गछाया च वङ्गं चिकुरं च इति पोगरस्याभिधात्रयं नामत्रयम् अस्ति ॥ व्र्र्स्टी_५।७८;३
 
एवं च नामान्येतानि विशिष्टाकारतेजस इत्यर्थः ॥ व्र्र्स्टी_५।७८;४
 
वङ्गस्येव रेखानां श्वेतच्छायात्वाद् वङ्गमिति सञ्ज्ञा ॥ व्र्र्स्टी_५।७८;५
 
कान्तीनां चिकुराकारत्वात् केशाकारत्वाच्चिकुरम् इत्यपि नाम ॥ व्र्र्स्टी_५।७८;६
 
यद् उक्तम् एव खरलोहं तद्यदि लोहाद्भङ्गुरं लोहमयघनघातेन भङ्गुरं भवति परन्तु पोगरं पोगरविशिष्टं दृश्येत तर्हि तत् खरलोहम् अपि परमुत्तमं मतम् ॥ व्र्र्स्टी_५।७८;७
वाजिर 
पोगरैर्वज्रसङ्काशैः सूक्ष्मरेखैश्च सान्द्रकैः ।  
निचितं श्यामलाङ्गं च वाजीरं तत्प्रकीर्त्यते ॥ व्र्र्स्_५।७९ ॥  

 कालायस 
नीलकृष्णप्रभं सान्द्रं मसृणं गुरु भासुरम् ।  
लोहाघाते +अप्यभङ्गात्मधारं कालायसं मतम् ॥ व्र्र्स्_५।८० ॥  

 तीक्ष्णलोह:: खर:: मेदिच्। प्रोपेर्तिएस् 
रूक्षं स्यात् खरलोहकं समधुरं पाके+अथ वीर्ये हिमं तिक्तोष्णं कफपित्तकुष्ठजठरप्लीहामपाण्ड्वर्तिनुत् ।  
सद्यः शूलयकृद्गदक्षयजरामेहामवातापहं दीप्तं चातिरसायनं बलकरं दुर्नामदाहापहम् ॥ व्र्र्स्_५।८१ ॥  

 
खरलोहात्परं सर्वमेकैकस्माच्छतोत्तरम् ॥ व्र्र्स्_५।८२ ॥  

 कान्त:: सुब्त्य्पेस् 
भ्रामकं चुम्बकं चैव कर्षकं द्रावकं तथा ।  
एवं चतुर्विधं कान्तं रोमकान्तं च पञ्चमम् ॥ व्र्र्स्_५।८३ ॥  

 कान्त:: सुब्त्य्पेस्:: मुख 
एकद्वित्रिचतुष्पञ्चसर्वतोमुखम् एव तत् ।  

रसरत्नसमुच्चयटीका 
तस्य चोक्तो व्यस्तः समस्तो वा भेदो+अयं जारणायां सकलधातुभक्षणार्थं पारदस्य मुखरूपो भवतीत्याह एकद्वित्रीति ॥ व्र्र्स्टी_५।८४अब्;१
 
केवलभ्रामकसत्त्वस्य प्रथमं यथाविधिजारणेनापि पारदस्य मुखं भवति ॥ व्र्र्स्टी_५।८४अब्;२
 
ततः पारदः सर्वांल्लोहादीन् ग्रसति ॥ व्र्र्स्टी_५।८४अब्;३
 
अत एकभेदो+अपि कश्चित्पारदमुखं भवति ॥ व्र्र्स्टी_५।८४अब्;४
 
यस्य तद् एकमुखम् ॥ व्र्र्स्टी_५।८४अब्;५
 
भ्रामकचुम्बकयोः सत्त्वद्वयस्यैकीकृतस्य यथाविधिजारणेन पारदमुखं कृतं चेत् संयुक्तभेदद्वयविशिष्टं तत् कान्तं द्विमुखम् उच्यते ॥ व्र्र्स्टी_५।८४अब्;६
 
एवम् एवार्थस्त्रिमुखादौ बोध्यः ॥ व्र्र्स्टी_५।८४अब्;७
 
विजातीयद्रव्यग्रासान्तरसहितम् अप्येतत् प्रथमं जारितं चेन्मुखं भवतीत्यतः सर्वतोमुखम् इत्युक्तम् ॥ व्र्र्स्टी_५।८४अब्;८
 
सजातीयविजातीयव्यस्तसमस्तं भेदविशिष्टम् एतन्मुखं भवतीत्यर्थः ॥ व्र्र्स्टी_५।८४अब्;९
कान्त:: सुब्त्य्पेस्:: चोलोउर् 
पीतं कृष्णं तथा रक्तं त्रिवर्णं स्यात्पृथक् पृथक् ।  
क्रमेण देवतास्तत्र ब्रह्मविष्णुमहेश्वराः ॥ व्र्र्स्_५।८४ ॥  

रसरत्नसमुच्चयबोधिनी 
स्पर्शवेधि स्पर्शमात्रेणैव वेधकारकं रसेन्द्रस्य वेधाख्यसंस्कारसम्पादकं वा इत्यर्थः ॥ व्र्र्स्बो_५।८४;१

स्पर्शवेधि भवेत्पीतं कृष्णं श्रेष्ठं रसायने ।  
रक्तवर्णं तथा चापि रसबन्धे प्रशस्यते ॥ व्र्र्स्_५।८५ ॥  

 
भ्रामकं तु कनिष्ठं स्याच्चुम्बकं मध्यमं तथा ।  
उत्तमं कर्षकं चैव द्रावकं चोत्तमोत्तमम् ॥ व्र्र्स्_५।८६ ॥  

 भ्रामक 
भ्रामयेल्लोहजातं यत्तत्कान्तं भ्रामकं मतम् ॥ व्र्र्स्_५।८७ ॥  

 
चुम्बयेच्चुम्बकं कान्तं कर्षयेत्कर्षकं तथा ॥ व्र्र्स्_५।८८ ॥  

 द्रावक 
साक्षाद् यद्द्रावयेल्लोहं तत्कान्तं द्रावकं भवेत् ॥ व्र्र्स्_५।८९ ॥  

 रोमकान्त 
तद्रोमकान्तं स्फुटिताद् यतो रोमोद्गमो भवेत् ॥ व्र्र्स्_५।९० ॥  

 कान्त:: सुब्त्य्पेस्:: मुख 
कनिष्ठं स्यादेकमुखं मध्यं द्वित्रिमुखं भवेत् ।  
चतुष्पञ्चमुखं श्रेष्ठमुत्तमं सर्वतोमुखम् ॥ व्र्र्स्_५।९१ ॥  

 कान्त:: सुब्त्य्पेस्:: मेदिच्। प्रोपेर्तिएस् 
भ्रामकं चुम्बकं चैव व्याधिनाशे प्रशस्यते ।  
रसे रसायने चैव कर्षकं द्रावकं हितम् ॥ व्र्र्स्_५।९२ ॥  

 
मदोन्मत्तगजः सूतः कान्तम् अङ्कुशमुच्यते ॥ व्र्र्स्_५।९३ ॥  

 कान्त:: चोल्लेच्तिन्ग् 
क्षेत्रं ज्ञात्वा ग्रहीतव्यं तत्प्रयत्नेन धीमता ।  
मारुतातपविक्षिप्तं वर्जयेन्नात्र संशयः ॥ व्र्र्स्_५।९४ ॥  

 कान्त:: परीक्षा (?) 
पात्रे यस्य प्रसरति जले तैलबिन्दुर्न लिप्तो गन्धं हिङ्गुस्त्यजति च तथा तिक्ततां निम्बकल्कः ।  
पाके दुग्धं भवति शिखराकारकं नैति भूमौ कान्तं लौहं तदिदमुदितं लक्षणोक्तं च नान्यत् ॥ व्र्र्स्_५।९५ ॥  

 कान्त:: मेदिच्। प्रोपेर्तिएस् 
कान्तायो +अतिरसायनोत्तरतरं स्वस्थे चिरायुःप्रदं स्निग्धं मेहहरं त्रिदोषशमनं शूलाममूलापहम् ।  
गुल्मप्लीहयकृत्क्षयामयहरं पाण्डूदरव्याधिनुत् तिक्तोष्णं हिमवीर्यकं किमपरं योगेन सर्वार्तिनुत् ॥ व्र्र्स्_५।९६ ॥  

 
सम्यगौषधकल्पानां लोहकल्पः प्रशस्यते ।  
तस्मात्सर्वप्रयत्नेन शुद्धं लोहं च मारयेत् ॥ व्र्र्स्_५।९७ ॥  

 
नायः पचेत्पञ्चपलाद् अर्वाग् ऊर्ध्वं त्रयोदशात् ॥ व्र्र्स्_५।९८ ॥  

 
आदौ मन्त्रस्ततः कर्म कर्तव्यं मन्त्र उच्यते ॥ व्र्र्स्_५।९९ ॥  

 
ॐ अमृतोद्भवाय स्वाहा अनेन मन्त्रेण लोहमारणम् ।  
लक्षोत्तरगुणं सर्वं लोहं स्यादुत्तरोत्तरम् ।  
कान्तं कोटिगुणं तत्र तदप्येवं गुणोत्तरम् ॥ व्र्र्स्_५।१०० ॥  

 इरोन्:: शोधन 
शशक्षतजसंलिप्तं त्रिवारं परितापितम् ।  
मुण्डादिसकलं लोहं सर्वदोषान् विमुञ्चति ॥ व्र्र्स्_५।१०१ ॥  

 इरोन्:: शोधन:: गिरिदोष 
क्वाथ्यमष्टगुणे तोये त्रिफलाषोडशं पलम् ।  
तत्क्वाथे पादशेषे तु लोहस्य पलपञ्चकम् ॥ व्र्र्स्_५।१०२ ॥  

 
कृत्वा पत्राणि तप्तानि सप्तवारं निषेचयेत् ।  
एवं प्रलीयते दोषो गिरिजो लोहसम्भवः ॥ व्र्र्स्_५।१०३ ॥  

 इरोन्:: शोधन:: गिरिदोष 
सामुद्रलवणोपेतं तप्तं निर्वापितं खलु ।  
त्रिफलाक्वथिते नूनं गिरिदोषम् अयस्त्यजेत् ॥ व्र्र्स्_५।१०४ ॥  

 इरोन्:: शोधन:: गिरिदोष 
चिञ्चाफलजलक्वाथादयो दोषम् उदस्यति ॥ व्र्र्स्_५।१०५ ॥  

 इरोन्:: मारण:: वारितर 
यद्वा फलत्रयोपेतं गोमूत्रे क्वथितं क्षणम् ।  

रसरत्नसमुच्चयबोधिनी 
रेचितं स्रावितम् ॥ व्र्र्स्बो_५।१०५;१

रेचितं घृतसंयुक्तं क्षिप्त्वायः खर्परे पचेत् ॥ व्र्र्स्_५।१०६ ॥  

 
चालयेल्लोहदण्डेन यावत्क्षिप्तं तृणं दहेत् ।  
पिष्ट्वा पिष्ट्वा पचेदेवं पञ्चवारमतः परम् ॥ व्र्र्स्_५।१०७ ॥  

 
धात्रीफलरसैर् यद्वा त्रिफलाक्वथितोदकैः ।  
पुटेल्लोहं चतुर्वारं भवेद्वारितरं खलु ॥ व्र्र्स्_५।१०८ ॥  

 इरोन्:: मारण 
स्नेहाक्तं लोहरजो मूत्रे स्वरसे+अपि रात्रिधात्रीणाम् ।  
पृथगेवं सप्तकृत्वो भर्जितमखिलामये योज्यम् ॥ व्र्र्स्_५।१०९ ॥  

 तीक्ष्णलोह:: मारण 
तीक्ष्णलोहस्य पत्राणि निर्दलानि दृढे+अनले ।  
ध्मात्वा क्षिपेज्जले सद्यः पाषाणोलूखलोदरे ॥ व्र्र्स्_५।११० ॥  

 
कण्डयेद्गाढनिर्घातैः स्थूलया लोहपारया ।  
तन्मध्यात्स्थूलखण्डानि रुद्ध्वा मल्लद्वयान्तरे ॥ व्र्र्स्_५।१११ ॥  

 
ध्मात्वा क्षिप्त्वा जले सम्यक् पूर्ववत्कण्डयेत्खलु ।  
तच्चूर्णं सूतगन्धाभ्यां पुटेद्विंशतिवारकम् ॥ व्र्र्स्_५।११२ ॥  

 
पुटे पुटे विधातव्यं पेषणं दृढवत्तरम् ।  
एवं भस्मीकृतं लोहं तत्तद्रोगेषु योजयेत् ॥ व्र्र्स्_५।११३ ॥  

 कान्त:: मेदिच्। प्रोपेर्तिएस् 
कान्तायः कमनीयकान्तिजननं पाण्ड्वामयोन्मूलनम् ।  
यक्ष्मव्याधिनिबर्हणं गरहरं दोषत्रयोन्मूलनम् ।  
नानाकुष्ठनिबर्हणं बलकरं वृष्यं वयःस्तम्भनम् ।  
सर्वव्याधिहरं रसायनवरं भौमामृतं नापरम् ॥ व्र्र्स्_५।११४ ॥  

 इरोन् (गेन्।):: मारण 
हिङ्गुलस्य पलान्पञ्च नारीस्तन्येन पेषयेत् ।  
तेन लोहस्य पत्राणि लेपयेत्पलपञ्चकम् ॥ व्र्र्स्_५।११५ ॥  

 
रुद्ध्वा गजपुटे पच्यात्कषायैस्त्रैफलैः पुनः ।  
जम्बीरैरारनालैर्वा विंशत्यंशेन हिङ्गुलम् ॥ व्र्र्स्_५।११६ ॥  

 
पिष्ट्वा रुद्ध्वा पचेल्लोहं तद्द्रवैः पाचयेत्पुनः ।  
चत्वारिंशत्पुटैरेवं कान्तं तीक्ष्णं च मुण्डकम् ।  
म्रियते नात्र सन्देहो दत्त्वा दत्त्वैव हिङ्गुलम् ॥ व्र्र्स्_५।११७ ॥  

 तीक्ष्णलोह:: मारण 
अथ पूर्वोदितं तीक्ष्णं वसुभल्लकवासयोः ।  
पुटितं पत्रतोयेन त्रिंशद्वाराणि यत्नतः ।  
शोणितं जायते भस्म कृतसिन्दूरविभ्रमम् ॥ व्र्र्स्_५।११८ ॥  

 तीक्ष्णलोह:: मारण 
यद्वा तीक्ष्णदलोद्भूतं रजश्च त्रिफलाजलैः ।  
पिष्ट्वा दत्त्वौदनं किञ्चिच्चक्रिकां प्रविधाय च ॥ व्र्र्स्_५।११९ ॥  

 
शोषयित्वातियत्नेन प्रपचेत्पञ्चभिः पुटैः ।  
रक्तवर्णं हि तद्भस्म योजनीयं यथायथम् ॥ व्र्र्स्_५।१२० ॥  

 इरोन् (गेन्।):: मारण:: निरुत्थ 
मत्स्याक्षीगन्धबाह्लीकैर्लकुचद्रवपेषितैः ।  
विलिप्य सकलं लोहं मत्स्याक्षीकल्कलेपितम् ॥ व्र्र्स्_५।१२१ ॥  

 
भस्त्राभ्यां सुदृढं ध्मात्वा त्रिशूलीनिर्गमावधि ।  

रसरत्नसमुच्चयबोधिनी 
त्रिशूली त्रिशूलवच्चटिकात्रयम् इत्यर्थः ॥ व्र्र्स्बो_५।१२२अब्;१

अथोद्धृत्य क्षिपेत्क्वाथे त्रिफलागोजलात्मके ॥ व्र्र्स्_५।१२२ ॥  

 
तस्मादाहृत्य सन्ताड्य मृतमादाय लोहकम् ।  
पुनश्च पूर्ववद् ध्मात्वा मारयेदखिलायसम् ॥ व्र्र्स्_५।१२३ ॥  

 
खण्डयित्वा ततो गन्धगुडत्रिफलया सह ।  
पुटेत्त्रिंशतिवाराणि निरुत्थं भस्म जायते ॥ व्र्र्स्_५।१२४ ॥  

 इरोन् (गेन्।):: मारण 
समगन्धम् अयश्चूर्णं कुमारीवारिभावितम् ।  
पुटीकृतं कियत्कालमवश्यं म्रियते ह्ययः ॥ व्र्र्स्_५।१२५ ॥  

 इरोन् (गेन्।):: मारण 
जम्बीररससंयुक्ते दरदे तप्तमायसम् ।  
बहुवारं विनिक्षिप्तं म्रियते नात्र संशयः ॥ व्र्र्स्_५।१२६ ॥  

 इरोन् (गेन्।):: मारण 
गोमूत्रैस्त्रिफला क्वाथ्या तत्कषायेण भावयेत् ।  
त्रिःसप्ताहं प्रयत्नेन दिनैकं मर्दयेत्पुनः ॥ व्र्र्स्_५।१२७ ॥  

 
रुद्ध्वा गजपुटे पच्याद्दिनं क्वाथेन मर्दयेत् ।  
दिवा मर्द्यं पुटेद्रात्रावेकविंशद्दिनावधि ।  
एकविंशत्पुटैरेवं म्रियते त्रिविधं ह्ययः ॥ व्र्र्स्_५।१२८ ॥  

 कान्तलोह:: शोधन 
यत्पात्राध्युषिते तोये तैलबिन्दुर्न सर्पति ।  
तारेणावर्तते यत्तत्कान्तलोहं तनूकृतम् ॥ व्र्र्स्_५।१२९ ॥  

 
अयसामुत्तमं सिञ्चेत्तप्तं तप्तं वरारसे ।  
एवं शुद्धानि लोहानि पिष्टान्यम्लेन केनचित् ॥ व्र्र्स्_५।१३० ॥  

 
मृतसूतस्य पादेन प्रलिप्तानि पुटानले ।  
पचेत्तुल्येन वा ताप्यगन्धाश्महरतेजसा ॥ व्र्र्स्_५।१३१ ॥  

 
तप्तं क्षाराम्लसंलिप्तं शशरक्ते निधापितम् ।  
कान्तलोहं भवेद्भस्म सर्वदोषविवर्जितम् ॥ व्र्र्स्_५।१३२ ॥  

 इरोन्:: मारण:: वारितर 
शुद्धं सूतं द्विधा गन्धं खल्लेन कृतकज्जलम् ।  
द्वयोः समं लोहचूर्णं मर्दयेत्कन्यकाद्रवैः ॥ व्र्र्स्_५।१३३ ॥  

 
यामद्वयात्समुद्धृत्य यद्गोलं ताम्रपात्रके ।  
आच्छाद्यैरण्डपत्रैश्च यामार्धे+अत्युष्णतां व्रजेत् ॥ व्र्र्स्_५।१३४ ॥  

 
धान्यराशौ न्यसेत्पश्चात्त्रिदिनान्ते समुद्धरेत् ।  
सम्पेष्य गालयेद्वस्त्रे सत्यं वारितरं भवेत् ।  
कान्तं तीक्ष्णं च मुण्डं च निरुत्थं जायते मृतम् ॥ व्र्र्स्_५।१३५ ॥  

 मेतल्स्:: मारण 
स्वर्णादीन्मारयेदेवं चूर्णं कृत्वा च लोहवत् ।  
सिद्धयोगो ह्ययं ख्यातः सिद्धानां सुमुखागतः ॥ व्र्र्स्_५।१३६ ॥  

 
अनुभूतं मया सत्यं सर्वरोगजरापहम् ।  
त्रिफलामधुसंयुक्तं सर्वरोगेषु योजयेत् ॥ व्र्र्स्_५।१३७ ॥  

 
एतस्माद् अपुनर्भवं हि भसितं लोहस्य दिव्यामृतं सम्यक् सिद्धरसायनं त्रिकटुकीवेल्लाज्यमध्वन्वितम् ।  
हन्यान्निष्कमितं जरामरणजव्याधींश्च सत्पुत्रदं दिष्टे श्रीगिरिशेन कालयवनोद्भूत्यै पुरा तत्पितुः ॥ व्र्र्स्_५।१३८ ॥  

 इरोन्:: मृत:: मेदिच्। प्रोपेर्तिएस् 
लोहं जन्तुविकारपाण्डुपवनक्षीणत्वपित्तामयस्थौल्यार्शोग्रहणीज्वरार्तिकफजिच्छोफप्रमेहप्रणुत् ।  
गुल्मप्लीहविषापहं बलकरं कुष्ठाग्निमान्द्यप्रणुत् सौख्यालम्बिरसायनं मृतिहरं किट्टं च कान्तादिवत् ॥ व्र्र्स्_५।१३९ ॥  

 
मृतानि लोहानि रसीभवन्ति निघ्नन्ति युक्तानि महामयांश्च ।  
अभ्यासयोगाद् दृढदेहसिद्धिं कुर्वन्ति रुग्जन्मजराविनाशम् ॥ व्र्र्स्_५।१४० ॥  

 कान्त:: ओप्तिमल्:: फ्य्स्। प्रोपेर्तिएस् 
पक्वजम्बूफलच्छायं कान्तलोहं तदुत्तमम् ॥ व्र्र्स्_५।१४१ ॥  

 तीक्ष्ण:: द्रावण 
त्रिःसप्तकृत्वो गोमूत्रे जालिनीभस्मभावितम् ।  
शोषयेत्तस्य वापेन तीक्ष्णं मूषागतं द्रवेत् ॥ व्र्र्स्_५।१४२ ॥  

 तीक्ष्ण:: द्रावण 
सुरदालिभस्म गलितं त्रिःसप्तकृत्वो+अथ गोजले शुष्कम् ।  
वापेन सलिलसदृशं करोति मूषागतं तीक्ष्णम् ॥ व्र्र्स्_५।१४३ ॥  

 कान्त:: द्रावण 
सुरदालिभवं भस्म नरमूत्रेण गालितम् ।  
त्रिःसप्तवारं तत्क्षारवापात् कान्तद्रुतिर् भवेत् ॥ व्र्र्स्_५।१४४ ॥  

 इरोन् (गेन्।):: द्रावण 
गन्धकं कान्तपाषाणं चूर्णयित्वा समं समम् ।  
द्रुते लोहे प्रतीवापो देयो लोहाष्टकं द्रवेत् ॥ व्र्र्स्_५।१४५ ॥  

 इरोन् (गेन्।):: द्रावण 
देवदाल्या द्रवैर्भाव्यं गन्धकं दिनसप्तकम् ।  
तेन प्रवापमात्रेण लौहं तिष्ठति सूतवत् ॥ व्र्र्स्_५।१४६ ॥  

 इरोन्:: अशुद्ध:: मेदिच्। प्रोपेर्तिएस् 
अशुद्धलोहं न हितं निषेवणाद् आयुर्बलं कान्तिविनाशि निश्चितम् ।  
हृदि प्रपीडां तनुते ह्यपाटवं रुजं करोत्येव विशोध्य मारयेत् ॥ व्र्र्स्_५।१४७ ॥  

 
किट्टाद्दशगुणं मुण्डं मुण्डात्तीक्ष्णं शतोन्मितम् ।  
तीक्ष्णाल्लक्षगुणं कान्तं भक्षणात्कुरुते गुणान् ।  
तस्मात् कान्तं सदा सेव्यं जरामृत्युहरं नृणाम् ॥ व्र्र्स्_५।१४८ ॥  

 
आयुष्प्रदाता बलवीर्यकर्ता रोगप्रहर्ता मदनस्य कर्ता ।  
अयःसमानं न हि किञ्चिद् अन्यद्रसायनं श्रेष्ठतमं हि जन्तोः ॥ व्र्र्स्_५।१४९ ॥  

 मण्डूर:: प्रेपरतिओन् 
अक्षाङ्गारैर्धमेत्किट्टं लोहजं तद्गवां जलैः ।  
सेचयेदक्षपात्रान्तः सप्तवारं पुनः पुनः ।  
मण्डूरो+अयं समाख्यातश्चूर्णं श्लक्ष्णं प्रयोजयेत् ॥ व्र्र्स्_५।१५० ॥  

 मण्डूर:: प्रेपरतिओन् 
गोमूत्रैस्त्रिफला क्वाथ्या तत्क्वाथे सेचयेच्छनैः ।  
लोहकिट्टं सुसन्तप्तं यावज्जीर्यति तत्स्वयम् ।  
तच्चूर्णं जायते पेष्यं मण्डूरो+अयं प्रयोजयेत् ॥ व्र्र्स्_५।१५१ ॥  

 मुण्ड:: मण्डूर:: मेदिच्। प्रोपेर्तिएस् 
ये गुणा मारिते मुण्डे ते गुणा मुण्डकिट्टके ।  
तस्मात्सर्वत्र मण्डूरं रोगशान्त्यै प्रयोजयेत् ॥ व्र्र्स्_५।१५२ ॥  

 तिन्:: सुब्त्य्पेस् 
खुरकं मिश्रकं चेति द्विविधं वङ्गमुच्यते ।  
खुरं तत्र गुणैः श्रेष्ठं मिश्रकं न हितं मतम् ॥ व्र्र्स्_५।१५३ ॥  

रसरत्नसमुच्चयटीका 
न हितम् इति ॥ व्र्र्स्टी_५।१५३;१
 
तत्र नागमिश्रणेनाशुद्धत्वात् ॥ व्र्र्स्टी_५।१५३;२
खुर:: मृत:: परीक्षा 
धवलं मृतं स्निग्धं द्रुतद्रावं सगौरवम् ।  

रसरत्नसमुच्चयबोधिनी 
निःशब्दं पत्त्रीभूतमपि शब्दरहितं पत्त्रीभूतं रङ्गान्तरं यथा सशब्दं भवति तथा न इत्यर्थः ॥ व्र्र्स्बो_५।१५४अब्;१
मिश्रक:: फ्य्स्। प्रोपेर्तिएस् 
निःशब्दं खुरवङ्गं स्यात् मिश्रकं श्यामशुभ्रकम् ॥ व्र्र्स्_५।१५४ ॥  

 तिन्:: मेदिच्। प्रोपेर्तिएस् 
वङ्गं तिक्तोष्णकं रूक्षमीषद् वातप्रकोपनम् ।  
मेहश्लेष्मामयघ्नं च मेदोघ्नं कृमिनाशनम् ॥ व्र्र्स्_५।१५५ ॥  

 खुर:: शोधन 
द्रावयित्वा निशायुक्ते क्षिप्तं निर्गुण्डिकारसे ।  
विशुध्यति त्रिवारेण खुरवङ्गं न संशयः ॥ व्र्र्स्_५।१५६ ॥  

 मिश्रक:: शोधन 
अम्लतक्रविनिक्षिप्तं वर्षाभूविषतिन्दुभिः ।  
कट्फलाम्बुगतं वङ्गं द्वितीयं परिशुध्यति ॥ व्र्र्स्_५।१५७ ॥  

 मेतल्स्:: शोधन 
शुध्यति नागो वङ्गो घोषो रविरातपे+अपि मुनिसङ्ख्यैः ।  
निर्गुण्डीरससेकैस्तन्मूलरजःप्रवापैश्च ॥ व्र्र्स्_५।१५८ ॥  

 तिन्:: मारण 
सतालेनार्कदुग्धेन लिप्त्वा वङ्गदलानि च ।  
बोधिचिञ्चात्वचः क्षारैर्दद्याल्लघुपुटानि च ।  
मर्दयित्वा चरेद्भस्म तद्रसादिषु शस्यते ॥ व्र्र्स्_५।१५९ ॥  

 तिन्:: मारण 
प्रद्राव्य खर्परे वङ्गं षोडशांशं रसं क्षिपेत् ।  

रसरत्नसमुच्चयबोधिनी 
भारद्वाजस्य वनकार्पास्याः ॥ व्र्र्स्बो_५।१६०अब्;१

स्वल्पस्वल्पालकं दत्त्वा भारद्वाजस्य काष्ठतः ।  
मर्दयित्वा चरेद्भस्म तद्रसादिषु शस्यते ॥ व्र्र्स्_५।१६० ॥  

 तिन्:: मारण 
पलाशद्रवयुक्तेन वङ्गपत्रं प्रलेपयेत् ।  
तालेन पुटितं पश्चान्म्रियते नात्र संशयः ॥ व्र्र्स्_५।१६१ ॥  

 तिन्:: मारण 
भल्लाततैलसंलिप्तं वङ्गं वस्त्रेण वेष्टितम् ।  
चिञ्चापिप्पलपालाशकाष्ठाग्नौ याति पञ्चताम् ॥ व्र्र्स्_५।१६२ ॥  

 तिन्:: ड़ोर्मुलतिओन्स् 
वङ्गभस्मसमं कान्तं व्योमभस्म च तत्समम् ।  
मर्दयेत्कनकाम्भोभिर्निम्बपत्ररसैरपि ॥ व्र्र्स्_५।१६३ ॥  

 
दाडिमस्य मयूरस्य रसेन च पृथक् पृथक् ।  
भूपालावर्तभस्माथ विनिक्षिप्य समांशकम् ॥ व्र्र्स्_५।१६४ ॥  

 
गोमूलकशिलाधातुजलैः सम्यग्विमर्दयेत् ।  
ततो गुग्गुलतोयेन मर्दयित्वा दिनाष्टकम् ॥ व्र्र्स्_५।१६५ ॥  

 
विशोष्य परिचूर्ण्याथ समभागेन योजयेत् ।  
घृष्टं बन्धूकनिर्यासैर् नाकुलीबीजचूर्णकैः ॥ व्र्र्स्_५।१६६ ॥  

रसरत्नसमुच्चयबोधिनी 
नाकुलीबीजं रास्नाबीजं शाल्मलीबीजं वा ॥ व्र्र्स्बो_५।१६६;१

ततः क्षिपेत्करण्डान्तर्विधाय पटगालितम् ।  
गोतक्रपिष्टरजनीसारेण सह पाययेत् ॥ व्र्र्स्_५।१६७ ॥  

 
चतुर्भिर् वल्लकैस्तुल्यं रम्यं वङ्गरसायनम् ।  
निश्चितं तेन नश्यन्ति मेहा विंशतिभेदकाः ॥ व्र्र्स्_५।१६८ ॥  

 
शालयो मुद्गसूपं च नवनीतं तिलोद्भवम् ।  
पटोलं तिक्ततुण्डीरं तक्रं पथ्याय शस्यते ॥ व्र्र्स्_५।१६९ ॥  

 लेअद्:: शुद्ध:: परीक्षा 
द्रुतद्रावं महाभारं छेदे कृष्णं समुज्ज्वलम् ।  
पूतिगन्धं बहिः कृष्णं शुद्धं सीसमतो+अन्यथा ॥ व्र्र्स्_५।१७० ॥  

 लेअद्:: मेदिच्। प्रोपेर्तिएस् 
अत्युष्णं सीसकं स्निग्धं तिक्तं वातकफापहम् ।  
प्रमेहतोयदोषघ्नं दीपनं चामवातनुत् ॥ व्र्र्स्_५।१७१ ॥  

 लेअद्:: शोधन 
सिन्दुवारजटाकौन्तीहरिद्राचूर्णकं क्षिपेत् ।  
द्रुते नागे+अथ निर्गुण्ड्यास् त्रिवारं निक्षिपेद्रसे ।  
नागः शुद्धो भवेदेवं मूर्छास्फोटादि नाचरेत् ॥ व्र्र्स्_५।१७२ ॥  

 लेअद्:: मारण 
तिर्यगाकारचुल्ल्यां तु तिर्यग्वक्त्रं घटं न्यसेत् ।  
तं च वक्त्रं विना सर्वं गोपयेद्यत्नतो मृदा ॥ व्र्र्स्_५।१७३ ॥  

 
भृष्टयन्त्राभिधे तस्मिन् पात्रे सीसं विनिक्षिपेत् ।  
पलविंशतिकं शुद्धमधस्तीव्रानलं क्षिपेत् ॥ व्र्र्स्_५।१७४ ॥  

 
द्रुते नागे क्षिपेत्सूतं शुद्धं कर्षमितं शुभम् ।  
घर्षयित्वा क्षिपेत्क्षारमेकैकं हि पलं पलम् ॥ व्र्र्स्_५।१७५ ॥  

 
अर्जुनस्याक्षवृक्षस्य महाराजगिरेरपि ।  

रसरत्नसमुच्चयबोधिनी 
महाराजगिरिः शाकविशेषः राजशाकम् इतियावत् स तु लघुस्थूलभेदेन द्विविधः अत्र च स्थूलो ग्राह्यः ॥ व्र्र्स्बो_५।१७६अब्;१

दाडिमस्य मयूरस्य क्षिप्त्वा क्षारं पृथक् पृथक् ॥ व्र्र्स्_५।१७६ ॥  

 
एवं विंशतिरात्राणि पचेत्तीव्रेण वह्निना ।  
विघट्टयन्दृढं दोर्भ्यां लोहदर्व्या प्रयत्नतः ॥ व्र्र्स्_५।१७७ ॥  

 
रक्तं तज्जायते भस्म कपोतच्छायमेव वा ।  
नागं दोषविनिर्मुक्तं जायते+अतिरसायनम् ॥ व्र्र्स्_५।१७८ ॥  

रसरत्नसमुच्चयबोधिनी 
अत्रेदं कार्यं वक्राकारां चुल्लीं कृत्वा तदुपरि घटमेकं वक्रमुखं कृत्वा स्थापयेत् ततो वक्त्रमात्रं विहाय कृत्स्नं घटावयवं मृल्लेपेनाच्छादयेत् भृष्टयन्त्राख्ये+अस्मिन् यन्त्रे विंशतिपलमानं शुद्धं सीसकं दत्त्वा तीव्रोत्तापेन द्रवीकुर्यात् ततः तस्मिन् कर्षप्रमाणं शोधितपारदं प्रक्षिप्य दर्व्या घट्टयेत् मिश्रीभूते च तस्मिन् प्रत्येकं पलमानं अर्जुनादीनां क्षारं पृथक् पृथक् दत्त्वा लौहदर्व्या दृढं घट्टयन् तीव्राग्निना विंशतिरात्रं पचेत् ॥ व्र्र्स्बो_५।१७८;१
रसरत्नसमुच्चयटीका 
तिर्यगाकारा तिरश्चीना या दीर्घा चुल्ली आहाऌअ इति महाराष्ट्रभासायां प्रसिद्धा तस्यां घटं तिर्यग्वक्त्रम् एतादृशं घटं न्यसेद् अधिश्रयेत् ॥ व्र्र्स्टी_५।१७८;१
 
तं घटं च वक्त्रं विना बाह्ये समं ततो+अङ्गुलस्थूलं मृदा गोपयेल्लेपयेत् ॥ व्र्र्स्टी_५।१७८;२
 
भृष्टयन्त्राख्ये तस्मिन् विंशतिपलमितं सीसं विनिक्षिपेत् ॥ व्र्र्स्टी_५।१७८;३
 
तस्मिन् द्रुते सति एककर्षं शुद्धसूतं तत्र क्षिप्त्वा ततो दर्व्या विघट्ट्य इतस्ततः सञ्चाल्यैकीभूते सत्यर्जुनादीनां प्रत्येकं क्षारं पलमितं क्षिपेत् ॥ व्र्र्स्टी_५।१७८;४
 
ततो दोर्भ्यां लोहदर्व्या विघट्टयंश्चालयन् विंशतिरात्रपर्यन्तं तीव्राग्निना पचेत् ॥ व्र्र्स्टी_५।१७८;५
 
तेन विधिना नागभस्म रक्तवर्णं कपोतच्छायं कृष्णमिश्ररक्तवर्णं वा भवेत् ॥ व्र्र्स्टी_५।१७८;६
 
तापस्फोटादिकरत्वरूपदोषरहितं भस्मीभूतं नागं रसायनं भवति ॥ व्र्र्स्टी_५।१७८;७
लेअद्:: मारण 
हतमुत्थापितं सीसं दशवारेण सिध्यति ।  
तन्मृतं सीसकं सर्वदोषमुक्तं रसायनम् ॥ व्र्र्स्_५।१७९ ॥  

 लेअद्:: मारण:: निरुत्थ 
अश्वत्थचिञ्चात्वग्भस्म नागस्य चतुरंशतः ।  
क्षिपेन्नागं पचेत्पात्रे चालयेल्लोहचाटुना ॥ व्र्र्स्_५।१८० ॥  

रसरत्नसमुच्चयबोधिनी 
लोहचाटुना लोहदर्व्या ॥ व्र्र्स्बो_५।१८०;१

यामाद्भस्म तदुद्धृत्य भस्मतुल्या मनःशिला ।  
जम्बीरैर् आरनालैर्वा पिष्ट्वा रुद्ध्वा पुटे पचेत् ॥ व्र्र्स्_५।१८१ ॥  

 
स्वाङ्गशीतं पुनः पिष्ट्वा विंशत्यंशशिलायुतम् ।  
अम्लेनैव तु यामैकं पूर्ववत्पाचयेत्पुटे ।  
एवं षष्टिपुटैः पक्वो नागः स्यात्सुनिरुत्थितः ॥ व्र्र्स्_५।१८२ ॥  

 लेअद्:: मारण:: निरुत्थ 
शिलया रविदुग्धेन नागपत्राणि लेपयेत् ।  
मारयेत्पुटयोगेन निरुत्थं जायते तथा ॥ व्र्र्स्_५।१८३ ॥  

 लेअद्:: ड़ोर्मुलतिओन्स् 
एवं नागोद्भवं भस्म ताप्यभस्मार्धभागिकम् ।  
पादं पादं क्षिपेद्भस्म शुल्बस्य विमलस्य च ॥ व्र्र्स्_५।१८४ ॥  

 
कान्ताभ्रसत्त्वयोश् चापि स्फटिकस्य पृथक् पृथक् ।  
सर्वमेकत्र सञ्चूर्ण्य पुटेत्त्रिफलवारिणा ॥ व्र्र्स्_५।१८५ ॥  

 
त्रिंशद्वनगिरिण्डैश्च त्रिंशद्वारं विचूर्ण्य तत् ।  
व्योषवेल्लकचूर्णैश्च समांशैः सह मेलयेत् ॥ व्र्र्स्_५।१८६ ॥  

 
मध्वाज्यसहितं हन्ति प्रलीढं वल्लमात्रया ।  
अशीतिवातजान्रोगान्धनुर्वातं विशेषतः ॥ व्र्र्स्_५।१८७ ॥  

 
कफरोगानशेषांश्च मूत्ररोगांश्च सर्वशः ।  
श्वासं कासं क्षयं पाण्डुं श्वयथुं शीतकज्वरम् ॥ व्र्र्स्_५।१८८ ॥  

 
ग्रहणीमामदोषं च वह्निमान्द्यं सुदुर्जरम् ।  
सर्वानुदकदोषांश्च तत्तद्रोगानुपानतः ॥ व्र्र्स्_५।१८९ ॥  

 ब्रस्स्:: सुब्त्य्पेस् 
रीतिका काकतुण्डी च द्विविधं पित्तलं भवेत् ॥ व्र्र्स्_५।१९० ॥  

रसरत्नसमुच्चयटीका 
तत् पित्तलं द्विविधम् ॥ व्र्र्स्टी_५।१९०;१
 
रीतिका काकतुण्डी चेति भेदात् ॥ व्र्र्स्टी_५।१९०;२
 
तत्र रीतिकाया द्वौ भेदौ ॥ व्र्र्स्टी_५।१९०;३
 
किञ्चित्ताम्राभा स्वर्णवर्णा च ॥ व्र्र्स्टी_५।१९०;४
रीतिका:: परीक्षा 
सन्ताप्य काञ्जिके क्षिप्ता ताम्राभा रीतिका मता ॥ व्र्र्स्_५।१९१ ॥  

 काकतुण्डी:: परीक्षा 
एवं या जायते कृष्णा काकतुण्डीति सा मता ॥ व्र्र्स्_५।१९२ ॥  

 रीतिका:: मेदिच्। प्रोपेर्तिएस् 
रीतिस्तिक्तरसा रूक्षा जन्तुघ्नी सास्रपित्तनुत् ।  
पाण्डुकुष्ठहरा योगात्सोष्णवीर्या च शीतला ॥ व्र्र्स्_५।१९३ ॥  

 काकतुण्डी:: मेदिच्। प्रोपेर्तिएस् 
काकतुण्डी गतस्नेहा तिक्तोष्णा कफपित्तनुत् ।  
यकृत्प्लीहहरा शीतवीर्या च परिकीर्तिता ॥ व्र्र्स्_५।१९४ ॥  

 ब्रस्स्:: रीति:: फ्य्स्। प्रोपेर्तिएस् 
गुर्वी मृद्वी च पीताभा साराङ्गी ताडनक्षमा ।  
सुस्निग्धा मसृणाङ्गी च रीतिरेतादृशी शुभा ॥ व्र्र्स्_५।१९५ ॥  

रसरत्नसमुच्चयबोधिनी 
बर्बरा अधमा इत्यर्थः ॥ व्र्र्स्बो_५।१९५;१
रीति:: परीक्षा:: बद् क़ुअलित्य् 
पाण्डुपीता खरा रूक्षा बर्बरा ताडनाक्षमा ।  
पूतिगन्धा तथा लघ्वी रीतिर्नेष्टा रसादिषु ॥ व्र्र्स्_५।१९६ ॥  

 रीति:: शोधन 
तप्त्वा क्षिप्त्वा च निर्गुण्डीरसे श्यामारजो+अन्विते ।  

रसरत्नसमुच्चयबोधिनी 
श्यामारजो+अन्विते हरिद्राचूर्णसंयुते ॥ व्र्र्स्बो_५।१९७अब्;१

पञ्चवारेण संशुद्धिं रीतिरायाति निश्चितम् ॥ व्र्र्स्_५।१९७ ॥  

 रीति:: मारण 
निम्बूरसशिलागन्धवेष्टिता पुटिताष्टधा ।  
रीतिरायाति भस्मत्वं ततो योज्या यथायथम् ॥ व्र्र्स्_५।१९८ ॥  

 रीति:: मारण 
ताम्रवन्मारणं तस्याः कृत्वा सर्वत्र योजयेत् ॥ व्र्र्स्_५।१९९ ॥  

 ब्रस्स्:: पित्तलरसायन 
मृतारकूटकं कान्तं व्योमसत्त्वं च मारितम् ।  
त्रयं समांशकं तुल्यं व्योषं जन्तुघ्नसंयुतम् ॥ व्र्र्स्_५।२०० ॥  

 
ब्रह्मबीजाजमोदाग्निभल्लाततिलसंयुतम् ।  

रसरत्नसमुच्चयबोधिनी 
अजमोदा यमानी अन्तःपरिमार्जनकत्वात् ॥ व्र्र्स्बो_५।२०१अब्;१

सेवितं निष्कमात्रं हि जन्तुघ्नं कुष्ठनाशनम् ।  
विशेषाच्छ्वेतकुष्ठघ्नं दीपनं पाचनं हितम् ॥ व्र्र्स्_५।२०१ ॥  

 ब्रस्स्:: द्रावण 
सुवर्णरीतिकाचूर्णं भक्षितं वेष्टितं पुनः ।  
छागेन कृष्णवर्णेन मत्तेन तरुणेन च ॥ व्र्र्स्_५।२०२ ॥  

 
तल्लिप्तं खर्परे दग्धं द्रुतिं मुञ्चति शोभनाम् ।  
चतुर्दशलसद्वर्णसुवर्णसदृशछविः ।  
देहलोहकरी प्रोक्ता युक्ता रसरसायने ॥ व्र्र्स्_५।२०३ ॥  

 ब्रोन्ज़े:: प्रोदुच्तिओन् 
अष्टभागेन ताम्रेण द्विभागखुरकेण च ।  
विद्रुतेन भवेत्कांस्यं तत्सौराष्ट्रभवं शुभम् ॥ व्र्र्स्_५।२०४ ॥  

 ब्रोन्ज़े:: परीक्षा:: गोओद् क़ुअलित्य् 
तीक्ष्णशब्दं मृदु स्निग्धमीषच्छ्यामलशुभ्रकम् ।  
निर्मलं दाहरक्तं च षोढा कांस्यं प्रशस्यते ॥ व्र्र्स्_५।२०५ ॥  

 ब्रोन्ज़े:: परीक्षा:: बद् क़ुअलित्य् 
तत्पीतं दहने ताम्रं खरं रूक्षं घनासहम् ।  
मन्दनादं गतज्योतिः सप्तधा कांस्यमुत्सृजेत् ॥ व्र्र्स्_५।२०६ ॥  

 ब्रोन्ज़े:: मेदिच्। प्रोपेर्तिएस् 
कांस्यं लघु च तिक्तोष्णं लेखनं दृक्प्रसादनम् ।  
कृमिकुष्ठहरं वातपित्तघ्नं दीपनं हितम् ॥ व्र्र्स्_५।२०७ ॥  

 
घृतमेकं विना चान्यत्सर्वं कांस्यगतं नृणाम् ।  
भुक्तमारोग्यसुखदं हितं सात्म्यकरं तथा ॥ व्र्र्स्_५।२०८ ॥  

 ब्रोन्ज़े:: शोधन 
तप्तं कांस्यं गवां मूत्रे वापितं परिशुध्यति ॥ व्र्र्स्_५।२०९ ॥  

 ब्रोन्ज़े:: मारण:: निरुत्थ 
म्रियते गन्धतालाभ्यां निरुत्थं पञ्चभिः पुटैः ॥ व्र्र्स्_५।२१० ॥  

 ब्रोन्ज़े:: मारण 
त्रिक्षारं पञ्चलवणं सप्तधाम्लेन भावयेत् ।  

रसरत्नसमुच्चयबोधिनी 
आरकूटं पित्तलम् ॥ व्र्र्स्बो_५।२१०;१

कांस्यारकूटपत्राणि तेन कल्केन लेपयेत् ।  
रुद्ध्वा गजपुटे पक्वं शुद्धभस्मत्वमाप्नुयात् ॥ व्र्र्स्_५।२११ ॥  

 वर्तलोह 
कांस्यार्करीतिलोहाहिजातं तद्वर्तलोहकम् ।  
तदेव पञ्चलोहाख्यं लोहविद्भिरुदाहृतम् ॥ व्र्र्स्_५।२१२ ॥  

 वर्तलोह:: मेदिच्। प्रोपेर्तिएस् 
हिमाम्लं कटुकं रूक्षं कफपित्तविनाशनम् ।  
रुच्यं त्वच्यं कृमिघ्नं च नेत्र्यं मलविशोधनम् ॥ व्र्र्स्_५।२१३ ॥  

 
तद्भाण्डे साधितं सर्वम् अन्नव्यञ्जनसूपकम् ।  
अम्लेन वर्जितं चातिदीपनं पाचनं हितम् ॥ व्र्र्स्_५।२१४ ॥  

 वर्तलोह:: शोधन 
द्रुतमश्वजले क्षिप्तं वर्तलोहं विशुध्यति ॥ व्र्र्स्_५।२१५ ॥  

 वर्तलोह:: मारण 
म्रियते गन्धतालाभ्यां पुटितं वर्तलोहकम् ।  
तेषु तेष्विह योगेषु योजनीयं यथाविधि ॥ व्र्र्स्_५।२१६ ॥  

 मेर्चुर्य्:: प्रेपरतिओन् wइथ् महारसस् एत्च्। 
जातिमद्भिर्विशुद्धैश्च विधिना परिसाधितैः ।  
रसोपरसलोहाद्यैः सूतः सिध्यति नान्यथा ॥ व्र्र्स्_५।२१७ ॥  

 
रत्नानि लोहानि वराटशुक्तिपाषाणजातं खुरशृङ्गशल्यम् ।  
महारसाद्येषु कठोरदेहं भस्मीकृतं स्यात् खलु सूतयोग्यम् ॥ व्र्र्स्_५।२१८ ॥  

 भूनाग:: सत्त्व 
वज्राणां द्रावणार्थाय सत्त्वं भूनागजं ब्रुवे ।  
तदेव परमं तेजः सूतराजेन्द्रवज्रयोः ॥ व्र्र्स्_५।२१९ ॥  

 
धौतभूनागसम्भूतं मर्दयेद्भृङ्गजद्रवैः ।  
निम्बूद्रवैश्च निर्गुण्ड्याः स्वरसैस्त्रिदिनं पृथक् ॥ व्र्र्स्_५।२२० ॥  

 
तद्द्रावणगणोपेतं सम्मर्द्य वटकीकृतम् ।  
निरुध्य दृढमूषायां द्विदण्डं प्रधमेद् दृढम् ॥ व्र्र्स्_५।२२१ ॥  

 
स्वतःशीतं समाहृत्य पट्टके विनिवेश्य तत् ।  
रवकान् राजिकातुल्यान् रेणून् अतिभरान्वितान् ॥ व्र्र्स्_५।२२२ ॥  

 
द्वादशांशार्कसंयुक्तान्धमित्वा रवकान्हरेत् ।  
प्रक्षाल्य रवकानाशु समादाय प्रयत्नतः ॥ व्र्र्स्_५।२२३ ॥  

 
वज्रादिद्रावणं तेन प्रकुर्वीत यथेप्सितम् ।  
खरसत्त्वम् इदं प्रोक्तं रसायनमनुत्तमम् ।  
द्वित्रिमूषासु चैकस्यां सत्त्वं भवति निश्चितम् ॥ व्र्र्स्_५।२२४ ॥  

 भूनाग:: सत्त्व 
भुजङ्गमानुपादाय चतुष्प्रस्थसमन्वितान् ।  
सुवर्णरूप्यताम्रायस्कान्तसम्भूतिभूमिजान् ॥ व्र्र्स्_५।२२५ ॥  

 
प्रक्षाल्य रजनीतोयैः शीतलैश्च जलैरपि ।  
उपोषितं मयूरं वा शूरं वा चरणायुधम् ॥ व्र्र्स्_५।२२६ ॥  

 
क्रमेण चारयित्वाथ तद्विष्ठां समुपाहरेत् ।  
क्षाराम्लैः सह सम्पेष्य विशोष्य च खरातपे ॥ व्र्र्स्_५।२२७ ॥  

 
ततः खर्परके क्षिप्त्वा भर्जयित्वा मषीं चरेत् ।  
मषीं द्रावणवर्गेण संयुक्तां सम्प्रमर्दिताम् ॥ व्र्र्स्_५।२२८ ॥  

 
निरुध्य कोष्ठिकामध्ये प्रधमेद् घटिकाद्वयम् ।  

रसरत्नसमुच्चयबोधिनी 
खोटं रसजारणबन्धनद्रव्यविशेषं भूनागसत्त्वस्य रसजारकत्वात् अत्र खोटशब्देन रवकरेणुरूपं भूनागसत्त्वं बोध्यम् ॥ व्र्र्स्बो_५।२२९अब्;१

शीतलीभूतमूषायाः खोटमाहृत्य पेषयेत् ॥ व्र्र्स्_५।२२९ ॥  

 
प्रक्षाल्य रवकान्सूक्ष्मान्समादाय प्रयत्नतः ।  
सुवर्णमानवद् ध्मात्वा रवं कृत्वा नियोजयेत् ॥ व्र्र्स्_५।२३० ॥  

 भूनाग:: मुद्रिका (?) 
भूनागोद्भवसत्त्वमुत्तममिदं श्रीसोमदेवोदितं दत्तं पादमितं द्विशाणकनकेनैकं गतेनोर्मिकाम् ।  
तद्धौताम्बुविलेपितं स्थिरचरोद्भूतं विषं नेत्ररुक् शूलं मूलगदं च कर्णजरुजो हन्यात् प्रसूतिग्रहम् ॥ व्र्र्स्_५।२३१ ॥  

 तैलपातन 
मूलान्युत्तरवारुण्या जर्जरीकृत्य काञ्जिके ।  
क्षिपेदङ्कोल्लबीजानां पेशिकां जर्जरीकृताम् ।  
तत्तैलं घृतवत्स्त्यानं ग्राह्यं तत्तु यथाविधि ॥ व्र्र्स्_५।२३२ ॥  

रसरत्नसमुच्चयबोधिनी 
पेटकारी ज्योतिष्मती ॥ व्र्र्स्बो_५।२३२;१
तैलपातन 
सम्पेष्योत्तरवारुण्याः पेटकार्या दलान्यथ ।  
काञ्जिकेन ततस्तेन कल्केन परिमर्दयेत् ॥ व्र्र्स्_५।२३३ ॥  

 
रजश्चाङ्कोल्लबीजानां तद्बद्ध्वा विरलाम्बरे ।  
तद्विलम्ब्यातपे तीव्रे तस्याधश्चषकं न्यसेत् ।  
तस्मिन्निपतितं तैलमादेयं श्वित्रनाशनम् ॥ व्र्र्स्_५।२३४ ॥  

 तैल:: पातन 
अङ्कोल्लबीजसम्भूतं चूर्णं सम्मर्द्य काञ्जिकैः ।  
एकरात्रोषितं तत्तु पिण्डीकृत्य ततः परम् ॥ व्र्र्स्_५।२३५ ॥  

 
स्वेदयेत्कन्दुके यन्त्रे घटिकाद्वितयं ततः ।  
तां च पिण्डीं दृढे वस्त्रे बद्ध्वा निष्पीड्य काष्ठतः ॥ व्र्र्स्_५।२३६ ॥  

 
अधःपात्रस्थितं तैलं समाहृत्य नियोजयेत् ।  
एवं कन्दुकयन्त्रेण सर्वतैलान्युपाहरेत् ॥ व्र्र्स्_५।२३७ ॥  

रसरत्नसमुच्चयबोधिनी 
काकतुण्डी श्वेतगुञ्जा ॥ व्र्र्स्बो_५।२३७;१

अङ्कोलस्यापि तैलं स्यात्काकतुण्ड्या समूलया ॥ व्र्र्स्_५।२३८ ॥  

रसरत्नसमुच्चयबोधिनी 
वाकुची सोमराजी ॥ व्र्र्स्बो_५।२३८;१
 
देवदाली हस्तिघोषकः ॥ व्र्र्स्बो_५।२३८;२
रसरत्नसमुच्चयबोधिनी 
कर्कोटी कर्कोटकं काङ्कोल इति भाषा ॥ व्र्र्स्बो_५।२३८;१
तैल:: पातन 
वाकुचिदेवदाल्योश्च कर्कोटीमूलतो भवेत् ॥ व्र्र्स्_५।२३९ ॥  

 तैल:: विषमुष्टि 
अपामार्गकषायेण तैलं स्याद्विषमुष्टिजम् ॥ व्र्र्स्_५।२४० ॥  

 तैल:: जैपाल 
मूलक्वाथैः कुमार्याश्च तैलं जैपालजं हरेत् ॥ व्र्र्स्_५।२४१ ॥  

 तैल:: वाकुची 
क्वाथै रक्तापामार्गस्य वाकुचीतैलमाहरेत् ॥ व्र्र्स्_५।२४२ ॥  

 तैल:: पातन 
कृष्णायाः काकतुण्ड्याश्च बीजचूर्णानि कारयेत् ।  
कान्तपाषाणचूर्णं च एकीकृत्य निरोधयेत् ।  
धान्यराशिगतं पश्चादुद्धृत्य तैलमाहरेत् ॥ व्र्र्स्_५।२४३ ॥  


# अध्याय ६

रसशास्त्राणि सर्वाणि समालोच्य यथाक्रमम् ।  
साधकानां हितार्थाय प्रकटीक्रियते +अधुना ॥ व्र्र्स्_६।१ ॥  

 
न क्रमेण विना शास्त्रं न शास्त्रेण विना क्रमः ।  
शास्त्रं क्रमयुतं ज्ञात्वा यः करोति स सिद्धिभाक् ॥ व्र्र्स्_६।२ ॥  

 
आचार्यो ज्ञानवान्दक्षो रसशास्त्रविशारदः ।  
मन्त्रसिद्धो महावीरो निश्चलशिववत्सलः ॥ व्र्र्स्_६।३ ॥  

 
देवीभक्तः सदा धीरो देवतायागतत्परः ।  
सर्वाम्नायविशेषज्ञः कुशलो रसकर्मणि ।  
एवं लक्षणसंयुक्तो रसविद्यागुरुर् भवेत् ॥ व्र्र्स्_६।४ ॥  

 
गुरुभक्ताः सदाचाराः सत्यवन्तो दृढव्रताः ।  
निरालस्याः स्वधर्मज्ञाः सदाज्ञापरिपालकाः ॥ व्र्र्स्_६।५ ॥  

 
दम्भमात्सर्यनिर्मुक्ताः कुलाचारेषु दीक्षिताः ।  
अत्यन्तसाधकाः शान्ता मन्त्राराधनतत्पराः ।  
इत्येवं लक्षणैर्युक्ताः शिष्याः स्युः सूतसिद्धये ॥ व्र्र्स्_६।६ ॥  

 
सहायाः सोद्यमास्तत्र यथा शिष्यास्ततो+अधिकाः ।  
कुलीनाः स्वामिभक्ताश्च कर्तव्या रसकर्मणि ॥ व्र्र्स्_६।७ ॥  

 
नास्तिका ये दुराचाराश्चुम्बका गुरुतो+अपरात् ।  
विद्यां ग्रहीतुमिच्छति चौर्यच्छद्मखलोत्सवात् ॥ व्र्र्स्_६।८ ॥  

 
न तेषां सिध्यते किञ्चिन् मणिमन्त्रौषधादिकम् ।  
कुर्वन्ति यदि मोहेन नाशयन्ति स्वकं धनम् ।  
इह लोके सुखं नास्ति परलोके तथैव च ॥ व्र्र्स्_६।९ ॥  

 
तस्माद् भक्तिबलादेव सन्तुष्यति यदा गुरुः ।  
तदा शिष्येण सा ग्राह्या रसविद्यात्मसिद्धये ।  
हस्तमस्तकयोगेन वरं लब्ध्वा सुसाधयेत् ॥ व्र्र्स्_६।१० ॥  

 
आतङ्करहिते देशे धर्मराज्ये मनोरमे ।  
उमामहेश्वरोपेते समृद्धे नगरे शुभे ॥ व्र्र्स्_६।११ ॥  

 
कर्तव्यं साधनं तत्र रसराजस्य धीमता ।  
अत्यन्तोपवने रम्ये चतुर्द्वारोपशोभिते ॥ व्र्र्स्_६।१२ ॥  

 
तत्र शाला प्रकर्तव्या सुविस्तीर्णा मनोरमा ।  
सम्यग्वातायनोपेता दिव्यचित्रैर् विचित्रिता ॥ व्र्र्स्_६।१३ ॥  

 
तत्समीपे समे दीप्ते कर्तव्यं रसमण्डपम् ।  
अतिगुप्तं सुविस्तीर्णं कपाटार्गलशोभितम् ॥ व्र्र्स्_६।१४ ॥  

 
ध्वजछत्त्रवितानाढ्यं पुष्पमालाविलम्बितम् ।  
भेरीकाहलघण्टादिशृङ्गीनादावनादितम् ॥ व्र्र्स्_६।१५ ॥  

 
भूः समा तत्र कर्तव्या सुदृढा दर्पणोपमा ।  
तन्मध्ये वेदिका रम्या कर्तव्या लक्षणान्विता ॥ व्र्र्स्_६।१६ ॥  

 
निष्कत्रयं हेमपत्त्रं रसेन्द्रं नवनिष्ककम् ।  
अम्लेन मर्दयेद् यामं तेन लिङ्गं तु कारयेत् ॥ व्र्र्स्_६।१७ ॥  

 
दोलायन्त्रे सारनाले जम्बीरस्थं दिनं पचेत् ।  
तल्लिङ्गं पूजयेत्तत्र सुशुभैरुपचारकैः ॥ व्र्र्स्_६।१८ ॥  

 
लिङ्गकोटिसहस्रस्य यत्फलं सम्यगर्चनात् ।  
तत्फलं कोटिगुणितं रसलिङ्गार्चनाद्भवेत् ॥ व्र्र्स्_६।१९ ॥  

 
ब्रह्महत्यासहस्राणि गोहत्याश्चायुतानि हि ।  
तत्क्षणाद्विलयं यान्ति रसलिङ्गस्य दर्शनात् ॥ व्र्र्स्_६।२० ॥  

 
स्पर्शनात्प्राप्यते मुक्तिरिति सत्यं शिवोदितम् ।  
आग्नेय्यां श्रीघोरेण मन्त्रराजेन चार्चयेत् ॥ व्र्र्स्_६।२१ ॥  

 
अष्टादशभुजं शुभ्रं पञ्चवक्त्रं त्रिलोचनम् ।  
प्रेतारूढं नीलकण्ठं रसलिङ्गं विचिन्तयेत् ॥ व्र्र्स्_६।२२ ॥  

 
तस्योत्सङ्गे महादेवीमेकवक्त्रां चतुर्भुजाम् ।  
अक्षमालाङ्कुशं दक्षे वामे पाशाभयं शुभम् ।  
दधतीं तप्तहेमाभां पीतवस्त्रां विभावयेत् ॥ व्र्र्स्_६।२३ ॥  

 
वाङ्मयी श्रीः कामराजशक्तिबीजं रसाङ्कुशायै नमो द्वादशार्णैषा ज्ञेया विद्या रसाङ्कुशा ॥ व्र्र्स्_६।२४ ॥  

 
अनया पूजयेद्देवीं गन्धपुष्पाक्षतादिभिः ।  
नन्दीभृङ्गीमहाकालकुलीरान् पूर्वदिक्क्रमात् ।  
पूजयेन् नाममन्त्रैश् च प्रणवादिनमो+अन्तकैः ॥ व्र्र्स्_६।२५ ॥  

 
एव नित्यार्चनं तत्र कर्तव्यं रससिद्धये ॥ व्र्र्स्_६।२६ ॥  

 
रसविद्या शिवेनोक्ता दातव्या साधकाय वै ।  
यथोक्तेन विधानेन गुरुणा मुदितात्मना ॥ व्र्र्स्_६।२७ ॥  

 
सुमुहूर्ते सुनक्षत्रे चन्द्रताराबलान्विते ।  
कलशं तोयसम्पूर्णं हेमरत्नफलैर्युतम् ॥ व्र्र्स्_६।२८ ॥  

 
स्थापयेद् रसलिङ्गाग्रे दिव्यवस्त्रेण वेष्टितम् ।  
गन्धपुष्पाक्षतैर् धूपैर् नैवेद्यैश्च सुपूजयेत् ॥ व्र्र्स्_६।२९ ॥  

 
पूजान्ते हवनं कुर्याद्योनिकुण्डे सुलक्षणे ।  
तिलाज्यैः पायसैः पुष्पैः शतपुष्पादिकैः पृथक् ॥ व्र्र्स्_६।३० ॥  

 
अघोरेण रसाङ्कुश्या होमान्ते शिष्यमाह्वयेत् ।  
कालिनीशक्तिसंयुक्तं रससिद्धिपरायणम् ॥ व्र्र्स्_६।३१ ॥  

 
यस्यास्तु कुञ्चिताः केशाः श्यामा या पद्मलोचना ।  
सुरूपा तरुणी भिन्ना विस्तीर्णजघना शुभा ॥ व्र्र्स्_६।३२ ॥  

 
सङ्कीर्णहृदया पीनस्तनभारेण नम्रिता ।  
चुम्बनालिङ्गस्पर्शकोमला मृदुभाषिणी ॥ व्र्र्स्_६।३३ ॥  

 
अश्वत्थपत्त्रसदृशयोनिदेशसुशोभिता ।  
कृष्णपक्षे पुष्पवती सा नारी कालिनी स्मृता ।  
रसबन्धे प्रयोगे च उत्तमा सा रसायने ॥ व्र्र्स्_६।३४ ॥  

 
तदभावे सुरूपा तु या काचित् तरुणाङ्गना ।  
तस्या देयं त्रिसप्ताहं गन्धकं घृतसंयुतम् ।  
कर्षैकैकं प्रभाते तु सा भवेत्कालिनीसमा ॥ व्र्र्स्_६।३५ ॥  

 
एवं शक्तियुतो यो +असौ दीक्षयेत् तं गुरूत्तमः ।  
सुस्नातम् अभिषिञ्चेत मन्त्रेण कलशोदकैः ॥ व्र्र्स्_६।३६ ॥  

 
अघोरामङ्कुशीं विद्यां दध्याच्छिष्याय सद्गुरुः ।  
यथाशक्त्या सुशिष्येण दातव्या गुरुदक्षिणा ॥ व्र्र्स्_६।३७ ॥  

 
अथाज्ञया गुरोर्मन्त्रं लक्षं लक्षं पृथग्जपेत् ।  
ॐ ह्रां ह्रीं ह्रूं अद्योरतर प्रस्फुट २ प्रकट २ कह २ शमय २ जात २ दह २ पातय २ ॐ ह्रीं ह्रैं ह्रौं ह्रूं अघोराय फट् इमम् अघोरमन्त्रं तु औं कामराजशक्तिबीजरसाङ्कुशायै आज्ञया विद्यां रसाङ्कुशाम् ।  
अनया पूजयेद्देवीं शक्तिम् अङ्कुशविद्यया ॥ व्र्र्स्_६।३८ ॥  

 
दशांशं जुहुयात्कुण्डे त्रिकोणे हस्तमात्रके ।  
जातिपुष्पं त्रिमध्वक्तं पूर्णान्ते कन्यकार्चनम् ॥ व्र्र्स्_६।३९ ॥  

 
कृत्वाथ प्रविशेच्छालां शुद्धां लिप्तां सवेदिकाम् ।  
षट्कोणं मण्डलं तत्र सिन्दूरेण द्विहस्तकम् ॥ व्र्र्स्_६।४० ॥  

 
वेदिकायां लिखेत्सम्यक् तद्बहिश् चाष्टपत्त्रकम् ।  
कमलं चतुरस्रं च चतुर्द्वारैः सुशोभितम् ॥ व्र्र्स्_६।४१ ॥  

 
कर्णिकायां न्यसेत् खल्लं लोहजं स्वर्णलेखितम् ।  
तन्मध्ये रसराजं तु पलानां शतमात्रकम् ।  
पञ्चाशत्पञ्चविंशद् वा पूजयेद् रसलिङ्गवत् ॥ व्र्र्स्_६।४२ ॥  

 
वज्रवैक्रान्तवज्राभ्रकान्तपाषाणटङ्कणम् ।  
भूनागः शक्तयश्चैताः षट्कोणे पूजयेत् क्रमात् ॥ व्र्र्स्_६।४३ ॥  

 उपरस 
गन्धतालककासीसशिलाकङ्कुष्ठभूषणम् ।  
राजावर्तो गैरिकं च ख्याता उपरसा अमी ।  
पूज्या अष्टदलेष्वेते पूर्वादीशानगं क्रमात् ॥ व्र्र्स्_६।४४ ॥  

 महारस 
रसकं विमला ताप्यं चपला तुत्थम् अञ्जनम् ।  
हिङ्गुलं सस्यकं चैव ख्याता एते महारसाः ।  
पूर्वादीशानपर्यन्तं पत्त्राग्रेषु प्रपूजयेत् ॥ व्र्र्स्_६।४५ ॥  

 
पूर्वद्वारे स्वर्णरौप्ये दक्षिणे ताम्रसीसके ।  
पश्चिमे वङ्गकान्तौ च उत्तरे मुण्डतीक्ष्णके ।  
सर्वमेतद् अघोरेण पूजयेद् अङ्कुशान्वितम् ॥ व्र्र्स्_६।४६ ॥  

 
विडं काञ्जिकयन्त्राणि क्षारमृल्लवणानि च ।  
कोष्ठी मूषा वङ्कनालतुषाङ्गारवनोपलाः ॥ व्र्र्स्_६।४७ ॥  

 
भस्त्रिका दण्डिकानेका शिला खल्वान्युलूखलम् ।  
स्वर्णकारोपकरणं समस्ततुलनानि च ॥ व्र्र्स्_६।४८ ॥  

 
मृत्काष्ठताम्रलोहोत्थपात्राणि विविधानि च ।  
दिव्यौषधीनां वर्गाश्च रञ्जकस्नेहनानि च ।  
एतानि द्वारबाह्ये तु मूलमन्त्रेण पूजयेत् ॥ व्र्र्स्_६।४९ ॥  

 
वाङ्माया ह्रीं ततः क्षें च क्ष्मश्च पञ्चाक्षरो मनुः ।  
अनेन मन्त्रेण भैरवं तत्र पूजयेत् ।  
सर्वेषां रससिद्धानां नाम सङ्कीर्तयेत् तदा ॥ व्र्र्स्_६।५० ॥  

 
व्यालाचार्यश् चन्द्रसेनः सुबुद्धिर्नरवाहनः ।  
नागार्जुनो रत्नघोषः सुरानन्दो यशोधनः ॥ व्र्र्स्_६।५१ ॥  

 
इन्द्रश्च माण्डव्यश्चर्पटी शूरसेनकः ।  
आगमो नागबुद्धिश् च खण्डः कापालिको मतः ॥ व्र्र्स्_६।५२ ॥  

 
कामारिस् तान्त्रिकः शम्भुर् लङ्कालम्पटशारदौ ।  
बाणासुरो मुनिश्रेष्ठो गोविन्दः कपिलो बलिः ॥ व्र्र्स्_६।५३ ॥  

 
एते सर्वे तु सूतेन्द्रा रससिद्धा महाबलाः ।  
चरन्ति सर्वलोकेषु नित्या भोगपरायणाः ॥ व्र्र्स्_६।५४ ॥  

 
सप्तविंशतिसङ्ख्याका रससिद्धिप्रदायकाः ।  
वैद्याः पूज्याः प्रयत्नेन ततः कुर्याद्रसार्चनम् ॥ व्र्र्स्_६।५५ ॥  

 
हर्षयन्द्विजदेवानां तर्पयेदिष्टदेवताः ।  
कुमारीयोगिनीयोगीश्वरान्मेलकसाधकान् ।  
तर्पयेत् पूजयेद् भक्त्या यथाशक्त्यनुसारतः ॥ व्र्र्स्_६।५६ ॥  

 
इत्येवं सर्वसम्भारयुक्तं कुर्याद्रसोत्सवम् ।  
सर्वविघ्नप्रशान्त्यर्थं सर्वेप्सितफलप्रदम् ॥ व्र्र्स्_६।५७ ॥  

 
अन्यथा यो विमूढात्मा मन्त्रदीक्षाक्रमाद्विना ।  
कर्तुमिच्छति सूतस्य साधनं गुरुवर्जितः ॥ व्र्र्स्_६।५८ ॥  

 
नासौ सिद्धिमवाप्नोति यत्नकोटिशतैरपि ।  
तस्मात्सर्वप्रयत्नेन शास्त्रोक्तां कारयेत्क्रियाम् ॥ व्र्र्स्_६।५९ ॥  

 
सम्यक्साधनसोद्यमा गुरुयुता राजाज्ञयालङ्कृता नानाकर्मपराङ्मुखा रसपराश् चाढ्या जनैश्चार्थिताः ।  
मात्रायन्त्रसुपाककर्मकुशलाः सर्वौषधे कोविदाः तेषां सिध्यति नान्यथा विधिबलाच्छ्रीपारदः पारदः ॥ व्र्र्स्_६।६० ॥  

 
रसशास्त्रं प्रदातव्यं विप्राणां धर्महेतवे ।  
राज्ञे वैश्याय वृद्ध्यर्थं दास्यार्थम् इतरस्य च ॥ व्र्र्स्_६।६१ ॥  

 
गुरौ तुष्टे शिवस्तुष्येच्छिवे तुष्टे रसस्तथा ।  
रसे तुष्टे क्रियाः सर्वाः सिध्यन्त्येव न संशयः ॥ व्र्र्स्_६।६२ ॥  

 
रसविद्या दृढं गोप्या मातुर्गुह्यमिव ध्रुवम् ।  
भवेद् वीर्यवती गुप्ता निर्वीर्या च प्रकाशनात् ॥ व्र्र्स्_६।६३ ॥  

 
न रोगिविदितं कार्यं बहुभिर्विदितं तथा ।  
रोगिणां बहुभिर्ज्ञातं भवेन्निर्वीर्यम् औषधम् ॥ व्र्र्स्_६।६४ ॥  


# अध्याय ७

रसशालां प्रकुर्वीत सर्वबाधाविवर्जिते ।  
सर्वौषधिमये देशे रम्ये कूपसमन्विते ॥ व्र्र्स्_७।१ ॥  

 
यक्षत्र्यक्षसहस्राक्षदिग्विभागे सुशोभने ।  
नानोपकरणोपेतां प्राकारेण सुशोभिताम् ॥ व्र्र्स्_७।२ ॥  

 
शालायाः पूर्वदिग्भागे स्थापयेद् रसभैरवम् ।  
वह्निकर्माणि चाग्नेये याम्ये पाषाणकर्म च ॥ व्र्र्स्_७।३ ॥  

 
नैरृत्ये शस्त्रकर्माणि वारुणे क्षालनादिकम् ।  
शोषणं वायुकोणे च वेधकर्मोत्तरे तथा ।  
स्थापनं सिद्धवस्तूनां प्रकुर्याद् ईशकोणके ॥ व्र्र्स्_७।४ ॥  

 
पदार्थसङ्ग्रहः कार्यो रससाधनहेतुकः ।  
सत्त्वपातनकोष्ठीं च झरत्कोष्ठीं सुशोभनाम् ॥ व्र्र्स्_७।५ ॥  

 
भूमिकोष्ठीं चलत्कोष्ठीं जलद्रोण्यो +अप्यनेकशः ।  
भस्त्रिकायुगलं तद्वन्नलिके वंशलोहयोः ॥ व्र्र्स्_७।६ ॥  

रसरत्नसमुच्चयटीका 
स्वर्णादिमय्यः कुण्ड्यो वर्तुलपात्राणि ॥ व्र्र्स्टी_७।६;१

स्वर्णायोघोषशुल्वाश्मकुण्ड्यश् चर्मकृतां तथा ।  
करणानि विचित्राणि द्रव्याण्यपि समाहरेत् ॥ व्र्र्स्_७।७ ॥  

 
कण्डणी पेषणी स्वल्पा द्रोणीरूपाश्च वर्तुलाः ।  
आयसास्तप्तखल्लाश्च मर्दकाश्च तथाविधाः ॥ व्र्र्स्_७।८ ॥  

 
सूक्ष्मच्छिद्रसहस्राढ्या द्रव्यगालनहेतवे ।  

रसरत्नसमुच्चयटीका 
कटत्राणि कषायितचर्मखण्डानि ॥ व्र्र्स्टी_७।९अब्;१

चालनी च कटत्राणि शलाका हि च कुण्डली ॥ व्र्र्स्_७।९ ॥  

 सिएवे 
चालनी त्रिविधा प्रोक्ता तत्स्वरूपं च कथ्यते ।  
वैणवीभिः शलाकाभिर्निर्मिता ग्रथिता गुणैः ।  
कीर्तिता सा सदा स्थूलद्रव्याणां गालने हिता ॥ व्र्र्स्_७।१० ॥  

रसरत्नसमुच्चयटीका 
इयं चतुष्कोणा दीर्घचालनी ॥ व्र्र्स्टी_७।१०;१
 
तत्र दीर्घाः शलाकास्तिरश्चीनाश्च वंशमय्यश् चतुष्कोणकाष्ठपट्टिकाछिद्रेषु बहिर्निर्गताग्राः सूत्रबद्धाः कार्याः ॥ व्र्र्स्टी_७।१०;२
सिएवे:: व्।२ 
चूर्णचालनहेतोश्च चालन्यन्यापि वंशजा ॥ व्र्र्स्_७।११ ॥  

 
कर्णिकारस्य शाल्मल्या हरिजातस्य कम्बया ।  
चतुरङ्गुलविस्तारयुक्तया निर्मिता शुभा ॥ व्र्र्स्_७।१२ ॥  

 सिएवे:: कुण्डली 
कुण्डल्यरत्निविस्तारा छागचर्माभिवेष्टिता ।  
वाजिवालाम्बरानद्धतला चालनिका परा ।  
तया प्रचालनं कुर्याद्धर्तुं सूक्ष्मतरं रजः ॥ व्र्र्स्_७।१३ ॥  

रसरत्नसमुच्चयटीका 
कुण्डलीं कुण्डलाकारां वर्तुलां तृतीयां चालनीं विदध्यात् ॥ व्र्र्स्टी_७।१३;१
 
वाजिवाला अश्वपुच्छकेशाः ॥ व्र्र्स्टी_७।१३;२
 
अम्बरं वस्त्रम् ॥ व्र्र्स्टी_७।१३;३
 
तदन्यतरेणानद्धतला बद्धतला ॥ व्र्र्स्टी_७।१३;४
रसरत्नसमुच्चयबोधिनी 
कुण्डली चालन्या वेष्टनी ॥ व्र्र्स्बो_७।१३;१
 
अरत्निविस्तारा प्रसारितकनिष्ठाङ्गुलिबद्धमुष्टिहस्तप्रमाणायता चतुरङ्गुलविस्तृतकर्णिकारादिवल्कलनिर्मिता अरत्निविस्तारवेष्टनी युक्ता छागचर्ममण्डिता अश्वपुच्छकेशसूक्ष्मवस्त्ररचिततलदेशा सूक्ष्मतरद्रव्यचालनार्थम् अपरविधा चालनीत्यर्थः ॥ व्र्र्स्बो_७।१३;२

मूषामृत्तुषकार्पासवनोपलकपिष्टकम् ।  
त्रिविधं भेषजं धातुजीवमूलमयं तथा ।  

रसरत्नसमुच्चयबोधिनी 
शर्करा वालुका ॥ व्र्र्स्बो_७।१४अ-द्;१
रसरत्नसमुच्चयटीका 
शर्करा अतिक्षुद्रपाषाणरवकाः ॥ व्र्र्स्टी_७।१४अ-द्;१
 
तदपेक्षया स्थूलाः श्वेताः कणाः सितोपलाः ॥ व्र्र्स्टी_७।१४अ-द्;२
 
शर्कराशब्देन वालुकापि ग्राह्या ॥ व्र्र्स्टी_७।१४अ-द्;३
शिखित्र, शर्करा 
शिखित्रा गोवरं चैव शर्करा च सितोपला ॥ व्र्र्स्_७।१४ ॥  

रसरत्नसमुच्चयबोधिनी 
सितोपला कठिनी फुलकडी इति भाषा ॥ व्र्र्स्बो_७।१४;१
छर्चोअल् 
शिखित्राः पावकोच्छिष्टा अङ्गाराः कोकिला मताः ॥ व्र्र्स्_७।१५ ॥  

रसरत्नसमुच्चयटीका 
दग्धकाष्ठकठिनखण्डानामेव शिखित्रसञ्ज्ञा कोकिलसञ्ज्ञा च ॥ व्र्र्स्टी_७।१५;१
 
सम्प्रति तेषां सामान्यम् अवान्तरभेदं चाह शिखित्रा इति ॥ व्र्र्स्टी_७।१५;२
 
पावकेन वह्निना भुक्त्वा उच्छिष्टाः परित्यक्ता अङ्गाराः शिखित्राः कोकिलाश्च मताः ॥ व्र्र्स्टी_७।१५;३
 
विशेषस्त्वित्थम् वह्निना भुक्त्वा स्वयं त्यक्ताः शिखित्रा हठात् प्रतिकूलवायुधूलिक्षेपमृत्तिकादिनिपीडनादिना यत्नेन वह्नितो वियोजिता अङ्गाराः कोकिला मता इति चेति ॥ व्र्र्स्टी_७।१५;४
 
ते प्रज्वलिता जलेन विना निर्वाणाः कृता वह्निमुक्ताः कृताः ॥ व्र्र्स्टी_७।१५;५
छर्चोअल्:: कोकिल 
कोकिलाश् चेतिताङ्गारा निर्वाणाः पयसा विना ॥ व्र्र्स्_७।१६ ॥  

रसरत्नसमुच्चयबोधिनी 
शिखित्रलक्षणे कोकिला उक्ताः अतः कोकिलाशब्दस्यार्थम् आह कोकिला इति ॥ व्र्र्स्बो_७।१६;१
 
चेतिताङ्गाराः तप्ताङ्गाराः पयसो विना स्वयं निर्वाणाः शान्ताः चेत् ते अङ्गाराः कोकिलाः मताः कोकिलाः कय्ला इति भाषा ॥ व्र्र्स्बो_७।१६;२
द्रिएद् चोwदुन्ग् 
पिष्टकं छगणं छाणम् उपलं चोत्पलं तथा ।  
गिरिण्डोपलसाठी च संशुष्कच्छगणाभिधाः ॥ व्र्र्स्_७।१७ ॥  

रसरत्नसमुच्चयबोधिनी 
चषकं पानपात्रं वाटी ग्लास् इति प्रसिद्धम् ॥ व्र्र्स्बो_७।१७;१

काचायोमृद्वराटानां कूपिका चषकानि च ॥ व्र्र्स्_७।१८ ॥  

 बोत्त्ले 
कूपिका कुपिका सिद्धा गोला चैव गिरिण्डिका ॥ व्र्र्स्_७।१९ ॥  

 चषकपर्यायाः 
चषकं च कटोरी च वाटिका खारिका तथा ।  
कञ्चोली ग्राहिका चेति नामान्येकार्थकानि हि ॥ व्र्र्स्_७।२० ॥  

रसरत्नसमुच्चयबोधिनी 
क्षुद्रशिप्राः क्षुद्राकाराः शुक्तयः ॥ व्र्र्स्बो_७।२०;१

शूर्पादिवेणुपात्राणि क्षुद्रशिप्राश्च शङ्खिकाः ।  

रसरत्नसमुच्चयटीका 
शङ्खिकाः क्षुद्रशङ्खमयपात्राणि ॥ व्र्र्स्टी_७।२१अब्;१
रसरत्नसमुच्चयटीका 
क्षुरका नापितस्य शस्त्रविशेषाः ॥ व्र्र्स्टी_७।२१अब्;१
रसरत्नसमुच्चयटीका 
पाक्यो यवक्षारः ॥ व्र्र्स्टी_७।२०;१

क्षुरप्राश्च तथा पाक्यः यच्चान्यत्तत्र युज्यते ।  

रसरत्नसमुच्चयटीका 
पालिका दर्वी ॥ व्र्र्स्टी_७।२१अब्;१
रसरत्नसमुच्चयटीका 
कर्णिका विलीति महाराष्ट्रभाषायाम् ॥ व्र्र्स्टी_७।२१अब्;१
 
सा चात्र वर्तुलाकारदन्तपङ्क्तिशिखरा ग्राह्या ॥ व्र्र्स्टी_७।२१अब्;२

पालिका कर्णिका चैव शाकच्छेदनशस्त्रकाः ॥ व्र्र्स्_७।२१ ॥  

 
शालासम्मार्जनाद्यं हि रसपाकान्तकर्म यत् ।  
तत्रोपयोगि यच्चान्यत्तत्सर्वं परविद्यया ॥ व्र्र्स्_७।२२ ॥  

 
श्रीरसाङ्कुशया सर्वं मन्त्रयित्वा समर्चयेत् ।  
अन्यथा तद्गतं तेजः परिगृह्णन्ति भैरवाः ॥ व्र्र्स्_७।२३ ॥  

 
रससञ्चिन्तका वैद्या निघण्टुज्ञाश्च वार्त्तिकाः ।  
सर्वदेशजभाषाज्ञाः सङ्ग्राह्यास्ते+अपि साधकैः ॥ व्र्र्स्_७।२४ ॥  

 
रसपाकावसानं हि सदाघोरं च जापयेत् ॥ व्र्र्स्_७।२५ ॥  

 
सोद्यमाः शुचयः शूरा बलिष्ठाः परिचारकाः ॥ व्र्र्स्_७।२६ ॥  

 
धर्मिष्ठः सत्यवाग्विद्वान् शिवकेशवपूजकः ।  
सदयः पद्महस्तश्च संयोज्यो रसवैद्यके ॥ व्र्र्स्_७।२७ ॥  

 
पताकाकुम्भपाथोजमत्स्यचापाङ्कपाणिकः ।  
अनामाधस्थरेखाङ्कः स स्यादमृतहस्तवान् ॥ व्र्र्स्_७।२८ ॥  

 
अदेशिकः कृपामुक्तो लुब्धो गुरुविवर्जितः ।  
कृष्णरेखाकरो वैद्यो दग्धहस्तः स उच्यते ॥ व्र्र्स्_७।२९ ॥  

 
निग्रहमन्त्रज्ञास्ते योज्या निधिसाधने ॥ व्र्र्स्_७।३० ॥  

 
बलिष्ठाः सत्यवन्तश्च रक्ताक्षाः कृष्णविग्रहाः ।  
भूतत्रासनविद्याश्च ते योज्या बलिसाधने ॥ व्र्र्स्_७।३१ ॥  

 
निर्लोभाः सत्यवक्तारो देवब्राह्मणपूजकाः ।  
यमिनः पथ्यभोक्तारो योजनीया रसायने ॥ व्र्र्स्_७।३२ ॥  

 
धनवन्तो वदान्याश्च सर्वोपस्करसंयुताः ।  
गुरुवाक्यरता नित्यं धातुवादेषु ते शुभाः ॥ व्र्र्स्_७।३३ ॥  

 
तत्तदौषधनामज्ञाः शुचयो वञ्चनोज्झिताः ।  
नानाविषयभाषाज्ञास्ते मता भेषजाहृतौ ॥ व्र्र्स्_७।३४ ॥  

 
शुचीनां सत्यवाक्यानामास्तिकानां मनस्विनाम् ।  
सन्देहोज्झितचित्तानां रसः सिध्यति सर्वदा ॥ व्र्र्स्_७।३५ ॥  

 
दशाष्टक्रियया सिद्धो रसो+असौ साधकोत्तमः ।  
हा रसो नष्टमित्युक्त्वा सेवेतान्यत्र तं रसम् ॥ व्र्र्स्_७।३६ ॥  

 
रससिद्धो भवेन्मर्त्यो दाता भोक्ता न याचकः ।  
जरामुक्तो जगत्पूज्यो दिव्यकान्तिः सदा सुखी ॥ व्र्र्स्_७।३७ ॥  


# अध्याय ८

कथ्यते सोमदेवेन मुग्धवैद्यप्रबुद्धये ।  
परिभाषा रसेन्द्रस्य शास्त्रैः सिद्धैश्च भाषिता ॥ व्र्र्स्_८।१ ॥  

 धन्वन्तरिभाग 
अर्धं सिद्धरसस्य तैलघृतयोर्लेहस्य भागो+अष्टमः संसिद्धाखिललोहचूर्णवटकादीनां तथा सप्तमः ।  
यो दीयेत भिषग्वराय गदिभिर्निर्दिश्य धन्वन्तरिम् सर्वारोग्यसुखाप्तये निगदितो भागः स धन्वन्तरेः ॥ व्र्र्स्_८।२ ॥  

 रुद्रभाग (देड़्।) 
भैषज्यक्रीणितद्रव्यभागो +अप्य् एकादशो हि यः ।  
वणिग्भ्यो गृह्यते वैद्यै रुद्रभागः स उच्यते ॥ व्र्र्स्_८।३ ॥  

 विश्वासघातक (बद् फ्य्सिचिअन्।अल्छेमिस्त्) 
प्रगृह्याधिकरुद्रांशं यो +असमीचीनम् औषधम् ।  
दापयेल्लुब्धधीर् वैद्यः स स्याद् विश्वासघातकः ॥ व्र्र्स्_८।४ ॥  

 कज्जली 
धातुभिर् गन्धकाद्यैश्च निर्द्रवैर् मर्दितो रसः ।  
सुश्लक्ष्णः कज्जलाभो +असौ कज्जलीत्यभिधीयते ॥ व्र्र्स्_८।५ ॥  

रसरत्नसमुच्चयटीका 
अथ कज्जलीलक्षणमाह धातुभिरिति ॥ व्र्र्स्टी_८।५;१
 
धातवश्च ।
 
स्वर्णं रूप्यं च ताम्रं च रङ्गं जसदमेव च ।
 
सीसं लोहं च सप्तैते धातवो गिरिसम्भवाः ।
 
इति ॥ व्र्र्स्टी_८।५;२
 
आद्यशब्देन हरितालमनःशिलादिसङ्ग्रहः ॥ व्र्र्स्टी_८।५;३
 
चकारेणोपधातुसङ्ग्रहः ॥ व्र्र्स्टी_८।५;४
 
तेषां भागो रससमो विषमो वा यथोपदेशं ग्राह्यः ॥ व्र्र्स्टी_८।५;५
 
सैव कज्जली द्रवं दत्त्वा मर्दिता चेद्रसपङ्कसञ्ज्ञां लभते ॥ व्र्र्स्टी_८।५;६
 
कज्जल्युपयोगश्च रससिन्दूरादिविधानार्थं बोध्यः ॥ व्र्र्स्टी_८।५;७
 
रसपङ्कोपयोगं त्रैलोक्यसुन्दररसादिविधानार्थं वक्ष्यति ॥ व्र्र्स्टी_८।५;८
रसपङ्क 
सद्रवा मर्दिता सैव रसपङ्क इति स्मृता ॥ व्र्र्स्_८।६ ॥  

 पिष्टी (१) 
अर्कांशतुल्याद् रसतो +अथ गन्धान् निष्कार्धतुल्यात् त्रुटिशो +अभि खल्ले ।  
अर्कातपे तीव्रतरे विमर्द्यात् पिष्टी भवेत् सा नवनीतरूपा ॥ व्र्र्स्_८।७ ॥  

रसरत्नसमुच्चयटीका 
अथ पिष्टीलक्षणमाह अर्कांशेति ॥ व्र्र्स्टी_८।७;१
 
निष्कार्धतुल्यान्निष्कार्धरूपभागमिताद् इत्यर्थः ॥ व्र्र्स्टी_८।७;२
 
गन्धकाद् अर्कांशतुल्याद् रसतो+अर्कशब्दो द्वादशसङ्ख्याबोधकः ॥ व्र्र्स्टी_८।७;३
 
तत्सङ्ख्याका ये+अंशा भागा निष्कार्धात्मका भागास्तत्तुल्याद् रसात् पारदात् ॥ व्र्र्स्टी_८।७;४
 
निष्कार्धेत्युपलक्षणं गृहीतकिञ्चिन्मानस्य ॥ व्र्र्स्टी_८।७;५
 
तेन गन्धकस्य यो भागस्ततो द्वादशगुणितः पारदभागो+अत्र ग्राह्य इत्यर्थः ॥ व्र्र्स्टी_८।७;६
 
यथोक्तभागम् उभयं पृथग्गृहीत्वा तीव्रे+अर्कातपे लोहे खल्वे त्रुटिश ईषन्मानेन पुनः पुनर्दत्त्वा मर्दनान्नवनीतरूपा मृदुला नवनीताख्या च पिष्टी भवति ॥ व्र्र्स्टी_८।७;७
 
अत्र नवनीताख्यो गन्धको भक्ष्यः पारदश्च भक्षकः ॥ व्र्र्स्टी_८।७;८
 
स तु नानारूपपिष्टीषु समान एव ॥ व्र्र्स्टी_८।७;९
 
अतो भक्ष्यनाम्ना भेदबोधकेनेयं नवनीताख्येत्यभिधीयते ॥ व्र्र्स्टी_८।७;१०
 
अस्या नामान्तरं गन्धकपिष्टीति ॥ व्र्र्स्टी_८।७;११
पिष्टी (२) 
खल्ले विमर्द्य गन्धेन दुग्धेन सह पारदम् ।  
पेषणात् पिष्टतां याति सा पिष्टीति मता परैः ॥ व्र्र्स्_८।८ ॥  

 पातनपिष्टी 
चतुर्थांशसुवर्णेन रसेन घृष्टिषष्टिका ।  
भवेत् पातनपिष्टी सा रसस्योत्तमसिद्धिदा ॥ व्र्र्स्_८।९ ॥  

रसरत्नसमुच्चयटीका 
अथ पातनपिष्टीलक्षणमाह चतुर्थांशेति ॥ व्र्र्स्टी_८।९;१
 
चतुर्थांशं शुद्धं स्वर्णचूर्णं पारदमध्ये प्रक्षिप्य तप्तलोहखल्वे +अम्लरसेन जम्बीरादिजेन यामपर्यन्तं द्वियामपर्यन्तं वा मर्दनेन सञ्जाता चूर्णरूपा सा हेमपिष्टिकापि पातनोपयोगेन सिद्धिकरत्वात् पातनपिष्टिर् इत्यभिधीयते ॥ व्र्र्स्टी_८।९;२
 
तादृशीं पिष्टिं कृत्वा पातनायन्त्रे +अधस्थपात्रान्तस्तल ऊर्ध्वभाजने वा लिप्त्वा प्रहरचतुष्टयपर्यन्तम् अग्नियोगेनोर्ध्वं पारदं पातयेत् ॥ व्र्र्स्टी_८।९;३
 
तदनन्तरं पारदात् पृथग्भूत्वाधोभागस्थतत्स्वर्णचूर्णम् ऊर्ध्वलग्नपारदं च यन्त्राद् बहिर्निष्कास्यैकीकृत्य पुनस्तप्तलोहखल्वे+अम्लेन रसेन पूर्ववन्मर्दयित्वा पूर्ववत् पातयेत् ॥ व्र्र्स्टी_८।९;४
 
एवं शतधा पातनेन क्षीणो गतिरहितो निर्दोषः पारदः स्थिरो+अग्निसहो भवति ॥ व्र्र्स्टी_८।९;५
 
ततश्च बीजादिजारणक्रमेणाल्पायासेनैव देहलोहकरत्वरूपोत्तमसिद्धिप्रदश्च भवतीत्यर्थः ॥ व्र्र्स्टी_८।९;६
कृष्टी 
रूप्यं वा जातरूपं वा रसगन्धादिभिर्हतम् ।  
समुत्थितं च बहुशः सा कृष्टी हेमतारयोः ॥ व्र्र्स्_८।१० ॥  

रसरत्नसमुच्चयबोधिनी 
जातरूपं सुवर्णम् ॥ व्र्र्स्बो_८।१०;१
 
समुत्थितम् इति अन्तर्भूतण्यर्थप्रयोगस् तेन समुत्थापितं शोषितमित्यर्थ ऊर्ध्वपातनायन्त्रे साधितमित्यर्थो वा ॥ व्र्र्स्बो_८।१०;२
 
सा उत्थापनक्रिया ॥ व्र्र्स्बो_८।१०;३
 
कृष्टीति ॥ व्र्र्स्बो_८।१०;४
 
स्वर्णरौप्ययोः सा क्रिया कृष्टीति बोध्यम् ॥ व्र्र्स्बो_८।१०;५
 
रसादिभिः सह स्वर्णं वा रौप्यं वा केनचिन्मारकद्रव्येण सम्मर्द्य बहुशः आतपे शोषयेद् अथवा रसगन्धादिभिर्मारितं स्वर्णं रौप्यं वा बहुवारम् ऊर्ध्वपातनयन्त्रेण समुत्थापयेत् सा क्रिया कृष्टी बोध्या ॥ व्र्र्स्बो_८।१०;६

पिष्टीं क्षिपेत् सुवर्णान्तर् न वर्णो हीयते तया ॥ व्र्र्स्_८।११ ॥  

रसरत्नसमुच्चयबोधिनी 
पूर्वरीत्या कृतया सुवर्णरौप्ययोर् अन्यतरकृष्ट्या सह सुवर्णं सम्मर्द्य पुटनेन स्वर्णस्य वर्णान्यता न जायते ॥ व्र्र्स्बो_८।११;१

स्वर्णकृष्ट्या कृतं बीजं रसस्य परिरञ्जनम् ॥ व्र्र्स्_८।१२ ॥  

रसरत्नसमुच्चयबोधिनी 
बीजं निर्वापणविशेषेण इत्यादिना वक्ष्यमाणलक्षणो धातुविशेषाणां विचित्रसंस्कारविशेषः ॥ व्र्र्स्बो_८।१२;१
 
उक्तप्रकारेणैव कृतस्वर्णकृष्टीनिर्मितं बीजं पारदं रञ्जयेत् ॥ व्र्र्स्बो_८।१२;२
रसरत्नसमुच्चयटीका 
अथ कृष्टीलक्षणमाह रूप्यमिति ॥ व्र्र्स्टी_८।१२;१
 
जातरूप्यं सुवर्णम् ॥ व्र्र्स्टी_८।१२;२
 
आदिशब्देन माक्षिकहिङ्गुलादिपरिग्रहः ॥ व्र्र्स्टी_८।१२;३
 
तैर्मारितं पुनः पुनः पञ्चमित्रसंस्कारेण प्रकृत्यवस्थापन्नं कृतम् ॥ व्र्र्स्टी_८।१२;४
 
एवं सप्तवारं दशवारं वोत्थापितस्वर्णतारं च क्रमेण हेमकृष्टी तारकृष्टी चाभिधीयते ॥ व्र्र्स्टी_८।१२;५
 
रसगन्धादियोगेन मलव्यपोहनाद् उज्ज्वलम् उत्कृष्टं सारूप्यं स्वर्णं तारं चेत्यर्थः ॥ व्र्र्स्टी_८।१२;६
 
तां स्वर्णकृष्टीं द्रुते हीनवर्णस्वर्णे क्षिपेत् ॥ व्र्र्स्टी_८।१२;७
 
तेन क्षेपेण वर्णो न हीयते तत्स्वर्णं हीनवर्णं न दृश्यते ॥ व्र्र्स्टी_८।१२;८
 
पूर्णवर्णं दृश्यत इत्यर्थः ॥ व्र्र्स्टी_८।१२;९
 
एवमेव हीनवर्णतारे तारकृष्ट्याः क्षेपेणापि तारं पूर्णवर्णं भवतीत्यर्थो+अपि बोध्यः ॥ व्र्र्स्टी_८।१२;१०
 
कृतं कल्पितं संस्कृतम् इत्यर्थः ॥ व्र्र्स्टी_८।१२;११
 
बीजं शुद्धं स्वर्णोत्पादकं लोहधात्वादिपारदस्य पीतवर्णत्वकरं भवेत् ॥ व्र्र्स्टी_८।१२;१२
 
रसहृदये+अष्टमावबोधे पारदस्य कृष्टिमपि पूज्यपादा उदाजह्रुः ॥ व्र्र्स्टी_८।१२;१३
वरलोहकम् 
ताम्रं तीक्ष्णसमायुक्तं द्रुतं निक्षिप्य भूरिशः ।  
सगन्धलकुचद्रावे निर्गतं वरलोहकम् ॥ व्र्र्स्_८।१३ ॥  

रसरत्नसमुच्चयबोधिनी 
वरलोहप्रस्तुतप्रकारमाह ताम्रमिति ॥ व्र्र्स्बो_८।१३;१
 
तीक्ष्णसमायुक्तं तीक्ष्णलौहसंयुक्तम् ॥ व्र्र्स्बो_८।१३;२
 
भूरिशः सप्तवारान् इत्यर्थः ॥ व्र्र्स्बो_८।१३;३
 
तीक्ष्णलौहं ताम्रं च अग्निसन्तापेन द्रवीकृत्य गन्धकचूर्णमिश्रितलकुचरसे निक्षिपेद् घनीभूतं तद्द्वयमुत्तोल्य पुनः द्रावयित्वा पूर्वरसे निक्षिपेद् एवं सप्तवारान् ॥ व्र्र्स्बो_८।१३;४
 
द्रुतमित्यत्र मृतम् इति पाठो मृतं भस्मीभूतम् ॥ व्र्र्स्बो_८।१३;५
 
एवं प्रक्रियया तस्माद् उत्कृष्टलौहं निर्गमिष्यतीति ॥ व्र्र्स्बो_८।१३;६
हेमरक्ती 
तेन रक्तीकृतं स्वर्णं हेमरक्तीत्युदाहृतम् ॥ व्र्र्स्_८।१४ ॥  

 
निक्षिप्ता सा द्रुते स्वर्णे वर्णोत्कर्षविधायिनी ।  
तारस्य रञ्जनी चापि बीजरागविधायिनी ॥ व्र्र्स्_८।१५ ॥  

 ताररक्ती 
एवमेव प्रकर्तव्या ताररक्ती मनोहरा ।  
रञ्जनी खलु रूप्यस्य बीजानामपि रञ्जनी ॥ व्र्र्स्_८।१६ ॥  

रसरत्नसमुच्चयटीका 
अथ हेमरक्तीताररक्त्योर् लक्षणं फलं चाह ताम्रमिति ॥ व्र्र्स्टी_८।१६;१
 
तीक्ष्णलोहेन समभागेन संयुक्तम् एकीकृतं ताम्रं बहुवारं द्रुतं कृत्वा गन्धकसहिते लकुचरसे निर्वापयेत् ॥ व्र्र्स्टी_८।१६;२
 
तद्वल्लोहमिति ख्यातं तारस्य रञ्जनी द्रुते तस्मिन्निक्षेपेणेत्यर्थः ॥ व्र्र्स्टी_८।१६;३
 
ताररक्तीकरणार्थं तु वरलोहेन तारम् एव धमनेनैकीकृत्य रक्तीकृतं कार्यं सापि रूप्यस्य बीजानां च रञ्जनी रक्तवर्णोत्पादिका ॥ व्र्र्स्टी_८।१६;४
दल 
मृतेन वा बद्धरसेन वान्यल्लोहेन वा साधितमन्यलोहम् ।  
सितं च पीतत्वमुपागतं तद्दलं हि चन्द्रानलयोः प्रसिद्धम् ॥ व्र्र्स्_८।१७ ॥  

 
मासकृतबद्धेन रसेन सह योजितम् ।  
साधितं वान्यलोहेन सितं पीतं च तद्दलम् ॥ व्र्र्स्_८।१८ ॥  

रसरत्नसमुच्चयटीका 
सम्प्रति तारदलस्य स्वर्णदलस्य च लक्षणमाह मृतेनेति ॥ व्र्र्स्टी_८।१८;१
 
मृतेन भस्मीभूतेन पारदेन येन केनचिद्द्रव्येण बद्धो यः पारदस्तेन बद्धपारदेन मृतेन लोहेन वा साधितं संस्कृतम् अन्यलोहं विजातीयं लोहं सितत्वम् उपागतं प्राप्तं श्वेतवर्णविशिष्टम् अथवा पीतत्वम् उपागतं प्राप्तं पीतवर्णविशिष्टं भवेत् ॥ व्र्र्स्टी_८।१८;२
 
तत्क्रमेण चन्द्रदलम् अनलदलं स्वर्णदलं शास्त्रे प्रसिद्धम् ॥ व्र्र्स्टी_८।१८;३
 
अनलः स्वर्णम् ॥ व्र्र्स्टी_८।१८;४
 
कृत्रिमरजतं कृत्रिमस्वर्णं चेत्यर्थः ॥ व्र्र्स्टी_८।१८;५
 
रवा इति नाम्ना लोके प्रसिद्धम् ॥ व्र्र्स्टी_८।१८;६
शुल्बनाग 
माक्षिकेण हतं ताम्रं दशवारं समुत्थितम् ।  
तद्वद्विशुद्धनागं हि द्वितयं तच्चतुष्पलम् ॥ व्र्र्स्_८।१९ ॥  

 
नीलाञ्जनहतं भूयः सप्तवारं समुत्थितम् ।  
इति संसिद्धमेतद्धि शुल्वनागं प्रकीर्त्यते ॥ व्र्र्स्_८।२० ॥  

रसरत्नसमुच्चयबोधिनी 
शुल्वनागमाह माक्षिकेणेति ॥ व्र्र्स्बो_८।२०;१
 
स्वर्णमाक्षिकेण सह मारितं ताम्रं तथा सीसकं च पृथक् पृथक् दशवारं समुत्थापितं कृत्वा तयोः प्रत्येकं चतुष्पलं आदाय एकीकुर्यात्ततः तदुभयं भूयः नीलाञ्जनेन सह भस्मीकृत्य सप्तवारं समुत्थापयेद् एवं च तयोः शुल्वनाग इति सञ्ज्ञा जायते इति ॥ व्र्र्स्बो_८।२०;२
रसरत्नसमुच्चयटीका 
सम्प्रति शुल्बनागलक्षणमाह माक्षिकेणेति ॥ व्र्र्स्टी_८।२०;१
 
समभागमाक्षिकेण मारितं ताम्रं पञ्चमित्रसंस्कारेण समुत्थितं कुर्यात् ॥ व्र्र्स्टी_८।२०;२
 
एवं दशवारं कृत्वा तद्वत्ताम्रवन्माक्षिकेणैव मारितं विशुद्धं नागं तदुभयं मिथः समं चतुष्पलमितं गृहीत्वा पुनर् नीलाञ्जनेन समभागेन मारितं पञ्चमित्रसंस्कारेण पुनरुत्थापितं कुर्यात् ॥ व्र्र्स्टी_८।२०;३
 
एवं सप्तवारं मारणपूर्वकोत्थापनेन संशुद्धम् एतद्द्रव्यद्वन्द्वं रसशास्त्रे शुल्बनागमिति कीर्तितम् ॥ व्र्र्स्टी_८।२०;४

साधितस्तेन सूतेन्द्रो वदने विधृतो नृणाम् ।  
निहन्ति मासमात्रेण मेहव्यूहं विशेषतः ॥ व्र्र्स्_८।२१ ॥  

रसरत्नसमुच्चयटीका 
तदुपयोगमाह साधित इति ॥ व्र्र्स्टी_८।२१;१
 
तच्चूर्णं पारदेन समभागेन शुद्धेन सहाजमूत्रेण सम्मर्द्य वज्रमूषायां ध्मानेन जातं खोटं शोधनगणेन सह ध्मानाच्छुद्धं कृत्वा तं खोटबद्धं पारदं मुखमध्ये यो धारयेत्तस्य मेहसमूहनाशो भवेत् ॥ व्र्र्स्टी_८।२१;२

पथ्याशनस्य वर्षेण पलितवलिभिः सह ।  
गृध्रदृष्टिर्लसत्पुष्टिः सर्वारोग्यसमन्वितः ॥ व्र्र्स्_८।२२ ॥  

 पिञ्जरी 
लोहं लोहान्तरे क्षिप्तं ध्मातं निर्वापितं द्रवे ।  
पाण्डुपीतप्रभं जातं पिञ्जरीत्यभिधीयते ॥ व्र्र्स्_८।२३ ॥  

रसरत्नसमुच्चयटीका 
पिञ्जरीलक्षणमाह लोहमिति ॥ व्र्र्स्टी_८।२३;१
 
यथा जसदं मूषायां ताम्रे निक्षिप्य ध्मानेनैकीभूतं पत्रजाद्यौषधीरसे पीतवर्गजरसे वा निक्षेपात्पित्तलं भवति तद्वदन्यदपि तादृग्वर्णं सङ्कीर्णलोहं पिञ्जरीवाच्यं भवति ॥ व्र्र्स्टी_८।२३;२
 
सा ओषधीपत्रजा शब्दवाच्या ॥ व्र्र्स्टी_८।२३;३
 
यस्या उत्पत्तौ कारणं बीजस्थाने पत्रमेव भवति ॥ व्र्र्स्टी_८।२३;४
 
चीरितपत्त्रा ह्रस्वक्षुपविशेषरूपा चेयमुपवन उत्पद्यते ॥ व्र्र्स्टी_८।२३;५
चन्द्रार्क 
भागाः षोडश तारस्य तथा द्वादश भास्वतः ।  
एकत्रावर्तितास्तेन चन्द्रार्कमिति कथ्यते ॥ व्र्र्स्_८।२४ ॥  

रसरत्नसमुच्चयबोधिनी 
चन्द्रार्कसञ्ज्ञामाह भागा इति ॥ व्र्र्स्बो_८।२४;१
 
भास्वतः ताम्रस्य ॥ व्र्र्स्बो_८।२४;२
 
एकत्रावर्तिताः एकस्मिन्नेव पात्रे युगपद् द्रवीकृत्य आलोडिताः ॥ व्र्र्स्बो_८।२४;३
 
तेन तथा आलोडनेन ॥ व्र्र्स्बो_८।२४;४
रसरत्नसमुच्चयटीका 
चन्द्रार्कं लक्षयति भागा इति ॥ व्र्र्स्टी_८।२४;१
 
आवर्तिता ध्मानेनैकीभूतरसरूपा इत्यर्थः ॥ व्र्र्स्टी_८।२४;२
 
भास्वतस्ताम्रस्य ॥ व्र्र्स्टी_८।२४;३
 
चन्द्रार्कस्य खोटबद्धरसेन वेधात्कनकोत्पत्तिश्च रससारे+अभिहिता ॥ व्र्र्स्टी_८।२४;४
निर्वापणम् 
साध्यलोहे +अन्यलोहं चेत्प्रक्षिप्तं वङ्कनालतः ।  
निर्वापणं तु तत्प्रोक्तं वैद्यैर्निर्वाहणं खलु ॥ व्र्र्स्_८।२५ ॥  

 
क्षिपेन्निर्वापणं द्रव्यं निर्वाह्ये समभागिकम् ।  
आवाह्यं वापनीये च भागे दृष्टे च दृष्टवत् ॥ व्र्र्स्_८।२६ ॥  

रसरत्नसमुच्चयटीका 
अथ निर्वाहलक्षणमाह साध्यलोह इति ॥ व्र्र्स्टी_८।२६;१
 
यस्यां क्रियायां साध्यलोहे निर्वाह्ये लोहे द्रुते सति तस्मिंस्तत्रान्यलोहं वङ्कनालतः प्रक्षिप्तं वङ्कनालजध्मानेनैव द्रुतं कृत्वा प्रक्षिप्तं भवतीत्यर्थः ॥ व्र्र्स्टी_८।२६;२
 
वङ्कनालेत्युक्त्या भस्त्रादिजध्मानव्यावृत्तिः ॥ व्र्र्स्टी_८।२६;३
 
निर्वाहणम् एकीकरणमिति यावत् ॥ व्र्र्स्टी_८।२६;४
 
निर्वापणं निर्वाहणं चेत्यनर्थान्तरम् ॥ व्र्र्स्टी_८।२६;५
 
एकीकरणार्थकनिर्वापणशब्दप्रयोगस्तु सम्प्रति नोपलभ्यते ॥ व्र्र्स्टी_८।२६;६
 
किन्तु सर्वत्र तदर्थं निर्वाहणशब्द एव प्रयुक्तो दृश्यते ॥ व्र्र्स्टी_८।२६;७
 
एतच्च निर्वाहणं प्रायो बीजादिसंस्कारार्थं क्रियते ॥ व्र्र्स्टी_८।२६;८
 
यथा पारदोदरे बीजानां गर्भद्रावणयोग्यतासम्पादनार्थं निर्वाहणसंस्कारं व्याजहार रसहृदये ।
 
मृतनागं मृतवङ्गं मृतवरशुल्बं मृतं तथा तीक्ष्णम् ।
 
एकैकं हेमवरे शतनिर्व्यूढं द्रवति गर्भे च ॥ व्र्र्स्टी_८।२६;९
 
इति ॥ व्र्र्स्टी_८।२६;१०
 
एकगुणस्वर्णे नागाद्यन्यतमं शतगुणनिर्वाहितं कार्यम् इत्यर्थः ॥ व्र्र्स्टी_८।२६;११
 
एवं संस्कृतं स्वर्णं वरबीजं भवति ॥ व्र्र्स्टी_८।२६;१२
 
अथ निर्वापणद्रव्यभागानुक्तिस्थाने तद्द्रव्यस्य कियद्भागप्रक्षेपः कार्यस्तदाह क्षिपेदिति ॥ व्र्र्स्टी_८।२६;१३
 
क्षिपेन्निर्वाहयेदित्यर्थः ॥ व्र्र्स्टी_८।२६;१४
 
क्षेपसामान्याद् अनुक्तावावापद्रव्यमानम् अप्याह आवाप्यमिति ॥ व्र्र्स्टी_८।२६;१५
 
आवापलक्षणम् अस्मिन्नेवाध्याये वक्ष्यति ॥ व्र्र्स्टी_८।२६;१६
 
वापनीये लोहाद्ये द्रुते द्रव्ये ॥ व्र्र्स्टी_८।२६;१७
 
तत्र भागे दृष्ट उक्ते तु दृष्टवदुक्तभागमितमेव तन्निर्वाहणद्रव्यम् आवापद्रव्यं च क्षिपेत् ॥ व्र्र्स्टी_८।२६;१८
वारितरम् 
मृतं तरति यत्तोये लोहं वारितरं हि तत् ॥ व्र्र्स्_८।२७ ॥  

रसरत्नसमुच्चयटीका 
मृतलोहस्य बोधकानां विविधपारिभाषिकशब्दानां लक्षणान्याह मृतमिति ॥ व्र्र्स्टी_८।२७;१
 
तल्लोहं वारितरम् उच्यते यन्मृतं सत्तोये प्रक्षिप्तं तरतीति ॥ व्र्र्स्टी_८।२७;२
रेखपूर्ण 
अङ्गुष्ठतर्जनीघृष्टं यत् तद् रेखान्तरे विशेत् ।  
मृतलोहं तदुद्दिष्टं रेखापूर्णाभिधानतः ॥ व्र्र्स्_८।२८ ॥  

रसरत्नसमुच्चयबोधिनी 
रेखापूर्णलौहलक्षणमाह अङ्गुष्ठेति ॥ व्र्र्स्बो_८।२८;१
 
तद्रेखान्तरे तयोः तर्जन्यङ्गुष्ठयोः रेखान्तरे रेखावकाशे अङ्गुष्ठतर्जनीभ्यां घर्षणे कृते यत्र लौहे तयोरङ्गुल्योः रेखासमूहः अङ्कितो भवेदित्यर्थः ॥ व्र्र्स्बो_८।२८;२
रसरत्नसमुच्चयटीका 
तल्लोहं रेखापूर्णमुच्यते यन्मृतम् अङ्गुष्ठतर्जनीमध्ये सम्मर्दितं तयोः सूक्ष्मरेखान्तरं प्रविशेदिति ॥ व्र्र्स्टी_८।२८;१
अपुनर्भव 
गुडगुञ्जासुखस्पर्शमध्वाज्यैः सह योजितम् ।  
नायाति प्रकृतिं ध्मानाद् अपुनर्भवम् उच्यते ॥ व्र्र्स्_८।२९ ॥  

रसरत्नसमुच्चयबोधिनी 
निरुत्थलौहलक्षणमाह गुडेति ॥ व्र्र्स्बो_८।२९;१
 
सुखस्पर्शः टङ्कणं निरुत्थीकारकमित्रपञ्चकवर्गे टङ्कणशब्दग्रहणात् यदुक्तं रसेन्द्रसारे ।
 
मधुसर्पिस्तथा गुञ्जा टङ्कणं गुग्गुलुस्तथा ।
 
मित्रपञ्चकमेतत्तु गणितं धातुमेलने ॥ व्र्र्स्बो_८।२९;२
 
इति ॥ व्र्र्स्बो_८।२९;३
 
मित्रपञ्चकोक्तगुग्गुलोः कार्यमत्र गुडेन सम्पादनीयमिति ॥ व्र्र्स्बो_८।२९;४
 
प्रकृतिं स्वरूपम् ॥ व्र्र्स्बो_८।२९;५
 
अपुनर्भवम् अपुनरुत्थानं निरुत्थमिति यावत् ॥ व्र्र्स्बो_८।२९;६
रसरत्नसमुच्चयटीका 
अथ पूर्णमृतं तल्लोहम् अपुनर्भवम् उच्यते ॥ व्र्र्स्टी_८।२९;१
 
यत् प्रत्येकं समभागैर् गुडादिभिः समस्तैः सह मिश्रितं पिण्डीकृतं मूषामध्ये प्रक्षिप्य ध्मानेन प्रकृतिं पूर्वावस्थाम् आमलोहभावं न प्राप्नुयादिति ॥ व्र्र्स्टी_८।२९;२
ऊनम, उत्तम 
तस्योपरि गुरु द्रव्यं धान्यं चोपनयेद्ध्रुवम् ।  
हंसवत् तीर्यते वारिण्युत्तमं परिकीर्तितम् ॥ व्र्र्स्_८।३० ॥  

रसरत्नसमुच्चयटीका 
अथोत्तमाख्यमृतलोहलक्षणमाह यद्वा पूर्णमृतं यल्लोहं वारितरं स्वपृष्ठ उपनीतं धान्यं धारयति ॥ व्र्र्स्टी_८।३०;१
 
धान्यभारं सहत इत्यर्थः ॥ व्र्र्स्टी_८।३०;२
 
तत्र लोहे तद्धान्यं कथं तरति तदुपमयाह यथा जले हंसविशेषास्तरन्ति तद्वत् तथा धान्यभारसहं तन्मृतलोहम् उत्तमम् इति नाम्ना शास्त्रे कीर्तितम् ॥ व्र्र्स्टी_८।३०;३
 
अत्र बहुषु पुस्तकेषु ऊनमं परिकीर्तितम् इत्यपि पाठः ॥ व्र्र्स्टी_८।३०;४
 
तस्य स्वयम् ऊनम् ऊनभारं लघ्वपि यल्लोहं स्वापेक्षया गुरुद्रव्यं गुरुधान्यं वा माति सहत इति व्युत्पत्त्या क्लिष्टार्थबोधकः स पाठो नातिप्रियः ॥ व्र्र्स्टी_८।३०;५
निरुत्थापुनर्भव 
रौप्येण सह संयुक्तं ध्मातं रौप्येण चेल् लगेत् ।  
तदा निरुत्थमित्युक्तं लोहं तद् अपुनर्भवम् ॥ व्र्र्स्_८।३१ ॥  

रसरत्नसमुच्चयबोधिनी 
निरुत्थस्य लक्षणान्तरमाह रौप्येणेति ॥ व्र्र्स्बो_८।३१;१
 
रौप्यं लौहं च एकत्र संस्थाप्य भस्त्रया ध्मापनेन यदि परस्परं मिश्रीभवेत् तदापि निरुत्थं ज्ञेयम् ॥ व्र्र्स्बो_८।३१;२
रसरत्नसमुच्चयटीका 
अथापुनर्भवाख्यमृतलोहस्यैव निरुत्थसञ्ज्ञाप्रापकं लक्षणमाह रौप्येणेति ॥ व्र्र्स्टी_८।३१;१
 
संयुक्तं मेलापकमध्वाज्यं दत्त्वा मूषायां संयोजितं न लगेत् न सज्जेतैकीभावं न प्राप्नुयाद् इत्यर्थः ॥ व्र्र्स्टी_८।३१;२
 
एकीभावश्च रौप्यमानवृद्ध्या बोध्यः ॥ व्र्र्स्टी_८।३१;३
 
स्पष्टीकृतं चैतद् रससङ्केतकलिकायाम् ।
 
लोहमध्वाज्यगं तारं स्वप्रमाणं भवेद्यदा ।
 
तदा लोहं निरुत्थं स्यादन्यथा साधयेत्पुनः ॥ व्र्र्स्टी_८।३१;४
 
इति ॥ व्र्र्स्टी_८।३१;५
 
तारं शुद्धतारम् ॥ व्र्र्स्टी_८।३१;६
बीज 
निर्वापणविशेषेण तत्तद्वर्णं भवेद्यदा ।  
मृदुलं चित्रसंस्कारं तद्बीजमिति कथ्यते ॥ व्र्र्स्_८।३२ ॥  

रसरत्नसमुच्चयबोधिनी 
बीजमाह निर्वापणेति ॥ व्र्र्स्बो_८।३२;१
 
पूर्वनिर्दिष्टसाध्यलोहे तत्तल्लोहमारकान्यलोहनिक्षेपरूपनिर्वाहणाख्यसंस्कारविशेषेण यदा साध्यलोहं प्रक्षिप्तलौहवर्णं भवेत् तदा मृदुलं सुखस्पर्शं चित्रसंस्कारम् आहितापूर्वगुणान्तरं तत् बीजमिति ज्ञेयम् ॥ व्र्र्स्बो_८।३२;२
रसरत्नसमुच्चयटीका 
अथ जारणासंस्कारे प्रक्षेपार्हस्य बीजस्य लक्षणमाह निर्वाहणेति ॥ व्र्र्स्टी_८।३२;१
 
निर्वाह्यते प्रक्षेपेणैकीक्रियते +अनेनेति व्युत्पत्त्या निर्वाहणशब्देन निर्वाहकं द्रव्यं ग्राह्यम् ॥ व्र्र्स्टी_८।३२;२
 
प्रक्षेपेण गुणविशेषोत्पादनपूर्वकैकीभावसामान्याच्च तेन शब्देन वापनद्रव्यस्यापि सङ्ग्रहः कार्यः ॥ व्र्र्स्टी_८।३२;३
 
एतदभिप्रायेणैव निर्वापणविशेषेणेत्यपि पाठो दृश्यते ॥ व्र्र्स्टी_८।३२;४
 
तेन निर्वाहणेन निर्व्यूढं यद्बीजोपादानरसलोहादि तत्तद्वर्णं निर्वाहणद्रव्यस्य समानवर्णं शास्त्रनिर्दिष्टवर्णं च भवति ॥ व्र्र्स्टी_८।३२;५
 
वापनद्रव्येण मृदु च भवेत्तथा सत्त्वभस्मोत्पादकविधिभ्यां च प्राप्तमार्दवम् ॥ व्र्र्स्टी_८।३२;६
 
तथा कृतो विचित्रसंस्कारो गर्भद्रावको रक्तवर्गकषाये निषेचनरूपो मेलापकद्रव्यसंयोगादिश्च यस्येत्येवङ्गुणविशिष्टं रसशास्त्रे सिद्धबीजमित्यभिधीयते ॥ व्र्र्स्टी_८।३२;७
 
बीजं द्विविधं पीतं सितं चेति भेदात् ॥ व्र्र्स्टी_८।३२;८
 
तदपि प्रत्येकं द्विविधम् ॥ व्र्र्स्टी_८।३२;९
 
अकृत्रिमं कृत्रिमं च ॥ व्र्र्स्टी_८।३२;१०
 
यद्धि खनिसम्भूतं शुद्धं स्वर्णं रजतं वा तद् अकृत्रिमम् ॥ व्र्र्स्टी_८।३२;११
 
यत्तु धातुरसोपरससंयोगक्रियाविशेषजनितस्वर्णरजतोत्पादनयोग्यतासम्पन्नं पीतं स्वर्णरीत्यादि श्वेतं वङ्गादि तत्कृत्रिमम् इत्याचक्षते ॥ व्र्र्स्टी_८।३२;१२
 
तदपि प्रत्येकं द्विविधम् ॥ व्र्र्स्टी_८।३२;१३
 
शुद्धं मिश्रं च ॥ व्र्र्स्टी_८।३२;१४
 
शुद्धमेकैकं मिश्रं मिथः सङ्कीर्णम् ॥ व्र्र्स्टी_८।३२;१५
 
पुनरपि सर्वम् एतत्त्रिधा भवति ॥ व्र्र्स्टी_८।३२;१६
 
कल्पितं रञ्जितं पक्वं च ॥ व्र्र्स्टी_८।३२;१७
 
तत्र तत्कल्पितशब्दवाच्यं यच्छुद्धरसोपरसशुद्धमारितं मिथः संयुक्तं मिश्रं वा लोहादिद्वन्द्वीकृतम् एकैकं सत्त्वकरणविधिना निर्वाहणेन द्वन्द्वमेलापकविधिना च मिलितं शुद्धं जातमार्दवं तद् एवैकीभावं व्रजति च रक्तादिवर्गेषु सेचनेन प्राप्तवर्णं रञ्जितसञ्ज्ञकं भवति ॥ व्र्र्स्टी_८।३२;१८
 
निर्वाहणेन हेमशेषकृतं तारशेषकृतं वा यद्बीजं भूधरयन्त्रादिषु पुटितं तत्पक्वबीजं वदन्ति ॥ व्र्र्स्टी_८।३२;१९
 
एवं चेदमुक्तलक्षणं सर्वबीजानां सङ्ग्राहकं बोध्यम् ॥ व्र्र्स्टी_८।३२;२०
 
अत्र रसोपरसानां शोधनं तु सूर्यावर्तादिगणेन कुर्यात् ॥ व्र्र्स्टी_८।३२;२१
 
शशरक्तभावनया कान्तं शुध्यति ॥ व्र्र्स्टी_८।३२;२२
 
सौवर्णं राजतं पत्रं च लवणक्षाराम्लरविस्नुहीक्षीरैर् लिप्तं ध्मातं पश्चान्निर्गुण्डीरसे बहुवारं निषेचितं सच्छुध्यति ॥ व्र्र्स्टी_८।३२;२३
 
नागवङ्गघोषताम्राणि तु प्रतप्तानि निर्गुण्डीरससेकैस् तन्मूलरजःप्रवापैश्च शुध्यन्ति ॥ व्र्र्स्टी_८।३२;२४
 
सर्वो+अपि लोहः प्रतप्तो माक्षीकदरदवापेन बहुवारं कृतेन शुध्यति ॥ व्र्र्स्टी_८।३२;२५
 
रसोपरसानां सत्त्वानि मूलोक्तविधिना पातयेत् ॥ व्र्र्स्टी_८।३२;२६
 
सम्प्रति बीजनिर्वाहणविधिं रसहृदयोक्तं वक्ष्यामि ॥ व्र्र्स्टी_८।३२;२७
उत्तरण 
इदमेव विनिर्दिष्टं वैद्यैरुत्तरणं खलु ।  
संस्पृष्टलोहयोरेकलोहस्य परिनाशनम् ॥ व्र्र्स्_८।३३ ॥  

रसरत्नसमुच्चयबोधिनी 
उत्तरणमाह इदमिति ॥ व्र्र्स्बो_८।३३;१
 
इदं संसृष्टलोहयोर् इत्यादिना वक्ष्यमाणरूपम् इत्यर्थः ॥ व्र्र्स्बो_८।३३;२
 
उत्तरणमिति सञ्ज्ञाविशेषः ॥ व्र्र्स्बो_८।३३;३
 
संसृष्टेति मिश्रितलौहयोः एकलोहस्य परिनाशनं ध्मापनादिक्रियाविशेषेण एकस्मात् अन्यत् पृथक्कृत्य भस्मीकरणम् एकस्माद् अन्यस्य बहिर्निष्काशनं वा ॥ व्र्र्स्बो_८।३३;४
ताडन 
प्रध्मातं वङ्कनालेन तत्ताडनमुदाहृतम् ॥ व्र्र्स्_८।३४ ॥  

रसरत्नसमुच्चयबोधिनी 
ताडनमाह प्रध्मातमिति ॥ व्र्र्स्बो_८।३४;१
 
तत् उत्तरणक्रियानिष्पन्नं संसृष्टलौहयोरेकलोहम् ॥ व्र्र्स्बो_८।३४;२
रसरत्नसमुच्चयटीका 
अथ ताडनसञ्ज्ञामाह संसृष्टेति ॥ व्र्र्स्टी_८।३४;१
 
परिसाधनं ध्मानेनावशेषकारकं यद्वङ्कनालेन प्रध्मातं प्रकर्षेण ध्मानं क्रियते तद्रसशास्त्रे ताडनशब्देन कथितम् ॥ व्र्र्स्टी_८।३४;२
 
यथा घोषाद्वङ्गं विनाश्य ताम्रस्यावशेषार्थं ध्मानं तच्च गाराकोष्ठ्यां कार्यम् ॥ व्र्र्स्टी_८।३४;३
धान्याभ्र 
चूर्णाभ्रं शालिसंयुक्तं वस्त्रबद्धं हि काञ्जिके ।  
निर्यातं मर्दनाद्वस्त्राद्धान्याभ्रमिति कथ्यते ॥ व्र्र्स्_८।३५ ॥  

 सत्त्व 
क्षाराम्लद्रावकैर्युक्तं ध्मातमाकरकोष्ठके ।  
यस्ततो निर्गतः सारः सत्त्वमित्यभिधीयते ॥ व्र्र्स्_८।३६ ॥  

रसरत्नसमुच्चयबोधिनी 
सत्त्वमाह क्षारेति ॥ व्र्र्स्बो_८।३६;१
 
क्षारः टङ्कणं लौहशोधकत्वात् अम्लः काञ्जिकादिकं द्रावकः गुञ्जाटङ्कणमध्वाज्यगुडाः द्रावकपञ्चकाः इत्युक्तस्वरूपः तैः ॥ व्र्र्स्बो_८।३६;२
 
आकरकोष्ठिके कोष्ठिकायन्त्रे ॥ व्र्र्स्बो_८।३६;३
 
सारः स्थिरांशः प्रसादभाग इति यावत् ॥ व्र्र्स्बो_८।३६;४
रसरत्नसमुच्चयटीका 
सत्त्वलक्षणमाह क्षाराम्लेति ॥ व्र्र्स्टी_८।३६;१
 
क्षारो यवक्षारादिः ॥ व्र्र्स्टी_८।३६;२
 
अम्लं जम्बीररसादि ॥ व्र्र्स्टी_८।३६;३
 
द्रावकं गुडगुग्गुलुगुञ्जादि ॥ व्र्र्स्टी_८।३६;४
 
द्रावको गणो वक्ष्यमाणः ॥ व्र्र्स्टी_८।३६;५
 
पञ्चाजं पञ्चगव्यादि ॥ व्र्र्स्टी_८।३६;६
 
मत्स्यादिपिण्डीद्रव्यं च तद्युक्तं तेन पिण्डीकृतं रसोपरसादि द्रव्यम् ॥ व्र्र्स्टी_८।३६;७
 
आकरकोष्ठक आकरो वक्ष्यमाणः ॥ व्र्र्स्टी_८।३६;८
 
कोष्ठिका वर्णनस्थानग्रन्थः ॥ व्र्र्स्टी_८।३६;९
 
तत्रोक्ते योग्ये कोष्ठे कोष्ठयन्त्रे +अङ्गारकोष्ठ्यादौ च मूषायां प्रक्षिप्य यदा भस्त्रावङ्कनालादिना ध्मातं स्यात्तदा ततो द्रव्याद् द्रवरूपो यः सारो निर्गच्छति पृथगाकारेण निपतति तत्सत्त्वमुच्यते ॥ व्र्र्स्टी_८।३६;१०
(एक)कोलीसक 
कोष्ठिकाशिखरापूर्णैः कोकिलैर् ध्मानयोगतः ।  
आकण्ठमनुप्राप्तैर् एककोलीसको मतः ॥ व्र्र्स्_८।३७ ॥  

रसरत्नसमुच्चयबोधिनी 
एककोलीसकमाह कोष्ठिकेति ॥ व्र्र्स्बो_८।३७;१
 
कोष्ठिकायन्त्राग्रभागपर्यन्तम् अङ्गारैरापूर्य ध्मापनवशात् मारणीयद्रव्यैः मूषाकण्ठपर्यन्तमागतैः उपलक्षितो यत् कर्म एककोलीसकाख्यः क्रियाविशेषो मतः ॥ व्र्र्स्बो_८।३७;२
रसरत्नसमुच्चयटीका 
अथ ध्मानक्रियाया मानविशेषज्ञानार्थं कृतायाः कोलीसकसञ्ज्ञाया लक्षणमाह कोष्ठिकाशिखरेति ॥ व्र्र्स्टी_८।३७;१
 
शिखरपर्यन्तं परिपूर्णकोकिलानां ध्मानेन मूषाकण्ठपर्यन्तं यदापचयो भवति तावद्ध्मानस्यैककोलीसक इति सञ्ज्ञा ॥ व्र्र्स्टी_८।३७;२
 
अस्या एव नालिशकेति पर्यायान्तरम् ॥ व्र्र्स्टी_८।३७;३
पस्सेन्देस् होल्ज़् ड़्üर् होल्ज़्कोह्ले 
द्रावणे सत्त्वपाते च माधुकाः खादिराः शुभाः ।  
दुर्द्रावे वंशजास्ते तु स्वेदने बादराः शुभाः ॥ व्र्र्स्_८।३८ ॥  

 हिङ्गुलाकृष्ट 
विद्याधराख्ययन्त्रस्थाद् आर्द्रकद्रावमर्दितात् ।  
समाकृष्टो रसो यो +असौ हिङ्गुलाकृष्ट उच्यते ॥ व्र्र्स्_८।३९ ॥  

रसरत्नसमुच्चयटीका 
अथ हिङ्गुलाकृष्टरसमाह विद्याधरेति ॥ व्र्र्स्टी_८।३९;१
 
विद्याधरयन्त्रं द्विविधं निर्जलं सजलं च ॥ व्र्र्स्टी_८।३९;२
 
तत्र प्रथमं कनकसुन्दरप्रभृतिरसानाम् ऊर्ध्वभागे पुटनार्थम् उपयुज्यते ॥ व्र्र्स्टी_८।३९;३
 
तच्च न्युब्जोर्ध्वपात्रेण सम्पुटितम् ॥ व्र्र्स्टी_८।३९;४
 
यत्तु द्वितीयम् उत्तानपात्रघटितं तदत्र विद्याधरशब्देन ग्राह्यम् ॥ व्र्र्स्टी_८।३९;५
 
आर्द्रकमर्दिताद् इत्यस्याग्रे हिङ्गुलादिति शेषः ॥ व्र्र्स्टी_८।३९;६
घोषाकृष्ट 
स्वल्पतालयुतं कांस्यं वङ्कनालेन ताडितम् ।  
मुक्तरङ्गं हि तत्ताम्रं घोषाकृष्टम् उदाहृतम् ॥ व्र्र्स्_८।४० ॥  

रसरत्नसमुच्चयटीका 
घोषाकृष्टस्य लक्षणमाह स्वल्पेति ॥ व्र्र्स्टी_८।४०;१
 
ताडितं परिध्मातम् ॥ व्र्र्स्टी_८।४०;२
 
अत्र तालः स्वल्पशब्देन कांस्यस्य चतुर्थांशेन ग्राह्यः ॥ व्र्र्स्टी_८।४०;३
 
रङ्गस्य ताम्रात्पृथग्भूत्वा विनाशार्थं तदुपयोगो बोध्यः ॥ व्र्र्स्टी_८।४०;४
वरनाग 
तीक्ष्णनीलाञ्जनोपेतं ध्मातं हि बहुशो दृढम् ।  
कृष्णं द्रुतद्रावं वरनागं तदुच्यते ॥ व्र्र्स्_८।४१ ॥  

रसरत्नसमुच्चयबोधिनी 
वरनागलक्षणमाह तीक्ष्णेति ॥ व्र्र्स्बो_८।४१;१
 
अत्र विशेष्यपदोल्लेखाभावे +अपि वरनाग इति सञ्ज्ञाबलादेव तीक्ष्णनीलाञ्जनोपेतमित्यत्र नागमिति विशेष्यपदं शेषः बोध्यः ॥ व्र्र्स्बो_८।४१;२
 
तीक्ष्णलौहनीलाञ्जनसंयुक्तं यत् सीसकं बहुवारं दृढम् आध्मातं सत् सुकोमलं कृष्णवर्णं द्रुतद्रावं च स्यात् तत् सीसकं वरनागं बोध्यम् ॥ व्र्र्स्बो_८।४१;३
 
तीक्ष्णमिति पृथक् पाठे नीलाञ्जनं तीक्ष्णलौहं च इत्यर्थः ॥ व्र्र्स्बो_८।४१;४
रसरत्नसमुच्चयटीका 
वरनागस्य लक्षणमाह तीक्ष्णमिति ॥ व्र्र्स्टी_८।४१;१
 
समभागनीलाञ्जनसंयुतं तीक्ष्णलोहं समभागेन टङ्कणं दत्त्वान्धमूषायां दृढं ध्मातं सद्यदा नागापेक्षयाप्यतिमृदु कृष्णवर्णं शीघ्रद्रावं च भवेत्तदैतद् वरनागम् उच्यते ॥ व्र्र्स्टी_८।४१;२
 
अर्कापामार्गकदलीभस्मतोयेन लोलयेत् ॥ व्र्र्स्टी_८।४१;३
 
तद्वस्त्रगालितं ग्राह्यं स्वच्छतोयं तदातपे ॥ व्र्र्स्टी_८।४१;४
 
मृदुकृष्टं द्रुतद्रावमिति पाठे ध्मात्वा मूषातः कृष्टं बहिराकृष्टं शीतं सदपि सञ्जातमार्दवम् अग्नियोगेन शीघ्रद्रावं च भवेदित्यर्थः ॥ व्र्र्स्टी_८।४१;५
 
नागाद्वरं श्रेष्ठम् एतद् वरनागम् इति ॥ व्र्र्स्टी_८।४१;६
 
उत्तरपदस्य पूर्वनिपातेन सिद्धो+अयं शब्दः ॥ व्र्र्स्टी_८।४१;७
 
अस्योपयोगं त्वस्थिराणां खर्परादिसत्त्वानां स्थिरीकरणार्थं पूज्यपादा उदाजह्रू रससारे ॥ व्र्र्स्टी_८।४१;८
 
तत्प्रकारस्तु द्वितीयाध्याये+अत्र रसकसत्त्वविधिव्याख्यायां प्रकाशित एव ॥ व्र्र्स्टी_८।४१;९
 
नागं नीलाञ्जनोपेतमिति पाठस्तु प्रामादिक एव ॥ व्र्र्स्टी_८।४१;१०
 
सत्त्वानां हि स्थिरीकरणे नागस्यानुपयोगादिति बोध्यम् ॥ व्र्र्स्टी_८।४१;११
उत्थापन 
मृतस्य पुनरुद्भूतिः सम्प्रोक्तोत्थापनाख्यया ॥ व्र्र्स्_८।४२ ॥  

रसरत्नसमुच्चयटीका 
उत्थापनशब्दार्थमाह मृतस्येति ॥ व्र्र्स्टी_८।४२;१
 
पारदरसोपरसलोहादीनाम् अतिमूर्छितानां प्राकृतगुणक्रियासहितानां वा पुनरुद्भूतिः पुनः पूर्ववत् स्थानापन्नत्वम् उत्थापनम् इत्यभिधीयते ॥ व्र्र्स्टी_८।४२;२
रसरत्नसमुच्चयबोधिनी 
उत्थापनामाह मृतस्येति ॥ व्र्र्स्बो_८।४२;१
 
पुनरुद्भूतिः यन्त्रादियोगेन स्वरूपापादनम् इत्यर्थः ॥ व्र्र्स्बो_८।४२;२
ढालन 
द्रुतद्रव्यस्य निक्षेपो द्रवे तड्ढालनं मतम् ॥ व्र्र्स्_८।४३ ॥  

रसरत्नसमुच्चयटीका 
ढालनसञ्ज्ञां लक्षयति द्रुतद्रव्यस्येति ॥ व्र्र्स्टी_८।४३;१
 
यथा वरलोहकविधौ सतीक्ष्णताम्रस्य ध्मानेन द्रुतस्य लकुचद्रावे निक्षेपो+अत्राध्याये प्रागुक्तः स ढालनशब्देन परिभाष्यते ॥ व्र्र्स्टी_८।४३;२
 
अथ चपलो द्विविधः ॥ व्र्र्स्टी_८।४३;३
 
पाषाणविशेषः कृत्रिमो धातुरूपश्च ॥ व्र्र्स्टी_८।४३;४
 
तत्र पाषाणविशेषो द्वितीयाध्याय उक्तः ॥ व्र्र्स्टी_८।४३;५
चपल औस् ब्लेइ 
त्रिंशत्पलमितं नागं भानुदुग्धेन मर्दितम् ।  
विमर्द्य पुटयेत्तावद्यावत्कर्षावशेषितम् ॥ व्र्र्स्_८।४४ ॥  

 
न तत्पुटसहस्रेण क्षयमायाति सर्वथा ।  
चपलो+अयं समादिष्टो वार्त्तिकैर् नागसम्भवः ॥ व्र्र्स्_८।४५ ॥  

 चपल औस् ज़िन्न् 
इत्थं हि चपलः कार्यो वङ्गस्यापि न संशयः ॥ व्र्र्स्_८।४६ ॥  

 चपल ड़्ंर् रसबन्ध 
तत्स्पृष्टहस्तसंस्पृष्टः केवलो बध्यते रसः ॥ व्र्र्स्_८।४७ ॥  

 
स रसो धातुवादेषु शस्यते न रसायने ।  
अयं हि खर्वणाख्येन लोकनाथेन कीर्तितः ॥ व्र्र्स्_८।४८ ॥  

 धौत 
भूभुजङ्गशकृत्तोयैः प्रक्षाल्यापहृतं रजः ।  
कृष्णवर्णं हि तत्प्रोक्तं धौताख्यं रसवादिभिः ॥ व्र्र्स्_८।४९ ॥  

रसरत्नसमुच्चयबोधिनी 
धौतमाह भूभुजङ्गेति ॥ व्र्र्स्बो_८।४९;१
 
अपहृतम् अपचितं निःसारितमित्यर्थः ॥ व्र्र्स्बो_८।४९;२
 
रजः पुटनादिकाले तत्संलग्नाङ्गारादिचूर्णम् ॥ व्र्र्स्बो_८।४९;३
 
तत् चपलीभूतं नागं वङ्गं च ॥ व्र्र्स्बो_८।४९;४
 
भूनागमलरसैः तन्मलमिश्रजलैर्वा परिशोधितमलादिकं कृष्णवर्णं चपलीभूतं नागं वङ्गं च धौतनागं धौतवङ्गं च प्रोक्तम् इति निष्कर्षः ॥ व्र्र्स्बो_८।४९;५
रसरत्नसमुच्चयटीका 
धौतस्य लक्षणमाह भूभुजङ्गेति ॥ व्र्र्स्टी_८।४९;१
 
भूभुजङ्गा भूनागाः ॥ व्र्र्स्टी_८।४९;२
 
तेषां शकृन्मृद्विशेषरूपमेव तत्सन्निधावुपलभ्यते ॥ व्र्र्स्टी_८।४९;३
 
एतस्योपयोगस्तु खरसत्त्वोत्पादनार्थं पञ्चमाध्याये प्रागभिहित एव ॥ व्र्र्स्टी_८।४९;४
द्वन्द्वान 
द्रव्ययोर् मर्दनाध्मानाद् द्वन्द्वानं परिकीर्तितम् ॥ व्र्र्स्_८।५० ॥  

रसरत्नसमुच्चयबोधिनी 
द्वन्द्वानम् आह द्रव्ययोर् इति ॥ व्र्र्स्बो_८।५०;१
 
संसृष्टद्रव्यद्वयं मर्दयित्वा ध्मापनेन द्वन्द्वानसञ्ज्ञा जायते ॥ व्र्र्स्बो_८।५०;२
 
द्वन्द्वानम् इत्यत्र बन्धनम् इति पाठान्तरम् ॥ व्र्र्स्बो_८।५०;३
भञ्जिनी 
भागाद् द्रव्याधिकक्षेपम् अनु वर्णसुवर्णके ।  
द्रवैर्वा वह्निकाग्रासो भञ्जनी वादिभिर् मता ॥ व्र्र्स्_८।५१ ॥  

रसरत्नसमुच्चयबोधिनी 
भञ्जनीमाह भागादिति ॥ व्र्र्स्बो_८।५१;१
 
वर्णेन सुवर्ण इव तस्मिन् वर्णसुवर्णके राजपित्तले भागात् मारणार्थनिर्दिष्टप्रक्षेप्यभागम् अपेक्ष्य द्रव्याधिकक्षेपं द्रव्याणां प्रक्षेप्यद्रव्याणाम् अधिकक्षेपम् अधिकप्रक्षेपम् अनु पश्चाद् अधिकप्रक्षेपानन्तरम् इत्यर्थः यः वह्निकाग्रासः मारणीयद्रव्यगतवह्निनिर्वापणं वाथवा द्रवैर् जलादिभिः यः वह्निकाग्रासः स भञ्जनीति सञ्ज्ञया वादिभिः रसवादिभिः मता कथिता ॥ व्र्र्स्बो_८।५१;२
रसरत्नसमुच्चयटीका 
भजनीलक्षणमाह भागाद्रूप्याधिकेति ॥ व्र्र्स्टी_८।५१;१
 
अनुवर्णसुवर्णके हीनवर्णसुवर्णे हेमकृष्टिं दत्त्वा शतांशविधिना रक्तपीतवर्णोत्कर्षार्थं यतमानेन साधकेन प्रमादात्कारणान्तरेण वा यदा रूप्यस्य यो भागः शास्त्र उक्तस्तं विहाय प्रमाणापेक्षयाधिकः क्षिप्यते तादृशक्षेपं कृत्वा यदा वर्णिकाह्रासे प्रागवस्थितपीतवर्णस्यापि ह्रासः क्षयो भवति ॥ व्र्र्स्टी_८।५१;२
 
अथवा द्रव्यैर् वेधादावनुपदिष्टद्रव्यैर् वङ्गनीलाञ्जनादिभिः सम्मीलनेनापि यो वर्णिकाह्रासः सा रसशास्त्रे भञ्जनीति कथ्यते ॥ व्र्र्स्टी_८।५१;३
 
हेमकृष्टेर्लक्षणं तु ॥ व्र्र्स्टी_८।५१;४
 
रूप्यं वा जातरूपं वा रसगन्धादिभिर्हतम् ।
 
समुत्थितं च बहुशः सा कृष्टी हेमतारयोः ॥ व्र्र्स्टी_८।५१;५
 
इति प्रागुक्तमेव ॥ व्र्र्स्टी_८।५१;६
 
अत्र विधौ हेमकृष्टिः ॥ व्र्र्स्टी_८।५१;७
 
रसदरदताप्यगन्धकमनःशिलाराजवर्तकं विमलम् ।
 
पुटमृतशुल्बं तारे निर्व्यूढं हेमकृष्टिरियम् ॥ व्र्र्स्टी_८।५१;८
 
इति ॥ व्र्र्स्टी_८।५१;९
 
रसदरदादीनां पुटेन मृतं यच्छुल्बं तत्तारे निर्वाहितं कुर्यात् ॥ व्र्र्स्टी_८।५१;१०
 
शतांशविधिश्च ।
 
अष्टानवतिर् भागास्तारस्त्वेको+अपि कनकभागः स्यात् ।
 
सूतस्यैको भागः शतांशविधिरेष विख्यातः ॥ व्र्र्स्टी_८।५१;११
 
इति रसहृदये ॥ व्र्र्स्टी_८।५१;१२
 
तत्र निर्व्यूढतारभागस्याधिकक्षेपेणानु वर्णसुवर्णे वर्णनाशः स्पष्ट एव ॥ व्र्र्स्टी_८।५१;१३
चुल्लका 
पतङ्गीकल्कतो जाता लोहे तारे च हेमता ।  
दिनानि कतिचित्स्थित्वा यात्यसौ चुल्लका मता ॥ व्र्र्स्_८।५२ ॥  

रसरत्नसमुच्चयबोधिनी 
चुल्लकामाह पतङ्गीति ॥ व्र्र्स्बो_८।५२;१
 
पतङ्गीकल्कतः पतङ्गीकल्कान्तर् इत्यर्थः कतिचिद्दिनानि स्थित्वा लौहं तारं चेति शेषः तत्र लौहे विशेषतः तारे च या हेमता स्वर्णसादृश्यं जाता असौ हेमता चुल्लका याति चुल्लका इति सञ्ज्ञां लभते इत्यर्थः इति मता ॥ व्र्र्स्बो_८।५२;२
 
चुल्लका गिल्टी इति लोके ॥ व्र्र्स्बो_८।५२;३
 
यद्वा लक्षणद्वयमिदं तेन पतङ्गीत्यारभ्य हेमता इत्यन्तेन श्लोकार्धेन हेमतालक्षणम् दिनानीत्यादिश्लोकार्धेन च चुल्लकालवणं ज्ञेयम् ॥ व्र्र्स्बो_८।५२;४
 
अस्मिन् पक्षे वक्ष्यमाणपतङ्गीरागाख्यरञ्जकद्रव्यविशेषस्य कल्कलेपनेन सर्वलौहे विशेषतः रौप्ये हेमता इति सञ्ज्ञा जायते ॥ व्र्र्स्बो_८।५२;५
 
हेम्नो भावः इति हेमता स्वर्णसादृश्यम् ॥ व्र्र्स्बो_८।५२;६
 
तथा असौ लौहतारयोर् हेमता कतिचिद्दिनानि स्थित्वा पतङ्गीकल्के इत्याशयः चुल्लका याति चुल्लकेत्याख्यया ख्यातिं यातीत्यर्थः ॥ व्र्र्स्बो_८।५२;७
रसरत्नसमुच्चयटीका 
अथ चुल्लिकालक्षणमाह पतङ्गीकल्कत इति ॥ व्र्र्स्टी_८।५२;१
 
पतङ्गी अशुद्धरसोपरसादिकृतबीजजीर्णः पारदस्तद्घटितो यः कल्कस्तेन जातं यल्लोहे ताम्रादौ गौरवतेजस्वित्वादिगुणसहितं तारत्वं हेमता वा किञ्चित्कालपर्यन्तं स्थित्वा नश्यति सा क्रिया चुल्लिकेति मता ॥ व्र्र्स्टी_८।५२;२
 
उक्तं च रसहृदये ।
 
यः पुनरेतैः कुरुते कर्माशुद्धैर् भवेद् रसस्तस्य ।
 
अव्यापकः पतङ्गी न रसे रसायने योज्यः ॥ व्र्र्स्टी_८।५२;३
 
इति ॥ व्र्र्स्टी_८।५२;४
 
एतै रसोपरसैः ॥ व्र्र्स्टी_८।५२;५
 
कर्म जारणादिकर्म ॥ व्र्र्स्टी_८।५२;६
 
पतङ्गी पक्षिवद् ऊर्ध्वगामी ॥ व्र्र्स्टी_८।५२;७
 
पारदघटितकल्कस्तु योगतरङ्गिण्यादिग्रन्थोक्तो बोध्यः ॥ व्र्र्स्टी_८।५२;८
 
तथा चोक्तं तरङ्गिण्याम् ।
 
पारदष्टङ्क एकस्या द्विपलं पीतखर्परम् ।
 
मर्दयेत्सुदृढं तावद् रसो यावद् विलीयते ॥ व्र्र्स्टी_८।५२;९
 
पुनर् जम्बीरनीरेण गुडेन च समन्वितम् ।
 
शोषयेच्चातपे पिष्ट्वा श्लक्ष्णं कृत्वा च धार्यते ॥ व्र्र्स्टी_८।५२;१०
 
अर्कदुग्धस्य दातव्या भावनास्ता यथा तथा ।
 
अस्य कल्कस्य सिद्धस्य भाग एकश्च टङ्कणः ॥ व्र्र्स्टी_८।५२;११
 
ताम्रं भागत्रयं दत्त्वा धाम्यताम् अन्धमूषया ।
 
सुवर्णं दिव्यतेजः स्यात् कुङ्कुमाद् अतिरिच्यते ॥ व्र्र्स्टी_८।५२;१२
 
इति ॥ व्र्र्स्टी_८।५२;१३
 
एवं नागार्जुनादिग्रन्थे तारत्वोत्पादककल्को+अपि द्रष्टव्यः ॥ व्र्र्स्टी_८।५२;१४
पतङ्गीराग 
रञ्जिताद्धि चिराल्लोहाद्ध्मानाद्वा चिरकालतः ।  
विनिर्यासः स निर्दिष्टः पतङ्गीरागसञ्ज्ञकः ॥ व्र्र्स्_८।५३ ॥  

रसरत्नसमुच्चयटीका 
सम्प्रति क्रियाविशेषसिद्धस्याचिरविनाशिनो लोहस्थस्य रागस्य सञ्ज्ञामाह रञ्जितादिति ॥ व्र्र्स्टी_८।५३;१
 
अत्रापि पतङ्गिकल्कत इत्यनुवर्तनीयम् ॥ व्र्र्स्टी_८।५३;२
 
तादृशकल्केन रञ्जिताल्लोहाद्ध्मानादियत्नेन विना कालान्तरे ध्मानेन सद्यो वा यो रागो विनिर्याति वियुज्य निर्गच्छति स पतङ्गीरागसञ्ज्ञको रसशास्त्रे ख्यातः ॥ व्र्र्स्टी_८।५३;३
रसरत्नसमुच्चयबोधिनी 
पूर्वश्लोके पतङ्गी इत्युक्तम् अतः तामेव विवृणोति रञ्जितादिति ॥ व्र्र्स्बो_८।५३;१
 
चिराद्दीर्घकालं व्याप्य रञ्जिताद् वक्ष्यमाणरक्तादिवर्गान्यतमवर्गेण रागपरिप्राप्ताद् यस्मात् कस्मादपि लौहाद् अथवा चिरकालतः सुदीर्घकालं ध्मानाद्ध्मापिताद् यस्मात् कस्मादपि रञ्जितलौहाद् यः विनिर्यासः निःस्रवः सत्त्वमिति यावत् निर्गच्छतीति शेषः स पतङ्गीरागसञ्ज्ञकः निर्दिष्टः ॥ व्र्र्स्बो_८।५३;२
आवाप, प्रतीवाप, आच्छादन 
द्रुते द्रव्यान्तरक्षेपो लोहाद्ये क्रियते हि यः ।  
स आवापः प्रतीवापस् तदेवाच्छादनं मतम् ॥ व्र्र्स्_८।५४ ॥  

रसरत्नसमुच्चयटीका 
द्रुत इति ॥ व्र्र्स्टी_८।५४;१
 
एतदुदाहरणं यथा ।
 
सुरदालिभस्म गलितं त्रिःसप्तकृत्वो+अथ गोजलं शुष्कम् ।
 
वापेन सलिलसदृशं करोति मूषागतं तीक्ष्णम् ॥ व्र्र्स्टी_८।५४;२
 
इति ॥ व्र्र्स्टी_८।५४;३
 
तथा ।
 
सुरगोपकदेहरजः सुरदालिफलैः समांशकैर् देयः ।
 
वापो द्रुते सुवर्णे द्रुतमास्ते तद्रसप्रख्यम् ॥ व्र्र्स्टी_८।५४;४
 
इति ॥ व्र्र्स्टी_८।५४;५
 
रसप्रख्यं जलसदृशम् इत्यर्थः ॥ व्र्र्स्टी_८।५४;६
अभिषेक 
द्रुते वह्निस्थिते लोहे विरम्याष्टनिमेषकम् ।  
सलिलस्य परिक्षेपः सो +अभिषेक इति स्मृतः ॥ व्र्र्स्_८।५५ ॥  

रसरत्नसमुच्चयबोधिनी 
अभिषेकमाह द्रुते इति ॥ व्र्र्स्बो_८।५५;१
 
वह्निस्थिते प्रज्वलितचुल्ल्युपरि एव अवस्थिते ॥ व्र्र्स्बो_८।५५;२
 
अष्टनिमेषकम् अष्टवारम् अक्ष्णोर् निमीलनोन्मीलनात्मकं कालं विरम्य द्रवीभवनानन्तरम् अपेक्ष्य ॥ व्र्र्स्बो_८।५५;३
निर्वाप 
तप्तस्याप्सु विनिक्षेपो निर्वापः स्नपनं च तत् ॥ व्र्र्स्_८।५६ ॥  

 ज़ेइत्पुन्क्त् ड़्ंर् आवाप उस्w। 
प्रतीवापादिकं कार्यं द्रुते लोहे सुनिर्मले ॥ व्र्र्स्_८।५७ ॥  

 शुद्धावर्त 
यदा हुताशो दीप्तार्चिः शुक्लोत्थानसमन्वितः ।  
शुद्धावर्तस् तदा ज्ञेयः स कालः सत्त्वनिर्गमे ॥ व्र्र्स्_८।५८ ॥  

 बीजावर्त 
द्राव्यद्रव्यनिभा ज्वाला दृश्यते धमने यदा ।  
द्रावस्योन्मुखता सेयं बीजावर्तः स उच्यते ॥ व्र्र्स्_८।५९ ॥  

 स्वङ्गशीतल 
वह्निस्थम् एव शीतं यत्तदुक्तं स्वाङ्गशीतलम् ॥ व्र्र्स्_८।६० ॥  

 बहिःशीत 
अग्नेराकृष्य शीतं यत्तद् बहिःशीतमुच्यते ॥ व्र्र्स्_८।६१ ॥  

 स्वेदन 
क्षाराम्लैर् औषधैर्वापि दोलायन्त्रे स्थितस्य हि ।  
पचनं स्वेदनाख्यं स्यान्मलशैथिल्यकारकम् ॥ व्र्र्स्_८।६२ ॥  

रसरत्नसमुच्चयबोधिनी 
स्वेदनमाह क्षाराम्लैरिति ॥ व्र्र्स्बो_८।६२;१
 
औषधैः तत्तल्लौहशोधकद्रव्याणां स्वरसादिभिर् इत्यर्थः ॥ व्र्र्स्बो_८।६२;२
 
मलशैथिल्यकारकं स्वेदनेन मार्दवे जाते अन्तर्मलानां पृथक्करणं वीकरणं वा ॥ व्र्र्स्बो_८।६२;३
रसरत्नसमुच्चयटीका 
इदानीम् अष्टादशसंस्काराणां क्रमेण लक्षणमाह क्षाराम्लैरिति ॥ व्र्र्स्टी_८।६२;१
 
क्षारा यवक्षारसर्जनटङ्कणाः ॥ व्र्र्स्टी_८।६२;२
 
अम्लं काञ्जिकादि ॥ व्र्र्स्टी_८।६२;३
 
औषधैस्त्र्यूषणादिभिः सर्पाक्ष्यादिभिश्च ॥ व्र्र्स्टी_८।६२;४
 
तास्तु रसरत्नाकरे परिगणिता एव स्वेदनाद्युपयोगिकाञ्जिकविधौ ॥ व्र्र्स्टी_८।६२;५
 
तथा च तद्ग्रन्थः ।
 
नानाधान्यैर् यथाप्राप्तैस्तुषवर्ज्यैर् जलान्वितैः ।
 
मृद्भाण्डे पूरितं रक्ष यावद् अम्लत्वम् आप्नुयात् ॥ व्र्र्स्टी_८।६२;६
 
तन्मध्ये भृङ्गराङ्मुण्डी विष्णुक्रान्ता पुनर्नवा ।
 
मीनाक्षी चैव सर्पाक्षी सहदेवी शतावरी ॥ व्र्र्स्टी_८।६२;७
 
त्रिफला गिरिकर्णी च हंसपादी च चित्रकम् ।
 
समूलं कण्डयित्वा तु यथालाभं निवेशयेत् ॥ व्र्र्स्टी_८।६२;८
 
पूर्वाम्लभाण्डमध्ये तु धान्याम्लकम् इदं स्मृतम् ।
 
स्वेदनादिषु सर्वत्र रसराजस्य योजयेत् ॥ व्र्र्स्टी_८।६२;९
 
इति ॥ व्र्र्स्टी_८।६२;१०
 
स्थितस्य त्र्यूषणादिकल्कलिप्तवस्त्रावृतभूर्जपत्रपोटलिकामध्ये स्थितस्य पारदयेत्यर्थः ॥ व्र्र्स्टी_८।६२;११
 
त्र्यूषणादिकल्को+अपि रसरत्नाकरे+अभिहितः ।
 
त्र्यूषणं लवणं राजी रजनी त्रिफलाद्रवम् ।
 
महाबला नागबला मेघनादा पुनर्नवा ॥ व्र्र्स्टी_८।६२;१२
 
मेषशृङ्गी चित्रकं च नवसारं समं समम् ।
 
एतत् समस्तं व्यस्तं वा पूर्वाम्लेनैव पेषयेत् ॥ व्र्र्स्टी_८।६२;१३
 
तत्कल्केन लिपेद्वस्त्रं यावद् अङ्गुलमात्रकम् ।
 
तन्मध्ये निक्षिपेत् सूतं बद्ध्वा पच्याद् दिनत्रयम् ॥ व्र्र्स्टी_८।६२;१४
 
दोलायन्त्रे +अम्लसंयुक्ते स्वेदितो जायते रसः ।
 
प्रक्षाल्य काञ्जिकैः सोष्णैस्तम् आदाय विमर्दयेत् ॥ व्र्र्स्टी_८।६२;१५
 
इति ॥ व्र्र्स्टी_८।६२;१६
 
मलशैथिल्यकारकं मलाश्च द्वादश दोषाः ॥ व्र्र्स्टी_८।६२;१७
 
तच्छैथिल्यजनकम् ॥ व्र्र्स्टी_८।६२;१८
 
शिथिलानाम् एव हि तेषाम् मोचयितुम् शक्यत्वात् ॥ व्र्र्स्टी_८।६२;१९
 
द्वादश दोषाश्च विषं वह्निर् मलश्चेति नैसर्गिकास्त्रयः ॥ व्र्र्स्टी_८।६२;२०
 
नागज एकः ॥ व्र्र्स्टी_८।६२;२१
 
वङ्गज एकः ॥ व्र्र्स्टी_८।६२;२२
 
तथा भूमिजो गिरिजो वार्जः ॥ व्र्र्स्टी_८।६२;२३
 
नागजौ द्वौ ॥ व्र्र्स्टी_८।६२;२४
 
वङ्गजौ च द्वौ ॥ व्र्र्स्टी_८।६२;२५
 
इति सप्त कञ्चुकाख्या इत्येवं द्वादश दोषा देवैः प्रार्थितमहेश्वरेण पारदे संयोजिता भवन्ति ॥ व्र्र्स्टी_८।६२;२६
मर्दन 
उदितैरौषधैः सार्धं सर्वाम्लैः काञ्जिकैरपि ।  
पेषणं मर्दनाख्यं स्याद्बहिर्मलविनाशनम् ॥ व्र्र्स्_८।६३ ॥  

रसरत्नसमुच्चयबोधिनी 
मर्दनमाह उदितैरिति ॥ व्र्र्स्बो_८।६३;१
 
उदितैरौषधैः तत्र तत्रोक्तभेषजद्रव्याणां स्वरसैः क्वाथैर्वा इत्यर्थः ॥ व्र्र्स्बो_८।६३;२
रसरत्नसमुच्चयटीका 
उदितैरिति ॥ व्र्र्स्टी_८।६३;१
 
वक्ष्यमाणमर्दनविध्युक्तैर् गृहधूमाद्यौषधैः सर्वाम्लैरम्लवेतसप्रमुखैर् अम्लवर्गोक्तैर्द्रव्यैः ॥ व्र्र्स्टी_८।६३;२
 
तेषां रसेनेत्यर्थः ॥ व्र्र्स्टी_८।६३;३
 
तथा काञ्जिकैरपि पारदस्य यत्पेषणं त्रिदिनपर्यन्तं कृतं तद् बहिर्मलविनाशनं भवति ॥ व्र्र्स्टी_८।६३;४
 
बहिर्मलः स्वेदेनान्तर्विश्लिष्टो भूत्वा पारददेहाद्बहिः संश्लिष्टो रागतो नैसर्गिकदोषं विहाय नवविधो यो मलस्तद्विनाशको भवतीति ॥ व्र्र्स्टी_८।६३;५
 
केवलं स्वेदमर्दनाभ्यां न सर्वथा भुजकञ्चुकदोषनाशनं भवति ॥ व्र्र्स्टी_८।६३;६
मूर्छन 
मर्दनादिष्टभैषज्यैर् नष्टपिष्टत्वकारकम् ।  
तन्मूर्छनं हि वङ्गाहिभुजकञ्चुकनाशनम् ॥ व्र्र्स्_८।६४ ॥  

रसरत्नसमुच्चयटीका 
अतो मर्दनपूर्वकम् अग्नियोगेन नाशं कृत्वा पारदस्य यत् पिष्टत्वोत्पादनं तन्मूर्छनसंस्कारनाम्नाह मर्दनादिष्टेति ॥ व्र्र्स्टी_८।६४;१
 
मर्दनार्थं वक्ष्यमाणमूर्छनसंस्कारविधौ कथितैर् गृहकन्यादिभिर् नष्टपिष्टत्वकारकं यत् कर्म मर्दनपूर्वकपाचनरूपं तन्मूर्छनम् इत्यभिधीयते ॥ व्र्र्स्टी_८।६४;२
 
समासतो लक्षणं तु दत्तग्रासस्य ग्रासरहितस्य वा गालनपातनव्यक्तिरेकेण पूर्वावस्थापन्नत्वम् ॥ व्र्र्स्टी_८।६४;३
 
तच्च मर्दनपाकाभ्यां भवतीति मर्दनोत्तरं यन्त्रपुटान्यतरेण पाको+अप्यङ्गत्वेन बोध्य इति द्वौ यौगिकौ ॥ व्र्र्स्टी_८।६४;४
 
भूजशब्देन भूजदोषप्रभृतीत्यर्थो बोध्यः ॥ व्र्र्स्टी_८।६४;५
 
ते च कञ्चुका आवरकाः सप्त दोषा वङ्गाहिदोषप्रमुखाः ॥ व्र्र्स्टी_८।६४;६
 
ते च मर्दनाग्निभ्यां नश्यन्ति ॥ व्र्र्स्टी_८।६४;७
 
वङ्गशब्देन वङ्गजदोषो ग्राह्यः ॥ व्र्र्स्टी_८।६४;८
 
अहिशब्देन नागजदोषश्च ॥ व्र्र्स्टी_८।६४;९
 
दोषाणां नानात्वेन विविधदृढशिथिलसंसर्गतारतम्येन तन्नाशार्थं विविधोपायप्रदर्शनम् उचितम् एवेति न मर्दनसंस्कारेण मूर्छनस्य गतार्थतेति शङ्क्यमिति भावः ॥ व्र्र्स्टी_८।६४;१०
 
तन्मूर्छनं हि वङ्गाहिभूजकञ्चुकनाशनम् इति पाठं गृहीत्वेयं व्याख्या ॥ व्र्र्स्टी_८।६४;११
 
दोषत्रयविनाशनमिति पाठे तु नैसर्गिकदोषनाशे सुतरां बहिर्दोषनाश इत्यभिप्रायः ॥ व्र्र्स्टी_८।६४;१२
 
अत एवायं पाठो रसहृदयटीकायां चतुर्भुजमिश्रितैर् आदृतः ॥ व्र्र्स्टी_८।६४;१३
 
नैसर्गिकदोषेतरदोषाणां वारणाय पूर्वोक्तमर्दनसंस्कारो नैसर्गिकदोषवारणायायम् इति व्यवस्थायाः सुकरत्वात् ॥ व्र्र्स्टी_८।६४;१४
 
एवं च वङ्गाहिभूजकञ्चुकनाशनम् इति पाठो न मनोरम इति बोध्यम् ॥ व्र्र्स्टी_८।६४;१५
रसरत्नसमुच्चयबोधिनी 
मूर्छनमाह मर्दनादिति ॥ व्र्र्स्बो_८।६४;१
 
इष्टभैषज्यैः शोधकादित्वेन अभिमतौषधैः ॥ व्र्र्स्बो_८।६४;२
 
नष्टपिष्टत्वकारकं पेषणेन स्वरूपनाशात् यन्मूर्तिबद्धत्वम् ॥ व्र्र्स्बो_८।६४;३
 
वङ्गेति ॥ व्र्र्स्बो_८।६४;४
 
नागवङ्गादिदोषनाशनम् ॥ व्र्र्स्बो_८।६४;५
 
एतत्तु रसम् उद्दिश्य उक्तं धात्वन्तराणाम् अपि स्वस्वदोषनाशनम् इति आदिपदेन बोध्यम् ॥ व्र्र्स्बो_८।६४;६
उत्थापन 
स्वेदातपादियोगेन स्वरूपापादनं हि यत् ।  
तदुत्थापनम् इत्युक्तं मूर्छाव्यापत्तिनाशनम् ॥ व्र्र्स्_८।६५ ॥  

रसरत्नसमुच्चयबोधिनी 
उत्थापनमाह स्वेदेति ॥ व्र्र्स्बो_८।६५;१
 
स्वेदः ऊर्ध्वपातनादिना स्वेदनम् आतपः रौद्रसन्तापः आदिना मर्दनादीनाम् ग्रहणम् ॥ व्र्र्स्बो_८।६५;२
 
स्वरूपापादनं प्रकृत्यवस्थापनम् ॥ व्र्र्स्बो_८।६५;३
 
मूर्छाव्यापत्तिनाशनं मूर्छनक्रियाजनितस्वरूपध्वंसरूपविपत्तिवारणम् ॥ व्र्र्स्बो_८।६५;४
रसरत्नसमुच्चयटीका 
स्वेदेति ॥ व्र्र्स्टी_८।६५;१
 
स्वेदः काञ्जिकया क्षाराम्ललवणैश्च दोलायन्त्रे स्वेदनम् ॥ व्र्र्स्टी_८।६५;२
 
आतपयोगः काञ्जिकादिमर्दितरसस्य काचपात्रे सूर्यतापस्थे धारणम् ॥ व्र्र्स्टी_८।६५;३
 
आदिशब्देन साग्निकचुल्लीस्थे कटाहे वा पारदस्य तस्य धारणमित्यादि ॥ व्र्र्स्टी_८।६५;४
 
तेन पारदस्य मूर्छितस्य यच्चाञ्चल्यतेजस्वित्वगौरवविशिष्टत्वरूपम् आत्मरूपं तत्प्रतिप्रापणं तदुत्थापनम् इत्युच्यते ॥ व्र्र्स्टी_८।६५;५
नष्टपिष्टि 
स्वरूपस्य विनाशेन पिष्टत्वाद् बन्धनं हि तत् ।  
विद्वद्भिर्निर्जितः सूतो नष्टपिष्टिः स उच्यते ॥ व्र्र्स्_८।६६ ॥  

रसरत्नसमुच्चयबोधिनी 
बन्धनमाह स्वरूपस्येति ॥ व्र्र्स्बो_८।६६;१
 
पिष्टम् इष्टभैषज्यैः पेषणं पिष्टमिति भावोक्तः तस्य भावः ॥ व्र्र्स्बो_८।६६;२
 
तत्त्वात् स्वरूपस्य विनाशेन स्वकीयशुभ्रत्वचपलत्वादिरूपापायेन यद् रूपापादनम् इति शेषस्तद् बन्धनं वह्निनानुच्छिद्यमानत्वं मूर्तिबद्धत्वम् इति वा ज्ञेयम् इति शेषः ॥ व्र्र्स्बो_८।६६;३
 
अस्यैव नष्टपिष्टिर् इति सञ्ज्ञान्तरमाह विद्वद्भिरिति ॥ व्र्र्स्बो_८।६६;४
 
निर्जितो बन्धनेन नष्टस्वरूपः यद्वा निर्जितो मृतः स सूतः विद्वद्भिर् नष्टपिष्टिर् उच्यते ॥ व्र्र्स्बो_८।६६;५
पातन 
उक्तौषधैर्मर्दितपारदस्य यन्त्रस्थितस्योर्ध्वम् अधश् च तिर्यक् ।  
निर्यातनं पातनसञ्ज्ञम् उक्तं वङ्गाहिसम्पर्कजकञ्चुकघ्नम् ॥ व्र्र्स्_८।६७ ॥  

रसरत्नसमुच्चयबोधिनी 
पातनात्रयमाह उक्तौषधैरिति ॥ व्र्र्स्बो_८।६७;१
 
निर्यातनं शोधनाद्यर्थं यत् कदर्थनमित्यर्थः ॥ व्र्र्स्बो_८।६७;२
रसरत्नसमुच्चयटीका 
अथ पातनसंस्कारस्य लक्षणमाह उक्तौषधैरिति ॥ व्र्र्स्टी_८।६७;१
 
वक्ष्यमाणपातनविधौ निर्दिष्टत्रिफलादिभेषजैः सह मर्दितपारदस्य तत ऊर्ध्वपातनादियन्त्रस्थितस्य यन्निर्यापणम् ऊर्ध्वाधस्तिर्यक्प्रापणं तत् पातनम् उच्यते ॥ व्र्र्स्टी_८।६७;२
 
तेन वङ्गनागजा यौगिकदोषा भूजादिसप्तकञ्चुकाश्च सर्वथा नश्यन्ति ॥ व्र्र्स्टी_८।६७;३
रोधन 
जलसैन्धवयुक्तस्य रसस्य दिवसत्रयम् ।  
स्थितिर् आस्थापनी कुम्भे यासौ रोधनमुच्यते ॥ व्र्र्स्_८।६८ ॥  

रसरत्नसमुच्चयबोधिनी 
रोधनमाह जलेति ॥ व्र्र्स्बो_८।६८;१
 
जलसैन्धवाभ्यां सह कुम्भमध्ये दिवसत्रयं रसस्य या आस्थापनी आ सम्यक् स्थापनी षण्ढदोषनाशनपूर्वकं स्ववीर्ये स्थापनकारिणी क्रियेति शेषः असौ स्थितिः स्थापनं रोधनमित्युच्यते ॥ व्र्र्स्बो_८।६८;२
 
इदं हि स्वेदनादिक्रियाजनितकदर्थनेन षण्ढभावप्राप्तस्य रसस्य तद्दोषनाशपूर्वकवीर्यप्रकर्षाधानार्थं ज्ञातव्यम् ॥ व्र्र्स्बो_८।६८;३
 
ग्रन्थान्तरे +अस्य बोधनम् इति सञ्ज्ञा निर्दिष्टा ॥ व्र्र्स्बो_८।६८;४
रसरत्नसमुच्चयटीका 
रोधनं लक्षयति जलेति ॥ व्र्र्स्टी_८।६८;१
 
कुम्भे वक्ष्यमाणे घटयन्त्रे ॥ व्र्र्स्टी_८।६८;२
 
आप्यायनी पुष्टिकरी ॥ व्र्र्स्टी_८।६८;३
 
अत्र सैन्धवमयमूषासम्पुटितं कृत्वैकविंशतिदिनपर्यन्तं भूधरपुटनं सृष्ट्यम्बुजैः सह मर्दनं च कृत्वा ततः परम् इति वाक्यशेषो बोध्यः ॥ व्र्र्स्टी_८।६८;४
नियमन 
रोधनाल्लब्धवीर्यस्य चपलत्वनिवृत्तये ।  
क्रियते पारदे स्वेदः प्रोक्तं नियमनं हि तत् ॥ व्र्र्स्_८।६९ ॥  

रसरत्नसमुच्चयबोधिनी 
नियमनमाह रोधनादिति ॥ व्र्र्स्बो_८।६९;१
 
स्वेदः स्वेदनम् ॥ व्र्र्स्बो_८।६९;२
 
यद्यप्यत्र स्वेदनार्थं द्रव्यनिर्देशो न कृतः तथापि अध्येतॄणां विज्ञानार्थं ग्रन्थान्तरोक्तं तन्निर्दिश्यते तथा च रसेन्द्रचिन्तामणौ ।
 
सर्पाक्षीचिञ्चिकाकन्याभृङ्गारकनकाम्बुभिः ।
 
दिनं संस्वेदितः सूतो नियमात् स्थिरतां व्रजेत् ॥ व्र्र्स्बो_८।६९;३
 
इति ॥ व्र्र्स्बो_८।६९;४
 
नियमनं चपलत्वपरिहारपूर्वकस्थिरत्वसम्पादनम् ॥ व्र्र्स्बो_८।६९;५
रसरत्नसमुच्चयटीका 
लब्धवीर्यस्य पारदस्येति शेषः ॥ व्र्र्स्टी_८।६९;१
 
स्वेदः पारदगर्भितमूषां भूमिमध्ये गूढां कृत्वा भूम्युपरि करीषाग्निर् इत्यर्थः ॥ व्र्र्स्टी_८।६९;२
दीपन 
धातुपाषाणमूलाद्यैः संयुक्तो घटमध्यगः ।  
ग्रासार्थं त्रिदिनं स्वेदो दीपनं तन्मतं बुधैः ॥ व्र्र्स्_८।७० ॥  

रसरत्नसमुच्चयबोधिनी 
दीपनमाह धात्विति ॥ व्र्र्स्बो_८।७०;१
 
ग्रासार्थं घनहेमादीनाम् इति शेषः ॥ व्र्र्स्बो_८।७०;२
 
स्वेदः दोलायन्त्रे काञ्जिकादिना रसस्य इति शेषः ॥ व्र्र्स्बो_८।७०;३
 
दीपनं ग्रासशक्तिसञ्जननक्रियाविशेषः ॥ व्र्र्स्बो_८।७०;४
 
रसेन्द्रचिन्तामणिकारेण दीपनद्रव्याणि अन्यविधान्युक्तानि यथा ।
 
कासीसं पञ्चलवणं राजिका मरिचानि च ।
 
भूशिग्रुबीजम् एकत्र टङ्गणेन समन्वितम् ॥ व्र्र्स्बो_८।७०;५
 
आलोड्य काञ्जिके दोलायन्त्रे पाकाद् दिनैस्त्रिभिः ।
 
दीपनं जायते सम्यक् सूतराजस्य जारणे ॥ व्र्र्स्बो_८।७०;६
 
अथवा चित्रकद्रावैः काञ्जिके त्रिदिनं पचेत् ॥ व्र्र्स्बो_८।७०;७
 
इति ॥ व्र्र्स्बो_८।७०;८
रसरत्नसमुच्चयटीका 
अथ दीपनसंस्कारं लक्षयति धातुपाषाणेति ॥ व्र्र्स्टी_८।७०;१
 
धातवस्ताम्रपत्रादयः ॥ व्र्र्स्टी_८।७०;२
 
पाषाणाः स्फटिका मयूरतुत्थकासीसादयः ॥ व्र्र्स्टी_८।७०;३
 
मूलानि सर्पाक्ष्यादिमूलिकाः ॥ व्र्र्स्टी_८।७०;४
 
आद्यशब्देन क्षारलवणोदकादि ग्राह्यम् ॥ व्र्र्स्टी_८।७०;५
 
घटमध्यगो घटयन्त्रमध्यगः पारदस्त्रिदिनपर्यन्तं स्वेद्यो भवति यस्मिन् कर्मणि तद् दीपनम् इति ख्यातम् ॥ व्र्र्स्टी_८।७०;६
 
अथ जारणायाम् अयथाबलम् अयथाक्रमं च ग्रासदानेनाजीर्णदोषात् पारदे विक्रिया स्याद् इति ग्रासमानविचारो+अवश्यं कार्यः ॥ व्र्र्स्टी_८।७०;७
ग्रासमान 
इयन्मानस्य सूतस्य भोज्यद्रव्यात्मिका मितिः ।  
इयतीत्युच्यते यासौ ग्रासमानं समीरितम् ॥ व्र्र्स्_८।७१ ॥  

रसरत्नसमुच्चयबोधिनी 
ग्रासमानमाह इयन्मानस्येति ॥ व्र्र्स्बो_८।७१;१
 
इयन्मानस्य एतावत्परिमाणस्य सूतस्य सम्बन्धविवक्षया षष्ठी इयन्मिते सूते इत्यर्थः या इयती मितिः एतावत्परिमाणं भोज्यद्रव्याणाम् इति शेषः इति उच्यते भोज्यद्रव्यात्मिका ग्रसनीयस्वर्णादिद्रव्याणां माननिर्देशरूपा असौ उक्तिः ग्रासमानं समीरितम् इयन्मानः सूतः इयन्मानं स्वर्णादिद्रव्यं ग्रसितुं समर्थः एवंरूपमाननिर्देशः ग्रासमानं ज्ञेयम् ॥ व्र्र्स्बो_८।७१;२
रसरत्नसमुच्चयटीका 
अतो ग्रासमानाख्यसंस्कारस्य लक्षणमाह इयन्मानस्येति ॥ व्र्र्स्टी_८।७१;१
 
इयच्छब्दो+अत्र संस्कार्यपारदस्य गृहीतमानविशेषपलादिवाचकः ॥ व्र्र्स्टी_८।७१;२
 
तादृशमानमितपारदस्येयच्चतुःषष्ट्यंशादिमिताभ्रकसत्त्वबीजाद्यात्मकं द्रव्यं भक्षणाय दत्तं चेत् सुखेन चीर्णं जीर्णं च स्यादिति निश्चिता या बीजादेर् मितिस् तद्ग्रासमानं ख्यातम् ॥ व्र्र्स्टी_८।७१;३
जारणा 
ग्रासस्य चारणं गर्भे द्रावणं जारणं तथा ।  
इति त्रिरूपा निर्दिष्टा जारणा वरवार्त्तिकैः ॥ व्र्र्स्_८।७२ ॥  

रसरत्नसमुच्चयबोधिनी 
जारणात्रयमाह ग्रासस्येति ॥ व्र्र्स्बो_८।७२;१
 
ग्रासस्य ग्रासयोग्यस्य स्वर्णादेरित्यर्थं चारणं रसान्तः क्षेपणं गर्भे द्रावणं रसान्तः तरलीभवनं जारणं विडयन्त्रादियोगेन द्रवीभूतग्रासस्य पाकः ॥ व्र्र्स्बो_८।७२;२
रसरत्नसमुच्चयटीका 
अथ जारणां लिलक्षयिषुः प्रथमं साधारणांस्तदवस्थाभेदान् सलक्षणान् समासत आह ग्रासस्येति ॥ व्र्र्स्टी_८।७२;१
 
श्रेष्ठै रसवार्त्ताकुशलैः सर्वविधा जारणा त्रिरूपा त्रिप्रकारा कथिता भवति ॥ व्र्र्स्टी_८।७२;२
 
तत्र ग्रासस्य चारणं पारदकर्तृकग्रासभक्षणकरणम् ॥ व्र्र्स्टी_८।७२;३
 
गर्भद्रावणं ग्रस्तबीजादेः पारदोदरे द्रुतिकरणम् ॥ व्र्र्स्टी_८।७२;४
 
जारणं च पारद एकीभावो +अनन्तदृढसम्बन्धेन ॥ व्र्र्स्टी_८।७२;५
 
एषां लक्षणान्यनुपदं वक्ष्यति ॥ व्र्र्स्टी_८।७२;६
जारण:: सुब्त्य्पेस्:: ग्रास, ॥। 
ग्रासः पिण्डः परिणामस्तिस्रश्चाख्याः परा पुनः ॥ व्र्र्स्_८।७३ ॥  

रसरत्नसमुच्चयबोधिनी 
जारणाया अपरं त्रैविध्यमाह ग्रास इति ॥ व्र्र्स्बो_८।७३;१
 
ग्रासः कवलीकरणरूपजारणा पिण्डः कर्दमवत् पिण्डीभवनरूपजारणा ॥ व्र्र्स्बो_८।७३;२
 
परीणामः अवस्थान्तरप्रापणरूपजारणा ॥ व्र्र्स्बो_८।७३;३
रसरत्नसमुच्चयटीका 
पुनरपि जारणाया अवस्थाकृतनामान्तराणि त्रीण्याह ग्रासः पिष्टिः परीणामश्चेति ॥ व्र्र्स्टी_८।७३;१
 
तत्र ग्रासो ग्रसनम् ॥ व्र्र्स्टी_८।७३;२
 
पिष्टिः स्वेदनमर्दनाग्न्यादिभिः पारदोदरे द्रुतग्रासस्य पारदसहितस्य शुष्कश्चूर्णः ॥ व्र्र्स्टी_८।७३;३
 
परिणामार्थस्तु प्रागुक्त एव ॥ व्र्र्स्टी_८।७३;४
 
पुनर् जारणा द्विविधा भवति ॥ व्र्र्स्टी_८।७३;५
 
समुखा निर्मुखा चेति भेदेन ॥ व्र्र्स्टी_८।७३;६

समुखा निर्मुखा चेति जारणा द्विविधा पुनः ॥ व्र्र्स्_८।७४ ॥  

 निर्मुखजारणा 
निर्मुखा जारणा प्रोक्ता बीजादानेन भागतः ॥ व्र्र्स्_८।७५ ॥  

रसरत्नसमुच्चयबोधिनी 
तत्रादौ निर्मुखजारणामाह निर्मुखेति ॥ व्र्र्स्बो_८।७५;१
 
निः नास्ति मुखं वक्ष्यमाणचतुःषष्ट्यंशः बीजप्रक्षेपरूपमुखलक्षणं यत्र जारणायां तादृशी ॥ व्र्र्स्बो_८।७५;२
 
बीजेति ॥ व्र्र्स्बो_८।७५;३
 
भागतः यथाभागं तत्तद्द्रव्यजारणायां निर्दिष्टभागम् अनतिक्रम्य वक्ष्यमाणचतुःषष्टिभागात् न्यूनतया अधिकतया वा इत्यर्थः बीजादानेन शुद्धस्वर्णरौप्यात्मकबीजग्रहणम् ॥ व्र्र्स्बो_८।७५;४
रसरत्नसमुच्चयटीका 
तत्राल्पवक्तव्यत्वात् प्रथमं निर्मुखाया एव लक्षणमाह निर्मुखेति ॥ व्र्र्स्टी_८।७५;१
 
चतुःषष्टिभागमितं बीजं प्रथमं यत्र पारदोदरे न दीयते किन्तु केवलं शुद्धधात्वादिग्रास एव सृष्टित्रयनीरकणावासनौषधिमर्दनाद्युपायैर् जार्यते सा जारणा निर्मुखेत्युच्यते ॥ व्र्र्स्टी_८।७५;२
 
रसोपरसादिमृदुद्रव्यजारणे तस्या उपयोगः कार्यः ॥ व्र्र्स्टी_८।७५;३
बीज (देड़्।) 
शुद्धं स्वर्णं च रूप्यं च बीजम् इत्यभिधीयते ॥ व्र्र्स्_८।७६ ॥  

रसरत्नसमुच्चयटीका 
मुखकरणोपयोगिबीजशब्दार्थमाह शुद्धमिति ॥ व्र्र्स्टी_८।७६;१
 
शुद्धम् अकृत्रिमम् उत्तमं खनिजं स्वर्णं रूप्यं वैतच्छास्त्रोक्तशुद्ध्या सुशुद्धं कृत्वात्र ग्राह्यम् ॥ व्र्र्स्टी_८।७६;२
 
एतेन कृत्रिमनिर्व्यूढमहाबीजादिव्यावृत्तिः कृता ॥ व्र्र्स्टी_८।७६;३
समुखजारणा 
चतुःषष्ट्यंशतो बीजप्रक्षेपो मुखमुच्यते ॥ व्र्र्स्_८।७७ ॥  

 समुखरस।-जारणा 
एवं कृते रसो ग्रासलोलुपो मुखवान् भवेत् ।  
कठिनान्यपि लोहानि क्षमो भवति भक्षितुम् ।  
इयं हि समुखा प्रोक्ता जारणा मृगचारिणा ॥ व्र्र्स्_८।७८ ॥  

रसरत्नसमुच्चयटीका 
उक्तबीजस्य यथाक्रमं स्वर्णोत्पादार्थं रौप्यजननार्थं च पारदस्य चतुःषष्ट्यंशेन पारदोदरे जारणारम्भे प्रक्षेपः कार्यः ॥ व्र्र्स्टी_८।७८;१
 
एवं कृते तस्मिन् बीजे पारदोदरे यथाविधि चीर्णे जीर्णे च सति पारदः सत्वरं ग्रासभक्षणं करोतीति शास्त्रे स रसो मुखवानित्युच्यते ॥ व्र्र्स्टी_८।७८;२
 
तत्कृतं यत् कठिनलोहादिभक्षणं सा जारणा समुखेत्युक्ता ॥ व्र्र्स्टी_८।७८;३
 
मृगचारिणा मृगसहितं वने चरति संसारं विहाय विरिक्तेन केनचिद्वरवार्तिकेन ॥ व्र्र्स्टी_८।७८;४
रसरत्नसमुच्चयबोधिनी 
समुखजारणाम् आह एवमिति ॥ व्र्र्स्बो_८।७८;१
 
एवं कृते चतुःषष्ट्यंशतो बीजप्रक्षेपे कृते ॥ व्र्र्स्बो_८।७८;२
 
मुखवान् समुखः ॥ व्र्र्स्बो_८।७८;३
 
मृगचारिणा तदाख्येन केनचिद् रसतन्त्रकृता ॥ व्र्र्स्बो_८।७८;४
राक्षसवक्त्रवत् 
दिव्यौषधिसमायोगात् स्थितः प्रकटकोष्ठिषु ।  
भुञ्जीताखिललोहाद्यं यो +असौ राक्षसवक्त्रवान् ॥ व्र्र्स्_८।७९ ॥  

रसरत्नसमुच्चयबोधिनी 
राक्षसमुखरसम् आह दिव्यौषधीति ॥ व्र्र्स्बो_८।७९;१
 
दिव्यौषधिः मनःशिला ॥ व्र्र्स्बो_८।७९;२
 
प्रकटकोष्ठिषु विवृताननकोष्ठिकायन्त्रेषु ॥ व्र्र्स्बो_८।७९;३
 
भुञ्जीत ग्रसेत् ॥ व्र्र्स्बो_८।७९;४
रसरत्नसमुच्चयटीका 
अथ महामुखपारदस्य लक्षणमाह दिव्यौषधीति ॥ व्र्र्स्टी_८।७९;१
 
सोमलतादिकाश्चतुःषष्टिदिव्यौषध्यस् तत्समायोगस् तद्रसेन कृतमर्दनादिना कृतसंस्कारः ॥ व्र्र्स्टी_८।७९;२
 
तेन प्रकाशमूषास्वपि स्थितो+अग्निसहः पारदो ध्मानेन कठिनं मृदु सर्वं लोहादि यदा भुनक्ति असौ महामुखवान् इत्युच्यते ॥ व्र्र्स्टी_८।७९;३
चारणा 
रसस्य जठरे ग्रासक्षपणं चारणा मता ॥ व्र्र्स्_८।८० ॥  

रसरत्नसमुच्चयबोधिनी 
जारणाभेदचारणालक्षणमाह रसस्येति ॥ व्र्र्स्बो_८।८०;१
 
जठरे मध्ये इत्यर्थः ग्रासक्षपणं ग्रासस्य ग्रासार्हलौहादेः क्षपणं क्षयमापादनं रसेन सह एकीकरणमित्यर्थः ॥ व्र्र्स्बो_८।८०;२
रसरत्नसमुच्चयटीका 
पूर्वोक्तचारणादीनां लक्षणमाह रसस्येति ॥ व्र्र्स्टी_८।८०;१
गर्भद्रुति 
ग्रस्तस्य द्रावणं गर्भे गर्भद्रुतिर् उदाहृता ॥ व्र्र्स्_८।८१ ॥  

 बाह्यद्रुति 
बहिरेव द्रुतिं कृत्वा घनसत्त्वादिकं खलु ।  
जारणाय रसेन्द्रस्य सा बाह्यद्रुतिर् उच्यते ॥ व्र्र्स्_८।८२ ॥  

रसरत्नसमुच्चयबोधिनी 
गर्भद्रुतिप्रसङ्गेन बाह्यद्रुतिम् आह बहिर् इति ॥ व्र्र्स्बो_८।८२;१
 
बहिर् एव चुल्ल्युपरिस्थकटाहादौ न तु रसगर्भे इत्यर्थः ॥ व्र्र्स्बो_८।८२;२
 
घनसत्त्वादिकम् अभ्रसत्त्वादिकम् अत्रादिपदेन स्वर्णसत्त्वादीनां ग्रहणं बोध्यम् ॥ व्र्र्स्बो_८।८२;३
रसरत्नसमुच्चयटीका 
बहिरेव द्रुतीकृत्येति ॥ व्र्र्स्टी_८।८२;१
 
अभ्रकसत्त्वद्रुतिः प्रागुक्तैव द्वितीयाध्याये ॥ व्र्र्स्टी_८।८२;२
 
जारणाय तप्तखल्वमध्ये दीयत इति वाक्यशेषः ॥ व्र्र्स्टी_८।८२;३
द्रुति (सुब्स्तन्चे) 
निर्लेपत्वं द्रुतत्वं च तेजस्त्वं लघुता तथा ।  
असंयोगश्च सूतेन पञ्चधा द्रुतिलक्षणम् ॥ व्र्र्स्_८।८३ ॥  

रसरत्नसमुच्चयबोधिनी 
द्रुतेः पञ्चधाभेदानाह निर्लेपत्वमिति ॥ व्र्र्स्बो_८।८३;१
 
निर्लेपत्वं निः निश्चयेन निःशेषेण वा लेपत्वं लिप्तत्वं द्रावान्तरेण सह निःशेषेण एकीभवनमित्यर्थः यद्वा निः निर्गतः लेपः लिप्तपदार्थः मलादिर्यस्मात् तत्त्वं पृथग्भूतमलादिकम् इत्यर्थः ॥ व्र्र्स्बो_८।८३;२
 
द्रुतत्वं विशेषेण द्रवीभवनम् ॥ व्र्र्स्बो_८।८३;३
 
तेजस्त्वं स्वरूपापेक्षया तेजोभूयस्त्वम् ॥ व्र्र्स्बो_८।८३;४
 
लघुता स्वाभाविकगुरुत्वमपेक्ष्य लाघवम् ॥ व्र्र्स्बो_८।८३;५
 
असंयोगश्च सूतेन पारदेन सह पृथक्तया अवस्थानम् ॥ व्र्र्स्बो_८।८३;६
द्रुति (प्रोचेस्स्) 
औषधाध्मानयोगेन लोहधात्वादिकं तथा ।  
सन्तिष्ठते द्रवाकारं सा द्रुतिः परिकीर्तिता ॥ व्र्र्स्_८।८४ ॥  

 जारणा (संस्कार) 
द्रुतग्रासपरीणामो विडयन्त्रादियोगतः ।  
जारणेत्युच्यते तस्याः प्रकाराः सन्ति कोटिशः ॥ व्र्र्स्_८।८५ ॥  

रसरत्नसमुच्चयबोधिनी 
जारणाभेदजारणामाह द्रुतेति ॥ व्र्र्स्बो_८।८५;१
 
विडः वक्ष्यमाणलक्षणलक्षितः यन्त्रं कोष्ठिकादिकं तदादियोगतः अत्रादिपदेन मूषापुटादीनां ग्रहणं द्रुतस्य गर्भे तरलितस्य ग्रासस्य स्वर्णादेः परीणामः परिपाकः स्वात्मनि अभेदरूपेण परिणमनम् ॥ व्र्र्स्बो_८।८५;२
 
रसेन्द्रचिन्तामणौ तु जारणा हि पातनगालनव्यतिरेकेण घनहेमादिग्रासपूर्वकं पूर्वावस्थापन्नत्वम् इत्यनेन यत् प्रकारान्तरं जारणालक्षणमुक्तं तत् चारणाख्यजारणाभिप्रायेण बोध्यम् ॥ व्र्र्स्बो_८।८५;३
रसरत्नसमुच्चयटीका 
अथ जारणालक्षणम् आह द्रुतग्रासेति ॥ व्र्र्स्टी_८।८५;१
 
बिडयन्त्रादियोगेन पारदोदरे द्रवीभूतस्य ग्रासस्य बीजादेर् यः परीणामो+अविनाशिदृढतरसम्बन्धेन पारदेन सहैकीभावः सा जारणेत्युच्यते ॥ व्र्र्स्टी_८।८५;२
 
तस्याः प्रकाराः कोटिशो+अतिबहवः सन्ति ॥ व्र्र्स्टी_८।८५;३
 
यन्त्रादीनां बहुविधत्वात् ॥ व्र्र्स्टी_८।८५;४
 
ते च प्रकाराः पत्रजारणासत्त्वजारणाद्रुतिजारणाबीजजारणामहाबीजजारणासिद्धबीजजारणासधूमजारणानिर्धूमजारणाबालजारणावृद्धजारणाबद्धजारणाभूचरीजारणाखेचरीजारणाप्रभृतयो रसार्णवादौ सविस्तरं बोध्याः ॥ व्र्र्स्टी_८।८५;५
 
* दोलायन्त्रसोमानलयन्त्रचक्रराजयन्त्रवालुकायन्त्रजलकूर्मयन्त्रस्थलकूर्मयन्त्रमूषाप्रभृतीनि जारणयन्त्रादीनि विद्यात् ॥ व्र्र्स्टी_८।८५;६
 
तप्तखल्वे मर्दनं तु सर्वत्र प्राक्कार्यम् एव ॥ व्र्र्स्टी_८।८५;७
 
आदिशब्देन षड्बिन्दुकीटसहितमर्दनसृष्टित्रयादिसङ्ग्रहाः ॥ व्र्र्स्टी_८।८५;८
विड 
क्षारैरम्लैश्च गन्धाद्यैर् मूत्रैश्च पटुभिस् तथा ।  
रसग्रासस्य जीर्णार्थं तद्विडं परिकीर्तितम् ॥ व्र्र्स्_८।८६ ॥  

 रञ्जन 
सुसिद्धबीजधात्वादिजारणेन रसस्य हि ।  
पीतादिरागजननं रञ्जनं परिकीर्तितम् ॥ व्र्र्स्_८।८७ ॥  

रसरत्नसमुच्चयटीका 
अतो+अभ्रपत्त्रजारणोत्तरं रागसंस्कारं लक्षयति सुसिद्धबीजेति ॥ व्र्र्स्टी_८।८७;१
 
सुसिद्धं यथाविधि साधितं यद् बीजम् अभ्रकसत्त्वधात्वादिचूर्णं तज्जारणेन पारदस्य या बीजधात्वाद्यनुरूपा वर्णोत्पत्तिस् तद् रञ्जनम् ॥ व्र्र्स्टी_८।८७;२
 
तत्र बीजसाधनविधिस्तु सिद्धबीजलक्षणव्याख्यायां प्रागुक्त एव ॥ व्र्र्स्टी_८।८७;३
 
जारणाविधिस्तु त्रिंशत्तमे+अध्याये स्फुटीभविष्यति ॥ व्र्र्स्टी_८।८७;४
 
आदिशब्दो मणिरसोपरसादिपरिग्रहः ॥ व्र्र्स्टी_८।८७;५
 
रागद्रव्योदाहरणं विधिश्च रसहृदये ॥ व्र्र्स्टी_८।८७;६
 
यथा ।
 
जीर्णाभ्रको रसेन्द्रो दर्शयति घनानुरूपिणीं छायाम् ।
 
कृष्णां रक्तां पीतां सीतां तथा सङ्करैर्मिश्राम् ॥ व्र्र्स्टी_८।८७;७
 
तथा ।
 
क्रामति तीक्ष्णेन रसस्तीक्ष्णेन च जीर्यते क्षणाद्ग्रासः ।
 
हेम्नो योनिस्तीक्ष्णं रागान् गृह्णाति तीक्ष्णेन ॥ व्र्र्स्टी_८।८७;८
 
तदपि च दरदेन हतं हत्वा वा माक्षिकेण रविसहितम् ।
 
वासितमपि वासनया घनवच्चार्यं च जार्यं च ।
 
वासनया वासनौषधेन वासितं भावितमित्यर्थः ॥ व्र्र्स्टी_८।८७;९
 
तथा ।
 
कान्तं वा तीक्ष्णं वा काञ्चीं वा वज्रसस्यकादीनाम् ।
 
एकतमं सर्वं वा रसरञ्जने सङ्करो+अपीष्टः ॥ व्र्र्स्टी_८।८७;१०
 
काञ्चीं स्वर्णमाक्षिकम् ॥ व्र्र्स्टी_८।८७;११
 
आदिशब्देन हीरकचपलादय उपधातवश्चैकत्र मिलिता अपीष्टाः ॥ व्र्र्स्टी_८।८७;१२
 
कुटिले बलमधिकं रागस्तीक्ष्णे तु पन्नगे स्नेहः ॥ व्र्र्स्टी_८।८७;१३
 
रागस्नेहबलानि तु कमले शंसन्ति धातुविदः ॥ व्र्र्स्टी_८।८७;१४
रसरत्नसमुच्चयबोधिनी 
रञ्जनमाह सुसिद्धेति ॥ व्र्र्स्बो_८।८७;१
 
शोधितस्वर्णरौप्याभ्यां तथा जीर्णताम्रादियोगेन क्रियाविशेषम् आश्रित्य रसस्य यत् पीतादिरागजननम् इत्यन्वयः ॥ व्र्र्स्बो_८।८७;२
सारणा 
सूते सतैलयन्त्रस्थे स्वर्णादिक्षेपणं हि यत् ।  
वेधाधिक्यकरं लोहे सारणा सा प्रकीर्तिता ॥ व्र्र्स्_८।८८ ॥  

रसरत्नसमुच्चयटीका 
सारणालक्षणमाह सूत इति ॥ व्र्र्स्टी_८।८८;१
 
सारणाख्यतैलेनार्धांशं सम्भृतं यत् सारणायन्त्रं तत्र स्थिते पारदे यत् स्वर्णादिक्षेपणं स्वर्णादिबीजनागवङ्गानां यत् क्षेपणं वेधाधिक्यसिद्ध्यर्थं क्रियते सा सारणेति रसशास्त्र उक्ता ॥ व्र्र्स्टी_८।८८;२
 
प्रतिसारणानुसारणेति च तद्भेदौ ॥ व्र्र्स्टी_८।८८;३
 
उक्तं चैतद् रसहृदये ।
 
सारितवर्तितसूतः समानबीजेन मिलति यः सार्यः ।
 
द्विगुणेन प्रतीसार्यः स चानुसार्यश्च त्रिगुणेन ॥ व्र्र्स्टी_८।८८;४
 
इति ॥ व्र्र्स्टी_८।८८;५
 
द्विगुणमपि सुवर्णमेव ॥ व्र्र्स्टी_८।८८;६
 
वेधाधिक्यं वेधो भित्त्वान्तःप्रवेशः सो+अधिको भवति ॥ व्र्र्स्टी_८।८८;७
 
पारदस्य ताम्रदलादौ शरीरस्थधात्वादिषु च सर्वतो व्याप्तिः ॥ व्र्र्स्टी_८।८८;८
 
सारणातैलं पञ्चमाध्यायव्याख्यायां प्रागुक्तमेव ॥ व्र्र्स्टी_८।८८;९
 
यन्त्राध्याये सारणायन्त्रं सारणाविधिश्च स्फुटीभविष्यति ॥ व्र्र्स्टी_८।८८;१०
रसरत्नसमुच्चयबोधिनी 
सारणामाह सूते इति ॥ व्र्र्स्बो_८।८८;१
 
सतैलयन्त्रस्थे तैलपूर्णान्धमूषामध्यस्थिते सूते रसे यत् स्वर्णादिक्षेपणं स्वर्णादिप्रक्षेपः लोहे ताम्रादौ इत्यर्थः वेधाधिक्यकरं वेधस्य स्वर्णादिजननरूपवेधशक्तेः आधिक्यकरम् आतिशय्यजनकम् ॥ व्र्र्स्बो_८।८८;२
 
उक्तं च रसेन्द्रचिन्तामणौ ।
 
अथ सारणोच्यते ॥ व्र्र्स्बो_८।८८;३
 
अन्धमूषा तु कर्तव्या गोस्तनाकारसन्निभा ॥ व्र्र्स्बो_८।८८;४
 
सैव छिद्रान्विता मध्ये गम्भीरा सारणोचिता ॥ व्र्र्स्बो_८।८८;५
 
अस्याम् एव मूषायां तत्तैलम् अपगतकल्कविमलम् आपूर्यम् अस्मिन्नधिकम् अधस्ताद् द्रुतबीजप्रक्षेपसमकालम् एव समावर्जनीयः सूतवरस्तदनु सद्यो मूषाननम् आच्छादनीयम् ॥ व्र्र्स्बो_८।८८;६
 
एतत् तैलाक्तखण्डग्रन्थिबन्धेन अरुणासितबीजाभ्याम् अश्वनासारकर्मणा मिलितश्चेत् सारितः सम्यक् संयमितः विज्ञातव्यः ॥ व्र्र्स्बो_८।८८;७
 
सारणार्थं तैलमपि तत्रैवान्वेष्टव्यं विस्तरभयान्नोद्धृतम् इति ॥ व्र्र्स्बो_८।८८;८
वेध 
व्यवायिभेषजोपेतो द्रव्ये क्षिप्तो रसः खलु ।  
वेध इत्युच्यते तज्ज्ञैः स चानेकविधः स्मृतः ॥ व्र्र्स्_८।८९ ॥  

रसरत्नसमुच्चयबोधिनी 
सारणालक्षणे वेधाधिक्यकरम् इत्युक्तं कस्तावत् वेध इत्यपेक्षायामाह व्यवायीति नागवल्लीकुमारिकाधुस्तूरादिव्यवायिगुणवद्भेषजसंयुक्तः इत्यर्थः ॥ व्र्र्स्बो_८।८९;१
 
व्यवायिलक्षणं शार्ङ्गधरे यथा ।
 
पूर्वं व्याप्याखिलं कायं ततः पाकं च गच्छति ।
 
व्यवायि तद्यथा भङ्गा फेनं चाहिसमुद्भवम् ।
 
इति ॥ व्र्र्स्बो_८।८९;२
 
द्रव्ये स्वर्णादिरूपेण परिणिनमयिषौ लोहे ॥ व्र्र्स्बो_८।८९;३
रसरत्नसमुच्चयटीका 
अथ क्रामणस्य द्रव्यस्य सर्वदा वेधसहोपयोगित्वेन समासतो विशेषणमुखेन क्रामणलक्षणसहितं वेधलक्षणम् एकेन श्लोकेनाह व्यवायीति ॥ व्र्र्स्टी_८।८९;१
 
द्रव्ये शतवेधादौ यथाभागं गृहीते मूषायां द्रुते कृते प्रतप्तमात्रे वा ताम्ररजतादौ साध्यद्रव्ये क्षिप्तो रसः पारदो यस्मिन् कर्मणि स वेध इत्युच्यते ॥ व्र्र्स्टी_८।८९;२
 
स च पारदः कीदृशः ॥ व्र्र्स्टी_८।८९;३
 
व्यवायिभेषजोपेतः ॥ व्र्र्स्टी_८।८९;४
 
यत् सेवितमात्रं तत्क्षण एव शरीरान्तःस्थसर्वधातुषु सहसा सबाह्याभ्यन्तरं व्याप्नोति पश्चात् पाकं प्राप्नोति तद्व्यवायि क्रामणेत्यपरपर्यायं च बोध्यम् ॥ व्र्र्स्टी_८।८९;५
 
तादृशभेषजोपेतो योगवाही पारदो+अपि सेवितश्चेत् सहसा सर्वं देहं सान्तरं व्याप्नोति न केवलं कोष्ठ एव स्थितिं करोति ॥ व्र्र्स्टी_८।८९;६
 
न वा धातुषु कथञ्चित् प्राप्तो+अपि बहिः संलग्न एव तिष्ठतीति ॥ व्र्र्स्टी_८।८९;७
 
लोहान्तः प्रविशेद् येन द्रव्ययोगेन पारदः ।
 
सद्यस् तत्क्रामणम् इति कथितं रससिद्धिदम् ।
 
इति क्रामणलक्षणपार्थक्येन बोध्यम् ॥ व्र्र्स्टी_८।८९;८
वेधभेदाः 
लेपः क्षेपश्च कुन्तश्च धूमाख्यः शब्दसञ्ज्ञकः ॥ व्र्र्स्_८।९० ॥  

 लेपवेध 
लेपनं कुरुते लोहं स्वर्णं वा रजतं तथा ।  
लेपवेधः स विज्ञेयः पुटमत्र च सौरकम् ॥ व्र्र्स्_८।९१ ॥  

रसरत्नसमुच्चयबोधिनी 
तेषु लेपवेधलक्षणमाह लेपनमिति ॥ व्र्र्स्बो_८।९१;१
 
लेपनं वेधसामर्थ्यापादकक्रियाविशेषसिद्धरसेनेत्य् आशयः ॥ व्र्र्स्बो_८।९१;२
 
अत्र लेपवेधे ॥ व्र्र्स्बो_८।९१;३
 
सौरकं पुटं दद्यादिति शेषः सूर्यपक्वं कुर्यादित्यर्थः ॥ व्र्र्स्बो_८।९१;४
रसरत्नसमुच्चयटीका 
अथ वेधभेदानाह लेप इति ॥ व्र्र्स्टी_८।९१;१
 
लेपेनेति ॥ व्र्र्स्टी_८।९१;२
 
यस्मिन्वेधे पारदो लेपेन लोहं पत्त्रीकृतं तीक्ष्णताम्रादि स्वर्णं करोति रजतं वा करोति स लेपवेध इत्युक्तः ॥ व्र्र्स्टी_८।९१;३
 
अत्र लेपोत्तरं वर्णोत्कर्षार्थं यत् पुटं देयं भवति तत् पुटं सौकरं वराहपुटं कार्यम् ॥ व्र्र्स्टी_८।९१;४
 
अस्मिन् संस्कारे जीर्णचतुर्थांशार्धांशसमादिभागैर् जीर्णबीज एव सारितो रस उपयोक्तव्यः ॥ व्र्र्स्टी_८।९१;५
क्षेपवेध 
प्रक्षेपणं द्रुते लोहे वेधः स्यात्क्षेपसञ्ज्ञितः ॥ व्र्र्स्_८।९२ ॥  

रसरत्नसमुच्चयबोधिनी 
क्षेपवेधलक्षणमाह प्रक्षेपणमिति ॥ व्र्र्स्बो_८।९२;१
 
गलितस्वर्णेतरलौहे रसप्रक्षेपेण यत् सुवर्णीकरणं स क्षेपाख्यवेधो ज्ञेयः ॥ व्र्र्स्बो_८।९२;२
रसरत्नसमुच्चयटीका 
अथ क्षेपवेधम् आह प्रक्षेपणम् इति ॥ व्र्र्स्टी_८।९२;१
 
ध्मानेन मूषायां लोहे ताम्रादौ द्रुते सति क्रामणद्रव्यकल्कसहितस्य पारदस्य यत् प्रक्षेपणं स वेधः क्षेप इति ख्यातः ॥ व्र्र्स्टी_८।९२;२
 
अत्र पक्षान्तरम् अप्युक्तं रससारे क्रामणकल्कसहितलोहे धाम्यमाने केवलं पारदं क्षिपेत्तत्रेति ॥ व्र्र्स्टी_८।९२;३
कुन्तवेध 
सन्दंशधृतसूतेन द्रुतद्रव्याहृतिश्च या ।  
सुवर्णत्वादिकरणं कुन्तवेधः स उच्यते ॥ व्र्र्स्_८।९३ ॥  

रसरत्नसमुच्चयबोधिनी 
कुन्तवेधमाह सन्दंशेति ॥ व्र्र्स्बो_८।९३;१
 
सन्दंशः साण्डाशी इति ख्यातः सन्दंशयन्त्रेण मूर्तिबद्धसूतं धृत्वा द्रुतलौहे निमज्जनेन तत्सम्पर्कात् स्वर्णादिरूपेण परिणतस्य लौहस्य यदाहरणं स कुन्तवेधसञ्ज्ञको ज्ञेयः ॥ व्र्र्स्बो_८।९३;२
धूमवेध 
वह्नौ धूमायमाने +अन्तः प्रक्षिप्तरसधूमतः ।  
स्वर्णाद्यापादनं लोहे धूमवेधः स उच्यते ॥ व्र्र्स्_८।९४ ॥  

रसरत्नसमुच्चयबोधिनी 
धूमवेधमाह वह्नाविति ॥ व्र्र्स्बो_८।९४;१
 
सधूमवह्निमध्ये वेधसमर्थरसनिक्षेपेण यो धूमः निर्गच्छति तत्सम्पर्काद् यत् किञ्चिल्लोहस्य स्वर्णादिरूपेण या परिणतिः स धूमवेधः ॥ व्र्र्स्बो_८।९४;२
रसरत्नसमुच्चयटीका 
धूमवेधलक्षणमाह वह्नाविति ॥ व्र्र्स्टी_८।९४;१
 
धूमायमाने वह्नावन्तर्मूषान्तःस्थतद्वह्निमध्ये प्रक्षिप्तो यो रसः पारदस् तत्सम्बन्धिधूमस्योर्ध्वस्थापितताम्रादिपत्रे सम्पर्काद् यत् स्वर्णरजतापादनं स धूमवेध इत्यभिधीयते ॥ व्र्र्स्टी_८।९४;२
शब्दवेध 
मुखस्थितरसेनाल्पलोहस्य धमनात् खलु ।  
स्वर्णरूप्यत्वजननं शब्दवेधः स कीर्तितः ॥ व्र्र्स्_८।९५ ॥  

रसरत्नसमुच्चयबोधिनी 
शब्दवेधमाह मुखेति ॥ व्र्र्स्बो_८।९५;१
 
धमनात् शब्दोच्चारणादित्यर्थः फुत्कारादित्यर्थो वा ॥ व्र्र्स्बो_८।९५;२
 
धम ध्वाने इत्यस्मात् ल्युः ॥ व्र्र्स्बो_८।९५;३
 
मुखमध्ये वेधसमर्थरसगुटिकां संस्थाप्य पुरो लौहखण्डम् एकं धृत्वा शब्दोच्चारणे कृते फुत्कारे दत्ते वा तत् लौहखण्डं स्वर्णादिरूपेण परिणतम् ॥ व्र्र्स्बो_८।९५;४
 
धमनात् इत्यत्र दमनात् इति पाठे मुखमध्ये वेधसमर्थरसगुटिकां संस्थाप्य क्षुद्रलौहखण्डं तन्निम्ने निधाय च पीडने कृते अधःस्थलौहखण्डं यत्र वेधे स्वर्णादिरूपेण परिणमेत् स शब्दवेधः इत्यर्थः ॥ व्र्र्स्बो_८।९५;५
उद्घाटन 
सिद्धद्रव्यस्य सूतेन कालुष्यादिनिवारणम् ।  
प्रकाशनं च वर्णस्य तदुद्घाटनम् ईरितम् ॥ व्र्र्स्_८।९६ ॥  

रसरत्नसमुच्चयबोधिनी 
उद्घाटनम् आह सिद्धद्रव्यस्येति ॥ व्र्र्स्बो_८।९६;१
 
सिद्धद्रव्यस्य मृतलौहादेर् इत्यर्थः सूतेन क्रियाविशेषनिष्पन्नसूतसंयोगेन यत् कालुष्यादिनिवारणं मालिन्यादिप्रोञ्छनं वर्णस्य च प्रकाशनम् औज्ज्वल्यसम्पादनं यद्वा सूतेन सूतसंयोगेन सिद्धद्रव्यस्य मारितलोहादेः कालुष्यादिनिवारणं यया क्रियया द्रव्यान्तरसंयोगजनितमालिन्यादिनाशनं स्यादित्येवं योजनीयम् ॥ व्र्र्स्बो_८।९६;२
 
सिद्धद्रव्यस्य सूतेन इत्यत्र सिद्धद्रव्येण सूतस्य इति पाठे मृतलौहादिसंयोगद्वारा सूतस्य यत् कालुष्यादिनिवारणम् इत्यर्थः ॥ व्र्र्स्बो_८।९६;३
रसरत्नसमुच्चयटीका 
सूतेन सबाह्याभ्यन्तरव्याप्त्यैकीभूतस्य सिद्धद्रव्यस्य सुवर्णत्वादिप्राप्तस्य ताम्रादिलोहात्मकद्रव्यस्य तदेकीभूतसूतस्य च यथासम्भवं यत् कालुष्यादि तन्निवारकं दशांशेन यच्चूर्णप्रक्षेपादि कर्म तद् उद्घाटनम् इतीरितम् ॥ व्र्र्स्टी_८।९६;१
 
कालुष्यं मलसङ्कीर्णत्वम् ॥ व्र्र्स्टी_८।९६;२
 
आदिशब्देन छत्त्रित्वपतङ्गित्वदुर्द्रावित्वदुर्मेलित्वादिदोषः सङ्ग्राह्यः ॥ व्र्र्स्टी_८।९६;३
स्वेदन 
क्षाराम्लैरौषधैः सार्द्धं भाण्डं रुद्ध्वातियत्नतः ।  
भूमौ निखन्यते यत्नात्स्वेदनं सम्प्रकीर्तितम् ॥ व्र्र्स्_८।९७ ॥  

रसरत्नसमुच्चयबोधिनी 
स्वेदनमाह क्षाराम्लैरिति ॥ व्र्र्स्बो_८।९७;१
 
औषधैः स्वेदनीयौषधैः ॥ व्र्र्स्बो_८।९७;२
 
भाण्डं रसपूर्णभाण्डमित्यर्थः ॥ व्र्र्स्बो_८।९७;३
 
अत्र उष्णवीर्यैः क्षाराम्लैः सह भूम्यधःस्थापनेन तदुष्मणा अनग्निस्वेदो बोध्यः ॥ व्र्र्स्बो_८।९७;४
रसरत्नसमुच्चयटीका 
सारणोत्तरं रसायनं कर्तुं कामयमानेन साधकेन पारदस्य कर्तव्यौ स्वेदसन्न्यासाख्यसंस्कारौ लक्षयति क्षाराम्लैरिति ॥ व्र्र्स्टी_८।९७;१
 
औषधैर् भृङ्गराङ्मुण्डी विष्णुक्रान्ता इत्यादिभिः स्वेदलक्षणवर्णनावसरे प्रागुक्तैः ॥ व्र्र्स्टी_८।९७;२
 
तैश्च सार्धं सह पारदं भाण्डमध्ये पिधानसन्धिरोधनादियत्नेन रुद्ध्वा तद्भाण्डं भूमिमध्ये निखन्यते यस्मिन् कर्मणि तत् स्वेदनं सम्प्रकीर्तितम् ॥ व्र्र्स्टी_८।९७;३
सन्न्यास 
रसस्यौषधयुक्तस्य भाण्डरुद्धस्य यत्नतः ।  
मन्दाग्नियुतचुल्ल्यन्तः क्षेपः सन्न्यास उच्यते ॥ व्र्र्स्_८।९८ ॥  

रसरत्नसमुच्चयबोधिनी 
सन्न्यासम् आह रसस्येति ॥ व्र्र्स्बो_८।९८;१
 
औषधयुक्तस्य क्षाराम्लौषधयुक्तस्येत्यर्थः ॥ व्र्र्स्बो_८।९८;२
 
मन्दाग्नियुतचुल्ल्यन्तः मृद्वग्निविशिष्टचुल्लीमध्ये न तु तीव्राग्नियुतचुल्ल्याम् इत्यर्थः ॥ व्र्र्स्बो_८।९८;३
रसरत्नसमुच्चयटीका 
अथौषधयुक्तस्य पारदस्य मृन्मयभाण्डसम्पुटितस्य मन्दवह्नियुक्तचुल्लीमध्ये क्षिप्त्वा यत् पुटनं स सन्न्यास इत्युच्यते ॥ व्र्र्स्टी_८।९८;१
स्वेदनसन्न्यासगुणाः 
द्वावेतौ स्वेदसन्न्यासौ रसराजस्य निश्चितम् ।  
गुणप्रभावजनकौ शीघ्रव्याप्तिकरौ तथा ॥ व्र्र्स्_८।९९ ॥  

 
रसनिगममहाब्धेः सोमदेवः समन्तात् स्फुटतरपरिभाषानामरत्नानि हृत्वा ।  
व्यरचयदतियत्नात्तैरिमां कण्ठमालां कलयतु भिषगग्र्यो मण्डनार्थं सभायाम् ॥ व्र्र्स्_८।१०० ॥  

 
भवेत्पठितवारो+अयमध्यायो रसवादिनाम् ।  
रसकर्माणि कुर्वाणो न स मुह्यति कुत्रचित् ॥ व्र्र्स्_८।१०१ ॥  


# अध्याय ९

अथ यन्त्राणि वक्ष्यन्ते रसतन्त्राण्यशेषतः ।  
समालोच्य समासेन सोमदेवेन साम्प्रतम् ॥ व्र्र्स्_९।१ ॥  

 
स्वेदादिकर्म निर्मातुं वार्त्तिकेन्द्रैः प्रयत्नतः ।  
यन्त्र:: निरुक्तियन्त्र्यते पारदो यस्मात्तस्माद्यन्त्रमिति स्मृतम् ॥ व्र्र्स्_९।२ ॥  

 दोलायन्त्र 
द्रवद्रव्येण भाण्डस्य पूरितार्धोदकस्य च ।  
मुखस्योभयतो द्वारद्वयं कृत्वा प्रयत्नतः ॥ व्र्र्स्_९।३ ॥  

 
तयोस्तु निक्षिपेद् दण्डं तन्मध्ये रसपोटलीम् ।  
बद्ध्वा तु स्वेदयेदेतद्दोलायन्त्रमिति स्मृतम् ॥ व्र्र्स्_९।४ ॥  

रसरत्नसमुच्चयबोधिनी 
दोलायन्त्रमाह द्रवद्रव्येणेति ॥ व्र्र्स्बो_९।४;१
 
द्रवद्रव्येण काञ्जिकादिस्वेदनद्रव्येण ॥ व्र्र्स्बो_९।४;२
 
मुखस्येति ॥ व्र्र्स्बो_९।४;३
 
भाण्डकन्धरायाः प्रान्तद्वये छिद्रद्वयं कृत्वेत्यर्थः ॥ व्र्र्स्बो_९।४;४
 
तयोः छिद्रयोः ॥ व्र्र्स्बो_९।४;५
 
तन्मध्ये दण्डमध्ये ॥ व्र्र्स्बो_९।४;६
 
स्वेदनार्हेण काञ्जिकादिना केनचित् द्रवेण भाण्डार्धमापूर्य भाण्डकन्धराप्रान्तद्वये छिद्रद्वयं कृत्वा तन्मध्ये दण्डमेकं निधाय तस्मिन् रसपोट्टलीं बद्ध्वा च एवं लम्बयेत् यथा भाण्डस्थद्रवे सा निमज्जेत् परं तु भाण्डम् न स्पृशेदिति निष्कर्षः ॥ व्र्र्स्बो_९।४;७
स्वेदनीयन्त्र 
साम्बुस्थालीमुखे बद्धवस्त्रे पाक्यं निवेशयेत् ।  
पिधाय पच्यते यत्र स्वेदनीयन्त्रमुच्यते ॥ व्र्र्स्_९।५ ॥  

रसरत्नसमुच्चयटीका 
अथ पत्रपुष्पादीनामतिमृदुद्रव्याणां स्वल्पस्वेदार्थं यन्त्रान्तरमाह साम्बुस्थालीति ॥ व्र्र्स्टी_९।५;१
 
स्थालीं चतुर्थांशजलेन पूरितोदरां जलेनार्धपूरितोदरां वा कृत्वा तस्या मुखम् आ समन्ताद् वस्त्रेण बद्धं यथा स्यात्तथा मुखाबद्धे वस्त्रे पाक्यं स्वेद्यम् अतिकोमलं द्रव्यं विनिक्षिप्य न्युब्जशरावादिना पिधायाच्छाद्य यत्र पच्यते तत् स्वेदनीयन्त्रमित्युच्यते ॥ व्र्र्स्टी_९।५;२
 
अस्यैव यन्त्रस्य कन्दुकसञ्ज्ञां वक्ष्यति ॥ व्र्र्स्टी_९।५;३
पातनायन्त्र 
अष्टाङ्गुलपरीणाहमानाहेन दशाङ्गुलम् ।  
चतुरङ्गुलकोत्सेधं तोयाधारं गलादधः ॥ व्र्र्स्_९।६ ॥  

 
अधोभाण्डे मुखं तस्य भाण्डस्योपरि वर्तिनः ।  
षोडशाङ्गुलविस्तीर्णपृष्ठस्यास्ये प्रवेशयेत् ॥ व्र्र्स्_९।७ ॥  

 
पार्श्वयोर् महिषीक्षीरचूर्णमण्डूरफाणितैः ।  
लिप्त्वा विशोषयेत्सन्धिं जलाधारे जलं क्षिपेत् ।  
चुल्ल्याम् आरोपयेद् एतत् पातनायन्त्रमुच्यते ॥ व्र्र्स्_९।८ ॥  

रसरत्नसमुच्चयटीका 
अथोर्ध्वपातनायन्त्रमाह अष्टाङ्गुलेति ॥ व्र्र्स्टी_९।८;१
 
अथ न्युब्जस्थाप्यस्य विशालपृष्ठस्य मृत्पात्रस्याङ्गुलाद् अधो +अङ्गुलमितपृष्ठभागाद् अधोभागे तोयाधारः कार्यः ॥ व्र्र्स्टी_९।८;२
 
कथम् ॥ व्र्र्स्टी_९।८;३
 
अष्टाङ्गुलपरीणाहम् अष्टाङ्गुलगर्भविस्तारं यथा स्यात्तथा ॥ व्र्र्स्टी_९।८;४
 
तथानाहेन बन्धेन सह दशाङ्गुलं यथा स्यात्तथा बन्ध आलवालं तत्प्रदेशं सङ्गृह्य दशाङ्गुलविस्तारम् इत्यर्थः ॥ व्र्र्स्टी_९।८;५
 
एवं च बन्धस्थौल्यम् अङ्गुलद्वयमितं गर्भविस्तारश्चाष्टाङ्गुलमितः कार्य इत्यवतिष्ठते ॥ व्र्र्स्टी_९।८;६
 
न ह बन्धने ॥ व्र्र्स्टी_९।८;७
 
चतुरङ्गुलोच्छ्रायं यथा स्यात्तथा तोयाधारः पृष्ठे कार्य इत्यर्थः ॥ व्र्र्स्टी_९।८;८
 
तादृशाधारविशिष्टस्य षोडशाङ्गुलविस्तीर्णपृष्ठस्योपरिवर्तिनस्तस्य भाण्डस्यास्ये+अधो भाण्डमुखं प्रवेशयेत् ॥ व्र्र्स्टी_९।८;९
 
ततो मुखपार्श्वयोर्महिषीक्षीरादिभिः सन्धिं लिप्त्वा विशोषयेत् ॥ व्र्र्स्टी_९।८;१०
 
चूर्णः सुधा श्वेतं लेपद्रव्यमित्यर्थः ॥ व्र्र्स्टी_९।८;११
 
पातनायन्त्रमीरितम् ॥ व्र्र्स्टी_९।८;१२
 
ऊर्ध्वपातनायन्त्रमुक्तमित्यर्थः ॥ व्र्र्स्टी_९।८;१३
रसरत्नसमुच्चयबोधिनी 
पातनायन्त्रस्य स्वरूपमाह अष्टाङ्गुलेति ॥ व्र्र्स्बो_९।८;१
 
परीणाहः विस्तारः परिधिरिति यावत् ॥ व्र्र्स्बो_९।८;२
 
आनाहः औन्नत्यं दैर्घ्यमिति यावत् ॥ व्र्र्स्बो_९।८;३
 
उत्सेधः उपचितिः स्थौल्यमिति यावत् ॥ व्र्र्स्बो_९।८;४
अधःपातनयन्त्र 
अथोर्ध्वभाजने लिप्तस्थापितस्य जले सुधीः ।  
दीप्तैर् वनोपलैः कुर्यादधः पातं प्रयत्नतः ॥ व्र्र्स्_९।९ ॥  

रसरत्नसमुच्चयटीका 
अधःपातनयन्त्रमाह अस्योर्ध्वेति ॥ व्र्र्स्टी_९।९;१
 
जलाधारविहीनस्य वैपरीत्येन जले स्थापितस्यास्योक्तयन्त्रस्य सम्बन्धि यद् ऊर्ध्वभाजनं तत्र लिप्तस्थापितस्य लेपं कृत्वा स्थापितस्य पारदस्य यन्त्रोपरि दीप्तैर्वनोपलैरधःपातं कुर्यात् ॥ व्र्र्स्टी_९।९;२
 
इत्येतद् अधःपातनायन्त्रम् अभिहितम् ॥ व्र्र्स्टी_९।९;३
रसरत्नसमुच्चयबोधिनी 
अधःपातनायन्त्रे पातनक्रममाह अथेति ।
 
अथ उक्तरीत्या यन्त्रनिर्माणानन्तरम् ऊर्ध्वभाजने उपरिस्थाधोमुखभाण्डोदरे इत्यर्थः आदौ लिप्तं पश्चात् स्थापितं तस्य लिप्तस्थापितस्य रसस्येति शेषः जले अधोभाण्डस्थिते इति शेषः दीप्तैः वनोत्पलैः वन्यकरीषाग्निभिः ॥ व्र्र्स्बो_९।९;१
कच्छपयन्त्र 
जलपूर्णपात्रमध्ये दत्त्वा घटखर्परं सुविस्तीर्णम् ।  
तदुपरि विडमध्यगतः स्थाप्यः सूतः कृतः कोष्ठ्याम् ॥ व्र्र्स्_९।१० ॥  

 
लघुलोहकटोरिकया कृतषण्मृत्सन्धिलेपयाच्छाद्य ।  
पूर्वोक्तघटखर्परमध्ये +अङ्गारैः खदिरकोलभवैः ॥ व्र्र्स्_९।११ ॥  

 
स्वेदनतो मर्दनतः कच्छपयन्त्रस्थितो रसो जरति ।  
अग्निबलेनैव ततो गर्भे द्रवन्ति सर्वसत्त्वानि ॥ व्र्र्स्_९।१२ ॥  

रसरत्नसमुच्चयटीका 
कच्छपयन्त्रं द्विविधं जलकच्छपं स्थलकच्छपं च ॥ व्र्र्स्टी_९।१२;१
 
तत्रेदानीं जलकच्छपमाह जलपूर्णेति ॥ व्र्र्स्टी_९।१२;२
 
घटखर्परं खण्डितमुखं सच्छिद्रं घटखण्डमुत्तानं दत्त्वा तदुपरि कोष्ठीं मूषां छिद्रे किञ्चित्प्रविष्टबुध्नां नीरावियोगिनीमुत्तानां सुदृढं निश्चलं संस्थाप्य कोष्ठीमभितः कुड्यं विदध्यात् ॥ व्र्र्स्टी_९।१२;३
 
कोष्ठ्यां बिडं तन्मध्ये पारदं च दत्त्वा स सम्यक्स्थाप्यः ॥ व्र्र्स्टी_९।१२;४
 
ततो लघुलोहकटोरिकया न्युब्जया तं पारदं कोष्ठ्यामाच्छाद्य मृत्कर्पटादिना सन्धिं रुद्ध्वा तद्घटखर्परम् अङ्गारैः करीषादिमिश्रैः पूर्णं कुर्यात् पूर्णं तद् घटखर्परम् अङ्गारैः करीषतुषमिश्रैः ॥ व्र्र्स्टी_९।१२;५
 
गर्भद्रवन्तीति स्थाने गर्भद्रुतिः सर्वलोहानामिति पाठः ॥ व्र्र्स्टी_९।१२;६
 
एवं रीत्या कच्छपयन्त्रस्थः पारदः स्वेदनतो वह्नितापेन मर्दनतो बिडादिना सह पाकावसरे तत्रैव जातेन मर्दनेन द्रुतं ग्रासं त्रिदिनं जरति ॥ व्र्र्स्टी_९।१२;७
 
एवं चैतद्यन्त्रं गर्भद्रुतिपूर्वकं जारणोपयोगीति भावः ॥ व्र्र्स्टी_९।१२;८
 
अत्र जलपूर्णपात्रं भूमावेव निखातं कृत्वा तन्मुखे सच्छिद्रमुत्तानं शरावं दत्त्वा तत्र छिद्रे नीरावियोगिनीं मूषां काचविलेपितां धृत्वा तत्र पारदस्याधस्तादुपरिष्टाच्च गन्धकं दत्त्वा पिधायोपर्युपलाग्निना गन्धकं जारयन्ति केचित् ॥ व्र्र्स्टी_९।१२;९
 
किञ्चैतद्घटकशरावे छिद्रसंस्थितां पक्वमूषां कृत्वा तस्यामष्टांशबिडावृतं पारदं धृत्वा लोहपात्र्यां संरुद्धं मुद्रितं च कृत्वा तदुपर्यष्टाङ्गुलमानां वालुकां विनिक्षिप्य हठात्तदुपरि ध्मानेन ध्मातं तद्गर्भसम्भूतं रसं मायूरपित्तलिप्तं काञ्चनं ग्रासयन्तीति ॥ व्र्र्स्टी_९।१२;१०
 
स्थलकूर्मयन्त्रं तु किञ्चिद्गर्तायुक्ते भूतले तथैव घटखर्परं न्युब्जं निधाय सन्धिलेपादि कृत्वा तदुपरि सर्वतः पार्श्वभागे च पुटं दद्यादिति ॥ व्र्र्स्टी_९।१२;११
 
तत्र गर्तायां वनसूरणादिकन्दोदरे बिडं तन्मध्ये सग्रासं पारदं दत्त्वा तत्कन्दशकलेनैवाच्छाद्य मृत्कर्पटादिनावेष्ट्य संशोष्य धारयेत् ॥ व्र्र्स्टी_९।१२;१२
 
पृष्ठे चाग्निं सन्ततं दिनत्रयं दद्यात् ॥ व्र्र्स्टी_९।१२;१३
 
अन्तरान्तरा कन्दपरिवर्तनं कार्यं यथा कन्दो न दह्येत ॥ व्र्र्स्टी_९।१२;१४
 
एवं स्थलकूर्मयन्त्रेण जारणम् विदध्यादिति ॥ व्र्र्स्टी_९।१२;१५
 
कन्दे दग्धप्राये सति अन्यत्रान्यत्र कन्दे पूर्ववत्तं पारदं धृत्वा पाचयेत् ॥ व्र्र्स्टी_९।१२;१६
दीपिकायन्त्र 
कच्छपयन्त्रान्तर्गतमृन्मयपीठस्थदीपिकासंस्थः ।  
यस्मिन्निपतति सूतः प्रोक्तं तद्दीपिकायन्त्रम् ॥ व्र्र्स्_९।१३ ॥  

रसरत्नसमुच्चयबोधिनी 
दीपिकायन्त्रमाह कच्छपेति ॥ व्र्र्स्बो_९।१३;१
 
वक्ष्यमाणकच्छपयन्त्रमध्यवर्तिमृन्मयघटखर्पररूपपीठोपरि प्रदीपमेकम् संस्थाप्य तत्र सूतं स्थापयेत् कच्छपयन्त्राधः वह्निं च दद्यात् एवं प्रदीपस्थसूतः कच्छपयन्त्रे पतति तत् दीपिकाख्यं यन्त्रं ज्ञेयम् ॥ व्र्र्स्बो_९।१३;२
रसरत्नसमुच्चयटीका 
अथ दीपिकायन्त्रमाह कच्छपयन्त्रेति ॥ व्र्र्स्टी_९।१३;१
 
जलपूर्णपात्रमध्ये घटकलशमुत्तानं निधाय तत्र कोष्ठीमकृत्वा तत्स्थाने मृन्मयपीठं कृत्वा तत्र दीपिकां निधाय दीपं प्रज्वाल्य नागस्वर्णबीजसहितं गन्धकमनःशिलाहरीतालसहितं च पारदं मर्दनेन पिष्टीकृतं पोटलिकायां बद्ध्वा कच्छपाकारन्युब्जमृत्पात्रोदरे तैलमग्नां तां पोटलीं दीपज्वालोपरि यथा स्यात्तथावलम्बितां बद्ध्वा तन्न्युब्जं पात्रं न्युब्जं निधाय दीपोष्मणा नागं भक्षयित्वा पारदो जलपात्रे+अधः पतति यस्मिन् यन्त्रे तद्दीपिकायन्त्रमुक्तम् ॥ व्र्र्स्टी_९।१३;२
 
नागजारणार्थस्य यन्त्रस्योपयोगो बोध्यः ॥ व्र्र्स्टी_९।१३;३
 
ततो जीर्णनागं पारदं भस्ममूषायां ध्मानेन वियुक्तं नागं कृत्वा तस्मिन्रसे साधकावरबीजं जारयन्तीति ॥ व्र्र्स्टी_९।१३;४
 
दीपिकासंस्थो दीपिकोपरि सम्यक्स्थित इत्यर्थः ॥ व्र्र्स्टी_९।१३;५
डेकीयन्त्र 
भाण्डकण्ठादधश् छिद्रे वेणुनालं विनिक्षिपेत् ।  
कांस्यपात्रद्वयं कृत्वा सम्पुटं जलगर्भितम् ॥ व्र्र्स्_९।१४ ॥  

 
नलिकास्यं तत्र योज्यं दृढं तच्चापि कारयेत् ।  
युक्तद्रव्यैर्विनिक्षिप्तः पूर्वं तत्र घटे रसः ॥ व्र्र्स्_९।१५ ॥  

 
अग्निना तापितो नालात्तोये तस्मिन्पतत्यधः ।  
यावदुष्णं भवेत् सर्वं भाजनं तावदेव हि ।  
जायते रससन्धानं डेकीयन्त्रमितीरितम् ॥ व्र्र्स्_९।१६ ॥  

रसरत्नसमुच्चयबोधिनी 
डेकीयन्त्रमाह भाण्डकण्ठादिति ॥ व्र्र्स्बो_९।१६;१
 
भाण्डस्य कण्ठनिम्ने छिद्रमेकं विधाय तत्र वंशनिर्मितं नलमेकं संयोज्य स्थापयेत् ॥ व्र्र्स्बो_९।१६;२
 
अन्यच्च जलपूर्णकांस्यपात्रद्वयेन सम्पुटमेकं कृत्वा भाण्डकण्ठस्थनलाग्रं तत्र प्रवेश्य दृढं सन्धिरोधं कुर्यात् ॥ व्र्र्स्बो_९।१६;३
 
ततो भाण्डमध्ये निर्दिष्टद्रव्यैः सह रसं क्षिप्त्वा अग्निज्वाला देया तेन नालच्छिद्रानुसारी रसः कांस्यपात्रमध्यस्थजले पतति ॥ व्र्र्स्बो_९।१६;४
 
एवं यावत् सर्वं पात्रं उष्णं भवेत् तावत् कुर्यात् ॥ व्र्र्स्बो_९।१६;५
 
रससन्धानं रसनिर्गमनम् इत्यर्थः ॥ व्र्र्स्बो_९।१६;६
रसरत्नसमुच्चयटीका 
अथ ढेकीयन्त्रमाह भाण्डकण्ठादिति ॥ व्र्र्स्टी_९।१६;१
 
अधश्छिद्र उपकण्ठं कृते छिद्रे जलगर्भितं स्वादुशीतजलगर्भितम् ॥ व्र्र्स्टी_९।१६;२
 
युक्तद्रव्यैः शुद्धियोग्यैः काञ्जिकादिभिः पातनोपयोगिद्रवैश्च सह संयुक्तो रसो घटे सच्छिद्रोपकण्ठे वह्निस्थिते मृन्मयघटे पूर्वं विनिक्षिप्तः कार्यः ॥ व्र्र्स्टी_९।१६;३
 
भाजनं सम्पुटघटकम् अधोभाजनम् उष्णं यावद्भवेद् घटे तावदग्निः कार्य इत्यर्थः ॥ व्र्र्स्टी_९।१६;४
 
रससन्धानं पारदस्य सम्यगाधानं स्थापनमित्यर्थः ॥ व्र्र्स्टी_९।१६;५
 
एतद्यन्त्रसमं देगयन्त्रं रससारे+अभिहितम् ।
 
बृहद्भाण्डं समादाय कुक्षौ च छिद्रसंयुतम् ।
 
भाण्डे काचघटीं क्षिप्त्वा मुखं छिद्रे नियोजयेत् ॥ व्र्र्स्टी_९।१६;६
 
तदास्ये काचनालं स्यात्तच्च नालमधोमुखम् ।
 
रुद्ध्वा तदा तयोः सन्धिमर्धं च नालकं दिहेत् ॥ व्र्र्स्टी_९।१६;७
 
भाण्डं वालुकयापूर्य तस्य द्वारं निरुध्य च ।
 
वह्नेः प्रज्वालनं तावद्यावत्तन्नालकं द्रवेत् ॥ व्र्र्स्टी_९।१६;८
 
शीतं यन्त्रं समुत्तार्य घटीं प्रक्षालयेत्ततः ।
 
द्रावं क्षिप्त्वा पुनर्दद्यात्पुनः पाको विधीयते ॥ व्र्र्स्टी_९।१६;९
 
एवं रङ्गद्रुतिः प्रोक्ता देगयन्त्रे+अतिशोभना ।
 
तालो नागः शिलाचौरः शुल्वो हंसश्च गन्धकः ॥ व्र्र्स्टी_९।१६;१०
 
एते रङ्गं विमुञ्चन्ति विद्रुमं गैरिकं तथा ।
 
वालुकादेगयन्त्रेण पिच्छकेशा द्रवन्ति च ॥ व्र्र्स्टी_९।१६;११
 
इति ॥ व्र्र्स्टी_९।१६;१२
जारणायन्त्र 
लोहमूषाद्वयं कृत्वा द्वादशाङ्गुलमानतः ।  
ईषच्छिद्रान्वितामेकां तत्र गन्धकसंयुताम् ॥ व्र्र्स्_९।१७ ॥  

 
मूषायां रसयुक्तायाम् अन्यस्यां तां प्रवेशयेत् ।  
तोयं स्यात्सूतकस्याध ऊर्ध्वाधो वह्निदीपनम् ॥ व्र्र्स्_९।१८ ॥  

रसरत्नसमुच्चयबोधिनी 
जारणायन्त्रमाह लोहेत्यादि द्वाभ्याम् ॥ व्र्र्स्बो_९।१८;१
 
वितस्तिमानं लौहमयमूषाद्वयं निर्माय तयोरीषच्छिद्रान्वितायाम् एकस्यां मूषायां गन्धकं संस्थापयेत् ततः रसगर्भायामन्यस्यां मूषायां पूर्वोक्तां सगन्धकमूषां प्रवेश्य सूतगर्भमूषाधो जलं स्थापयित्वा ऊर्ध्वाधश्च वह्निं प्रज्वालयेदिति ॥ व्र्र्स्बो_९।१८;२
जारणायन्त्र (२) 
रसोनकरसं भद्रे यत्नतो वस्त्रगालितम् ।  
दापयेत्प्रचुरं यत्नादाप्लाव्य रसगन्धकौ ॥ व्र्र्स्_९।१९ ॥  

 
स्थालिकायां पिधायोर्ध्वं स्थालीमन्यां दृढां कुरु ।  
सन्धिं विलेपयेद्यत्नान्मृदा वस्त्रेण चैव हि ॥ व्र्र्स्_९।२० ॥  

 
स्थाल्यन्तरे कपोताख्यं पुटं कर्षाग्निना सदा ।  
यन्त्रस्याधः करीषाग्निं दद्यात्तीव्राग्निमेव वा ॥ व्र्र्स्_९।२१ ॥  

 
एवं तु त्रिदिनं कुर्यात्ततो यन्त्रं विमोचयेत् ।  
तप्तोदके तप्तचुल्ल्यां न कुर्याच्छीतलां क्रियाम् ॥ व्र्र्स्_९।२२ ॥  

 
न तत्र क्षीयते सूतो न च गच्छति कुत्रचित् ।  
अनेन च क्रमेणैव कुर्याद्गन्धकजारणम् ॥ व्र्र्स्_९।२३ ॥  

 विद्याधरयन्त्र 
यन्त्रं विद्याधरं ज्ञेयं स्थालीद्वितयसम्पुटात् ।  
चुल्लीं चतुर्मुखीं कृत्वा यन्त्रभाण्डं निवेशयेत् ॥ व्र्र्स्_९।२४ ॥  

 
तत्रौषधं विनिक्षिप्य निरुन्ध्याद्भाण्डकाननम् ।  
यन्त्रं विद्याधरं नाम तन्त्रज्ञैः परिकीर्तितम् ॥ व्र्र्स्_९।२५ ॥  

रसरत्नसमुच्चयबोधिनी 
विद्याधरयन्त्रमाह यन्त्रमिति ॥ व्र्र्स्बो_९।२५;१
 
स्थालीद्वितयसम्पुटात् हण्डिकाद्वयकृतपुटविशेषात् ॥ व्र्र्स्बो_९।२५;२
 
तदेव विवृणोति चुल्लीमिति ॥ व्र्र्स्बो_९।२५;३
 
अधोभाण्डे औषधं निक्षिप्य भाण्डान्तरेण मुखं पिधाय चुल्ल्यां चतुर्मुख्यां संस्थाप्य च ज्वाला देया ॥ व्र्र्स्बो_९।२५;४
 
कोष्ठीयन्त्रमिति सञ्ज्ञान्तरमस्य ॥ व्र्र्स्बो_९।२५;५
 
ग्रन्थान्तरे तु विद्याधरयन्त्रलक्षणम् अन्यविधं तत्तु अग्रे स्वयमेव वक्ष्यति ॥ व्र्र्स्बो_९।२५;६
रसरत्नसमुच्चयटीका 
विद्याधरयन्त्रमाह ॥ व्र्र्स्टी_९।२५;१
 
तत्र प्रथमं तत्स्वरूपं समासत उक्त्वानन्तरं सविस्तरमाह यन्त्रमिति ॥ व्र्र्स्टी_९।२५;२
 
स्थालीद्वितयसम्पुटादिति ॥ व्र्र्स्टी_९।२५;३
 
समस्थूलानामेव सम्पुटं भवति न तु महदत्यल्पयोरिति ॥ व्र्र्स्टी_९।२५;४
 
इति वक्ष्यमाणः स्थालीयन्त्रादस्याकृतिविशेषः स्फुटीकृतः ॥ व्र्र्स्टी_९।२५;५
 
अथ विस्तरेणाह चुल्लीं चतुर्मुखीमिति ॥ व्र्र्स्टी_९।२५;६
 
सर्वत्र साम्येनाग्निप्रवृत्त्यर्थं चतुर्मुखीम् इत्युक्तम् ॥ व्र्र्स्टी_९।२५;७
 
तत्र यन्त्रभाण्डं निवेशयेत् ॥ व्र्र्स्टी_९।२५;८
 
निरुन्ध्यात् ॥ व्र्र्स्टी_९।२५;९
 
न्युब्जमुखेन पात्रान्तरेण सम्पुटेत् ॥ व्र्र्स्टी_९।२५;१०
 
एतद्यन्त्रम् विद्याधरनाम्ना शास्त्रे परिकीर्तितम् ॥ व्र्र्स्टी_९।२५;११
 
अस्योपयोगस्तु सौम्यवीर्यद्रव्याणां मृद्वग्निना पाकार्थं बोध्यः ॥ व्र्र्स्टी_९।२५;१२
 
अत एव वक्ष्यति पञ्चदशाध्याये कनकसुन्दररसे दत्त्वा विद्याधरे यन्त्रे पुटेदारण्यकोपलैरिति ॥ व्र्र्स्टी_९।२५;१३
सोमानलयन्त्र 
ऊर्ध्वं वह्निरधश्चापो मध्ये तु रससङ्ग्रहः ।  
सोमानलम् इदं प्रोक्तं जारयेद्गगनादिकम् ॥ व्र्र्स्_९।२६ ॥  

रसरत्नसमुच्चयबोधिनी 
सोमानलयन्त्रमाह ऊर्ध्वमिति ॥ व्र्र्स्बो_९।२६;१
 
गगनादिकम् अभ्रादिकम् ॥ व्र्र्स्बो_९।२६;२
 
स्थालीमध्ये रसमूषां संस्थाप्य शरावेण मुखं पिधाय मृद्वस्त्रेण सन्धिं लिप्त्वा च जलपूर्णस्थाल्यन्तरोपरि स्थालीं तां स्थापयेत् शरावोपरि करीषाग्निं च दद्याद् इति ॥ व्र्र्स्बो_९।२६;३
रसरत्नसमुच्चयटीका 
अथ सोमानलयन्त्रं समासत आह ऊर्ध्वं वह्निरिति ॥ व्र्र्स्टी_९।२६;१
 
मध्य इति ॥ व्र्र्स्टी_९।२६;२
 
अधःपात्रे जलं तदुपरि उत्तानं शरावादि दत्त्वा तत्र लघुमूषामुत्तानां धृत्वा तन्मध्ये बिडं बिडमध्ये सग्रासं पारदं च दत्त्वा दृढं पिधानेन पिधाय तदुपरि खर्परं दत्त्वा तत्राग्निर् देयः ॥ व्र्र्स्टी_९।२६;३
 
इति विधिना गगनसत्त्वादिकं जारयेदिति ॥ व्र्र्स्टी_९।२६;४
 
एतदेव यन्त्रं सनाभिनालं कृत्वाग्निमधो दत्त्वा नाभिमध्ये पारदं सग्रासं दत्त्वा जारयेदिति प्रकारान्तरेण रससारे +अभिहितम् ॥ व्र्र्स्टी_९।२६;५
 
तथा च तत्पाठः ।
 
सोमानलस्य यन्त्रस्य नाभिमध्ये रसं क्षिपेत् ।
 
दत्त्वाष्टांशं बिडं नाभिं किञ्चिदम्लेन पूरयेत् ॥ व्र्र्स्टी_९।२६;६
 
क्षाराम्लं त्र्यूषणं मूत्रं राजिका शिग्रु चित्रकम् ।
 
नालं प्रपूरयेद् एभिर् नाभेश्चोपरि साधकः ॥ व्र्र्स्टी_९।२६;७
 
दद्यादुपरि यन्त्रस्य सच्छिद्रं समबुध्नकम् ।
 
छिद्रे च दोरकं बद्ध्वा अम्लैः खर्परपूरणम् ॥ व्र्र्स्टी_९।२६;८
 
रसोपरि पतेद्बिन्दुः स्तोकं स्तोकं पुनः पुनः ।
 
यन्त्राधः स्थापयेदग्निम् अहोरात्रत्रयं बुधः ॥ व्र्र्स्टी_९।२६;९
 
त्रिदिनैर् जीर्यते ग्रासं सूतको नात्र संशयः ।
 
इति ॥ व्र्र्स्टी_९।२६;१०
 
सच्छिद्रं समबुध्नकमिति खर्परस्य विशेषणम् ॥ व्र्र्स्टी_९।२६;११
 
नालं तु क्षारादिपूरितं कृत्वा खर्परच्छिद्रसम्मुखम् एवोच्छ्रितं कार्यमिति भावः ॥ व्र्र्स्टी_९।२६;१२
 
एतदेव यन्त्रं नाभिरहितं कृत्वा वैपरीत्येनाग्निजलस्थापनेन प्राप्ताग्नीषोमाख्यं पारदबन्धकरं भवतीत्यपि तद्ग्रन्थे एवाभिहितम् ।
 
अथाधो+अग्निरुपर्यापो मध्ये देयो रसेश्वरः ।
 
अग्नीषोमाख्ययन्त्रेण बध्यते सप्तरात्रतः ॥ व्र्र्स्टी_९।२६;१३
 
इति ॥ व्र्र्स्टी_९।२६;१४
गर्भयन्त्र 
गर्भयन्त्रं प्रवक्ष्यामि पिष्टिकाभस्मकारकम् ।  
चतुरङ्गुलदीर्घां च त्र्यङ्गुलोन्मितविस्तराम् ॥ व्र्र्स्_९।२७ ॥  

 
मृन्मयीं सुदृढां मूषां वर्तुलं कारयेन्मुखम् ।  
लोणस्य विंशतिर्भागा भाग एकस्तु गुग्गुलोः ॥ व्र्र्स्_९।२८ ॥  

 
सुश्लक्ष्णं पेषयित्वा तु वारं वारं पुनः पुनः ।  
मूषालेपं दृढं कृत्वा लवणार्धमृदम्बुभिः ॥ व्र्र्स्_९।२९ ॥  

 
कर्षेत् तुषाग्निना भूमौ स्वेदयेन्मृदु मानवित् ।  
अहोरात्रं त्रिरात्रं वा रसेन्द्रो भस्मतां व्रजेत् ॥ व्र्र्स्_९।३० ॥  

रसरत्नसमुच्चयबोधिनी 
गर्भयन्त्रमाह गर्भयन्त्रमिति ॥ व्र्र्स्बो_९।३०;१
 
पिष्टिका नष्टपिष्टीकृतः रसः इत्यर्थः ॥ व्र्र्स्बो_९।३०;२
 
लोणस्य लवणस्य लोणस्य इत्यत्र लोहस्य इति पाठान्तरं न युक्तं लवणार्धमृदम्बुभिः इति वक्ष्यमाणवाक्यविरोधात् ॥ व्र्र्स्बो_९।३०;३
 
अत्र वारं वारमिति पदं पेषयित्वा तथा पुनः पुनरिति पदं मूषालेपमित्यनेन योजनीयम् ॥ व्र्र्स्बो_९।३०;४
 
लवणार्धमृदम्बुभिरिति सहार्थे तृतीया तेन लवणार्धमृदम्बुभिः सह लोणगुग्गुलू पेषयित्वा इति तथा विंशतिभागलवणापेक्षया मृदो+अर्धत्वमिति च बोध्यम् ॥ व्र्र्स्बो_९।३०;५
 
कर्षेत् आतपे शोषयेत् ॥ व्र्र्स्बो_९।३०;६
रसरत्नसमुच्चयटीका 
अथ गर्भयन्त्रं प्रतिजानीते गर्भयन्त्रमिति ॥ व्र्र्स्टी_९।३०;१
 
यत्र सर्वं यन्त्रं भूम्युदर एवावस्थितं विदध्यात् तद्गर्भयन्त्रं नाम ॥ व्र्र्स्टी_९।३०;२
 
तदेव स्पष्टीकरोति चतुरङ्गुलेति ॥ व्र्र्स्टी_९।३०;३
 
चतुरङ्गुलदीर्घादिलक्षणां मूषां विधाय तन्मुखं वर्तुलं कारयेत् ॥ व्र्र्स्टी_९।३०;४
 
सम्यक् पिधानसन्धानार्थं यथोक्तभागं लोहकिट्टगुग्गुलयोर् गृहीत्वा भागत्रयं मृदो गृहीत्वैकभागात्मकं लवणं गृहीत्वा सर्वमेतज्जलेन सम्मर्द्य तेन मूषां सान्तर्बहिर्विलिप्य तत्र धात्वादिकृतपिष्टिकां सम्भृत्य सम्यक् पिधाय भूमिमध्यगां गजपुटपर्याप्तां गर्तां करीषमिश्रतुषैरर्धपूरितां कृत्वा तत्र मूषां धृत्वा तदुपरि गराकण्ठदघ्नं करीषतुषैरेव सम्पूर्यावशिष्टगर्तां मृत्तिकया सम्पूर्यान्तर्वायुप्रवेशार्थं किञ्चिदङ्गुलीसमं छिद्रं विधायाग्निं दत्त्वा स्वेदयेत् ॥ व्र्र्स्टी_९।३०;५
 
एवं निर्वाणाग्नितुषादियुक्त्या निष्कास्य पुनस्तुषादिपूरणादिसर्वमन्तरान्तरा कुर्यादहोरात्रपर्यन्तं त्रिरात्रपर्यन्तं वेति ॥ व्र्र्स्टी_९।३०;६
 
अत्र गोवरपुटं भूमावेव देयम् ॥ व्र्र्स्टी_९।३०;७
 
तदुक्तं रसराजसुन्दरे ॥ व्र्र्स्टी_९।३०;८
 
चूर्णीकृतकरीषाग्नौ भूमावेव तु यत्पुटम् ।
 
दीयते तत्तु कृतिभिर्गोवरं समुदाहृतम् ॥ व्र्र्स्टी_९।३०;९
 
इति ॥ व्र्र्स्टी_९।३०;१०
हंसपाक 
खर्परं सिकतापूर्णं कृत्वा तस्योपरि न्यसेत् ।  
अपरं खर्परं तत्र शनैर् मृद्वग्निना पचेत् ॥ व्र्र्स्_९।३१ ॥  

 
पञ्चक्षारैस्तथा मूत्रैर् लवणं च विडं ततः ।  
हंसपाकं समाख्यातं यन्त्रं तद् वार्त्तिकोत्तमैः ॥ व्र्र्स्_९।३२ ॥  

 वालुकायन्त्र 
सरसां गूढवक्त्रां मृद्वस्त्राङ्गुलघनावृताम् ।  
शोषितां काचकलशीं त्रिषु भागेषु पूरयेत् ॥ व्र्र्स्_९।३३ ॥  

 
भाण्डे वितस्तिगम्भीरे वालुकासुप्रतिष्ठिता ।  
तद्भाण्डं पूरयेत्त्रिभिरन्याभिरवगुण्ठयेत् ॥ व्र्र्स्_९।३४ ॥  

 
भाण्डवक्त्रं मणिकया सन्धिं लिम्पेन् मृदा पचेत् ।  
चुल्ल्यां तृणस्य चादाहान् मणिकापृष्ठवर्तिनः ।  
एतद्धि वालुकायन्त्रं तद्यन्त्रं लवणाश्रयम् ॥ व्र्र्स्_९।३५ ॥  

रसरत्नसमुच्चयबोधिनी 
वालुकायन्त्रमाह सरसामिति ॥ व्र्र्स्बो_९।३५;१
 
सरसां पारदगर्भाम् ॥ व्र्र्स्बो_९।३५;२
 
गूढवक्त्रां सङ्कीर्णमुखीम् ॥ व्र्र्स्बो_९।३५;३
 
मृदिति ॥ व्र्र्स्बो_९।३५;४
 
मृद्वस्त्रेण मृल्लिप्तवस्त्रेण अङ्गुलघनं अङ्गुलमानोत्सेधं यथा तथा आवृताम् ॥ व्र्र्स्बो_९।३५;५
 
त्रिषु भागेषु पूरयेत् पाच्यरसादिना काचकलस्याः भागत्रयं पूरयेदित्यर्थः ॥ व्र्र्स्बो_९।३५;६
 
त्रिषु भागेष्विति अवच्छेदे सप्तमी ॥ व्र्र्स्बो_९।३५;७
 
भाण्डे इत्यत्र काचकलसीं स्थापयेदिति शेषः ॥ व्र्र्स्बो_९।३५;८
 
वालुकाभिः कियान् भागः पूरयितव्य इत्यपेक्षायामाह तद्भाण्डमिति ॥ व्र्र्स्बो_९।३५;९
 
त्रिभिरित्यत्र ॥ व्र्र्स्बो_९।३५;१०
 
भागैरिति शेषः ॥ व्र्र्स्बो_९।३५;११
 
तृतीया चात्र अभेदे भाण्डस्य भागत्रयमित्यर्थः पूरयेत् वालुकयेति शेषः अन्याभिः वालुकाभिरित्यर्थः अवशिष्टांशं पूरयेदिति शेषः ॥ व्र्र्स्बो_९।३५;१२
 
अवगुण्ठयेदित्यस्य मणिकया इत्यनेन सम्बन्धः मणिकया शरावेण ॥ व्र्र्स्बो_९।३५;१३
 
अयमर्थः सङ्कीर्णमुखीं काचकूपिकां मृद्वस्त्रेणाङ्गुलोत्सेधमालिप्य शोषयित्वा च तस्या भागत्रयं रसेनापूरयेत् ततो वितस्तिप्रमाणगभीरे वालुकया त्रिभागपूर्णे भाण्डमध्ये तां निवेश्य ऊर्ध्वं वालुकया आच्छादयेत् ततश्च शरावेण भाण्डवक्त्रं पिधाय मृत्तिकया सन्धिं लिप्त्वा च तावत् पचेत् यावत् शरावोपरि न्यस्तं तृणं न दहेदिति ॥ व्र्र्स्बो_९।३५;१४
 
तुल्यलक्षणत्वात् वालुकायन्त्रप्रसङ्गे लवणयन्त्रम् अप्यतिदिशति तदिति ॥ व्र्र्स्बो_९।३५;१५
 
तद् उक्तप्रकारं यन्त्रं लवणाश्रयम् अपि भवतीति शेषः लवणयन्त्रम् अपि वालुकायन्त्रम् भवतीत्यर्थः ॥ व्र्र्स्बो_९।३५;१६
रसरत्नसमुच्चयटीका 
वालुकायन्त्रं द्विविधमाह सुरसामिति ॥ व्र्र्स्टी_९।३५;१
 
सुरसां ग्रन्थिकोटररेखाद्यभावेन सुलक्षणां ॥ व्र्र्स्टी_९।३५;२
 
गूढवक्त्राम् अकरालमुखाम् अद्रिमृत्कर्पटादिना त्रिवारं सप्तवारं वा कृतेनाङ्गुलस्थूलेन वेष्टिताम् आतपे संशोषितां काचघटीम् उदरस्य भागचतुष्टयं परिकल्प्य त्रिषु भागेषु पूरयेत् ॥ व्र्र्स्टी_९।३५;३
 
तस्या गर्भे भागत्रयं कज्जल्यादिना भेषजेन पूरयेत् ॥ व्र्र्स्टी_९।३५;४
 
एवं सम्पूरितां तां वितस्तिगम्भीरे भाण्डे मृन्मये विशालखर्परे पूरितवालुकामध्ये स्थापितां कुर्यात् ॥ व्र्र्स्टी_९।३५;५
 
पूरणीयवालुकाया मानमप्याह तद्भाण्डं पूरयेदिति ॥ व्र्र्स्टी_९।३५;६
 
भाण्डोदरस्यापि भागचतुष्टयं परिकल्प्य तद्भाण्डं वालुकया त्रिभिर्भागैर्मितया त्रिभागपूरणपर्याप्तया पूरयेत्सम्भरेत् ॥ व्र्र्स्टी_९।३५;७
 
अन्याभिर् अवशिष्टैकभागमिताभिर् वालुकाभिः काचकलशीम् अभितः प्रक्षेपेणावगुण्ठयेत् ॥ व्र्र्स्टी_९।३५;८
 
कण्ठपर्यन्तम् आच्छादितां कुर्यादित्यर्थः ॥ व्र्र्स्टी_९।३५;९
 
भाण्डमुखं च मणिकया विशालन्युब्जमृत्पात्रेणाच्छाद्य सन्धिलेपादि कृत्वा चुल्ल्यां पचेत् ॥ व्र्र्स्टी_९।३५;१०
 
तत्पचनकालमानम् आह तृणस्येति ॥ व्र्र्स्टी_९।३५;११
 
मणिकापृष्ठे प्रक्षिप्ततृणदाहपर्यन्तं पचेत् ॥ व्र्र्स्टी_९।३५;१२
 
तृणदाहेत्युपलक्षणम् ॥ व्र्र्स्टी_९।३५;१३
 
सिन्दूररसादौ रक्तवर्णोत्पत्तिपर्यन्तमपि पाकस्यावश्यकत्वात् ॥ व्र्र्स्टी_९।३५;१४
 
स च वर्णो ज्ञेयः ॥ व्र्र्स्टी_९।३५;१५
 
कूपीमुखाद् उद्गतरक्तवर्णबाष्पदर्शनेनेति बोध्यम् ॥ व्र्र्स्टी_९।३५;१६
वालुकायन्त्र (२) 
पञ्चाढवालुकापूर्णभाण्डे निक्षिप्य यत्नतः ।  
पच्यते रसगोलाद्यं वालुकायन्त्रम् ईरितम् ॥ व्र्र्स्_९।३६ ॥  

रसरत्नसमुच्चयबोधिनी 
अन्यविधं वालुकायन्त्रमाह पञ्चेति ॥ व्र्र्स्बो_९।३६;१
 
चत्वारिंशच्छरावमितवालुकापूर्णभाण्डे इत्यर्थः ॥ व्र्र्स्बो_९।३६;२
 
अत्र वालुकामध्ये एव रसगोलादिकं स्थापयेत् न तु काचकूप्यामिति विशेषः ॥ व्र्र्स्बो_९।३६;३
लवणयन्त्र (१) 
एवं लवणनिक्षेपात्प्रोक्तं लवणयन्त्रकम् ॥ व्र्र्स्_९।३७ ॥  

 लवणयन्त्र (२) 
अन्तःकृतरसालेपताम्रपात्रमुखस्य च ।  
लिप्त्वा मृल्लवणेनैव सन्धिं भाण्डतलस्य च ॥ व्र्र्स्_९।३८ ॥  

 
तद्भाण्डं पटुनापूर्य क्षारैर्वा पूर्ववत्पचेत् ।  
एवं लवणयन्त्रं स्याद् रसकर्मणि शस्यते ॥ व्र्र्स्_९।३९ ॥  

रसरत्नसमुच्चयटीका 
अन्तः कृतरसालेप इति ॥ व्र्र्स्टी_९।३९;१
 
आलेप इत्युपलक्षणम् ॥ व्र्र्स्टी_९।३९;२
 
मृद्भाण्डे खर्परसमाने विशालमुखे+अन्तस्तले न्युब्जं स्थापनीयं यल्लघु ताम्रपात्रं तत् पारदादिगोलकोपरि न्युब्जं निधाय मृल्लवणादिना भाण्डतलताम्रपात्रमुखसन्धिं विलिप्य तयन्त्रभाण्डं लवणक्षाराद्यन्यतमेनापूर्य पिधानेन पिधाय प्रहरपर्यन्तं शालिस्फुटनपर्यन्तं प्रहरपर्यन्तं वा पचेत् ॥ व्र्र्स्टी_९।३९;३
 
एवंविधमपि यन्त्रं लवणयन्त्राख्यमेतद् रसकर्मणि पाकमूर्छनादिकर्मणि प्रशस्तं स्यात् ॥ व्र्र्स्टी_९।३९;४
रसरत्नसमुच्चयबोधिनी 
लवणयन्त्रस्य प्रकारान्तरमाह अन्तरिति ॥ व्र्र्स्बो_९।३९;१
 
अन्तस् ताम्रपात्रमध्ये इत्यर्थः कृतः रसेन आलेपः यत्र तथाभूतं यत् ताम्रपात्रं तस्य मुखं तस्य रसलिप्तोदरताम्रपात्रमुखस्य तथा भाण्डतलस्य ताम्रपात्रमुखोपरि स्थापितभाण्डाधोभागस्य ॥ व्र्र्स्बो_९।३९;२
 
तद्भाण्डम् उपरिस्थभाण्डम् ॥ व्र्र्स्बो_९।३९;३
 
पूर्ववत् तृणस्य चादाहाद् इत्यर्थः ॥ व्र्र्स्बो_९।३९;४
 
ताम्रपात्रोदरे रसं निक्षिप्य तदुपरि लवणपूर्णं क्षारपूर्णं वा भाण्डमेकं विन्यसेत् ततो मृल्लवणेन सन्धिं रुद्ध्वा पचेत् इति ॥ व्र्र्स्बो_९।३९;५
नालिकायन्त्र 
लोहनालगतं सूतं भाण्डे लवणपूरिते ।  
निरुद्धं विपचेत्प्राग्वन् नालिकायन्त्रम् ईरितम् ॥ व्र्र्स्_९।४० ॥  

रसरत्नसमुच्चयबोधिनी 
नालिकायन्त्रमाह लोहेति ॥ व्र्र्स्बो_९।४०;१
 
लौहमयनालमध्ये पारदम् आपूर्य छिद्ररोधं कृत्वा च लवणपूरितभाण्डान्तः नालं तं निरुन्ध्यात्ततो मणिकया भाण्डवक्त्रम् आच्छाद्य आलिप्य च सन्धिं तावत् पचेत् यावत् शरावोपरिस्थं तृणं न दहेत् इति ॥ व्र्र्स्बो_९।४०;२
भूधरयन्त्र 
वालुकागूढसर्वाङ्गां गर्ते मूषां रसान्विताम् ।  
दीप्तोपलैः संवृणुयाद् यन्त्रं तद् भूधराह्वयम् ॥ व्र्र्स्_९।४१ ॥  

रसरत्नसमुच्चयटीका 
अथ भूधरयन्त्रमाह वालुकेति ॥ व्र्र्स्टी_९।४१;१
 
गर्ते राजहस्तमात्रगम्भीरे गर्ते हस्तमात्रायामविस्तारे चतुरस्रे वर्तुले वा तादृशे गर्ते रसान्वितां पारदगर्भितां मल्लमूषां वालुकागूढसर्वाङ्गां निधाय गर्तकण्ठपर्यन्तं वालुकया प्रपूर्योपरि किञ्चित्पार्श्वे च दीप्तवन्योपलैः संवृणुयादाच्छादयेत् ॥ व्र्र्स्टी_९।४१;२
 
समन्ततो वन्योपलैराच्छाद्य ज्वालयेदित्यर्थः ॥ व्र्र्स्टी_९।४१;३
 
अत्र पारदस्य यन्त्रणमात्रं वालुकायां भूमावेव वह्निस्तूपर्येव गर्भयन्त्रे सर्वमेव भूगर्भे ॥ व्र्र्स्टी_९।४१;४
 
भूधरपुटे तु न वालुकासम्बन्धः ॥ व्र्र्स्टी_९।४१;५
 
इति त्रयाणां यन्त्रपुटानां विशेषो बोध्यः ॥ व्र्र्स्टी_९।४१;६
पुटयन्त्र 
शरावसम्पुटान्तस्थं करीषेष्व् अग्निमानवित् ।  
पचेच्चुल्ल्यां द्वियामं वा रसं तत् पुटयन्त्रकम् ॥ व्र्र्स्_९।४२ ॥  

रसरत्नसमुच्चयबोधिनी 
पुटयन्त्रमाह शरावेति ॥ व्र्र्स्बो_९।४२;१
 
करीषेषु पचेत् अथवा अग्निमानविद् द्वियामं चुल्ल्याम् अङ्गारेषु पचेद् योज्यम् ॥ व्र्र्स्बो_९।४२;२
रसरत्नसमुच्चयटीका 
अथ पुटयन्त्रमाह शरावेति ॥ व्र्र्स्टी_९।४२;१
 
भूमितले करीषराशिं कृत्वा तत्र शरावसम्पुटितं पारदं च धृत्वाग्निमानविद्वैद्यो घाटिकाद्वयपर्यन्तं पचेत् ॥ व्र्र्स्टी_९।४२;२
 
अत्यन्तसन्निहिताग्निसंयोगात् ॥ व्र्र्स्टी_९।४२;३
 
अथवा चुल्ल्यां करीषाग्निं दत्त्वाधिश्रितखर्परे शरावसम्पुटितं रसं धृत्वा खर्परमुखमाच्छाद्य यामपर्यन्तं द्वियामं वा पचेत् ॥ व्र्र्स्टी_९।४२;४
 
दूरतराग्निसंयोगात् ॥ व्र्र्स्टी_९।४२;५
 
एवं न्यूनाधिकः पचनकालो रसयोगिद्रव्याद्युद्गमशालित्वावयवशैथिल्यकाठिन्याद्यनुरोधेन स्वबुद्ध्यैव तर्क्य इति भावः ॥ व्र्र्स्टी_९।४२;६
कोष्ठीयन्त्र 
षोडशाङ्गुलविस्तीर्णं हस्तमात्रायतं समम् ।  
धातुसत्त्वनिपातार्थं कोष्ठीयन्त्रम् इति स्मृतम् ॥ व्र्र्स्_९।४३ ॥  

रसरत्नसमुच्चयबोधिनी 
कोष्ठीयन्त्रमाह षोडशेति ॥ व्र्र्स्बो_९।४३;१
 
अत्र सममिति पदेन मिलितभाण्डद्वयस्य षोडशाङ्गुलत्वादि बोध्यम् एवं च वितस्तिप्रमाणदीर्घस्य अष्टाङ्गुलविस्तीर्णस्य च अधोभाण्डस्य मुखोपरि तावन्मानं भाण्डान्तरम् अधोमुखं संस्थाप्य अधो दृढाङ्गारैर् भस्त्रया धमेत् तेन धातुसत्त्वं निर्गच्छतीति ॥ व्र्र्स्बो_९।४३;२
 
अत्रिसंहितायाम् एतच्छ्लोकानन्तरम् अस्यैवापरांशः पठितः तद्यथा ॥ व्र्र्स्बो_९।४३;३
 
परिपूर्णं दृढाङ्गारैरधो वातेन कोष्ठके ।
 
मात्रया ज्वालमार्गेण ज्वालयेच्च हुताशनम् ॥ व्र्र्स्बो_९।४३;४
 
इति ॥ व्र्र्स्बो_९।४३;५
रसरत्नसमुच्चयटीका 
अथ कोष्ठीयन्त्रमाह षोडशाङ्गुलेति ॥ व्र्र्स्टी_९।४३;१
 
धातुसत्त्वेति ॥ व्र्र्स्टी_९।४३;२
 
विशिष्टधातूनां ताप्यगैरिकविमलादीनाम् अनुद्गमशालिनां मृदूनां च सत्त्वस्य निपातार्थम् एतद्यन्त्रं विद्यात् ॥ व्र्र्स्टी_९।४३;३
 
अस्यां कोष्ठ्यां मध्य उचितां धातुगर्भितां वृन्ताकादिमूषां संस्थाप्य कोकिलैर् मूषाम् उपर्युपरिभावेन पार्श्वतश्च सम्पूर्य यथोचितं धमेत् ॥ व्र्र्स्टी_९।४३;४
 
लघुभस्त्रिकादिनेत्यर्थः ॥ व्र्र्स्टी_९।४३;५
 
कोष्ठीयन्त्रे सत्त्वनिपातनार्हा धातव उदाहृताश्च रससारे ।
 
वैक्रान्तं सस्यकं ताप्यं कान्ताभ्रे विमलं गिरिः ।
 
गैरिका तुत्थकं चैव राजावर्तो विशेषतः ॥ व्र्र्स्टी_९।४३;६
 
एषाम् उपरसानां च कोष्ठे सत्त्वनिपातनम् ।
 
इति ॥ व्र्र्स्टी_९।४३;७
वलभीयन्त्र 
यत्र लोहमये पात्रे पार्श्वयोर्वलयद्वयम् ।  
तादृक् स्वल्पतरं पात्रं वलयप्रोतकोष्ठकम् ॥ व्र्र्स्_९।४४ ॥  

 
पूर्वपात्रोपरि न्यस्य स्वल्पपात्रे परिक्षिपेत् ।  
रसं सम्मूर्छितं स्थूलपात्रम् आपूर्य काञ्जिकैः ॥ व्र्र्स्_९।४५ ॥  

 
द्वियामं स्वेदयेदेव रसोत्थापनहेतवे ।  
एतत्स्याद् वलभीयन्त्रं रसे षाड्गुण्यकारकम् ।  
सूक्ष्मकान्तमये पात्रे रसः स्याद्गुणवत्तरः ॥ व्र्र्स्_९।४६ ॥  

रसरत्नसमुच्चयबोधिनी 
वलभीयन्त्रमाह यत्रेति ॥ व्र्र्स्बो_९।४६;१
 
वलयद्वयं वलयं कडा आण्टा इति ख्यातं ॥ व्र्र्स्बो_९।४६;२
 
तादृक् लोहमयम् ॥ व्र्र्स्बो_९।४६;३
 
वलयेति ॥ व्र्र्स्बो_९।४६;४
 
वलये बृहत्पात्रस्थवलये प्रोतम् आबद्धं कोष्ठं मध्यदेशो यस्य तादृशम् ॥ व्र्र्स्बो_९।४६;५
 
अयमर्थो बृहदाकारं कान्तलौहमयं पात्रमेकं निर्माय तस्यान्तर्गलाद् अधःपार्श्वद्वये वलयद्वयं संयोजनीयं क्षुद्राकारम् अपरमपि तथाविधं पात्रमेकं कृत्वा बृहत्पात्रस्थे वलये अस्पृष्टतलभागं यथा तथा आबध्य तत्र मूर्छितरसं परिक्षिपेत् काञ्जिकेन स्थूलपात्रं च पूरयेदिति ॥ व्र्र्स्बो_९।४६;६
 
रसे षाड्गुण्यकारकं षाड्गुण्यं विद्या वितर्को विज्ञानं स्मृतिस्तत्परता क्रिया इत्युक्तषड्गुणप्रदशक्तिजनकम् एवंविधरसोपयोक्ता उक्तषाड्गुण्यसिद्धिं लभते इत्यर्थः ॥ व्र्र्स्बो_९।४६;७
रसरत्नसमुच्चयटीका 
अथ खलचरीयन्त्रमाह यत्रेति ॥ व्र्र्स्टी_९।४६;१
 
यन्त्रभूते लोहपात्र आभ्यन्तरोपकण्ठे पार्श्वयोर् अवसञ्जनार्थं वलयद्वयं कार्यं ॥ व्र्र्स्टी_९।४६;२
 
वलयमध्ये तु प्रवेशार्हकोष्ठकं लौहं स्वल्पपात्रमन्यद्विधाय मूर्छितरसगर्भितं तत्स्वल्पपात्रं प्रवेश्य वलययोर् अवसज्जितं कृत्वा स्थूलपात्रे काञ्जिकं प्रभूतं दत्त्वा चुल्ल्यां मन्दाग्निना प्रहरपर्यन्तं स्वेदयेत् ॥ व्र्र्स्टी_९।४६;३
 
तेन पारद उत्थाय काञ्जिकद्रवे प्रविश्य तिष्ठति अत एवास्य यन्त्रस्य जलाहार्ययन्त्रम् इत्यपि नामान्तरं काञ्जिकजलेन स्वल्पपात्राद् रसस्य ह्रियमाणत्वादिति ॥ व्र्र्स्टी_९।४६;४
 
मूर्छितो रस उत्थाय खले+अङ्गणे चरितुं शक्नोत्यनेनेति व्युत्पत्त्या खलचरीत्यपि नाम ॥ व्र्र्स्टी_९।४६;५
 
अत्र यत्स्वल्पं पात्रं तत्कान्तमयं कृत्वा यन्त्रे तत्पात्रमध्ये पारदो धृतश्चेद् अतिशयेन गुणवान्भवति ॥ व्र्र्स्टी_९।४६;६
 
उक्तं च रसार्णवे ।
 
न सूतेन विना कान्तं न कान्तेन विना रसः ।
 
कान्तसूतसमायोगात् प्रयोगो देहधारकः ॥ व्र्र्स्टी_९।४६;७
 
इति ॥ व्र्र्स्टी_९।४६;८
तिर्यक्पातनयन्त्र 
क्षिपेद्रसं घटे दीर्घनताधोनालसंयुते ।  
तन्नालं निक्षिपेदन्यघटकुक्ष्यन्तरे खलु ॥ व्र्र्स्_९।४७ ॥  

 
तत्र रुद्ध्वा मृदा सम्यग्वदने घटयोरथ ।  
अधस्ताद्रसकुम्भस्य ज्वालयेत्तीव्रपावकम् ॥ व्र्र्स्_९।४८ ॥  

 
इतरस्मिन्घटे तोयं प्रक्षिपेत्स्वादु शीतलम् ।  
तिर्यक्पातनम् एतद्धि वार्त्तिकैर् अभिधीयते ॥ व्र्र्स्_९।४९ ॥  

रसरत्नसमुच्चयबोधिनी 
तिर्यक्पातनयन्त्रमाह क्षिपेदिति ॥ व्र्र्स्बो_९।४९;१
 
दीर्घनताधोनालसंयुते दीर्घाकारं नतं निम्नाभिमुखं च यत् अधोनालं तेन संयुते ॥ व्र्र्स्बो_९।४९;२
 
अयं विधिः एकस्मिन् घटे रसं निधाय तस्य उदराधो दीर्घम् अधोलम्बितं नालमेकं संयोज्य द्वितीयघटोदरस्थच्छिद्रे नालाग्रं प्रवेश्य मृद्वस्त्रेण सन्धिमालिप्य च घटयोर्मुखम् अपि तथा लिम्पेत् रसकुम्भाधश्च तीव्राग्निं प्रज्वालयेत् द्वितीयघटे स्वादुशीतलं जलं च प्रक्षिपेत् इति ॥ व्र्र्स्बो_९।४९;३
रसरत्नसमुच्चयटीका 
अथ तिर्यक्पातनयन्त्रमाह क्षिपेद्रसमिति ॥ व्र्र्स्टी_९।४९;१
 
नताधोनालेति नतोपकण्ठच्छिद्रसंलग्नाधोनालसंयुते ॥ व्र्र्स्टी_९।४९;२
 
अन्यघटः पार्श्वे निम्नदेशे स्थितः ॥ व्र्र्स्टी_९।४९;३
 
ततो घटयोर्वदने रुद्ध्वा पिधानाभ्यां पिधाय सन्धिलेपादि कृत्वाधो घटयोर् वदनयोर् अधःस्थितनलिकायोजितच्छिद्रयोर् अपि सन्धिलेपं कृत्वा ज्वालयेत् ॥ व्र्र्स्टी_९।४९;४
 
घटान्तरे तापोत्पत्तिपर्यन्तं पारदशुद्ध्यर्थम् एतद्यन्त्रस्योपयोगो बोध्यः ॥ व्र्र्स्टी_९।४९;५
पालिकायन्त्र 
चषकं वर्तुलं लौहं विनताग्रोर्ध्वदण्डकम् ।  
एतद्धि पालिकायन्त्रं बलिजारणहेतवे ॥ व्र्र्स्_९।५० ॥  

रसरत्नसमुच्चयटीका 
पालिकायन्त्रमाह चषकमिति ॥ व्र्र्स्टी_९।५०;१
 
चषकं दर्वीसमानं पात्रम् ॥ व्र्र्स्टी_९।५०;२
 
तत्तु न तिर्यग्दण्डं किन्तु विनताय उच्छ्रितो दण्डो यस्य तथोक्तम् ॥ व्र्र्स्टी_९।५०;३
 
एतद्यन्त्रं सधूमगन्धकजारणोपयोगि तथा भैरवनाथोक्तपर्पट्यादिविधौ चोपयोक्ष्यते ॥ व्र्र्स्टी_९।५०;४
रसरत्नसमुच्चयबोधिनी 
पालिकायन्त्रमाह चषकमिति ॥ व्र्र्स्बो_९।५०;१
 
विनतम् अग्रं यस्य तत् न्युब्जीकृताग्रभागम् ऊर्ध्वम् उच्चैःकृतं दण्डं यस्य तद् उन्नतदण्डं विनताग्रं च तद् ऊर्ध्वदण्डं चेति विनताग्रोर्ध्वदण्डकं लौहं लोहमयं वर्तुलं गोलाकारं चषकं कटोरिका कार्यमिति शेषः ॥ व्र्र्स्बो_९।५०;२
 
चषकशब्दस्य मद्यपानपात्रार्थकत्वे+अपि पात्रमात्रार्थकत्वं प्रागेव प्रदर्शितम् ॥ व्र्र्स्बो_९।५०;३
 
बलिजारणहेतवे गन्धकजारणार्थम् ॥ व्र्र्स्बो_९।५०;४
घटयन्त्र 
चतुष्प्रस्थजलाधारश् चतुरङ्गुलिकाननः ।  
घटयन्त्रम् इदं प्रोक्तं तदाप्यायनकं स्मृतम् ॥ व्र्र्स्_९।५१ ॥  

रसरत्नसमुच्चयबोधिनी 
घटयन्त्रमाह चतुरिति ॥ व्र्र्स्बो_९।५१;१
 
षोडशशरावमितजलधारणसमर्थः चतुरङ्गुलविस्तृतमुखविशिष्टश्च घटः घटयन्त्रमिति निष्कर्षः ॥ व्र्र्स्बो_९।५१;२
 
आप्यायनकं रसादीनां तर्पणं षाड्गुण्यसम्पादनमिति यावत् ॥ व्र्र्स्बो_९।५१;३
 
आप्यायनकम् इत्यत्र उत्थापनकम् इति पाठे रसोत्थापनसाधनमित्यर्थः ॥ व्र्र्स्बो_९।५१;४
इष्टिकायन्त्र 
विधाय वर्तुलं गर्तं मल्लमत्र निधाय च ।  
विनिधायेष्टकां तत्र मध्यगर्तवतीं शुभाम् ॥ व्र्र्स्_९।५२ ॥  

 
गर्तस्य परितः कुर्यात्पालिकाम् अङ्गुलोच्छ्रयाम् ।  
गर्ते सूतं विनिक्षिप्य गर्तास्ये वसनं क्षिपेत् ॥ व्र्र्स्_९।५३ ॥  

 
निक्षिपेद्गन्धकं तत्र मल्लेनास्यं निरुध्य च ।  
मल्लपालिकयोर्मध्ये मृदा सम्यङ् निरुध्य च ॥ व्र्र्स्_९।५४ ॥  

 
वनोपलैः पुटं देयं कपोताख्यं न चाधिकम् ।  
इष्टिकायन्त्रम् एतत् स्याद् गन्धकं तेन जारयेत् ॥ व्र्र्स्_९।५५ ॥  

रसरत्नसमुच्चयबोधिनी 
इष्टकायन्त्रमाह विधायेति ॥ व्र्र्स्बो_९।५५;१
 
मल्लं शरावपात्रम् ॥ व्र्र्स्बो_९।५५;२
 
पालिकाम् आलवालम् ॥ व्र्र्स्बो_९।५५;३
 
गोलाकारं गर्तमेकम् कृत्वा तत्र शरावं संस्थाप्य तदुपरि मध्यच्छिद्रामिष्टकाम् एकां विन्यसेत् इष्टकागर्तं परितः अङ्गुलिमितोन्नतम् आलवालम् एकं च कुर्यात् तत इष्टकारन्ध्रे पारदं विनिक्षिप्य रन्ध्रमुखे वस्त्रं तदुपरि गन्धकं च विन्यस्य शरावान्तरेण रुद्ध्वा शरावालवालयोः सन्धिं मृदा सम्यगालिप्य च वन्यकरीषैः कपोताख्यपुटं दद्यादिति निष्कर्षः ॥ व्र्र्स्बो_९।५५;४
रसरत्नसमुच्चयटीका 
अथेष्टिकायन्त्रं लक्षयति निधाय वर्तुलामिति ॥ व्र्र्स्टी_९।५५;१
 
मल्लं गम्भीरोदरं क्षुद्रं मृन्मयं पात्रं तद्गर्तामध्ये संस्थाप्य तत्रैकाम् इष्टिकां मध्यगर्तवतीं च निधायेष्टिकाघटकगर्तस्य परितः समन्ततो+अङ्गुलोच्छ्रायां पालिकाम् आलवालं विधाय तद्गर्ते पारदं क्षिप्त्वा तद्गर्तमुखे वस्त्रं प्रसार्य तच्च दृढं बद्ध्वा तदुपरि समभागं गन्धकं दत्त्वा न्युब्जमल्लेन गर्तमुखं रुद्ध्वा मल्लपालिमध्यभागं मृदा सम्यग्रुद्ध्वोपरि वन्योपलैः कपोतपुटं पुनः पुनर्देयम् ॥ व्र्र्स्टी_९।५५;२
 
इष्टिकया पारदस्य यन्त्रणाद् एतद्यन्त्रम् इष्टिकायन्त्रनाम्ना कथितम् ॥ व्र्र्स्टी_९।५५;३
 
तेन निर्धूमगन्धकजारणं कुर्यात् ॥ व्र्र्स्टी_९।५५;४
 
जीर्णे च गन्धके पारदो रक्तवर्णो भवेत् ॥ व्र्र्स्टी_९।५५;५
 
अत्र द्रुतपारदे गन्धकजारणायां गर्तास्ये वस्त्राच्छादनं वस्त्रोपरि गन्धकं च दद्यादिति विधिक्रमः ॥ व्र्र्स्टी_९।५५;६
 
यत्र तु बद्धस्य रसस्य गन्धकजारणा कर्तव्या स्यात्तदा तु पारदं वस्त्रेण बद्ध्वा तस्याधस्ताद् उपरिष्टाच्च गन्धकं दत्त्वा जारयेदित्यनुक्तो+अपि विशेषो बोध्यः ॥ व्र्र्स्टी_९।५५;७
हिङ्गुलाकृष्टिविद्याधरयन्त्र 
स्थालिकोपरि विन्यस्य स्थालीं सम्यङ् निरुध्य च ।  
ऊर्ध्वस्थाल्यां जलं क्षिप्त्वा वह्निं प्रज्वालयेद् अधः ।  
एतद् विद्याधरं यन्त्रं हिङ्गुलाकृष्टिहेतवे ॥ व्र्र्स्_९।५६ ॥  

रसरत्नसमुच्चयबोधिनी 
हिङ्गुलाकृष्टिविद्याधरयन्त्रमाह स्थालिकोपरीति ॥ व्र्र्स्बो_९।५६;१
 
स्थालीमित्यत्र ऊर्ध्वमुखीमिति शेषो बोध्यः ॥ व्र्र्स्बो_९।५६;२
 
अत्र हिङ्गुलाकृष्टिप्रकारस्य अनुक्तत्वात् ग्रन्थान्तरोक्तस्तत्प्रकारः प्रदर्श्यते तद्यथा जम्बीरादिरसशोधितहिङ्गुलम् अधःस्थाल्यां पर्णोपरि संस्थाप्य कठिनीघृष्टतलभागाम् उत्तानां स्थालीमपरां तदुपरि दत्त्वा मृदम्बरादिभिः सन्धिम् आलिप्य च अधो ज्वाला देया ऊर्ध्वस्थाल्यां जलं च उष्णे च तस्मिन् तत् निक्षिप्य पुनर्देयम् एवं त्रिंशद्वारं कुर्यात् ॥ व्र्र्स्बो_९।५६;३
 
ग्रन्थान्तरे+अस्य ऊर्ध्वपातनमिति नामान्तरम् ॥ व्र्र्स्बो_९।५६;४
 
कृचिदेतद् अनन्तरं ।
 
रसं सम्मूर्छितं स्थूलपात्रम् आपूर्य काञ्जिकैः ।
 
द्वियामं स्वेदयेदेनं रसोत्थापनहेतवे ॥ व्र्र्स्बो_९।५६;५
 
इत्यधिकः पाठो विद्यते ॥ व्र्र्स्बो_९।५६;६
रसरत्नसमुच्चयटीका 
अथ हिङ्गुलाकृष्टिविद्याधरयन्त्रमाह स्थालिकोपरि विन्यस्येति ॥ व्र्र्स्टी_९।५६;१
 
अन्तस्तले निहितशुष्कहिङ्गुलाया विशालमुखायाः स्थालिकाया उपर्युत्तानामेव लघुस्थालीं विन्यस्य स्थापयित्वा सन्धिलेपादिना रुद्ध्वोर्ध्वस्थाल्यां किञ्चिच्छीतलजलं पुनः पुनर्दद्यात् ॥ व्र्र्स्टी_९।५६;२
 
अधश्चुल्ल्यां वह्निं ज्वालयेत्प्रहरत्रयपर्यन्तम् ॥ व्र्र्स्टी_९।५६;३
 
एतद्यन्त्रं पारदस्य हिङ्गुलाद् वियुज्योर्ध्वपात्रतल आकृष्टिकरं स्यात् ॥ व्र्र्स्टी_९।५६;४
 
एतदाकृष्टरसस्य षोडशाध्याये चण्डसङ्ग्रहगदैककपाटविधावन्यत्र चोपयोगं वक्ष्यति ॥ व्र्र्स्टी_९।५६;५
डमरुयन्त्र 
यन्त्रस्थाल्युपरि स्थालीं न्युब्जां दत्त्वा निरुन्धयेत् ।  
यन्त्रं डमरुकाख्यं तद्रसभस्मकृते हितम् ॥ व्र्र्स्_९।५७ ॥  

रसरत्नसमुच्चयटीका 
अथ डमरुयन्त्रमाह पारदौषधगर्भितयन्त्रस्थाल्युपरि न्युब्जामेव स्थालीं निधाय निरुन्धयेत् ॥ व्र्र्स्टी_९।५७;१
 
मृत्कर्पटादिना सन्धिरोधं कुर्यात् ॥ व्र्र्स्टी_९।५७;२
 
यन्त्रस्याधस्ताद् अग्निः कार्यः ॥ व्र्र्स्टी_९।५७;३
 
एतद् यन्त्रं डमरुकाख्यम् ऊर्ध्वतलगपारदभस्मकर्मण्युपयुज्यते ॥ व्र्र्स्टी_९।५७;४
नाभियन्त्र 
मल्लमध्ये चरेद्गर्तं तत्र सूतं सगन्धकम् ।  
गर्तस्य परितः कुड्यं प्रकुर्यादङ्गुलोच्छ्रितम् ॥ व्र्र्स्_९।५८ ॥  

 
ततश् चाच्छादयेत् सम्यग् गोस्तनाकारमूषया ।  
सम्यक् तोयमृदा रुद्ध्वा सम्यगत्रोच्यमानया ॥ व्र्र्स्_९।५९ ॥  

 (इन्स्।) तोयमृद् 
लेहवत् कृतबब्बूलक्वाथेन परिमर्दितम् ।  
जीर्णकिट्टरजः सूक्ष्मं गुडचूर्णसमन्वितम् ।  
इयं हि जलमृत् प्रोक्ता दुर्भेद्या सलिलैः खलु ॥ व्र्र्स्_९।६० ॥  

 (इन्स्।) वह्निमृद् 
खटिकापटुकिट्टैश्च महिषीदुग्धमर्दितैः ।  
वह्निमृत्स्ना भवेद् घोरवह्नितापसहा खलु ॥ व्र्र्स्_९।६१ ॥  

 
एतया मृत्स्नया रुद्धो न गन्तुं क्षमते रसः ।  
विदग्धवनिताप्रौढप्रेम्णा रुद्धः पुमानिव ॥ व्र्र्स्_९।६२ ॥  

 
नन्दी नागार्जुनश्चैव ब्रह्मज्योतिर् मुनीश्वरः ।  
वेत्ति श्रीसोमदेवश्च नापरः पृथिवीतले ॥ व्र्र्स्_९।६३ ॥  

 ड़ोर्त्सेत्ज़ुन्ग्: नाभियन्त्र 
ततो जलं विनिक्षिप्य वह्निं प्रज्वालयेदधः ।  
नाभियन्त्रमिदं प्रोक्तं नन्दिना सर्ववेदिना ।  
अनेन जीर्यते सूतो निर्धूमः शुद्धगन्धकः ॥ व्र्र्स्_९।६४ ॥  

रसरत्नसमुच्चयबोधिनी 
नाभियन्त्रमाह मल्लमध्ये इति ॥ व्र्र्स्बो_९।६४;१
 
कुड्यं भित्तिः आलवालाकारमिति यावत् ॥ व्र्र्स्बो_९।६४;२
 
अत्रोच्यमानया अत्र यन्त्रे उच्यमानया कथ्यमानया तोयमृदा लेहवद् इत्यादिना वक्ष्यमाणया परिभाषिकमृदा इत्यर्थः ॥ व्र्र्स्बो_९।६४;३
 
अत्र प्रथमं सम्यग् आच्छादयेद् द्वितीयं सम्यक् रुद्ध्वा तृतीयं सम्यग् उच्यमानया सम्बध्यते ॥ व्र्र्स्बो_९।६४;४
 
तोयमृत्प्रकारमाह लेहवदिति ॥ व्र्र्स्बो_९।६४;५
 
लेपार्थमृत्तिकाप्रस्तुतप्रसङ्गक्रमेण वह्निमृत्प्रकारमाह खटिकेति ॥ व्र्र्स्बो_९।६४;६
 
अयं विधिः पात्रमध्ये किञ्चिद् गर्तं कृत्वा तत्र रसगन्धौ निवेश्य गर्तस्य चतुर्दिक्षु अङ्गुलोच्छ्रायम् आलवालं कुर्यात् ततो गोस्तनाकृतिमूषया सालवालं सरसगन्धकं गर्तम् आच्छाद्य तोयमृदा सन्धिं लिम्पेत् ततस्तत्र जलं दत्त्वा यन्त्राधो वह्निं दापयेद् इति ॥ व्र्र्स्बो_९।६४;७
रसरत्नसमुच्चयटीका 
अथ नाभियन्त्रमाह मल्लमध्य इति ॥ व्र्र्स्टी_९।६४;१
 
दृढस्थूलविस्तृतमृत्पात्रमध्ये गर्तं कुर्यात् ॥ व्र्र्स्टी_९।६४;२
 
तत्र पारदं गन्धकं च निदध्यात् ॥ व्र्र्स्टी_९।६४;३
 
ततो गर्तस्य समन्ततो+अङ्गुलोच्छ्रायं कुड्याकारं बन्धं कुर्यात् ॥ व्र्र्स्टी_९।६४;४
 
ततस्तं गर्तं गोस्तनाकारमूषया न्युब्जया पिदध्यात् ॥ व्र्र्स्टी_९।६४;५
 
अत्रोच्यमानया तोयमृदाख्यया मृदा सन्धिं रुद्ध्वा संशोष्योपरिस्थितसर्वमल्लभागं कण्ठपर्यन्तं जलेन पूरयेत् ॥ व्र्र्स्टी_९।६४;६
 
यन्त्रस्याधस्ताच्च चुल्ल्यां वह्निं प्रज्वालयेदित्यन्तिमश्लोकेन सम्बन्धो बोध्यः ॥ व्र्र्स्टी_९।६४;७
 
अत्र जलमृच्छब्दबोधार्थं जलमृदं तत्प्रसङ्गाच्च वह्निमृदं च मध्यस्थितग्रन्थेनाह लेहवदिति ॥ व्र्र्स्टी_९।६४;८
 
घनेन बब्बूलत्वक्कषायेण पुराणं लोहकिट्टचूर्णं सूक्ष्मं कणं यथा स्यात्तथा सम्मर्द्य तत्र गुडचूर्णं समं दत्त्वा पुनः सम्मर्द्य कृतेयं मृज्जलमृदिति ख्याता ॥ व्र्र्स्टी_९।६४;९
 
अथ खटिकाश्वेतचूर्णद्रव्यं खडू चास इति वाख्यातम् ॥ व्र्र्स्टी_९।६४;१०
 
पटु सैन्धवम् ॥ व्र्र्स्टी_९।६४;११
 
लोहकिट्टं च सर्वमेतन्मिथः समं गृहीत्वा महिषीदुग्धेन सम्मर्द्य विहितेयं मृद्वह्निमृदाख्याता ॥ व्र्र्स्टी_९।६४;१२
 
इयं च तीक्ष्णं वह्निपातं सहत इत्यन्वर्थाख्या ॥ व्र्र्स्टी_९।६४;१३
 
एतया रुद्धो रसस्तरुण्या कृतस्नेहेन बद्धः पुरुषः इवान्यत्र गन्तुं न शक्नोति ॥ व्र्र्स्टी_९।६४;१४
 
अस्य यन्त्रस्य जलयन्त्रमिति नामान्तरं केचिद्वदन्ति ॥ व्र्र्स्टी_९।६४;१५
 
पाषाणभेदिरसविधावस्योपयोगं वक्ष्यति ॥ व्र्र्स्टी_९।६४;१६
 
रससारे पारदबन्धनार्थमप्यस्य यन्त्रस्योपयोगमुदाजहार ॥ व्र्र्स्टी_९।६४;१७
ग्रस्तयन्त्र 
मूषां मूषोदराविष्टाम् आद्यन्तःसमवर्तुलाम् ।  
चिपिटां च तले प्रोक्तं ग्रस्तयन्त्रं मनीषिभिः ।  
सूतेन्द्ररन्धनार्थं हि रसविद्भिर् उदीरितम् ॥ व्र्र्स्_९।६५ ॥  

रसरत्नसमुच्चयबोधिनी 
ग्रस्तयन्त्रमाह मूषामिति ॥ व्र्र्स्बो_९।६५;१
 
सूतेन्द्ररन्धनार्थं रसपाकार्थम् ॥ व्र्र्स्बो_९।६५;२
रसरत्नसमुच्चयटीका 
अथ ग्रस्तयन्त्रमाह मूषामिति ॥ व्र्र्स्टी_९।६५;१
 
स्थूलमूषोदरे प्रवेशयोग्याम् आद्यन्तमध्यभागेषु तत्समवर्तुलां लघुमूषां कुर्यात् ॥ व्र्र्स्टी_९।६५;२
 
एतद्यन्त्रं ग्रस्तयन्त्रमिति ख्यातम् ॥ व्र्र्स्टी_९।६५;३
 
अनेन हि स्वोदरे रुद्धगतिः पारदो ग्रस्तः पीडितो मारकभेषजेन मारितो वा भवति ॥ व्र्र्स्टी_९।६५;४
 
कज्जलीकृतं भेषजान्तरेण सम्मर्दितं वा पारदं स्थूलमूषान्तस्तले सम्भृत्य तद्रोधार्थं किञ्चिल्लघुमूषां न्युब्जां तदुदरे प्रवेश्य दृढं यथा स्यात्तथा सन्धिरोधं कृत्वा गजपुटेन पारदं भस्मीकुर्वन्ति भिषजः ॥ व्र्र्स्टी_९।६५;५
 
रन्ध्रणं बन्धनम् ॥ व्र्र्स्टी_९।६५;६
स्थालीयन्त्र 
स्थाल्यां ताम्रादि निक्षिप्य मल्लेनास्यं निरुध्य च ।  
पच्यते स्थालिकाधस्तात् स्थालीयन्त्रम् इदं स्मृतम् ॥ व्र्र्स्_९।६६ ॥  

रसरत्नसमुच्चयटीका 
अथ स्थालीयन्त्रमाह स्थाल्यामिति ॥ व्र्र्स्टी_९।६६;१
 
स्थाल्यां मृन्मयपात्र्यां ताम्रलोहादि निक्षिप्य मल्लेन निरुद्धमुखं कृत्वा तद्भेषजं स्थालिकाधःस्थवह्निना पच्यते इत्येतत् स्थालीयन्त्रं प्रसिद्धम् ॥ व्र्र्स्टी_९।६६;२
धूपयन्त्र 
विधायाष्टाङ्गुलं पात्रं लौहमष्टाङ्गुलोच्छ्रयम् ।  
कण्ठाधो ह्य् अङ्गुले देशे गलाधारे हि तत्र च ॥ व्र्र्स्_९।६७ ॥  

 
तिर्यग्लोहशलाकाश्च तन्वीस्तिर्यग् विनिक्षिपेत् ।  
तनूनि स्वर्णपत्त्राणि तासामुपरि विन्यसेत् ॥ व्र्र्स्_९।६८ ॥  

 
पत्त्राधो निक्षिपेद् वक्ष्यमाणम् इहैव हि ।  
तत्पात्रं न्युब्जपात्रेण छादयेदपरेण हि ॥ व्र्र्स्_९।६९ ॥  

 
मृदा विलिप्य सन्धिं च वह्निं प्रज्वालयेद् अधः ।  
तेन पत्त्राणि कृत्स्नानि हतान्य् उक्तविधानतः ॥ व्र्र्स्_९।७० ॥  

 
रसश्चरति वेगेन द्रुतं गर्भे द्रवन्ति च ।  
गन्धालकशिलानां हि कज्जल्या वा मृताहिना ॥ व्र्र्स्_९।७१ ॥  

 
धूपनं स्वर्णपत्त्राणां प्रथमं परिकीर्तितम् ।  
तारार्थं तारपत्त्राणि मृतवङ्गेन धूपयेत् ॥ व्र्र्स्_९।७२ ॥  

 
धूपयेच्च यथायोग्यैरन्यैरुपरसैरपि ।  
धूपयन्त्रमिदं प्रोक्तं जारणाद्रव्यसाधने ॥ व्र्र्स्_९।७३ ॥  

रसरत्नसमुच्चयबोधिनी 
धूपयन्त्रमाह विधायेति ॥ व्र्र्स्बो_९।७३;१
 
गलाधारे शलाकास्थापनार्थं गलदेशस्थपालिकावद् आधारविशेषे इत्यर्थः ॥ व्र्र्स्बो_९।७३;२
 
अत्र प्रथमं तिर्यक् लोहशलाका इत्यनेन द्वितीयं च विनिक्षिपेत् इत्यनेन सम्बध्यते ॥ व्र्र्स्बो_९।७३;३
 
तिर्यक् वक्राकाराः तन्वीः सूक्ष्माः लोहशलाकाः तिर्यक् वक्रभावेन विनिक्षिपेत् इत्यन्वयः ॥ व्र्र्स्बो_९।७३;४
 
तेनेत्यादि ॥ व्र्र्स्बो_९।७३;५
 
उक्तविधिना हतानि कृत्स्नानि पत्राणि द्रुतं गर्भे द्रवन्ति ततश्च रसः स स्वर्णपत्रद्रवः वेगेन चरति स्वकार्यं साधयतीत्यर्थः ॥ व्र्र्स्बो_९।७३;६
 
पत्राधो निक्षिपेद्धूममित्युक्तं किन्तद्धूममित्याह गन्धेति ॥ व्र्र्स्बो_९।७३;७
 
प्रथमं श्रेष्ठम् ॥ व्र्र्स्बो_९।७३;८
 
दैर्घ्यविस्तारतो +अष्टाङ्गुलमानं लोहपात्रमेकं कारयित्वा तस्य कण्ठाधः अङ्गुलिद्वयपरिमितस्थाने गलाधारे सूक्ष्मतिर्यग्लोहशलाकाः तिर्यग्भावेन विन्यस्य तदुपरि कण्टकवेध्यस्वर्णपत्राणि स्थापयेत् तत्पत्राधः पात्राभ्यन्तरे गन्धकहरितालमनःशिलाभिः कृतकज्जलीं मृतनागं वा निक्षिप्य अधोमुखपात्रान्तरेण तत् पात्रं पिधाय मृदादिना सन्धिं रुद्ध्वा च पात्राधो वह्निं प्रज्वालयेत्तेन सन्तप्तकज्जल्यादितो धूमं निर्गत्य स्वर्णपत्रे लगिष्यति पत्राणि तानि भस्मीभवन्ति गर्भे द्रवन्ति च ॥ व्र्र्स्बो_९।७३;९
रसरत्नसमुच्चयटीका 
अथ धूपयन्त्रमाह विधायेति ॥ व्र्र्स्टी_९।७३;१
 
अत्र यथोक्तमानं लौहं पात्रं विधाय तत्कण्ठाधो द्व्यङ्गुले देशे जलाधारं लघुपात्रविशेषं निहितं कुर्यात् ॥ व्र्र्स्टी_९।७३;२
 
जडद्रव्यस्य धारणार्थम् आश्रयभूतं पात्रं जलाधारशब्दवाच्यम् ॥ व्र्र्स्टी_९।७३;३
 
तत्र लोहशलाकास्तिर्यङ्निधाय तत्र स्वर्णपत्राणि विन्यसेत् स्थापयेत् ॥ व्र्र्स्टी_९।७३;४
 
तेषामधोभागे वक्ष्यमाणं धूमद्रव्यं निक्षिपेत् ॥ व्र्र्स्टी_९।७३;५
 
ततो यन्त्रपात्रम् अपरेण न्युब्जपात्रेण छादयेत् ॥ व्र्र्स्टी_९।७३;६
 
मृदा सन्धिलेपं कृत्वा यन्त्रस्याधस्ताद्वह्निं कुर्यात् ॥ व्र्र्स्टी_९।७३;७
 
उक्तविधानेन हतानि पत्राणि कृष्णानि भवन्ति ॥ व्र्र्स्टी_९।७३;८
 
ततस्तानि सरसे तप्तखल्वे यथाविधि मर्दनेन पारदो भक्षयति ॥ व्र्र्स्टी_९।७३;९
 
भक्षितानि च तानि पारदोदरे शीघ्रं द्रवन्ति ॥ व्र्र्स्टी_९।७३;१०
 
अत्र धूपद्रव्यमाह ॥ व्र्र्स्टी_९।७३;११
 
पारदेन साकं गन्धकहरितालमनःशिलानाम् अन्यतमस्य समस्तानां वा कृतायाः कज्जल्या धूपनं तया कज्जल्या भस्मीकृतनागेन धूपनं वा स्वर्णपत्राणां धूपनसंस्कारार्थं मुख्यं धूपनद्रव्यम् उदाहृतम् ॥ व्र्र्स्टी_९।७३;१२
 
तारार्थं धूपनं तूच्यत इति शेषः ॥ व्र्र्स्टी_९।७३;१३
 
तदाह तारपत्राण्युक्तकज्जल्या मृतेन वङ्गेन धूपयेत् ॥ व्र्र्स्टी_९।७३;१४
 
यथायोग्यैर् मारणयोग्यैर् उपरसैर् हिङ्गूलरसकमाक्षिकादिभिर् अपि धूपयेत् ॥ व्र्र्स्टी_९।७३;१५
 
जारणाद्रवसाधनं पत्राणां जारणोपयोगिपारदगर्भद्रवसाधनम् इत्यर्थः ॥ व्र्र्स्टी_९।७३;१६
कन्दुकयन्त्र (१) 
स्थूलस्थाल्यां जलं क्षिप्त्वा वासो बद्ध्वा मुखे दृढम् ।  
तत्र स्वेद्यं विनिक्षिप्य तन्मुखं प्रपिधाय च ॥ व्र्र्स्_९।७४ ॥  

 
अधस्ताज्ज्वालयेदग्निं यन्त्रं तत्कन्दुकाभिधम् ।  
स्वेदनीयन्त्रमित्यन्ये प्राहुश्चेदं मनीषिणः ॥ व्र्र्स्_९।७५ ॥  

रसरत्नसमुच्चयबोधिनी 
स्पष्टम् ॥ व्र्र्स्बो_९।७५;१
 
स्वेदनीयन्त्रतया प्रागुक्तमपि इदं सञ्ज्ञान्तरप्रदर्शनार्थं पुनरुक्तम् अथवा तत्र स्थाल्या विशेषो नोक्तः अतः या काचित् स्थाली एव ग्राह्या अत्र तु स्थूलस्थाली एव ग्राह्या अतः स्वेदनीयन्त्रात् अस्य वैशिष्ट्यम् इति ॥ व्र्र्स्बो_९।७५;२
रसरत्नसमुच्चयटीका 
प्रागुक्तं स्वेदनीयन्त्रमेव कन्दुकयन्त्रनाम्नाह स्थूलस्थाल्यामिति ॥ व्र्र्स्टी_९।७५;१
 
अन्ये मनीषिणो धीरा वक्ष्यमाणप्रकारेण प्राहुः यद्वेति ॥ व्र्र्स्टी_९।७५;२
 
तत्कन्दुकयन्त्रमिति ॥ व्र्र्स्टी_९।७५;३
 
एवं च तेषां मते स्वेदनीयन्त्रम् अस्माद् भिन्नम् एवेति भावः ॥ व्र्र्स्टी_९।७५;४
 
पुष्पादीनाम् अतिमृदुद्रव्याणां कल्कादेर् वा स्वेदनार्थम् अस्य यन्त्रस्योपयोगो बोध्यः ॥ व्र्र्स्टी_९।७५;५
कन्दुकयन्त्र (२) 
यद्वा स्थाल्यां जलं क्षिप्त्वा तृणं क्षिप्त्वा मुखोपरि ।  
स्वेद्यद्रव्यं परिक्षिप्य पिधानं प्रविधाय च ।  
अधस्ताज्ज्वालयेदग्निं यन्त्रं तत् कन्दुकं स्मृतम् ॥ व्र्र्स्_९।७६ ॥  

 खल्व:: ग्रिन्द्स्तोने 
खल्लयोग्या शिला नीला श्यामा स्निग्धा दृढा गुरुः ।  
षोडशाङ्गुलकोत्सेधा नवाङ्गुलकविस्तरा ॥ व्र्र्स्_९।७७ ॥  

 खल्व:: पेस्त्ले 
चतुर्विंशाङ्गुला दीर्घा घर्षणी द्वादशाङ्गुला ।  
विंशत्यङ्गुलदीर्घा वा स्यादुत्सेधे दशाङ्गुला ।  
खल्लप्रमाणं तज्ज्ञेयं श्रेष्ठं स्याद्रसकर्मणि ॥ व्र्र्स्_९।७८ ॥  

रसरत्नसमुच्चयटीका 
अथ खल्वसञ्ज्ञायोग्या सा शिला स्यात् ॥ व्र्र्स्टी_९।७८;१
 
या नीला श्यामवर्णा वा स्निग्धादिगुणविशिष्टा षोडशाङ्गुलकोच्छ्राया तथा नवाङ्गुलकविस्तारा चतुर्विंशाङ्गुलैर् आ समन्ताद्दीर्घा च स्यात् ॥ व्र्र्स्टी_९।७८;२
 
सा खल्वयोग्येति पूर्वत्र सम्बन्धः ॥ व्र्र्स्टी_९।७८;३
 
घर्षणी तु द्वादशाङ्गुलदीर्घा स्यात् ॥ व्र्र्स्टी_९।७८;४
 
पुनः खल्वशिलामानविकल्पमाह विंशत्यङ्गुलेति ॥ व्र्र्स्टी_९।७८;५
 
अथवा खल्वशिला विंशत्यङ्गुलदीर्घा ॥ व्र्र्स्टी_९।७८;६
 
उत्सेध उच्छ्राये च दशाङ्गुला कार्येति विशेषः ॥ व्र्र्स्टी_९।७८;७
 
नवाङ्गुलेति विस्तारमानं तु प्रागुक्तमेव ग्राह्यम् ॥ व्र्र्स्टी_९।७८;८
रसरत्नसमुच्चयबोधिनी 
खल्लयन्त्रमाह खल्लयोग्येति ॥ व्र्र्स्बो_९।७८;१
 
उत्सेधः पार्श्वत उन्नतः ॥ व्र्र्स्बो_९।७८;२
 
दीर्घः आयामेन उन्नतः इति दीर्घोत्सेधयोर् भेदः ॥ व्र्र्स्बो_९।७८;३
 
घर्षणी कण्डनी पुत्रिका इति यावत् नोíआ इति भाषा ॥ व्र्र्स्बो_९।७८;४
खल्व:: सुब्त्य्पेस् 
खल्लयन्त्रं त्रिधा प्रोक्तं रसादिसुखमर्दने ॥ व्र्र्स्_९।७९ ॥  

 
निरुद्गारौ सुमसृणौ कार्यौ पुत्रिकया युतौ ॥ व्र्र्स्_९।८० ॥  

 खल्व:: अर्धचन्द्र 
उत्सेधे स दशाङ्गुलः खलु कलातुल्याङ्गुलायामवान् विस्तारेण दशाङ्गुलो मुनिमितैर्निम्नस् तयैवाङ्गुलैः ।  

रसरत्नसमुच्चयबोधिनी 
घर्षः शिलापुत्रः ॥ व्र्र्स्बो_९।८०;१

पाल्यां द्व्यङ्गुलिविस्तरश्च मसृणो +अतीवार्धचन्द्रोपमो घर्षो द्वादशकाङ्गुलश्च तदयं खल्लो मतः सिद्धये ॥ व्र्र्स्_९।८१ ॥  

 
अस्मिन्पञ्चपलः सूतो मर्दनीयो विशुद्धये ।  
तत्तदौचित्ययोगेन खल्लेष्वन्येषु योजयेत् ॥ व्र्र्स्_९।८२ ॥  

 खल्व (२) 
द्वादशाङ्गुलविस्तारः खल्लो +अतिमसृणोपलः ।  
चतुरङ्गुलनिम्नश्च मध्ये +अतिमसृणीकृतः ॥ व्र्र्स्_९।८३ ॥  

 
मर्दकश् चिपिटो +अधस्तात् सुग्राहश्च शिखोपरि ।  
अयं तु वर्तुलः खल्लो मर्दने+अतिसुखप्रदः ॥ व्र्र्स्_९।८४ ॥  

रसरत्नसमुच्चयबोधिनी 
मर्दनार्थं द्वितीयं वर्तुलखल्लमाह द्वादशेति ॥ व्र्र्स्बो_९।८४;१
 
मर्दक इति ॥ व्र्र्स्बो_९।८४;२
 
पुत्रिका अधोभागे चिपिटवद्विस्तीर्णा उपरिभागे च सुखेन यथा धारणीया भवति तथा कर्तव्या इत्यर्थः ॥ व्र्र्स्बो_९।८४;३
तप्तखल्व 
लौहो नवाङ्गुलः खल्लो निम्नत्वे च षडङ्गुलः ।  
मर्दको +अष्टाङ्गुलश्चैव तप्तखल्लाभिधो +अप्ययम् ॥ व्र्र्स्_९।८५ ॥  

 
कृत्वा खल्लाकृतिं चुल्लीम् अङ्गारैः परिपूरिताम् ।  
तस्यां निवेश्य तं खल्लं पार्श्वे भस्त्रिकया धमेत् ॥ व्र्र्स्_९।८६ ॥  

 
तदन्तर्मर्दिता पिष्टिः क्षारैरम्लैश्च संयुता ।  
प्रद्रवत्यतिवेगेन स्वेदिता नात्र संशयः ।  
कृतः कान्तायसा सो +अयं भवेत् कोटिगुणो रसः ॥ व्र्र्स्_९।८७ ॥  


# अध्याय १०
च्रुचिब्ले:: स्य्नोन्य्म्स् 
मूषा हि क्रौञ्चिका प्रोक्ता कुमुदी करहाटिका ।  
पाचनी वह्निमित्रा च रसवादिभिरीर्यते ॥ व्र्र्स्_१०।१ ॥  

 च्रुचिब्ले:: निरुक्ति 
मुष्णाति दोषान् मूषा या सा मूषेति निगद्यते ॥ व्र्र्स्_१०।२ ॥  

 च्रुचिब्ले:: मतेरिअल् 
उपादानं भवेत्तस्या मृत्तिका लोहमेव च ॥ व्र्र्स्_१०।३ ॥  

 
मूषामुखविनिष्क्रान्ता वरमेकापि काकिणी ।  
दुर्जनप्रणिपातेन धिग्लक्षम् अपि मानिनाम् ॥ व्र्र्स्_१०।४ ॥  

 सन्धिलेप 
मूषापिधानयोर्बन्धे बन्धनं सन्धिलेपनम् ।  
अन्ध्रणं रन्ध्रणं चैव संश्लिष्टं सन्धिबन्धनम् ॥ व्र्र्स्_१०।५ ॥  

 तोन्।लेह्म् ड़्ंर् तिएगेल् 
मृत्तिका पाण्डुरस्थूला शर्करा शोणपाण्डुरा ।  
चिराध्मानसहा सा हि मूषार्थम् अतिशस्यते ।  
तदभावे च वाल्मीकी कौलाली वा समीर्यते ॥ व्र्र्स्_१०।६ ॥  

 
या मृत्तिका दुग्धतुषैः शणेन शिखित्रकैर् वा हयलद्दिना च ।  
लौहेन दण्डेन च कुट्टिता सा साधारणा स्यात् खलु मूषिकार्थे ॥ व्र्र्स्_१०।७ ॥  

 
श्वेताश्मानस् तुषा दग्धाः शिखित्राः शणखर्परे ।  
लद्दिः किट्टं कृष्णमृत्स्ना संयोज्या मूषिकामृदि ॥ व्र्र्स्_१०।८ ॥  

रसरत्नसमुच्चयबोधिनी 
मूषार्थं प्रशस्तमृत्तिकामाह मृत्तिकेति ॥ व्र्र्स्बो_१०।८;१
 
पाण्डुरस्थूला पाण्डुवर्णा स्थूला च ॥ व्र्र्स्बो_१०।८;२
 
अथवा शोणपाण्डुरा रक्तपाण्डुमिश्रवर्णा चिराध्मानसहा दीर्घकालं व्याप्य अग्निसन्तापं प्राप्यापि अविदारणशीला एवंविधा या शर्करा मृत्तिका कङ्कररूपा मृत्तिका ॥ व्र्र्स्बो_१०।८;३
 
शर्करामृत्तिकाभावे ग्राह्यमृत्तिकामाह तदिति ॥ व्र्र्स्बो_१०।८;४
 
वाल्मीकी कृमिशैलोद्भवा मृद् उइमाटी इति वङ्गभाषा ॥ व्र्र्स्बो_१०।८;५
 
कौलाली कुम्भकारमृदित्यर्थः ॥ व्र्र्स्बो_१०।८;६
 
हयलद्दिना अश्वपुरीषेन ॥ व्र्र्स्बो_१०।८;७
 
उपादानान्तराण्याह श्वेताश्मान इति ॥ व्र्र्स्बो_१०।८;८
 
श्वेताश्मानः श्वेतप्रस्तराः ॥ व्र्र्स्बो_१०।८;९
 
खर्परः कपालखण्डः दग्धमृत्तिका इति यावत् ॥ व्र्र्स्बो_१०।८;१०
 
शणखर्परे इत्यत्र शणकर्पटे इति पाठे कर्पटं छिन्नवस्त्रम् ॥ व्र्र्स्बो_१०।८;११
 
लद्दिः हयलद्दिः ॥ व्र्र्स्बो_१०।८;१२
 
किट्टं मण्डूरम् ॥ व्र्र्स्बो_१०।८;१३
 
कृष्णमृत्स्ना कृष्णवर्णमृत्तिका ॥ व्र्र्स्बो_१०।८;१४
 
मूषिकामृदा मूषार्थग्राह्यमृत्तिकया सहेत्यर्थः ॥ व्र्र्स्बो_१०।८;१५
रसरत्नसमुच्चयटीका 
मूषार्थं प्रशस्तमृत्तिकाया लक्षणमाह मृत्तिकेति ॥ व्र्र्स्टी_१०।८;१
 
पाण्डुरा स्थूलकणा शोणमिश्रपाण्डुरकणा वा ॥ व्र्र्स्टी_१०।८;२
 
कौलाली कुलालभाण्डोत्पादनार्थम् उपादानमृत्तिका ॥ व्र्र्स्टी_१०।८;३
 
अथ सर्वमूषोपयोगिसाधारणमृत्तिकाम् आह या मृत्तिकेति ॥ व्र्र्स्टी_१०।८;४
 
दग्धतुषेति ॥ व्र्र्स्टी_१०।८;५
 
चतुर्थांशेन दग्धतुषयुक्ता प्रत्येकं तथा भागैः शिखित्रैः कोकिलैर् हयलद्दिनाश्वशकृता च युक्ता सा प्रशस्ता ॥ व्र्र्स्टी_१०।८;६
 
मूषिकामृदि चतुर्थांशेन संयोज्यद्रव्याण्याह श्वेताश्मान इति ॥ व्र्र्स्टी_१०।८;७
 
गारेत्यपरपर्यायाः ॥ व्र्र्स्टी_१०।८;८
 
ते च दग्धा एव ग्राह्याः ॥ व्र्र्स्टी_१०।८;९
वज्रमूषा 
मृदस्त्रिभागाः शणलद्दिभागौ भागश्च निर्दग्धतुषोपलादेः ।  
किट्टार्धभागं परिखण्ड्य वज्रमूषां विदध्यात्खलु सत्त्वपाते ॥ व्र्र्स्_१०।९ ॥  

रसरत्नसमुच्चयबोधिनी 
वज्रमूषामाह मृद इति ॥ व्र्र्स्बो_१०।९;१
 
मृदः पूर्वोक्तरूपमृत्तिकायाः ॥ व्र्र्स्बो_१०।९;२
 
शणलद्दिभागौ शणस्य लद्देश्च प्रत्येकं भागद्वयम् ॥ व्र्र्स्बो_१०।९;३
 
परिखण्ड्य चूर्णयित्वा ॥ व्र्र्स्बो_१०।९;४
योगमूषा 
दग्धाङ्गारतुषोपेता मृत्स्ना वल्मीकमृत्तिका ।  
तत्तद्विडसमायुक्ता तत्तद्विडविलेपिता ॥ व्र्र्स्_१०।१० ॥  

 
तया या विहिता मूषा योगमूषेति कथ्यते ।  
अनया साधितः सूतो जायते गुणवत्तरः ॥ व्र्र्स्_१०।११ ॥  

रसरत्नसमुच्चयबोधिनी 
योगमूषामाह दग्धेति ॥ व्र्र्स्बो_१०।११;१
 
दग्धशब्दो+अत्र अङ्गारतुषाभ्यां प्रत्येकं सम्बध्यते ॥ व्र्र्स्बो_१०।११;२
 
मृत्स्ना पाण्डुरस्थूलादिगुणोपेता शर्करामृत्तिकेत्यर्थः ॥ व्र्र्स्बो_१०।११;३
 
तत्तद्विडसमायुक्ता सूतजारणार्थं प्राङ्निरूपितविडमिश्रिता ॥ व्र्र्स्बो_१०।११;४
 
तत्तद्विडविलेपिता तेनैव विडेनालिप्ता ॥ व्र्र्स्बो_१०।११;५
 
दग्धाङ्गारादिविडान्तं सर्वमेकत्र सन्नीय मूषां विरचय्य विडेन लिप्त्वा शुष्कीकृत्य गृह्णीयादिति ॥ व्र्र्स्बो_१०।११;६
रसरत्नसमुच्चयटीका 
अथ योगमूषामाह दग्धगारेति ॥ व्र्र्स्टी_१०।११;१
 
दग्धा गारा वज्रप्रसवाः श्वेतपाषाणा दग्धं शालितुषं च प्रत्येकं चतुर्थांशेन तैस्तथा तत्तद्विडचूर्णैश्च मिश्रिता या प्रशस्ता वल्मीकमृत्तिका तया विहिता घटिता मूषा योगमूषेति कीर्त्यते ॥ व्र्र्स्टी_१०।११;२
 
इयं चाभ्रकसत्त्वादेर् जारणायां विशिष्टो यो यो विडस्तेन विलेपिता तेनैव कार्या ॥ व्र्र्स्टी_१०।११;३
 
अथ जारणायां सा पारदगर्भिता कोष्ठीयन्त्रे भस्त्रिकया ध्माता चेत्तया साधितो जारितताम्रसत्त्वादिः खोटादिरूपश्च पारदो गुणवत्तरो भवति ॥ व्र्र्स्टी_१०।११;४
 
एवं चेयं योगवाहिमूषा योगमूषेत्यन्वर्थनामिकेति भावः ॥ व्र्र्स्टी_१०।११;५
वज्रद्रावणिकमूषा 
गारभूनागधौताभ्यां शणैर्दग्धतुषैरपि ।  
समैः समा च मूषामृन्महिषीदुग्धमर्दिता ॥ व्र्र्स्_१०।१२ ॥  

 
क्रौञ्चिका यन्त्रमात्रं हि बहुधा परिकीर्तिता ।  
तया विरचिता मूषा वज्रद्रावणिकोचिता ॥ व्र्र्स्_१०।१३ ॥  

रसरत्नसमुच्चयबोधिनी 
वज्रद्रावणोपयोगिमूषामाह गारेति ॥ व्र्र्स्बो_१०।१३;१
 
गारशब्दो+अत्र कोष्ठागारिकार्थकः नामैकदेशेनापि नामसाकल्यग्रहणम् इति न्यायात् कोष्ठागारिका मृत्तिकाविशेषः कुमीरे पोकार मोटी इति भाषा ॥ व्र्र्स्बो_१०।१३;२
 
भूनागशब्देनापि तन्मृत्तिका ग्राह्या एवं च गारभूनागधौताभ्यां धौतकोष्ठागारिकाकिञ्चुलूकमृद्भ्याम् ॥ व्र्र्स्बो_१०।१३;३
 
मूषामृत् पूर्वोक्तशर्करावाल्मीकिकौलाल्यादीनाम् अन्यतमा ॥ व्र्र्स्बो_१०।१३;४
 
गारादितुषान्तं सर्वं समम् मृत्तिका च सर्वैः समाना ग्राह्या ॥ व्र्र्स्बो_१०।१३;५
 
क्रौञ्चिकेति ॥ व्र्र्स्बो_१०।१३;६
 
यन्त्रमात्रे हि क्रौञ्चिका सञ्ज्ञा वर्तते सा हि बहुधा विविधप्रकारा इत्यन्वयः ॥ व्र्र्स्बो_१०।१३;७
रसरत्नसमुच्चयटीका 
अथ हीनजातीयनातिकठिनवज्रप्रमुखकठिनपाषाणसत्त्वरत्नानां द्रावणकरीं मूषामाह गारेति ॥ व्र्र्स्टी_१०।१३;१
 
गाराः श्वेता वज्रोत्पादकाः पाषाणाः ॥ व्र्र्स्टी_१०।१३;२
 
भूनागधौतं परिभाषाध्यायोक्तं ग्राह्यम् ॥ व्र्र्स्टी_१०।१३;३
 
शणा दग्धतुषाश्चैते मिथः समाः ॥ व्र्र्स्टी_१०।१३;४
 
तैः समा समभागा प्रागुक्तलक्षणा मूषोपादानमृद् एकत्र कृत्वा महिषीदुग्धेन सम्मर्द्य संस्कृता चेयं मृत्क्रौञ्चिकापक्षमात्रं नानाविधमूषारूपो यो भागो यन्त्रतुल्यस्तन्निर्माणार्थं प्रशस्तत्वेन बहुषु ग्रन्थेषु कथिता ॥ व्र्र्स्टी_१०।१३;५
 
तद्धितमूषायाः सत्त्वाहरणादिकार्येष्वग्निना चिरकालपर्यन्तं दुर्भेद्यत्वात् ॥ व्र्र्स्टी_१०।१३;६
 
भूनागोपेतत्वेन शीघ्रद्रावणोपयोगित्वाच्च ॥ व्र्र्स्टी_१०।१३;७
 
तया संस्कृतया मृदा विहिता मूषा शास्त्रे वज्रद्रावणकेति ख्याता ॥ व्र्र्स्टी_१०।१३;८
गारमूषा 
दुग्धषड्गुणगाराष्टकिट्टाङ्गारशणान्विता ।  
कृष्णमृद्भिः कृता मूषा गारमूषेत्युदाहृता ।  
यामयुग्मपरिध्मानान् नासौ द्रवति वह्निना ॥ व्र्र्स्_१०।१४ ॥  

रसरत्नसमुच्चयबोधिनी 
गारमूषामाह दुग्धेति ॥ व्र्र्स्बो_१०।१४;१
 
गारस्य षड्गुणत्वं किट्टाङ्गारशणानां च प्रत्येकम् अष्टगुणत्वं कृष्णमृदपेक्षया बोध्यम् ॥ व्र्र्स्बो_१०।१४;२
 
दुग्धं च मर्दनयोग्यम् ॥ व्र्र्स्बो_१०।१४;३
रसरत्नसमुच्चयटीका 
अथ गारमूषामाह दग्धेति ॥ व्र्र्स्टी_१०।१४;१
 
दग्धा ये मृत्तिकापेक्षया षड्गुणा गारास्तद्विशिष्टास्तथा लोहकिट्टा अङ्गारा निर्वाणाग्नयः कोकिलाः ॥ व्र्र्स्टी_१०।१४;२
 
तथा शणाः ताग इति ख्याताः ॥ व्र्र्स्टी_१०।१४;३
 
ते च प्रत्येकं चतुर्थांशमितास्तैर्युक्ता या कृष्णवर्णा मृत्तत्कृता मूषा शास्त्रे गारमूषेति परिकीर्तिता ॥ व्र्र्स्टी_१०।१४;४
 
तेषां पाषाणानामत्र साधकमध्ये ह्यधिकभागोपेतत्वादिति भावः ॥ व्र्र्स्टी_१०।१४;५
वरमूषा 
वज्राङ्गारतुषास्तुल्यास् तच्चतुर्गुणमृत्तिका ।  
गारा च मृत्तिकातुल्या सर्वैर् एतैर् विनिर्मिता ।  
वरमूषेति निर्दिष्टा याममग्निं सहेत सा ॥ व्र्र्स्_१०।१५ ॥  

रसरत्नसमुच्चयबोधिनी 
वरमूषामाह वज्रेति ॥ व्र्र्स्बो_१०।१५;१
 
वज्रं तदाख्यलौहं पूर्वोक्तसङ्गत्या तत्किट्टं वा बोध्यम् ॥ व्र्र्स्बो_१०।१५;२
रसरत्नसमुच्चयटीका 
अथ वरमूषाम् आह वज्रेति ॥ व्र्र्स्टी_१०।१५;१
 
वज्रो हीरकः ॥ व्र्र्स्टी_१०।१५;२
 
तदलाभे वैक्रान्तं ग्राह्यम् ॥ व्र्र्स्टी_१०।१५;३
 
अङ्गारा हठान्मृत्तिकाधूलिप्रक्षेपेण निरग्नयः कोकिलाः ॥ व्र्र्स्टी_१०।१५;४
 
तथा दग्धतुषाः ॥ व्र्र्स्टी_१०।१५;५
 
सर्वे च मिथस्तुल्यभागाः ॥ व्र्र्स्टी_१०।१५;६
 
सर्वेभ्यश्चतुर्गुणा मृत्तिका तत्तुल्या गाराः श्वेतपाषाणाः ॥ व्र्र्स्टी_१०।१५;७
 
एतन्निर्मिता मूषा वरमूषेति कथ्यते ॥ व्र्र्स्टी_१०।१५;८
 
वरस्य श्रेष्ठस्य महामूल्यस्य हीरकस्यात्र घटकत्वात् ॥ व्र्र्स्टी_१०।१५;९
वर्णमूषा 
पाषाणरहिता रक्ता रक्तवर्गानुसाधिता ।  
मृत्तया साधिता मूषा क्षितिखेचरलेपिता ।  
वर्णमूषेति सा प्रोक्ता वर्णोत्कर्षे नियुज्यते ॥ व्र्र्स्_१०।१६ ॥  

रसरत्नसमुच्चयबोधिनी 
वर्णमूषामाह पाषाणरहितेति ॥ व्र्र्स्बो_१०।१६;१
 
रक्ता रक्तवर्णा ॥ व्र्र्स्बो_१०।१६;२
 
रक्तवर्गानुसाधिता वक्ष्यमाणकुसुम्भादिमाक्षिकान्तवर्गक्वाथेन भाविता शृता वा ॥ व्र्र्स्बो_१०।१६;३
 
क्षितिखेचरलेपिता क्षितिश्च खं च क्षितिखे तत्र चरतः इति क्षितिखेचरौ भूनागमृत् काशीशं च यद्वा क्षितिस्थः खेचरः काशीशमित्यर्थः ॥ व्र्र्स्बो_१०।१६;४
 
वर्णोत्कर्षे प्रशस्तवर्णतापादने रक्तवर्णजनने इत्याशयः ॥ व्र्र्स्बो_१०।१६;५
रसरत्नसमुच्चयटीका 
अथ वर्णमूषामाह पाषाणेति ॥ व्र्र्स्टी_१०।१६;१
 
पाषाणा रक्तपाषाणाः ॥ व्र्र्स्टी_१०।१६;२
 
समभागैश्च तैः सहिता या रक्ता रक्तवर्णा मृत्तिका तया साधिता विहिता मूषा वर्णमूषेति प्रोक्ता ॥ व्र्र्स्टी_१०।१६;३
 
यस्मादियं नियुज्यत उपयुज्यते निर्वाहणेन धातोः पारदस्य वा रक्तवर्णोत्पादनार्थम् ॥ व्र्र्स्टी_१०।१६;४
 
उक्तं च रसहृदये ॥ व्र्र्स्टी_१०।१६;५
 
निर्गुण्डीरसभावितपुटितं शिलया वर्तितं श्लक्ष्णम् ।
 
तावन्मृदितपुटितं निरुत्थभावं व्रजेद्यावत् ॥ व्र्र्स्टी_१०।१६;६
 
तारे तन्निर्व्यूढं यावत् पीतं भवेद्रुचिरम् ।
 
हेम्ना समेन मिलितं मात्रातुल्यं भवेत् कनकम् ॥ व्र्र्स्टी_१०।१६;७
 
इति ॥ व्र्र्स्टी_१०।१६;८
 
अत्र निर्वाहणं चास्यां मूषायां कार्यम् ॥ व्र्र्स्टी_१०।१६;९
 
रक्तवर्गः श्वेतवर्गश्चास्मिन्नेवाध्याये वक्ष्यमाणः ॥ व्र्र्स्टी_१०।१६;१०
रूप्यमूषा 
पाषाणरहिता श्वेता श्वेतवर्गानुसाधिता ।  
मृत् तया साधिता मूषा क्षितिखेचरलेपिता ।  
रौप्यमूषेति सा प्रोक्ता वर्णोत्कर्षे नियुज्यते ॥ व्र्र्स्_१०।१७ ॥  

 विडमूषा 
तत्तद्भेदमृदोद्भूता तत्तद्विडविलेपिता ।  
देहलोहार्थयोगार्थं विडमूषेत्युदाहृता ॥ व्र्र्स्_१०।१८ ॥  

रसरत्नसमुच्चयबोधिनी 
विडमूषामाह तत्तदिति ॥ व्र्र्स्बो_१०।१८;१
 
तत्तद्भेदमृदोद्भूता शर्करादीनाम् अन्यतममृदा रचिता इत्यर्थः ॥ व्र्र्स्बो_१०।१८;२
 
तत्तद्भेदमृदोद्भूता इत्यत्र तत्तद्विडमृदोद्भूता इति पाठे पूर्वोक्तविडेन पूर्वोक्तमृदा च उद्भूता निर्मिता ॥ व्र्र्स्बो_१०।१८;३
 
देहलोहार्थयोगार्थं देहस्य लौहवद् दार्ढ्यसम्पादनार्था ये योगाः तदर्थं तत्कर्मसम्पादनार्थम् इत्यर्थः ॥ व्र्र्स्बो_१०।१८;४
रसरत्नसमुच्चयटीका 
अथ विडमूषामाह तत्तद्विडमृदुद्भूतेति ॥ व्र्र्स्टी_१०।१८;१
 
अभ्रसत्त्वजारणस्वर्णजारणोपयोगीनि यानि वडवानलादिविडानि यथोद्दिष्टरसादिभावितानि चूर्णानि तथा सर्वलोहादिजारणोपयोगिविडात्मकश्चूर्णः परिभाषाध्याये विडवर्णनावसरे प्रागुक्तः ॥ व्र्र्स्टी_१०।१८;२
 
तथा पूर्वोक्ता नानाविधा पाण्डुरादिमृत्तदुद्भूता तत्सिद्धा तथा तत्तद्विडैर् ग्रासजारणसाधनैर् विशिष्टैश्चूर्णैरन्तर्विलेपिता या मूषा सा विडमूषेत्युच्यते ॥ व्र्र्स्टी_१०।१८;३
 
इयं मूषा दृढकायकररसायनविधौ साधनत्वेन देहार्था देहोपयोगिनीत्यर्थः ॥ व्र्र्स्टी_१०।१८;४
 
तथा लोहमारणोपयोगिनी ॥ व्र्र्स्टी_१०।१८;५
 
अत एव लोहार्था ॥ व्र्र्स्टी_१०।१८;६
 
तथा अर्थो धनं तथा सुवर्णाद्युत्पादनविधौ धातुवादे साधनत्वेनार्थार्था ॥ व्र्र्स्टी_१०।१८;७
 
तथा कासघ्नरत्नकरण्डकरसार्शोनाशकसर्वलोकाश्रयरसप्रभृतिनानाविधरोगघ्नरसविधौ साधनत्वेन योगार्था चेतीयं चतुर्विधकार्योपयोगिनी भवति ॥ व्र्र्स्टी_१०।१८;८
वज्रद्रावणिकमूषा (२) 
गारभूनागधौताभ्यां तुषमृष्टशणेन च ।  
समैः समा च मूषामृन्महिषीदुग्धमर्दिता ॥ व्र्र्स्_१०।१९ ॥  

 
क्रौञ्चिका यन्त्रमात्रे हि बहुधा परिकीर्तिता ।  
तया विरचिता मूषा लिप्ता मत्कुणशोणितैः ॥ व्र्र्स्_१०।२० ॥  

 
बालाब्दध्वनिमूलैश्च वज्रद्रावणक्रौञ्चिका ।  
सहते+अग्निं चतुर्यामं द्रवेण व्याधिता सती ॥ व्र्र्स्_१०।२१ ॥  

रसरत्नसमुच्चयबोधिनी 
पूर्वोक्तवज्रद्रावणोपयोगिमूषायाः प्रकारान्तरमाह गारेति ॥ व्र्र्स्बो_१०।२१;१
 
मत्कुणः छारपोका इति ख्यातः क्रिमिविशेषः तस्य शोणितैः ॥ व्र्र्स्बो_१०।२१;२
 
अब्दध्वनिः वनतण्डुलीयकः काण्टानटे इति भाषा बालाब्दध्वनिमूलैः नवोत्पन्नतण्डुलीयमूलैः यद्वा वालः अश्वपुच्छकेशः तथा अब्दध्वनिमूलं तैः लिप्ता इत्यनेनान्वयः ॥ व्र्र्स्बो_१०।२१;३
 
द्रवेण व्याधिता विद्धा स्पृष्टा इत्यर्थः द्रवपूर्णा इत्याशयः ॥ व्र्र्स्बो_१०।२१;४
रसरत्नसमुच्चयटीका 
अथाव्यभिचारेण वज्रमात्रद्रावणार्थं वज्रमूषामाह गारेति ॥ व्र्र्स्टी_१०।२१;१
 
वालाब्देति ॥ व्र्र्स्टी_१०।२१;२
 
वाला नरकेशाः ॥ व्र्र्स्टी_१०।२१;३
 
अब्दध्वनिमूलं तन्दुलीयकमूलम् ॥ व्र्र्स्टी_१०।२१;४
 
इयं मूषा द्रवद्रवेण व्यथिता सती अन्तःस्थतैजसद्रव्ययोगसंयोगेन बाह्याग्निसंयोगेन च सन्ततं पीडिता सत्यप्यग्निं सहते ॥ व्र्र्स्टी_१०।२१;५
मूषाप्यायन 
द्रवे द्रवीभावमुखे मूषाया ध्मानयोगतः ।  
क्षणमुद्धरणं यत्तन्मूषाप्यायनम् उच्यते ॥ व्र्र्स्_१०।२२ ॥  

रसरत्नसमुच्चयबोधिनी 
मूषाप्यायनमाह द्रवे इति ॥ व्र्र्स्बो_१०।२२;१
 
ध्मायते अनेनेति ध्मानमग्निः तद्योगतः अग्निसंयोगाद् द्रवे द्रावणोपयोगिनि द्रव्ये द्रवीभावमुखे द्रवीभवितुम् आरब्धे मूषाया यत् क्षणम् उद्धरणम् अग्नितः उत्तोलनम् अवतारणमित्यर्थः तद् आप्यायनं तर्पणं स्थायित्वसम्पादनम् इत्यर्थः ॥ व्र्र्स्बो_१०।२२;२
वृन्ताकमूषा 
वृन्ताकाकारमूषायां नालं द्वादशकाङ्गुलम् ।  
धत्तूरपुष्पवच् चोर्ध्वं सुदृढं श्लिष्टपुष्पवत् ॥ व्र्र्स्_१०।२३ ॥  

 
अष्टाङ्गुलं च सच्छिद्रं सा स्याद् वृन्ताकमूषिका ।  
अनया खर्परादीनां मृदूनां सत्त्वमाहरेत् ॥ व्र्र्स्_१०।२४ ॥  

रसरत्नसमुच्चयबोधिनी 
वृन्ताकमूषामाह वृन्ताकेति ॥ व्र्र्स्बो_१०।२४;१
 
वृन्ताकं वार्त्ताकुः वार्त्ताकुफलसदृशाकारां मूषां कृत्वा तत्र द्वादशाङ्गुलदीर्घं नालं योजयेत् नालाग्रभागं च धुस्तूरपुष्पवद् उपर्यधो युग्मरूपावस्थितम् अष्टाङ्गुलं सच्छिद्रं च कुर्यात् ॥ व्र्र्स्बो_१०।२४;२
रसरत्नसमुच्चयटीका 
वृन्ताकमूषामाह वृन्ताकाकारेति ॥ व्र्र्स्टी_१०।२४;१
 
द्वादशकाङ्गुलम् ॥ व्र्र्स्टी_१०।२४;२
 
द्वादशाङ्गुलं दीर्घम् ऊर्ध्वम् उत्तानमूषाया ऊर्ध्वतनमुखभागो धत्तूरपुष्पवत् क्रमेण विस्तीर्णस्तद्वदेव च संश्लेषेण त्रिचतुष्कोणयुतो ध्मानावसरे पिहिते+अपि मुखे सति तत्कोणमार्गेणान्तःस्थधूमस्य बहिर्निर्गमनार्थं कोणघटनेनैव तन्मुखं सच्छिद्रं भवति ॥ व्र्र्स्टी_१०।२४;३
 
तच्च मुखम् अष्टाङ्गुलविस्तृतं वर्तुलसूत्रवेष्टनेनाष्टाङ्गुलमितम् इत्यर्थः ॥ व्र्र्स्टी_१०।२४;४
गोस्तनमूषा 
मूषा या गोस्तनाकारा शिखायुक्तपिधानका ।  
सत्त्वानां द्रावणे शुद्धौ मूषा सा गोस्तनी भवेत् ॥ व्र्र्स्_१०।२५ ॥  

रसरत्नसमुच्चयटीका 
अथ गोस्तनमूषामाह मूषाया इति ॥ व्र्र्स्टी_१०।२५;१
 
शिखायुक्तेति ॥ व्र्र्स्टी_१०।२५;२
 
शिखराकारपिधानकसहितेयमेव चान्धमूषाभिधीयते ॥ व्र्र्स्टी_१०।२५;३
 
द्वन्द्वितबीजमेलापादिविधावस्या उपयोगो बोध्यः ॥ व्र्र्स्टी_१०।२५;४
 
यत्र तु न्युब्जया तयाच्छादनं क्रियते तत्र पिधानरहिता ग्राह्या ॥ व्र्र्स्टी_१०।२५;५
 
यथा नाभियन्त्रे प्रागुक्तम् ।
 
ततश्चाच्छादयेत् सम्यग्गोस्तनाकारमूषया ।
 
इति ॥ व्र्र्स्टी_१०।२५;६
मल्लमूषा 
निर्दिष्टा मल्लमूषा या मल्लद्वितयसम्पुटात् ।  
पर्पट्यादिरसादीनां स्वेदनाय प्रकीर्तिता ॥ व्र्र्स्_१०।२६ ॥  

रसरत्नसमुच्चयटीका 
मल्लमूषामाह निर्दिष्टेति ॥ व्र्र्स्टी_१०।२६;१
 
मल्लं पिधानोपयोगि विस्तीर्णं किञ्चिद् गभीरोदरं मृन्मयं पात्रं शरावेति लोके प्रसिद्धम् ॥ व्र्र्स्टी_१०।२६;२
 
सप्तविंशतितमे+अध्याये+अस्या उपयोगं वक्ष्यति मदनसञ्जीवनरसविधौ ॥ व्र्र्स्टी_१०।२६;३
 
अन्यत्रापि प्रभूतस्थले चैषोपयुज्यते ॥ व्र्र्स्टी_१०।२६;४
 
तदेवोच्यते पर्पट्यादीति ॥ व्र्र्स्टी_१०।२६;५
पक्वमूषा 
कुलालभाण्डरूपा या दृढा च परिपाचिता ।  
पक्वमूषेति सा प्रोक्ता पोट्टल्यादिविपाचने ॥ व्र्र्स्_१०।२७ ॥  

रसरत्नसमुच्चयबोधिनी 
पक्वमूषामाह कुलालेति ॥ व्र्र्स्बो_१०।२७;१
 
घटकपालयोः पृथक् पृथक् निर्माणार्थं यः प्रतिरूपः सः कुलालभाण्डशब्देनोच्यते तद्रूपा इत्यर्थः ॥ व्र्र्स्बो_१०।२७;२
 
पोटल्यादिविपाचने रत्नगर्भपोटल्यादिपाके इत्यर्थः ॥ व्र्र्स्बो_१०।२७;३
रसरत्नसमुच्चयटीका 
त्रयोदशाध्यायोक्तपर्पटीप्रभृतिरसानाम् अल्पस्वेदसाध्यानां पक्वमूषामाह कुलालेति ॥ व्र्र्स्टी_१०।२७;१
 
वस्त्रमयपोटलीव भेषजगर्भितं भेषजमयमूषा कपर्दिकाशङ्खादि भूमौ गजपुटादिना पाचयितुम् यत्र पात्रान्तरे ध्रियते पाकोत्तरम् आच्छादनसहितं च गृह्यते ॥ व्र्र्स्टी_१०।२७;२
 
यथा राजयक्ष्मचिकित्सायां मृगाङ्कपोटलीविधौ स रसः पोटलीत्युच्यते ॥ व्र्र्स्टी_१०।२७;३
गोलमूषा 
निर्वक्त्रगोलकाकारा पुटनद्रव्यगर्भिणी ।  
गोलमूषेति सा प्रोक्ता सत्वरद्रवरोधिनी ॥ व्र्र्स्_१०।२८ ॥  

रसरत्नसमुच्चयबोधिनी 
गोलमूषामाह निर्वक्त्रेति ॥ व्र्र्स्बो_१०।२८;१
 
मुखविरहितगोलाकारा इत्यर्थः ॥ व्र्र्स्बो_१०।२८;२
 
सत्वरद्रवरोधिनी द्रवपदार्थस्रावनिवारिणी इत्यर्थः ॥ व्र्र्स्बो_१०।२८;३
 
मध्यस्थितपुटनद्रव्या सम्यङ्निरुद्धानना गोलाकृतिमूषा गोलमूषा बोध्या ॥ व्र्र्स्बो_१०।२८;४
रसरत्नसमुच्चयटीका 
अथ गोलमूषामाह निर्वक्त्रेति ॥ व्र्र्स्टी_१०।२८;१
 
गत्वरद्रव्यं पारदरसकमनःशिलाहरितालप्रभृति मध्ये दत्त्वा कुलालेन या निर्मुखैव विधीयते एतत्समा ताम्रमूषा रसहृदये +अष्टादशावबोधे +अभिहिता ॥ व्र्र्स्टी_१०।२८;२
 
अत एव तदुदाहरणमत्र नोपयोगि ॥ व्र्र्स्टी_१०।२८;३
 
मृन्मयोदाहरणप्रयोगो नोपलभ्यते ॥ व्र्र्स्टी_१०।२८;४
महामूषा 
तले या कूर्पराकारा क्रमादुपरि विस्तृता ।  
स्थूलवृन्ताकवत् स्थूला महामूषेत्यसौ स्मृता ।  
सा चायो+अभ्रकसत्त्वादेः पुटाय द्रावणाय च ॥ व्र्र्स्_१०।२९ ॥  

रसरत्नसमुच्चयबोधिनी 
महामूषामाह तले इति ॥ व्र्र्स्बो_१०।२९;१
 
कूर्पराकारा कूर्परः कफोणिः भुजमध्यसन्धिर् इत्यर्थः तदाकारा ॥ व्र्र्स्बो_१०।२९;२
रसरत्नसमुच्चयटीका 
अथ महामूषामाह तल इति ॥ व्र्र्स्टी_१०।२९;१
 
अयो+अभ्रकेति ॥ व्र्र्स्टी_१०।२९;२
 
अत्रायःशब्देन कान्तं ग्राह्यम् ॥ व्र्र्स्टी_१०।२९;३
 
तस्यान्तःपीतरेखाविशिष्टस्य छागरक्तेन भावनया शुद्धस्य ॥ व्र्र्स्टी_१०।२९;४
 
पिण्डीबद्धस्य कोष्ठयन्त्रोदरे मूषायां लघुभस्त्रया धमनाद्भवति सत्त्वनिपातनम् ॥ व्र्र्स्टी_१०।२९;५
मण्डूकमूषा 
मण्डूकाकारा या निम्नतायामविस्तरा ।  
षडङ्गुलप्रमाणेन मूषा मण्डूकसञ्ज्ञिका ।  
भूमौ निखन्य तां मूषां दद्यात्पुटमथोपरि ॥ व्र्र्स्_१०।३० ॥  

रसरत्नसमुच्चयबोधिनी 
मण्डूकमूषामाह मण्डूकेति ॥ व्र्र्स्बो_१०।३०;१
 
मण्डूकः भेकः तदाकारा ॥ व्र्र्स्बो_१०।३०;२
 
षडङ्गुलप्रमाणेन निम्नतायामविस्तरा षडङ्गुलप्रमाणगभीरतादैर्घ्यविस्तारयुक्ता ॥ व्र्र्स्बो_१०।३०;३
रसरत्नसमुच्चयटीका 
मण्डूकमूषामाह मण्डूकेति ॥ व्र्र्स्टी_१०।३०;१
 
तदाकारमूषाया गाम्भीर्यदैर्घ्यपरिणाहाः षडङ्गुलमिताः कार्याः ॥ व्र्र्स्टी_१०।३०;२
 
उपरि मृत्तिकया ताम् चतुरङ्गुलमितम् आच्छाद्य भूमिपृष्ठोपरीत्यर्थः ॥ व्र्र्स्टी_१०।३०;३
मूसल-।मुशलमूषा 
मूषा या चिपिटा मूले वर्तुलाष्टाङ्गुलोच्छ्रया ।  
मूषा सा मूसलाख्या स्याच्चक्रिबद्धरसे हिता ॥ व्र्र्स्_१०।३१ ॥  

रसरत्नसमुच्चयबोधिनी 
मुषलमूषामाह मूषेति ॥ व्र्र्स्बो_१०।३१;१
 
वर्तुला मूलाद् ऊर्ध्वमिति बोध्यम् ॥ व्र्र्स्बो_१०।३१;२
 
चक्रिबद्धरसे स्त्रीरोगाधिकारोक्त औषधविशेषः ॥ व्र्र्स्बो_१०।३१;३
रसरत्नसमुच्चयटीका 
मुशलमूषामाह मूषेति ॥ व्र्र्स्टी_१०।३१;१
 
चक्रिबद्धरसो द्वाविंशाध्याये वक्ष्यमाणः ॥ व्र्र्स्टी_१०।३१;२
कोष्ठी (गेनेरल् देड़िनितिओन्) 
सत्त्वानां पातनार्थाय पातितानां विशुद्धये ।  
कोष्ठिका विविधाकारास्तासां लक्षणम् उच्यते ॥ व्र्र्स्_१०।३२ ॥  

रसरत्नसमुच्चयटीका 
अल्पाग्निसाध्यस्य द्रव्यपाकस्य साधनाय मूषा नानाविधा उक्ताः ॥ व्र्र्स्टी_१०।३२;१
 
सम्प्रति प्रभूताग्निसाध्यस्य द्रव्यपाकस्य साधनार्थं विविधाः कोष्ठीर् वक्तुकामः प्रथमं तासां प्रयोजनमाह सत्त्वानामिति ॥ व्र्र्स्टी_१०।३२;२
 
मूषामृदैव कोष्ठीर् विदध्याद् इत्यभिप्रायेणैवात्र कोष्ठीनां मृद्विशेषो नोक्तः ॥ व्र्र्स्टी_१०।३२;३
 
रसरत्नाकरे तु मृत्तिकाद्रव्याणां प्रमाणमपि स्पष्टं कृत्वाभिहितम् ॥ व्र्र्स्टी_१०।३२;४
 
तथा च तद्ग्रन्थः ।
 
गारा दग्धास्तुषा दग्धा वल्मीकमृत्तिका ।
 
अजाश्वानां मलं दग्धं यावत् तत् कृष्णतां गतम् ॥ व्र्र्स्टी_१०।३२;५
 
पाषाणभेदपत्राणि कृष्णा मृच्च समं समम् ।
 
वज्रवल्ल्या द्रवैर्मर्द्यं दिनं वा पेषयेद्दृढम् ॥ व्र्र्स्टी_१०।३२;६
 
तेन कोष्ठीर् वङ्कनाला वज्रमूषाश्च कारयेत् ।
 
मृन्मयकोशस्य कोष्ठीति नाम प्रसिद्धम् ॥ व्र्र्स्टी_१०।३२;७
 
सा च द्विविधा ॥ व्र्र्स्टी_१०।३२;८
 
भूमिकोष्ठी चलत्कोष्ठी च ॥ व्र्र्स्टी_१०।३२;९
 
यत्कोष्ठीयन्त्रं प्रागुदितं सा चलत्कोष्ठीति निगद्यते ॥ व्र्र्स्टी_१०।३२;१०
 
इदानीम् उच्यमानास्तु सर्वा भूमिकोष्ठ्यः ॥ व्र्र्स्टी_१०।३२;११
 
ताश्च द्विविधाः ॥ व्र्र्स्टी_१०।३२;१२
 
प्रकाशकोष्ठी सपिधानकोष्ठी चेति भेदेन ॥ व्र्र्स्टी_१०।३२;१३
अङ्गारकोष्ठी 
राजहस्तसमुत्सेधा तदर्धायामविस्तरा ।  
चतुरस्रा च कुड्येन वेष्टिता मृन्मयेन च ॥ व्र्र्स्_१०।३३ ॥  

 
एकभित्तौ चरेद्द्वारं वितस्त्याभोगसंयुतम् ।  
द्वारं सार्धवितस्त्या च सम्मितं सुदृढं शुभम् ॥ व्र्र्स्_१०।३४ ॥  

 
देहल्यधो विधातव्यं धमनाय यथोचितम् ।  
प्रादेशप्रमिता भित्तिर् उत्तरङ्गस्य चोर्ध्वतः ॥ व्र्र्स्_१०।३५ ॥  

 
द्वारं चोपरि कर्तव्यं प्रादेशप्रमितं खलु ।  
ततश्चेष्टिकया रुद्ध्वा द्वारसन्धिं विलिप्य च ॥ व्र्र्स्_१०।३६ ॥  

 
शिखित्रैस्तां समापूर्य धमेद्भस्त्राद्वयेन च ।  
शिखित्रान् धमनद्रव्यम् ऊर्ध्वद्वारेण निक्षिपेत् ॥ व्र्र्स्_१०।३७ ॥  

 
सत्त्वपातनगोलांश्च पञ्च पञ्च पुनः पुनः ।  
भवेद् अङ्गारकोष्ठीयं खराणां सत्त्वपातिनी ॥ व्र्र्स्_१०।३८ ॥  

रसरत्नसमुच्चयबोधिनी 
अङ्गारकोष्ठिकालक्षणमाह राजहस्तेति ॥ व्र्र्स्बो_१०।३८;१
 
राजहस्तसमुत्सेधा हस्तद्वयोन्नता ॥ व्र्र्स्बो_१०।३८;२
 
राजहस्तस्य विस्तृतव्याख्या गजपुटव्याख्यायां द्रष्टव्या ॥ व्र्र्स्बो_१०।३८;३
 
चतुरस्रा चतुष्कोणा ॥ व्र्र्स्बो_१०।३८;४
 
वितस्त्याभोगसंयुतं द्वादशाङ्गुलविस्तृतम् ॥ व्र्र्स्बो_१०।३८;५
 
द्वारं सार्धवितस्त्या च इत्यस्य देहल्यधः इत्यनेन सम्बन्धः ॥ व्र्र्स्बो_१०।३८;६
 
देहली द्वारनिम्ने पिण्डिका ॥ व्र्र्स्बो_१०।३८;७
 
प्रादेशप्रमिता अङ्गुष्ठस्य प्रदेशिन्या व्यासः प्रादेश उच्यते इत्युक्तलक्षणा तर्जनीसहितविस्तृताङ्गुष्ठप्रमाणा ॥ व्र्र्स्बो_१०।३८;८
 
उत्तरङ्गस्य द्वारोर्ध्वस्थदारुणः ॥ व्र्र्स्बो_१०।३८;९
 
हस्तद्वयोत्सेधं हस्तमितायामविस्तारं चतुष्कोणं समन्तात् मृन्मयभित्तिवेष्टितं च चुल्ल्याकारमेकं मार्त्तिकं यन्त्रं कृत्वा तस्य एकभित्तौ वितस्तिविस्तरं द्वारं द्वारपिण्डिकाधः अष्टादशाङ्गुलमानं द्वारान्तरं च कुर्यात् ॥ व्र्र्स्बो_१०।३८;१०
 
द्वारोर्ध्वभागे अङ्गुष्ठतर्जन्योर् मध्यवत् विस्तृतां भित्तिं स्थापयित्वा तदुपरि तद्वद्विस्तृतं द्वारमन्यत् विदध्यात् ततः इष्टकया द्वारसन्धिं रुद्ध्वा आलिप्य च कोष्ठीमङ्गारैः परिपूर्य द्वाभ्यां भस्त्राभ्यां धमेत् ॥ व्र्र्स्बो_१०।३८;११
 
भस्मीभूते च अङ्गारे पुनरपि अङ्गारं सत्त्वपातनगोलादिकं च पञ्च पञ्च कृत्वा ऊर्ध्वद्वारेण पुनः पुनः निक्षिपेत् ॥ व्र्र्स्बो_१०।३८;१२
 
इयम् अङ्गारकोष्ठी खरद्रव्याणां सत्त्वपातने शुभा ज्ञेया ॥ व्र्र्स्बो_१०।३८;१३
रसरत्नसमुच्चयटीका 
प्रथमं सपिधानकोष्ठीमाह राजहस्तेति ॥ व्र्र्स्टी_१०।३८;१
 
सपादहस्तस्त्रिंशदङ्गुलात्मकस्तन्मित उत्सेध उच्छ्रयो यस्यास्तथोक्ता ॥ व्र्र्स्टी_१०।३८;२
 
तदर्धमात्रौ दैर्घ्यविस्तारौ यस्यास्तथोक्ता ॥ व्र्र्स्टी_१०।३८;३
 
तथा चतुरस्रा चतुष्कोणा सर्वतो दार्ढ्याय मृन्मयेन कुड्येन भित्त्या बहिर्वेष्टिता कार्या ॥ व्र्र्स्टी_१०।३८;४
 
तेन चतसृषु दिक्षु चतस्रो भित्तयः सम्भवन्ति ॥ व्र्र्स्टी_१०।३८;५
 
एकभित्ताविति सामान्यत उक्तमपि योग्यतया पूर्वभित्तौ पश्चिमभित्तौ वेति विशेषार्थे पर्यवस्यति ॥ व्र्र्स्टी_१०।३८;६
 
तस्यां दिशि स्थितायां भित्तौ द्वारं वितस्त्या सम्मितं कार्यम् ॥ व्र्र्स्टी_१०।३८;७
 
यद्वितस्तिमितं दीर्घं सूत्रं तद्वर्तुलं निधायान्तरवकाशो यावान् सम्भवति तन्मितं वर्तुलं चतुरङ्गुलमितम् इत्यर्थः ॥ व्र्र्स्टी_१०।३८;८
 
अन्तःस्थितज्वालायाः सत्त्वनिर्गमकालबोधिकायाः परीक्षार्थं चरेत् कुर्यात् ॥ व्र्र्स्टी_१०।३८;९
 
तदर्थं प्रकाश आवश्यकः ॥ व्र्र्स्टी_१०।३८;१०
 
स तु प्राच्यां प्रतीच्यां वाधिक्येन लभ्यत इति प्रकाशयोग्यत्वाद् विशिष्टा दिगेवात्र गृहीता ॥ व्र्र्स्टी_१०।३८;११
 
तद्द्वारस्याधोभागो देहली द्वारदेहसंरक्षिका सा द्वित्र्यङ्गुलमिता कार्या ॥ व्र्र्स्टी_१०।३८;१२
 
तादृग्देहल्या अधोभागे भूतलं संलग्नं पूर्ववदेव सार्धवितस्तिमितसूत्रेण परिच्छिन्नम् अर्थात् षडङ्गुलं वर्तुलं द्वारं भस्त्रायोजनाय कार्यम् ॥ व्र्र्स्टी_१०।३८;१३
 
अत्र वितस्तिदीर्घा तावद् भित्तिरेव सार्धवितस्तिदीर्घा च द्वारद्वयार्थं पर्याप्ता न भवति ॥ व्र्र्स्टी_१०।३८;१४
 
अत उक्तं सूत्रमितं वर्तुलं चेति ॥ व्र्र्स्टी_१०।३८;१५
 
केचित्तु क्रमनिम्नभूमिनिखाततिर्यग्गर्ताभागो+अपि सार्धवितस्तिमानार्थं सङ्ग्राह्य इति नोक्तसूत्रदैर्घ्यमानापेक्षा लोहकाराणां तथैव सम्प्रदायो+अपि सम्प्रति ध्मानविधौ दृश्यत इति वदन्ति ॥ व्र्र्स्टी_१०।३८;१६
 
तत्तु नोचितम् ॥ व्र्र्स्टी_१०।३८;१७
 
तादृशगर्ताभागस्य पातालकोष्ठिकायां वक्ष्यमाणत्वात् ॥ व्र्र्स्टी_१०।३८;१८
 
ऊर्ध्वभागे कोष्ठिकाया उत्तराङ्गस्योर्ध्वाङ्गस्य च कर्तव्या या भित्तिः सा चतुर्विधापि प्रादेशप्रमिता दशाङ्गुलमितैवार्थाच्छिखाकारवत् सङ्कुचिता कार्या ॥ व्र्र्स्टी_१०।३८;१९
 
शिखास्थान ऊर्ध्वं द्वारं तु प्रादेशमितायामविस्तारम् एव कार्यम् ॥ व्र्र्स्टी_१०।३८;२०
 
ततस्तद्द्वारं चेष्टिकया रुद्ध्वा प्रागुक्तवितस्तिमितं द्वारं च कोकिलैः समापूर्य धमेत् ॥ व्र्र्स्टी_१०।३८;२१
 
किं कृत्वा रुद्ध्वा धमेत्तदाह प्रथमं शिखित्रान् कोकिलान् ध्मानार्हम् अभ्रकादिद्रवं चोर्ध्वद्वारेण क्रमेण निक्षिपेत् ॥ व्र्र्स्टी_१०।३८;२२
 
किं तद् ध्मानद्रव्यं पिण्डीकृतं भागशः सकृदेव वा निक्षिपेद् इत्याकाङ्क्षायामाह सत्त्वपातनगोलान् इति ॥ व्र्र्स्टी_१०।३८;२३
 
पुनः पुनः प्रतिप्रक्षेपकालावसरं सन्ततं ध्मात्वा यदाङ्गाराः कार्श्यं प्राप्नुयुः श्वेतभस्मावृताश्च भवेयुस्तदा पुनः कोकिलान् दत्त्वा पुनर्धमनं कार्यम् ॥ व्र्र्स्टी_१०।३८;२४
 
एवं भस्त्राद्वयेन प्रहरपर्यन्तं सन्ततं ध्मानेन प्रायः कठिनद्रव्याणां सत्त्वनिर्गमनकालः समुपजायते ॥ व्र्र्स्टी_१०।३८;२५
 
परं तु नायं कालः सत्त्वनिर्गमनज्ञापकः स्वातन्त्रेण किन्तु शुक्ला वह्निज्वालैव ज्ञायमाना ॥ व्र्र्स्टी_१०।३८;२६
 
उक्तं हि परिभाषाध्याये ।
 
यदा हुताशो दीप्तार्चिः शुक्लोत्थानसमन्वितः ।
 
शुद्धावर्तस्तदा ज्ञेयः स कालः सत्त्वनिर्गमे ।
 
इति ॥ व्र्र्स्टी_१०।३८;२७
 
तदा स्फुटिपिण्डीर् बहिर् निष्कास्य किट्टं पृथक्कृत्य गुरुमार्गेण सत्त्वमात्रं ग्राह्यम् ॥ व्र्र्स्टी_१०।३८;२८
 
अथ द्वितीयः सत्त्वपिण्डानां प्रक्षेपकालः प्राप्नोतीति बोध्यम् ॥ व्र्र्स्टी_१०।३८;२९
 
अथ मृदुद्रव्याणां सत्त्वपातार्थम् अल्पध्मानापेक्षा ॥ व्र्र्स्टी_१०।३८;३०
पातालकोष्ठी 
दृढभूमौ चरेद्गर्तं वितस्त्या सम्मितं शुभम् ।  
वर्तुलं चाथ तन्मध्ये गर्तमन्यं प्रकल्पयेत् ॥ व्र्र्स्_१०।३९ ॥  

 
चतुरङ्गुलविस्तारनिम्नत्वेन समन्वितम् ।  
गर्ताद्धरणिपर्यन्तं तिर्यङ्नालसमन्वितम् ॥ व्र्र्स्_१०।४० ॥  

 
किञ्चित् समुन्नतं बाह्यगर्ताभिमुखनिम्नगम् ।  
मृच्चक्रीं पञ्चरन्ध्राढ्यां गर्भगर्तोदरे क्षिपेत् ॥ व्र्र्स्_१०।४१ ॥  

 
आपूर्य कोकिलैः कोष्ठीं प्रधमेद् एकभस्त्रया ।  
पातालकोष्ठिका ह्य् एषा मृदूनां सत्त्वपातिनी ।  
ध्मानसाध्यपदार्थानां नन्दिना परिकीर्तिता ॥ व्र्र्स्_१०।४२ ॥  

रसरत्नसमुच्चयबोधिनी 
पातालकोष्ठिकामाह दृढभूमाविति ॥ व्र्र्स्बो_१०।४२;१
 
कठिनमृत्तिकायां वितस्तिमानं वर्तुलं गर्तम् एकं कृत्वा तन्मध्ये चतुरङ्गुलविस्तारं चतुरङ्गुलगभीरं गर्ताद् भूपृष्ठपर्यन्तयायिवक्राकृतिनालसंयुक्तम् ईषदुच्छ्रितं च गर्तमन्यं कुर्यात् ॥ व्र्र्स्बो_१०।४२;२
 
ततः अभ्यन्तरगर्तमध्ये पञ्चरन्ध्रसंयुक्तां मृच्चक्रीं स्थापयित्वा अङ्गारैः कोष्ठीं परिपूर्य च एकभस्त्रया प्रधमेत् ॥ व्र्र्स्बो_१०।४२;३
 
मृदुद्रव्याणां सत्त्वपातनार्थम् इयं पातालकोष्ठीति ज्ञेयमिति निष्कर्षः ॥ व्र्र्स्बो_१०।४२;४
रसरत्नसमुच्चयटीका 
अतस्तदुपयोगिकोष्ठीविशेषमाह दृढभूमाविति ॥ व्र्र्स्टी_१०।४२;१
 
तत्र द्वादशाङ्गुलं गर्तं विधाय तत्तलमध्ये चतुरङ्गुलगाम्भीर्यविस्तारम् अन्यं वर्तुलं गर्तं कृत्वा गर्भगर्ततलम् आरभ्य पृष्ठभागपर्यन्तं बाह्यगर्ताभिमुखं तत्सल्लग्नं किञ्चित्समुन्नतं तिर्यङ्नालसमन्वितं द्वारं विधाय गर्भगर्तोपरि मृच्चक्रीं पञ्चरन्ध्रविशिष्टां वायोर् ऊर्ध्वगमनार्थं क्षिपेत् ॥ व्र्र्स्टी_१०।४२;२
 
तदुपर्यङ्गारांस्तदुपरि सत्त्वपातनगोलांश्च निक्षिप्य सर्वां कोष्ठीं कोकिलैः पूरयित्वैकभस्त्रया धमेत् ॥ व्र्र्स्टी_१०।४२;३
 
एषा पातालकोष्ठिकेत्युच्यते ॥ व्र्र्स्टी_१०।४२;४
गारकोष्ठी 
द्वादशाङ्गुलनिम्ना या प्रादेशप्रमिता तथा ।  
चतुरङ्गुलतश्चोर्ध्वं वलयेन समन्विता ॥ व्र्र्स्_१०।४३ ॥  

 
भूरिच्छिद्रवतीं चक्रीं वलयोपरि निक्षिपेत् ।  
शिखित्रांस्तत्र निक्षिप्य प्रधमेद् वङ्कनालतः ।  
गारकोष्ठीयम् आख्याता मृष्टलोहविनाशिनी ॥ व्र्र्स्_१०।४४ ॥  

रसरत्नसमुच्चयटीका 
अधोध्मानविशिष्टां कोष्ठीमुक्तोर्ध्वधमनविशिष्टां कोष्ठीमाह द्वादशेति ॥ व्र्र्स्टी_१०।४४;१
 
प्रादेशायामविस्तारा कोष्ठी भूतलोपरि कार्या ॥ व्र्र्स्टी_१०।४४;२
 
सा च तलभागम् आरभ्योपरि चतुरङ्गुलभागं विहाय तदुपरि वलयेन कटकेन समन्वितां तां कृत्वा वलयोपरि प्रभूतच्छिद्रयुक्तां चक्रीं निक्षिप्य तत्र कोकिलांश्च दत्त्वा वङ्कनालतः प्रधमेत् ॥ व्र्र्स्टी_१०।४४;३
 
मृत्तिकापेक्षया अधिकगारभागमिश्रितमृदुपादानेयं कोष्ठी गारकोष्ठीत्युच्यते ॥ व्र्र्स्टी_१०।४४;४
 
इयं कांस्यरीतिप्रमुखं यत्सृष्टलोहं तन्मध्ये संसर्गघटकयोर् मध्य एकस्यावशेषकरी द्वितीयं विनाश्येत्यर्थः ॥ व्र्र्स्टी_१०।४४;५
रसरत्नसमुच्चयबोधिनी 
गारकोष्ठीमाह द्वादशेति ॥ व्र्र्स्बो_१०।४४;१
 
द्वादशाङ्गुलगभीरा प्रादेशप्रमाणविस्तारविशिष्टा कोष्ठी एका कार्या तस्या ऊर्ध्वं चतुरङ्गुले वलयाकारम् आलवालम् एकं दत्त्वा तदुपरि बहुच्छिद्रां चक्रीं निधाय अङ्गारं निक्षिप्य च वङ्कनालेन प्रधमेत् इति ॥ व्र्र्स्बो_१०।४४;२
 
मृष्टलोहविनाशिनी शोधितलौहमारिणी इत्यर्थः ॥ व्र्र्स्बो_१०।४४;३
वङ्कनाल 
मूषामृद्भिर् विधातव्यम् अरत्निप्रमितं दृढम् ।  
अधोमुखं च तद्वक्त्रे नालं पञ्चाङ्गुलं खलु ।  
वङ्कनालम् इदं प्रोक्तं दृढध्मानाय कीर्तितम् ॥ व्र्र्स्_१०।४५ ॥  

रसरत्नसमुच्चयबोधिनी 
गारकोष्ठिकायां वङ्कनालम् इत्युक्तं किं तत् वङ्कनालम् इत्याशंसायामाह मूषामृद्भिरिति ॥ व्र्र्स्बो_१०।४५;१
 
शर्करादीनाम् अन्यतमाभिः मूषोपयोगिमृद्भिः अरत्निप्रमितं दृढं नालं कृत्वा तन्मुखे पञ्चाङ्गुलप्रमाणम् अधोमुखं नालम् एकं योजयेत् दृढध्मानाय तद् वङ्कनालं वेदितव्यम् ॥ व्र्र्स्बो_१०।४५;२
मूषाकोष्ठी।तिर्यक्प्रधमनकोष्ठी 
कोष्ठी सिद्धरसादीनां विधानाय विधीयते ।  
द्वादशाङ्गुलकोत्सेधा सा बुध्ने चतुरङ्गुला ।  
तिर्यक्प्रधमनास्या च मृदुद्रव्यविशोधिनी ॥ व्र्र्स्_१०।४६ ॥  

रसरत्नसमुच्चयटीका 
अथ सिद्धरसानां खोटबद्धादीनाम् अभ्रकादिसत्त्वानां च काचटङ्कणसौवीरादिना शोधयितुं साधनभूतां कोष्ठीमाह द्वादशाङ्गुलेति ॥ व्र्र्स्टी_१०।४६;१
 
अस्यां कोष्ठ्यां स्थापितमूषामध्ये सिद्धरसादि प्रक्षिप्य सन्ततध्मानावसरे +अन्तरान्तरा मुहुः काचचूर्णादि दत्त्वा धमेत् ॥ व्र्र्स्टी_१०।४६;२
 
मृदुद्रव्यं सत्त्वादि ॥ व्र्र्स्टी_१०।४६;३
 
इयं कोष्ठी बुध्नभागमारभ्य मुखभागपर्यन्तं क्रमविस्तृता प्रादेशप्रमितवर्तुलमुखी कार्येत्यनुक्तमपि बोध्यम् ॥ व्र्र्स्टी_१०।४६;४
 
पूर्वस्यास्तथामानमुखस्योक्तत्वात् ॥ व्र्र्स्टी_१०।४६;५
पुट 
रसादिद्रव्यपाकानां प्रमाणज्ञापनं पुटम् ।  
नेष्टो न्यूनाधिकः पाकः सुपाकं हितम् औषधम् ॥ व्र्र्स्_१०।४७ ॥  

 
लोहादेरपुनर्भावो गुणाधिक्यं ततो +अग्रता ।  
अनप्सु मज्जनं रेखापूर्णता पुटतो भवेत् ॥ व्र्र्स्_१०।४८ ॥  

 
पुटाद् ग्राव्णो लघुत्वं च शीघ्रव्याप्तिश्च दीपनम् ।  
जारितादपि सूतेन्द्राल्लोहानाम् अधिको गुणः ॥ व्र्र्स्_१०।४९ ॥  

 
यथाश्मनि विशेद् वह्निर् बहिःस्थपुटयोगतः ।  
चूर्णत्वाद्धि गुणावाप्तिस्तथा लोहेषु निश्चितम् ॥ व्र्र्स्_१०।५० ॥  

रसरत्नसमुच्चयटीका 
सम्प्रति मूषाकोष्ठ्यपेक्ष्याधिकतराग्निजनकपुटान् वक्तुं तेषां प्रयोजनमाह रसेति ॥ व्र्र्स्टी_१०।५०;१
 
रसलोहप्रभृतिकठोरद्रव्याणां सम्यक्पाको भेषजार्थमपेक्ष्यते ॥ व्र्र्स्टी_१०।५०;२
 
स च पाकः क्रियारूपस्तुलया परिमाणेन वा परिच्छेत्तुं न शक्यते ॥ व्र्र्स्टी_१०।५०;३
 
सुपाकस्य प्रमाणबोधकं पुटम् एवाग्निदीपकोपलतुषगोर्वरसम्पूर्यगर्तादिविशेष एव सम्भवति ॥ व्र्र्स्टी_१०।५०;४
 
एतद्गर्तापूरितोपलाग्निनैकः सुपाको+अभवदिति तत्पुटविशेषावृत्तिः कार्या ॥ व्र्र्स्टी_१०।५०;५
 
यथोक्तगुणलाभपर्यन्तमिति भावः ॥ व्र्र्स्टी_१०।५०;६
 
न्यूनपाकेन गन्धवर्णरसस्पर्शः सम्यङ्न जायते ॥ व्र्र्स्टी_१०।५०;७
 
अधिपाकेन तु द्रव्यं निःसारं दग्धं भवत्योदनवत् ॥ व्र्र्स्टी_१०।५०;८
 
अथ पुटस्य योगतो गुणांल्लोहस्थान् आह लोहादेरिति ॥ व्र्र्स्टी_१०।५०;९
 
अपुनर्भावो न प्राकृतस्वरूपापादनं पञ्चमित्रसंस्कारेणापि ॥ व्र्र्स्टी_१०।५०;१०
 
गुणाधिक्यमामावस्थापन्ने तस्मिन् भक्षिते जाठराग्न्यपाकेन रोगवारका गुणास्तथा पुष्ट्यादयो मार्दवादयश्चानुद्भूतास्तेषाम् उद्भवेनाधिक्याभासः ॥ व्र्र्स्टी_१०।५०;११
 
तेन चाग्रता श्रेष्ठताधिकमूल्यता ॥ व्र्र्स्टी_१०।५०;१२
 
तथाप्सु प्रक्षिप्तस्य तस्य न मज्जनम् उपरितरणम् ॥ व्र्र्स्टी_१०।५०;१३
 
अङ्गुलिभ्यां पीडितस्य तस्य सूक्ष्माङ्गुलिरेखासु प्रविष्टत्वं च ॥ व्र्र्स्टी_१०।५०;१४
 
अभ्रकवज्रहरितालादिरूपपाषाणविशेषेषु तु लघुत्वादयो गुणाः पुटात्प्रादुर्भवन्ति ॥ व्र्र्स्टी_१०।५०;१५
 
किं बहुना गुणवर्णनेन ॥ व्र्र्स्टी_१०।५०;१६
 
यत्र गुणाः सर्वे सम्भूयोत्कटा निवसन्ति तस्मात् पारदादपि जीर्णरसोपरसमणिलोहात् सुसिद्धानां लोहानां गुणा यथाविधिसेविनो नरस्य शरीरे+अधिका एव ॥ व्र्र्स्टी_१०।५०;१७
 
भूरिफलयुतो+अपि सिद्धरसस्य हि क्रामणार्थं किञ्चित्स्फुटितयौवना कामिनी सन्निहितापेक्ष्यते भाषणचुम्बनालिङ्गनार्थं तत्स्तनाभ्यामङ्गमर्दनार्थं च ॥ व्र्र्स्टी_१०।५०;१८
 
तदसन्निधौ सर्वशरीरे क्रामणाभावेन न मन्मथः ॥ व्र्र्स्टी_१०।५०;१९
 
सान्निध्ये तु प्रमादेन मैथुनम् ॥ व्र्र्स्टी_१०।५०;२०
 
ततश्च मारणम् आपद्यते ॥ व्र्र्स्टी_१०।५०;२१
 
किञ्च रससेविनो वर्षपर्यन्तं परिहारविशेषः ॥ व्र्र्स्टी_१०।५०;२२
 
आदौ क्षेत्रीकरणं चावश्यकम् ॥ व्र्र्स्टी_१०।५०;२३
 
पारदसिद्धावनुभूतसर्वक्रियासाधकः प्रभूतद्रव्यादिसम्पच्चापेक्ष्यते ॥ व्र्र्स्टी_१०।५०;२४
 
अत एव नातिनिरपायस्य लोहस्य गुणानाम् आधिक्यमुपचर्यते ॥ व्र्र्स्टी_१०।५०;२५
 
ननु पाषाणतो+अपि कठिनाणां लोहविशेषाणां नावयवविश्लेष इति कथम् उक्तलाभ इत्याशङ्क्य निदर्शनेन पुनर्लोहगुणान् दृढीकरोति यथाश्मनीति ॥ व्र्र्स्टी_१०।५०;२६
 
अन्तरग्निप्रवेशेन सर्वं सम्भवतीति भावः ॥ व्र्र्स्टी_१०।५०;२७
महापुट 
निम्नविस्तरतः कुण्डे द्विहस्ते चतुरस्रके ।  
वनोत्पलसहस्रेण पूरिते पुटनौषधम् ॥ व्र्र्स्_१०।५१ ॥  

 
क्रौञ्च्यां रुद्धं प्रयत्नेन पिष्टिकोपरि निक्षिपेत् ।  
वनोत्पलसहस्रार्धं क्रौञ्चिकोपरि विन्यसेत् ।  
वह्निं प्रज्वालयेत्तत्र महापुटमिदं स्मृतम् ॥ व्र्र्स्_१०।५२ ॥  

रसरत्नसमुच्चयटीका 
सम्प्रति गर्ताविशेषं महापुटमाह भूमिमध्य इष्टिकादिभिः कृते कुड्ये कुड्यमये गर्ते गाम्भीर्यविस्ताराभ्यां द्विहस्ते तथा चतुष्कोणे तादृग्गर्ते वन्यच्छगणैः सहस्रसङ्ख्याकैः पूरिते सति शरावसम्पुटितं भेषजं पिष्टिकोपरि पूरितच्छगणोपरि स्थापयेत् ॥ व्र्र्स्टी_१०।५२;१
 
तादृशमूषिकोपर्यर्धसहस्रं छगणानां पूरयेत् ॥ व्र्र्स्टी_१०।५२;२
 
ततो दीपयेत् ॥ व्र्र्स्टी_१०।५२;३
गजपुट 
राजहस्तप्रमाणेन चतुरस्रं च निम्नकम् ।  
पूर्णं चोपलसाठीभिः कण्ठावध्यथ विन्यसेत् ॥ व्र्र्स्_१०।५३ ॥  

 
विन्यसेत्कुमुदीं तत्र पुटनद्रव्यपूरिताम् ।  
पूर्णच्छगणतो +अर्धानि गिरिण्डानि विनिक्षिपेत् ।  
एतद्गजपुटं प्रोक्तं महागुणविधायकम् ॥ व्र्र्स्_१०।५४ ॥  

रसरत्नसमुच्चयटीका 
अथ गजपुटमाह राजहस्तेति ॥ व्र्र्स्टी_१०।५४;१
 
राजहस्तस्त्रिंशदङ्गुलिमितः ॥ व्र्र्स्टी_१०।५४;२
 
तन्मितं निम्नं गम्भीरं तन्मितविस्तारं च गर्तं बोध्यं ॥ व्र्र्स्टी_१०।५४;३
 
निम्नमित्यत्र विस्तारशब्दो लुप्तनिर्दिष्टः ॥ व्र्र्स्टी_१०।५४;४
 
तदुपलशाठीभिः कण्ठपर्यन्तं पूरयेत् ॥ व्र्र्स्टी_१०।५४;५
 
उपलाः कठिना महान्तो वन्यच्छगणास्ततो +अल्पदेहाः शाठ्यः ॥ व्र्र्स्टी_१०।५४;६
 
तत्र मूषां भेषजगर्भितां विन्यस्य पूर्वविन्यस्तच्छगणतो+अर्धमानानि गिरिण्डानि वन्यच्छगणानि विनिक्षिपेत् इत्येतद्गजपुटाख्यं मतम् ॥ व्र्र्स्टी_१०।५४;७
वाराहपुट 
इत्थं चारत्निके कुण्डे पुटं वाराहमुच्यते ॥ व्र्र्स्_१०।५५ ॥  

 कुक्कुटपुट 
पुटं भूमितले तत्तद्वितस्तिद्वितयोच्छ्रयम् ।  
तावच्च तलविस्तीर्णं तत्स्यात्कुक्कुटकं पुटम् ॥ व्र्र्स्_१०।५६ ॥  

रसरत्नसमुच्चयटीका 
अथ कुक्कुटपुटमाह ॥ व्र्र्स्टी_१०।५६;१
 
भूमिपृष्ठभागे कुड्येन निर्मितं चतुर्विंशत्यङ्गुलोच्छ्रायं तावन्मानमेव तले मुखे च विस्तृतमेतादृशं यद्गर्तं भेषजं पक्तुमुपलादिभिः पूर्यते तत्कुक्कुटपुटसञ्ज्ञं भवति ॥ व्र्र्स्टी_१०।५६;२
रसरत्नसमुच्चयबोधिनी 
कुक्कुटपुटमाह पुटमिति ॥ व्र्र्स्बो_१०।५६;१
 
वितस्तिद्वितयोच्छ्रयं हस्तप्रमाणोन्नतम् ॥ व्र्र्स्बो_१०।५६;२
 
तावच्च तलविस्तीर्णं अधोभागे+अपि हस्तप्रमाणविस्तृतम् ॥ व्र्र्स्बो_१०।५६;३
 
एतत्तु भूमेरुपरि एव कार्यं न तु गर्तं खनित्वा ॥ व्र्र्स्बो_१०।५६;४
कपोतपुट 
यत्पुटं दीयते भूमाव् अष्टसङ्ख्यैर् वनोपलैः ।  
बद्ध्वा सूतार्कभस्मार्थं कपोतपुटमुच्यते ॥ व्र्र्स्_१०।५७ ॥  

रसरत्नसमुच्चयटीका 
यच्च गर्तं भूमितले मृदादिभिः कृतमष्टसङ्ख्यैर्वनोपलैर्दीयते ज्वालया प्रज्वलितं क्रियते बद्धपारदस्य भस्मकरणार्थं तत्कपोतपुटमुच्यते ॥ व्र्र्स्टी_१०।५७;१
रसरत्नसमुच्चयबोधिनी 
बद्ध्वा मूषायां रुद्ध्वेत्यर्थः ॥ व्र्र्स्बो_१०।५७;१
 
सूतार्कभस्मार्थं रसभस्मार्थं ताम्रभस्मार्थं च ॥ व्र्र्स्बो_१०।५७;२
गोवर 
गोष्ठान्तर्गोक्षुरक्षुण्णं शुष्कं चूर्णितगोमयम् ।  
गोवरं तत्समादिष्टं वरिष्ठं रससाधने ॥ व्र्र्स्_१०।५८ ॥  

 गोवरपुट 
गोवरैर्वा तुषैर्वापि पुटं यत्र प्रदीयते ।  
तद्गोवरपुटं प्रोक्तं रसभस्मप्रसिद्धये ॥ व्र्र्स्_१०।५९ ॥  

रसरत्नसमुच्चयटीका 
गोर्वरैस्तुषैर्वा यत्र गजपुटगर्तायां पुटं दीयते भेषजं पक्वं क्रियते तद्गोर्वरपुटमुच्यते ॥ व्र्र्स्टी_१०।५९;१
भाण्डपुट 
स्थूलभाण्डे तुषापूर्णे मध्ये मूषासमन्विते ।  
वह्निना विहिते पाके तद्भाण्डपुटमुच्यते ॥ व्र्र्स्_१०।६० ॥  

 वालुकापुट 
अधस्तादुपरिष्टाच्च क्रौञ्चिकाच्छाद्यते खलु ।  
वालुकाभिः प्रतप्ताभिर्यत्र तद्वालुकापुटम् ॥ व्र्र्स्_१०।६१ ॥  

 भूधरपुट 
वह्निमित्राः क्षितौ सम्यङ्निखन्याद् द्व्यङ्गुलादधः ।  
उपरिष्टात्पुटं यत्र पुटं तद् भूधराह्वयम् ॥ व्र्र्स्_१०।६२ ॥  

रसरत्नसमुच्चयबोधिनी 
वह्निमित्राः मूषाः दीर्घकालं वह्निना सहावस्थानात् अस्या वह्निमित्रत्वं ज्ञातव्यम् ॥ व्र्र्स्बो_१०।६२;१
 
स्पष्टमन्यत् ॥ व्र्र्स्बो_१०।६२;२
रसरत्नसमुच्चयटीका 
अथ भूधरपुटमाह वह्निमित्रामिति ॥ व्र्र्स्टी_१०।६२;१
 
वह्निमित्रा मूषा शराव इति यावत् ॥ व्र्र्स्टी_१०।६२;२
 
जयसुन्दरादिरसविधावस्या उपयोगो बोध्यः ॥ व्र्र्स्टी_१०।६२;३
लावकपुट 
ऊर्ध्वं षोडशिकामूत्रैस्तुषैर्वा गोवरैः पुटम् ।  
यत्र तल्लावकाख्यं स्यात् सुमृदुद्रव्यसाधने ॥ व्र्र्स्_१०।६३ ॥  

रसरत्नसमुच्चयटीका 
अथ लावकपुटमाह ऊर्ध्वमिति ॥ व्र्र्स्टी_१०।६३;१
 
शरावाकारमूषां सम्पुटितां भूमौ निधाय तदुपरि षोडशवनोपलमितैस् तुषैर् गोर्वरैर् वा यत्पुटं दीयते पाकः क्रियते तल्लावकम् इति ख्यातम् ॥ व्र्र्स्टी_१०।६३;२
 
षोडश एव षोडशिका ॥ व्र्र्स्टी_१०।६३;३
 
सा सङ्ख्या चात्र वन्योपलानामेव ग्राह्या ॥ व्र्र्स्टी_१०।६३;४
 
तन्मात्रैस् तद्वन्यच्छगणतुलितैर् इत्यर्थः ॥ व्र्र्स्टी_१०।६३;५
पुट:: देड़ौल्त् दिमेन्सिओन्स् 
अनुक्तपुटमाने तु साध्यद्रव्यबलाबलात् ।  
पुटं विज्ञाय दातव्यम् ऊहापोहविचक्षणैः ॥ व्र्र्स्_१०।६४ ॥  

रसरत्नसमुच्चयटीका 
पुटानां हि प्रायो वन्यच्छगणसाध्यत्वात्तदुपस्थितिः ॥ व्र्र्स्टी_१०।६४;१
 
अथ कुम्भपुटं ग्रन्थान्तरोक्तं वक्ष्यामि ।
 
मृद्घटे बहुरन्ध्राणि कृत्वाङ्गुलसमानि वै ।
 
चत्वारिंशत्ततस्तस्मिञ्शीतमुल्मुकचूर्णकम् ॥ व्र्र्स्टी_१०।६४;२
 
अर्धम् आपूरयित्वा च मुखे दद्याच्छरावकम् ।
 
कर्पटेन मृदा लिप्त्वा छायाशुष्कं च कारयेत् ॥ व्र्र्स्टी_१०।६४;३
 
तस्मिन्नङ्गारकान् क्षिप्त्वा चुल्ल्यां वा चेष्टिकासु च ।
 
निधाय त्रिदिनाच्छीतं गृहीत्वौषधिमाहरेत् ॥ व्र्र्स्टी_१०।६४;४
 
एतत् कुम्भपुटं ज्ञेयं कथितं शास्त्रदर्शिभिः ।
 
इति ॥ व्र्र्स्टी_१०।६४;५
स्य्नोन्य्म्स् ड़ोर् उपल 
पिष्टकं छगणं छाणम् उत्पलं चोपलं तथा ।  
गिरिण्डोपलसाठी च वराटी छगणाभिधाः ॥ व्र्र्स्_१०।६५ ॥  

 (अ-)कृत्रिमलोहानि 
सुवर्णं रजतं ताम्रं त्रपु सीसकम् आयसम् ।  
षडेतानि च लोहानि कृत्रिमौ कांस्यपित्तलौ ॥ व्र्र्स्_१०।६६ ॥  

 षड्लवण 
लवणानि षड् उच्यन्ते सामुद्रं सैन्धवं विडम् ।  
सौवर्चलं रोमकं च चूलिकालवणं तथा ॥ व्र्र्स्_१०।६७ ॥  

 क्षारत्रय 
क्षारत्रयं समाख्यातं यवसर्जिकटङ्कणम् ॥ व्र्र्स्_१०।६८ ॥  

 क्षारपञ्चक 
पलाशमुष्ककक्षारौ यवक्षारः सुवर्चिका ।  
तिलनालोद्भवः क्षारः संयुक्तं क्षारपञ्चकम् ॥ व्र्र्स्_१०।६९ ॥  

 मधुरत्रय 
घृतं गुडो माक्षिकं च विज्ञेयं मधुरत्रयम् ॥ व्र्र्स्_१०।७० ॥  

रसरत्नसमुच्चयबोधिनी 
तुम्बिनी कटुतुम्बी सरलकाष्ठं वा ॥ व्र्र्स्बो_१०।७०;१
ओइल्:: ड़ोर् संस्कारस् 
कङ्गुणी तुम्बिनी घोषा करीरश्रीफलोद्भवम् ।  
कटुवार्त्ताकसिद्धार्थसोमराजीविभीतजम् ॥ व्र्र्स्_१०।७१ ॥  

 
अतसीजं महाकालीनिम्बजं तिलजं तथा ।  
अपामार्गाद्देवदालीदन्तीतुम्बुरुविग्रहात् ॥ व्र्र्स्_१०।७२ ॥  

 
अङ्कोलोन्मत्तभल्लातपलाशेभ्यस् तथैव च ।  
एतेभ्यस्तैलमादाय रसकर्मणि योजयेत् ॥ व्र्र्स्_१०।७३ ॥  

 वसावर्ग 
जम्बूकमण्डूकवसा वसा कच्छपसम्भवा ।  
कर्कटीशिशुमारी च गोशूकरनरोद्भवा ।  
अजोष्ट्रखरमेषाणां महिषस्य वसा तथा ॥ व्र्र्स्_१०।७४ ॥  

 मूत्रवर्ग 
मूत्राणि हस्तिकरभमहिषीखरवाजिनाम् ।  
गो+अजावीनां स्त्रियः पुंसां पुष्पं बीजं तु योजयेत् ॥ व्र्र्स्_१०।७५ ॥  

 पञ्चमाहिष 
माहिषाम्बु दधि क्षीरं साभिघारं शकृद्रसः ।  
छागलपञ्चकतत्पञ्चमाहिषं ज्ञेयं तद्वच्छागलपञ्चकम् ॥ व्र्र्स्_१०।७६ ॥  

 अम्लवर्ग 
अम्लवेतसजम्बीरनिम्बुकं बीजपूरकम् ।  

रसरत्नसमुच्चयबोधिनी 
अम्लीकं तिन्तिडीफलम् ॥ व्र्र्स्बो_१०।७७अब्;१

चाङ्गेरी चणकाम्लं च अम्लीकं कोलदाडिमम् ॥ व्र्र्स्_१०।७७ ॥  

 
अम्बष्ठा तिन्तिडीकं च नागरं रसपत्त्रिका ।  

रसरत्नसमुच्चयबोधिनी 
रसपत्त्रिका कपित्थाम्लम् ॥ व्र्र्स्बो_१०।७८अब्;१

करवन्दं तथा चान्यदम्लवर्गः प्रकीर्तितः ॥ व्र्र्स्_१०।७८ ॥  

 
चणकाम्लश्च सर्वेषामेक एव प्रशस्यते ।  
अम्लवेतसमेकं वा सर्वेषामुत्तमोत्तमम् ।  
अम्लवर्ग:: उसेरसादीनां विशुद्ध्यर्थं द्रावणे जारणे हितम् ॥ व्र्र्स्_१०।७९ ॥  

 अम्लपञ्चक 
कोलदाडिमवृक्षाम्लचुल्लिकाचुक्रिकारसः ।  
पञ्चाम्लकं समुद्दिष्टं तच्चोक्तं चाम्लपञ्चकम् ॥ व्र्र्स्_१०।८० ॥  

 पञ्चमृत्तिका 
इष्टिका गैरिका लोणं भस्म वल्मीकमृत्तिका ।  
रसप्रयोगकुशलैः कीर्तिताः पञ्चमृत्तिकाः ॥ व्र्र्स्_१०।८१ ॥  

 विषवर्ग 
शृङ्गीकं कालकूटं च वत्सनाभं सकृत्रिमम् ।  
पित्तं च विषवर्गो +अयं स वरः परिकीर्तितः ॥ व्र्र्स्_१०।८२ ॥  

 
रसकर्मणि शस्तो+अयं तद्भेदनविधाव् अपि ।  
अयुक्त्या सेवितश्चायं मारयत्येव निश्चितम् ॥ व्र्र्स्_१०।८३ ॥  

 उपविष 
लाङ्गली विषमुष्टिश्च करवीरं जया तथा ।  

रसरत्नसमुच्चयबोधिनी 
नीलकः भल्लातकः ॥ व्र्र्स्बो_१०।८४अब्;१

नीलकः कनको+अर्कश्च वर्गो ह्य् उपविषात्मकः ॥ व्र्र्स्_१०।८४ ॥  

 दुग्धवर्ग 
हस्त्यश्ववनिता धेनुर्गर्दभी छागिकाविका ।  
उष्ट्रिकोदुम्बराश्वत्थभानुन्यग्रोधतिल्वकम् ॥ व्र्र्स्_१०।८५ ॥  

 
दुग्धिका स्नुग्गुणश् चैव तथैवोत्तमकण्टिका ।  

रसरत्नसमुच्चयबोधिनी 
उत्तमकण्टिका एरण्डविशेषः वागा भेरेण्डा जामालगोटा इति च भाषा यद्वा उत्तमकण्टिका ॥ व्र्र्स्बो_१०।८६अब्;१

एषां दुग्धैर् विनिर्दिष्टो दुग्धवर्गो रसादिषु ॥ व्र्र्स्_१०।८६ ॥  

 विष्ठावर्ग 
पारावतस्य चाषस्य कपोतस्य कलापिनः ।  
गृध्रस्य कुक्कुटस्यापि विनिर्दिष्टो हि विड्गणः ।  
विड्वर्ग:: उसेशोधनं सर्वलोहानां पुटनाल्लेपनात् खलु ॥ व्र्र्स्_१०।८७ ॥  

 रक्तवर्ग 
कुसुम्भं खदिरो लाक्षा मञ्जिष्ठा रक्तचन्दनम् ।  
अक्षी च बन्धुजीवश्च तथा कर्पूरगन्धिनी ।  

रसरत्नसमुच्चयबोधिनी 
कर्पूरगन्धिनी कर्पूरगन्धिहरिद्राविशेषः ॥ व्र्र्स्बो_१०।८८अ-द्;१

माक्षिकं चेति विज्ञेयो रक्तवर्गो +अतिरञ्जनः ॥ व्र्र्स्_१०।८८ ॥  

 पीतवर्ग 
किंशुकः कर्णिकारश्च हरिद्राद्वितयं तथा ।  
पीतवर्गो +अयमादिष्टो रसराजस्य कर्मणि ॥ व्र्र्स्_१०।८९ ॥  

 श्वेतवर्ग 
तगरः कुटजः कुन्दो गुञ्जा जीवन्तिका तथा ।  
सिताम्भोरुहकन्दश्च श्वेतवर्ग उदाहृतः ॥ व्र्र्स्_१०।९० ॥  

 कृष्णवर्ग 
कदली कारवेल्ली च त्रिफला नीलिका नलः ।  
पङ्कः कासीसबालाम्रं कृष्णवर्ग उदाहृतः ॥ व्र्र्स्_१०।९१ ॥  

 रञ्जन wइथ् चोलोउरिन्ग् वर्गस् 
रक्तवर्गादिवर्गैश्च द्रव्यं यज्जारणात्मकम् ।  
भावनीयं प्रयत्नेन तादृग्रागाप्तये खलु ॥ व्र्र्स्_१०।९२ ॥  

रसरत्नसमुच्चयबोधिनी 
काचः मृत्तिकाविशेषः स च क्षाररसः उष्णवीर्यः अञ्जनाद्दृष्टिकारकः विडाख्यलवणो वा ॥ व्र्र्स्बो_१०।९२;१
 
शिप्रा शुक्तिविशेषः इत्यर्थः ॥ व्र्र्स्बो_१०।९२;२
शोधनीयवर्ग 
काचटङ्कणशिप्राभिः शोधनीयो गणो मतः ॥ व्र्र्स्_१०।९३ ॥  

 
सत्त्वानां बद्धसूतस्य लोहानां मलनाशनः ।  
कापालीकङ्गुणध्वंसी रसवादिभिर् उच्यते ॥ व्र्र्स्_१०।९४ ॥  

रसरत्नसमुच्चयटीका 
शोधनीगणं तदुपयोगं चाह काचटङ्कणसौवीरैरिति ॥ व्र्र्स्टी_१०।९४;१
 
सौवीरं अञ्जनविशेषम् ॥ व्र्र्स्टी_१०।९४;२
 
अयं गणः सूतस्य खोटबद्धादिरूपस्याभ्रकसत्त्वादीनां च यो गुणो वङ्गकापालिका नागकापालिका कालिकादिर् दोषात्मकस्तद्ध्वंसी ॥ व्र्र्स्टी_१०।९४;३
 
अत एवायं रसवादिभिर् इष्यते ॥ व्र्र्स्टी_१०।९४;४
वर्ग:: रेमोविन्ग् हर्द्नेस्स् ओड़् मेतल्स् 
महिषी मेषशृङ्गी च कलिङ्गो धवबीजयुक् ।  
शशास्थीनि च योगो+अयं लोहकाठिन्यनाशनः ॥ व्र्र्स्_१०।९५ ॥  

 वर्ग:: मेल्तिन्ग् ओड़् मेतल्स् 
गुडगुग्गुलुगुञ्जाज्यसारघैष् टङ्गणान्वितैः ।  
दुर्द्रावाखिललोहादेर् द्रावणाय गणो मतः ॥ व्र्र्स्_१०।९६ ॥  

 
क्षाराः सर्वे मलं हन्युर् अम्लं शोधनजारणम् ।  
मान्द्यं विषाणि निघ्नन्ति स्नैग्ध्यं स्नेहाः प्रकुर्वते ॥ व्र्र्स्_१०।९७ ॥  


# अध्याय ११
wएइघ्त् उनित्स् 
षट् त्रुट्यश् चैकलिक्षा स्यात् षड् लिक्षा यूकम् उच्यते ।  
षड्यूकास्तु रजःसञ्ज्ञं कथितं तव सुव्रते ॥ व्र्र्स्_११।१ ॥  

 
षड्रजः सर्षपः साक्षात्सिद्धार्थः स च कीर्तितः ।  
षट्सिद्धार्थेन देवेशि यवस्त्वेकः प्रकीर्तितः ॥ व्र्र्स्_११।२ ॥  

 
षड्यवैर् एकगुञ्जा स्यात्त्रिगुञ्जो वल्ल उच्यते ।  
षड्भिरेव तु गुञ्जाभिर्माष एकः प्रकीर्तितः ।  
माषा द्वादश तोलः स्यादष्टौ तोलाः पलं भवेत् ॥ व्र्र्स्_११।३ ॥  

 wएइघ्त् उनित्स् 
त्रुटिः स्यादणुभिः षड्भिस्तैर्लिक्षा षड्भिरीरिता ।  
ताभिः षड्भिर्भवेद् यूका षड्यूकास् तद् रजः स्मृतम् ॥ व्र्र्स्_११।४ ॥  

 
षड्रजः सर्षपः प्रोक्तस्तैः षड्भिर्यव ईरितः ।  
एका गुञ्जा यवैः षड्भिर्निष्पावस्तु द्विगुञ्जकः ॥ व्र्र्स्_११।५ ॥  

 
स्याद्गुञ्जात्रितयं वल्लो द्वौ वल्लौ माष उच्यते ।  
द्वौ माषौ धरणं ते द्वे शाणनिष्ककलाः स्मृताः ॥ व्र्र्स्_११।६ ॥  

 
निष्कद्वयं तु वटकः स च कोल इतीरितः ।  
स्यात्कोलत्रितयं तोलः कर्षो निष्कचतुष्टयम् ॥ व्र्र्स्_११।७ ॥  

 कर्ष:: स्य्नोन्य्म्स् 
उदुम्बरं पाणितलं सुवर्णं कवलग्रहः ।  
अक्षं बिडालपदकं शुक्तिः पाणितलद्वयम् ॥ व्र्र्स्_११।८ ॥  

 
शुक्तिद्वयं पलं केचिदन्ये शुक्तित्रयं विदुः ।  
पल:: स्य्नोन्य्म्स्तदेव कथितं मुष्टिः प्रकुञ्चो बिल्वमित्यपि ॥ व्र्र्स्_११।९ ॥  

 
पलद्वयं तु प्रसृतं तद्द्वयं कुडवो+अञ्जलिः ।  
कुडवौ मानिका तौ स्यात्प्रस्थो द्वे मानिके स्मृतः ॥ व्र्र्स्_११।१० ॥  

 
प्रस्थद्वयं शुभं तौ द्वौ पात्रकं द्वयमाढकम् ।  
तैश् चतुर्भिर् घटोन्माननल्वनार्मणशूर्पकाः ॥ व्र्र्स्_११।११ ॥  

 
द्रोणस्य शब्दाः पर्यायाः पलानां शतकं तुला ।  
चत्वारिंशत्पलशततुला भारः प्रकीर्तितः ॥ व्र्र्स्_११।१२ ॥  

 
रसार्णवादिशास्त्राणि निरीक्ष्य कथितं मया ।  
रसोपयोगि यत् किञ्चिद् दिङ्मात्रं तत्प्रदर्शितम् ॥ व्र्र्स्_११।१३ ॥  

 
अधुना रसराजस्य संस्कारान् सम्प्रचक्ष्महे ॥ व्र्र्स्_११।१४ ॥  

 १८ संस्कारस् 
स्यात्स्वेदनं तदनु मर्दनमूर्छने च उत्थापनं पतनरोधनियामनानि ।  
सन्दीपनं गगनभक्षणमानमत्र सञ्चारणा तदनु गर्भगता द्रुतिश्च ॥ व्र्र्स्_११।१५ ॥  

 
बाह्या द्रुतिः सूतकजारणा स्याद् ग्रासस्तथा सारणकर्म पश्चात् ।  
सङ्क्रामणं वेधविधिः शरीरे योगस् तथाष्टादशधात्र कर्म ॥ व्र्र्स्_११।१६ ॥  

 
न योज्यो मर्मणि छिन्ने न च क्षाराग्निदग्धयोः ॥ व्र्र्स्_११।१७ ॥  

 मेर्चुर्य्:: प्रोपेर्तिएस् दुरिन्ग् संस्कारस् 
शुद्धः स मृद्वग्निसहो मूर्छितो व्याधिनाशनः ॥ व्र्र्स्_११।१८ ॥  

 
निष्कम्पवेगस् तीव्राग्नाव् आयुरारोग्यदो मृतः ॥ व्र्र्स्_११।१९ ॥  

 त्रिदोष 
विषं वह्निर्मलश्चेति दोषा नैसर्गिकास्त्रयः ।  
रसे मरणसन्तापमूर्छानां हेतवः क्रमात् ॥ व्र्र्स्_११।२० ॥  

रसरत्नसमुच्चयटीका 
विषमिति ॥ व्र्र्स्टी_११।२०;१
 
एते दोषा नैसर्गिकाः ॥ व्र्र्स्टी_११।२०;२
 
तद्वियोगकरणं दोषान्तरापेक्षयातिदुर्घटम् इति स्वाभाविका इत्युपचर्यन्ते ॥ व्र्र्स्टी_११।२०;३
 
वस्तुतस्तु देवप्रार्थितमहादेवेन तेषां सम्बन्धः पारदे योजित इति भावः ॥ व्र्र्स्टी_११।२०;४
यौगिकदोषाः 
योगिकौ नागवङ्गौ द्वौ तौ जाड्याध्मानकुष्ठदौ ॥ व्र्र्स्_११।२१ ॥  

रसरत्नसमुच्चयटीका 
योगिकौ दोषावाह यौगिकाविति ॥ व्र्र्स्टी_११।२१;१
 
निकटवर्तिनागवङ्गखनियोगेन मिश्रणाज्जातो नागाख्य एको दोषो वङ्गाख्य एकश्चेति तो द्वौ जाड्यमाध्मानं कुष्ठं च कुरुतः ॥ व्र्र्स्टी_११।२१;२
औपाधिकाः =कञ्चुकाः 
औपाधिकाः पुनश्चान्ये कीर्तिताः सप्तकञ्चुकाः ।  
भूमिजा गिरिजा वार्जास् ते च द्वे नागवङ्गजौ ॥ व्र्र्स्_११।२२ ॥  

रसरत्नसमुच्चयटीका 
उपाधिना सन्निहितवस्तुसम्बन्धमात्रेण वस्तुनि बहिरेव व्याप्य तिष्ठन्ति किञ्चित् कालावस्थायिनश्च ये दोषास्ते औपाधिकाः ॥ व्र्र्स्टी_११।२२;१
 
ते च सप्तविधाः ॥ व्र्र्स्टी_११।२२;२
 
कञ्चुकाख्यया शास्त्र उदिताः ॥ व्र्र्स्टी_११।२२;३
 
तेषां मध्ये भूमिजा एकप्रकाराः ॥ व्र्र्स्टी_११।२२;४
 
तेषाम् अवान्तरभेदेन शास्त्रे +अनुपयोगान्नामतो +अनादृतेन बहुवचनम् ॥ व्र्र्स्टी_११।२२;५
 
गिरिजा एकविधाः ॥ व्र्र्स्टी_११।२२;६
 
वार्जा जलजाश्चान्यविधाः ॥ व्र्र्स्टी_११।२२;७
 
तथा नागेन वणिजादिभिर् मिश्रीकृतेन जातौ दोषौ द्वौ ॥ व्र्र्स्टी_११।२२;८
 
वङ्गजावपि द्वौ ॥ व्र्र्स्टी_११।२२;९
 
इत्येवं सप्त कञ्चुकाः पूर्वोक्ताश्च पञ्च दोषाः ॥ व्र्र्स्टी_११।२२;१०
 
इत्थं पारदे द्वादश दोषा रसज्ञैः प्रोक्ताः ॥ व्र्र्स्टी_११।२२;११

द्वादशैते रसे दोषाः प्रोक्ता रसविशारदैः ॥ व्र्र्स्_११।२३ ॥  

 सप्तकञ्चुकनामानि 
पर्पटी पाटनी भेदी द्रावी मलकरी तथा ।  
अन्धकारी तथा ध्वाङ्क्षी विज्ञेयाः सप्त कञ्चुकाः ॥ व्र्र्स्_११।२४ ॥  

रसरत्नसमुच्चयबोधिनी 
पर्पट्यादि सप्त कञ्चुकानां सञ्ज्ञाः तत्र पर्पटीसदृशशोषकत्वात् पर्पटी पर्पटी यथा शोषिणी ग्राहिणी च पारदस्य पर्पट्याख्यकञ्चुको+अपि नरदेहे तत्क्रियाजननी विदारकत्वात् पाटनी मलभेदकत्वाद् भेदिनी शारीरधातूनां द्रवत्वसम्पादनाद् द्रावी दोषवर्धकत्वात् मलकरी अन्धत्वजननाद् अन्धकारी ध्वाङ्क्षो यथा कर्कशस्वरो भवति तथा स्वरपारुष्यजननाद् ध्वाङ्क्षीति ज्ञेयम् ॥ व्र्र्स्बो_११।२४;१
रसरत्नसमुच्चयटीका 
उक्तसप्तकञ्चुकानां क्रमेण नामान्तराण्याह पर्पटीति ॥ व्र्र्स्टी_११।२४;१
 
रसोपरि पर्पटी पर्पटाकारा भवति ॥ व्र्र्स्टी_११।२४;२
 
सा पर्पटीत्युच्यते ॥ व्र्र्स्टी_११।२४;३
 
पाटनी त्वचोविदारणकरी ॥ व्र्र्स्टी_११।२४;४
 
भेदी त्वचि रन्ध्रकरी ॥ व्र्र्स्टी_११।२४;५
 
द्रावी लोहादिद्रवकरी ॥ व्र्र्स्टी_११।२४;६
 
मलकरी वातादिदोषकरी ॥ व्र्र्स्टी_११।२४;७
 
अन्धकारी कृष्णत्वकरी ॥ व्र्र्स्टी_११।२४;८
 
ध्वाङ्क्षी कालिमा ॥ व्र्र्स्टी_११।२४;९
कञ्चुकस्:: मेदिच्। स्य्म्प्तोम्स् 
भूमिजाः कुर्वते कुष्ठं गिरिजा जाड्यमेव च ।  
वारिजा वातसङ्घातं दोषाढ्यं नागवङ्गयोः ॥ व्र्र्स्_११।२५ ॥  

 
तस्मात् सूतविधानार्थं सहायैर्निपुणैर्युतः ।  
सर्वोपस्करमादाय रसकर्म समारभेत् ॥ व्र्र्स्_११।२६ ॥  

 संस्कारस्:: देड़ौल्त् wएइघ्त्स् 
द्वे सहस्रे पलानां तु सहस्रं शतमेव वा ।  
अष्टाविंशत् पलान्येव दश पञ्चैकमेव वा ॥ व्र्र्स्_११।२७ ॥  

 
पलार्धेनैव कर्तव्यः संस्कारः सूतकस्य च ।  
सुदिने शुभनक्षत्रे रसशोधनमारभेत् ॥ व्र्र्स्_११।२८ ॥  

 १। स्वेदन 
त्र्यूषणं लवणासूर्यौ चित्रकार्द्रकमूलकम् ।  
क्षिप्त्वा सूतो मुहुः स्वेद्यः काञ्जिकेन दिनत्रयम् ॥ व्र्र्स्_११।२९ ॥  

 २। मर्दन 
गृहधूमेष्टिकाचूर्णं तथा दधि गुडान्वितम् ।  
लवणासुरीसंयुक्तं क्षिप्त्वा सूतं विमर्दयेत् ॥ व्र्र्स्_११।३० ॥  

 
षोडशांशं तु तद् द्रव्यं सूतमानान् नियोजयेत् ।  
सूतं क्षिप्त्वा समं तेन दिनानि त्रीणि मर्दयेत् ॥ व्र्र्स्_११।३१ ॥  

 
जीर्णाभ्रकं तथा बीजं जीर्णसूतं तथैव च ।  
नैर्मल्यार्थं हि सूतस्य खल्ले धृत्वा विमर्दयेत् ॥ व्र्र्स्_११।३२ ॥  

 
गृह्णाति निर्मलो रागान् ग्रासे ग्रासे विमर्दितः ।  
मर्दनाख्यं हि यत्कर्म तत्सूतगुणकृद् भवेत् ॥ व्र्र्स्_११।३३ ॥  

 ३। मूर्छन 
गृहकन्या मलं हन्यात्त्रिफला वह्निनाशिनी ।  
चित्रमूलं विषं हन्ति तस्माद् एभिः प्रयत्नतः ॥ व्र्र्स्_११।३४ ॥  

 
मिश्रितं सूतकं द्रव्यैः सप्तवाराणि मूर्छयेत् ।  
इत्थं सम्मूर्छितः सूतो दोषशून्यः प्रजायते ॥ व्र्र्स्_११।३५ ॥  

 संस्कार:: उत्थापन 
अस्माद्विरेकात् संशुद्धो रसः पात्यस्ततः परम् ।  
उद्धृतः काञ्जिकक्वाथात् पूतिदोषनिवृत्तये ॥ व्र्र्स्_११।३६ ॥  

 संस्कार:: पातन 
ताम्रेण पिष्टिकां कृत्वा पातयेदूर्ध्वभाजने ।  
वङ्गनागौ परित्यज्य शुद्धो भवति सूतकः ॥ व्र्र्स्_११।३७ ॥  

 संस्कार:: ऊर्ध्व-, अधःपातन 
शुल्वेन पातयेत् पिष्टीं त्रिधोर्ध्वं सप्तधा त्व् अधः ॥ व्र्र्स्_११।३८ ॥  

 संस्कार:: अधःपातन 
त्रिफलाशिग्रुशिखिभिर् लवणासुरीसंयुतैः ।  
नष्टपिष्टं रसं कृत्वा लेपयेच्चोर्ध्वभाजने ।  
ततो दीप्तैरधः पातमुत्पलैस्तत्र कारयेत् ॥ व्र्र्स्_११।३९ ॥  

 संस्कार:: पातन 
हरिद्राङ्कोलशम्पाककुमारीत्रिफलाग्निभिः ।  

रसरत्नसमुच्चयबोधिनी 
शम्पाकः आरग्वधः ॥ व्र्र्स्बो_११।४०अब्;१

तण्डुलीयकवर्षाभूहिङ्गुसैन्धवमाक्षिकैः ॥ व्र्र्स्_११।४० ॥  

 
पिष्टं रसं सलवणैः सर्पाक्ष्यादिभिरेव वा ।  
पातयेद् अथवा देवि व्रणघ्नो यक्षलोचनैः ॥ व्र्र्स्_११।४१ ॥  

 
इत्थं ह्य् अधऊर्ध्वपातेन पातितो +असौ यदा भवेत् ।  
तदा रसायने योग्यो भवेद् द्रव्यविशेषतः ॥ व्र्र्स्_११।४२ ॥  

 संस्कार:: अधःपातन 
अथवा दीपकयन्त्रे निपातितः सर्वदोषनिर्मुक्तः ॥ व्र्र्स्_११।४३ ॥  

 संस्कार:: तिर्यक्पातन 
तिर्यक्पातनविधिना निपातितः सूतराजस्तु ।  
श्लक्ष्णीकृतम् अभ्रदलं रसेन्द्रयुक्तं तथारनालेन ॥ व्र्र्स्_११।४४ ॥  

 
खल्ले दत्त्वा मृदितं यावत् तन् नष्टपिष्टताम् एति ।  
कुर्यात् तिर्यक्पातनपातितसूतं क्रमेण दृढवह्निम् ॥ व्र्र्स्_११।४५ ॥  

 
संस्वेद्यः पात्यो +असौ न पतति यावद् दृढश् चाग्नौ ।  
तदासौ शुध्यते सूतः कर्मकारी भवेद्ध्रुवम् ॥ व्र्र्स्_११।४६ ॥  

 
मर्दनैर् मूर्छनैः पातैर् मन्दः शान्तो भवेद् रसः ॥ व्र्र्स्_११।४७ ॥  

 संस्कार:: निरोधन 
सृष्ट्यम्बुजैर् निरोधेन ततो मुखकरो रसः ।  
स्वेदनादिवशात्सूतो वीर्यं प्राप्नोत्यनुत्तमम् ॥ व्र्र्स्_११।४८ ॥  

 संस्कार:: नियमन 
नियम्यो+असौ ततः सम्यक् चपलत्वनिवृत्तये ।  
कर्कोटीफणिनेत्राभ्यां वृश्चिकाम्बुजमार्कवैः ।  
समं कृत्वारनालेन स्वेदयेच्च दिनत्रयम् ॥ व्र्र्स्_११।४९ ॥  

 संस्कार:: नियमन 
मरिचैर् भूखगयुक्तैर् लवणासुरीशिग्रुटङ्कणोपेतैः ।  
काञ्जिकयुक्तैस्त्रिदिनं ग्रासार्थी जायते स्वेदात् ॥ व्र्र्स्_११।५० ॥  

 संस्कार:: दीपन 
त्रिक्षारसिन्धुखगभूशिखिशिग्रुराजीतीक्ष्णाम्लवेतसमुखैर् लवणोषणाम्लैः ।  
नेपालताम्रदलशोषितमारनाले साम्लासवाम्लपुटितं रसदीपनं तत् ॥ व्र्र्स्_११।५१ ॥  

 संस्कार:: दीपन 
स्वेदयेदासवाम्लेन वीर्यतेजःप्रवृद्धये ।  
यथोपयोगं स्वेद्यः स्यान् मूलिकानां रसेषु च ॥ व्र्र्स्_११।५२ ॥  

 रसमूलिकास् 
सर्पाक्षी क्षीरिणी वन्ध्या मत्स्याक्षी शङ्खपुष्पिका ।  
काकजङ्घा शिखिशिखा ब्रह्मदण्ड्याखुकर्णिका ॥ व्र्र्स्_११।५३ ॥  

 
वर्षाभूः कम्बुकी दूर्वा सैर्यकोत्पलशिम्बिकाः ।  
शतावरी वज्रलता वज्रकन्दाग्निकर्णिका ॥ व्र्र्स्_११।५४ ॥  

 
श्वेतार्कशिग्रुधत्तूरमृगदूर्वारसाङ्कुशाः ।  
रम्भा रक्ताभनिर्गुण्डी लज्जालुः सुरदालिका ॥ व्र्र्स्_११।५५ ॥  

 
मण्डूकपर्णी पाताली चित्रकं ग्रीष्मसुन्दरा ।  
काकमाची महाराष्ट्री हरिद्रा तिलपर्णिका ॥ व्र्र्स्_११।५६ ॥  

 
जाती जयन्ती श्रीदेवी भूकदम्बः कुसुम्भकः ।  
कोशातकी नीरं कणा लाङ्गली कटुतुम्बिका ॥ व्र्र्स्_११।५७ ॥  

 
चक्रमर्दो +अमृता कन्दः सूर्यावर्तेषु पुङ्खिका ।  
वाराही हस्तिशुण्डी च प्रायेण रसमूलिकाः ॥ व्र्र्स्_११।५८ ॥  

 
रसस्य भावने स्वेदे मूषालेपे च पूजिताः ।  
इत्यष्टौ सूतसंस्काराः समा द्रव्ये रसायने ।  
कार्यास्ते प्रथमं शेषा नोक्ता द्रव्योपयोगिनः ॥ व्र्र्स्_११।५९ ॥  

 मेर्चुर्य्:: बन्धन:: इन्त्रोद्। 
पञ्चविंशतिसङ्ख्याकान् रसबन्धान् प्रचक्ष्महे ।  
येन येन हि चाञ्चल्यं दुर्ग्रहत्वं च नश्यति ।  
रसराजस्य सम्प्रोक्तो बन्धनार्थो हि वार्त्तिकैः ॥ व्र्र्स्_११।६० ॥  

रसरत्नसमुच्चयटीका 
अथ प्रथमाध्याये मूर्छित्वा हरति रुजम् इतिपद्योक्ता विषयास्त्रय एवात्र ग्रन्थे वक्तव्याः ॥ व्र्र्स्टी_११।६०;१
 
मूर्छनं बन्धनं मारणं च ॥ व्र्र्स्टी_११।६०;२
 
तत्र मूर्छनं तु मर्दनपूर्वकं पुटेन प्रागुक्तमेव ॥ व्र्र्स्टी_११।६०;३
 
यन्त्रमूर्छनं त्वस्मिन्नध्याये देहोपयोगिसर्वबन्धोत्तरं वक्ष्यामि ॥ व्र्र्स्टी_११।६०;४
 
द्वितीयो विषयो+अत्र बन्धरूपो वर्ण्यते ॥ व्र्र्स्टी_११।६०;५
 
पञ्चविंशतीति ॥ व्र्र्स्टी_११।६०;६
 
ननु ग्रन्थान्तरे पाटखोटजलूकाभस्मेति बन्धश्चतुर्विध एवाख्यातः ॥ व्र्र्स्टी_११।६०;७
 
अत्र तु पञ्चविंशतिसङ्ख्याक इति प्रतिजानाति ॥ व्र्र्स्टी_११।६०;८
 
एतद्विरुद्धमिव भातीत्याशङ्क्य चाञ्चल्यदुर्ग्रहत्वाभावरूपसामान्यस्य सर्वबन्धेषु सत्त्वे+अपि बन्धजनककारणभेदानुरोधेन बन्धभेदो+अपि वार्तिकैरादृत इत्याह येन येनेति ॥ व्र्र्स्टी_११।६०;९
बन्धन:: सुब्त्य्पेस् 
हठारोटौ तथाभासः क्रियाहीनश्च पिष्टिका ।  
क्षारः खोटश्च पोटश्च कल्कबन्धश्च कज्जलिः ॥ व्र्र्स्_११।६१ ॥  

 
सजीवश्चैव निर्जीवो निर्बीजश्च सबीजकः ।  
शृङ्खलाद्रुतिबन्धौ च बालकश्च कुमारकः ॥ व्र्र्स्_११।६२ ॥  

 
तरुणश् च तथा वृद्धो मूर्तिबद्धस् तथापरः ।  
जलबन्धो +अग्निबन्धश्च सुसंस्कृतकृताभिधः ।  
महाबन्धाभिधश्चेति पञ्चविंशतिर् ईरिताः ॥ व्र्र्स्_११।६३ ॥  

 
केचिद्वदन्ति षड्विंशो जलूकाबन्धसञ्ज्ञकः ।  
स तावन्नेष्यते देहे स्त्रीणां द्रावे+अतिशस्यते ॥ व्र्र्स्_११।६४ ॥  

 बन्धन:: हठ 
हठो रसः स विज्ञेयः सम्यक् शुद्धिविवर्जितः ।  
स सेवितो नृणां कुर्यान् मृत्युं वा व्याधिमुद्धतम् ॥ व्र्र्स्_११।६५ ॥  

रसरत्नसमुच्चयटीका 
पारदम् आपणाद् आनीय निम्बूरसेन सम्मर्द्य गालयित्वा मयूरतुत्थादिसमभागं चतुर्थांशं वा तत्र दत्त्वा मर्दनेन बद्धो रसः क्रियते ॥ व्र्र्स्टी_११।६५;१
 
स सेवितश्चेन् मृत्युं कुर्याद्व्याधिं वा ॥ व्र्र्स्टी_११।६५;२
बन्धन:: आरोट 
सुशोधितो रसः सम्यगारोट इति कथ्यते ।  
स क्षेत्रीकरणे श्रेष्ठः शनैर्व्याधिविनाशनः ॥ व्र्र्स्_११।६६ ॥  

रसरत्नसमुच्चयटीका 
आरोटलक्षणम् आह सुशोधित इति ॥ व्र्र्स्टी_११।६६;१
 
त्रिविधपातनेन शुद्धं पश्चाच्छुद्धं चूर्णीकृतम् अभ्रकदलं समभागं दत्त्वा काञ्जिकेन मर्दनपूर्वकं पारदं नष्टपिष्टं कृत्वोर्ध्वाधस्तिर्यक्पातनेनासकृत्कृतेनाग्निसहः पारद आरोट इति निगद्यते ॥ व्र्र्स्टी_११।६६;२
 
तं च माक्षीकशिलाजतुलोहचूर्णपथ्याक्षविडङ्गघृतमधुभिः संयुतं कृत्वा क्षेत्रीकरणाय युञ्जीतेति रसहृदये ॥ व्र्र्स्टी_११।६६;३
 
माक्षीकसहितो नष्टपिष्टिरूपः पातनेनाग्निस्थाय्यपि पारदो+अपि आरोट इति कथ्यते ॥ व्र्र्स्टी_११।६६;४
आभासबन्ध 
पुटितो यो रसो याति योगं मुक्त्वा स्वभावताम् ।  
भावितो धातुमूलाद्यैर् आभासो गुणवैकृतेः ॥ व्र्र्स्_११।६७ ॥  

रसरत्नसमुच्चयबोधिनी 
आभासबन्धमाह पुटित इति ॥ व्र्र्स्बो_११।६७;१
 
धातुमूलाद्यैः प्रागुक्तस्वर्णादिधातुभिस्तथा सर्पाक्ष्यादिमूलिकाभिः भावितः पुटितश्च रसः गुणवैकृतेः द्रव्यान्तरसंयोगेन स्वाभाविकगुणविपर्ययात् स्वभावतां स्वाभाविकगुणादिकं मुक्त्वा योगं योगवाहितां याति स आभासः कथ्यते इति शेषः ॥ व्र्र्स्बो_११।६७;२
रसरत्नसमुच्चयटीका 
आभासलक्षणमाह यः पारदो धातुभिर् मनःशिलागन्धकादिभिस्तथा मूलिकाद्यैः सर्पाक्ष्यादिमूलिकाभिः पत्रपुष्पादिभिश्च सह भावितो द्रवं दत्त्वा मर्दितस्ततो भूधरयन्त्रे पुटेन पुटितो भस्मीकृतः स्वभावतः स्वभावं चाञ्चल्यदुर्ग्रहत्वादि मुक्त्वा धात्वादियोगं याति तत्तद्रोगनाशकयोगगुणं च याति गुणप्रदो भवति ॥ व्र्र्स्टी_११।६७;१
 
अल्पकालपर्यन्तं ततः पथ्यसेविनो+अपि नरस्य गुणवैकृते सति गुणविक्रियायां सत्यां स बद्धपारद आभास इति कीर्तितः ॥ व्र्र्स्टी_११।६७;२
 
गुणाभासकरत्वात् ॥ व्र्र्स्टी_११।६७;३
 
विकृतिरेव वैकृतम् ॥ व्र्र्स्टी_११।६७;४
क्रियाहीन 
असंशोधितलोहाद्यैः साधितो यो रसोत्तमः ।  
क्रियाहीनः स विज्ञेयो विक्रियां यात्यपथ्यतः ॥ व्र्र्स्_११।६८ ॥  

 पिष्टिकाबन्ध 
तीव्रातपे गाढतरावमर्दात्पिष्टी भवेत्सा नवनीतरूपा ।  
स रसः पिष्टिकाबन्धो दीपनः पाचनस्तराम् ॥ व्र्र्स्_११।६९ ॥  

 क्षारबन्ध 
शङ्खशुक्तिवराटाद्यैर् यो +असौ संसाधितो रसः ।  
क्षारबन्धः परं दीप्तिपुष्टिकृच्छूलनाशनः ॥ व्र्र्स्_११।७० ॥  

रसरत्नसमुच्चयटीका 
शङ्खशुक्तीति ॥ व्र्र्स्टी_११।७०;१
 
भस्मीकृतानां शङ्खशुक्त्यादीनां वृक्षक्षारादीनां च मूषां कृत्वा तत्सम्पुटे पारदं प्रक्षिप्य सम्पुटितः पारदो लघुपुटदानेन भस्मीभवतीति क्षारबन्धो +असावग्निदीप्त्यादिकृद् भवेत् ॥ व्र्र्स्टी_११।७०;२
रसरत्नसमुच्चयबोधिनी 
क्षारबन्धमाह शङ्खेति ॥ व्र्र्स्बो_११।७०;१
 
संसाधितः मर्दनपुटनादिभिः सुसम्पादितः ॥ व्र्र्स्बो_११।७०;२
 
स्पष्टम् अन्यत् ॥ व्र्र्स्बो_११।७०;३
खोटबन्ध 
बन्धो यः खोटतां याति ध्मातो ध्मातः क्षयं व्रजेत् ।  
खोटबन्धः स विज्ञेयः शीघ्रं सर्वगदापहः ॥ व्र्र्स्_११।७१ ॥  

रसरत्नसमुच्चयबोधिनी 
खोटबन्धमाह बन्ध इति ॥ व्र्र्स्बो_११।७१;१
 
खोटतां वह्निस्थो+अपि अनुड्डयनस्वभावतां यदुक्तम् ।
 
अग्निमध्ये यदा तिष्ठेत् खोटबद्धस्य लक्षणम् ।
 
इति ॥ व्र्र्स्बो_११।७१;२
 
ध्मातो ध्मातः भस्त्रया पुनः पुनर् आध्मापित इत्यर्थः क्षयं व्रजेत् द्रव्यान्तरेण सह एकीभावात् अदर्शनतां गच्छेदित्यर्थः ॥ व्र्र्स्बो_११।७१;३
रसरत्नसमुच्चयटीका 
अथ खोटबन्धमाह बन्ध इति ॥ व्र्र्स्टी_११।७१;१
 
खोटकरणप्रकारस्तु रससार उवाच ।
 
बन्धने याश्च विख्याता अष्टावेव महौषधीः ।
 
ताभिष्टङ्कणयुक्ताभिर् भावयेच्च रसेश्वरम् ।
 
ताभिर् विलिप्तमूषायां धमनात् खोटतां व्रजेत् ॥ व्र्र्स्टी_११।७१;२
 
इति ॥ व्र्र्स्टी_११।७१;३
 
स एवातिध्मानात् क्षयं गच्छति ॥ व्र्र्स्टी_११।७१;४
 
स च खोटबन्धो बोध्यः ॥ व्र्र्स्टी_११।७१;५
 
अत्र पारदो जीर्णषड्गुणगन्धो ग्राह्यः ॥ व्र्र्स्टी_११।७१;६
 
अभ्रकदानेन पिष्टीकृतो वा ग्राह्यः ॥ व्र्र्स्टी_११।७१;७
 
सोमवल्लीरसे पिष्ट्वा दापयेच्च पुटत्रयम् ।
 
सोमवल्लीरसेनैव सप्तवारांश्च भावयेत् ॥ व्र्र्स्टी_११।७१;८
 
तदभ्रं मृद्भाण्डे दद्याद् रसेन सह संयुतम् ।
 
मूलं तु शरपुङ्खाया गव्यक्षीरेण घर्षयेत् ॥ व्र्र्स्टी_११।७१;९
 
कल्केन मेलयेत् सूतं गगनं च तदधोर्ध्वगम् ।
 
स्थापयेद् रवितापे तु निर्मुखो ग्रसते क्षणात् ।
 
जायते पिष्टिका शीघ्रं नात्र कार्या विचारणा ॥ व्र्र्स्टी_११।७१;१०
 
इति ॥ व्र्र्स्टी_११।७१;११
 
पिष्टीबन्धस्तु खोटक इति वर्णनाद् अत्र पिष्टिकारूपम् उच्यते ॥ व्र्र्स्टी_११।७१;१२
 
खोटलक्षणं ग्रन्थान्तरे तु ।
 
ध्मातो द्रुतो भवेत् खोट आहतश्चूर्णतां व्रजेत् ।
 
पुनर् ध्मातो द्रुतः खोट इति खोटस्य लक्षणम् ॥ व्र्र्स्टी_११।७१;१३
 
घनसत्त्वपादजीर्णः कान्तपादजीर्णः समतीक्ष्णजीर्णश्चेद्वायं क्षेत्रीकरणार्थम् अपि प्रशस्तः ॥ व्र्र्स्टी_११।७१;१४
पोटबन्ध 
द्रुतकज्जलिका मोचापत्त्रके चिपिटीकृता ।  
स पोटः पर्पटी सैव बालाद्यखिलरोगनुत् ॥ व्र्र्स्_११।७२ ॥  

रसरत्नसमुच्चयटीका 
पाटबन्धं लक्षयति द्रुतेति ॥ व्र्र्स्टी_११।७२;१
 
अधो+अग्निना कटाहे तापेन द्रुता जातद्रवा या कज्जली सा तत्क्षणे कदलीदले प्रक्षिप्य तद्दलेनाच्छाद्य पीडनेन चिपिटीकृता पाटबन्धः पर्पटिकाबन्धश्चेति ख्याता बालवृद्धादीनाम् अनुपानभेदेन सर्वरोगघ्नी ॥ व्र्र्स्टी_११।७२;२
कल्कबन्ध 
स्वेदाद्यैः साधितः सूतः पङ्कत्वं समुपागतः ।  
कल्कबद्धः स विज्ञेयो योगोक्तफलदायकः ॥ व्र्र्स्_११।७३ ॥  

रसरत्नसमुच्चयबोधिनी 
योगोक्तफलदायकः यस्मिन् योगे स प्रयोज्यः तस्य फलौत्कर्ष्यप्रद इत्यर्थः अथवा स्वेदनमर्दनार्थं गृहीतकल्कद्रव्याणाम् उपयोगे यत् फलं तत्फलप्रद इत्यर्थः ॥ व्र्र्स्बो_११।७३;१
कज्जलीबन्ध 
कज्जली रसगन्धोत्था सुश्लक्ष्णा कज्जलोपमा ।  
तत्तद्योगेन संयुक्ता कज्जलीबन्ध उच्यते ॥ व्र्र्स्_११।७४ ॥  

रसरत्नसमुच्चयबोधिनी 
कज्जलीबन्धमाह कज्जलीति ॥ व्र्र्स्बो_११।७४;१
 
सुश्लक्ष्णा चिक्कणा ॥ व्र्र्स्बो_११।७४;२
 
तत्तद्योगेन संयुक्ता रसगन्धकशोधकद्रव्यसंयोगेन शुद्धा इत्यर्थः ॥ व्र्र्स्बो_११।७४;३
रसरत्नसमुच्चयटीका 
कज्जलीबन्धं लक्षयति ॥ व्र्र्स्टी_११।७४;१
 
तत्तद्योगेन रोगवारकविशिष्टौषधीमिश्रणमर्दनयोगेन युक्ता सती कज्जलीबन्ध उच्यते ॥ व्र्र्स्टी_११।७४;२
 
अत्र तत्तद्योगेन संयुक्तेति न लक्षणघटकम् ॥ व्र्र्स्टी_११।७४;३
 
तेन विना कज्जल्याः सिद्धत्वात् ॥ व्र्र्स्टी_११।७४;४
 
किन्तु योगवाहित्वेनेयं सर्वरोगनाशिकेति बोधनाय तदुक्तिः ॥ व्र्र्स्टी_११।७४;५
सजीव 
भस्मीकृतो गच्छति वह्नियोगाद् रसः सजीवः स खलु प्रदिष्टः ।  
संसेवितो+असौ न करोति भस्मकार्यं जवाद् रोगविनाशनं च ॥ व्र्र्स्_११।७५ ॥  

रसरत्नसमुच्चयटीका 
सजीवबद्धम् आह भस्मीकृतेति ॥ व्र्र्स्टी_११।७५;१
 
ताम्बूलीदलरसमर्दितः पश्चाद् वन्ध्याकर्कोटकीकन्दमध्ये प्रक्षिप्य सम्पुटितो बहिर् मृद्वस्त्राभ्यां सम्पुटितो भूमौ गजपुटेन पुटितो भस्मीभवति ॥ व्र्र्स्टी_११।७५;२
 
एवं प्रकारान्तरेणापि भस्मीकृतः पारदो+अग्नौ पात्रे धृतश्चेदाकाशे गच्छति ॥ व्र्र्स्टी_११।७५;३
 
पक्षच्छेदाभावात् ॥ व्र्र्स्टी_११।७५;४
 
भस्मकार्यं जरामरणाभावरूपं स तु न करोति ॥ व्र्र्स्टी_११।७५;५
 
व्याधिनाशमपि न ॥ व्र्र्स्टी_११।७५;६
निर्जीव 
जीर्णाभ्रको वा परिजीर्णगन्धो भस्मीकृतश्चाखिललोहमौलिः ।  
निर्जीवनामा हि स भस्मसूतो निःशेषरोगान् विनिहन्ति सद्यः ॥ व्र्र्स्_११।७६ ॥  

रसरत्नसमुच्चयबोधिनी 
निर्जीवबन्धमाह जीर्णाभ्रक इति ॥ व्र्र्स्बो_११।७६;१
 
जीर्णाभ्रकः ग्रासीकृताभ्र इत्यर्थः ॥ व्र्र्स्बो_११।७६;२
 
परिजीर्णगन्धः सम्यग्ग्रासितगन्धक इत्यर्थः ॥ व्र्र्स्बो_११।७६;३
 
अखिलेति ॥ व्र्र्स्बो_११।७६;४
 
अखिलानां सर्वेषां लोहानां स्वर्णादीनामित्यर्थः मौलिः शिरोभूषणस्वरूपः सर्वलोहोपयोगे ये गुणा भवन्ति तेभ्यो+अप्यधिकगुणप्रद इत्यर्थः ॥ व्र्र्स्बो_११।७६;५
 
वह्नियोगे+अपि निर्गमनासामर्थ्यात् अस्य निर्जीवत्वं बोध्यम् ॥ व्र्र्स्बो_११।७६;६
निर्बीज 
रसस्तु पादांशसुवर्णजीर्णः पिष्टीकृतो गन्धकयोगतश्च ।  
तुल्यांशगन्धैः पुटितः क्रमेण निर्बीजनामा सकलामयघ्नः ॥ व्र्र्स्_११।७७ ॥  

रसरत्नसमुच्चयटीका 
निर्बीजबन्धं लक्षयति रसस्त्विति ॥ व्र्र्स्टी_११।७७;१
 
अत्र सुवर्णं न तु बीजीकृतं किन्तु शुद्धं जारणायन्त्रे संस्कृतं पत्त्ररूपं ग्राह्यम् ॥ व्र्र्स्टी_११।७७;२
 
पिष्टीकृतो द्वादशांशे पारद एकांशं गन्धकं त्रुटिशो मुहुर् दत्त्वाम्लेन सम्मर्दितस्ततस्तुल्यांशगन्धैः क्रमेण पुटितः प्रथमं गन्धकं चतुर्थांशं दत्त्वा भूधरयन्त्रे पुटितस्ततो+अर्धांशं गन्धकं दत्त्वा तथा पुटितस्ततः पादोनं गन्धकं दत्त्वा पुटितस्तदूर्ध्वं समभागमितं दत्त्वा पुटित इति क्रमशब्दार्थः ॥ व्र्र्स्टी_११।७७;३
 
गन्धैर् इति बहुवचनम् अतन्त्रम् ॥ व्र्र्स्टी_११।७७;४
सबीजबन्धन 
पिष्टीकृतैर् अभ्रकसत्त्वहेमतारार्ककान्तैः परिजारितो यः ।  
हतस्ततः षड्गुणगन्धकेन सबीजबद्धो विपुलप्रभावः ॥ व्र्र्स्_११।७८ ॥  

 शृङ्खलाबन्ध 
वज्रादिनिहतः सूतो हतः सूतः समो+अपरः ।  
शृङ्खलाबद्धसूतस्तु देहलोहविधायकः ।  
चित्रप्रभावां वेगेन व्याप्तिं जानाति शङ्करः ॥ व्र्र्स्_११।७९ ॥  

रसरत्नसमुच्चयटीका 
वज्रेण भस्मीकृतेन चूर्णीकृतेन वा निहतो मारितो यः सूतस्तन्मध्ये मारितम् अन्यं सूतकम् अपि निक्षिपेत् ॥ व्र्र्स्टी_११।७९;१
 
सो+अपि रसो बद्धः खोटरूपः शृङ्खलाबद्ध इत्युच्यते ॥ व्र्र्स्टी_११।७९;२
 
एतन्मारणप्रकारस्तु रसार्णवे उक्तः ॥ व्र्र्स्टी_११।७९;३
रसरत्नसमुच्चयबोधिनी 
शृङ्खलाबन्धमाह वज्रादीति ॥ व्र्र्स्बो_११।७९;१
 
वज्रादिनिहतः हीरकादिसहयोगेन मारितः सूतः तद्वा समः समपरिमितः अपरश्च हतः प्रकारान्तरेण मारितः सूतः शृङ्खलाबद्धसूतः उभयोर् मर्दनाद् इति शेषः ॥ व्र्र्स्बो_११।७९;२
 
चित्रप्रभावाम् अलौकिकसामर्थ्यां वेगेन व्याप्तिं शृङ्खलाबन्धसूतस्य देहे इति शेषः ॥ व्र्र्स्बो_११।७९;३
द्रुतिबन्ध 
युक्तो+अपि बाह्यद्रुतिभिश्च सूतो बन्धङ्गतो वा भसितस्वरूपः ।  
स राजिकापादमितो निहन्ति दुःसाध्यरोगान् द्रुतिबद्धनामा ॥ व्र्र्स्_११।८० ॥  

रसरत्नसमुच्चयटीका 
अथ द्रुतिबद्धम् आह युक्तो+अपीति ॥ व्र्र्स्टी_११।८०;१
 
बीजानां जारणेन यदि रसो महाप्रभावो भवतीति तन्न चित्रम् ॥ व्र्र्स्टी_११।८०;२
 
रसोपरसधातूनां या बहिर्द्रुतयस् ताभिर् युक्तो+अपि ताभिर् जारितो+अपि पारदो बद्धमात्रो बन्धोत्तरं भस्मीकृतो वा द्रुतिबद्धनामा सर्षपचतुर्थांशमात्रया सेवितश्चेद्दुःसाध्यरोगान् निहन्ति ॥ व्र्र्स्टी_११।८०;३
रसरत्नसमुच्चयबोधिनी 
द्रुतिबन्धमाह युक्त इति ॥ व्र्र्स्बो_११।८०;१
 
बाह्यद्रुतिभिः रसस्य द्रवत्वसम्पादकक्रियाविशेषैः युक्तः अपि बन्धं गतः बन्धनतां प्राप्तः वा अथवा भसितस्वरूपः भस्मीभूतः सूतः द्रुतिबद्धनामा ज्ञेयः ॥ व्र्र्स्बो_११।८०;२
 
सः द्रुतिबद्धसूतः राजिका राई इति ख्यातः रक्तवर्णसर्षपविशेषः तस्याः पादमितः चतुर्थभागपरिमितः ॥ व्र्र्स्बो_११।८०;३
बालबन्ध 
समाभ्रजीर्णः शिवजस्तु बालः संसेवितो योगयुतो जवेन ।  
रसायनो भाविगदापहश्च सोपद्रवारिष्टगदान्निहन्ति ॥ व्र्र्स्_११।८१ ॥  

रसरत्नसमुच्चयटीका 
बालाख्यबद्धं लक्षयति समेति ॥ व्र्र्स्टी_११।८१;१
 
अभ्रं कृष्णवज्राभ्रसत्त्वम् ॥ व्र्र्स्टी_११।८१;२
 
शिवजः पारदः ॥ व्र्र्स्टी_११।८१;३
 
समाभ्रजीर्णश्चतुःषष्टिद्वात्रिंशत्षोडशादिभागक्रमेण ॥ व्र्र्स्टी_११।८१;४
 
अस्योपयोगः पत्त्रलेपे+अपि बोध्यः ॥ व्र्र्स्टी_११।८१;५
कुमारबन्ध 
हरोद्भवो यो द्विगुणाभ्रजीर्णः स स्यात्कुमारो मिततण्डुलो+असौ ।  
त्रिः सप्तरात्रैः खलु पापरोगसङ्घातघाती च रसायनं च ॥ व्र्र्स्_११।८२ ॥  

 तरुणबन्ध 
चतुर्गुणव्योमकृताशनो +असौ रसायनाग्र्यस् तरुणाभिधानः ।  
स सप्तरात्रात् सकलामयघ्नो रसायनो वीर्यबलप्रदाता ॥ व्र्र्स्_११।८३ ॥  

 वृद्धबन्ध 
यस्याभ्रकः षड्गुणितो हि जीर्णः प्राप्ताग्निसख्यः स हि वृद्धनामा ।  
देहे च लोहे च नियोजनीयः शिवादृते को +अस्य गुणान् प्रवक्ति ॥ व्र्र्स्_११।८४ ॥  

 मूर्तिबन्ध 
यो दिव्यमूलिकाभिश्च कृतो+अत्यग्निसहो रसः ।  
विनाभ्रजारणात्स स्यान्मूर्तिबन्धो महारसः ॥ व्र्र्स्_११।८५ ॥  

 
अयं हि जार्यमाणस्तु नाग्निना क्षीयते रसः ।  
योजितः सर्वयोगेषु निरौपम्यफलप्रदः ॥ व्र्र्स्_११।८६ ॥  

रसरत्नसमुच्चयटीका 
मूर्तिबद्धं लक्षयति य इति ॥ व्र्र्स्टी_११।८६;१
 
दिव्यमूलिकाश्चतुःषष्टिमूलिकाः प्रागुक्तास्ताभिस्तद्रसेन मर्दनस्वेदनादिना पक्षच्छेदात् ॥ व्र्र्स्टी_११।८६;२
 
अभ्रजारणाद् विनाप्यत्यग्निसहो बद्धः कृतो द्रव्यान्तरानभिव्याप्त्या केवलं देहेनैव बद्धो मूर्तिबद्ध इत्युच्यते ॥ व्र्र्स्टी_११।८६;३
 
तथा वैक्रान्तवज्रसंस्पर्शात् ॥ व्र्र्स्टी_११।८६;४
 
तेन चूर्णीकृतेन सह मर्दनादपि रसो बद्धो भवतीति सो+अपि मूर्तिबद्ध इत्युच्यते ॥ व्र्र्स्टी_११।८६;५
 
एवं च मूर्तिबन्धो द्विविधः सम्भवति ॥ व्र्र्स्टी_११।८६;६
जलबन्ध 
शिलातोयमुखैस्तोयैर् बद्धो +असौ जलबन्धवान् ।  
स जरारोगमृत्युघ्नः कल्पोक्तफलदायकः ॥ व्र्र्स्_११।८७ ॥  

रसरत्नसमुच्चयटीका 
जलबन्धं लक्षयति ॥ व्र्र्स्टी_११।८७;१
 
शिलातोयमुखैः शिलातोयचन्द्रतोयप्रमुखैर् जलैः सह मर्दनादिना बद्धः पारदो जलबद्ध इति कीर्तितः ॥ व्र्र्स्टी_११।८७;२
 
कल्पोक्तेति ॥ व्र्र्स्टी_११।८७;३
 
पारदकल्पोक्तफलेत्यर्थः ॥ व्र्र्स्टी_११।८७;४
 
एतस्य जलस्य विस्तरो रसार्णवे स्पष्टीकृतः ॥ व्र्र्स्टी_११।८७;५
 
क्षिप्तं जले भवेत् काष्ठं शिलाभूतं च दृश्यते ।
 
बहिरन्तश्च देवेशि वेधकं तत् प्रकीर्तितम् ॥ व्र्र्स्टी_११।८७;६
 
हिङ्गुलं हरितालं च गन्धकं च मनःशिला ।
 
एषां गन्धापहारं यत् कुरुते तच्च वेधकम् ॥ व्र्र्स्टी_११।८७;७
अग्निबन्ध 
केवलो योगेषु वा ध्मातः स्याद्गुटिकाकृतिः ।  
अक्षीणश्चाग्निबद्धो+असौ खेचरत्वादिकृत् स हि ॥ व्र्र्स्_११।८८ ॥  

रसरत्नसमुच्चयबोधिनी 
अग्निबन्धमाह केवल इति ॥ व्र्र्स्बो_११।८८;१
 
केवलः द्रव्यान्तरासंयुक्त इत्यर्थः ॥ व्र्र्स्बो_११।८८;२
 
योगयुक्तः द्रव्यान्तरसंयुक्तः ॥ व्र्र्स्बो_११।८८;३
 
ध्मातः अग्नौ सन्तप्तः ॥ व्र्र्स्बो_११।८८;४
 
अक्षीणः अग्नितापे+अपि यथामात्रायां स्थितः न तु किञ्चिद् अप्यूनः ॥ व्र्र्स्बो_११।८८;५
 
खेचरत्वादिकृत् मुखे धृतः नभोगतिसामर्थ्यप्रदः इत्यर्थः ॥ व्र्र्स्बो_११।८८;६
 
उद्देशग्रन्थे जलबन्धो+अग्निबन्धश्च सुसंस्कृतकृताभिधः इत्यनेन अग्निबन्धानन्तरं महाबन्धाच्च प्राक् सुसंस्कृतकृताख्यबन्धान्तरस्य समुल्लेखो विद्यते विवरणग्रन्थे तु तदुल्लेखादर्शनात् बन्धः सः लिपिकरप्रमादात् प्रमादान्तराद्वा अदर्शनतां गत इति मन्ये ॥ व्र्र्स्बो_११।८८;७
 
किञ्च सुसंस्कृतकृताभिधः इत्यस्य अग्निबन्धस्य विशेषणत्वमपि न युज्यते तथात्वे बन्धस्य चतुर्विंशतिसङ्ख्यत्वात् पञ्चविंशतिसङ्ख्याकान् रसबन्धान् प्रचक्ष्महे इति प्रतिज्ञाहान्यापत्तेरिति ॥ व्र्र्स्बो_११।८८;८
रसरत्नसमुच्चयटीका 
अथाग्निबद्धं पारदमाह केवल इति ॥ व्र्र्स्टी_११।८८;१
 
आदौ षड्गुणेनाभ्रकजारणेनाग्निसहः पारदो मणिजीर्णः पातनायन्त्रेणोत्थापितः स द्रुतो भवति ॥ व्र्र्स्टी_११।८८;२
 
स च केवलस्तीक्ष्णलोहयुक्तो वा ध्मातः सन् गुटिकाकृतिश्चाग्नावक्षयश्च भवति ॥ व्र्र्स्टी_११।८८;३
 
अत एवायम् अग्निबद्ध इत्युच्यते ॥ व्र्र्स्टी_११।८८;४
 
अयं मुखे धृतश्चेत् पुरुषस्याकाशगामित्वशस्त्राग्न्यभेद्यत्वसायुज्यसारूप्यादिमुक्तिकरो भवेत् ॥ व्र्र्स्टी_११।८८;५
मूर्छन 
विष्णुक्रान्ताशशिलताकुम्भीकनकमूलकैः ।  
विशालानागिनीकन्दव्याघ्रपादीकुरुण्टकैः ॥ व्र्र्स्_११।८९ ॥  

 
वृश्चिकालीभशुण्डीभ्यां हंसपादा सहासुरैः ।  
अप्रसूतगवां मूत्रैः पिष्टं वा कुलके पचेत् ॥ व्र्र्स्_११।९० ॥  

 
पक्वमेवं मृतैर् लोहैर्मर्दितं विपचेद् रसम् ।  
यन्त्रेषु मूर्छा सूतानामेष कल्पः समासतः ॥ व्र्र्स्_११।९१ ॥  

रसरत्नसमुच्चयबोधिनी 
निबिडः नोन्नतानतः समानसर्वावयवः इत्यर्थः ॥ व्र्र्स्बो_११।९१;१
महाबन्ध 
हेम्ना वा रजतेन वा सहचरो ध्मातो व्रजत्येकताम् अक्षीणो निबिडो गुरुश्च गुटिकाकारो +अतिदीर्घोज्ज्वलः ।  

रसरत्नसमुच्चयबोधिनी 
निर्बन्धः यथायथम् असम्पादितबन्धनक्रियः चेत् क्षणात् द्रवति अग्नौ इति शेषः ॥ व्र्र्स्बो_११।९२अब्;१

चूर्णत्वं पटुवत् प्रयाति निहतो घृष्टो न मुञ्चेन्मलं निर्गन्धो द्रवति क्षणात् स हि महाबन्धाभिधानो रसः ॥ व्र्र्स्_११।९२ ॥  

रसरत्नसमुच्चयटीका 
महाबन्धमाह हेम्ना वेति ॥ व्र्र्स्टी_११।९२;१
 
अत्र हेम चतुर्थांशम् अर्धांशं वा ग्राह्यम् ॥ व्र्र्स्टी_११।९२;२
 
रजतमपि तथैव ॥ व्र्र्स्टी_११।९२;३
 
बन्धौषधिलिप्तवज्रमूषामध्ये तयोर् अन्यतरेण युक्तो ध्मातो+अग्निबद्ध एव पारदो वक्ष्यमाणलक्षणविशिष्टः सुसंस्कृतकृतसञ्ज्ञां महाबन्धसञ्ज्ञां च लभते ॥ व्र्र्स्टी_११।९२;४
 
तान्येव लक्षणान्य् आह ध्मातो व्रजत्येकताम् इत्यादिना ॥ व्र्र्स्टी_११।९२;५
 
पटुवत् ॥ व्र्र्स्टी_११।९२;६
 
सैन्धवतुल्यं चूर्णत्वं याति ॥ व्र्र्स्टी_११।९२;७
 
निहतः सन्द्रवति ॥ व्र्र्स्टी_११।९२;८
 
अग्नियोगादिति शेषः ॥ व्र्र्स्टी_११।९२;९
जलूकाबन्ध 
सूते गर्भनियोजितार्धकनके पादांशनागे+अथवा पञ्चाङ्गुष्ठकशाल्मलीकृतमदाश्लेष्मातबीजैस् तथा ।  
तद्वत् तेजिनीकोलकाख्यफलजैश् चूर्णं तिलं पत्त्रकं तप्ते खल्लतले निधाय मृदिते जाता जलूका वरा ॥ व्र्र्स्_११।९३ ॥  

 जलूकाबन्ध 
सैषा स्यात्कपिकच्छूरोमपटले चन्द्रावतीतैलके चन्द्रे टङ्कणकामपिप्पलीजले स्विन्ना भवेत् तेजिनी ।  
तप्ते खल्लतले विमर्द्य विधिवद्यत्नाद्वटी या कृता सा स्त्रीणां मददर्पनाशनकरी ख्याता जलूका वरा ॥ व्र्र्स्_११।९४ ॥  

 
बाल्ये चाष्टाङ्गुला योज्या यौवने च दशाङ्गुला ।  
द्वादशैव प्रगल्भानां जलौका त्रिविधा मता ॥ व्र्र्स्_११।९५ ॥  

 
धृत्वा सूतमुखे पात्रं मेषीक्षीरं प्रदापयेत् ।  
स्थापयेदातपे तीव्रे वासराण्येकविंशतिः ॥ व्र्र्स्_११।९६ ॥  

 
द्वितीयात्र मया प्रोक्ता जलौका द्रावणे हिता ।  
पुरुषाणां स्थिता मूर्ध्नि द्रावयेद्बीजम् अद्भुतम् ॥ व्र्र्स्_११।९७ ॥  

 जलूकाबन्ध 
मुनिपत्त्ररसं चैव शाल्मलीवृन्तवारि च ।  
जातीमूलस्य तोयं च शिंशपातोयसंयुतम् ॥ व्र्र्स्_११।९८ ॥  

 
श्लेष्मातकफलं चैव त्रिफलाचूर्णम् एव च ।  
कोकिलाक्षस्य चूर्णं च पारदं मर्दयेद् बुधः ॥ व्र्र्स्_११।९९ ॥  

 
जलूका जायते दिव्या रामाजनमनोहरा ।  
सा योज्या कामकाले तु कामयेत्कामिनी स्वयम् ॥ व्र्र्स्_११।१०० ॥  

 जलूकाबन्ध 
त्रिफलाभृङ्गमहौषधमधुसर्पिश्छागदुग्धगोमूत्रे ।  
नागं सप्तनिषिक्तं समरसजारितं जलूका स्यात् ॥ व्र्र्स्_११।१०१ ॥  

 जलूकाबन्ध 
भानुस्वरदिनसङ्ख्याप्रमाणसूतं गृहीतदीनारम् ।  
अङ्कोलराजवृक्षककन्यारसतश्च शोधनं कुर्यात् ॥ व्र्र्स्_११।१०२ ॥  

 
शशिरेखावरवर्णिनीसकोकिलाक्षापामार्गकनकानाम् ।  
चूर्णैः सहैकविंशतिदिनानि सम्मर्दयेत् सम्यक् ॥ व्र्र्स्_११।१०३ ॥  

 
निशायाः काञ्जिकं यूषं दत्त्वा योनौ प्रवेशयेत् ।  
बालमध्यमवृद्धासु योज्या विज्ञाय तत्क्रमात् ।  
नीरसानामपि नॄणां योषा स्यात्सङ्गमोत्सुका ॥ व्र्र्स्_११।१०४ ॥  

 जलूकबन्ध 
रसभागं चतुष्कं च वङ्गभागं च पञ्चमम् ।  
सुरसारसमं युक्तं टङ्कणेन समन्वितम् ॥ व्र्र्स्_११।१०५ ॥  

 
त्रिदिनं मर्दयित्वा च गोलकं तं रसोद्भवम् ।  
लिङ्गाग्रे योनिनिक्षिप्तं यावद् आयुर्वशङ्करम् ॥ व्र्र्स्_११।१०६ ॥  

 जलूकबन्ध 
कर्पूरसूरणसुभृङ्गसुमेघनादैर् नागं निषिच्य तु मिथो वलयेद् रसेन ।  
लिङ्गस्थितेन वलयेन नितम्बिनीनां स्वामी भवत्यनुदिनं स तु जीवहेतुः ॥ व्र्र्स्_११।१०७ ॥  

 जलूकबन्ध 
टङ्कणपिप्पलिकाभिः सूरणकर्पूरमातुलुङ्गरसैः ।  
कृत्वा स्वलिङ्गलेपं योनिं विद्रावयेत् स्त्रीणाम् ॥ व्र्र्स्_११।१०८ ॥  

 मदनवलय 
अग्न्यावर्तितनागे हरबीजं निक्षिपेत्ततो द्विगुणम् ।  
मुनिकनकनागसर्पैर् दन्त्याथ सिञ्च्याच्च तन्मध्यम् ॥ व्र्र्स्_११।१०९ ॥  

 
तक्रेण मर्दयित्वा गणेन मदनवलयं कुर्यात् ।  
रतिसमये वनितानां रतिगर्वविनाशनं कुरुते ॥ व्र्र्स्_११।११० ॥  

 मदनवलय 
व्याघ्रीबृहतीफलरससूरणकन्दं च चणकपत्त्राम्लम् ।  
कपिकच्छुवज्रवल्लीपिप्पलिकाम्लिकाचूर्णम् ॥ व्र्र्स्_११।१११ ॥  

 
अग्न्यावर्तितनागं नववारं मर्दयेद्धिमैर्द्रव्यैः ।  
स्मरवलयं कृत्वैतद्वनितानां द्रावणं कुरुते ॥ व्र्र्स्_११।११२ ॥  

 मेर्चुर्य्:: मारण 
पलाशबीजकं रक्तजम्बीराम्लेन सूतकम् ।  
सजीवं मर्दितं यन्त्रे पाचितं म्रियते ध्रुवम् ॥ व्र्र्स्_११।११३ ॥  

 मेर्चुर्य्:: मारण 
खरमञ्जरि बीजान्वितपुष्करबीजैः सुचूर्णितैः कल्कम् ।  
कृत्वा सूतं पुटयेद् दृढमूषायां भवेद्भस्म ॥ व्र्र्स्_११।११४ ॥  

 मेर्चुर्य्:: मारण 
काकोदुम्बरिकाया दुग्धेन सुभावितो हिङ्गुः ।  
मर्दनपुटनविधानात्सूतं भस्मीकरोत्येव ॥ व्र्र्स्_११।११५ ॥  

 मेर्चुर्य्:: मारण 
देवदालीं हरिक्रान्तामारनालेन पेषयेत् ।  
तद्द्रवैः सप्तधा सूतं कुर्यान्मर्दितमूर्छितम् ॥ व्र्र्स्_११।११६ ॥  

 
तत्सूतं खर्परे दद्याद्दत्त्वा दत्त्वा तु तद्द्रवम् ।  
चुल्ल्योपरि पचेच् चाह्नि भस्म स्याल्लवणोपमम् ॥ व्र्र्स्_११।११७ ॥  

 मेर्चुर्य्:: मारण 
अपामार्गस्य बीजानि तथैरण्डस्य चूर्णयेत् ।  
तच्चूर्णं पारदे देयं मूषायाम् अधरोत्तरम् ।  
रुद्ध्वा लघुपुटैः पच्याच् चतुर्भिर् भस्मतां नयेत् ॥ व्र्र्स्_११।११८ ॥  

 मेर्चुर्य्:: मारण 
कटुतुम्ब्युद्भवे कन्दे गर्भे नारीपयःप्लुते ।  
सप्तधा स्वेदितः सूतो म्रियते गोमयाग्निना ॥ व्र्र्स्_११।११९ ॥  

 मेर्चुर्य्:: मारण 
अङ्कोलस्य शिफावारिपिष्टं खल्ले विमर्दयेत् ।  
सूतं गन्धकसंयुक्तं दिनान्ते तं निरोधयेत् ।  
पुटयेद्भूधरे यन्त्रे दिनान्ते स मृतो भवेत् ॥ व्र्र्स्_११।१२० ॥  

 मेर्चुर्य्:: मारण 
वटक्षीरेण सूताभ्रौ मर्दयेत्प्रहरत्रयम् ।  
पाचयेत्तेन काष्ठेन भस्मीभवति तद्रसः ॥ व्र्र्स्_११।१२१ ॥  

 रस:: भस्म:: सेवन 
अथातुरो रसाचार्यं साक्षाद्देवं महेश्वरम् ।  
साधितं च रसं शृङ्गदन्तवेण्वादिधारितम् ॥ व्र्र्स्_११।१२२ ॥  

 
अर्चयित्वा यथाशक्ति देवगोब्राह्मणानपि ।  
पर्णखण्डे धृतं सूतं जग्ध्वा स्यादनुपानतः ॥ व्र्र्स्_११।१२३ ॥  

 
घृतसैन्धवधान्यकजीरकार्द्रकसंस्कृतम् ।  
तण्डुलीयकधान्यकपटोलालम्बुषादिकम् ॥ व्र्र्स्_११।१२४ ॥  

 
गोजीर्णशाल्यन्नं गव्यं क्षीरं घृतं दधि ।  
हंसोदकं मुद्गरसः पथ्यवर्गः समासतः ॥ व्र्र्स्_११।१२५ ॥  

 
बृहती बिल्वकूष्माण्डं वेत्राग्रं कारवेल्लकम् ।  
माषं मसूरं निष्पावं कुलत्थं सर्षपं तिलम् ॥ व्र्र्स्_११।१२६ ॥  

 
लङ्घनोद्वर्तनस्नानताम्रसुरासवान् ।  
आनूपमांसं धान्याम्लं भोजनं कदलीदले ।  
कांस्ये च गुरुविष्टम्भि तीक्ष्णोष्णं च भृशं त्यजेत् ॥ व्र्र्स्_११।१२७ ॥  

 ककारादिगण 
कण्टारीफलकाञ्जिकं च कमठस् तैलं तथा राजिकाम् ।  
निम्बूकं कतकं कलिङ्गकफलं कूष्माण्डकं कर्कटी ।  
कारी कुक्कुटकारवेल्लकफलं कर्कोटिकायाः फलम् ।  
वृन्ताकं च कपित्थकं खलु गणः प्रोक्तः ककारादिकः ॥ व्र्र्स्_११।१२८ ॥  

 
देवीशास्त्रोदितः सो +अयं ककारादिगणो मतः ।  
ककारादिगणशास्त्रान्तरविनिर्दिष्टः कथ्यते+अन्यप्रकारतः ॥ व्र्र्स्_११।१२९ ॥  

 
कङ्गुः कन्दुककोलकुक्कुटकलक्रोडाः कुलत्थास्तथा ।  
कण्टारी कटुतैलकृष्णगलकः कूर्मः कलायः कणा ।  
कर्कारुश्च कठिल्लकं च कतकं कर्कोटकं कर्कटी काली काञ्जिकमेषकादिकगणः श्रीकृष्णदेवोदितः ॥ व्र्र्स्_११।१३० ॥  

 
यस्मिन्रसे च कण्ठोक्त्या ककारादिर्निषेधितः ।  
तत्र तत्र निषेद्धव्यं तदौचित्यमतो+अन्यतः ॥ व्र्र्स्_११।१३१ ॥  

 
उद्गारे सति दध्यन्नं कृष्णमीनं सजीरकम् ।  
अभ्यङ्गम् अनिलक्षोभे तैलैर् नारायणादिभिः ॥ व्र्र्स्_११।१३२ ॥  

 
अरतौ शीततोयेन मस्तकोपरि सेचनम् ।  
तृष्णायां नारिकेलाम्बु मुद्गं सशर्करम् ॥ व्र्र्स्_११।१३३ ॥  

 
द्राक्षादाडिमखर्जूरकदलीनां फलं भजेत् ।  
रसवीर्यविवृद्ध्यर्थं दधिक्षीरेक्षुशर्कराः ।  
शीतोपचारम् अन्यं च रसत्यागविधौ पुनः ॥ व्र्र्स्_११।१३४ ॥  

 
भक्षयेद् बृहतीं बिल्वं सकृत्साधारणो विधिः ॥ व्र्र्स्_११।१३५ ॥  


# अध्याय १२

ज्वरस्य रक्तपित्तस्य कासस्य श्वासहिध्मयोः ।  
वैस्वर्यस्य क्षयस्यापि तथारोचप्रसेकयोः ॥ व्र्र्स्_१२।१ ॥  

 
छर्दिहृद्रोगयोश् चैव तृष्णामद्योद्भवार्शसाम् ।  
उदावर्तातिसाराणां ग्रहण्यर्तिप्रवाहिणोः ॥ व्र्र्स्_१२।२ ॥  

 
विसूच्या वह्निमान्द्यस्य मूत्रकृच्छ्राश्मरुजाम् ।  
मेहस्य सोमरोगस्य पिटिकानां च विद्रधेः ॥ व्र्र्स्_१२।३ ॥  

 
वृद्धिगुल्मादिरोगाणां शूलानामुदरस्य च ।  
पाण्डुशोफविसर्पाणां कुष्ठश्वित्रनभस्वताम् ॥ व्र्र्स्_१२।४ ॥  

 
वातास्रस्यावृतानां च वन्ध्यानां गर्भिणीरुजाम् ।  
सूतिकाबालरोगाणाम् उन्मादे +अपस्मृताव् अपि ॥ व्र्र्स्_१२।५ ॥  

 
नेत्ररोगे कर्णरोगे नासारोगास्यरोगयोः ।  
शिरःसञ्जातरोगेषु व्रणे भङ्गे भगन्दरे ॥ व्र्र्स्_१२।६ ॥  

 
ग्रन्थ्यादौ क्षुद्ररोगेषु गुह्यरोगे विषेषु च ।  
जरायास्त्वनपत्यानां बीजपोषणहेतवे ॥ व्र्र्स्_१२।७ ॥  

 
परिपाट्यानया सर्वं रोगाणां हि चिकित्सनम् ।  
रसलोहविषैर् अत्र योगैर्वक्ष्ये यथागमम् ॥ व्र्र्स्_१२।८ ॥  

 
रोमाञ्चकम्पौ वदने मधुत्वमुज्जृम्भणं मस्तकतोददाहौ ।  
वातज्वरस्योक्तम् इदं हि लक्ष्म भुक्तोत्तरं स्याद्यदि शश्वदेव ॥ व्र्र्स्_१२।९ ॥  

 
विरेकशोषास्यकटुत्वतीव्रतापप्रलापभ्रममूर्छनानि ।  
एतानि पित्तज्वरलक्षणानि वमिः सतृष्णाङ्गविदाहिता च ॥ व्र्र्स्_१२।१० ॥  

 
कासश्वासौ मुखे जाड्यं माधुर्यं बहुनिद्रता ।  
प्रस्वेदः स्वल्पदाहश्च श्लेष्मजज्वरलक्षणम् ॥ व्र्र्स्_१२।११ ॥  

 
मिश्रितं लक्षणं यत्तु द्वयोस् त्रिषु भवेच्च तत् ॥ व्र्र्स्_१२।१२ ॥  

 
विमर्दिताभ्यां रसगन्धकाभ्यां नीरेण कुर्यादिह गोलकं तम् ।  
भाण्डे नवीने विनिवेश्य पश्चात्तद्गोलकस्योपरि ताम्रपात्रम् ॥ व्र्र्स्_१२।१३ ॥  

 
सार्धं मुहूर्तं विनिरुध्य धीमान् उद्दीपयेद् दीप्तकृशानुनास्य ।  
अधस्ततः सिध्यति पर्पटीयं नवज्वरारण्यकृशानुमेघः ॥ व्र्र्स्_१२।१४ ॥  

 
विलिप्य पूर्वं रसनां च तालुदेशं च सिन्धूद्भवजीरकार्द्रैः ।  
वल्लोन्मितां चार्द्रकतोयमिश्राम् एनां नियोज्य स्थगयेत् पटेन ॥ व्र्र्स्_१२।१५ ॥  

 
घर्मोद्गमो यावदतः परं च तक्रौदनं पथ्यमिह प्रयोज्यम् ।  
कुर्याद्दिनानां त्रितयं यदीत्थं ज्वरस्य शङ्कापि तदा भवेत्किम् ॥ व्र्र्स्_१२।१६ ॥  

 
सूतार्कगन्धचपलाजयपालतिक्तापथ्यात्रिवृच्च विषतिन्दुकजान् समांशान् ।  
सम्भाव्य वज्रिपयसा मधुना त्रिवल्लस् त्रैलोक्यडम्बररसो +अभिनवज्वरघ्नः ॥ व्र्र्स्_१२।१७ ॥  

 
पादांशकं साररविः समांशगन्धो विपक्वः स्वकषायपिष्टः ।  
रसः क्रमान्माषमितो +अनिलादिज्वरेषु नाम्ना किल मेघनादः ॥ व्र्र्स्_१२।१८ ॥  

 
दरदजलदयुक्तं शुद्धसूतं च गन्धं प्रहरमथ सुपिष्टं वल्लयुग्मं च दद्यात् ।  
ज्वरगजहरिसञ्ज्ञं शृङ्गवेरोदकेन प्रथमजनितदाही क्षीरभक्तेन भोज्यः ॥ व्र्र्स्_१२।१९ ॥  

 
सन्तप्तसीसभागं च पारदं गन्धकं कणाम् ।  
समभागं पृथक् तत्र मेलयेच्च यथाविधि ॥ व्र्र्स्_१२।२० ॥  

 
जम्बीरस्य रसे सर्वं मर्दयेच्च दिनत्रयम् ।  
मेघनादकुमार्योश्च रसे चापि दिनत्रयम् ॥ व्र्र्स्_१२।२१ ॥  

 
दिनद्वयमजामूत्रे गवां मूत्रे दिनत्रयम् ।  
भावयेच्च यथायोग्यं तस्मिन्नेतानि दापयेत् ॥ व्र्र्स्_१२।२२ ॥  

 
सैन्धवं चित्रकं भागं सौवर्चललवणं तथा ।  
तेन सम्मेलनं कृत्वा भावयेच्च पुनः पुनः ॥ व्र्र्स्_१२।२३ ॥  

 
अनेन विधिना सम्यक् सिद्धो भवति तद्रसः ।  
शर्कराघृतसंयुक्तं दद्याद्वल्लत्रयं रसम् ॥ व्र्र्स्_१२।२४ ॥  

 
गोधूमस्यौदनं पथ्यं माषसूपं च वास्तुकम् ।  
धात्रीफलसमायुक्तं सर्वज्वरविनाशनम् ।  
दीपिकारस इत्येष तन्त्रज्ञैः परिकीर्तितः ॥ व्र्र्स्_१२।२५ ॥  

 
पारदं रसकं तालं तुत्थं गन्धकटङ्कणम् ।  
सर्वमेतत्समं शुद्धं कारवल्ल्या द्रवैर्दिनम् ॥ व्र्र्स्_१२।२६ ॥  

 
मर्दयेत्तेन कल्केन ताम्रपात्रोदरं लिम्पेत् ।  
अङ्गुलार्धार्धमानेन तं पचेत्सिकताह्वये ॥ व्र्र्स्_१२।२७ ॥  

 
यन्त्रे यावत्स्फुटन्त्येवं व्रीहयस्तस्य पृष्ठतः ।  
ततः सुशीतलं ग्राह्यं ताम्रपात्रोदराद् भिषक् ॥ व्र्र्स्_१२।२८ ॥  

 
शीतभञ्जी रसो नाम चूर्णयेन्मरिचैः समम् ।  
माषैकं पर्णखण्डेन भक्षयेन्नाशयेज्ज्वरम् ।  
त्रिदिनैर् विषमं तीव्रमेकद्वित्रिचतुर्थकम् ॥ व्र्र्स्_१२।२९ ॥  

 
सूततालशिलास्तुल्या मर्दयेत्कर्कटीरसे ।  
ताम्रपात्रे विनिक्षिप्य तत्कल्कं कज्जलीकृतम् ॥ व्र्र्स्_१२।३० ॥  

 
विपचेद्वालुकायन्त्रे यथोक्तविधिना ततः ।  
दद्यान्मरिचचूर्णेन माषमात्रं भिषग्वरः ॥ व्र्र्स्_१२।३१ ॥  

 
प्रपिबेदुष्णतोयस्य चुलुकं शीतकज्वरे ।  
शीतभञ्जी रसः सो +अयं शीतज्वरनिवारणः ॥ व्र्र्स्_१२।३२ ॥  

 
कूष्माण्डचूर्णतिलजैः प्रविशुद्धतालं गाढं विमर्द्य सुषवीसलिलेन तुल्यम् ।  
सूतेन हिङ्गुलभुवा सिकताख्ययन्त्रे गोलं विधाय परिवृत्तकपालमध्ये ॥ व्र्र्स्_१२।३३ ॥  

 
पत्त्रेण तं दिनपतेश्च पिधाय रुद्ध्वा सन्धिं तयोर्गुडसुधाखटिकाशिवाभिः ।  
वह्नौ पचेन्मृदुनि पात्रशिरःस्थशालीवैवर्ण्यमात्रम् अवधिं प्रविधाय धीमान् ॥ व्र्र्स्_१२।३४ ॥  

 
वल्लं ततः सुरसमिश्रममुष्य दद्यात् सर्पिः सिताकणपयोमधु चानुपेयम् ।  
जेतुं ज्वरान् प्रविषमान् इह वान्तिशान्त्यै मौलौ सुशीतलजलस्य ददीत धाराम् ॥ व्र्र्स्_१२।३५ ॥  

 
अथामयान्तं रसराजमौलिभूषामणिं तं मृतजीवनाख्यम् ।  
सुधारसेनेव रसेन येन सञ्जीवनं स्यात् सहसातुराणाम् ॥ व्र्र्स्_१२।३६ ॥  

 
रसहिङ्गुलजेपालैर् वृद्ध्या दन्त्यम्बुमर्दितैः ।  
दिनार्धेन ज्वरं हन्याद्गुञ्जैकं सितया सह ॥ व्र्र्स्_१२।३७ ॥  

 
शुद्धं सूतं विषं गन्धं धूर्तबीजं त्रिभिः समम् ।  
चतुर्भिश्च समं व्योषं चूर्णीकृत्य निधापयेत् ॥ व्र्र्स्_१२।३८ ॥  

 
दन्तभाण्डे +अथ वा शार्ङ्गे काष्ठे नैव कदाचन ।  
वातश्लेष्मज्वरे देयं द्वन्द्वजे वा त्रिदोषजे ॥ व्र्र्स्_१२।३९ ॥  

 
रसेन शृङ्गवेरस्य जम्बीरस्याथवा पुनः ।  
गुञ्जाद्वयं च जीर्णे+अस्मिन्दधिभक्तं प्रयोजयेत् ॥ व्र्र्स्_१२।४० ॥  

 
एकद्वित्रिदिनैर्हन्याज् ज्वरान् दोषक्रमेण तु ।  
महाज्वराङ्कुशो नाम रसो+अयं शम्भुनोदितः ॥ व्र्र्स्_१२।४१ ॥  

 
तालं ताम्ररजो रसश्च गगनं गन्धश्च नेपालकं दीनारप्रमितं तदर्धमुदितं टङ्कं शिलामाक्षिकम् ।  
दीनारद्वितयं विषस्य शिखिनः पिष्ट्वा रसैः पाचितो यश्चिन्तामणिवज्ज्वरौघविजयी नाम्ना तु मृत्युञ्जयः ॥ व्र्र्स्_१२।४२ ॥  

 
तालं ताम्रम् अयोरजश्च चपला तुत्थाभ्रकं कान्तकं नागं स्याच्च समांशकं सुमृदितं मूलं च पौनर्नवम् ।  
भृङ्गीकासहरीपुनर्नवामहामन्दारपत्त्रोद्भवैः कल्कं वालुकयन्त्रपाचितम् इदं सर्वज्वरस्यान्तकृत् ॥ व्र्र्स्_१२।४३ ॥  

 
तुत्थेन तुल्यः शिवजश्च गन्धो जम्बीरनीरेण विमर्दनीयः ।  
दिनत्रयं मेलय तेन तुल्यं व्योषं ततः सिध्यति चन्द्रसूर्यः ॥ व्र्र्स्_१२।४४ ॥  

 
वल्लो विजेतुं विषमावलम्बि दलेन देयो भुजगाख्यवल्ल्याः ।  
दुग्धं हितं स्यादिह शृङ्गवेररसेन शैत्येषु निषेवणीयः ॥ व्र्र्स्_१२।४५ ॥  

 
तक्रं सगर्भाज्वरशूलयोस्तु द्राक्षाम्बुना पथ्यमनन्तरोक्तम् ।  
रोधं वरायाः सलिलेन शूलं जम्बीरनीरेण वराजलेन ॥ व्र्र्स्_१२।४६ ॥  

 
अपस्मृताव् अत्र नियोजनीयमभ्यञ्जनं बिम्बपयोभवाभ्याम् ।  
घृतौदनं स्यादिह भोजनाय जम्बीरनीरेण निहन्ति गुल्मम् ॥ व्र्र्स्_१२।४७ ॥  

 
हिङ्ग्वम्लिकानिम्बुरसेन देयं प्लीहोदरे स्यादिह तक्रभक्तः ।  
स्तम्भार्थमस्मिन्ससितं पयः स्याद् गुडो नियोज्यो वमनप्रशान्त्यै ॥ व्र्र्स्_१२।४८ ॥  

 
अशीतिर् यस्य वर्षाणि वसुवर्षाणि यस्य वा ।  
विषं तस्य न दातव्यं दत्तं चेद् दोषकारकम् ॥ व्र्र्स्_१२।४९ ॥  

 
मेघपारदगन्धाश्मविषव्योषपटूनि च ।  
जीरकद्वयमेतानि समभागानि कारयेत् ॥ व्र्र्स्_१२।५० ॥  

 
सिन्दुवाररसेनापि लशुनस्य रसेन च ।  
अपामार्गरसेनापि सप्तरात्रं विमर्दयेत् ॥ व्र्र्स्_१२।५१ ॥  

 
तत्पक्वं वालुकायन्त्रे गुञ्जामात्रं प्रयोजयेत् ।  
सनागवल्लीमरिचं ततः शीताम्बु पाययेत् ॥ व्र्र्स्_१२।५२ ॥  

 
उमाप्रसादनो नाम रसः शीतज्वरापहः ।  
चातुर्थिकं त्रिरात्रं वा नाशयेत् किमुतापरान् ॥ व्र्र्स्_१२।५३ ॥  

 
टङ्कणं रसगन्धौ च समभागान्प्रकल्पयेत् ।  
नेपालं द्विगुणं दत्त्वा मर्दयेत् खल्लमध्यतः ॥ व्र्र्स्_१२।५४ ॥  

 
श्लक्ष्णतां याति तद्यावत्तावत्तन्मर्दयेच्छनैः ।  
सैन्धवं मरिचं शङ्खं चिञ्चाक्षारं समाक्षिकम् ॥ व्र्र्स्_१२।५५ ॥  

 
तत्तुल्यम् एतत् कृत्वाथ निम्बूतोयेन मर्दयेत् ।  
चणप्रमाणवटिकाम् भक्षयेद्दिवसत्रयम् ॥ व्र्र्स्_१२।५६ ॥  

 
ऐकाहिकं द्व्याहिकं च त्र्याहिकं च चतुर्थकम् ।  
सर्वज्वरविनाशाय ज्वराङ्कुश इति स्मृतः ॥ व्र्र्स्_१२।५७ ॥  

 
अभ्रकं गन्धकं सूतं तोलकैकं पृथक्पृथक् ।  
गृहीत्वा विषतोलार्धं तोलार्धं तिन्तिडीफलम् ॥ व्र्र्स्_१२।५८ ॥  

 
एतत्सर्वं समं कृत्वा मर्दयेत् खल्लमध्यतः ।  
श्लक्ष्णतां याति तद्यावत् तावत् सम्मर्दयेच्छनैः ॥ व्र्र्स्_१२।५९ ॥  

 
विस्तारे परिणाहे च गर्तां कृत्वा षडङ्गुलाम् ।  
फणिवल्लीदलान्यन्तर्गर्तायां प्रक्षिपेन्नरः ॥ व्र्र्स्_१२।६० ॥  

 
पर्णेषु सूतकल्कं तं गर्तायां स्थापयेद् दृढम् ।  
कल्काद् उपरि तत्पर्णैर् गर्तावक्त्रं प्रपूरयेत् ॥ व्र्र्स्_१२।६१ ॥  

 
गर्तायां तु ततो देयं पुटमारण्यकोत्पलैः ।  
स्वाङ्गशीतलतां ज्ञात्वा समाकर्षेत्ततः परम् ॥ व्र्र्स्_१२।६२ ॥  

 
सूतलिप्तदलैः सार्धं कल्कं खल्ले विमर्दयेत् ।  
तोलार्धममृतं क्षिप्त्वा तोलार्धं तिन्तिडीफलम् ॥ व्र्र्स्_१२।६३ ॥  

 
स्थापयेत्खल्लितं कल्कं योजयेद् गुञ्जमात्रया ।  
शृङ्गवेराम्भसा युक्तं तीक्ष्णचित्रकसैन्धवैः ॥ व्र्र्स्_१२।६४ ॥  

 
सन्निपाते तथा वाते त्रिदोषे विषमज्वरे ।  
अग्निमान्द्ये ग्रहिण्यां च तथा देयो+अतिसारिणि ॥ व्र्र्स्_१२।६५ ॥  

 
भोजनं दधिभक्तं च रसे+अस्मिन् सम्प्रयोजयेत् ।  
व्याध्यादिकं यथा कुर्यादुदकं ढालयेत् ततः ॥ व्र्र्स्_१२।६६ ॥  

 
एष योगवरः श्रीमान्प्राणिनां प्राणदायकः ।  
चिन्तामणिरितिख्यातो रसः सर्वाङ्गसुन्दरः ॥ व्र्र्स्_१२।६७ ॥  

 
सूतेन्द्रं परिमर्द्य पञ्चपटुभिः क्षारैस् त्रिभिस् तं ततः पिण्डे हिङ्गुमहौषधासुरीमये संस्वेद्य धान्योदके ।  
निर्गुण्ड्यम्बुहुताशमन्थतिलपर्ण्युन्मत्तभृङ्गार्द्रकं कामातागिरिकर्णिकाप्लवदलापञ्चाङ्गुलोत्थैर् जलैः ॥ व्र्र्स्_१२।६८ ॥  

 
सूतेन्द्रेण समैर् विमर्द्य सहजैः पित्तैस्ततो भावयेद् दंष्ट्रिच्छागलुलायमत्स्यशिखिनां सा सन्निपाताञ्जयेत् ।  
विख्याता भुवि लोकनाथगुटिका मारीचमात्रा हिता स्यादस्याः सहितं दधीक्षुशकलं वीर्यं भवेच्छीतलम् ॥ व्र्र्स्_१२।६९ ॥  

 
वज्रवैक्रान्तयोर् भस्म प्रत्येकं निष्कसम्मितम् ।  
शृङ्गीविषं द्विनिष्कं च त्रिनिष्कं चूलिकापटु ॥ व्र्र्स्_१२।७० ॥  

 
पञ्चनिष्को+अग्निजारश्च सर्वमेकत्र मेलयेत् ।  
तावद्भस्म रसं यावन्मर्दयेद् दिवसत्रयम् ॥ व्र्र्स्_१२।७१ ॥  

 
शार्ङ्गष्टादिकवर्गस्य क्षारनीरेण भावयेत् ।  
त्रयोविंशतिवाराणि विमर्द्य च विशोष्य च ॥ व्र्र्स्_१२।७२ ॥  

 
ततो विमर्द्य दिवसं क्षिपेद् दन्तकरण्डके ।  
मृतसञ्जीवनाख्यो +अयं सूचिकाभरणो रसः ॥ व्र्र्स्_१२।७३ ॥  

 
सन्निपातेन तीव्रेण मुमुर्षोर् भूगतस्य च ।  
तालुनि वृश्चयित्वाथ रसमेनं विनिक्षिपेत् ॥ व्र्र्स्_१२।७४ ॥  

 
सूच्यातिसूक्ष्मया तोयभिन्नयातिप्रयत्नतः ।  
ततस्तैलेन तं लिप्त्वा निर्वाते सन्निवेशयेत् ॥ व्र्र्स्_१२।७५ ॥  

 
ततो +अर्धप्रहराद् ऊर्ध्वं मुक्तमूत्रपुरीषकम् ।  
लब्धसञ्ज्ञं प्रतापाढ्यं दोलयन्तं शिरो मुहुः ॥ व्र्र्स्_१२।७६ ॥  

 
आयुष्मन्तं विजानीयादन्यथा चान्यथा खलु ।  
ततः शीताम्बुसम्पूर्णे कटाहे तं निवेशयेत् ॥ व्र्र्स्_१२।७७ ॥  

 
तत्र चोत्क्वथितं तोयम् अपनीयापरं क्षिपेत् ।  
याचमानम् अमुं पश्चात् पाययेत् ससितं पयः ॥ व्र्र्स्_१२।७८ ॥  

 
दधि वा सितयोपेतं नारिकेलजलं तथा ।  
रम्भाफलानि दद्याच्च म्रियते सो +अन्यथा खलु ॥ व्र्र्स्_१२।७९ ॥  

 
लब्धसञ्ज्ञं प्रभाषन्तं याचमानं फलादिकम् ।  
तस्मादाकृष्य तैलाक्तं तैलं पिष्ट्वापनीय च ॥ व्र्र्स्_१२।८० ॥  

 
लेपयेद्गन्धकर्पूरैर् आ पादतलमस्तकम् ।  
इत्यादिशिशिरैर् द्रव्यैः सप्तरात्रम् उपाचरेत् ॥ व्र्र्स्_१२।८१ ॥  

 
कर्णाक्षिनासिकावक्त्रे क्षिपेत् पोताश्रयं मुहुः ।  
अष्टमे +अहनि सम्प्राप्ते दर्दुरीमूलजं रसम् ॥ व्र्र्स्_१२।८२ ॥  

 
ससितं पाययेद् वेगम् अवतारयितुं रसम् ।  
रसे+अवतारिते पश्चाद् यथेष्टं भोजनं दधि ॥ व्र्र्स्_१२।८३ ॥  

 
श्वासोच्छ्वासयुतं चान्यैर् मुक्तजीवनलक्षणैः ।  
कटाहे जलसम्पूर्णे निक्षिपेद् बोधलब्धये ॥ व्र्र्स्_१२।८४ ॥  

 
लब्धबोधं तमाकृष्य पूर्ववत् समुपाचरेत् ।  
जीवित्वा यावद् आयुष्यं म्रियते तदनन्तरम् ॥ व्र्र्स्_१२।८५ ॥  

 
सन्निपाते महाघोरे मज्जन्तं मृत्युसागरे ।  
उद्धरेत्तस्य धर्मस्य ब्रह्माप्यन्तं न विन्दति ॥ व्र्र्स्_१२।८६ ॥  

 
सन्निपातमहामृत्युभयनिर्मुक्तमानवः ।  
अपि सर्वस्वदानेन प्राणाचार्यं प्रपूजयेत् ॥ व्र्र्स्_१२।८७ ॥  

 
अन्यथा नरके तावद् यावत् कल्पविकल्पना ।  
इत्याज्ञा शाङ्करी ज्ञेया शम्भुना परिकीर्तिता ॥ व्र्र्स्_१२।८८ ॥  

 
प्रकाशा नैव कर्तव्या रसोत्तरणमूलिका ।  
शास्त्रं विना प्रयच्छन्ते मन्दा वित्ताभिकाङ्क्षया ।  
गुरुप्रसादम् आसाद्य सन्निपाते प्रयुज्यताम् ॥ व्र्र्स्_१२।८९ ॥  

 
शार्ङ्गष्टा च तथा व्याघ्री करीरस् तिलपर्णिका ।  
इन्द्रवारुणिका मुस्ता हरिद्राङ्कोलमूलिका ॥ व्र्र्स्_१२।९० ॥  

 
अपामार्गः कणा स्वर्णं कटुतुम्बी च तिन्तिडी ।  
शार्ङ्गष्टादिकवर्गो +अयं सन्निपातहरः परम् ॥ व्र्र्स्_१२।९१ ॥  

 
सूतं गन्धकतालकं मणिशिलां ताप्यं लवं तुत्थकं जेपालं विषटङ्कणं मधुफलं कृत्वा समांशं दृढम् ।  
कृत्वा कज्जलिकां विषोल्बणफणेः पित्तैश्च सम्भावयेत् क्षिप्त्वा सीसककूपिके रसवरं सूचीमुखं नामतः ॥ व्र्र्स्_१२।९२ ॥  

 
ब्रह्मद्वारि विकीर्णलोहितलवे गुञ्जैकमात्रं ददेद् दत्त्वा सम्पुटबद्धतन्द्रिकधनुर्वाते सशाखाहिमे ।  
कासं श्वासमरोचकं प्रलपनं कम्पं च हिक्कातुरं मूकत्वं बधिरत्वम् उन्मदम् अपस्मारं जयेत् तत्क्षणात् ॥ व्र्र्स्_१२।९३ ॥  

 
रसगन्धकताम्राभ्रं लाङ्गलीवह्निरामठम् ।  
वन्ध्यापटोलनिर्गुण्डीसुगन्धानिम्बपल्लवाः ॥ व्र्र्स्_१२।९४ ॥  

 
पाठाक्षारत्रयं क्ष्वेडबोलधत्तूरतण्डुलैः ।  
शृङ्गीमधुकसारं च जम्बीराम्लेन मर्दयेत् ॥ व्र्र्स्_१२।९५ ॥  

 
कुर्याद्धि निष्कमानेन वटिका सा नियच्छति ।  
सस्वेददाहाभिन्यासं सन्निपातगजाङ्कुशः ॥ व्र्र्स्_१२।९६ ॥  

 
ससारा वैष्णवी सेना अचला कादि कङ्कणा ।  
रागरुद्रोपमोपेता प्रौढा मस्तकशालिनी ॥ व्र्र्स्_१२।९७ ॥  

 
त्रिभागं तालकं विद्याद् एकभागं तु पारदम् ।  
तदर्धं गन्धकं चैव तदर्धं तु मनःशिला ॥ व्र्र्स्_१२।९८ ॥  

 
कारवल्लीदलरसैर् मर्दयेत् तत्प्रहरत्रयम् ।  
पाचितो वालुकायन्त्रे चातुर्थिकहरो रसः ॥ व्र्र्स्_१२।९९ ॥  

 
स्याद् रसेन समायुक्तो गन्धकः सुमनोहरः ।  
हियावल्लित्रिगुणितो निर्गुण्डीरसमर्दितः ॥ व्र्र्स्_१२।१०० ॥  

 
सप्तवाराणि तद् योज्यम् आर्द्रकस्वरसेन तु ।  
सन्ततादिज्वरं हन्याच्चातुर्थिकगजाङ्कुशः ॥ व्र्र्स्_१२।१०१ ॥  

 
ताप्यतालकजेपालवत्सनाभमनःशिलाः ।  
ताम्रगन्धकसूतं च मुसलीरसमर्दितः ।  
मृत्युञ्जय इति ख्यातः कुक्कुटीपुटपाचितः ॥ व्र्र्स्_१२।१०२ ॥  

 
वल्लद्वयं प्रयुञ्जीत यथेष्टं दधिभोजनम् ।  
नवज्वरं सन्निपातं हन्यादेष महारसः ॥ व्र्र्स्_१२।१०३ ॥  

 
शुद्धं सूतं विषं गन्धं मरिचं टङ्कणं कणाम् ।  
मर्दयेद् धूर्तजद्रावैर् दिनम् एकं तु शोषयेत् ॥ व्र्र्स्_१२।१०४ ॥  

 
पञ्चवक्त्रो रसो नाम द्विगुञ्जः सन्निपातजित् ।  
अर्कमूलकषायं च सत्र्यूषम् अनुपाययेत् ।  
दध्योदनं हितं तत्र जलयोगं च कारयेत् ॥ व्र्र्स्_१२।१०५ ॥  

 
रसगन्धकतुल्यांशं धत्तूरफलजद्रवैः ।  
मर्दयेद् दिनमेकं तु तत्तुल्यं त्रिकटु क्षिपेत् ।  
उन्मत्ताख्यो रसो नाम्ना नस्ये स्यात्सन्निपातजित् ॥ व्र्र्स्_१२।१०६ ॥  

 
निस्त्वग्जेपालजं बीजं दशनिष्कं प्रचूर्णयेत् ।  
मरिचं पिप्पलीं सूतं प्रतिनिष्कं विमिश्रयेत् ॥ व्र्र्स्_१२।१०७ ॥  

 
भाव्यं जम्बीरजैर्द्रावैः सप्ताहं तत् प्रयत्नतः ।  
सन्निपातं निहन्त्याशु अञ्जने यः शिवः स्मृतः ॥ व्र्र्स्_१२।१०८ ॥  

 
मदनफलं विडलवणं सर्षपाः प्रतिनिष्कद्वयम् ।  
चूर्णयित्वा त्रिफलाक्वाथेन सटङ्कणं पिबेत् ॥ व्र्र्स्_१२।१०९ ॥  

 
कुष्ठे ज्वरे कामलायां कण्ठरोगे ह्य् अजीर्णके ।  
नस्ये च गिरिकर्ण्युत्थबीजैकं शीतवारिणा ॥ व्र्र्स्_१२।११० ॥  

 
प्रत्येकं रसगन्धयोर् द्विपलयोः कृत्वा मषीं शुद्धयोर् रम्यां म्लेच्छलुलायलोचनमनोधात्रीप्रकुञ्चत्रयम् ।  
पथ्याया बदरत्रिकं त्रिकटु षट्शाणं वचा धर्मिणी वेल्लाम्भोधरपत्त्रकद्विरदकिञ्जल्काश्वगन्धाह्वयम् ॥ व्र्र्स्_१२।१११ ॥  

 
पिष्ट्वैतत् समसारम् अखिलं कर्षोन्मितं न्यस्य तत् प्रोन्मर्द्यार्धकरञ्जकामृतयुतं सागस्तिकत्र्यूषणैः ।  
भूधात्रीविजयासरित्पतिफलं ज्वालामुखीमार्कवैः प्रत्येकं विदधीत निश्चलमतिः सप्त क्रमाद्भावनाः ॥ व्र्र्स्_१२।११२ ॥  

 
पित्तैरथो पञ्च विधाय पञ्चभिः करञ्जपत्त्रामृतधूपनं ततः ।  
दत्त्वार्द्रकस्य स्वरसेन तण्डुलाकृतिं विदध्याद्गुटिकां भिषग्वरः ॥ व्र्र्स्_१२।११३ ॥  

 
देयैका सन्निपाते प्रतिहतविषये मोहनेत्रप्रसुप्त्योः स्याद्गुल्मे साजमोदा पवनविकृतिषु त्र्यूषणेन ग्रहण्याम् ।  
दातव्या जीरकेण द्विपतुरगनृणां प्राणसंरक्षणाय कायाम्भोधिर् एतं रसकसमरसं वैद्यनाथो+अभ्यधत्त ॥ व्र्र्स्_१२।११४ ॥  

 
गन्धकाभ्रसमः सूतो वाराहीरसमर्दितः ।  
पाचितो वालुकायन्त्रे त्रिफलाव्योषचित्रकैः ॥ व्र्र्स्_१२।११५ ॥  

 
त्रिक्षारं पञ्चलवणहिङ्गुगुग्गुलुदीप्यकैः ।  
सजीरकैः सेन्द्रयवैः पृथग्रससमैर्युतः ॥ व्र्र्स्_१२।११६ ॥  

 
माषमात्रो+अनुपानेन द्विपलस्योष्णवारिणः ।  
अभिन्यासानलभ्रंशग्रहणीपाण्डुगुल्मिनाम् ॥ व्र्र्स्_१२।११७ ॥  

 
कुर्यात्प्राणपरित्राणमतः प्राणेश्वरः स्मृतः ।  
व्याधिवृद्धौ प्रयोगो+अस्य द्वौ वारौ वैद्यसम्मतः ॥ व्र्र्स्_१२।११८ ॥  

 
रसायोव्योषकङ्कुष्ठशिलातालाभ्रहिङ्गुलान् ।  
कुम्भ्यग्निभृङ्गमारीतण्डुलीयकमाक्षिकान् ॥ व्र्र्स्_१२।११९ ॥  

 
हस्तिशुण्डीयुतांस् तुल्यांस् तदर्धशिवगन्धकान् ।  
त्र्यहम् आर्द्राम्बुना पिष्ट्वा कूपीस्थं वालुकाग्निना ॥ व्र्र्स्_१२।१२० ॥  

 
जयाजम्बीरनिर्गुण्डीचाङ्गेरीवारि निक्षिपेत् ।  
पक्त्वा चतुर्दशाहानि पिष्ट्वार्द्राक्तं विशोषयेत् ॥ व्र्र्स्_१२।१२१ ॥  

 
मृतसञ्जीवनाख्यो+अयं रसो वल्लमितो +अशितः ।  
द्राग् जयेदौषधं सन्निपातादीन् सकलान् गदान् ॥ व्र्र्स्_१२।१२२ ॥  

 
रसभागो भवेदेको गन्धको द्विगुणो मतः ।  
विषतालककङ्कुष्ठशिलाहिङ्गुललोहकम् ॥ व्र्र्स्_१२।१२३ ॥  

 
वह्नित्रिकटुभृङ्गाह्वहेममाक्षिकमभ्रकम् ।  
हस्तिशुण्डी विषं कुम्भी तण्डुलीयकताम्रकौ ॥ व्र्र्स्_१२।१२४ ॥  

 
एषां प्रत्येकमेकैकं भागमादाय चूर्णयेत् ।  
आर्द्रकस्य द्रवेणैव मर्दयेच्च दिनत्रयम् ॥ व्र्र्स्_१२।१२५ ॥  

 
जम्बीरस्य रसो ग्राह्यः पलत्रयपरीक्षितः ।  
त्रिफलायाश्च निर्गुण्ड्याः प्रत्येकं च पलत्रयम् ॥ व्र्र्स्_१२।१२६ ॥  

 
रसस्य पलमात्रं तु चाङ्गेर्याः परिकीर्तितम् ।  
काचकूप्यां विनिक्षिप्य यन्त्रे क्षिप्त्वा प्रयत्नवान् ॥ व्र्र्स्_१२।१२७ ॥  

 
उद्धृत्यार्द्रकनिर्यासैर् मर्दयित्वा विशोषयेत् ।  
मृतसञ्जीवनो नाम रसो+अयंविदितो भुवि ।  
गुञ्जाद्वयं ददीतास्य सन्निपातापनुत्तये ॥ व्र्र्स्_१२।१२८ ॥  

 
वङ्गं नागं च सूतं च नेपालं गन्धकं तथा ।  
शुल्बं विषं समांशेन रसेनार्द्रेण मर्दयेत् ॥ व्र्र्स्_१२।१२९ ॥  

 
पुनर् मर्द्येत निर्गुण्ड्याश् चाङ्गेर्या रसमर्दितः ।  
वल्लप्रयोगेण रसो+अयं सन्निपातनुत् ॥ व्र्र्स्_१२।१३० ॥  

 
गन्धकं च रसं शुद्धं प्रत्येकं कर्षसम्मितम् ।  
एकत्र कज्जलीं कृत्वा ततः कुर्वीत गोलकम् ॥ व्र्र्स्_१२।१३१ ॥  

 
नवभाण्डे विनिक्षिप्य ताम्रपात्रेण गोपयेत् ।  
दृढं निरुध्य तत् पात्रमग्नावारोपयेत् ततः ॥ व्र्र्स्_१२।१३२ ॥  

 
व्रीहिस्फुटनमात्रेण स्वाङ्गशीतं समुद्धरेत् ।  
नवज्वरे प्रयुञ्जीत रसं पर्पटिकाह्वयम् ॥ व्र्र्स्_१२।१३३ ॥  

 
आर्द्रकस्य रसेनैव त्रिवल्लं त्रिदिनं भिषक् ।  
ज्वरितं छादयेद्गाढं यावत्स्वेदः समुद्भवेत् ॥ व्र्र्स्_१२।१३४ ॥  

 
तक्रभक्तं भवेत्पथ्यं ज्वरमुक्तस्य देहिनः ।  
नवज्वरारिर् इत्येष रसः परमदुर्लभः ।  
वातज्वरे विशेषेण रसः साधारणो मतः ॥ व्र्र्स्_१२।१३५ ॥  

 
टङ्कणं रसगन्धौ च मरिचानि समांशकम् ।  
सर्वं जम्बीरनीरेण दिनानि त्रीणि मर्दयेत् ॥ व्र्र्स्_१२।१३६ ॥  

 
संशोष्य शर्करायुक्तं मत्स्यपित्तेन भावयेत् ।  
भावितं तद्रसं सिद्धमार्द्रकस्वरसैस्त्र्यहम् ॥ व्र्र्स्_१२।१३७ ॥  

 
वल्लं वारत्रयं देयं पानार्थं वारि शीतलम् ।  
तक्रभक्तं भवेत्पथ्यं वृन्ताकफलसंयुतम् ।  
सर्वान् नवज्वरान् हन्ति रसो+अयं जलमञ्जरी ॥ व्र्र्स्_१२।१३८ ॥  

 
कान्तस्य कण्टवेध्यानां पात्राणां भस्म कारयेत् ।  
तत्समश्च रसो गन्धष्टङ्कणो निम्बवारिणा ।  
ततः सम्पेष्य तत्कल्कं मर्दयेत्त्रिदिनं पुनः ॥ व्र्र्स्_१२।१३९ ॥  

 
रसतुल्येन मत्स्यस्य पित्तेन परिभावयेत् ।  
सिद्धः कान्तरसो ह्य् एष प्रयोज्यो +अभिनवज्वरे ।  
शृङ्गवेरानुपानेन मात्रया भिषगुत्तमैः ॥ व्र्र्स्_१२।१४० ॥  

 
रसगन्धौ तथा वङ्गम् अभ्रकं समभागतः ।  
मेलयित्वाथ वङ्गेन समं सूतं विमर्दयेत् ॥ व्र्र्स्_१२।१४१ ॥  

 
तत्रैकीकृत्य गन्धाभ्रे पेष्यं जम्बीरवारिणा ।  
सामान्यं पुटम् आदद्यात् सप्तधा साधितं रसम् ॥ व्र्र्स्_१२।१४२ ॥  

 
कुमार्या चित्रकेणापि भावयित्वाथ सप्तधा ।  
गुडेन जीरकेणापि ज्वरे जीर्णे प्रयोजयेत् ॥ व्र्र्स्_१२।१४३ ॥  

 
कासे श्वासे कुमार्या च त्रिफलाक्वाथयोगतः ।  
उन्मादं च धनुर्वातम् अमृताक्वाथयोगतः ।  
इत्येवं रोगतापघ्नो रसश् चन्द्रोदयाभिधः ॥ व्र्र्स्_१२।१४४ ॥  

 
नागं वङ्गं रसं ताम्रं गन्धकं टङ्कणं तथा ।  
विषं च नेपालं हरितालं समं तथा ॥ व्र्र्स्_१२।१४५ ॥  

 
वटक्षीरेण सम्मर्द्य सर्वं कुर्यात्तु गोलकम् ।  
तं गोलकं भाण्डमध्ये पाचयेद्दीपवह्निना ॥ व्र्र्स्_१२।१४६ ॥  

 
तं गोलं शीतलं कृत्वा भृङ्गराजेन मर्दयेत् ।  
आर्द्रकस्य रसेनापि मर्दयेच्च पुनः पुनः ॥ व्र्र्स्_१२।१४७ ॥  

 
चणप्रमाणवटकान् रसेनार्द्रस्य दापयेत् ।  
गुञ्जाद्वयप्रमाणेन ज्वरं जीर्णं हरत्यसौ ॥ व्र्र्स्_१२।१४८ ॥  

 
हरश्च गन्धकं चैव कुनटी च समं समम् ।  
मर्द्यं कर्कोटिकायाश्च रसेन विनियोजयेत् ॥ व्र्र्स्_१२।१४९ ॥  

 
नवज्वरमुरारिः स्याद्वल्लं शर्करया सह ।  
तण्डुलीयरसेनानुपानं शर्करयापि वा ।  
गुञ्जाद्वयप्रमाणेन ज्वरान्हन्ति नवान्हठात् ॥ व्र्र्स्_१२।१५० ॥  


# अध्याय १३

कट्वम्लतीक्ष्णलवणोष्णविदाहिरूक्षैः पित्तं प्रदुष्टम् अशनैर् अतिसेवितैस् तैः ।  
सन्दूष्य रक्तम् अमुनोभयमार्गवर्ति निर्यात्यसृक्स्थलयकृत्प्लिहतो +अतिमात्रम् ॥ व्र्र्स्_१३।१ ॥  

 
पारदं हिङ्गुलुकं च ऊर्ध्वयन्त्रेण मेलयेत् ।  
कुक्कुटाण्डरसं भागं टङ्कणक्षारम् एव च ॥ व्र्र्स्_१३।२ ॥  

 
गन्धकस्य तथा भागं घृतेन परिमर्दयेत् ।  
सिद्धं रसं समादाय जीरतोयेन दापयेत् ॥ व्र्र्स्_१३।३ ॥  

 
दिनानि त्रीणि माषं च ग्रहणीरक्तदोषजित् ।  
ज्वरदाहविनाशं च रक्तपित्तविनाशनम् ॥ व्र्र्स्_१३।४ ॥  

 
प्रत्येकं तोलमानेन सूतकं ताम्रभस्मकम् ।  
दिनानि त्रीणि गुटिकां कृत्वा चाग्नौ विनिक्षिपेत् ॥ व्र्र्स्_१३।५ ॥  

 
ततः शुष्कं समादाय पुनरेव च मर्दयेत् ।  
समस्तैः समगन्धैश्च कृत्वा कज्जलिकां च तैः ॥ व्र्र्स्_१३।६ ॥  

 
मुस्तादाडिमदूर्वाभिः केतकीस्तनवारिभिः ।  
सहदेव्याः कुमार्याश्च पर्पटस्यापि वारिणा ॥ व्र्र्स्_१३।७ ॥  

 
रामशीतलिकातोयैः शतावर्या रसेन च ।  
भावयित्वा प्रयत्नेन दिवसे दिवसे पृथक् ॥ व्र्र्स्_१३।८ ॥  

 
तिक्तं गुडूचिकासत्त्वं पर्पटीशीरमागधीः ।  
शृङ्गाटं सारिवा चैषां समानं सूक्ष्मचूर्णकम् ॥ व्र्र्स्_१३।९ ॥  

 
द्राक्षादिककषायेण सप्तधा परिभावयेत् ।  
ततः पोताश्रयं क्षिप्त्वा वट्यः कार्याश्चणोपमाः ॥ व्र्र्स्_१३।१० ॥  

 
अयं चन्द्रकलानामा रसेन्द्रः परिकीर्तितः ।  
सर्वपित्तगदध्वंसी वातपित्तगदापहः ॥ व्र्र्स्_१३।११ ॥  

 
अन्तर्बाह्यमहादाहविध्वंसनमहाक्षमः ।  
ग्रीष्मकाले शरत्काले विशेषेण प्रशस्यते ॥ व्र्र्स्_१३।१२ ॥  

 
कुरुते नाग्निमान्द्यं च महातापज्वरं हरेत् ।  
श्रमं मूर्छां हरत्याशु स्त्रीणां रक्तमहास्रवम् ॥ व्र्र्स्_१३।१३ ॥  

 
ऊर्ध्वाधो रक्तपित्तं च रक्तवान्तिं विशेषतः ।  
मूत्रकृच्छ्राणि सर्वाणि नाशयेन्नात्र संशयः ॥ व्र्र्स्_१३।१४ ॥  

 
पटोलमायसं चूर्णं सूतेन्द्रं समचारितम् ।  
लोहारिवर्गसङ्घृष्टं रक्तपित्तहरं परम् ॥ व्र्र्स्_१३।१५ ॥  

 
वृषादलानां स्वरसस्य कर्षं रसेन्द्रगुञ्जामधुशर्करायुतम् ।  
लिहन्प्रभाते मनुजो निहन्याद् दुःखाकरं दारुणरक्तपित्तम् ॥ व्र्र्स्_१३।१६ ॥  

 
सपटोलकहिङ्गूलः सक्षौद्रो रक्तपित्तनुत् ॥ व्र्र्स्_१३।१७ ॥  

 
नवनीतं सिता लाजा द्राक्षया सह भक्षयेत् ॥ व्र्र्स्_१३।१८ ॥  

 
मस्तके च घृतं दद्याद्रक्तपित्तहरं परम् ॥ व्र्र्स्_१३।१९ ॥  

 
द्राक्षावासायुतं क्वाथं शर्कराभावितं पिबेत् ॥ व्र्र्स्_१३।२० ॥  

 
वासारसं सिताक्षौद्रैर्लाजान्वा शर्करासमान् ।  
भक्षयन् रक्तपित्तार्तस् तृष्णादाहज्वरं जयेत् ॥ व्र्र्स्_१३।२१ ॥  

 
धात्रीचूर्णं सितायुक्तं भक्षयेद्रक्तपित्तनुत् ॥ व्र्र्स्_१३।२२ ॥  

 
दोषाः शोषमनो+अभितापकुपिताः कुर्वन्ति कासं ततः पीतं पूतिकफं प्रतीपनयनः पूयोपमं ष्ठीवति ।  
शीतोष्णेच्छुर् अकारणेन बहुभुक् स्निग्धप्रसन्नाननः पार्श्वार्त्यल्पबलक्षयाकृतिर् अपि प्रादुर्भवत्यन्यथा ॥ व्र्र्स्_१३।२३ ॥  

 
सार्कतीक्ष्णाभ्रको +अगस्त्यकासमर्दवरारसैः ।  
मर्दितो वेतसाम्लेन पिण्डितः कासनाशनः ॥ व्र्र्स्_१३।२४ ॥  

 
तारे पिष्टशिलां क्षिप्त्वा हरितालाच्चतुर्गुणाम् ।  
वासागोक्षुरसाराभ्यां मर्दयेत् प्रहरद्वयम् ॥ व्र्र्स्_१३।२५ ॥  

 
प्रस्विन्नो वालुकायन्त्रे गुञ्जाद्वितयसम्मितः ।  
कासं त्रिकटुनिर्गुण्डीमूलचूर्णयुतो हरेत् ॥ व्र्र्स्_१३।२६ ॥  

 
भूनागाभ्रकयोः सत्त्वं कान्तहेमाभ्ररूप्यकम् ।  
मुक्ताफलानि रत्नानि ताप्यं वैक्रान्तमेव च ॥ व्र्र्स्_१३।२७ ॥  

 
भस्मीकृतमिदं सर्वं पृथङ् माषमितं मतम् ।  
निष्कमात्रमितं शुद्धं राजावर्तरजस्तथा ॥ व्र्र्स्_१३।२८ ॥  

 
एतत्सर्वं समं योज्यं मर्दयित्वाम्लवेतसैः ।  
रुद्ध्वा मूषोदरे कोष्ठ्यां धमेदाकाशदर्शनम् ॥ व्र्र्स्_१३।२९ ॥  

 
शतवारं धमेदेवं मर्दयित्वाम्लवेतसैः ।  
ततः सञ्चूर्णिते चास्मिन्मुक्ताभस्म द्विशाणकम् ॥ व्र्र्स्_१३।३० ॥  

 
मरिचं पञ्च शाणेयं क्षिप्त्वा सम्मर्द्य यत्नतः ।  
रम्ये करण्डके क्षिप्त्वा स्थापयेत् तदनन्तरम् ॥ व्र्र्स्_१३।३१ ॥  

 
सो +अयं रत्नकरण्डको रसवरो मध्वाज्यसङ्क्रामणो हन्याच्छ्वासगदं ज्वरं ग्रहणिकां कासं च हिध्मामयम् ।  
शूलं शोषमहोदरं बहुविधं कुष्ठं च हन्याद् गदान् बल्यो वृष्यकरः प्रदीपनतमः स्वस्थोचितो वेगवान् ॥ व्र्र्स्_१३।३२ ॥  

 
शुद्धसूतस्य भागैकं भागैकं शुद्धगन्धकम् ।  
भागत्रयं मृतं ताम्रं मरिचं पञ्चभागिकम् ॥ व्र्र्स्_१३।३३ ॥  

 
मृताभ्रस्य चतुर्भागं भागमेकं विषं क्षिपेत् ।  
भूताङ्कुशस्य भागैकं सर्वं चाम्लेन मर्दयेत् ॥ व्र्र्स्_१३।३४ ॥  

 
यामं भूताङ्कुशो नाम माषैकं वातकासजित् ।  
अनुपानं लिहेत्क्षौद्रैर्विभीतकफलत्वचः ।  
पित्तकासारुचिश्वासक्षयकासांश्च नाशयेत् ॥ व्र्र्स्_१३।३५ ॥  

 
रसभस्म विषं तुल्यं गन्धकं द्विगुणं मतम् ।  
बोलतालकवाह्लीककर्कोटीमाक्षिकं निशा ॥ व्र्र्स्_१३।३६ ॥  

 
कण्टकारी यवक्षारलाङ्गलीक्षारसैन्धवम् ।  
मधूकसारं सञ्चूर्ण्य सप्ताहं चार्द्रकद्रवैः ॥ व्र्र्स्_१३।३७ ॥  

 
गुटिकां बदराकारां श्लेष्मकासापनुत्तये ।  
भक्षयेद् बोलबद्धो +अयं रसः सश्वासपाण्डुजित् ॥ व्र्र्स्_१३।३८ ॥  

 
रसगन्धकपिप्पल्यो हरीतक्यक्षवासकम् ।  
षडुत्तरगुणं चूर्णं बब्बुलक्वाथभावितम् ॥ व्र्र्स्_१३।३९ ॥  

 
एकविंशतिवाराणि शोषयित्वा विचूर्णयेत् ।  
भक्षयेन्मधुना हन्ति कासम् अग्निरसो ह्य् अयम् ॥ व्र्र्स्_१३।४० ॥  

 
त्रिकटु त्रिफला चैला जातीफललवङ्गकम् ।  
एतेषां समभागानां समः पूर्वरसो भवेत् ॥ व्र्र्स्_१३।४१ ॥  

 
सम्पूर्यालोडयेत् क्षौद्रे भक्ष्यो निष्कद्वयं द्वयम् ।  
स्वयम् अग्निरसो नाम्ना क्षयकासनिकृन्तनः ॥ व्र्र्स्_१३।४२ ॥  

 
भृङ्गराजस्य पत्त्राणि मधुना चूर्णितानि हि ।  
गोलकं धारयेद्वक्त्रे कासविष्टम्भशान्तये ॥ व्र्र्स्_१३।४३ ॥  

 
अर्कैरण्डस्य पत्त्राणां रसं पीत्वा च कासजित् ॥ व्र्र्स्_१३।४४ ॥  

 
दन्तीमूलस्य धूमं वा निर्गुण्ड्या वा पिबेज्जयेत् ॥ व्र्र्स्_१३।४५ ॥  

 
इन्द्रवारुणिकामूलं भृङ्गीकृष्णातिलैः सह ।  
भक्षयेत् क्षयकासार्तो निष्कमात्रं प्रशान्तये ॥ व्र्र्स्_१३।४६ ॥  

 
श्लेष्मोपरुद्धमनः पवनो +अतिदुष्टः सन्दूषयन्ननु जलान्नवहाश् च नाडीः ।  
आमाशयोद्भवम् इमं विदधात्य् उरस्थः श्वासं च वक्रगमनो हि शरीरभाजाम् ॥ व्र्र्स्_१३।४७ ॥  

 
इन्द्रवारुणिकामूलं देवदारु कटुत्रयम् ।  
शर्करासहितं खादेद् ऊर्ध्वश्वासप्रशान्तये ॥ व्र्र्स्_१३।४८ ॥  

 
सूतार्धं गन्धकं मर्द्यं यामैकं कन्यकाद्रवैः ।  
द्वयोः समं ताम्रपत्त्रं पूर्वकल्केन मेलयेत् ॥ व्र्र्स्_१३।४९ ॥  

 
दिनैकं हण्डिकायन्त्रे पक्वमादाय चूर्णयेत् ।  
सूर्यावर्तरसो ह्य् एष द्विगुञ्जः श्वासजित् भवेत् ॥ व्र्र्स्_१३।५० ॥  

 
सूतः षोडश तत्समो दिनकरस्तस्यार्धभागो बलिः सिन्धुस्तस्य समः सुसूक्ष्ममृदितः षट् पिप्पली चूर्णितः ।  
जम्बीरस्वरसेन मर्दितम् इदं तप्तं सुपक्वं भवेत् कासश्वाससगुल्मशूलजठरं पाण्डुं लिहन्नाशयेत् ॥ व्र्र्स्_१३।५१ ॥  

 
साधारणं तु वटकं वक्ष्यामि शृणु तत्त्वतः ।  
पारदं गन्धकं चैव पलमेकं पृथक् पृथक् ॥ व्र्र्स्_१३।५२ ॥  

 
पलत्रयं त्रिकटुकं वङ्गम् एकपलं क्षिपेत् ।  
सर्वम् एकत्र संयोज्य दिनानि त्रीणि मर्दयेत् ॥ व्र्र्स्_१३।५३ ॥  

 
गोमूत्रेण तथा त्रीणि दिनानि परिमर्दयेत् ।  
अक्षप्रमाणवटकं छायाशुष्कं तु कारयेत् ॥ व्र्र्स्_१३।५४ ॥  

 
नित्यमेकं तु वटकं दिनानि त्रिंशदेव च ।  
श्वासकासज्वरहरम् अग्निमान्द्यारुचिप्रणुत् ॥ व्र्र्स्_१३।५५ ॥  

 
रसभागो भवेदेको गन्धको द्विगुणो मतः ।  
त्रिभागा पिप्पली ग्राह्या चतुर्भागा हरीतकी ॥ व्र्र्स्_१३।५६ ॥  

 
विभीतः पञ्चभागस्तु वासा षड्गुणिता भवेत् ।  
भार्ङ्गीसप्तगुणा ग्राह्या सर्वं चूर्णं प्रकल्पयेत् ॥ व्र्र्स्_१३।५७ ॥  

 
बब्बुलक्वाथम् आदाय भावयेद् एकविंशतिः ।  
विभीतकप्रमाणेन मधुना गुटिकां चरेत् ॥ व्र्र्स्_१३।५८ ॥  

 
एकैकां भक्षयेत्प्रातर्वटी सप्तामृताभिधा ।  
श्वासकासादिकं व्याधिं तत्क्षणान्नाशयेद् इयम् ॥ व्र्र्स्_१३।५९ ॥  

 
सूतं शुल्बं सुलोहं बलिम् अमृतयुतं त्रित्रिकं रेणुकाब्दं गण्डीरं केसराग्निं द्विगुणगुडयुतं मर्दयित्वा समस्तम् ।  
कुर्यात् कोलास्थिमात्रान् सुरुचिरवटकान् भक्षयेत् प्राग्दिनादौ पथ्यासीसर्वरोगान् हरति च नितरां नीलकण्ठाभिधानः ॥ व्र्र्स्_१३।६० ॥  

 
तारताम्ररसपिष्टिका शिला गन्धतालसमभागिकं रसैः ।  
आटरूषसुरसार्द्रसम्भवैर् मर्दय प्रकुरु गोलकं ततः ॥ व्र्र्स्_१३।६१ ॥  

 
मृत्स्नया च परिवेष्ट्य गोलकं यामयुग्मम् अथ भूधरे पचेत् ।  
गन्धकेन कुरु तत्समं ततश् चाटरूषकटुकैर् विभावयेत् ॥ व्र्र्स्_१३।६२ ॥  

 
श्वासकासकरिकेसरीरसो वल्लयस्य परिसेवयेद् बुधः ॥ व्र्र्स्_१३।६३ ॥  

 
रसगन्धकताम्राभ्रं कणाशुण्ठ्यूषणं समम् ।  
भूतम् एकं विषं चैकं सूर्यः कासादिनाशनः ॥ व्र्र्स्_१३।६४ ॥  

 
गन्धकं मरिचं साज्यं पिबेच्छ्वासकफापहम् ।  
शिला हिङ्गु विडङ्गं च मरिचं कुष्ठसैन्धवम् ।  
मध्वाज्याभ्यां लिहेत् कर्षं श्वासकाशकफापहम् ॥ व्र्र्स्_१३।६५ ॥  

 
विदाहिगुरुविष्टम्भिरूक्षाभिष्यन्दिभोजनैः ।  
शीतपानाशनस्थानरजोधूमातपानिलैः ।  
व्यायामकर्मभाराध्ववेगाघातापतर्पणैः ।  
हिक्का श्वासश्च कासश्च नृणां समुपजायते ।  
रसगन्धकधान्याभ्रतालताप्योपलं क्रमात् ।  
भागवृद्धं वचाकुष्ठहरिद्राक्षारचित्रकैः ॥ व्र्र्स्_१३।६६ ॥  

 
सपाठा लाङ्गली व्योषसैन्धवाक्षविषैः समम् ।  
भावितं भृङ्गनीरेण हिक्कावैस्वर्यकासनुत् ॥ व्र्र्स्_१३।६७ ॥  

 
पक्वताम्रे रसः पिष्टो बलिना हिध्मिनां हितः ॥ व्र्र्स्_१३।६८ ॥  

 
चूर्णं पाठेन्द्रवारुण्योर्भाण्डे दत्त्वाथ कुनटीम् ।  
तत्पृष्ठे शुद्धसूतं च कुनट्यंशं प्रदापयेत् ॥ व्र्र्स्_१३।६९ ॥  

 
सूतार्धं कुनटीचूर्णं तस्यार्धं पूर्वमूलिका ।  
चूर्णं दत्त्वा पचेच्चुल्ल्या यामाष्ट मृदुवह्निना ।  
शिलापूतो रसो नाम हन्ति हिक्कां त्रिगुञ्जकः ॥ व्र्र्स्_१३।७० ॥  

 
मृतसूतं मृतं ताम्रं हिङ्गु पुष्करमूलकम् ।  
सैन्धवं गन्धकं तालं कटुकं चूर्णयेत् समान् ॥ व्र्र्स्_१३।७१ ॥  

 
देवदालीपुनर्नवयोर् निर्गुण्डीमेघनादयोः ।  
तिक्तकोषातकीद्रावैर् दिनैकं मर्दयेद् दृढम् ॥ व्र्र्स्_१३।७२ ॥  

 
माषमात्रं लिहेत् क्षौद्रैः रसं मन्थानभैरवम् ।  
कफरोगप्रशान्त्यर्थं निम्बक्वाथं पिबेदनु ॥ व्र्र्स्_१३।७३ ॥  

 
विश्वादित्रिकनिर्गतद्रवनिशा कीरप्रियोत्थं दलं नीलग्रीवगलालयं सुरपतेस् तार्तीयनेत्राभिधम् ।  
विद्वत्पुञ्जवती कृमिप्रतिभटं निर्गुण्डिकावारिणा तुल्यांशाश् चणकप्रमाणवटिकाः सश्वासकासघ्निकाः ॥ व्र्र्स्_१३।७४ ॥  

 
क्वाथं रास्नाबृहत्यग्निबलादुग्धैश् च पाययेत् ॥ व्र्र्स्_१३।७५ ॥  

 
हिक्विनं पाययेद् धूमं पत्त्रैः शिखिनिशोद्भवैः ॥ व्र्र्स्_१३।७६ ॥  

 
कर्षैकं गन्धकं शुद्धं घृतैश् चोष्णोदकैः पिबेत् ।  
कफं हन्त्यथ वा क्षौद्रैः पञ्चवक्त्ररसः खलु ॥ व्र्र्स्_१३।७७ ॥  

 
अत्युच्चभाषणविषाध्ययनाभिघातसन्दूषणैः प्रकुपिताः पवनादयस् तु ।  
स्रोतःसु ते स्वरवहेषु गताः प्रतिष्ठां हन्युः स्वरं भवति चापि हि षड्विधः सः ॥ व्र्र्स्_१३।७८ ॥  

 पर्पटी:: प्रोदुच्तिओन् 
रसं द्विगुणगन्धेन मर्दयित्वा सभृङ्गकम् ।  
लोहपात्रे घृताभ्यक्ते द्रावितं बदराग्निना ॥ व्र्र्स्_१३।७९ ॥  

 
ऊर्ध्वाधो गोमयं दत्त्वा कदल्याः कोमले दले ।  
स्निग्धया लोहदर्व्या च पर्पटाकारतां नयेत् ॥ व्र्र्स्_१३।८० ॥  

 
लोहपात्रे विनिक्षिप्ता लोहपर्पटिका भवेत् ।  
ताम्रपात्रे विनिक्षिप्ता ताम्रपर्पटिका भवेत् ॥ व्र्र्स्_१३।८१ ॥  

रसरत्नसमुच्चयटीका 
पर्पटीरसमाह रसं द्विगुणेति ॥ व्र्र्स्टी_१३।८१;१
 
सभृङ्गकं भृङ्गराजरसेन मर्दयित्वा तप्तं द्रावितं तद्गोमयोपरिस्थे कदले स्निग्धया लोहदर्व्या प्रक्षिप्य तदुपरि कदलीदले न्युब्जे गोमयं दत्त्वा करतलादिना निपीड्य पर्पटाकारं कुर्यात् ॥ व्र्र्स्टी_१३।८१;२
 
कदलीदलस्थाने स्निग्धे लोहपत्रे विनिक्षिप्ता चेल्लोहपर्पटिका भवेत् ॥ व्र्र्स्टी_१३।८१;३
 
अथवा ताम्रपत्रे स्निग्धे विनिक्षिप्ता ताम्रपर्पटिका भवेत् ॥ व्र्र्स्टी_१३।८१;४
 
रसोपरि तु कदलीदलाद्येव देयम् ॥ व्र्र्स्टी_१३।८१;५

विषपादं च युञ्जीत तत्साध्येष्वामयेषु च ।  
सुरसाया जयन्त्याश् च कन्यकाटरूषकयोः ॥ व्र्र्स्_१३।८२ ॥  

 
त्रिफलाया मुनेर् भार्ङ्ग्या मुण्ड्यास् त्रिकटुचित्रयोः ।  
भृङ्गराजस्य वह्नेश्च प्रत्यहं द्रवभावितम् ॥ व्र्र्स्_१३।८३ ॥  

 
आर्द्रकस्य रसेनापि सप्तधा भावयेत्पुनः ।  
अङ्गारैः स्वेदयेद् ईषत् पर्पटरसम् उत्तमम् ॥ व्र्र्स्_१३।८४ ॥  

 
गुञ्जाष्टकं ददीतास्य ताम्बूलीपत्त्रसंयुतम् ।  
पिप्पलीदशकैः क्वाथं निर्गुण्ड्याश् चानुपाययेत् ।  
स्वरभङ्गे कफे श्वासे प्रयोज्यः सर्वदा रसः ॥ व्र्र्स्_१३।८५ ॥  

 
त्रिकण्टकस्य मूलानि शुण्ठीं सङ्क्षुद्य निक्षिपेत् ।  
अजाक्षीरे सनीरार्धं यावत्क्षीरं विपाचयेत् ॥ व्र्र्स्_१३।८६ ॥  

 
तत्क्षीरं पाययेद्रात्रौ सकणं भोजने +अपि च ।  
कूष्माण्डं वर्जयेच्चिञ्चां वृन्ताकं कर्कटीम् अपि ॥ व्र्र्स्_१३।८७ ॥  

 
आरनालं च तैलं च संसर्गं च विवर्जयेत् ।  
मासत्रयं च सेवेत कासश्वासनिवृत्तये ॥ व्र्र्स्_१३।८८ ॥  

 
सजीरहिङ्गुकव्योषैः शमयेद् ग्रहणीं रसः ।  
दशमूलाम्भसा वातज्वरं त्रिकटुना कफम् ॥ व्र्र्स्_१३।८९ ॥  

 
ज्वरं मधुकसारेण पञ्चकोलेन सर्वजम् ।  
यक्ष्माणं मधुपिप्पल्या गोमूत्रेण गुदाङ्कुरान् ॥ व्र्र्स्_१३।९० ॥  

 
शूलम् एरण्डतैलेन पाण्डुशोफं सगुग्गुलुः ।  
कुष्ठानि भृङ्गभल्लातवाकुची पञ्चनिम्बकैः ॥ व्र्र्स्_१३।९१ ॥  

 
धत्तूरबीजसंयोगान्मेहोन्मादविनाशिनी ।  
अपस्मारं निहन्त्याशु व्योषनिम्बुदलैः सह ॥ व्र्र्स्_१३।९२ ॥  

 
स्तनन्धयशिशूनां तु रसो+अयं नितरां हितः ।  
पथ्याक्षचूर्णादिवशाद् व्याधींश् चान्यान् सुदुस्तरान् ॥ व्र्र्स्_१३।९३ ॥  

 
सजातीफलशीतोदं योजयेत्पर्पटीरसम् ।  
पित्ताजीर्णे शिरश् चास्य शीततोयेन सेचयेत् ॥ व्र्र्स्_१३।९४ ॥  

 
नस्यं निष्ठीवनं धूमं तीक्ष्णं वमनरेचनम् ।  
अन्नं रूक्षाल्पतीक्ष्णोष्णं कटुतिक्तकषायकम् ।  
चिरकालस्थितं मद्यं योजयेत्कफरोगिणे ॥ व्र्र्स्_१३।९५ ॥  


# अध्याय १४

अग्निमान्द्यं ज्वरः शैत्यं वान्तिः शोणितपूययोः ।  
सत्त्वहानिश्च दौर्बल्यं राजरोगस्य लक्षणम् ॥ व्र्र्स्_१४।१ ॥  

 
रसस्य तुल्यभागेन हेमभस्म प्रकल्पयेत् ।  
तालकं गन्धकं तुत्थं माक्षिकं रसकं शिलाम् ॥ व्र्र्स्_१४।२ ॥  

 
रससाम्येन युञ्जीत तुत्थं भस्मीकृतं न्यसेत् ।  
वह्नौ भस्मीकृतं चेत्थं मयूरकसुतुत्थकम् ॥ व्र्र्स्_१४।३ ॥  

 
किञ्चिट् टङ्कणकं दत्त्वा मार्जारस्य विशा युतम् ।  
प्रथमं पुटयेद् दध्ना द्वितीयं मधुना सह ॥ व्र्र्स्_१४।४ ॥  

 
तालकं शोधयेदग्रे कूष्माण्डक्षारपाचनात् ।  
तैले पचेत्ततः सम्यक् चूर्णे वा परिशोधयेत् ॥ व्र्र्स्_१४।५ ॥  

 
गन्धकं शोधयेद्दुग्धे रसकं नरवारिणा ।  
माक्षिकं सिन्धुसंयुक्तं बीजपूररसे पचेत् ॥ व्र्र्स्_१४।६ ॥  

 
जयन्तीद्रवसम्पिष्टां शिलां तत्रैव पाचयेत् ।  
एकीकृत्य ततः सर्वम् अर्कक्षीरेण मर्दयेत् ॥ व्र्र्स्_१४।७ ॥  

 
जयन्तीभृङ्गराजाभ्यां वासापाठाकृशानुभिः ।  
अगस्तिलाङ्गलीभ्यां च प्रत्येकं दिवसं शनैः ॥ व्र्र्स्_१४।८ ॥  

 
ततस्तु गोलकं बद्ध्वा पचेत्पूर्ववदाहृतः ।  
चूर्णयित्वा ततः सम्यग् भावयेदार्द्रकाम्बुना ॥ व्र्र्स्_१४।९ ॥  

 
सप्तधा व्योषनिर्यासै रसः कनकसुन्दरः ।  
गुञ्जाद्वयं त्रयं वास्य राजयक्ष्मापनुत्तये ॥ व्र्र्स्_१४।१० ॥  

 
मधुना पिप्पलीभिश्च मरिचैर्वा घृतान्वितैः ।  
लेहयेद्रोगिणं वैद्यो बलावस्थाविशेषवित् ॥ व्र्र्स्_१४।११ ॥  

 
जयपालरजोभिर्वा शुण्ठ्या गव्यघृताक्तया ।  
ददीत शूलिने प्राज्ञो गुल्मिने च विशेषतः ॥ व्र्र्स्_१४।१२ ॥  

 
कादिवर्ज्यं चरेत्पथ्यं हृद्यं बल्यं च पूर्ववत् ।  
सन्निपाते ददीतैनमार्द्रकद्रवसंयुतम् ।  
गुडूचीत्रिफलाक्वाथैः संस्कृतो गुग्गुलुर्वरः ॥ व्र्र्स्_१४।१३ ॥  

 राजमृगाङ्करसः 
रसभस्म त्रयो भागा भागैकं हेमभस्मकम् ।  
मृतताम्रस्य भागैकं शिलागन्धकतालकम् ॥ व्र्र्स्_१४।१४ ॥  

 
प्रतिभागद्वयं शुद्धमेकीकृत्य विचूर्णयेत् ।  
वराटान्पूरयेत्तेन अजाक्षीरेण टङ्कणम् ॥ व्र्र्स्_१४।१५ ॥  

 
पिष्ट्वा तेन मुखं रुद्ध्वा मृद्भाण्डे तन्निरोधयेत् ।  
शुद्धं गजपुटे पच्याच्चूर्णयेत्स्वाङ्गशीतलम् ॥ व्र्र्स्_१४।१६ ॥  

 
रसो राजमृगाङ्को+अयं चतुर्गुञ्जः क्षयापहः ।  
दशपिप्पलिकाक्षौद्रैर्मरिचैकोनविंशतिः ।  
सघृतैर्दापयेद्वैद्यो रोगराजप्रशान्तये ॥ व्र्र्स्_१४।१७ ॥  

 शङ्खेश्वररसः 
शङ्खस्य वलयान्निष्कं चतुर्निष्कं वराटकम् ।  
निष्कार्धं नीलतुत्थस्य सर्वतुल्यं तु गन्धकम् ॥ व्र्र्स्_१४।१८ ॥  

 
गन्धतुल्यं मृतं नागं नागतुल्यं मृतं रसम् ।  
टङ्कणं रसतुल्यं स्यान्मर्द्यं पाच्यं मृगाङ्कवत् ।  
राजयक्ष्महरः सो+अयं नाम्ना शङ्खेश्वरो मतः ॥ व्र्र्स्_१४।१९ ॥  

 मृगाङ्कपोटलीरसः 
शङ्खनाभिं गवां क्षीरैः पेषयेन्निष्कषोडश ।  
तेन मूषा प्रकर्तव्या तन्मध्ये भस्मसूतकम् ॥ व्र्र्स्_१४।२० ॥  

 
निष्कार्धं गन्धकात्त्रीणि चूर्णीकृत्य विनिक्षिपेत् ।  
रुद्ध्वा तद्वेष्टयेद्वस्त्रे मृत्तिकां लेपयेद्बहिः ॥ व्र्र्स्_१४।२१ ॥  

 
शोष्यं गजपुटे पच्यान्मूषया सह चूर्णयेत् ।  
गुञ्जैकमनुपानेन क्षयं हन्ति मृगाङ्कवत् ॥ व्र्र्स्_१४।२२ ॥  

 हेमगर्भपटोलीरसः 
द्विनिष्कं भस्म सूतस्य निष्कैकं स्वर्णभस्मकम् ।  
शुद्धगन्धकनिष्कौ द्वौ चूर्णयित्वा चित्रकद्रवैः ॥ व्र्र्स्_१४।२३ ॥  

 
द्वियामान्ते विशोष्याथ तेन पूर्या वराटिकाः ।  
वराटान्मृण्मये भाण्डे रुद्ध्वा गजपुटे पचेत् ॥ व्र्र्स्_१४।२४ ॥  

 
स्वाङ्गशीतं विचूर्ण्याथ पोटलीं हेमगर्भिताम् ।  
मृगाङ्कवच्चतुर्गुञ्जं भक्षितं राजयक्ष्मनुत् ॥ व्र्र्स्_१४।२५ ॥  

 
स्वयमग्निरसं खादेत्त्रिनिष्कं राजयक्ष्मनुत् ॥ व्र्र्स्_१४।२६ ॥  

 पञ्चामृतरसः 
भस्मसूताभ्रलोहानां शिलाजतुविषं समम् ।  
गुडूचीत्रिफलाक्वाथैः संस्कृतं गुग्गुलुं तथा ॥ व्र्र्स्_१४।२७ ॥  

 
मृतं नेपालताम्रं च सूतस्थाने नियोजयेत् ।  
एकीकृत्य द्विगुञ्जं तद्भक्षयेद्राजयक्ष्मनुत् ॥ व्र्र्स्_१४।२८ ॥  

 
पञ्चामृतरसो नाम ह्यनुपानं च पूर्ववत् ॥ व्र्र्स्_१४।२९ ॥  

 
हरेत्क्षीराजगन्धाभ्यां जयन्ती वा क्षयापहा ॥ व्र्र्स्_१४।३० ॥  

 क्षयशामकरसः 
तुल्यं पारदगन्धकं त्रिकटुकं ताभ्यां रजः कम्बुजं तैस्तुल्यं च भवेत्कपर्दभसितं स्यात्पारदाट्टङ्कणम् ।  
पादांशं सकलैः समानमरिचं लिह्यात्क्रमात्साज्यकं यावन्निष्कमितं भवेत्प्रतिदिनं मासात्क्षयः शाम्यति ॥ व्र्र्स्_१४।३१ ॥  

 लोकनाथरसः 
रसस्य भस्मना हेम पादांशेन प्रकल्पयेत् ।  
गन्धकं द्विगुणं दत्त्वा मर्दयेच्चित्रकाम्बुना ॥ व्र्र्स्_१४।३२ ॥  

 
चराचरास्ये सम्पूर्य टङ्कणेन निरुध्य च ।  
भाण्डे चूर्णप्रलिप्ते+अथ क्षिप्त्वा रुन्धीत मृत्स्नया ॥ व्र्र्स्_१४।३३ ॥  

 
शोषयित्वा पुटेद्गर्ते+अरत्निमात्रे +अपराह्णके ।  
स्वाङ्गशीतलम् उद्धृत्य चूर्णयित्वाथ विन्यसेत् ॥ व्र्र्स्_१४।३४ ॥  

 
एष लोकेश्वरो नाम पुष्टिवीर्यविवर्धनः ।  
गुञ्जाचतुष्टयं साज्यं मरिचैश्च समन्वितम् ॥ व्र्र्स्_१४।३५ ॥  

 
खादेत्परमया भक्त्या लोकेशे सर्वदर्शिनी ।  
अङ्गकार्श्ये+अग्निमान्द्ये च रसो+अयं कासहिक्कयोः ॥ व्र्र्स्_१४।३६ ॥  

 
मरीचैर्घृतसंयुक्तैः प्रदातव्यो दिनत्रयम् ।  
लवणं वर्जयेत्तत्र साज्यं सदधि भोजनम् ॥ व्र्र्स्_१४।३७ ॥  

 
एकविंशद्दिनं यावन्मरिचं सघृतं पिबेत् ।  
पथ्यं मृगाङ्कवद्देयं शयीतोत्तानपादतः ॥ व्र्र्स्_१४।३८ ॥  

 
वमने सम्प्रवृत्ते तु गुडूचीद्रवमाहरेत् ।  
मधुना पाययेत्सार्धं दग्धवृन्ताकमाशयेत् ॥ व्र्र्स्_१४।३९ ॥  

 
स्नानं शीतलतोयेन मूर्ध्नि धारां विनिक्षिपेत् ।  
जाते श्लेष्मविकारे तु कदलीफलमाहरेत् ॥ व्र्र्स्_१४।४० ॥  

 
भृष्ट्वा तन्मरिचैः सार्धं भोजयेच्छ्लेष्मनुत्तये ।  
आर्द्रकं मधुमिश्रं वा गुडार्द्रकमथो+अपि वा ॥ व्र्र्स्_१४।४१ ॥  

 
भृष्ट्वा कुस्तुम्बरीमाषान्निस्तुषांश्चूर्णयेत्ततः ।  
शर्कराघृतसम्मिश्रान्ददीतारुचिशान्तये ॥ व्र्र्स्_१४।४२ ॥  

 
भृष्ट्वा कुस्तुम्बरीं सम्यग् घृते शर्करया पिबेत् ।  
एलां मरिचसंयुक्तां यावद् वान्तिः प्रशाम्यति ॥ व्र्र्स्_१४।४३ ॥  

 
अजमोदं विडङ्गं च पिष्ट्वा तक्रेण पाययेत् ।  
कृमिकोपप्रशान्त्यर्थं क्वाथं वातघ्नमुस्तयोः ॥ व्र्र्स्_१४।४४ ॥  

 
संस्कृत्य दुग्धिकां वह्नौ विरेके च प्रयोजयेत् ।  
ईषद्भृष्ट्वा जयाचूर्णं मधुना खादयेन्निशि ॥ व्र्र्स्_१४।४५ ॥  

 
अङ्गतोदे घृतेनाङ्गं मर्दयित्वोष्णवारिणा ।  
स्नापयेद्रोगिणं वैद्यो लोकनाथं रसं स्मरन् ॥ व्र्र्स्_१४।४६ ॥  

 वैद्यनाथरसः 
शङ्खस्य वलयं निष्कं चतुर्निष्कं वराटिकाः ।  
कर्षांशं नीलतुत्थं च तालं गन्धाश्मटङ्कणम् ॥ व्र्र्स्_१४।४७ ॥  

 
तुत्थं नागरसं चार्धं निष्कांशं पूर्ववत्पुटेत् ।  
वराटचूर्णं मण्डूरकल्पितालेपने पचेत् ॥ व्र्र्स्_१४।४८ ॥  

 
अस्यार्धमाषं मरिचार्धमाषं ताम्बूलवल्लीरसभावितं च ।  
तत्पत्रलिप्तं मधुनावलिह्याद्धैयङ्गवीनेन घृतेन वापि ॥ व्र्र्स्_१४।४९ ॥  

 
नाडीमार्गे निर्गते चाल्पमल्पं पथ्यं भोज्यं लोकनाथोपदिष्टम् ।  
यामे यामे चैवम् आ मण्डलान्तात् सिद्धं सद्यः शोषजिद्वैद्यनाथः ॥ व्र्र्स्_१४।५० ॥  

 लोकनाथरसः 
अध्यर्धनिष्कौ रसतुत्थभागौ पृथक्पृथग्गन्धकटङ्ककर्षम् ।  
शङ्खस्य कर्षं मृतताम्रतो द्वौ वराटिकानां नव सम्पुटस्थान् ॥ व्र्र्स्_१४।५१ ॥  

 
पक्त्वा पचेदर्कदलद्रवार्द्रान् भूयो +अर्धभागेन करीषकाणाम् ।  
अस्यार्धपादं मरिचार्धभागं गन्धाश्मनिष्कं च घृतेन लिह्यात् ॥ व्र्र्स्_१४।५२ ॥  

 
अश्नीयात्पूर्ववत्पथ्यं वासराण्येकविंशतिः ।  
लोकनाथरसो नाम्ना रोगराजनिकृन्तनः ॥ व्र्र्स्_१४।५३ ॥  

 प्राणनाथरसः 
अयोरजो विंशतिनिष्कमानं विभावितं भृङ्गरसाढकेन ।  
धत्तूरभार्ङ्गित्रिफलारसार्द्रं तुल्यांशताप्यं विपचेत्पुटेषु ॥ व्र्र्स्_१४।५४ ॥  

 
सूतं च निष्कं समभागतुत्थं गन्धोपलौ द्वौ चतुरो वराटान् ।  
पक्त्वा पुटाग्नौ समलोहचूर्णान्पचेत्तथा पूर्वरसैर्विमिश्रान् ॥ व्र्र्स्_१४।५५ ॥  

 
चूर्णे+अस्मिन्मरिचाः सप्त तुत्थटङ्कणयोर्दश ।  
संसृजेत् तत् पृथङ्निष्कान् प्राणनाथाह्वयोदितः ॥ व्र्र्स्_१४।५६ ॥  

 
अर्धपादो रसाद्भक्ष्यः केवलाद्राजयक्ष्मिभिः ।  
शोषोदरार्शोग्रहणीज्वरगुल्माद्युपद्रुतैः ॥ व्र्र्स्_१४।५७ ॥  

 वज्ररसः 
कर्षं खर्परसत्त्वस्य षण्मासे हेम्नि विद्रुते ।  
षण्निष्कसूतं गन्धाश्मन्यष्टनिष्के प्रवेशितम् ॥ व्र्र्स्_१४।५८ ॥  

 
प्रवालमुक्ताफलयोश्चूर्णं हेमसमांशयोः ।  
क्रमाद्द्वित्रिचतुर्निष्कं मृतायः सीसभास्करम् ॥ व्र्र्स्_१४।५९ ॥  

 
चाङ्गेर्यम्लेन यामांस्त्रीन्मर्दितं चूर्णितं पृथक् ।  
द्वौ निष्कौ नीलवटकव्योमायस्कान्ततालकात् ॥ व्र्र्स्_१४।६० ॥  

 
अङ्कोल्लकङ्गुणीबीजतुत्थेभ्यश् चतुरः पृथक् ।  
अष्टौ च टङ्कणक्षाराद्वराटानां च विंशतिः ॥ व्र्र्स्_१४।६१ ॥  

 
महाजम्बीरनीरस्य प्रस्थद्वन्द्वेन पेषयेत् ।  
एतदष्टशरावस्थं शुद्धं खार्यास्तुषस्य च ॥ व्र्र्स्_१४।६२ ॥  

 
करीषभारे च पचेदथ माषद्वयं ततः ।  
एतावद्गन्धकात्पादं मरिचाद्भावितादपि ॥ व्र्र्स्_१४।६३ ॥  

 
मधुनालोडितं लिह्यात्ताम्बूलीपत्रलेपितम् ।  
गते+अस्य घटिकामात्रे प्रतियामं च पथ्यभुक् ॥ व्र्र्स्_१४।६४ ॥  

 
नो चेदुद्दीपितो वह्निः क्षणाद्धातून्पचत्यतः ।  
दिनमेकं निषेव्यैनं त्याज्यान्यामण्डलं त्यजेत् ॥ व्र्र्स्_१४।६५ ॥  

 
ततः परं यथेष्टाशी द्वादशाब्दं सुखी भवेत् ।  
एकमेकं दिनं भुक्त्वा वर्षे वर्षे महारसम् ॥ व्र्र्स्_१४।६६ ॥  

 
वर्षादौ च त्यजेत्त्याज्यं द्वादशाब्दं जरां जयेत् ।  
एष वज्ररसो नाम क्षयपर्वतभेदनः ॥ व्र्र्स्_१४।६७ ॥  

 महावीररसः 
निष्कौ द्वौ तुत्थभागस्य रसाद् एकं सुसंस्कृतात् ।  
निष्कं विषस्य द्वौ तीक्ष्णात्कर्षांशं गन्धमौक्तिकात् ॥ व्र्र्स्_१४।६८ ॥  

 
अग्निपर्णीहरिलताभृङ्गार्द्रसुरसारसैः ।  
मर्दितं लाङ्गलीकन्दप्रलिप्ते सम्पुटे पचेत् ॥ व्र्र्स्_१४।६९ ॥  

 
अर्धपादं च पोटल्याः काकिन्यौ द्वे विषस्य च ।  
लिहेन्मरिचचूर्णं च मधुना पोटलीसमम् ॥ व्र्र्स्_१४।७० ॥  

 
क्षयग्रहण्यतीसारवह्निदौर्बल्यकासिनाम् ।  
पाण्डुगुल्मवतां श्रेष्ठो महावीरो हितो रसः ॥ व्र्र्स्_१४।७१ ॥  

 
अतिस्थूलस्य पूयासृक्कफानुद्वमताक्षये ।  
न योजयेत्क्षीररसान्विरुद्धक्रमतत्त्वतः ॥ व्र्र्स्_१४।७२ ॥  

 सांआन्योपायः 
मातुलुङ्गस्य मूलानि लाजचूर्णं ससैन्धवम् ।  
पिप्पलीमधुना युक्तं खादेद्वान्तिप्रशान्तये ॥ व्र्र्स्_१४।७३ ॥  

 
रजनीशङ्खपूगं च निष्कैकं वान्तिनाशनम् ।  
निष्कार्धं टङ्कणं वाथ काकमाचीद्रवैः पिबेत् ॥ व्र्र्स्_१४।७४ ॥  

 
सुगन्धां वा पिबेत्खादेत् सर्ववान्तिप्रशान्तये ।  
अलक्तकरसं क्षौद्रै रक्तवान्तिहरं परम् ॥ व्र्र्स्_१४।७५ ॥  

 तृष्णाहररसः 
युक्तं गन्धकपिष्ट्यायस्तालकं स्वर्णमाक्षिकम् ।  
युक्त्या तद्भस्मतां नीतं तृष्णाछर्दिनिवारणम् ॥ व्र्र्स्_१४।७६ ॥  

 राजावर्तरसः 
राजावर्तो रसः शुल्बं माक्षिकं घृतपाचितम् ।  
मध्वाज्यशर्करायुक्तं हन्ति सर्वान्मदात्ययान् ॥ व्र्र्स्_१४।७७ ॥  

 
राजावर्तरसः शुल्बं सूतगर्भे नियोजितम् ।  
यष्टीमधुरसैर्घृष्टं घृतमध्ये विपाचितम् ॥ व्र्र्स्_१४।७८ ॥  

 
मध्वाज्यशर्करायुक्तं हन्ति सर्वान्मदात्ययान् ॥ व्र्र्स्_१४।७९ ॥  

 भैरवनाथी पञ्चामृतपर्पटी 
सुवर्णं रजतं ताम्रं सत्त्वाभ्रं कान्तलोहकम् ।  
क्रमवृद्धमिदं सर्वं शाणेयौ नागवङ्गकौ ॥ व्र्र्स्_१४।८० ॥  

 
द्रावयित्वैकतः सर्वं रेतयित्वा ततश्चरेत् ।  
पृथक्पलमितं गन्धं शिलालं विनिधाय च ॥ व्र्र्स्_१४।८१ ॥  

 
सर्वं खल्ले विनिक्षिप्य मर्दयेद् अम्लवर्गतः ।  
ताप्यं नीलाञ्जनं तालं शिलागन्धं च चूर्णितम् ॥ व्र्र्स्_१४।८२ ॥  

 
दत्त्वा दत्त्वा पुटेत्तावद्यावद्विंशतिवारकम् ।  
लोहाद् द्विगुणसूतेन ततो द्विगुणगन्धतः ॥ व्र्र्स्_१४।८३ ॥  

 
विधाय कज्जलीं श्लक्ष्णां क्षिप्त्वा तां लोहपात्रके ।  
द्रावयेद् बदराङ्गारैर् मृदुभिश्चाथ निक्षिपेत् ॥ व्र्र्स्_१४।८४ ॥  

 
हेमादिपञ्चलोहानां भस्म चाथ विलोडयेत् ।  
अथ तत्कदलीपत्रे गोमयस्थे विनिक्षिपेत् ॥ व्र्र्स्_१४।८५ ॥  

 
पत्रेणान्येन सञ्छाद्य कुर्याद्यत्नेन चिप्पिटीम् ।  
तस्योपरि क्षिपेत्सद्यो गोमयं स्तोकमेव च ॥ व्र्र्स्_१४।८६ ॥  

 
स्वतः शीतं समाहृत्य पटचूर्णं विधाय च ।  
निक्षिपेदूर्ध्वदण्डायां पालिकायां ततः परम् ॥ व्र्र्स्_१४।८७ ॥  

 
पूर्ववद्बदराङ्गारैर् मृदुभिर् द्रावयेच्छनैः ।  
तुल्यालकशिलागन्धं पलार्धं विषभावितम् ॥ व्र्र्स्_१४।८८ ॥  

 
पूर्वपर्पटिकातुल्यं तस्मादल्पं मुहुर्मुहुः ।  
जारयेत्पलिकामध्ये यथा दह्येन्न पर्पटी ॥ व्र्र्स्_१४।८९ ॥  

 
पलिकेति विनिर्दिष्टा स्नेहक्षेपणयन्त्रिका ।  
जीर्णे तालादिके चूर्णे पटचूर्णं विधीयताम् ॥ व्र्र्स्_१४।९० ॥  

 
पूतीकरञ्जषट्कोलव्याघ्रीसौभाञ्जनाङ्घ्रिभिः ।  
एतैः पञ्चपलैः क्वाथं षोडशांशावशेषितम् ॥ व्र्र्स्_१४।९१ ॥  

 
तेन क्वाथेन संस्वेद्य शोषयेत्सप्तधा हि ताम् ।  
विषतिन्दुफलोद्भूतै रसैर्निर्गुण्डिकारसैः ॥ व्र्र्स्_१४।९२ ॥  

 
विभाव्य पलिकामध्ये क्षिप्त्वा बदरवह्निना ।  
ईषत्प्रस्वेदनं कृत्वा स्थापयेदतियत्नतः ॥ व्र्र्स्_१४।९३ ॥  

 
उक्ता भैरवनाथेन स्यात् पञ्चामृतपर्पटी ।  
व्योषाज्यसहिता लीढा गुञ्जाबीजेन सम्मिता ॥ व्र्र्स्_१४।९४ ॥  

 
सर्वलक्षणसम्पूर्णं विनिहन्ति क्षयामयम् ।  
श्वासं कासं विषूचीं च प्रमेहमुदरामयम् ॥ व्र्र्स्_१४।९५ ॥  

 
अरोचकं च दुःसाध्यं प्रसेकं छर्दिहृद्भवम् ।  
सर्वजं गुदरोगं च शूलकुष्ठान्यशेषतः ॥ व्र्र्स्_१४।९६ ॥  

 
वातज्वरं च विड्बन्धं ग्रहणीं कफजान्गदान् ।  
एकद्वन्द्वत्रिदोषोत्थान् रोगान् अन्यान् महागदान् ॥ व्र्र्स्_१४।९७ ॥  

 
अग्निमान्द्यं विशेषेण हन्तीयं पर्पटी ध्रुवम् ।  
एवं समूह्य दातव्या रोगेषु भिषगुत्तमैः ॥ व्र्र्स्_१४।९८ ॥  

 
तत्तद्रोगहरैर् योगैस् तत्तद्रोगानुपानतः ।  
क्षयादिसर्वरोगघ्नी स्यात् पञ्चामृतपर्पटी ॥ व्र्र्स्_१४।९९ ॥  

 
तिलसर्षपबिल्वाम्लकारवेल्लकुसुम्भकम् ।  
त्यजेत्पारावतं मांसं वृन्ताकं कुक्कुटं तथा ॥ व्र्र्स्_१४।१०० ॥  


# अध्याय १५
अथार्शः 
गुदस्य बहिरन्तर्वा जायन्ते चर्मकीलकाः ।  
सर्वरोगकराः पुंसामर्शांसीति हि विश्रुताः ॥ व्र्र्स्_१५।१ ॥  

 
रुधिरस्राविणस्तेषां पित्तजाः परिकीर्तिताः ॥ व्र्र्स्_१५।२ ॥  

 
वातजा निःसहोत्थाना उदावर्तं प्रकुर्वते ॥ व्र्र्स्_१५।३ ॥  

 
श्वयथुं श्लेष्मजाः कुर्युः सर्वं कुर्युस्त्रिदोषजाः ॥ व्र्र्स्_१५।४ ॥  

 अर्शःकुठाररसः 
शुद्धसूतं पलैकं तु द्विपलं शुद्धगन्धकम् ।  
मृतं ताम्रं मृतं लोहं प्रत्येकं तु पलत्रयम् ॥ व्र्र्स्_१५।५ ॥  

 
त्र्यूषणं लाङ्गली दन्ती पिरुकं चित्रकं तथा ।  
प्रत्येकं द्विपलं योज्यं यवक्षारं च टङ्कणम् ॥ व्र्र्स्_१५।६ ॥  

 
उभौ पञ्चपलौ योज्यौ सैन्धवं पलपञ्चकम् ।  
द्वात्रिंशत्पलगोमूत्रं स्नुहीक्षीरं च तत्समम् ॥ व्र्र्स्_१५।७ ॥  

 
मृद्वग्निना पचेत्स्थाल्यां सर्वं यावत्सुपिण्डितम् ।  
माषद्वयं सदा खादेद् रसो ह्यर्शःकुठारकः ।  
तक्रेण दाडिमाम्भोभिः पक्वकन्देन वाथ तत् ॥ व्र्र्स्_१५।८ ॥  

 
मृतसूतार्कहेमाभ्रतीक्ष्णमुण्डं सगन्धकम् ।  
मण्डूरं माक्षिकं तुल्यं मर्द्यं कन्याद्रवैर्दिनम् ॥ व्र्र्स्_१५।९ ॥  

 
अन्धमूषागतं पाच्यं त्रिदिनं तुषवह्निना ।  
चूर्णितं सितया माषं खादेत्पित्तार्शसां जयेत् ॥ व्र्र्स्_१५।१० ॥  

 सर्वलोकाश्रयरसः 
शुद्धं सूतं पलं गन्धं गन्धार्धं तालताप्यकम् ।  
अमृतं रसकं चैव तालकार्धविभागिकम् ॥ व्र्र्स्_१५।११ ॥  

 
एतेषां कज्जलीं कुर्याद् दृढं सम्मर्द्य वासरम् ।  
त्रिदिनं मर्दयेच्चाथ दत्त्वा निम्बुजलं खलु ॥ व्र्र्स्_१५।१२ ॥  

 
वटीकृत्य विशोष्याथ काचकुप्यां निधापयेत् ।  
निष्कतुल्यार्कपत्रेण पिधायास्यं प्रयत्नतः ॥ व्र्र्स्_१५।१३ ॥  

 
सार्धाङ्गुलमितोत्सेधं मृत्स्नया तां विलेप्य च ।  
नतो भाण्डतृतीयांशे सिकतापरिपूरिते ॥ व्र्र्स्_१५।१४ ॥  

 
निधाय सिकतामूर्ध्नि सिकताभिः प्रपूरयेत् ।  
रुद्ध्वास्यं तदधो वह्निं ज्वालयेत्सार्धवासरम् ॥ व्र्र्स्_१५।१५ ॥  

 
स्वाङ्गशीतलितं काचघटादाकृष्य तं रसम् ।  
पटचूर्णं विधायाथ ताम्रमभ्रं पलद्वयम् ॥ व्र्र्स्_१५।१६ ॥  

 
पलार्धममृतं चैव मरिचं च चतुष्पलम् ।  
एकीकृत्य क्षिपेत्सर्वं नारिकेलकरण्डके ॥ व्र्र्स्_१५।१७ ॥  

 
साज्यो गुञ्जाद्विमानो हरति रसवरः सर्वलोकाश्रयो+अयं वातश्लेष्मोत्थरोगान्गुदजनितगदं शोषपाण्ड्वामयं च ।  
यक्ष्माणं वातशूलं ज्वरमपि निखिलं वह्निमान्द्यं च गुल्मं तत्तद्रोगघ्नयोगैः सकलगदचयं दीपनं तत्क्षणेन ॥ व्र्र्स्_१५।१८ ॥  

 अर्शोघ्नवटक 
अर्शोघ्नं वटकं वक्ष्ये पुत्रकं शृणु भद्रक ।  
पिप्पली पिप्पलीमूलवनसूरणचित्रकम् ॥ व्र्र्स्_१५।१९ ॥  

 
मारिचं कण्टकारी च रक्तपुष्पी समांशका ।  
पलमेकं पृथक् सर्वं श्लक्ष्णं दृषदि पेषयेत् ॥ व्र्र्स्_१५।२० ॥  

 
गजाजपशुमूत्रेषु शुभे भाण्डे विनिक्षिपेत् ।  
मृद्वग्निना पचेत्सर्वं चूर्णशेषं यथा भवेत् ॥ व्र्र्स्_१५।२१ ॥  

 
लोणत्रयं च तत्रैव पलमेकं तु निक्षिपेत् ।  
अक्षप्रमाणवटकान्कुर्यादेवं पृथक्पृथक् ॥ व्र्र्स्_१५।२२ ॥  

 
त्रिंशद्दिनानि मतिमानर्शोघ्नं दीपनं परम् ।  
घृततक्रसमायुक्तं भोजनं सम्प्रदापयेत् ॥ व्र्र्स्_१५।२३ ॥  

 अर्शोघ्नी वटिका 
गन्धकं तारताम्रं च कृत्वा चैकत्र पिष्टिकाम् ।  
तत्समं चाभ्रकं तीक्ष्णं गन्धकात्पञ्चमांशकम् ॥ व्र्र्स्_१५।२४ ॥  

 
विषं च षोडशांशेन द्वौ भागौ सूतकस्य च ।  
एकीकृत्य प्रयत्नेन जम्बीरद्रवमर्दितम् ॥ व्र्र्स्_१५।२५ ॥  

 
भाजने मृण्मये स्थाप्य वराक्वाथेन भावयेत् ।  
दशमूलशतावर्योः क्वाथे पाच्यः क्रमेण हि ॥ व्र्र्स्_१५।२६ ॥  

 
अथोत्तार्य प्रयत्नेन वटिकां कारयेद् बुधः ।  
गुञ्जात्रयप्रमाणेन हन्ति शूलं गुदाङ्कुरम् ॥ व्र्र्स्_१५।२७ ॥  

 मूलकुठाररसः 
वरनागं तथा व्योमसत्त्वं शुल्बं च तीक्ष्णकम् ।  
सर्वमेकत्र विद्राव्य क्षिप्त्वालं चाल्पमल्पकम् ॥ व्र्र्स्_१५।२८ ॥  

 
चालयेदनिशं यावत्तालकं त्रिगुणं खलु ।  
ततस्तेन विमर्द्याथ पिष्टीं कुर्याद्रसेन तु ॥ व्र्र्स्_१५।२९ ॥  

 
ततो भल्लातकीवृक्षमूलान्तस्थां खनेच्च ताम् ।  
मासादाकृष्य तां पिष्टीं गव्यदुग्धे विनिक्षिपेत् ॥ व्र्र्स्_१५।३० ॥  

 
ततो भल्लातकीतैलं हृतं पातालयन्त्रतः ।  
आयसे भाजने स्निग्धे पिष्टिकां तां निवेश्य च ॥ व्र्र्स्_१५।३१ ॥  

 
प्रस्थमात्रं हि तत्तैलं जारयेद् अतियत्नतः ।  
तत्तैलभावितैर्गन्धैः पुटित्वा भस्मतां व्रजेत् ॥ व्र्र्स्_१५।३२ ॥  

 
ततः कार्तिकमासोत्थकोरण्टदलजै रसैः ।  
रसं सम्मर्द्य सम्मर्द्य घर्मे संस्थाप्य मारयेत् ॥ व्र्र्स्_१५।३३ ॥  

 
तद्भस्म मेलयेत्पूर्वभस्मना समभागिकम् ।  
वनसूरणनिर्गुण्डीमहाराष्ट्रीभकण्टिका ॥ व्र्र्स्_१५।३४ ॥  

 
वज्रवल्ली शिखी चैषां रसैः पिष्ट्वा विशोषयेत् ।  
त्रिवारं मार्कवद्रावैर्द्रावयित्वा विशोषयेत् ।  
चूर्णीकृत्य प्रयत्नेन क्षिपेत्काचकरण्डके ॥ व्र्र्स्_१५।३५ ॥  

 
सो+अयं मूलकुठारको रसवरो दीप्याग्निवेल्लोत्तमासंयुक्तः सघृतश्च वल्लतुलितः संसेवितो नाशयेत् ।  
अर्शांस्यानननासिकाक्षिगुदजान्यत्युग्रपीडानि च प्लीहानं ग्रहणीं च गुल्मयकृतौ मान्द्यं च कुष्ठामयान् ॥ व्र्र्स्_१५।३६ ॥  

 
रसग्रस्तसमुद्गीर्णगन्धकस्य पलत्रयम् ।  
मृतसूताभ्रताम्रायः कर्षं कर्षं पृथक् पृथक् ॥ व्र्र्स्_१५।३७ ॥  

 
पलं हिङ्गुलचूर्णस्य माक्षिकस्य पलत्रयम् ।  
पलं कम्पिल्लकस्यापि विषस्यार्धपलं तथा ॥ व्र्र्स्_१५।३८ ॥  

 
सप्ताहं मर्दयेत्सर्वं दत्त्वा चूर्णोदकं मुहुः ।  
ततस्तद्गोलकं कृत्वा सप्ताहं चातपे क्षिपेत् ॥ व्र्र्स्_१५।३९ ॥  

 
गुडचूर्णं शिलाचूर्णं लिम्पेदङ्गुलिकाघनम् ।  
त्रिपलं गन्धकं दत्त्वा क्रौञ्च्याम् अथ च गोलकम् ॥ व्र्र्स्_१५।४० ॥  

 
गोलकस्योपरिष्टाच्च क्षिपेत्तालपलत्रयम् ।  
संरुध्यातिप्रयत्नेन दद्याद्गजपुटं खलु ॥ व्र्र्स्_१५।४१ ॥  

 
स्वाङ्गशीतलमाहृत्य गोलकं लेपनैः सह ।  
विचूर्ण्य सप्तवारं हि विषतिन्दुफलोद्भवैः ॥ व्र्र्स्_१५।४२ ॥  

 
द्रवैरथातपे शुष्कं क्षिपेद्रम्ये करण्डके ।  
त्रिंशदंशेन वैक्रान्तभस्म तस्मिन्विनिक्षिपेत् ॥ व्र्र्स्_१५।४३ ॥  

 
अयं हि नन्दीश्वरसम्प्रदिष्टो रसो विशिष्टः खलु रोगहन्ता ।  
निःशेषरोगेष्वहतप्रतापो महोदयप्रत्ययसारनामा ॥ व्र्र्स्_१५।४४ ॥  

 
हन्यात्सर्वगुदामयान्क्षयगदं कुष्ठं च मन्दाग्नितां शूलाध्मानगदं कफं श्वसनताम् उन्मादकापस्मृती ।  
सर्वा वातरुजो महाज्वरगदान् नानाप्रकारांस्तथा वातश्लेष्मभवं महामयचयं दुष्टग्रहण्यामयम् ॥ व्र्र्स्_१५।४५ ॥  

 कनकसुन्दररसः 
स्याद्रसं धौतमाक्षीकं कान्ताभ्रं नागहाटकम् ।  
पृथ्वीभटेन सन्तुल्यं सर्वतुल्यं च गन्धकम् ॥ व्र्र्स्_१५।४६ ॥  

 
दत्त्वा विद्याधरे यन्त्रे पुटेदारण्यकोत्पलैः ।  
स्वाङ्गशीतलम् उद्धृत्य त्र्यूषणेन विमिश्रयेत् ॥ व्र्र्स्_१५।४७ ॥  

 
अर्शोव्याधौ कटीशूले चक्षुःशूले च दारुणे ।  
सन्निपाते क्षये कासे श्वासे मन्दानले ज्वरे ॥ व्र्र्स्_१५।४८ ॥  

 
कर्णशूले शिरःशूले दन्तशूले प्रयोजयेत् ।  
पीनसे प्लीह्नि हृच्छूले ग्रन्थिवाते च दारुणे ॥ व्र्र्स्_१५।४९ ॥  

 
एकाङ्गे वा धनुर्वाते कम्पवाते च मूर्छिते ।  
ज्वरांश्च विषमान् सर्वान्हन्ति रोगाननेकधा ॥ व्र्र्स्_१५।५० ॥  

 
सेवितः पथ्ययोगेन रसः कनकसुन्दरः ।  
गुञ्जामात्रं ददीतास्य यथायुक्तानुपानतः ॥ व्र्र्स्_१५।५१ ॥  

 
घृतेन संयुतो वाते मधुना पैत्तिके ज्वरे ।  
पिप्पल्या श्लैष्मिके देयः पित्तोद्भूते सचन्दनः ॥ व्र्र्स्_१५।५२ ॥  

 
तक्रेण श्लेष्मवातोत्थे वातपित्ते घृतान्वितः ।  
श्लेष्मपित्ते चार्द्रकेण निर्गुण्ड्या सान्निपातिके ॥ व्र्र्स्_१५।५३ ॥  

 
फलत्रयेण शूलेषु विषमेषु ज्वरेष्वपि ।  
आर्द्रकेणाथ वा दद्याद्वह्निमान्द्ये विशेषतः ॥ व्र्र्स्_१५।५४ ॥  

 
अभिष्यन्दे शिरःशूले गायत्रीबोलसंयुतम् ।  
पक्षिमांससमायुक्तं कफवाते च मूर्छिते ॥ व्र्र्स्_१५।५५ ॥  

 
एकाङ्गे च धनुर्वाते क्षीरयुक्तं च पीनसे ।  
पाण्डुरोगे क्षये कासे मरिचाज्यैश्च कामले ॥ व्र्र्स्_१५।५६ ॥  

 
अजमोदाविडङ्गैश्च नाभिशूले+अग्निमान्द्यजित् ।  
रूक्षज्वरे+अरुचौ देयः कदलीफलसंयुतः ।  
बोलेनार्धकटीशूले भाषितं नागबोधिना ॥ व्र्र्स्_१५।५७ ॥  

 अर्केशः 
नागं पारदगन्धकं त्रिलवणं वायर्कजं मेलयेद् एकैकं च पलं पलं त्रयमतः पञ्च क्रमान्मर्दयेत् ।  
सर्वं तद्दिवसत्रयं तदनु तद्दत्त्वा पुटं भावनाः कुर्यात्सत्रिफलाग्निवेतसरसैः पञ्चाधिका विंशतिः ॥ व्र्र्स्_१५।५८ ॥  

 
पञ्चैतत् क्रमशस्ततो गुडभवैर् दत्तो+अस्य वल्लो जलैर् हन्त्यर्शांस्यखिलानि सूरणघृतैस्तस्यान्नम् अस्मिन्हितम् ।  
अर्केशः परिवर्ज्यतामिति मुनिः श्रीवासुदेवो+अवदत् कूष्माण्डीफलमाषपायसम् अतिव्यायामम् अर्कातपम् ॥ व्र्र्स्_१५।५९ ॥  

 तीक्ष्णमुखरसः 
रसेन्द्रहेमार्कबिडालगोलसुरायसलोहमलाभ्रगन्धाः ।  
ताप्यं च कन्यारसमर्दितो+अयं पक्वः पुटे तीक्ष्णमुखो+अर्शसां स्यात् ॥ व्र्र्स्_१५।६० ॥  

 अर्शःकुठाररसः 
श्रेष्ठा दन्त्यग्नियुग्मत्रिकटुकहलिनीपीलुकुम्भं विपक्वं प्रस्थे मूत्रस्य सस्नुक्पयसि रसपलं द्वे पले गन्धकस्य ।  
लोहस्य त्रीणि ताम्रात्कुडवमथ रजःक्षारयोश्चापि पञ्च क्षिप्त्वा स्थाल्यां पचेत्तु ज्वलति दहनतश्चूर्णम् अर्शःकुठारः ॥ व्र्र्स्_१५।६१ ॥  

 त्रैलोक्यतिलकरसः 
वज्रकृष्णाभ्रजं सत्त्वं शोधितं काचटङ्कणम् ।  
रेतयित्वा रजःकृत्वा भर्जयित्वा घृतेन तत् ॥ व्र्र्स्_१५।६२ ॥  

 
अष्टांशसस्यकोपेतं पुटेद्वारत्रयं ततः ।  
त्रिवारं नृपवर्तेन लुङ्गस्वरसयोगिना ॥ व्र्र्स्_१५।६३ ॥  

 
चतुर्वारं च वर्षाभूवासामत्स्याक्षिकारसैः ।  
गुग्गुलुत्रिफलाक्वाथैस्त्रिंशद्वाराणि यत्नतः ॥ व्र्र्स्_१५।६४ ॥  

 
तुल्यांशरसगन्धोत्थकज्जल्याष्टांशभागया ।  
पुटेत्पञ्चाशतं वारान्मर्दयेच्च पुटे पुटे ॥ व्र्र्स्_१५।६५ ॥  

 
शोधितं रेतितं कान्तसत्वं च घृतमर्दितम् ।  
पुटेदष्टांशदरदैः संयुक्तं लकुचाम्बुना ॥ व्र्र्स्_१५।६६ ॥  

 
दशवारं तथा सम्यक् तारं शुद्धं मनोह्वया ।  
तथा विंशतिवाराणि बलिना मीनदृग्रसैः ॥ व्र्र्स्_१५।६७ ॥  

 
दशवाराणि ताप्येन कृष्णगोघृतयोगिना ।  
उभयं समभागं तत् पुटेन्निर्गुण्डिकारसैः ॥ व्र्र्स्_१५।६८ ॥  

 
रसगन्धोत्थकज्जल्या दशवारं पुटेत्पुनः ।  
तस्मिन्नष्टांशभागेन क्षिपेद्वैक्रान्तभस्मकम् ॥ व्र्र्स्_१५।६९ ॥  

 
राजावर्तकलांशेन समभागेन पर्पटी ।  
तत्सर्वं परिमर्द्याथ भावयित्वार्द्रकाम्बुना ॥ व्र्र्स्_१५।७० ॥  

 
गुडूच्याः स्वरसेनापि भूकदम्बरसेन वा ।  
भृङ्गराजरसेनापि चित्रमूलरसेन च ॥ व्र्र्स्_१५।७१ ॥  

 
व्योषगञ्जाकिनीकन्दैर् भूयो +अप्यार्द्रद्रवेण च ।  
पटचूर्णमतः कृत्वा क्षिपेच्छुद्धकरण्डके ॥ व्र्र्स्_१५।७२ ॥  

 
त्रैलोक्यतिलकः सो+अयं ख्यातः सर्वरसोत्तमः ।  
सर्वव्याधिहरः श्रीमाञ्छम्भुना परिकीर्तितः ॥ व्र्र्स्_१५।७३ ॥  

 
उदावर्तं च विड्बन्धं व्यथां च जठरोद्भवाम् ।  
लोहलं मन्दबुद्धित्वं शूलित्वमपि वन्ध्यताम् ॥ व्र्र्स्_१५।७४ ॥  

 
सूतिरोगान् अशेषांश्च शूलं नानाविधं तथा ।  
परिणामाख्यशूलं च तथा भिन्द्यात् समुत्कटम् ॥ व्र्र्स्_१५।७५ ॥  

 
रक्तगुल्मं च नारीणां रजःशूलं च दुःसहम् ।  
अनुपानं च पथ्यं च तत्तद्रोगानुरूपतः ॥ व्र्र्स्_१५।७६ ॥  

 सामान्योपचारः 
वचाहिङ्गुविडङ्गानि सैन्धवं जीरनागरम् ।  
मरिचं पिप्पली कुष्ठं पथ्या वह्न्यजमोदकम् ॥ व्र्र्स्_१५।७७ ॥  

 
क्रमोत्तरगुणं चूर्णं सर्वेषां द्विगुणं गुडम् ।  
कर्षं चोष्णजलेनानुपिबेद्वातार्शसां जये ॥ व्र्र्स्_१५।७८ ॥  

 
मृतं लोहं चेन्द्रयवं शुण्ठीभल्लातचित्रकम् ।  
बिल्वमज्जाविडङ्गानि पथ्या तुल्यं विचूर्णयेत् ॥ व्र्र्स्_१५।७९ ॥  

 
सर्वतुल्यं गुडं योज्यं कर्षं भुक्त्वार्शसां जयेत् ।  
श्लेष्मार्शसां प्रशान्त्यर्थं देयमानन्दभैरवम् ।  
मृतताम्रेण सन्तुल्यं देयं गुञ्जात्रयं हि तत् ॥ व्र्र्स्_१५।८० ॥  

 
कुसुम्भमृदुपत्राणि काञ्जिकेनैव पाचयेत् ।  
शाकवद्भक्षयेन्नित्यमर्शोरोगप्रशान्तये ॥ व्र्र्स्_१५।८१ ॥  

 सामान्यलेपः 
देवदाल्याश्च बीजानि सैन्धवेन सुचूर्णितः ।  
आरनालेन लेपो+अयं मूलरोगनिकृन्तनः ॥ व्र्र्स्_१५।८२ ॥  

 
काञ्चनीकुसुमं चूर्णं शङ्खचूर्णं मनःशिलाम् ।  
गजपिप्पलिकातोयैर्लेपो ह्यर्शःकुठारकः ॥ व्र्र्स्_१५।८३ ॥  

 
देवदाल्याः कषायेण ह्यर्शोघ्नं शौचमाचरेत् ।  
गुदनिःसरणं चापि शान्तिमायाति नान्यथा ॥ व्र्र्स्_१५।८४ ॥  

 
आरनालेन सम्पिष्टा सबीजा कटुतुम्बिका ।  
सगुडा हन्ति लेपेन दुर्नामानि समूलतः ॥ व्र्र्स्_१५।८५ ॥  

 
पीलुतैलेन संलिप्ता वर्तिका गुदमध्यगा ।  
घातयत्यर्शसां शीघ्रं सकलां वेदनां तथा ॥ व्र्र्स्_१५।८६ ॥  

 
अर्कक्षीरं स्नुहीकाण्डं कटुलावुपत्रकम् ।  
करञ्जं छागमूत्रेण लेपः स्राव्यर्शसां हितः ॥ व्र्र्स्_१५।८७ ॥  

 
शिग्रुमूलार्कजैः पत्रैर्लेपनं हितमर्शसाम् ॥ व्र्र्स्_१५।८८ ॥  


# अध्याय १६

रूक्षैः कोद्रवजीर्णमुद्गचणकैः क्रुद्धो+अनिलो+अधो वहन् रुद्ध्वा वर्त्म मलं विशोष्य कुरुते विण्मूत्रसङ्गं ततः ।  
हृत्पृष्ठोदरवस्तिमस्तकरुजः सश्वासकासं ज्वरं गच्छन्नूर्ध्वमसौ हि नूनम् अनिशं कोपादुदावर्तयेत् ॥ व्र्र्स्_१६।१ ॥  

 
कङ्कुष्ठहिङ्गुसिन्धूत्थत्रिवृद्दन्तीवचाभयाः ।  
चित्रकस्य तु मूलं च कल्कीकृत्य पचेद् घृतम् ॥ व्र्र्स्_१६।२ ॥  

 
चतुर्गुणे गवां क्षीरे युक्तं स्नुक्क्षीरमात्रया ।  
उदावर्तोदरान् हन्ति पानेन सर्वदा ॥ व्र्र्स्_१६।३ ॥  

 अतिसारः 
अत्यम्बुपानतिलपिष्टविरूढरूक्षशुष्कामिषाध्यशनबद्धमलग्रहाद्यैः ।  
क्रुद्धो+अनिलो +अतिसरणाय च कल्पते+अग्निं हत्वा मलं शिथिलयन्नपि तोयधातून् ॥ व्र्र्स्_१६।४ ॥  

 दर्दुररसः 
सुश्लक्ष्णतीक्ष्णचूर्णं तु रसेन्द्रसमभागिकम् ।  
काञ्चनाररसैर्घृष्टं सर्वातीसारनाशनम् ॥ व्र्र्स्_१६।५ ॥  

 
पिष्टः समेन तीक्ष्णेन काञ्चनाराम्बुमर्दितः ।  
पुटपक्वो+अतिसारघ्नः सूतो+अयं दर्दुराह्वयः ॥ व्र्र्स्_१६।६ ॥  

 
हिङ्गुलं वत्सनाभं च मरिचं टङ्कणं कणा ।  
मर्दयेत्समभागं च रसो ह्यानन्दभैरवः ॥ व्र्र्स्_१६।७ ॥  

 
गुञ्जैकां वार्धगुञ्जां वा बलं ज्ञात्वा प्रदापयेत् ।  
मधुना लेहयेच्चानु कुटजस्य फलं त्वचम् ॥ व्र्र्स्_१६।८ ॥  

 
चूर्णितं कर्षमात्रं तु त्रिदोषोत्थातिसारजित् ।  
दध्यन्नं दापयेत्पथ्यं गवाज्यं तक्रमेव वा ।  
पिपासायां जलं शीतं विजया च हिता निशि ॥ व्र्र्स्_१६।९ ॥  

 सुधासाररसः 
पृथक्पलिकगन्धाश्मसूतसञ्जातकज्जलीम् ।  
प्रद्राव्य निक्षिपेद्व्योम पलैकं गतचन्द्रिकम् ॥ व्र्र्स्_१६।१० ॥  

 
काष्ठेनालोड्य तत्सर्वं क्षिपेत्कुटजपत्रके ।  
पुनः सञ्चूर्ण्य यत्नेन भावयेत् तदनन्तरम् ॥ व्र्र्स्_१६।११ ॥  

 
बालतिन्दुफलद्रावैः क्षीरैरौदुम्बरैस् तथा ।  
अरलुत्वग्रसैश्चापि दुग्धिनीस्वरसैस्तथा ॥ व्र्र्स्_१६।१२ ॥  

 
पुटपक्वस्य बालस्य दाडिमस्य रसैः शुभैः ।  
कृष्णकाम्बोजिकामूलरसैः कुटजवल्कजैः ॥ व्र्र्स्_१६।१३ ॥  

 
तुल्यांशविश्वगान्धारीचूर्णं द्विपलिकं क्षिपेत् ।  
मुस्तावत्सकदीप्याग्निमोचसारं सजीरकम् ॥ व्र्र्स्_१६।१४ ॥  

 
वत्सनाभं च कर्षांशं प्रत्येकं तत्र निक्षिपेत् ।  
विचूर्ण्य भावयेद्भूयः शुण्ठीक्वाथेन सप्तधा ॥ व्र्र्स्_१६।१५ ॥  

 
इत्थं सिद्धो रसः पिष्टः करण्डे विनिवेशयेत् ।  
सुधासार इति ख्यातः सुधारससमद्युतिः ॥ व्र्र्स्_१६।१६ ॥  

 
दीपनः पाचनो ग्राही हृद्यो रुचिकरस्तथा ।  
दोषत्रयातिसारं च दुर्जयं भेषजान्तरैः ॥ व्र्र्स्_१६।१७ ॥  

 
आमं चैवमारक्तं च ज्वरातीसारम् एव च ।  
सातिसारां विषूचीं च प्रतिबध्नाति तत्क्षणात् ।  
मान्यमानव्यतिक्रान्तिरिव पुण्यफलोदयम् ॥ व्र्र्स्_१६।१८ ॥  

 रसोत्तमः 
पिष्टविश्वाब्दकल्केन विधाय खलु चक्रिकाम् ।  
निक्षिपेत् स्वेदनीयन्त्रे पक्त्वार्धघटिकावधि ॥ व्र्र्स्_१६।१९ ॥  

 
आकृष्य तज्जलैरेवं सम्प्रमर्द्याहरेद् रसम् ।  
सुधासाररसं तत्र क्षिप्त्वा धान्यकसम्मितम् ॥ व्र्र्स्_१६।२० ॥  

 
पूर्वोदितेषु रोगेषु प्रददीत भिषग्वरः ।  
गोतक्रेणाथ दध्ना वा पथ्यं देयं हितं मितम् ॥ व्र्र्स्_१६।२१ ॥  

 
बालरम्भाफलं गुर्वीफलं बिल्वफलं तथा ।  
आम्रपेशी च मधुकं वृन्ताकं च प्रशस्यते ॥ व्र्र्स्_१६।२२ ॥  

 
सर्वातिसारं ग्रहणीं च हिक्कां मन्दाग्निम् आनाहमरोचकं च ।  
निहन्ति सद्यो विहितामपाके द्वित्रिप्रयोगेण रसोत्तमो+अयम् ॥ व्र्र्स्_१६।२३ ॥  

 
साम्बुस्थालीमुखाबद्धे वस्त्रे पाक्यं निधाय च ।  
पिधाय पच्यते यत्र स्वेदनीयन्त्रम् उच्यते ॥ व्र्र्स्_१६।२४ ॥  

 लोकेश्वररसः 
द्वौ भागौ गन्धकस्याष्टौ शङ्खचूर्णस्य योजयेत् ।  
एकमेव रसस्यांशमर्कक्षीरेण मर्दयेत् ॥ व्र्र्स्_१६।२५ ॥  

 
चित्रकस्य द्रवेणैवं शोषयित्वा पुनः पुनः ।  
एकीकृत्य रसेनाथ क्षारं दत्त्वा तदर्धकम् ॥ व्र्र्स्_१६।२६ ॥  

 
अर्कक्षीरेण कुर्वीत गोलकानथ शोषयेत् ।  
निरुध्य चूर्णलिप्ते+अथ भाण्डे दद्यात्पुटं ततः ॥ व्र्र्स्_१६।२७ ॥  

 
लोकेश्वररसो ह्येष ग्रहणीरोगकृन्तनः ।  
गुञ्जाचतुष्टयं चास्य मरीचाज्यसमन्वितम् ।  
ददीत दधिभक्तं च पथ्यं लोकेश्वरे तथा ॥ व्र्र्स्_१६।२८ ॥  

 लोकनाथरसः 
मृतपारदभागैकं चत्वारः शुद्धगन्धकात् ।  
यामं च मर्दयेत्खल्ले तेन पूर्वा वराटकाः ॥ व्र्र्स्_१६।२९ ॥  

 
टङ्कणं तु गवां क्षीरैः पिष्ट्वा तेन मुखं लिपेत् ।  
वराटानां प्रयत्नेन रुद्ध्वा भाण्डे पुटे पचेत् ॥ व्र्र्स्_१६।३० ॥  

 
स्वाङ्गशीतं समुद्धृत्य ततश्चूर्ण्य वराटकाः ।  
लोकनाथरसो नाम्ना क्षौद्रैर्गुञ्जाचतुष्टयम् ॥ व्र्र्स्_१६।३१ ॥  

 
नागरातिविषामुस्तादेवदारुवचान्वितम् ।  
कषायमनुपानं स्याद्वातातीसारनाशनः ॥ व्र्र्स्_१६।३२ ॥  

 
नागभस्मरसव्योमगन्धैर् अर्धपलोन्मितैः ।  
कुर्वीत कज्जलीं श्लक्ष्णां प्रक्षिपेत्तदनन्तरम् ॥ व्र्र्स्_१६।३३ ॥  

 
द्विपलोन्मितरालायां द्रुतायां परिमिश्रिताम् ।  
भृष्टैर् यक्षाक्षसिन्धूत्थवचाव्योषद्विजीरकैः ॥ व्र्र्स्_१६।३४ ॥  

 
सपथ्याविजयादीप्यैस् तुल्यांशैर् अवचूर्णितैः ।  
मेलयेत्प्राक्तनं कल्कं भावयेत्तदनन्तरम् ॥ व्र्र्स्_१६।३५ ॥  

 
महानिम्बत्वचासारैः काम्बोजीमूलजद्रवैः ।  
रसैर् नागबलायाश्च गुडूच्याश्च त्रिधा त्रिधा ।  
ततश्च गुटिकाः कार्या बदरास्थिप्रमाणतः ॥ व्र्र्स्_१६।३६ ॥  

 
हन्यादेव हि नागसुन्दररसो वल्लोन्मितः सेवितः ।  
नानातीसरणामयं गुदपरिभ्रंशं तथा बिम्बिशिम् ॥ व्र्र्स्_१६।३७ ॥  

 षण्निष्कतैलम् 
षण्निष्कं तिलतैलस्य निष्कं जम्बीरजं रसम् ।  
लवणं पञ्चगुञ्जं च अङ्गुल्या मर्दयेद् दृढम् ।  
आमवातार्तसारघ्नं लिहेत्पथ्यं च पूर्ववत् ॥ व्र्र्स्_१६।३८ ॥  

 सङ्ग्रहणी 
मलं सङ्गृह्य सङ्गृह्य कदाचिद् अतिरेचयेत् ।  
अरुचिः श्वयथुर् मान्द्यं ग्रहणीरोगलक्षणम् ॥ व्र्र्स्_१६।३९ ॥  

 वज्रकपाटरसः 
मृतसूताभ्रकं गन्धं यवक्षारं सटङ्कणम् ।  
वचा जया समं सर्वं जयन्ती भृङ्गजद्रवैः ॥ व्र्र्स्_१६।४० ॥  

 
सजम्बीरैस्त्र्यहं मर्द्यं शोषयेत्तं च गोलकम् ।  
मन्दवह्नौ शनैः स्वेद्यं यामार्धं लौहपात्रके ॥ व्र्र्स्_१६।४१ ॥  

 
रससाम्ये प्रतिनिशा देया मोचरसस्तथा ।  
भावयेद्विजयाद्रावैः शोष्यं पेष्यञ्च सप्तधा ।  
रसो वज्रकपाटो+अयं निष्कार्धं मधुना लिहेत् ॥ व्र्र्स्_१६।४२ ॥  

 अग्निकुमाररसः 
दग्धां कपर्दिकां पिष्ट्वा त्र्यूषणं टङ्कणं विषम् ।  
गन्धकं शुद्धसूतं च तुल्यं जम्बीरजैर् द्रवैः ॥ व्र्र्स्_१६।४३ ॥  

 
मर्दयेद्भक्षयेन्माषं मरिचाज्यं लिहेदनु ।  
निहन्ति ग्रहणीरोगं पथ्यं तक्रौदनं हितम् ॥ व्र्र्स्_१६।४४ ॥  

 
हिङ्गुलं मरिचं गन्धं पिप्पली टङ्कणं विषम् ।  
कनकस्य च बीजानि समांशं विजयाद्रवैः ॥ व्र्र्स्_१६।४५ ॥  

 
मर्दयेद्याममात्रं तु चणमात्रं वटीकृतम् ।  
भक्षयेद् ग्रहणीं हन्ति रसः कनकसुन्दरः ॥ व्र्र्स्_१६।४६ ॥  

 
अग्निमान्द्यं ज्वरं तीव्रमतिसारं च नाशयेत् ।  
दध्यन्नं दापयेत्पथ्यं गव्याजं तक्रमेव वा ॥ व्र्र्स्_१६।४७ ॥  

 ग्रहणीहररसः 
रसाभ्रगन्धाः क्रमवृद्धभागा जयारसेन त्रिदिनं विमर्द्याः ।  
गद्याणकार्धं मधुना समेतं ददीत पथ्यं दधिभक्तकं च ॥ व्र्र्स्_१६।४८ ॥  

 
हिङ्गुलस्थितमहेश्वरबीजं पातयन्त्रविधिना हरणीयम् ।  
गन्धटङ्कणमृताभ्रकतुल्यं कोकिलाक्षम् अथ चायसखल्ले ॥ व्र्र्स्_१६।४९ ॥  

 
मर्दनीयम् अभिधारणयुक्ते धूमहीनदहनोपरि संस्थे ।  
यावदेष जलशोषणदक्षो जीरकार्द्रकयुतेन स वल्लः ॥ व्र्र्स्_१६।५० ॥  

 
सङ्ग्रहज्वरम् अतिस्रुतिगुल्मान् अर्शसां च विनिहन्ति समूहम् ।  
वासुदेवकथितो रसराजश् चण्डसङ्ग्रहगदैककपाटः ॥ व्र्र्स्_१६।५१ ॥  

 लघुसिद्धाभ्रकरसः 
समांशं रसगन्धाभ्रदरदं च विशोधितम् ।  
लोहखल्ले विनिक्षिप्य गव्याज्येन समन्वितम् ॥ व्र्र्स्_१६।५२ ॥  

 
द्रोणीचुल्ल्यां न्यसेत्खल्लं साङ्गारायां प्रयत्नतः ।  
मर्दकेनापि लौहेन मर्दयेद्दिवसद्वयम् ॥ व्र्र्स्_१६।५३ ॥  

 
इति सिद्धो रसेन्द्रो+अयं लघुसिद्धाभ्रको मतः ।  
वल्लतुल्यो रसो जीरवारिणा सहितः प्रगे ॥ व्र्र्स्_१६।५४ ॥  

 
पीतो हरति वेगेन ग्रहणीमतिदुर्धराम् ।  
अतिसारं महाघोरं सातिसारं ज्वरं तथा ॥ व्र्र्स्_१६।५५ ॥  

 
पाचनो दीपनो हृद्यो गात्रलाघवकारकः ।  
नागार्जुनेन कथितः सद्यः प्रत्ययकारकः ॥ व्र्र्स्_१६।५६ ॥  

 सर्वरोगरसः 
रसं पलमितं तुल्यं शुद्धनागेन संयुतम् ।  
द्रावयित्वायसे पात्रे सतैले निक्षिपेत्क्षितौ ॥ व्र्र्स्_१६।५७ ॥  

 
ततो द्रुते विनिक्षिप्य गन्धके तद् विलोड्य च ।  
पुनरायसपात्रे तत्क्षिप्त्वा प्रद्राव्य निक्षिपेत् ॥ व्र्र्स्_१६।५८ ॥  

 
तत्तुल्यं जारयेत्तालं पुनः सञ्चूर्ण्य पूर्ववत् ।  
तत्तुल्यां जारयेत्सम्यक्कुनटीं परिशोधिताम् ॥ व्र्र्स्_१६।५९ ॥  

 
तत्तुल्यं चूर्णिते तस्मिन्क्षिपेन्नागं निरुत्थकम् ।  
तावदेव मृतं ताप्यं सर्वमन्यच्च तत्समम् ॥ व्र्र्स्_१६।६० ॥  

 
तीक्ष्णायः खर्परं व्योम हिङ्गुलं च शिलाजतु ।  
पृथक्कर्षांशमानेन षट्कोलं कट्फलं मिशीम् ॥ व्र्र्स्_१६।६१ ॥  

 
दीप्यकं च चतुर्जातं रेणुकोशीरवेल्लकम् ।  
तुम्बरुं भार्ङ्गिकां रास्नां कङ्कोलं चोरपुष्करम् ॥ व्र्र्स्_१६।६२ ॥  

 
रिङ्गिणीं चिरतिक्तं च बीजान्युन्मत्तकस्य च ।  
पलद्वयं च लाङ्गल्याः सर्वेषां द्वादशांशकम् ॥ व्र्र्स्_१६।६३ ॥  

 
वत्सनाभं सितं भूरि विनिक्षिप्य ततः परम् ।  
त्रिफलानां दशाङ्घ्रीणां कषायेण ततः परम् ॥ व्र्र्स्_१६।६४ ॥  

 
जयन्त्यार्द्रकवासानां मार्कवस्य रसैस्तथा ।  
भावयित्वा च कर्तव्या वटकाश्चणकोपमाः ॥ व्र्र्स्_१६।६५ ॥  

 
एकैका वटिका सेव्या कुर्यात्तीव्रतरां क्षुधाम् ।  
विषूचीमरतिं हिक्कां सेव्यं स्वादु च शीतलम् ॥ व्र्र्स्_१६।६६ ॥  

 
सामां च ग्रहणीं सदाङ्गतुदनं शोषोत्कटं पाण्डुताम् आर्तिं वातकफत्रिदोषजनितां शूलं च गुल्मामयम् ।  
हिक्काध्मानविषूचिकां च कसनं श्वासार्शसां विद्रधिं सर्वारोप्यवटी क्षणाद्विजयते रोगांस्तथान्यानपि ॥ व्र्र्स्_१६।६७ ॥  

 ग्रहणीगजकेसरीरसः 
रसगन्धकयोः कृत्वा कज्जलीं तुल्यभागयोः ।  
द्रावयित्वायसे पात्रे रसतुल्यं विनिक्षिपेत् ॥ व्र्र्स्_१६।६८ ॥  

 
चराचरभवं भस्म तत्र माक्षिकसम्भवम् ।  
गन्धपाषाणसहितं पात्रे लोहमये क्षिपेत् ॥ व्र्र्स्_१६।६९ ॥  

 
तत्काष्ठेन विलोड्याथ निक्षिपेत्कदलीदले ।  
तत आच्छाद्य सञ्चूर्ण्य निधायायसभाजने ॥ व्र्र्स्_१६।७० ॥  

 
अक्षमात्रं क्षिपेद्भस्म तत्र माक्षिकसम्भवम् ।  
सम्यङ्निश्चन्द्रतां नीतं व्योमभस्म पलोन्मितम् ॥ व्र्र्स्_१६।७१ ॥  

 
विषं विषां च गन्धारीं मोचसारं सजीरकम् ।  
सर्वं समांशिकं कृत्वा रसे चार्धांशिकं क्षिपेत् ॥ व्र्र्स्_१६।७२ ॥  

 
सर्वमेतन्मर्दयित्वा भावयेदतियत्नतः ।  
जयन्त्या च महाराष्ट्र्या गञ्जाकिन्याश्वगन्धया ॥ व्र्र्स्_१६।७३ ॥  

 
पञ्चकोलकषायैश्च कुर्याच्चूर्णं ततः परम् ।  
इत्थं सिद्धो रसः सो+अयं ग्रहणीगजकेसरी ॥ व्र्र्स्_१६।७४ ॥  

 
नामतो नन्दिना प्रोक्तः कर्मतश्च सुधानिधिः ।  
वल्लेन प्रमितश्चायं रसः शुण्ठ्या घृताक्तया ॥ व्र्र्स्_१६।७५ ॥  

 
सेवितो ग्रहणीं हन्ति सत्सङ्ग इव विग्रहम् ।  
पथ्यमत्र प्रदातव्यं स्वल्पाज्यं दधितक्रयुक् ॥ व्र्र्स्_१६।७६ ॥  

 
हितं मितं च विशदं लघु ग्राहि रुचिप्रदम् ।  
पाचनो दीपनो+अत्यर्थमामघ्नो रुचिकारकः ॥ व्र्र्स्_१६।७७ ॥  

 
तत्तदौषधयोगेन सर्वातीसारनाशनः ।  
बध्नन्नपि मलं शीघ्रं नाध्मानं कुरुते नृणाम् ॥ व्र्र्स्_१६।७८ ॥  

 शीघ्रप्रभावरसः 
पारदं गन्धकं व्योम तीक्ष्णं तालं मनःशिला ।  
सौवीरमञ्जनं शुद्धं विमलं च समांशकम् ॥ व्र्र्स्_१६।७९ ॥  

 
एभिः कज्जलिकां कृत्वा स्वल्पतैलेन भर्जयेत् ।  
ग्रन्थिकं जीरकं चित्रं दीप्यकं मुस्तकं विषम् ॥ व्र्र्स्_१६।८० ॥  

 
बालाम्रं बालबिल्वं च मोचसारं समांशकम् ।  
विचूर्ण्य पूर्ववत्कल्कं तदर्धेन विनिक्षिपेत् ॥ व्र्र्स्_१६।८१ ॥  

 
पुनर्विमर्दयेद् यत्नादेकरूपं भवेद्यथा ।  
भावयेत्सप्तवाराणि पञ्चकोलकषायतः ॥ व्र्र्स्_१६।८२ ॥  

 
अरलुत्वग्रसेनापि दशवाराणि भावयेत् ।  
प्रोक्तेन क्रमयोगेन रसो निष्पद्यते ह्ययम् ॥ व्र्र्स्_१६।८३ ॥  

 
जग्धो विश्वघनाम्बुना स हि रसः शीघ्रप्रभावाभिधो निष्कार्धप्रमितो महाग्रहणिकारोगे+अतिसारामये ।  
आध्माने ग्रहणीभवे रुचिहते वाते च मन्दानले मुक्ते चापि मले पुनश्चलमलाशङ्कासु हिक्कासु च ॥ व्र्र्स्_१६।८४ ॥  

 पोटलीरसः 
कपर्दतुल्यं रसगन्धकल्कं लोहं मृतं टङ्कणकं च तुल्यम् ।  
जयारसेनैकदिनं विमर्द्य चूर्णेन सम्पिष्य पुटेत्तु भाण्डे ॥ व्र्र्स्_१६।८५ ॥  

 
ददीत तां पोटलिकां च दोषत्रयप्रधानग्रहणीनिवृत्त्यै ॥ व्र्र्स्_१६।८६ ॥  

 वह्निज्वालावटीरसः 
नष्टपिष्टौ चतुर्माषमेकैकं रसगन्धकौ ।  
अभ्रकं माषमानं च मातुलुङ्गाम्लमर्दितम् ॥ व्र्र्स्_१६।८७ ॥  

 
शोधितं सप्तधा चैव द्विमाषं त्र्यूषणं पृथक् ।  
त्रिशूली भृङ्गचाङ्गेरी सातला तीक्ष्णपर्णिका ॥ व्र्र्स्_१६।८८ ॥  

 
श्वेतापराजिता कन्या मत्स्याक्षी ग्रीष्मसुन्दरा ।  
करिणी कर्णमोटी च रुदन्ती चित्रकार्द्रकात् ॥ व्र्र्स्_१६।८९ ॥  

 
धुस्तूरकाकमाचीभ्यां मुसल्याश्च पृथग्रसैः ।  
मर्दितं द्विपलैः कुर्याद्वटिका माषसम्मिता ॥ व्र्र्स्_१६।९० ॥  

 
ग्रहण्यां पर्णखण्डेन व्योषयुक्ता निषेविता ।  
अरुचिं राजयक्ष्माणं मन्दाग्निं सूतिकागदान् ।  
शमयेद्वटिका नाम्ना वह्निज्वालेति गीयते ॥ व्र्र्स्_१६।९१ ॥  

 वज्रधररसः 
रसगन्धकताम्राभ्रं क्षारांस्त्रीन्वरुणो वृषम् ।  
अपामार्गस्य च क्षारं लवणं द्विद्विमाषकम् ॥ व्र्र्स्_१६।९२ ॥  

 
चाङ्गेर्या हस्तिशुण्ड्याश्च रसैः पिष्टं पचेत्पुटे ।  
भक्षयित्वा ततो गुञ्जां ग्रहण्यां काञ्जिकं पिबेत् ॥ व्र्र्स्_१६।९३ ॥  

 
पक्तिशूले च कासे च मन्दाग्नाव् आर्द्रकद्रवम् ।  
अम्लपित्ते च धारोष्णं क्षीरं वज्रधरो ह्ययम् ॥ व्र्र्स्_१६।९४ ॥  

 ग्रहणीकपाटरसः 
रसेन्द्रगन्धातिविषाभयाभ्रं क्षारद्वयं मोचरसो वचा च ।  
जया च जम्बीररसेन पिष्टं पिण्डीकृतं स्याद्ग्रहणीकपाटः ॥ व्र्र्स्_१६।९५ ॥  

 
तस्यार्धमाषं मधुना प्रभाते शम्बुकभस्माज्यमधूनि लिह्यात् ।  
सक्षीरिणीजीरकमाणिमन्थतीक्ष्णानि चादौ दधिभोजनं च ॥ व्र्र्स्_१६।९६ ॥  

 सौवर्चलादिचूर्णम् 
सौवर्चलं जीरकयुग्मधान्यजयायवानी कणनागरं च ।  
कपित्थसारेण समं प्रगृह्य ददीत चूर्णं निशि तीव्रपित्तैः ॥ व्र्र्स्_१६।९७ ॥  

 
गद्याणमात्रं मधुखण्डयुक्तं तक्रेण युक्तं त्वरुचिप्रशान्त्यै ।  
वातप्रधाने च कफप्रधाने रात्रौ कषायं कुटजस्य दद्यात् ॥ व्र्र्स्_१६।९८ ॥  

 मुस्तादिचूर्णम् 
मुस्तावत्सकपाठाग्निव्योषप्रतिविषाविषम् ।  
धातकीमोचनिर्यासश्चूतास्थिग्रहणीहरम् ॥ व्र्र्स्_१६।९९ ॥  

 
वह्निशुण्ठीबिडं बिल्वं लवणं पेषयेत्समम् ।  
पिबेदुष्णाम्भसा चानु वातोत्थां ग्रहणीं जयेत् ॥ व्र्र्स्_१६।१०० ॥  

 
दग्धशम्बूकसिन्धूत्थं तुल्यं क्षौद्रेण लेहयेत् ।  
निष्कैकैकं निहन्त्याशु ग्रहणीरोगम् उत्कटम् ॥ व्र्र्स्_१६।१०१ ॥  

 
कृशान्वजाजीद्वयमाक्षिकेण कटुत्रयेणापि युतं त्वनुष्णम् ।  
चाङ्गेरिकाजीरकयुग्मधान्यं दुग्धेन्दुशाकाय ददीत दध्ना ॥ व्र्र्स्_१६।१०२ ॥  

 अजीर्णम् 
विरेको जठरे शूलं वमनं च मुहुर्मुहुः ।  
हस्तपादादिसङ्कोचः सर्वाजीर्णस्य लक्षणम् ॥ व्र्र्स्_१६।१०३ ॥  

 अजीर्णकण्टकरसः 
शुद्धसूतं विषं गन्धं समं सर्वविचूर्णितम् ।  
मरिचं सर्वतुल्यांशं कण्टकार्या फलद्रवैः ॥ व्र्र्स्_१६।१०४ ॥  

 
मर्दयेद् भावयेत् सर्वम् एकविंशतिवारकम् ।  
वटीं गुञ्जात्रयीं खादेत्सर्वाजीर्णप्रशान्तये ॥ व्र्र्स्_१६।१०५ ॥  

 
अजीर्णकण्टकः सो+अयं रसो हन्ति विषूचिकाम् ।  
वारिणा तिलपर्ण्युत्थमूलं पिष्ट्वा पिबेदनु ॥ व्र्र्स्_१६।१०६ ॥  

 विध्वंसरसः 
विमर्द्य गन्धोपलटङ्कणेन सम्भाव्य वारानथ सप्तजात्याः ।  
तोयैः फलानामथ सिद्धसूतो विध्वंसनामा शमनो विषूच्याः ॥ व्र्र्स्_१६।१०७ ॥  

 
अमुष्य गुञ्जा नव दापनीया हन्तुं विषूचीं सितया समेताः ।  
तक्रौदनं स्यादिह भोजनाय पथ्यं च शाकं किल वास्तुकस्य ॥ व्र्र्स्_१६।१०८ ॥  

 विषूचीविजयरसः 
रसगन्धटङ्कभसितं समांशकं परिमर्द्य जातिफलसप्तभावितम् ।  
सितयोपयुज्य नवरक्तिकोन्मितं मथितान्नभुग्विजयते विषूचिकाम् ॥ व्र्र्स्_१६।१०९ ॥  

 अग्निकुमाररसः 
हंसपादीरसैः सिद्धं रसगन्धकयोः पलम् ।  
कोलं च विषचूर्णस्य वालुकायन्त्रपाचितम् ॥ व्र्र्स्_१६।११० ॥  

 
शाणं विषस्यार्धपलं मरिचस्य विमिश्रयेत् ।  
दीपनो+अग्निकुमारो+अयं ग्रहण्यां च विशेषतः ॥ व्र्र्स्_१६।१११ ॥  

 
सवातश्लेष्मजान्रोगान्क्षणाद् एवापकर्षति ।  
सन्निपातज्वरश्वासक्षयकासांश्च नाशयेत् ॥ व्र्र्स्_१६।११२ ॥  

 वडबाग्निरसः 
टङ्कणं मरिचं तुत्थं पृथक् कर्षत्रयं भवेत् ।  
सुन्दरं द्वादशं निष्कं त्रिंशन्निष्कम् अयोमलम् ॥ व्र्र्स्_१६।११३ ॥  

 
चूर्णान्येतानि संयोज्य स्थापयेच्छुद्धभाजने ।  
शुद्धदेहो नरस्तस्य पानं यद्भोजनोत्तरम् ॥ व्र्र्स्_१६।११४ ॥  

 
अद्यात्पथ्यं ततः स्वल्पं ततस्ताम्बूलभाग्भवेत् ।  
उदराग्निर्नरस्यास्य वडवाग्निसमो भवेत् ।  
बहुनात्र किमुक्तेन रसायनमयं नृणाम् ॥ व्र्र्स्_१६।११५ ॥  

 
कान्तं पद्मरसे घृष्टं पुटपक्वं वरारसे ।  
मार्कवस्वरसे घृष्टं सप्तकृत्वस् त्वयोमलम् ॥ व्र्र्स्_१६।११६ ॥  

 
शुद्धौ सूतबली चराचररजः कर्षांशतः कज्जलीम् कृत्वा गोपयसा विमर्द्य दिवसं रुद्ध्वा च मूषोदरे ।  
सिद्धं कुम्भपुटे स्वतश्च शिशिरा पिष्टा करण्डे स्थिता स्याद् वैश्वानरपोटलीति कथिता तीव्राग्निदीप्तिप्रदा ॥ व्र्र्स्_१६।११७ ॥  

 
एकोनविंशतेश्चूर्णैर्मरिचानां घृतान्वितैः ।  
देयेयं वल्लमानेन वयोबलम् अवेक्ष्यताम् ॥ व्र्र्स्_१६।११८ ॥  

 
गिलेद् गलविशुद्ध्यर्थं दधिभक्तमनुत्तमम् ।  
कवलत्रयमानेन दुर्गन्धोद्गारशान्तये ॥ व्र्र्स्_१६।११९ ॥  

 
मध्यन्दिने ततो भोज्यं घृततक्रोपदंशयुक् ।  
रात्रौ च पयसा सार्धं यद्वा रोगानुसारतः ॥ व्र्र्स्_१६।१२० ॥  

 
विदाहि द्विदलं भूरिलवणं तैलपाचितम् ।  
बिल्वं च कारवेल्लं च वृन्ताकं काञ्जिकं त्यजेत् ॥ व्र्र्स्_१६।१२१ ॥  

 
इयं हि पोटली प्रोक्ता सिङ्घणेन महीभृता ।  
मन्दाग्निप्रभवाशेषरोगसङ्घातघातिनी ॥ व्र्र्स्_१६।१२२ ॥  

 
सिङ्घणस्य विनिर्दिष्टा भैरवानन्दयोगिना ।  
लोकनाथोक्तपोटल्या उपचारा इह स्मृताः ।  
पोटल्यो दीपनाः स्निग्धा मन्दाग्नौ नितरां हिताः ॥ व्र्र्स्_१६।१२३ ॥  

 
पीतवर्णा गुरुस्निग्धा पृष्ठतो ग्रन्थिलामला ।  
चराचरेति सा प्रोक्ता वराटी नन्दिना खलु ॥ व्र्र्स्_१६।१२४ ॥  

 
सार्धनिष्कमिता श्रेष्ठा मध्यमा निष्कमानिका ।  
पादोननिष्कमाना च कनिष्ठात्र वराटिका ॥ व्र्र्स्_१६।१२५ ॥  

 
निष्फलाश्च ततो न्यूनाः पुंवराटाश्च पित्तलाः ।  
दत्त्वा दत्त्वा गुणान्भूयो विकारान्कुर्वते हि ते ॥ व्र्र्स्_१६।१२६ ॥  

 वडवामुखी गुटी 
शुल्बायोघनभस्मवेल्लहलिनीव्योषाम्बुनिम्बच्छदैः संयुक्तैश्च हरिद्रया समलवैः सार्धं सशुभ्रामृतैः ।  
भृङ्गाम्भोविषतिन्दुकार्द्रकरसैः सम्पिष्य गुञ्जामिता संशुष्का वडवामुखीति गुटिका नाम्नोदिता तारया ॥ व्र्र्स्_१६।१२७ ॥  

 
क्षिप्रं क्षुत्परिबोधिनी खलु मता सर्वामयध्वंसिनी श्लेष्मव्याधिविधूननी कसनहृच्छ्वासापहा शूलनुत् क्षुद्वैषम्यहरा च गुल्मशमनी मूलार्तिमूलङ्कषा शोफव्याधिहरात्र किं बहुगिरा सर्वामयोत्सादिनी ॥ व्र्र्स्_१६।१२८ ॥  

 क्रव्यादरसः 
द्विपलं गन्धकं शुद्धं द्रावयित्वा विनिक्षिपेत् ।  
पारदं पलमानेन मृतशुल्वायसं पुनः ॥ व्र्र्स्_१६।१२९ ॥  

 
तोलमानेन सङ्क्षिप्य पञ्चाङ्गुलदले क्षिपेत् ।  
ततो विचूर्ण्य यत्नेन निक्षिप्यायसभाजने ॥ व्र्र्स्_१६।१३० ॥  

 
चुल्ल्यां निवेश्य यत्नेन ज्वालयेन्मृदुवह्निना ।  
पात्रमात्रं हि जम्बीररसं सम्यग्विजारयेत् ॥ व्र्र्स्_१६।१३१ ॥  

 
सञ्चूर्ण्य पञ्चकोलोत्थैः कषायैः साम्लवेतसैः ।  
भावनाः खलु कर्तव्याः पञ्चाशत्प्रमितास्ततः ॥ व्र्र्स्_१६।१३२ ॥  

 
भृष्टटङ्कणचूर्णेन तुल्येन सह मेलयेत् ।  
तदर्धं कृष्णलवणं सर्वतुल्यं मरीचकम् ॥ व्र्र्स्_१६।१३३ ॥  

 
सप्तधा भावयेत्पश्चाच्चणकक्षारवारिणा ।  
ततः संशोष्य सम्पिष्य कूपिकाजठरे क्षिपेत् ॥ व्र्र्स्_१६।१३४ ॥  

 
अत्यर्थं गुरुमांसानि गुरुभोज्यान्यनेकशः ।  
भुक्त्वा च कण्ठपर्यन्तं चतुर्वल्लमितं रसम् ॥ व्र्र्स्_१६।१३५ ॥  

 
पट्वम्लतक्रसहितं पिबेत्तदनुपानतः ।  
क्षिप्रं तज्जीर्यते भुक्तं जायते दीपनं पुनः ॥ व्र्र्स्_१६।१३६ ॥  

 
रसः क्रव्यादनामायं प्रोक्तो मन्थानभैरवैः ।  
सिङ्घणक्षोणिपालस्य भूरिमांसप्रियस्य च ।  
दिष्टो ग्रामं समासाद्य भैरवानन्दयोगिना ॥ व्र्र्स्_१६।१३७ ॥  

 
कुर्याद्दीपनमुद्धतं च पचनं दुष्टामसंशोषणं तुन्दस्थौल्यनिबर्हणं गरहरं मूलार्तिशूलापहम् ।  
गुल्मप्लीहविनाशनं ग्रहणिकाविध्वंसनं स्रंसनं वातग्रन्थिमहोदरापहरणं क्रव्यादनामा रसः ॥ व्र्र्स्_१६।१३८ ॥  

 राजशेखरवटी 
भागो मृतरसस्यैको वत्सनाभांशकद्वयम् ।  
रसतुल्यं शिवाचूर्णं गन्धकं त्र्यूषणं तथा ॥ व्र्र्स्_१६।१३९ ॥  

 
विचूर्ण्यातिप्रयत्नेन भावयेत्सप्तवासरम् ।  
ताम्बूलपत्रतोयेन स्वर्णधुस्तूरजद्रवैः ।  
पिष्ट्वा चणमिताः कुर्याच्छायाशुष्कास्तु गोलिकाः ॥ व्र्र्स्_१६।१४० ॥  

 
उष्णाम्भोयुतराजशेखरवटी मन्दाग्निनिर्णाशिनी नानाकारमहाज्वरार्तिशमनी निःशेषमूलापहा ।  
पाण्डुव्याधिमहोदरार्तिशमनी शूलान्तकृत् पाचिनी शोफघ्नी पवनार्तिनाशनपटुः श्लेष्मामयध्वंसिनी ॥ व्र्र्स्_१६।१४१ ॥  

 अग्निकुमाररसः 
शुद्धं सूतं विषं गन्धं द्विक्षारं पटुपञ्चकम् ।  
दशकं तुल्यांशं भर्जिता विजया नवा ॥ व्र्र्स्_१६।१४२ ॥  

 
दशानां तुल्यभागा च तस्यार्धं शिग्रुमूलकम् ।  
तत्सर्वं विजयाद्रावैः शिग्रुचित्रकभृङ्गजैः ॥ व्र्र्स्_१६।१४३ ॥  

 
द्रावैर् दिनत्रयं मर्द्यं रुद्ध्वा भाण्डे पचेल्लघु ।  
दीपाग्निना तु यामैकं शुष्कं यावत्समुद्धरेत् ॥ व्र्र्स्_१६।१४४ ॥  

 
सप्तधा चार्द्रकद्रावैर्भावयेच्चूर्णयेद्भिषक् ।  
दीपको+अग्निकुमारो+अयं निष्कैकं मधुना लिहेत् ।  
प्रतिकर्षं गुडं शुण्ठी ह्यनुपानं च दीपनम् ॥ व्र्र्स्_१६।१४५ ॥  

 अमृतवटी 
कुष्ठगन्धविषव्योमत्रिफलापारदैः समैः ।  
मृगाम्बुमर्दितैर् मुद्गमानामृतवटी शुभा ।  
अजीर्णश्लेष्मवातघ्नी दीपनी रुचिवर्धिनी ॥ व्र्र्स्_१६।१४६ ॥  

 राक्षसनामा रसः 
ताम्रं पारदगन्धकौ त्रिकटुकं तीक्ष्णं च सौवर्चलं खल्ले मर्द्य दृढं विधाय सिकताकुम्भे+अष्टयामं ततः ।  
स्विन्नं तस्य च रक्तशाकिनिभवं क्षारं समं मेलयेत् सर्वं भावितमातुलुङ्गजरसैर्नाम्ना रसो राक्षसः ॥ व्र्र्स्_१६।१४७ ॥  

 
मन्दाग्नौ सततं ददीत मुनये प्रातः पुरा शङ्करः सख्य अस्मै च्यवनाय मन्दहुतभुग्वर्याय नष्टौजसे ।  
तेनादाय समस्तलोकगुरवे सूर्याय तस्मै नमो मर्त्यानामपि चास्य दानसमये गुञ्जाष्टकं वर्जयेत् ॥ व्र्र्स्_१६।१४८ ॥  

 जीवनामा रसः 
रसगन्धौ सिन्धुकणाटङ्कणम् अभयाग्निहियावलीकतकफलम् ।  
क्रमश उत्तरं च विचूर्णितया बृहतीरससंयुतभावनया ॥ व्र्र्स्_१६।१४९ ॥  

 
आर्द्रकहिङ्गुपुनर्नवपूतिच्छिन्नरसैः क्रमशस्तु भावनया ।  
तत्र कलांशविशं च विमिश्रं तद्रसमानं मानविधया ॥ व्र्र्स्_१६।१५० ॥  

 
सर्वमजीर्णं कफमारुतपाण्डुशोफहलीमककामलाशूलम् ।  
नाशयते ह्युदराग्निकरो+अयं दीपनजीवननामरसेन्द्रः ॥ व्र्र्स्_१६।१५१ ॥  

 वडवानलरसः 
शुल्बं तालकगन्धकौ जलनिधेः फेनो +अग्निगर्भाशयः कान्तायो लवणानि हेमपवयो नीलाञ्जनं तुत्थकम् ।  
भागो द्वादशको रसस्य तु दिनं वल्ल्यम्बुघृष्टं शनैः सिद्धो+अयं वडवानलो गजपुटे रोगानशेषाञ्जयेत् ॥ व्र्र्स्_१६।१५२ ॥  

 अग्निजननी वटी 
कणनागरगन्धकपारदकं गरलं मरिचं समभागयुतम् ।  
लकुचस्य रसैश्चणकप्रमिता गुटिका जनयत्यचिरादनलम् ॥ व्र्र्स्_१६।१५३ ॥  

 सर्वरोगान्तका वटी 
शुद्धसूतं विषं गन्धम् अजमोदं फलत्रयम् ।  
सर्जीक्षारं यवक्षारं वह्निसैन्धवजीरकम् ॥ व्र्र्स्_१६।१५४ ॥  

 
सौवर्चलं विडङ्गानि सामुद्रं त्र्यूषणं समम् ।  
विषमुष्टिः सर्वतुल्या जम्बीराम्लेन मर्दितम् ॥ व्र्र्स्_१६।१५५ ॥  

 
मरिचाभां वटीं खादेद्वह्निमान्द्यप्रशान्तये ।  
पथ्या शुण्ठी गुडं चानु पलार्धं भक्षयेत्सदा ॥   
अग्निमान्द्ये वटी ख्याता सर्वरोगकुलान्तका ॥ व्र्र्स्_१६।१५६ ॥  

 सामान्योपायः 
मृतं ताम्रं कणातुल्यं चूर्णं क्षौद्रविमिश्रितम् ।  
निष्कार्धं भक्षयेन्नित्यं नष्टवह्निप्रदीप्तये ॥ व्र्र्स्_१६।१५७ ॥  

 
आर्द्रकस्वरसः क्षौद्रं पलमात्रं पिबेदनु ।  
यथेष्टं घृतमांसाशी शक्तो भवति पावकः ॥ व्र्र्स्_१६।१५८ ॥  


# पर्त्स् ओड़् अध्याय १७ (इन्पुत् ब्य् ओलिवेर् हेल्ल्wइग्)
अथ मूत्रकृच्छ्राश्मर्यादिचिकित्सनम् 
कटौ कुक्षिप्रदेशे च शूलं प्रथमतो भवेत् ।  
पश्चाद्रोधो ज्वलन्मूत्रम् अश्मरीरोगलक्षणम् ॥ व्र्र्स्_१७।१ ॥  

 पाषाणभेदीरसः 
रसं द्विगुणगन्धेन मर्दयित्वा प्रयत्नतः ।  
वसुः पुनर्नवा वासा श्वेता ग्राह्या प्रयत्नतः ॥ व्र्र्स्_१७।२ ॥  

 
तद्द्रवैर्भावयेदेनं प्रत्येकं तु दिनत्रयम् ।  
पक्वं मूषागतं शुष्कं स्वेदयेज्जलयन्त्रतः ॥ व्र्र्स्_१७।३ ॥  

 
पाषाणभेदी नामायं नियुञ्जीतास्य वल्लयुक् ।  
गोपालकर्कटीदुग्धं भूम्यामलकमूलिका ।  
कुलत्थक्वाथतोयेन पिष्ट्वा तदनुपाययेत् ॥ व्र्र्स्_१७।४ ॥  

 व्व्।१७।५-८ तो बे अद्देद् द्वितीयः पाषाणभेदीरसः 
रसेन सितवर्षाभ्वा रसं द्विगुणगन्धकम् ।  
घृष्टं पचेच्च मूषायां द्वौ माषौ तस्य भक्षयेत् ॥ व्र्र्स्_१७।९ ॥  

 
पातालकर्कटीमूलं कुलत्थोदैः पिबेदनु ।  
गोकण्टकसदाभद्रामूलक्वाथं पिबेन्निशि ।  
अयं पाषाणभिन्नाम्ना रसः पाषाणभेदकः ॥ व्र्र्स्_१७।१० ॥  

 
गोक्षुरबीजसमुत्थं चूर्णमविक्षीरसंयुक्तम् ।  
रसवरमिश्रं पिबतश्चूर्णीभूत्वाश्मरी पतति ॥ व्र्र्स्_१७।११ ॥  

 त्रिविक्रमरसः 
मृतताम्रमजाक्षीरैः पाच्यं तुल्यं गते द्रवे ।  
तत्ताम्रं शुद्धसूतं च गन्धकं च समं समम् ॥ व्र्र्स्_१७।१२ ॥  

 
निर्गुण्ड्युत्थद्रवैर्मर्द्यं दिनं तद्गोलम् अन्ध्रयेत् ।  
यामैकं वालुकायन्त्रे पाच्यं योज्यं द्विगुञ्जकम् ॥ व्र्र्स्_१७।१३ ॥  

 
बीजपूरस्य मूलं तु सजलं चानुपाययेत् ।  
रसस्त्रिविक्रमो नाम्ना मासैकेनाश्मरीप्रणुत् ॥ व्र्र्स्_१७।१४ ॥  

 आनन्दभैरवीवटी 
तिलापामार्गकाण्डं च कारवेल्ल्या यवस्य च ।  
पलाशकाष्ठसंयुक्तं सर्वं तुल्यं दहेत्पुटे ॥ व्र्र्स्_१७।१५ ॥  

 
तन्निष्कैकमजामूत्रैर्वटीं चानन्दभैरवीम् ।  
पाययेदश्मरीं हन्ति सप्ताहान्नात्र संशयः ॥ व्र्र्स्_१७।१६ ॥  

 सामान्योपायः 
पाण्डुरं फलिकामूलं जलेनैवाश्मरीहरम् ॥ व्र्र्स्_१७।१७ ॥  

 
मधुना च यवक्षारं लीढं स्याद् अश्मरीहरम् ॥ व्र्र्स्_१७।१८ ॥  

 लघुलोकेश्वररसः 
मृतसूतस्य भागैकं चत्वारः शुद्धगन्धकात् ।  
पिष्ट्वा वराटकं तेन रसपादं च टङ्कणम् ॥ व्र्र्स्_१७।१९ ॥  

 
क्षीरैः पिष्ट्वा मुखं रुद्ध्वा वराटांश्चान्ध्रयेत्पुटेत् ।  
स्वाङ्गशीतं विचूर्ण्याथ लघुलोकेश्वरो रसः ॥ व्र्र्स्_१७।२० ॥  

 
चतुर्गुञ्जारसश्चायं मरिचैकोनविंशतिः ।  
जातिमूलपलैकं तु अजाक्षीरेण पेषयेत् ।  
शर्कराभावितं चानु पीत्वा कृच्छ्रहरं परम् ॥ व्र्र्स्_१७।२१ ॥  

 व्व्।१७।२२-२४ तो बे अद्देद् 
हरिद्रागुडकर्षैकं चारनालेन वा पिबेत् ॥ व्र्र्स्_१७।२५ ॥  

 
वन्ध्याकर्कोटकीकन्दं भक्ष्य क्षौद्रं सितायुतम् ।  
अश्मरीं हन्ति नो चित्रं कर्षमात्रं शिवोदितम् ॥ व्र्र्स्_१७।२६ ॥  

 प्रमेह 
शोषस्तापो+अङ्गकार्श्यं च बहुमूत्रत्वम् एव च ।  
अस्वास्थ्यं सर्वगात्रेषु मूत्रमेहस्य लक्षणम् ॥ व्र्र्स्_१७।२७ ॥  

 व्व्।१७।२८-२९ तो बे अद्देद् गुडमार्कण्डी 
मार्कण्डीचूर्णमादाय सगुडं खादयेन्निशि ॥ व्र्र्स्_१७।३० ॥  

 व्व्।१७।३१-२१।१९४ तो बे अद्देद्
# अध्याय १७

# अथ मूत्रकृच्छ्राश्मर्य्यादिचिकित्सनम् ।-\-
अथाश्मरोनिदानम् ।-\- 
कटौ कुक्षिप्रदेशे च शूलं प्रथमतो भवेत् ।  
पश्चाद्रोधो ज्वलन्मूत्रमश्मरीरोगलक्षणम् ॥ व्र्स्_१७।१ ॥  

 अथाश्मरीमूत्रकृच्छ्रचिकित्सा ।-\- अथ पाषाणभेदी रसः ।-\- 
रमं द्विगुणगन्धेन मर्दयित्वा प्रयत्नतः ।  
वसुः पुनर्नवा वासा श्वेता ग्राह्या प्रयत्नतः ॥ व्र्स्_१७।२ ॥  

  
तद्द्रवैर्भावयेदेनं प्रत्येकन्तु दिनत्रयम् ।  
पक्वं मूषागतं शुष्कं स्वेदयेज्जलयन्त्रतः ॥ व्र्स्_१७।३ ॥  

 
पाषाणभेदी नामायं नियुञ्जीतास्य वल्लयुक् ।  
गोपालकर्कटीदुग्धं भूम्यामलकमूलिका ॥  
कुलत्थक्वाथतोयेन पिष्ट्वा तदनुपाययेत् ॥ व्र्स्_१७।४ ॥  

 अथ गोक्षुरप्रयोगः ।-\- 
गोक्षुरस्य कषायञ्च सघृतं पाययेन्निशि ॥ व्र्स्_१७।५ ॥  

 अथ पाण्डुरादियोगः ।-\- 
पाण्डुरफलमूलञ्च भूम्यामलकमूलिका ।  
वंशस्य पेटकार्य्याश्च मूलं पिष्ट्वा जलं पिवेत् ॥ व्र्स्_१७।६ ॥  

 अथ शुक्लपिण्याकादियोगः ।-\- 
शुक्लपिण्याकपिच्छिल्ली-चूर्णमुष्णेन वारिणा ।  
पिबन् विमुच्यते रोगान्मूत्रकृच्छ्रात् सुदारुणात् ॥ व्र्स्_१७।७ ॥  

 अथ मूत्रक्वच्छ्रान्तको रसः ।-\- 
शतावरीरसे पिष्टा तुत्थसूतार्कपिष्टिका ।  
पाचिता कटुतैलेन मूत्रकृच्छ्रे प्रशस्यते ॥ व्र्स्_१७।८ ॥  

  अथ द्वितीयपाषाणभेदी रसः ।-\- 
रसेन सितवर्षाभ्वा रसं द्विगुणगन्धकम् ।  
घृष्टं पचेच्च मूषायां द्वौ माषौ तस्य भक्षयेत् ॥ व्र्स्_१७।९ ॥  

 
पातालकर्कटीमूलं कुलत्थोदैः पिबेदनु ।  
गोकण्टकसदाभद्रा-मूलक्वाथं पिबेन्निशि ॥  
अयं पाषाणभिन्नाम्ना रसः पाषाणभेदकः ॥ व्र्स्_१७।१० ॥  

 अथ गोक्षुरादिचूर्णम् ।-\- 
गोक्षुरवीजसमुत्थं चूर्णमविक्षीरसमायुक्तम् ।  
रसवरमिश्रं पिबतश्चूर्णीभूत्वाऽश्मरी पतति ॥ व्र्स्_१७।११ ॥  

 अथ त्रिविक्रमः ।-\- 
मृतताम्रमजाक्षीरैः पाच्यं तुल्यं गते द्रवे ।  
तत्ताम्रं शुद्धसूतञ्च गन्धकञ्च समं समम् ॥ व्र्स्_१७।१२ ॥  

 
निर्गुण्ड्युत्थद्रवैर्मर्द्यं दिनं तद्गोलमन्ध्रयेत् ।  
यामैकं बालुकायन्त्रे पाच्यं योज्यं द्विगुञ्जकम् ॥ व्र्स्_१७।१३ ॥  

  
वीजपूरस्य मूलन्तु सजलञ्चानुपाययेत् ।  
रसस्त्रिविक्रमो नाम्ना मासैकेनाश्मरीप्रणुत् ॥ व्र्स्_१७।१४ ॥  

 अथानन्दभैरवी वटी ।-\- 
तिलापामार्गकाण्डञ्च कारवेल्ल्या यवस्य च ।  
पलाशकाष्ठसंयुक्तं सर्वं तुल्यं दहेत् पुटे ॥ व्र्स्_१७।१५ ॥  

 
तन्निष्कैकभजामूत्रैर्वटीञ्चानन्दभैरवीम् ।  
पाययेदश्मरीं हन्ति सप्तरात्रान्न संशयः ॥ व्र्स्_१७।१६ ॥  

 अथ अश्मरीहरयोगः ।-\- 
पाण्डुरं फलिकामूलं जलेनैवाश्मरीहरम् ॥ व्र्स्_१७।१७ ॥  

 अथ यवक्षारप्रयोगः ।-\- 
मधुना च यवक्षारं ली।ढं स्यादश्मरीहरम् ॥ व्र्स्_१७।१८ ॥  

 अथ लघुलोकेश्वरः ।-\- 
मृतसूतस्य भागैकं चत्वारः शुद्धगन्धकात् ।  
पिष्ट्वा वराटिकास्तेन रसपादञ्च टङ्कणम् ॥ व्र्स्_१७।१९ ॥  

 
क्षीरैः पिष्ट्वा मुखं रुद्ध्वा तासां ताश्चान्ध्रयेत् पुटेत् ।  
स्वाङ्गशीतं विचूर्ण्याथ लघुलोकेश्वरो रसः ॥ व्र्स्_१७।२० ॥  

 
चतुर्गुञ्जा रसश्चायं मरिचैकोनविंशतिः ।  
जातीमूलपलैकन्तु अजाक्षीरेण पेषयेत् ॥  
शर्कराभावितञ्चानु पीत्वा कृच्छ्रहरं ध्रुवम् ॥ व्र्स्_१७।२१ ॥  

  अथ विदार्य्यादि कषायः ।-\- 
विदारीं गोक्षुरं यष्टिं कसेरुञ्च समं पचेत् ।  
तं कषायं पिबेत् क्षौद्रं रसभस्मयुतं तथा ॥  
मूत्रकृच्छ्रहरं ख्यातं सप्ताहात् पित्तसम्भवम् ॥ व्र्स्_१७।२२ ॥  

 अथ क्षारप्रयोगः ।-\- 
तिलापामार्गकदली-पलाशयवकाण्डकान् ।  
दग्ध्वा तद्भस्म तोयेन वस्त्रपूतञ्च कारयेत् ॥ व्र्स्_१७।२३ ॥  

 
तं पचेत्तोयशोषान्तं ततश्चूर्णं द्विगुञ्जकम् ।  
दापयेदविमूत्रेण शर्कराकृच्छ्रहृद्भवेत् ॥ व्र्स्_१७।२४ ॥  

 अथ हारिद्रप्रयोगः ।-\- 
हरिद्रागु।डकर्षैकञ्चारनालेन वा पिबेत् ॥ व्र्स्_१७।२५ ॥  

  अथ शैवयोगः ।-\- 
बन्ध्याकर्कोटकीकन्दं भक्ष्यं क्षौद्रसितायुतम् ।  
अश्मरीं हन्ति नो चित्रं कर्षमात्रं शिवोदितम् ॥ व्र्स्_१७।२६ ॥  

 अथ प्रमेहनिदानम् ।-\- 
शोषस्तापोऽङ्गकार्श्यञ्च बहुमूत्रत्वमेव च ।  
अस्वास्थ्यं सर्वगात्रेषु मूत्रमेहस्य लक्षणम् ॥ व्र्स्_१७।२७ ॥  

 अथ प्रमेहचिकित्सा ।-\- अथ वङ्गेश्वरो रसः ।-\- 
रसस्य भस्मना तुल्यं वङ्गभस्म समाहरेत् ।  
मधुना लेहयेत् प्राज्ञो वातमेहप्रशान्तये ॥ व्र्स्_१७।२८ ॥  

 
मुद्गामलकयूषेण पथ्यं देयं सतक्रकम् ।  
तिलपिण्डीञ्च तक्रेण पक्त्वा दद्यान्न हिङ्गुकम् ॥  
घृतं बहु न दद्याच्च तिलतैलेन भोजयेत् ॥ व्र्स्_१७।२९ ॥  

 अथ गु।डमार्कण्डी ।-\- 
मार्कण्डीचूर्णमादाय सगु।डं खादयेन्निशि ॥ व्र्स्_१७।३० ॥  

  अथ ताम्रयोगः ।-\- 
ताम्रेण तुर्य्यभागेण कुर्वीत रसपिष्टिकाम् ।  
गोक्षुरस्य द्रवे चैव निक्षिपेत् सप्तकद्वयम् ॥ व्र्स्_१७।३१ ॥  

 
निम्बुमध्ये विनिक्षिप्य स्वेदयेत् काञ्जिकेऽहनि ।  
निम्ब्वन्तरे विनिक्षिप्य वक्त्रे सन्धारयेन्निशि ॥ व्र्स्_१७।३२ ॥  

 अथ रक्तमेहे वङ्गप्रयोगः ।-\- 
रक्तमेहेऽपि भस्मैव वङ्गस्य मधुना चरेत् ॥ व्र्स्_१७।३३ ॥  

 अथ शुक्लमेहे वङ्गप्रयोगः ।-\- 
शुक्लमेहप्रशान्त्यर्थं हरिद्राचूर्णसंयुतम् ॥ व्र्स्_१७।३४ ॥  

 अथ मधुमेहे वङ्गप्रयोगः ।-\- 
मधुमेहापनुत्त्यर्थं समालार्जुनचूर्णकम् ।  
वङ्गभस्मसमायुक्तं खादयेच्छर्करान्वितम् ॥ व्र्स्_१७।३५ ॥  

 अथ शाल्मलीप्रयोगः ।-\- 
शाल्मलीद्रुतिमादाय पाययेन्मधुना सह ॥ व्र्स्_१७।३६ ॥  

 अथ रक्तमेहे बोलबद्धरसस्य प्रयोगोपदेशः ।-\- 
बोलबद्धं रसं जग्ध्वा रक्तमेहाहिमुच्यते ।  
वीजकस्य कषायञ्च पिबेदनु सबोलकम् ॥ व्र्स्_१७।३७ ॥  

  अथ श्लेष्मातकक्वाथः ।-\- 
श्लेष्मातमूलजक्वाथं सघृतं निशि पाययेत् ॥ व्र्स्_१७।३८ ॥  

 अथ कुष्माण्डस्वरसप्रयोगः ।-\- 
कुष्माण्डस्य रसं वेल्ल-खण्डयुक्तन्तु पाययेत् ॥ व्र्स्_१७।३९ ॥  

 अथ स्त्रीणां रक्तस्रावे तौवरयोगः ।-\- 
स्त्रियं वा रुधिरस्रावामामदुग्धेन पाययेत् ।  
तुवरीमूलमुद्घृष्टं सम्यक् शर्करयाऽन्वितम् ॥ व्र्स्_१७।४० ॥  

 अथ चन्द्रप्रभा गुष्टिका ।-\- 
बोलं जातिफलं मधूकयुगलं सारं तथा खादिरं  
कर्पूरामलकी-सटी-बहुसुता-घोण्टाम्लसार-स्थिराः ।  
कासीसं भववीज-दा।डिम-सहा सर्वं समं कल्पितं  
प्रत्येकं दधिदुग्धलाङ्गुलिरसैस्तुम्बस्य सुद्गस्य च ॥ व्र्स्_१७।४१ ॥  

 
रसेन भावितं तस्य गुटिका सम्प्रकल्पिता ।  
जयेच्चन्द्रप्रभा नाम तीव्रान् मेहादिकान् गदान् ॥ व्र्स्_१७।४२ ॥  

  अथ प्रमेहगजसिंहः ।-\- 
चाण्डालीराक्षसीपुष्प-रसमध्वाज्यटङ्कणम् ।  
रसं समांशोपरसं समं हेम्ना विमर्दितम् ॥ व्र्स्_१७।४३ ॥  

 
समांशं पूतिलोहं वा मूषायां विपचेत् क्रमात् ।  
प्रमेहगजसिंहोऽयं रसः क्षौद्रैर्द्विमाषकम् ॥ व्र्स्_१७।४४ ॥  

 अथ महाविद्या गुटिका ।-\- 
मर्दितं किंशुकरसैः कान्तनागाभ्रपारदम् ।  
कषायैः स्विन्ननाकुल्या बालुकायन्त्रपाचितम् ॥ व्र्स्_१७।४५ ॥  

 
राजावर्त्तशिलाधातु-ताप्यमण्डूरमाक्षिकैः ।  
तुत्थवैक्रान्तकासीसैः समैः सर्वैरिमैः समम् ॥ व्र्स्_१७।४६ ॥  

 
आधारी कृष्णमूला तु कपित्थश्रावणी हिमम् ।  
नारिकेलस्य मूलानां मुस्ताचन्दनसारयोः ॥ व्र्स्_१७।४७ ॥  

  
काकजम्बूपसूनानां रसैः सह विमर्दयेत् ।  
गुटिकां भक्षयेत्तस्य माषद्वितयसम्मिताम् ॥ व्र्स्_१७।४८ ॥  

 
धात्रीरसञ्चानुपिबेन्नाकुलीचूर्णमात्रया ।  
रात्रौ धात्रीरसो देयो महाविद्या प्रमेहजित् ॥ व्र्स्_१७।४९ ॥  

 अथ बहुभाबितप्रमेहारिः ।-\- 
वीर्य्यं पुरारेर्बलिमम्लसञ्ज्ञं जम्बीरनीरेण विमर्द्य भस्म ।  
रसार्द्धभागेन ददीत शुल्वं सर्वं तती गोपयसा विमर्द्य ॥ व्र्स्_१७।५० ॥  

 
खर्जरमत्स्यण्डिकहंसपादी-द्राक्षेण सत्त्वेन गु।डूचिकायाः ।  
मांसीशिवाकर्कटरुच्यदन्ती-वीजैस्तदीयैः सलिलैर्विभाव्य ॥ व्र्स्_१७।५१ ॥  

 
ततो रसः सिध्यति वल्लमस्य शुक्लप्रमेहे सति शाल्मलीनाम् ।  
मूलाम्बुना वा कुसुमाम्बुना वा दद्यात् पयोभक्तकमत्र योज्यम् ॥ व्र्स्_१७।५२ ॥  

 
क्षौद्रेण दुर्नाम्नि तथाऽश्मरीषु गवां पयोभिर्निखिलप्रमेहे ॥ व्र्स्_१७।५३ ॥  

  अथ उमाशम्भुः ।-\- 
रसाभ्रकौ तुत्थसमानभागौ जम्बीरनीरैस्त्रिदिनं विमर्द्य ।  
कुर्वीत मूषां कुहरे निवेश्य वह्नौ ततस्तस्य पुटानि सप्त ॥ व्र्स्_१७।५४ ॥  

 
वीजाह्वमुष्काक्षयुगैश्चतस्रः स्युर्भावना द्वे ककुभा त्रिवारम् ।  
यष्टीसिताकेतकजीररम्भा-खर्जूरिकाजातिदलैः प्रतिस्वम् ॥ व्र्स्_१७।५५ ॥  

 
एवं हि सिद्धस्य रसस्य वल्लो मधुप्रयुक्तः सहसा शिशूनाम् ।  
सन्तापशोषौ बलहीनताञ्च तृषाञ्च वासासलिलैः प्रमेहान् ॥ व्र्स्_१७।५६ ॥  

 
निवर्त्तयेद्वासरसप्तकेन दुग्धौदनं स्यादिह भोजनाय ।  
नीरेण बव्वूलनवप्रबालान्निषेव्य तैः शर्करया समन्वितैः ॥ व्र्स्_१७।५७ ॥  

 
सर्वप्रमेहान् विनिहन्ति दत्तो दिनत्रयं विंशतिवत्सरस्य ।  
अन्नं ससर्पिः ससितं प्रयोज्यं दिनानि सप्त त्रिगुणानि चात्र ॥ व्र्स्_१७।५८ ॥  

 
वरामधुभ्यां सहितस्य यस्य पञ्चाधिका वत्सरविंशतिः स्यात् ।  
हैयङ्गवीनेन गवाञ्च पथ्यं त्रिःसप्तसङ्ख्यानि दिनानि कार्य्यम् ॥ व्र्स्_१७।५९ ॥  

 
प्रस्विन्नगोधूमरसेन हन्ति स त्रिंशदब्दस्य दिनत्रयेण ।  
अन्नं ससर्पिः सगु।डं हि देयं मध्विक्षुखण्डैस्त्रिदिनं विधातुम् ॥ व्र्स्_१७।६० ॥  

  
अङ्गानि सम्यग्विनिदाघसङ्घ-गतानि खानि स्फुटनं ददीत ।  
चिञ्चागु।डाभ्यां युतमन्नमस्मिन् द्राक्षादिनीरेण विमिश्रितः सन् ॥ व्र्स्_१७।६१ ॥  

 
दिनत्रयं लङ्घनजं विशोषं विनाशयेद्गोस्तनिकासिताभ्याम् ॥ व्र्स्_१७।६२ ॥  

 
पथ्यं देयमुमाशम्भौ वासुदेवेन निर्मिते ।  
षातुं जगन्ति कृपया मेहध्वान्तविवस्वति ॥ व्र्स्_१७।६३ ॥  

 अथ नागसूतयोगः ।-\- 
नागं कपालमध्ये क्षिप्त्वा चाग्निं विशोधयेत् क्रमशः ।  
चिञ्चाकवचक्षारं स्वल्पं स्वल्पं विकीर्य्य कुन्तलेन ॥ व्र्स्_१७।६४ ॥  

 
मागं पारदसीसं घृष्ट्वा घृष्ट्वा विचूर्णितं सम्यक् ।  
तिलमानमादिमधुना तरवटवीजेन मिश्रितं क्रमशः ॥  
मेहगणार्त्तिविनाशं सपिटकं कुष्ठमनिलञ्च ॥ व्र्स्_१७।६५ ॥  

  अथ कान्तादिगु।डिका ।-\- 
कान्ताभ्रमण्डूरहरीतकीनां विचूर्णितानां क्रमशः शरांशम् ।  
रसेन भूतांशमथो दशांशं द्वात्रिंशदष्टोत्तरमुत्तमायाः ॥ व्र्स्_१७।६६ ॥  

 
श्लक्ष्णं मृदित्वा गु।डिकां विधाय तक्रेण पीतं तलपोटकस्य ।  
वीजञ्च तेषां द्विगुणं प्रकल्प्य मेहामयानाशु जयेत् प्रमेही ॥ व्र्स्_१७।६७ ॥  

 अथ कासीसादिमोदकम् ।-\- 
कासीसं कृष्णनागं क्षितिधररुधिरं नीलमभ्रं सुकान्तं  
हेमाङ्गं भूमिसारं सलिलरिपुदलं मेहतिष्यारिवीजम् ।  
गोरेखा चारिमेदः क्षितिरुहसहितं श्वेतगुञ्जाङ्घ्रिवीजं  
कापित्थासृग्विमिश्रं क्षितिफलसहितं रोहिणी चाक्षमिश्रम् ॥ व्र्स्_१७।६८ ॥  

 
सर्वं सम्पिष्य तोये करिविजयभुवा मोदकानक्षमात्रान्  
कुर्य्यात्तक्रेण देयं क्षपयति निखिलं मूत्ररोगं त्रिरात्रात् ।  
सप्ताहात् कल्पनाशं तृषमतिबहुलां हन्ति पक्षाद्विधत्ते  
मासात् सर्वाङ्गवृद्धिं मुनिभिरभिहितो मेहिनां गुह्ययोगः ॥ व्र्स्_१७।६९ ॥  

 अथ भीमपराक्रमः ।-\- 
तुल्याभ्यां रसगन्धाभ्यां कृत्वा कज्जलिकां त्र्यहम् ।  
द्रावयित्वाऽऽयसे पात्रे मृदुना बदराग्निना ॥ व्र्स्_१७।७० ॥  

 
निरुत्थमष्टमांशेन सीसभस्म विनिक्षिपेत् ।  
सम्मिश्रं कदलीपत्रे निक्षिप्य तदनन्तरम् ॥ व्र्स्_१७।७१ ॥  

 
आकृष्य परिपिष्ट्वाऽथ सीसभस्मप्रमाणतः ।  
कान्ताभ्रसत्त्वयोर्भस्म राजावर्त्तकभस्म च ॥ व्र्स्_१७।७२ ॥  

 
परिशुद्धञ्च गोमूत्रे शिलाधातुं निधाय च ।  
खल्ले निक्षिप्य तत् सर्वं यत्नेन परिमर्दयेत् ॥ व्र्स्_१७।७३ ॥  

 
तुल्यगुञ्जाकुलीवीज-चूर्णकल्कोत्थवारिणा ।  
कतकाङ्घ्रिकषायेण निम्बपत्ररसेन च ॥ व्र्स्_१७।७४ ॥  

 
ततः संशोष्य सञ्चूर्ण्य क्षिप्त्वा लोहस्य भाजने ।  
त्रिफलानां कषायेण सप्तधा परिभावयेत् ॥ व्र्स्_१७।७५ ॥  

  
आकुलीवीजबर्बूर-निर्य्यासौ भृष्टचूर्णितौ ।  
समौ रससमौ कृत्वा रसेन सह मर्दयेत् ॥ व्र्स्_१७।७६ ॥  

 
इति सिद्धरसः सोऽयं भवेद्भीमपराक्रमः ।  
नामतः सर्वमेहघ्नो दृष्टप्रत्ययकारकः ॥ व्र्स्_१७।७७ ॥  

 
वल्लद्वयमितो ग्राह्यो जलैः पर्य्युषितैः सह ।  
पथ्यं मेहोचितं देयं वर्ज्यं सर्वं विवर्जयेत् ॥ व्र्स्_१७।७८ ॥  

 अथ सञ्जीवनः ।-\- 
पलमात्रं रसं शुद्धं वरनागसमन्वितम् ।  
निक्षिप्य पातनायन्त्रे त्रिंशद्वाराणि पातयेत् ॥ व्र्स्_१७।७९ ॥  

 
समाहरेद्रसं सम्यक् पातनायन्त्रके मृतम् ।  
मृते रसे क्षिपेत्तुल्यं भूपालावर्त्तभस्मकम् ॥ व्र्स्_१७।८० ॥  

 
निरुत्थं त्रपुभस्मापि निक्षिपेदष्टमांशतः ।  
ततो निम्बदलद्रावैस्त्रिंशद्वारं हि भावयेत् ॥  
ततः संशोष्य सञ्चूर्ण्य क्षिपेद्वरकरण्डके ॥ व्र्स्_१७।८१ ॥  

 
सञ्जीवनोऽयं खलु वल्लमानो निशाकुलीचूर्णयुतः सतक्रः ।  
निहन्ति सर्वानपि मेहरोगान्नृणां नितान्तं कुरुते क्षुधाञ्च ॥ व्र्स्_१७।८२ ॥  

 अथ मेहमर्दनः ।-\- 
शुद्धसीसोद्भवं भस्म निर्व्यू।ढं व्योम्नि सप्तधा ।  
ततो विचूर्ण्य तन्मध्ये कान्तभस्म समं क्षिपेत् ॥ व्र्स्_१७।८३ ॥  

  
गोमूत्रकशिलाधातु-द्रवेण परिमर्दयेत् ।  
शोषयित्वा विचूर्ण्याथ क्षिपेन्नागकरण्डके ॥ व्र्स्_१७।८४ ॥  

 
मेहमर्दननामाऽयं दिष्टो भालुकिना खलु ।  
गुञ्जाद्वयमितो देयो निम्बामलकसंयुतः ॥ व्र्स्_१७।८५ ॥  

 
निहन्ति सकलान् मेहान् सर्वोपद्रवसंयुतान् ।  
तत्तद्रोगहरैर्द्रव्यैः सर्वरोगनिवर्हणः ॥  
रोगानुरूपं दातव्यं पथ्यमत्र यथोचितम् ॥ व्र्स्_१७।८६ ॥  

 अथ रामबाणरसः ।-\- 
त्रपुणा निहतं तारं स्वर्णं नागहतं तथा ।  
मृतसूतं तयोस्तुल्यं मर्दयेद्दिवसत्रयम् ॥ व्र्स्_१७।८७ ॥  

 
आकुलीमूलजैः क्वाथैः शोषयित्वा मुहुर्मुहुः ।  
ताप्यवैक्रान्तराड्वर्त्त-भस्म सर्वसमं क्षिपेत् ॥ व्र्स्_१७।८८ ॥  

 
विमर्द्य बलिना सर्वं षो।ढा तुषपुटैः पचेत् ।  
आकुलीवीजबर्बूर-क्वथितैर्भावयेत्त्रिधा ॥ व्र्स्_१७।८९ ॥  

  
तं रसं परिचूर्ण्याथ स्थापयेत् कूपिकोदरे ।  
गु।डूचीसत्त्वसंयुक्तो वल्लतुल्यो रसस्त्वयम् ॥ व्र्स्_१७।९० ॥  

 
निहन्ति सकलं मेहं मोहं ध्यात इवेश्वरः ।  
बाणवद्रामचन्द्रस्य सज्जनस्येव भाषितम् ॥  
न याति जातु मेहित्वं रामबाणो रसोत्तमः ॥ व्र्स्_१७।९१ ॥  

 अथ राजमृगाङ्कः ।-\- 
सुवर्णं रजतं कान्तं ताम्रं त्रपु ससीसकम् ।  
भस्मीकृत्वा च तत् सर्वं क्रमवृद्ध्या कृतांशकम् ॥ व्र्स्_१७।९२ ॥  

 
व्योमसत्त्वभवं भस्म सर्वैस्तुल्यं प्रकल्पयेत् ।  
कज्जलीं सूतराजस्य सर्वैरेतैः समांशिकाम् ॥ व्र्स्_१७।९३ ॥  

 
प्रद्राव्य लोहभस्माथ पूर्वभस्म विनिक्षिपेत् ।  
काष्ठेनाऽऽलोड्य तत् सर्वं सद्रवं हि समाहरेत् ॥ व्र्स्_१७।९४ ॥  

  
ततो विचूर्ण्य तत् सर्वं सप्तवारं विभावयेत् ।  
आकुलीवीजसम्भूत-क्वाथलेहेन यत्नतः ॥ व्र्स्_१७।९५ ॥  

 
रुद्धं तन्मल्लमूषायां सर्वं संस्वेदयेच्छनैः ।  
इति सिद्धो रसेन्द्रोऽयं चूर्णितः पटगालितः ॥ व्र्स्_१७।९६ ॥  

 
कान्तपात्रस्थितै रात्रौ जलैस्त्रिफलसंयुतैः ।  
वल्लद्वयमितः प्रातर्दातव्यो मेहरोगिणाम् ॥ व्र्स्_१७।९७ ॥  

 
मृगचारिमुनीन्द्रेण मेहव्यूहविनाशनः ।  
निर्दिष्टोऽयं रसो राज-मृगाङ्क इति कीर्त्तितः ॥ व्र्स्_१७।९८ ॥  

 
दीपनः पाचनो वृष्यो ग्रहणीपाण्डुनाशनः ।  
तापघ्नो रुचिकृत् सर्व-रोगघ्नो योगसंवृतः ॥ व्र्स्_१७।९९ ॥  

 अथ मेहहरः ।-\- 
राजावर्त्तस्य रत्नस्य भस्म गन्धकसाधितम् ।  
हतञ्च भस्मना तेन घनसत्त्वञ्च कान्तकम् ॥ व्र्स्_१७।१०० ॥  

 
निहतं तेन सूतञ्च तत्तन्मारणकैः सह ।  
सत्त्वतुल्येन सूतेन तावता गन्धकेन च ॥ व्र्स्_१७।१०१ ॥  

  
कज्जल्या कृतया सार्द्धं पूर्वभस्म नियोजयेत् ।  
त्रिदिनं मर्दयित्वा तु मूषायां विनिरुध्य च ॥ व्र्स्_१७।१०२ ॥  

 
पञ्चा।ढकमितैः शालि-तुषैश्च पुटमाचरेत् ।  
स्वाङ्गशीतं समाहृत्य भावयेत्तदनन्तरम् ॥ व्र्स्_१७।१०३ ॥  

 
आकुलीमूलबर्बूर-वीजगुञ्जाजटोद्भवैः ।  
कषायैरष्टवाराणि पटचूर्णं विधाय तत् ॥ व्र्स्_१७।१०४ ॥  

 
विनिक्षिपेत् करण्डान्ते यत्नेन स्थापयेत्ततः ।  
तत्तन्मेहहरैर्द्रव्यैः संयुक्तो रसरा।डयम् ॥ व्र्स्_१७।१०५ ॥  

 
निहन्ति सकलान् रोगान् दुरात्मोपकृतीरिव ।  
अयं हि सर्वरोगघ्नो भेषजेषु प्रशस्यते ॥ व्र्स्_१७।१०६ ॥  

 
धार्मिकेष्विव सर्वेषु दयावानिव मानवः ।  
रसोऽयं नन्दिना दिष्टः प्रकृष्टो मेहहारिषु ॥ व्र्स्_१७।१०७ ॥  

 अथोदयभास्करः ।-\- 
पारदं भागमेकन्तु गन्धकं टङ्कणं तथा ।  
अभ्रकं लोहमेवन्तु भागमेकं पृथक् पृथक् ॥ व्र्स्_१७।१०८ ॥  

 
शिलाधातुस्तथा भागमम्लवेतसभागकम् ।  
कट्फलं भागमेकन्तु वङ्गेन सह योजयेत् ॥ व्र्स्_१७।१०९ ॥  

 
रसञ्च पञ्चमूत्रेण दिनानि त्रीणि मर्दयेत् ।  
सर्वमेकत्र संयोज्य जम्बीररससंयुतम् ॥ व्र्स्_१७।११० ॥  

  
मर्दयेद्दिनचत्वारि खल्लके बुद्धिमान् भिषक् ।  
मूषिकालेपनं कुर्य्यात् मांसीगोक्षुरसंयुतम् ॥ व्र्स्_१७।१११ ॥  

 
मर्दयेच्च यथायोग्यं दिनानामेकविंशतिः ।  
पुटमध्ये परिस्थाप्य कुक्कुटीमात्रके दहेत् ॥ व्र्स्_१७।११२ ॥  

 
शीतलं तं समादाय भावयेच्च यथाक्रमम् ।  
कुमारीचित्रकव्योष-जातीफलहियावलीम् ॥ व्र्स्_१७।११३ ॥  

 
विषमुष्टिं नखञ्चाम्ल-वेतसं परिमर्दयेत् ।  
शोषं कृत्वा यथायोग्यं दिनमेकं पृथक् पृथक् ॥ व्र्स्_१७।११४ ॥  

 
तं सिद्धं वल्लमात्रन्तु दापयेत् बुद्धिमान् भिषक् ।  
मेहस्य मधुना युक्तः प्रयोज्यो भिषजां वरैः ॥ व्र्स्_१७।११५ ॥  

 
शर्करार्द्रकसंयुक्तं रक्तपित्ते प्रयोजयेत् ।  
त्रिंशद्दिनानि दातव्यः शूले च त्रिफलाजलैः ॥ व्र्स्_१७।११६ ॥  

 
मधुना चातिसारस्य श्वासकासस्य शर्करा ।  
क्षीरेण चाग्निमान्द्यस्य तैलकाञ्जिकसंयुतः ॥  
सिद्धनाथेन सम्प्रोक्तो नाम्ना ह्युदयभास्करः ॥ व्र्स्_१७।११७ ॥  

  अथ मेहकुठारः ।-\- 
पिष्ट्वा कार्पासतक्रे रसधरणदृशा तुल्यनागं कपित्था-  
न्निर्य्यासं पञ्चनिष्कं निहितशतजलारातिवीजञ्च पश्चात् ।  
कृत्वा पिण्डानि तेन प्रतिदिनमथ तत् पिण्डमेकं कपित्था-  
न्निर्य्यासं पादनिष्कं मथितमधुयुतं मेहजालं रुणद्धि ॥ व्र्स्_१७।११८ ॥  

 अथ हिमांशुः ।-\- 
रसस्य कर्षमादाय खल्ले निक्षिप्य बुद्धिमान् ।  
रक्तागस्त्यप्रसूनस्य स्वरसेन विमर्दयेत् ॥ व्र्स्_१७।११९ ॥  

 
सप्तवारं तथा साधु श्वेतदूर्वारसेन च ।  
निष्कद्वयं टङ्कणञ्च कर्षं खादिरसारतः ॥ व्र्स्_१७।१२० ॥  

 
कर्पूरं रसतुल्यञ्च सर्वमेकत्र मर्दयेत् ।  
यावच्चिक्कणतां याति युक्त्या चन्दनवारिणा ॥ व्र्स्_१७।१२१ ॥  

 
हरेणुमात्रान् वटकांश्छायायां परिशोषितान् ।  
प्रातः प्रातश्च सेवेत मध्याह्ने च विशेषतः ॥ व्र्स्_१७।१२२ ॥  

 
निशायाञ्च विशेषेण सेवनीयाः प्रयत्नतः ।  
एतद्धि मेहनुद्द्रव्यं मुखशोषहरं परम् ॥  
सोमरोगहरं सर्व-पिटिकानाशनं परम् ॥ व्र्स्_१७।१२३ ॥  

  अथ वसन्तकुसुमाकरः ।-\- 
द्विभागौ हेमभूतेश्च गगनञ्चापि तत्समम् ।  
लोहस्य च त्रयो भागाश्चत्वारो रसभस्मनः ॥ व्र्स्_१७।१२४ ॥  

 
वङ्गभस्म त्रिभागं स्यात् सर्वमेकत्र कारयेत् ।  
प्रबालं मौक्तिकञ्चैव रससाम्येन योजयेत् ॥ व्र्स्_१७।१२५ ॥  

 
भावना गव्यदुग्धेन इक्षुवासारसेन च ।  
हरिद्रावारिजेनैव मोचाकन्दरसेन च ॥ व्र्स्_१७।१२६ ॥  

 
शतपत्ररसेनैव मालत्याः कुसुमेन च ।  
उशीरद्वयनीरेण सप्त सप्त च सङ्ख्यया ॥ व्र्स्_१७।१२७ ॥  

 
पश्चात् मृगमदा भाव्यं सुसिद्धो रसरा।ड् भवेत् ।  
कुसुमाकरविख्यातो वसन्तपदपूर्वकः ॥ व्र्स्_१७।१२८ ॥  

 
गुञ्जामात्रं ददीतास्य मधुना सर्वमेहजित् ।  
क्षयकासतृषाश्वास-रक्तपित्तविषार्त्तिजित् ॥  
सिताचन्दनसंयुक्तश्चाम्लपित्तादिरोगनुत् ॥ व्र्स्_१७।१२९ ॥  

 अथ मेहहरः ।-\- 
पारदभस्मशिलाजतुकृष्णा-लोहमलत्रिफलाकुलिवीजम् ।  
ताप्यनिशारजकोपलकान्त-व्योषरजः खपुरश्च कपित्थात् ॥ व्र्स्_१७।१३० ॥  

  
सर्वमिदं परिचूर्ण्य समांशं भावितभृङ्गरसं दिवसादौ ।  
विंशतिवारमिदं मधुलेहं विंशतिमेहहरं हरिदृष्टम् ॥ व्र्स्_१७।१३१ ॥  

 अथ मेहारिः ।-\- 
सूतं बाहुमितं बलिं शशिमितं सम्मर्द्य तत् कज्जलीं  
कृत्वा कृष्णहिरण्यतोयसहितां सम्मर्द्य घस्रं पुनः ।  
कूप्यामभ्रककालिकां सुपिहितां मृत्स्नांशुकैः सप्तभिः  
संवेष्ट्य त्रिदिनं विशोष्य लवणापूर्णे क्षिपेद्भाण्डके ॥ व्र्स्_१७।१३२ ॥  

 
दग्ध्वा यामचतुष्टये तु शिशिरां भित्त्वा च तां कूपिकां  
तं सूतं द्विलवं लवञ्च गगनं लोहं लवं मर्दयेत् ।  
सिद्धो वल्लमितः सिता च मधुना वत्सादनीसत्त्वतो  
नो चेत् क्षौद्रकणायुतश्च तरसा सर्वप्रमेहान् जयेत् ॥ व्र्स्_१७।१३३ ॥  

 
रोगाधीश्वरपाण्डुकामलहरिद्राभत्वपित्तोद्भवान्  
सर्वांश्च प्रदरामयान् विजयते मेहारिनामा रसः ॥ व्र्स्_१७।१३४ ॥  

  अथ मेहबद्धरसः ।-\- 
भस्मसूतं मृतं कान्तं मुण्डभस्म शिलाजतु ।  
ताप्यं शुद्धं शिला व्योषं त्रिफलाऽङ्कोलवीजकम् ॥ व्र्स्_१७।१३५ ॥  

 
कपित्थरजनीचूर्णं समं सम्भाव्य भृङ्गिणा ।  
त्रिशद्वारं विशोष्याथ मधुयुक्तं लिहेत् सदा ॥ व्र्स्_१७।१३६ ॥  

 
निष्कमात्रं हरेन्मेहान् मेहबद्धो रसो महान् ।  
महानिम्बस्य वीजानि षण्निष्कं पेषितानि तु ॥ व्र्स्_१७।१३७ ॥  

 
पलतण्डुलतोयेन घृतनिष्कद्वयेन च ।  
एकीकृत्य पिबेच्चानु हन्ति मेहं चिरन्तनम् ॥ व्र्स्_१७।१३८ ॥  

 अथ हरिशङ्कररसः ।-\- 
मृतं सूताभ्रकं तुल्यं धात्रीफलनिजद्रवैः ।  
सप्ताहं भावयेत् खल्ले रसोऽयं हरिशङ्करः ॥ व्र्स्_१७।१३९ ॥  

 
माषमेकां वटीं खादेन्नीलमेहप्रशान्तये ।  
पूर्वयोगानुपानं स्यादसाध्यं साधयेत् क्षणात् ॥ व्र्स्_१७।१४० ॥  

 इति श्रीवैद्यपतिसिंहगुप्तस्य सूनोर्वाग्भटाचार्य्यस्य कृतौ रसरत्नसमुच्चये मूत्रकृच्छ्राश्मरी- मेहसोमरोगपिटिकाचिकित्सितं नाम सप्तदशोऽध्यायः ॥ १७ ॥
# अध्याय १८

# अथ विद्रध्यादिचिकित्सनम् ।--
अथ विद्रधेर्निदानं सम्प्राप्तिश्च ।-- 
अन्नैरध्युषितोष्णशुष्कपरुषैरन्यैरसृग्दूषणै-  
र्वक्रैर्वा शयनादिभिस्तनुभृतामन्तर्वहिर्वोत्थितः ।  
मेदस्त्वक्पलकण्डरास्थिरुधिरं गा।ढं प्रदूष्य कृतो  
वृत्तः स्यादथवायतोऽधिकरुजः शोथस्त्वसौ विद्रधिः ॥ व्र्स्_१८।१ ॥  

 अथ विद्रधिचिकित्सा ।-- अथ सर्वेश्वरपर्पटी ।-- 
रसोपरसलोहानि कार्षिकाणि पृथक् पृथक् ।  
तेषु लोहानि सर्वाणि पाषाणाः कठिनास्तथा ॥ व्र्स्_१८।२ ॥  

  
घनसत्त्वञ्च तत् सर्वं भस्मीकृत्य प्रयोजयेत् ।  
रत्नानि वल्लतुल्यानि भस्मीकृत्य च सर्वशः ॥ व्र्स्_१८।३ ॥  

 
एभ्यश्चतुर्गुणः सूतो गन्धस्तस्माच्चतुर्गुणः ।  
कृत्वा कज्जलिकां ताभ्यां क्षिपेल्लोहस्य भाजने ॥ व्र्स्_१८।४ ॥  

 
प्रद्राव्य बदराङ्गारैर्निक्षिपेत्तदनन्तरम् ।  
रसोपरसलोहानां रत्नानामपि सर्वशः ॥ व्र्स्_१८।५ ॥  

 
चूर्णं भस्म च निक्षिप्य काष्ठेनाऽऽलोड्य मेलयेत् ।  
ततश्च षो।डशांशेन मिश्रयित्वाऽरुणं विषम् ॥ व्र्स्_१८।६ ॥  

 
गोमयोपरि निक्षिप्य निक्षिपेत् कदलीदले ।  
पत्रेणान्येन रम्भायाः समाच्छाद्य प्रयत्नतः ॥ व्र्स्_१८।७ ॥  

 
कराभ्यां चिपिटीकृत्य क्षिपेदुपरि गोमयम् ।  
ततः शीतं समाकृष्य चूर्णयित्वा च पर्पटीम् ॥ व्र्स्_१८।८ ॥  

 
विनिक्षिपेत् करण्डान्तः सम्पूज्य रसभेषजम् ।  
सर्वेश्वराभिधानेयं पर्पटी परिकीर्त्तिता ॥ व्र्स्_१८।९ ॥  

 
सर्वलोकहितार्थाय नन्दिनेयं प्रकीर्त्तिता ।  
रक्तियुक्तसमानेयं मरिचार्द्रसमन्विता ॥ व्र्स्_१८।१० ॥  

  
विद्रधौ षट्प्रकारे स्याद्देया बर्ध्मसु सप्तसु ।  
क्षयरोगेषु सर्वेषु पाण्डुरोगे विशेषतः ॥ व्र्स्_१८।११ ॥  

 
ग्रहणीरोगभेदेषु गुल्मेष्वष्टविधेषु च ।  
मूलरोगेष्वशेषेषु प्लीहार्थे यकृदामये ॥ व्र्स्_१८।१२ ॥  

 
प्रमेहे सोमरोगे च प्रदरे जठरात्तिषु ।  
विशेषेण च मन्दाग्नी सर्वेष्वावर्त्तकेषु च ॥ व्र्स्_१८।१३ ॥  

 
अनुक्तेष्वपि रोगेषु तत्तदौचित्ययोगतः ।  
रसोऽयं खलु दातव्यः शिवतुल्यपराक्रमः ॥ व्र्स्_१८।१४ ॥  

 
यद्यद्द्रव्यमसात्म्यं हि जनानामुपजायते ।  
तत् सर्वं सात्म्यमायाति रसस्यास्य निषेवणात् ॥ व्र्स्_१८।१५ ॥  

 
पीतं हालाहलं तोयं पर्वताग्रे वरोद्धतम् ।  
सलिलं तैलतत्तुल्यं तज्जलं स्यात् सुधोपमम् ॥  
दुःसाध्यो विद्रधिर्मासाच्छान्तिमाप्नोति निश्चितम् ॥ व्र्स्_१८।१६ ॥  

  अथ वरुणकषायः ।-- 
वरुणावल्कलक्वाथे हिङ्गुकासीससैन्धवम् ।  
शिलाजतुसमायुक्तमसाध्यं विद्रधिं जयेत् ॥ व्र्स्_१८।१७ ॥  

 अथ शोभाञ्जनादिक्वाथः ।-- 
क्वाथं शिग्रुवचाश्वत्थं हिङ्गुसैन्धवचूर्णितैः ।  
संयुक्तं पाययेच्छान्त्यै विद्रधीरोगपी।डितम् ॥ व्र्स्_१८।१८ ॥  

 अथ सर्वामयहरो रसः ।-- 
हरिद्राकन्दमङ्कोल-तण्डुलं गन्धकं गु।डम् ।  
मूलानि च महाभर्य्याः पृथगर्द्धपलान्वितम् ॥ व्र्स्_१८।१९ ॥  

 
तुत्थञ्च पञ्चपलिकं नारीस्तन्येन पेषितम् ।  
लिप्तं नालान्ध्रमूषासु धमनात् सत्त्वमाहरेत् ॥ व्र्स्_१८।२० ॥  

 
शस्तं क्षारं रसेष्वेतत् पोटल्या पचनादनु ।  
घृतेनाऽऽवर्त्तिते तस्मिन्निष्कद्वितयसम्मिते ॥ व्र्स्_१८।२१ ॥  

  
प्रवेशितं निष्करसं महाजम्बीरनीरतः ।  
अम्लपिष्टं शरावान्तर्लिप्तं मृद्वस्त्रमुद्रितम् ॥ व्र्स्_१८।२२ ॥  

 
अधरोत्तरदत्तानां भ्रष्टानामा।ढके स्थितम् ।  
बालुकानां तथाभूतैः खारीपरिमितैस्तुषैः ॥ व्र्स्_१८।२३ ॥  

 
पक्वं शीतं कृतं क्षुण्णमष्टौ निष्काणि खर्परात् ।  
चत्वारि सुरभि स्थूल-घनवर्त्तुलनीरुजाम् ॥ व्र्स्_१८।२४ ॥  

 
पीताभानां सगर्भत्वाद्वराटानाञ्च षो।डश ।  
अम्लस्य सार्द्धप्रस्थेन श्लक्ष्णपिष्टानि पात्रयोः ॥ व्र्स्_१८।२५ ॥  

 
जम्बीरमूलिकाकल्केनान्तर्लिप्तानि लिप्तयोः ।  
पचेच्छष्ककरीषाणामर्द्धभारेण यत्नतः ॥ व्र्स्_१८।२६ ॥  

 
कृष्णवर्णोऽनुपक्वोऽसौ सुपक्वः शङ्खपाण्डुरः ।  
काचशङ्खमये पात्रे धारणीयः सुरक्षितः ॥  
पटचूर्णषशात् सर्वानामयान् विनियच्छति ॥ व्र्स्_१८।२७ ॥  

 अथ वृद्धिचिकित्सा ।-- अथ दार्वीप्रयोगः ।-- 
चूर्णं दारुहरिद्राया गवां मूत्रैस्त्रिनिष्ककम् ।  
चित्रं चिरोत्थितां हन्ति अन्त्रवृद्धिं न संशयः ॥ व्र्स्_१८।२८ ॥  

 अथ वातारिरसस्य प्रयोगोपदेशः ।-- 
रसो वातारिनामा यः सोऽत्र देयः पिबेदनु ।  
एरण्डतैलकर्षैकं गवां क्षीरं पलद्वयम् ॥  
अण्डवृद्धिहरं ख्यातं मासमात्रान्न संशयः ॥ व्र्स्_१८।२९ ॥  

 अथ वातारिः ।-- 
रसभागो भवेदेको द्विगुणो गन्धको मतः ।  
त्रिभागा त्रिफला ग्राह्या चतुर्भागश्च चित्रकः ॥ व्र्स्_१८।३० ॥  

 
गुग्गुलुः पञ्चभागः स्यादेरण्डस्नेहमर्दितः ।  
क्षिप्त्वाऽत्र पूर्वकं चूर्णं पुनस्तेनैव मर्दयेत् ॥ व्र्स्_१८।३१ ॥  

 
गुटिकां कर्षमात्रान्तु भक्षयेत् प्रातरेव हि ।  
नागरैरण्डमूलानां क्वाथं तदनु पाययेत् ॥ व्र्स्_१८।३२ ॥  

  
अभ्यज्यैरण्डतैलेन स्वेदयेत् पृष्ठदेशकम् ।  
विरेके तेन सञ्जाते स्निग्धमुष्णञ्च भोजयेत् ॥ व्र्स्_१८।३३ ॥  

 
वातारिसञ्ज्ञको ह्येषः रसो निर्वातसेवितः ।  
मासेन सुखयत्येव ब्रह्मचर्य्यपुरःसरः ॥  
विजयागुटिकां रात्रौ स्वल्पमात्राञ्च भक्षयेत् ॥ व्र्स्_१८।३४ ॥  

 अथ तैलार्द्रकप्रयोगः ।-- 
कर्षैकं तिलतैलन्तु पलैकञ्चाऽऽर्द्रकद्रवम् ।  
यः पिबेत् प्रातरुत्थाय तस्यान्त्रवृद्धिहृद्भवेत् ॥ व्र्स्_१८।३५ ॥  

 अथ अन्त्रवृद्धौ पानीयतैलम् ।-- 
गोमूत्रैरण्डतैलञ्च छागमांसरसं तथा ।  
त्रिफलाक्वाथतुल्यांशं तैलशेषं विपाचयेत् ॥  
तत्तैलन्तु पिबेत् कर्षमन्त्रवृद्धिप्रशान्तये ॥ व्र्स्_१८।३६ ॥  

 अथ अन्त्रवृद्धौ पानीयतैलान्तरं घृतञ्च ।-- 
दध्यारनालमदिरा-मातुलुङ्गरसैः समैः ।  
ताम्रचू।डरसैस्तुल्यं तैलं वा घृतमेव वा ॥  
स्नेहशेषं पचेत् सर्वं तत् पिबेदन्त्रवृद्धिजित् ॥ व्र्स्_१८।३७ ॥  

  अथ अन्त्रवृद्धौ मांसरसः ।-- 
अन्त्रवृद्धिहरः पाने मयूरात्तित्तिराद्रसः ॥ व्र्स्_१८।३८ ॥  

 अथ अन्त्रवृद्धौ द्वितीयमांसरसः ।-- 
वार्त्ताकं कुक्कुटं पक्त्वा तद्रसं पानभोजने ।  
योजयेदन्त्रवृद्ध्यार्त्ते शममाप्नोति नान्यथा ॥ व्र्स्_१८।३९ ॥  

 अथ गुल्मपूर्वरूपम् ।-- 
उद्गारबाहुल्यपुरीषबन्ध-तृप्त्यक्षमत्वान्त्रविकूजनानि ।  
आटोपमाध्मानमपक्तिशक्तिरासन्नगुल्मस्य वदन्ति चिह्नम् ॥ व्र्स्_१८।४० ॥  

 अथ गुल्मचिकित्सा ।-- अथ गन्धकादिपोटलीरसः ।-- 
गन्धकं तालकं ताप्यं शिलाह्वं पिप्पलीकृते ।  
कषाये भावयेत् स्नुह्याः क्षीरे मूत्रे च सप्तशः ॥ व्र्स्_१८।४१ ॥  

 
निष्कार्द्धमस्याः पोटल्याः स्यादर्द्धं साज्यमाक्षिकम् ।  
प्रयोज्यं सयकृत्प्लीह्नि पञ्चकोलपशालिना ॥ व्र्स्_१८।४२ ॥  

  अथ गन्धकादिपोटल्याः प्रयोगान्तरम् ।-- 
वर्षाभूः कारवी शौण्डी सूची वचफलासनम् ।  
तिलाक्षियुगमाबाणा-निशाकर्कन्धुसूरिका ॥ व्र्स्_१८।४३ ॥  

 
रक्तागस्त्येन्दुरेखाब्द-नीलज्योतिरयो मृतम् ।  
वल्कलं बहुवल्लर्य्याः कृष्णः काम्बोजिकाफलम् ॥ व्र्स्_१८।४४ ॥  

 
गवाक्षीरजनीकृष्णा-निम्बवेल्लकठिल्लकम् ।  
मानिकांशं पृथक् क्षुण्णं तुल्यं भूशर्करा घृतम् ॥ व्र्स्_१८।४५ ॥  

 
त्रिफलावीजतैलेन भावितं कर्षसम्मितम् ।  
प्राह्णे घृतेन मध्याह्ने गु।डेन मधुना निशि ॥ व्र्स्_१८।४६ ॥  

 
पादं पादार्द्धमात्रं वा पोटल्याश्च रजो भवेत् ।  
हैयङ्गवीनशाल्यन्न-कृष्णगोक्षीरवर्त्तिनः ॥ व्र्स्_१८।४७ ॥  

  
एवं वर्षत्रयं कुर्य्यात् स्याद्बलीपलितोज्झितः ।  
प्रत्यहं मण्डलं खादेत् पथ्यं त्यक्त्वा ततःपरम् ॥  
इष्टाहारविहारी च सहस्रायुर्मवेद्ध्रुवम् ॥ व्र्स्_१८।४८ ॥  

 अथ वङ्गेश्वरः ।-- 
भस्मसूतं वङ्गभस्म पलैकैकं प्रकल्पयेत् ।  
गन्धकं मृतताम्रञ्च प्रत्येकञ्च पलं पलम् ॥ व्र्स्_१८।४९ ॥  

 
अर्कक्षीरैर्दिनं मर्द्यं सर्वं तत् गोलकीकृतम् ।  
रुद्ध्वा तद्भूधरे पच्यात् पुटैकेन समुद्धरेत् ॥ व्र्स्_१८।५० ॥  

 
एष वङ्गेश्वरो नाम प्लीहगुल्मोदरापहः ।  
घृतैर्गुञ्जाद्वयं लेह्यं निष्कं श्वेतपुनर्नवा ॥  
गवां मूत्रैः पिबेच्चानु रजनीं वा गवां जलैः ॥ व्र्स्_१८।५१ ॥  

 अथ देवदालीपञ्चाङ्गचूर्णम् ।-- 
पञ्चाङ्गदेवदाल्यास्तु चूर्णकर्षं शिवाम्बुना ।  
मासमात्रं पिबेद्यस्तु प्लीहा तस्य करोति किम् ? ॥ व्र्स्_१८।५२ ॥  

 अथ तक्रासवः ।-- 
लवणं रजनी राजी प्रत्येकं पलपञ्चकम् ।  
चूर्णितं निक्षिपेद्भाण्डे शततक्रपलान्विते ॥ व्र्स्_१८।५३ ॥  

  
त्रिदिनं मुद्रितं रक्षेत् पश्चात् पञ्चपलं सदा ।  
पीत्वा विनाशयेत् प्लीहं त्रिःसप्ताहान्न संशयः ॥ व्र्स्_१८।५४ ॥  

 अथ एरण्डक्षारम् ।-- 
समूलपत्रमेरण्डं रुद्ध्वा भाण्डे पुटे पचेत् ।  
तत्कर्षं पलगोमूत्रैः पीतं प्लीहविनाशनम् ॥ व्र्स्_१८।५५ ॥  

 अथ शरपुङ्खादियोगः ।-- 
शरपुङ्खार्कयोर्मूलं चिरं दन्तैश्च चर्वितम् ।  
गिलितं नाशयेत् प्लीहं यवागूपानमाचरेत् ॥ व्र्स्_१८।५६ ॥  

 अथ वज्रक्षारप्रयोगोपदेशः ।-- 
वज्रक्षारन्तु कर्षैकं भक्ष्यं प्लीहविनाशनम् ॥ व्र्स्_१८।५७ ॥  

 अथ काञ्चनीप्रयोगः ।-- 
काञ्चनीमूलचूर्णन्तु निष्कमात्रं सदा पिबेत् ।  
सुरया काञ्जिकैर्वाऽथ हन्ति प्लीहं चिरन्तनम् ॥ व्र्स्_१८।५८ ॥  

 अथ प्लीह्नि रक्तमोक्षणोपदेशः ।-- 
प्लीहानां पृष्ठदेशे तु रक्तस्रावञ्च कारयेत् ।  
अर्कक्षीरं ससिन्धूत्थं क्षिपेत्तत्र रुजापहम् ॥ व्र्स्_१८।५९ ॥  

  अथ शिखिबा।डवः ।-- 
मारितं सूतताम्राभ्रं गन्धकं माक्षिकं समम् ।  
मर्दयित्वाऽऽर्द्रकद्रावैर्यवक्षारयुतैर्दिनम् ॥ व्र्स्_१८।६० ॥  

 
त्रिगुञ्जं भक्षयेन्नित्यं नागवल्लीदलेन च ।  
वातगुल्महरः ख्यातो रसोऽयं शिखिबा।डवः ॥ व्र्स्_१८।६१ ॥  

 
वि।डङ्गं दा।डिमं हिङ्गु सैन्धवैलासुवर्चलम् ।  
मातुलुङ्गरसैः पिष्ट्वा कर्षैकं सुरया सह ॥  
वातगुल्महरं देयमनुपानं सुखावहम् ॥ व्र्स्_१८।६२ ॥  

 अथ दीप्तामरः ।-- 
शुद्धं सूतं समं गन्धं सूतांशं मृतताम्रकम् ।  
शाकवृक्षोत्थपञ्चाङ्ग-द्रवैर्मर्द्यं दिनत्रयम् ॥ व्र्स्_१८।६३ ॥  

 
दिनं सर्पाक्षिजैर्द्रावै रुद्ध्वा गजपुटे पचेत् ।  
पञ्चधा भूधरे चाथ चूर्णं जैपालतुल्यकम् ॥ व्र्स्_१८।६४ ॥  

 
द्विगुञ्जं भक्षयेच्चाऽऽज्यैः पित्तगुल्मप्रशान्तये ।  
द्राक्षाहरीतकीक्वाथमनुपानं प्रकल्पयेत् ॥  
रसो दीप्तामरो नाम पित्तगुल्मं नियच्छति ॥ व्र्स्_१८।६५ ॥  

  अथ विद्याधरः ।-- 
गन्धकं तालकं ताप्यं मृतताम्रं मनःशिलाम् ।  
शुद्धं सूतञ्च तुल्यांशं मर्दयेद्भावयेद्दिनम् ॥ व्र्स्_१८।६६ ॥  

 
पिप्पल्यास्तु कषायेण भावयेत् स्नुग्भवेन च ।  
निष्कार्द्धं भक्षयेत् क्षौद्रैर्गुल्मं प्लीहं विनाशयेत् ॥  
रसो विद्याधरो नाम गोमूत्रञ्च पिबेदनु ॥ व्र्स्_१८।६७ ॥  

 अथ व्योषादिचूर्णम् ।-- 
तिलक्वाथो गु।डञ्चाऽऽज्यं व्योषभार्गीरजोऽन्वितम् ।  
पानं रक्तभवे गुल्मे नष्टे पुष्पे तु योषितः ॥ व्र्स्_१८।६८ ॥  

 अथ देवदार्वादिचूर्णम् ।-- 
देवदारु कणा भार्गी शुण्ठी करञ्जवल्कलम् ।  
चूर्णं तिलानां क्वाथेन रक्तगुल्महरं भवेत् ॥ व्र्स्_१८।६९ ॥  

 अथ रक्तीदरकुठारः ।-- 
पारदं शिखितुत्थञ्च जैपालं पिप्पली समम् ।  
आरग्वधफलान्मज्जा वज्रीदुग्धेन भावयेत् ॥ व्र्स्_१८।७० ॥  

 
सूक्ष्ममात्रां वटीं खादेत् स्त्रीणां हन्याज्जलोदरम् ।  
चिञ्चाफलरसञ्चानु पथ्यं दध्योदनं हितम् ॥  
रक्तोदरं हरेत् सैव कठिनं रेचयेदनु ॥ व्र्स्_१८।७१ ॥  

  अथ वैश्वानररसः ।-- 
विष्णुक्रान्ता च जैपालं लाङ्गली सुरदारिका ।  
यवचिञ्चाऽम्बुसारेण तासां द्विगुणगन्धकम् ॥ व्र्स्_१८।७२ ॥  

 
पक्षं विमर्दितं सूतं स्वेदयेन्मृदुनाऽग्निना ।  
गुल्मे गुञ्जात्रयञ्चास्य सोष्णाम्बुघृतसैन्धवम् ॥ व्र्स्_१८।७३ ॥  

 
वातजे कफजे लिह्यान्मध्वार्द्रकसमन्वितम् ।  
ससितामाक्षिकं पैत्ते सोऽयं वैश्वानरो रसः ॥ व्र्स्_१८।७४ ॥  

 अथ अग्निकुमारः ।-- 
नेपालवैगन्धरसत्रयाणां फलत्रयस्यापि कटत्रयस्य ।  
मूत्रे गवां षो।डशभागमाने भागान्नवैकत्र दिनत्रयञ्च ॥ व्र्स्_१८।७५ ॥  

 
विमर्द्य तेषां बदरप्रमाणां बद्ध्वा वटीमुष्णजलानुपानात् ।  
एकत्र युक्ता सहसा निहन्ति सा रेचयित्वा मलजालमादौ ॥ व्र्स्_१८।७६ ॥  

 
गुल्मं यकृत् पाण्डुविबन्धशूलं मान्द्यं ज्वरञ्चाथ जलोदरञ्च ।  
अग्नेः कुमारः सहसा निहन्यादुद्दीपितो दीप इवान्धकारम् ॥ व्र्स्_१८।७७ ॥  

  अथ सर्वाङ्गसुन्दरः प्राणेश्वरो रसः ।-- 
शुद्धमभ्रं रसं गन्धं मेलयित्वा समांशकम् ।  
तालमूलीरसैर्मर्द्यं कल्कं सम्पादयेच्छुभम् ॥ व्र्स्_१८।७८ ॥  

 
तत् कल्कं कूपिकामध्ये कृत्वा वक्त्रं निरुन्धयेत् ।  
खटिन्या मुखमाच्छाद्य मृदा खर्परसञ्ज्ञया ॥ व्र्स्_१८।७९ ॥  

 
कूपिकां लेपयेत् सर्वां शोषयेदातपे खरे ।  
कूपिकां भूगतायाञ्च कृत्वा तां पुटयेत्ततः ॥ व्र्स्_१८।८० ॥  

 
कूपिकां मर्दयेत् कृत्स्नां खटिन्या सह संयुताम् ।  
त्रिभिः क्षारैस्तु तच्चूर्णं पञ्चभिर्लवणैस्तथा ॥ व्र्स्_१८।८१ ॥  

 
त्र्यूषणं त्रिफला हिङ्गु पुरमिन्द्रयवास्तथा ।  
गुञ्जाकिनी तथा चित्रमजमोदा यमानिका ॥ व्र्स्_१८।८२ ॥  

 
एतानि समभागानि समादाय विचूर्णयेत् ।  
योजयेत् सह सूतेन ततः सिध्यति सूतकः ॥ व्र्स्_१८।८३ ॥  

 
सिद्धसूतस्य चूर्णेन माषं सर्वरुजापहम् ।  
भक्षयेत् प्रातरुत्थाय रसः सर्वाङ्गसुन्दरः ॥ व्र्स्_१८।८४ ॥  

 
उष्णोदकानुपानन्तु पाययेच्चुलुकद्वयम् ।  
भक्षयेदेकवारन्तु द्विवारं न कथञ्चन ॥ व्र्स्_१८।८५ ॥  

  
दिनमध्ये वारमेकं दातव्यो भिषजा रसः ।  
शीतोदकं सकृद्देयं तृ।डभावेऽप्यहर्निशम् ॥ व्र्स्_१८।८६ ॥  

 
भोजने वर्जयेत्तत्र शाकाम्लं द्विदलं तथा ।  
तैलाभ्यङ्गं ब्रह्मचर्य्यं वर्जयेच्छयनं दिवा ॥ व्र्स्_१८।८७ ॥  

 
हितं तत् सेवयेत् पथ्यमहितञ्च विवर्जयेत् ।  
अनेनैव प्रकारेण योजयेत् प्रतिवासरम् ॥ व्र्स्_१८।८८ ॥  

 
यस्त्वचेतनतां याति सन्निपाती कथञ्चन ।  
तस्य नातिप्रयोक्तव्यो रसो यत्नाद्भिषग्वरैः ॥ व्र्स्_१८।८९ ॥  

 
देवाग्निऋषिविप्रांश्च कुमारीयोगिनीगणान् ।  
पूजयित्वा यथाशक्त्या सेव्यः प्राणेश्वरो रसः ॥ व्र्स्_१८।९० ॥  

 
गुल्मञ्चाष्टविधं वातं शूलञ्च परिणामजम् ।  
सन्निपातज्वरञ्चैव प्लीहानमपकर्षति ॥ व्र्स्_१८।९१ ॥  

 
कामला पाण्डुरोगञ्च मन्दाग्निं ग्रहणीं तथा ।  
शिववत् सेवितो हन्ति रसः प्राणेश्वरस्त्वयम् ॥ व्र्स्_१८।९२ ॥  

 अथ गुल्मनाशनः ।-- 
गन्धकं रसतुल्यञ्च द्विभागं सैन्धवस्य च ।  
त्रिभागं टङ्कणं प्रोक्तं चतुर्भागञ्च तुत्थकम् ॥ व्र्स्_१८।९३ ॥  

  
पञ्चमन्तु वराटं स्यात् ष।ड्भागं शङ्खमेव च ।  
वह्निमूलकषायेण चिरविल्वरसेन च ॥ व्र्स्_१८।९४ ॥  

 
आर्द्रकस्य रसेनात्र प्रत्येकन्तु पुटत्रयम् ।  
तत्समं मारिचं चूर्णं शाणार्द्धं भक्षयेन्नरः ॥  
पञ्चगुल्मं क्षयं श्वासं मन्दाग्निञ्चाशु नाशयेत् ॥ व्र्स्_१८।९५ ॥  

 अथ शूलचिकित्सा ।-- अथ अग्निमुखः ।-- 
मृतसूताभ्रकं ताम्रं गन्धकञ्चाम्लवेतसम् ।  
विषं फलत्रयं तुल्यं सर्वं मर्द्यं दिनावधि ॥ व्र्स्_१८।९६ ॥  

 
विषमुष्टिर्जया वासा विजया रक्तशाकिनी ।  
बृहती च महाराष्ट्री धुस्तूरः पद्मपत्रकः ॥ व्र्स्_१८।९७ ॥  

 
नागवल्ली शमी जम्बू भाव्यमेभिर्द्रवैस्त्र्यहम् ।  
समांशं पञ्चलवणं दत्त्वाऽऽर्द्रकरसेन च ॥ व्र्स्_१८।९८ ॥  

  
दिनं पेष्यं ततः कुर्य्याद्वटिकाश्चणमात्रकाः ।  
भक्षयेद्वातशूलार्त्तः सोऽयमग्निमुखो रसः ॥ व्र्स्_१८।९९ ॥  

 
हरीतकी प्रतिविषा हिङ्गु सौवर्चलं वचा ।  
कलिङ्गेन्द्रयवास्तुल्यं पाययेदुष्णवारिणा ॥  
कर्षैकमनुपानं स्याद्वातशूलहरं परम् ॥ व्र्स्_१८।१०० ॥  

 अथ क्षारप्रयोगः ।-- 
चिञ्चाक्षारं जलैः पीतं शूलं शान्तिमवाप्नुयात् ॥ व्र्स्_१८।१०१ ॥  

 अथ त्रिनेत्रः ।-- 
खण्डितं हारिणं शृङ्गं स्वर्णं शुल्वं मृतं रसम् ।  
दिनैकञ्चाऽऽर्दकद्रावैर्मर्द्यं रुद्ध्वा पचेत् पुटे ॥ व्र्स्_१८।१०२ ॥  

 
त्रिनेत्राख्यो रसः सोऽयं माषं मध्वाज्यकैर्लिहेत् ।  
सैन्धवं जीरकं हिङ्गु मध्वाज्याभ्यां लिहेदनु ॥  
पक्तिशूलहरं ख्यातं मासमात्रान्न संशयः ॥ व्र्स्_१८।१०३ ॥  

 अथ सौभाग्ययोगः ।-- 
टङ्कणं मूर्च्छितं सूतं यवक्षारं समं समम् ।  
चूर्णितं भक्षयेन्माषं मधुना पक्तिशूलनुत् ॥  
जम्बूमांसाज्ययोर्यूषमनुपानं पिबेत् सदा ॥ व्र्स्_१८।१०४ ॥  

  अथ चिन्तामणिः ।-- 
सूतेन गन्धं द्विगुणं विमर्द्य कोरण्टनिम्बूत्थरसैर्दिनं तत् ।  
चिञ्चोद्भवच्छिल्लिरसेन चैकं दिनञ्च गोलं रविसम्पुटस्थम् ॥ व्र्स्_१८।१०५ ॥  

 
लिप्त्वा मृदा शुष्कमतीव कृत्वा सामुद्रयन्त्रेण पुटं ददीत ।  
उद्धृत्य शीतं रसपादभागं प्रक्षिप्य गन्धं विपचेन्मनाक् च ॥ व्र्स्_१८।१०६ ॥  

 
विषञ्च दत्त्वा रसपादभागं लोहस्य पात्रे तु कृशानुतोयैः ।  
रसस्तु चिन्तामणिरेष उक्तो वातारितैलेन समाक्षिकेण ॥ व्र्स्_१८।१०७ ॥  

 
वल्लेन मानं प्रददीत चाम्लं तैलञ्च शीतं परिवर्जयेच्च ॥ व्र्स्_१८।१०८ ॥  

 
हन्ति गुल्मं महाध्मानं तूनीं प्रतितुनीमपि ॥ व्र्स्_१८।१०९ ॥  

 अथ शूलकेशरी ।-- 
शुद्धं सूतं द्विधा गन्धं यामैकं मर्दयेद्दृ।ढम् ।  
द्वयोस्तुल्यं शुद्धताम्रं सम्पुटे तन्निरोधयेत् ॥ व्र्स्_१८।११० ॥  

 
ऊर्द्ध्वाधो लवणं दत्त्वा मृद्भाण्डे धारयेद्भिषक् ।  
रुद्ध्वा गजपुटे पाच्यं स्वाङ्गशीतं समुद्धरेत् ॥ व्र्स्_१८।१११ ॥  

 
सम्पुटं चूर्णयेत् सूक्ष्मं पर्णखण्डे द्विगुञ्जकम् ।  
भक्षयेत् सर्वशूलार्त्तो हिङ्गु शुण्ठी च जीरकम् ॥ व्र्स्_१८।११२ ॥  

 
वचामरिचसञ्चूर्णं कर्षसुष्णजलैः पिबेत् ।  
असाध्यं नाशयेच्छूलं रसः स्याच्छूलकेसरी ॥ व्र्स्_१८।११३ ॥  

  अथ बन्ध्यादिक्षारः ।-- 
बन्ध्यालाङ्गलिकामूलं शङ्खन्तु द्विगुणं तयोः ।  
त्रयाणां भावयेच्चूर्णं त्र्यहं जम्बीरजद्रवैः ॥ व्र्स्_१८।११४ ॥  

 
रुद्ध्वा गजपुटे पच्यात् तत् क्षारं मरिचैर्घृतैः ।  
कर्षमात्रं पिबेच्छूली तत्क्षणात् सुखमाप्नुयात् ॥ व्र्स्_१८।११५ ॥  

 अथ मृतोत्थापनः ।-- 
अभ्रं ताम्रं तथा लोहं प्रत्येकं संस्कृतं पलम् ।  
सर्वमेतत् समाहृत्य गृह्णीयात् कुशलो भिषक् ॥ व्र्स्_१८।११६ ॥  

 
आज्ये पलद्वादशके दुग्धे तत्स्वरसङ्ख्यके ।  
पक्त्वा तत्र क्षिपेच्चूर्णं सुपूतं घनतन्तुना ॥ व्र्स्_१८।११७ ॥  

 
वि।डङ्गत्रिफलावह्नि-त्रिकटूनां तथैव च ।  
पिष्ट्वा पलोन्मितानेतान् यथा सम्मिश्रतां नयेत् ॥ व्र्स्_१८।११८ ॥  

 
ततः पिष्ट्वा शुभे भाण्डे स्थापयेत्तद्विचक्षणः ।  
आत्मनः शोभने चाह्नि पूजयित्वा गुरुं रविम् ॥ व्र्स्_१८।११९ ॥  

  
घृतेन मधुना मद्यैः पाययेन्माषकादिकम् ।  
अष्टौ माषान् क्रमेणैव वर्द्धयेत्तत् समाहितः ॥ व्र्स्_१८।१२० ॥  

 
अनुपानञ्च दुग्धेन नारिकेलोदकेन वा ।  
जीर्णे शर्करशाल्यन्न-मुद्गमांसरसादयः ॥ व्र्स्_१८।१२१ ॥  

 
रसपानाविरुद्धानि द्रव्याण्यन्यानि योजयेत् ।  
हृच्छूलं पार्श्वशूलञ्च आमवातं कटिग्रहम् ॥ व्र्स्_१८।१२२ ॥  

 
गुल्मशूलं शिरःशूलं यकृत्प्लीहानशेषतः ।  
अग्निमान्द्यं क्षयं कुष्ठं कासं श्वासं विचर्चिकाम् ॥  
अश्मरीं मूत्रकृच्छ्रञ्च योगेनानेन साधयेत् ॥ व्र्स्_१८।१२३ ॥  

 अथ क्षारताम्रम् ।-- 
रसेन ताम्रस्य दलानि लिप्त्वा गन्धेन ताम्रं द्विगुणेन पश्चात् ।  
वस्त्रेण बद्ध्वाऽथ समुद्रजेन क्षारत्रयेणापि च वेष्टयित्वा ॥ व्र्स्_१८।१२४ ॥  

 
मृदा च संलिप्य पुटं ददीत दलानि ताम्रस्य विचूर्णयेत ।  
धुस्तूरचित्रार्द्र-कटुत्रयैश्च विमर्दयेत्तत् त्रिदिनप्रमाणम् ॥ व्र्स्_१८।१२५ ॥  

 
कलाप्रमाणेन विषञ्च दत्त्वा वल्लं ददीतास्य च वातशूले ॥ व्र्स्_१८।१२६ ॥  

  अथ शूलान्तकः ।-- 
भस्मसूतस्य खस्यापि पलमेकं पृथक् पृथक् ।  
ताम्रभस्मपले तु द्वे गन्धकस्य पलत्रयम् ॥ व्र्स्_१८।१२७ ॥  

 
हरितालस्य कर्षांशं विमलं हेममाक्षिकम् ।  
पलार्द्धं हलिनीकन्दं नागवङ्गौ पलार्द्धकौ ॥ व्र्स्_१८।१२८ ॥  

 
चतुष्पलन्तु त्रिवृतमेतत् सर्वं विचूर्णयेत् ।  
भूधात्रीस्वरसेनैव भावयेत् सप्तधा भिषक् ॥ व्र्स्_१८।१२९ ॥  

 
तथा दन्तीरसैर्वल्लं दद्यादार्द्रकवारिणा ।  
तेन कोष्ठे विशुद्धे तु दधिभक्तन्तु भोजयेत् ॥  
हरेच्छूलानि सर्वाणि रसः शूलान्तको मतः ॥ व्र्स्_१८।१३० ॥  

 अथ द्वितीयोऽग्रिमुखः ।-- 
पारदं माक्षिकं ताम्रं कृष्णाभ्रं गन्धकत्रयम् ।  
माणिमन्थं विषं हिङ्गु त्वग्निशाकन्धकाञ्चनान् ॥ व्र्स्_१८।१३१ ॥  

 
रक्तमारीषनिर्गुण्डी-महाराष्ट्र्याटरूषकम् ।  
जयाजयन्तीनिर्य्यासैस्तथा च विषतिन्दुकान् ॥ व्र्स्_१८।१३२ ॥  

 
मर्दितं कुक्कुटपुटे पचेदग्निमुखाह्वयः ।  
अष्टगुञ्जामितः सोऽयं प्रयोज्यः साज्यनागरः ॥  
हिङ्गुसौवर्चलोष्णाम्बु-युतो वा गुल्मशूलजित् ॥ व्र्स्_१८।१३३ ॥  

  अथ द्वितीयत्रिनेत्रः ।-- 
रसताम्रगन्धकानां त्रिगुणोत्तरवर्द्धितांशानाम् ।  
अम्लेन मर्दितानां पुटपक्वानां निषेवितं भस्म ॥ व्र्स्_१८।१३४ ॥  

 
गुञ्जाप्रमाणमार्द्रक-सिन्धूत्थचूर्णसंयुक्तम् ।  
एरण्डतैलमाक्षिकमथ वा पटुहिङ्गुजीरकोपेतम् ॥ व्र्स्_१८।१३५ ॥  

 
शमयति शूलमशेषं तत्तद्रसभावितं बहुशः ।  
उपचूर्णैरनुपानैस्तैस्तैः सहितं कफानिलार्त्तिहरम् ॥ व्र्स्_१८।१३६ ॥  

 
एतच्च हरिणशृङ्ग-मृतकाञ्चनटङ्कणोपेतम् ।  
सघृतमधु पक्तिशूलं शमयति शूलं त्रिनेत्ररसः ॥ व्र्स्_१८।१३७ ॥  

 अथ उदयभास्करः ।-- 
तोलतुल्यं रसं शुद्धं गन्धकं तच्चतुर्गुणम् ।  
विधाय कज्जलीं श्लक्ष्णां ततो निम्बुकवारिणा ॥ व्र्स्_१८।१३८ ॥  

 
कल्कं कुर्वीत सङ्खल्ले यावद्यामचतुष्टयम् ।  
द्वितोलमथ ताम्रस्य तनुपत्राणि सर्वशः ॥ व्र्स्_१८।१३९ ॥  

 
कल्केन तेन निम्बूक-रसेनाप्लाव्य खल्लके ।  
स्थापयेदातपे तीव्रे पिण्डीकृत्य ततः परम् ॥ व्र्स्_१८।१४० ॥  

 
मूषामध्ये निरुध्याथ कुक्वुटाख्यैस्त्रिभिः पुटैः ।  
पचेच्चुल्ल्यां विनिक्षिप्य चुल्लीपरिमितोपलैः ॥ व्र्स्_१८।१४१ ॥  

  
तत आकृष्य सम्मर्द्य करण्डे तं विनिक्षिपेत् ।  
रसोऽयं सर्वरोगघ्नो नृणामुदयभास्करः ॥ व्र्स्_१८।१४२ ॥  

 
हन्ति शूलानि सर्वाणि तमांसीव दिवाकरः ।  
पर्णखण्डिकया सार्द्धं देयश्चेत्यपरे जगुः ॥  
पथ्यं रोगोचितं देयं रसस्यानुचितं त्यजेत् ॥ व्र्स्_१८।१४३ ॥  

 अथ शूलगजकेशरी ।-- 
पलप्रमाणसूतेन बलिना द्विगुणेन च ।  
शुद्धत्रिपलतालेन कृत्वा कज्जलिकां त्र्यहम् ॥ व्र्स्_१८।१४४ ॥  

 
पलमानेन कर्त्तव्यः शुद्धताम्रस्य सम्पुटः ।  
पिधानपात्रसङ्ग्रस्त-तलपात्रास्यवान् खलु ॥ व्र्स्_१८।१४५ ॥  

 
कज्जलीं सम्पुटस्यान्तर्निदध्यात्तदनन्तरम् ।  
अधस्तादुपरिष्टाच्च सम्पुटस्य क्षिपेत् खलु ॥ व्र्स्_१८।१४६ ॥  

 
आकण्ठं पटुचूर्णं तं पिधाय च निरुध्य च ।  
विशोष्य गजसञ्ज्ञेन पुटेन पुटयेत्ततः ॥ व्र्स्_१८।१४७ ॥  

 
पटचूर्णं विधायाथ सिन्धुमध्ये विनिक्षिपेत् ।  
पथ्याऽऽर्द्रकरसोपेतो वल्लमानेन सेवितः ॥  
रसो निःशेषशूलघ्नः स्याच्छ्लगजकेशरी ॥ व्र्स्_१८।१४८ ॥  

  अथ द्वितीयक्षारताम्रम् ।-- 
पलमितमृतशुल्वं तन्मितं गन्धचूर्णं  
वसुमितपलमानं तिन्ति।डीक्षारचूर्णम् ।  
त्रयमिदमभिदिष्टं क्षारताम्राख्यमेत-  
द्धरति सकलशूलं पीतमुष्णोदकेन ॥ व्र्स्_१८।१४९ ॥  

 अथ ताम्राष्टकम् ।-- 
हिङ्गु व्योषं मधुकरुचकं तिन्ति।डीक्षारताम्रं  
सर्वञ्चैतन्मसृणमृदितं पीतमुष्णोदकेन ।  
क्षिप्रं शूलं क्षपयति नृणां तीव्रपीडासमेतं  
ध्वान्तं भानोरिव समुदयः साधु ताम्राष्टकं हि ॥ व्र्स्_१८।१५० ॥  

 अथ ब।डवानलगुटिका ।-- 
तालं ताप्यं कनककुनटी-कान्तगन्धार्कसूतै-  
स्तुल्यांशैस्तैररुणमधुरं दीप्यकं सर्वतुल्यम् ।  
एतैः सर्वैस्त्रिकटु च समं कज्जलीकृत्य सर्वं  
हिङ्गुम्भोभिर्मुनिमितदिनैर्भावयेत् सप्तकृत्वः ॥ व्र्स्_१८।१५१ ॥  

 
जयन्त्याः काकमाच्याश्च निर्गुण्ड्याश्चाऽऽर्द्रकस्य च ।  
स्वरसैर्भावयेत् पिष्ट्वा सकृदेव दिने दिने ॥  
कर्त्तव्या मरिचैस्तुल्याश्छायाशुष्काश्च गोलिकाः ॥ व्र्स्_१८।१५२ ॥  

 
हन्त्येषा ब।डवानलाख्यगुटिका संसेवितोष्णाम्बुना  
सर्वं शूलगदं कृमिञ्च सकलं वैषम्यवृत्तिं क्षुधः ।  
मन्दाग्निं ग्रहणीगदं श्वयथुरुक्पाण्डुञ्च गुल्मार्शसी  
वातश्लेष्मगदं तथोदररुजं श्वासञ्च कासं ज्वरम् ॥ व्र्स्_१८।१५३ ॥  

 अथ अग्निकुमारः ।-- 
रसगन्धकयोः कृत्वा कज्जलीं तुल्यभागयोः ।  
पादांशममृतं दत्त्वा शुक्तिभस्म कलांशकम् ॥ व्र्स्_१८।१५४ ॥  

 
हंसपादीरसैः सम्यङ्मर्दयित्वा दिनत्रयम् ।  
स्थूलगोलं ततः कृत्वा परिशोष्य खरातपे ॥ व्र्स्_१८।१५५ ॥  

 
निरुध्य बालुकायन्त्रे क्रमपुष्टेन वह्निना ।  
पचेदेकमहोरात्रं स्वतः शीतं विचूर्ण्य च ॥ व्र्स्_१८।१५६ ॥  

 
तुल्यांशममृतं दत्त्वा मर्दयेदार्द्रकद्रवैः ।  
विलिप्य स्थालिकामध्ये ततोऽन्यस्थालिकोदरे ॥ व्र्स्_१८।१५७ ॥  

 
पलार्द्धममृतं क्षिप्त्वा रसस्थालीञ्च तन्मुखे ।  
न्युब्जां दत्त्वा दृ।ढं रुद्ध्वा चुल्ल्यामारोप्य यत्नतः ॥ व्र्स्_१८।१५८ ॥  

  
यामं प्रज्वालयेदग्निं विचूर्ण्य तदनन्तरम् ।  
करण्डके विनिक्षिप्य स्थापयेदतियत्नतः ॥  
रसो ह्यग्निकुमाराख्यो दिष्टो मन्थानभैरवैः ॥ व्र्स्_१८।१५९ ॥  

 
हन्यादत्यग्निमान्द्यं ज्वरहरमखिलं वातजातं क्षयार्त्तिं  
शोफाढ्यं पाण्डुरोगं कफजनितगदान् प्लीहगुल्मं गुदार्त्तिम् ।  
सर्वाङ्गीणञ्च शूलं जठरभवरुजं खञ्जतां पङ्गुलत्वं  
सर्वांश्चासाध्यरोगान् हरिरिव दुरितं रक्तगुल्मं बधूनाम् ॥ व्र्स्_१८।१६० ॥  

 अथ शम्बूकादिलौहम् ।-- 
शम्बूकं त्र्यूषणं पञ्च लवणानि मृतायसम् ।  
समांशं पेषयेन्मूत्रैः कृष्णाजस्य दिनावधि ॥  
भक्षयेत् कर्षमात्रन्तु परिणामाख्यशूलनुत् ॥ व्र्स्_१८।१६१ ॥  

 अथेन्द्रवारुणिकादिचूर्णम् ।-- 
इन्द्रवारुणिकामूलं कटुत्रयसमायुतम् ।  
पिबेदुष्णाम्बुना हन्ति शूलमत्यन्तदुःसहम् ॥ व्र्स्_१८।१६२ ॥  

 अथ भूदार्वादियोगः ।-- 
भूदारुवटमूलञ्च शूलजित् सोष्णवारिणा ॥ व्र्स्_१८।१६३ ॥  

 अथ सद्यःशूलहरो योगः ।-- 
सद्योभवं हरेच्छूलं लवणं वाऽऽरनालकैः ॥ व्र्स्_१८।१६४ ॥  

  अथ सद्यःशूलहरयोगद्वयम् ।-- 
घृतेन सैन्धवं वाऽथ उष्णतोयैः सुवर्चलम् ॥ व्र्स्_१८।१६५ ॥  

 अथ क्षारवटी ।-- 
अमृतं हेमभस्माथ शङ्खं चिञ्चा सुभास्करम् ।  
क्रमाद्द्विगुणितं कृत्वा तत्तुल्यञ्च कटुत्रिकम् ॥ व्र्स्_१८।१६६ ॥  

 
तुलसी भृङ्गराजश्च मातुलुङ्गार्द्रकद्रवैः ।  
भावितं बहुशश्चूर्णं रजो वा गुलिकाऽपि वा ॥ व्र्स्_१८।१६७ ॥  

 
गुञ्जामात्रन्तु सेवेत गुल्माष्ठीलां विनाशयेत् ।  
मन्दाग्निं ग्रहणीमर्शो शूलरोगमरोचकम् ॥  
एषा क्षारवटी नाम कृशदेहेषु युज्यते ॥ व्र्स्_१८।१६८ ॥  

  अथ कार्श्यचिकित्सा ।-- अथामृतार्णवः ।-- 
रसभस्म त्रयो भागा भागैकं हेमभस्मकम् ।  
सर्वांशममृतासत्त्वं सितामध्वाज्यमिश्रितम् ॥ व्र्स्_१८।१६९ ॥  

 
दिनैकं मर्दयेत् खल्ले माषैकं भक्षयेत् सदा ।  
कृशानां कुरुते पुष्टिं रसोऽयममृतार्णवः ॥  
अश्वगन्धापलार्द्धञ्च गवां क्षीरैः पिवेदनु ॥ व्र्स्_१८।१७० ॥  

 अथ पूर्णचन्द्रः ।-- 
मृतसूताभ्रलोहं वै शिलाजतु वि।डङ्गकम् ।  
ताप्यं क्षौद्रं घृतं तुल्यमेकीकृत्य विमर्दयेत् ॥ व्र्स्_१८।१७१ ॥  

 
पूर्णचन्द्ररसो नाम्ना माषैकं भक्षयेत् सदा ।  
शाल्मलीपुष्पचूर्णञ्च क्षौद्रैः कर्षं पिबेदनु ॥ व्र्स्_१८।१७२ ॥  

 
दुर्बलो बलमाप्नोति मासैकेन यथा शशी ।  
कृशानां बृंहणं देयं सर्वं पानान्नभेषजम् ॥  
निद्रा चैव दिवा रात्रौ छागमांसाशनं तथा ॥ व्र्स्_१८।१७३ ॥  

 अथ स्थौल्यचिकित्सा ।-- अथ ब।डवाग्निमुखः ।-- 
शुद्धसूतं मृतं ताम्रं तालं बोलं समं समम् ।  
अर्कक्षीरैर्दिनं मर्द्यं क्षौद्रैर्लेह्यं द्विगुञ्जकम् ॥ व्र्स्_१८।१७४ ॥  

  
ब।डवाग्निमुखो नाम स्थौल्यं तुन्दं नियच्छति ।  
पलं क्षौद्रं पलं तोयमनुपानं पिबेत् सदा ॥ व्र्स्_१८।१७५ ॥  

 अथ स्थौल्ये पूर्वकृत्यनिर्देशः ।-- 
तत्राऽऽदौ पञ्चकर्माणि लङ्घनाद्यैरुपाचरेत् ॥ व्र्स्_१८।१७६ ॥  

 अथ सध्वार्द्रकप्रयोगः ।-- 
आर्द्रकं मधुना खादेन्मेदोऽनिलकफान् जयेत् ॥ व्र्स्_१८।१७७ ॥  

 अथ अग्निकुमारः ।-- 
गन्धकेन द्विकर्षेण शुद्धसूतेन तावता ।  
विधाय कज्जलीं सूक्ष्मामेकवासरमर्दनात् ॥ व्र्स्_१८।१७८ ॥  

 
कर्षमात्रं विषं दत्त्वा मर्दयित्वा दृ।ढं पुनः ।  
हंसपादीरसैस्तैर्वा स्तोकं स्तोकं मुहुर्मुहुः ॥ व्र्स्_१८।१७९ ॥  

 
कु।डवार्द्धमितैः पश्चाद्गोलं कृत्वा विशोष्य च ।  
काचकूप्यां विनिक्षिप्य शुल्वे ना।डीं विधाय च ॥ व्र्स्_१८।१८० ॥  

 
देवीशास्त्रे पुनः प्रोक्तं विषं कर्षविचूर्णितम् ।  
ऊर्द्ध्वाधो गोलकानां हि काचकूप्यां विनिक्षिपेत् ॥ व्र्स्_१८।१८१ ॥  

  
निक्षिपेत् कज्जलीं मध्ये यतश्चाग्र्यं प्रजायते ।  
ततश्च द्व्यङ्गुलोत्सेध-मृदा कूपीं विलिप्यताम् ॥ व्र्स्_१८।१८२ ॥  

 
विशोष्य बालुकायन्त्रे यन्त्रवर्गप्रकाशिते ।  
अधोमुखीं घटीं क्षिप्त्वा क्षिपेदुपरि बालुकाम् ॥ व्र्स्_१८।१८३ ॥  

 
निरुध्य भाण्डवक्त्रञ्च चुल्ल्यामारोप्य यत्नतः ।  
वह्निं प्रज्वालयेत् सार्द्धं दिनं क्रमविवर्द्धितम् ॥ व्र्स्_१८।१८४ ॥  

 
स्वाङ्गशीतलमाकृष्य सह ताम्रेण मर्दयेत् ।  
पलार्द्धं मरिचं सूक्ष्मं कर्षार्द्धं वत्सनाभकम् ॥ व्र्स्_१८।१८५ ॥  

 
विनिक्षिप्य विमर्द्याथ क्षिपेद्रम्यकरण्डके ।  
नन्दिना तु समुद्दिष्टं रसतुल्यं मरीचकम् ॥  
वत्सनाभन्तु कर्षांशं मिश्रयेत विचूर्ण्य तत् ॥ व्र्स्_१८।१८६ ॥  

 
निर्दिष्टोऽग्निकुमारको रसवरो देव्या तथा नन्दिना  
सेव्यो वैद्ययशःप्रभूतफलदश्चाऽऽनाहविध्वंसनः ।  
सद्यः पाचनदीपनो रुचिकरः शीघ्रं तथाऽष्ठीलिकां  
सामाञ्च ग्रहणीं हरेत् कफरुजः कण्ठामयध्वंसनः ॥ व्र्स्_१८।१८७ ॥  

 
बल्यो भोजनतोयभक्ष्यसुखदः श्रेष्ठो रसानां प्रभु-  
र्मन्दाग्निं कफवातजं क्षयगदं निःशेषशूलामयान् ।  
श्वासं कासगदं तथा गुदरुजं स्थौल्यञ्च पाण्डुं तथा  
शोफं वातगदं तथा खलु रतीतुल्योऽर्द्धपर्णान्वितः ॥ व्र्स्_१८।१८८ ॥  

  
कणया सितयाऽऽज्येन दातव्योऽसौ महारसः ।  
प्रत्यष्ठीलादिरोगेषु जलकूर्मगदेषु च ॥ व्र्स्_१८।१८९ ॥  

 
नन्दिना तु पुनः प्रोक्तस्तत्तद्रोगहरौषधैः ।  
निहन्ति सकलान् रोगान् दुष्पत्नीव मनोरथान् ॥ व्र्स्_१८।१९० ॥  

 
रसजनितविदाहे शीततोयाभिषेको  
मलयजघनसारालेपनं मन्दवातः ।  
तरुणदधि सिताक्तं नारिकेलीफलाम्भो  
मधुरशिशिरपानं शीतमन्यच्च शस्तम् ॥ व्र्स्_१८।१९१ ॥  

 
सौभाग्यं मेघनादाङ्घ्रि-सितामधुकचन्दनम् ।  
तुषोदकेन दातव्यं सर्वस्मिन् रसवैकृते ॥ व्र्स्_१८।१९२ ॥  

 
छर्द्यां तृष्णासु दातव्यं कपित्थं वा सिताऽन्वितम् ।  
कुमारीशीतलेपश्च सर्वाङ्गीणः प्रशस्यते ॥ व्र्स्_१८।१९३ ॥  

 
क्षीरं मधुसितापीतं क्वाथो वाऽमृतबन्धुकः ।  
उपचारा अमी सर्वे प्रशस्ता रसतापिनाम् ॥ व्र्स्_१८।१९४ ॥  

 
रसस्याग्निकुमारस्य प्रभावं वेत्ति तत्त्वतः ।  
गिरिजा नन्दिकेशो वा यद्वा नारायणः प्रभुः ॥ व्र्स्_१८।१९५ ॥  

  अथाम्लपित्तनिदानम् ।-- 
अम्लोद्गारवमी हस्त-पादहृत्कुक्षिदाहता ।  
अम्लपित्ते मुखं तिक्तं भवेच्छूलमरोचकम् ॥ व्र्स्_१८।१९६ ॥  

 अथ अम्लपित्तचिकित्सा ।-- अथाम्लपित्तोपचाराः ।-- 
अम्लपित्ते तु वमनं तदन्ते मृदुरेचनम् ।  
ऊर्द्ध्वगं वमनैर्हन्यादधोगं रेचनैर्जयेत् ॥  
तिक्तभूयिष्ठमाहारं पानञ्चापि प्रकल्पयेत् ॥ व्र्स्_१८।१९७ ॥  

 अथ वमनयोगः ।-- 
अम्लपित्ते च वमनं पटोलारिष्टवारिभिः ॥ व्र्स्_१८।१९८ ॥  

 अथ विरेचनयोगः ।-- 
विरेचनं त्रिवृच्चूर्णं मधुधात्रीफलैर्भवेत् ॥ व्र्स्_१८।१९९ ॥  

 अथ लीलाविलासः ।-- 
शुद्धसूतं शुद्धगन्धं मृतं ताम्राभ्ररौप्यकम् ।  
तुल्यांशं मर्दयेद्यामं रुद्ध्वा लघुपुटे पचेत् ॥ व्र्स्_१८।२०० ॥  

 
अक्षधात्रीहरीतक्याः क्रमवृद्ध्या विपाचयेत् ।  
जलेनाष्टगुणेनैव ग्राह्यमष्टावशेषितम् ॥ व्र्स्_१८।२०१ ॥  

  
अनेन भावयेत् सर्वं पूर्वं सूतं पुनः पुनः ।  
पञ्चविंशतिवारञ्च तावद्भिर्भृङ्गजैर्द्रवैः ॥ व्र्स्_१८।२०२ ॥  

 
शुष्कं तच्चूर्णितं खादेत् पञ्चगुञ्जं मधुप्लुतम् ।  
रसो लीलाविलासोऽयमम्लपित्तं नियच्छति ॥ व्र्स्_१८।२०३ ॥  

 अथ कुष्माण्डखण्डम् ।-- 
कुष्माण्डस्य रसस्य सत्पलशतं तुल्यं गवां क्षीरकं  
धात्रीचूर्णपलाष्टकं लघु पचेद्यावत् कृतं पिण्डितम् ।  
धात्रीतुल्यसितं पलार्द्धममृतं तल्लेहकं लेहयेत्  
ख्यातं कुष्माण्डखण्डं क्षपयति नितरामम्लपित्तं न चान्यत् ॥ व्र्स्_१८।२०४ ॥  

 अथ ताम्रद्रुतिः ।-- 
पलं नेपालशुल्वस्य पत्राणि सुतनूनि च ।  
कृत्वा कण्टकबेध्यानि कारयेत्तदनन्तरम् ॥ व्र्स्_१८।२०५ ॥  

 
कर्षैकं द्विगुणं ग्राह्यं क्रमात् सूतकगन्धयोः ।  
मर्दितव्यं शिलाखल्ले रसैर्दन्तशठस्य वै ॥ व्र्स्_१८।२०६ ॥  

 
तत् कल्कं पङ्कवत् कृत्वा तेन पर्णानि सर्वशः ।  
लेपयित्वा शिलाखल्ले स्थापयेदातपे खरे ॥ व्र्स्_१८।२०७ ॥  

  
यामैकेन समुद्धृत्य द्रवीभवति नान्यथा ।  
वान्तिं विरेचनं कृत्वा शुद्धकायो यथाविधि ॥ व्र्स्_१८।२०८ ॥  

 
पूजयित्वा सुरान् वैद्यान् विप्रान् हेमाम्बरादिभिः ।  
तां द्रुतिं मधुसर्पिर्भ्यां रक्तिकामाषकादिभिः ॥ व्र्स्_१८।२०९ ॥  

 
लीढ्वा तत्र पिबेत्तक्रं धान्याम्लकमथापि वा ।  
जीर्णे सायं समश्नीयाच्छाल्यन्नन्तु पुरातनम् ॥ व्र्स्_१८।२१० ॥  

 
सेव्यमानं निहन्त्येतदम्लपित्तं सुदारुणम् ।  
कासं क्षयं तथा शोषमर्शांसि ग्रहणीं तथा ॥ व्र्स्_१८।२११ ॥  

 
कामलां पाण्डुरोगञ्च कुष्ठान्येकादशैव च ।  
रक्तपित्तं सखालित्यं शूलञ्चैवोदराणि च ॥ व्र्स्_१८।२१२ ॥  

 
वातरोगं प्रतिश्यायं विद्रधिं विषमज्वरम् ।  
सतताभ्यासयोगेन बलीपलितवर्जितः ॥ व्र्स्_१८।२१३ ॥  

 
ताम्रवत् कुरुते देहं सर्वव्याधिविवर्जितम् ।  
जीवेद्वर्षशतं साग्रं द्वितीय इव भास्करः ॥ व्र्स्_१८।२१४ ॥  

 अथ पित्तरोगचिकित्सा ।-- अथ पित्तान्तकरसः ।-- 
मृतसूताभ्रमुण्डार्क-तीक्ष्णमाक्षिकतालकम् ।  
गन्धकञ्च भवेत्तुल्यं यष्टीद्राक्षामृताद्रवैः ॥ व्र्स्_१८।२१५ ॥  

 
जलमण्डपिकावासा-द्रावैः क्षीरविदारिजैः ।  
दिनैकं मर्दयेत् खल्ले सिताक्षौद्रयुता वटी ॥ व्र्स्_१८।२१६ ॥  

  
निष्कमात्रं निहन्त्याशु पित्तं पित्तज्वरं क्षयम् ।  
दाहं तृष्णां भ्रमं शोषं वेगात् पित्तान्तको रसः ॥ व्र्स्_१८।२१७ ॥  

 
सिताक्षीरं पिबेच्चानु यष्टीं सिताऽन्वितां जलैः ।  
पिबेद्वा पित्तशान्त्यर्थं शीततोयेन चन्दनम् ॥ व्र्स्_१८।२१८ ॥  

 अथ दशसारम् ।-- 
यष्टी द्राक्षा फलं धात्र्या एलाचन्दनबालकम् ।  
मधूकपुष्पं खर्जूरं दा।डिमं पेषयेत् समम् ॥ व्र्स्_१८।२१९ ॥  

 
सर्वतुल्या सिता योज्या पलार्द्धं भक्षयेत् सदा ।  
दशसारमिदं ख्यातं सर्वपित्तविकारजित् ॥  
मेहतृष्णाऽरतीश्चैव दाहं मूर्च्छां ज्वरं जयेत् ॥ व्र्स्_१८।२२० ॥  

 इति श्रीवैद्यपतिसिंहगुप्तस्य सूनोर्वाग्भटाचार्य्यस्य कृतौ रसरत्नसमुच्चये विद्रधिवृद्धि- गुल्मयकृत्प्लीहशूलकार्श्य स्थौल्याष्ठीलाप्रत्यष्ठीलाजलकूर्मरसवैकृतानाहाम्ल- पित्त-पित्तचिकित्सानामाष्टादशोऽध्यायः ॥ १८ ॥
# अध्याय १९

# अथोदरादिचिकित्सनम् ।--
अथ जलोदरलक्षणम् ।-- 
उदरं सजलं यस्य सदोषं बलिवर्जितम् ।  
श्वयथुः पादयोः शोफः स्याज्जलोदरलक्षणम् ॥ व्र्स्_१९।१ ॥  

 अथ वातोदरलक्षणम् ।-- 
उदरं वातसम्पूर्णं सव्यथञ्च कृशाङ्गता ।  
मुहुर्मुहुः श्वसित्येव तत् वातोदरलक्षणम् ॥ व्र्स्_१९।२ ॥  

 अथात उदरपाण्डुशोफकामलाकुम्भकामलाहलीमकचिकित्सा ।-- अथ जीमूतकादिगु।डिका ।-- 
जीमूतलोहरसगन्ध-शिलालताम्र-  
व्योषाग्निकुष्ठमुषली-विषदीप्यचूर्णम् ।  
निम्बूकनीरलुलितं गुटिकीकृतं तत्  
भुक्तं निशासु मधुना सकलोदरघ्नम् ॥ व्र्स्_१९।३ ॥  

  अथ विनोदविद्याधरः ।-- 
रसेन्द्रबलिटङ्कणैः सजयपालवीजैः समैः  
रसः सुमृदितो भवेत् खलु विनोदविद्याधरः ।  
पयोगु।डयुतो हरेत् सकलरेचनीयामयान्  
ज्वरञ्च जठरामयान् गुदगदं सशूलं नृणाम् ॥ व्र्स्_१९।४ ॥  

 
सम्यग्विरेचनाभावे मुद्गक्वाथं पिबेदनु ।  
भेदाधिक्ये पिबेत्तक्रं बर्बूराणां त्वचो रसम् ॥ व्र्स्_१९।५ ॥  

 अथ दन्तिवीजादिरसः ।-- 
अष्टौ निस्तुषदन्तिवीजमपि चेच्छुण्ठ्यास्त्रयो गन्धकात्  
द्वौ च द्वौ मरिचस्य टङ्कणरसञ्चैकैकभागं पृथक् ।  
गुञ्जामात्रमिदं सुरेचनकरं देयञ्च शीताम्बुना  
शोफं गुल्मजलोदरं प्रशमयेत् प्लीहामयघ्नं परम् ॥ व्र्स्_१९।६ ॥  

 अथ मृत्युञ्जयः ।-- 
द्विक्षारं त्र्यूषणं पञ्च-लवणं शतपुष्पिकाम् ।  
समभागमिदं सर्वं पटचूर्णं समाचरेत् ॥ व्र्स्_१९।७ ॥  

 
तत्समौ रसगन्धौ च कृत्वा कज्जलिकां शुभाम् ।  
सर्वमेकत्र सम्मेल्य मर्दयेत् दिवसत्रयम् ॥ व्र्स्_१९।८ ॥  

  
अयं मृत्युञ्जयो नाम्ना रसः शीघ्रफलप्रदः ।  
कथितो मर्य्यलार्य्येण सन्निपातहरः परम् ॥ व्र्स्_१९।९ ॥  

 
सन्निपाते प्रयोक्तव्यः रक्तिकापञ्चमात्रिकः ।  
चित्रकार्द्रकसिन्धूत्थ-कटुभिर्वा समन्वितः ॥ व्र्स्_१९।१० ॥  

 
पीततोयं त्रिदोषार्त्तं निर्वाते वासयेत्ततः ।  
पथ्यं दध्योदनं देयं याचमानाय नान्यथा ॥  
गुणो न जायते यस्य तस्य देयो रसः पुनः ॥ व्र्स्_१९।११ ॥  

 
हन्याद्वातगदं तथा कफगदं मन्दानलत्वं ज्वरं  
शूलं सर्वमहामयान् जठरजां पी।डां यकृत् पाण्डुताम् ।  
शोफं गुल्मरुजं तथा ग्रहणिकां प्लीहामयं वि।ड्ग्रहं  
वान्तिं गुल्मकृतां सकासमभितः श्वासञ्च हिक्कामपि ॥ व्र्स्_१९।१२ ॥  

 अथ उदरे विरेचनविधिः ।-- 
आदौ सर्वोदराणाञ्च देयमुक्तं विरेचनम् ।  
गोमूत्रैर्वाऽथ गोक्षीरैर्योज्यमेरण्डतैलकम् ॥  
कर्षमात्रं प्रयत्नेन शुद्धे देयो रसः पुनः ॥ व्र्स्_१९।१३ ॥  

 अथ त्रैलोक्यसुन्दरः ।-- 
शुद्धसूतं तथा गन्धं मृताभ्रं सैन्धवं विषम् ।  
कृष्णजीरं वि।डङ्गञ्च गु।डूचीसत्त्वचित्रकम् ॥ व्र्स्_१९।१४ ॥  

  
एला चैव यवक्षारं प्रत्येकं स्याद्रसार्द्धकम् ।  
दिनं निर्गुण्डिकाद्रावैर्वीजपूररसैर्दिनम् ॥ व्र्स्_१९।१५ ॥  

 
मर्दयेच्छोषयेत् सोऽयं रसस्त्रैलोक्यसुन्दरः ।  
गुञ्जाद्वयं घृतैर्लेह्यो वातोदरकुलान्तकः ॥ व्र्स्_१९।१६ ॥  

 
पलमेकं चित्रमूलं द्विर्गोमूत्रैश्चतुर्जलैः ।  
पाच्यं यावद्भवेत् कल्कं घृतं कल्कञ्च योजयेत् ॥ व्र्स्_१९।१७ ॥  

 
वल्लैकञ्च यवक्षारं क्षिप्त्वा पक्त्वाऽवतारयेत् ।  
तत् कर्षैकं पिबेच्चानु स्निग्धमुष्णञ्च भोजयेत् ॥ व्र्स्_१९।१८ ॥  

 अथ महावह्निः ।-- 
चतुः सूतस्य गन्धोऽष्टौ रजनी त्रिफला शिवा ।  
प्रत्येकञ्च द्विभागं स्यात्त्र्यूषजीरकदन्तिकाः ॥ व्र्स्_१९।१९ ॥  

 
प्रत्येकमष्टभागं स्यादेकीकृत्य विचूर्णयेत् ।  
जयन्तीस्नुक्पयोभृङ्ग-वह्निवातारितैलकैः ॥ व्र्स्_१९।२० ॥  

  
प्रत्येकेन क्रमाद्भाव्यं सप्तवारं पृथक् पृथक् ।  
महावह्निरसो नाम निष्कमुष्णजलैः पिबेत् ॥ व्र्स्_१९।२१ ॥  

 
विरेचनं भवेत्तेन तक्रभक्तं ससैन्धवम् ।  
दिनान्ते भोजयेत् पथ्यं वर्जयेत् शीतलं जलम् ॥  
नाभ्युत्तरे जलस्रावं कुर्य्याद्धन्ति जलोदरम् ॥ व्र्स्_१९।२२ ॥  

 अथ गु।डनागरप्रयोगः ।-- 
सर्वोदरहरं योज्यं गु।डनागरयोः पलम् ॥ व्र्स्_१९।२३ ॥  

 अथ वज्रक्षारः ।-- 
सामुद्रं सैन्धवं काचं यवक्षारं सुवर्चलम् ।  
टङ्कणं सर्जिकाक्षारं तुल्यं चूर्णं विभावयेत् ॥ व्र्स्_१९।२४ ॥  

 
अर्कक्षीरैः स्नुहीक्षीरैरातपे शोषयेत्त्र्यहम् ।  
अर्कपत्रं लिपेत्तेन रुद्ध्वा चान्तः पुटे पचेत् ॥ व्र्स्_१९।२५ ॥  

 
तत् क्षारं चूर्णयित्वाऽथ त्र्यूषणं त्रिफलारजः ।  
जीरकं रजनीवह्नि-चव्यकं स्यात् समं समम् ॥ व्र्स्_१९।२६ ॥  

 
क्षारमेव तदर्द्धञ्च एकीकृत्य प्रयोजयेत् ।  
अग्निमान्द्येष्वजीर्णेषु भक्ष्यं निष्कद्वयं द्वयम् ॥ व्र्स्_१९।२७ ॥  

 
वाताधिके जलैः कोष्णैर्घृतैः पित्ताधिके हितम् ।  
कफे गोमूत्रसंयुक्तमारनालैस्त्रिदोषजे ॥ व्र्स्_१९।२८ ॥  

 
वज्रक्षारमिदं सिद्धं स्वयं प्रोक्तं पिनाकिना ।  
सर्वोदरेषु गुल्मेषु शोफशूलेषु योजयेत् ॥ व्र्स्_१९।२९ ॥  

  अथ खदिरादियोगः ।-- 
खदिरं देवदारुञ्च कर्षं गोमूत्रतः पिबेत् ।  
उदरं पाण्डुरोगञ्च हन्ति शूलञ्च प्लीहकम् ॥ व्र्स्_१९।३० ॥  

 अथ पिप्पलीप्रयोगः ।-- 
दिनैकं पिप्पलीचूर्णं स्नुहीक्षीरेण भावयेत् ।  
निष्कं जलोदरं हन्ति महिषीमूत्रतः पिबेत् ॥ व्र्स्_१९।३१ ॥  

 अथ वैश्वानरः ।-- 
रसगन्धकताम्राणि शिलाजित् कान्तलोहकम् ।  
त्रिकटु चित्रकं कुष्ठं निर्गुण्डी मुषली विषम् ॥ व्र्स्_१९।३२ ॥  

 
अजमोदश्च सर्वेषां द्वौ द्वौ भागौ प्रकल्पयेत् ।  
चूर्णीकृत्य ततः सर्वं निम्बक्वाथेन भावयेत् ॥ व्र्स्_१९।३३ ॥  

 
एकविंशत्प्रकारेण भृङ्गराजेन सप्तधा ।  
मधुना गुटिकां शुष्कां रजन्यान्तु प्रदापयेत् ॥  
वैश्वानराभिधो योगो जलोदरविशोषणः ॥ व्र्स्_१९।३४ ॥  

  अथ सूर्य्यप्रभा गुटिका ।-- 
भार्गीवह्निजयायुगाभ्रकदली पाठा वचा रोचना  
चव्यं पत्रकचित्रकं त्रिकटुकं क्षारद्वयं गन्धकम् ।  
त्रायन्तीहरवीजकेसरिविषद्वन्द्वं लवङ्गं कणा  
कुष्ठं शल्लफलं फलत्रययुतं फेनः समुद्रादपि ॥ व्र्स्_१९।३५ ॥  

 
ब्राह्मी वीजं लतावीजं बालविल्वं विरू।ढकम् ।  
लवणानि तथा पञ्च जात्यादिकुसुमाष्टकम् ॥ व्र्स्_१९।३६ ॥  

 
वातारितैलेनैतेषां कल्पिता भिषजां वरैः ।  
एषा सूर्य्यप्रभा नाम गुटिकाऽग्निप्रदीपनी ॥ व्र्स्_१९।३७ ॥  

 अथ उदयमार्त्तण्डरसः ।-- 
पलोन्मितस्य शुल्वस्य सूक्ष्मपत्राणि कारयेत् ।  
तत्समं गन्धकं दत्त्वा खल्ले सर्वं विमर्दयेत् ॥ व्र्स्_१९।३८ ॥  

 
जम्बीररससंयुक्तं दिनं घर्मे निधापयेत् ।  
ततः शुल्वे द्रवीभूते रसकर्षं नियोजयेत् ॥ व्र्स्_१९।३९ ॥  

 
तत् सिद्धमुदरे योज्यं शोफे चैव भगन्दरे ।  
नाम्ना तूदयमार्त्तण्ड-रस एष प्रकीर्त्तितः ॥ व्र्स्_१९।४० ॥  

  अथ पाण्डुरोगस्य सङ्क्षिप्तलक्षणम् ।-- 
विवर्णता शरीरे स्याच्छयथुः कार्श्यमेव हि ।  
सत्त्वहानिरथाऽऽलस्यं पाण्डुरोगस्य लक्षणम् ॥ व्र्स्_१९।४१ ॥  

 अथ पाण्डुरोगचिकित्सा ।-- अथ हंसमण्डूरः ।-- 
मण्डूरं मर्दयेच्छ्लक्ष्णं गोमूत्रेऽष्टगुणे पचेत् ।  
त्र्यूषणं त्रिफलां मुस्तां वि।डङ्गं चव्यचित्रकौ ॥ व्र्स्_१९।४२ ॥  

 
दार्वीं ग्रन्थीं देवदारुं तुल्यं तुल्यं विचूर्णयेत् ।  
घृतं मण्डूरतुल्यञ्च पाकान्ते मिश्रयेत्ततः ॥ व्र्स्_१९।४३ ॥  

 
भक्षयेत् कर्षमात्रञ्च जीर्णान्ते तक्रभोजनम् ।  
पाण्डुरोगं हलीमञ्च ऊरुस्तम्भञ्च कामलाम् ॥  
अर्शांसि हन्ति नो चित्रं हंसमण्डूरकाह्वयम् ॥ व्र्स्_१९।४४ ॥  

 अथ कालविध्वंसनः ।-- 
शुद्धसूतं हेम तारं ताम्रं तुल्यञ्च मर्दयेत् ।  
जम्बीरनीरसंयुक्तमातपे मर्दयेद्दिनम् ॥ व्र्स्_१९।४५ ॥  

 
सर्वतुल्यं पुनः सूतं क्षिप्त्वा पिष्टं प्रकल्पयेत् ।  
धुस्तूरफलमध्ये तु दोलायन्त्रे त्र्यहं पचेत् ॥ व्र्स्_१९।४६ ॥  

  
धुस्तूरोत्थद्रवैरेव यन्त्रं पूर्य्यं पुनः पुनः ।  
आदाय बन्धयेद्वस्त्र इष्टिकायन्त्रगं पचेत् ॥ व्र्स्_१९।४७ ॥  

 
जम्बीरैर्गन्धकं पिष्ट्वा अधश्चोर्द्ध्वञ्च दापयेत् ।  
तुल्यं पुनः पुनर्देयं रुद्ध्वा लघुपुटे पचेत् ॥ व्र्स्_१९।४८ ॥  

 
ष।ड्गुणे गन्धके जीर्णे तत्तुल्यं मृतलोहकम् ।  
दत्त्वा मर्द्यं दिनैकञ्च कण्टकार्य्या द्रवैर्दिनम् ॥ व्र्स्_१९।४९ ॥  

 
रुद्ध्वाऽथ करिषाग्निस्थ-कपोताख्यपुटे पचेत् ।  
पुनर्मर्द्यं पुनः पाच्यं त्रिवारं पूर्वजैर्द्रवैः ॥ व्र्स्_१९।५० ॥  

 
बृहत्युत्थरसैस्तद्वत्त्रिधाऽऽमर्द्य पुटेत्त्रिधा ।  
वह्न्यर्कनक्तमालानां पृथग्द्रावैर्द्विधा द्विधा ॥ व्र्स्_१९।५१ ॥  

 
मर्द्यं रुद्ध्वा पुटेत्तद्वद्दशांशं वत्सनाभकम् ।  
दत्त्वा तस्मिन् विचूर्ण्याथ गुञ्जामात्रं प्रयोजयेत् ॥ व्र्स्_१९।५२ ॥  

 
कालविध्वंसनो नाम रसः पाण्ड्वामयापहः ।  
अभयाऽथ गवां मूत्रैः पिष्ट्वा चानु प्रदापयेत् ॥ व्र्स्_१९।५३ ॥  

  अथ पञ्चाननः ।-- 
मृतं कान्तं सुवर्णञ्च शुल्वताराभ्रभस्मकम् ।  
पृथगक्षमितं सर्वं पटचूर्णं कृतं मुहुः ॥ व्र्स्_१९।५४ ॥  

 
रसगन्धककज्जल्या तुल्यया सह मर्दितम् ।  
सार्द्धद्विपलमानेन ताप्यचूर्णेन मर्दयेत् ॥ व्र्स्_१९।५५ ॥  

 
द्विपलं मूषिकामध्ये विनिक्षिप्यालचूर्णकम् ।  
ततस्तु कज्जलीं क्षिप्त्वा मनोह्वां तावतीं क्षिपेत् ॥ व्र्स्_१९।५६ ॥  

 
ततो निरुध्य यत्नेन परिशोष्य पुटेन्निशि ।  
पुटेन गजसञ्ज्ञेन स्वतः शीतं विचूर्णयेत् ॥ व्र्स्_१९।५७ ॥  

 
चतुर्गुणेन गन्धेन निर्मितां रसकज्जलीम् ।  
क्षिप्त्वा पूर्वरसे लुङ्गवारिणा परिमर्दयेत् ॥ व्र्स्_१९।५८ ॥  

 
पचेत् क्रो।डपुटेनैव दशवारमतः परम् ।  
एवं तालककज्जल्या दशवारं पुटेत्ततः ॥ व्र्स्_१९।५९ ॥  

 
ततश्च मृतवैक्रान्त-भस्मना च कलांशतः ।  
ततो विचूर्ण्य यत्नेन करण्डान्तर्विनिक्षिपेत् ॥ व्र्स्_१९।६० ॥  

  
अयं पञ्चाननो नाम देवराजेन कीर्त्तितः ।  
श्रेष्ठः सर्वरसेन्द्रेषु महारससमो गुणैः ॥ व्र्स्_१९।६१ ॥  

 
पथ्याशूरणशुण्ठीभिः सघृताभिर्निषेवितः ।  
सर्वान् पाण्डुगदान् हन्ति कृतघ्न इव सत्कृतिम् ॥ व्र्स्_१९।६२ ॥  

 
यक्ष्माणं जठरं हलीमकरुजं वातार्त्तिवि।ड्बन्धनं  
कुष्ठञ्च ग्रहणीं ज्वरातिसरणं श्वासञ्च कासारुची ।  
श्लेष्मव्याधिमशेषतो गलगदान् दुर्नाम मन्दाग्नितां  
मेहं गुल्मरुजञ्च किं बहुगिरा हन्याद्गदांश्चापरान् ॥ व्र्स्_१९।६३ ॥  

 
सेव्यमाने रसे चास्मिन् विल्वमेकञ्च वर्जयेत् ।  
स्वस्थः सर्वं समश्नीयाद्गदी पथ्यं गदापहम् ॥ व्र्स्_१९।६४ ॥  

 अथ आरोग्यसागरः ।-- 
एकैकपलगन्धाश्म-रससम्भवकज्जलीम् ।  
तस्या मध्ये द्विपलिकं ताप्यं तालं पलोन्मितम् ॥ व्र्स्_१९।६५ ॥  

 
पलमात्रं मनोह्वाञ्च पलमभ्रकभस्मकम् ।  
सुखस्पर्शस्य कर्षञ्च निक्षिप्य परिमर्द्य च ॥ व्र्स्_१९।६६ ॥  

 
मूषामध्ये विनिक्षिप्य पिनद्धान्तर्मुखीं ततः ।  
पत्रेण शुद्धताम्रस्य निर्मलेन त्रिकर्षिणा ॥ व्र्स्_१९।६७ ॥  

  
मूषां मृद्भिः सवस्त्राभिः परिरुध्य यथा दृ।ढम् ।  
परिशोष्य गिरण्डैश्च पुटेत् गजपुटेन हि ॥ व्र्स्_१९।६८ ॥  

 
स्वाङ्गशीतं समुद्धृत्य खोटीभूतं विचूर्णयेत् ।  
गन्धतालशिलाचूर्णैः सहितं खल्लचूर्णकम् ॥ व्र्स्_१९।६९ ॥  

 
पुटेत् क्रो।डपुटे चैव दशवारं ततः परम् ।  
क्षिपेद्विंशतिभागेन वैक्रान्तं भस्मतां गतम् ॥ व्र्स्_१९।७० ॥  

 
विमर्द्य गालितं कृत्वा क्षिपेत् रौप्यकरण्डके ।  
आरोग्यसागरो नाम रसोऽतिगुणवत्तरः ॥ व्र्स्_१९।७१ ॥  

 
हन्यात् पाण्डुमरोचकं गुदगदं वातञ्च पित्तं कफं  
गुल्माध्मानकशोफरोगमथ च श्वासं शिरोऽर्त्तिं वमिम् ।  
अत्यर्थानलमन्दतां गुरुमुदावर्त्तं विचित्रज्वरान्  
रोगानप्यपरान् रतिद्वयमितः सूतौ मरीचाज्यवान् ॥ व्र्स्_१९।७२ ॥  

 अथ पाण्डुघनानिलरसः ।-- 
ताम्रभस्म रसभस्म गन्धकं वत्सनाभमथ तुल्यभागतः ।  
वह्नितोयपरिमर्दितं पचेत् यामपादमथ मन्दवह्निना ॥ व्र्स्_१९।७३ ॥  

 
रक्तिकायुगलमानतो भवेच्छोफपाण्डुघनपङ्कशोषणः ॥ व्र्स्_१९।७४ ॥  

 अथ पाण्डुहारिहरीतकी ।-- 
कोरण्टो भृङ्गराजश्च शतावरिपुनर्नवौ ।  
एते सप्तपला ग्राह्याः प्रत्येकं सूक्ष्मचूर्णिताः ॥ व्र्स्_१९।७५ ॥  

 
एतत्क्वाथे पचेत् सम्यक् हरीतक्याः शतत्रयम् ।  
षष्ट्याऽधिकं ततः शुष्कं गव्यदुग्धेन पाचयेत् ॥ व्र्स्_१९।७६ ॥  

 
शोषयित्वा शनैर्हृत्वा वटिकाभिः प्रपूरयेत् ।  
रसस्य त्रिपलं दत्त्वा गन्धके त्रिपलात्मके ॥ व्र्स्_१९।७७ ॥  

 
पक्त्वाऽथ पातयेत् पत्रे चूर्णयित्वा ततः पुनः ।  
गु।डूचीसत्त्वमादाय शुष्कं सत्त्वं पलाष्टकम् ॥ व्र्स्_१९।७८ ॥  

 
चूर्णयित्वा ततः सर्वं मधुना गुटिकाः किरेत् ।  
तास्तु सूत्रे समाबद्ध्वा मधुभाण्डे विनिक्षिपेत् ॥  
एकैकां भक्षयेन्नित्यं शुष्कपाण्डुविनाशिनीम् ॥ व्र्स्_१९।७९ ॥  

  अथ पित्तपाण्ड्वरिगुटिका ।-- 
रसस्य भागाश्चत्वारो लोहस्य द्वौ प्रकीर्त्तितौ ।  
वह्निमुस्तावि।डङ्गानां त्रिकटुत्रिफलस्य च ॥ व्र्स्_१९।८० ॥  

 
भागास्त्वनेकशो ग्राह्याः कुटजस्य तथाऽपरः ।  
चूर्णयित्वा ततः सर्वं मधुना गुटिकाः किरेत् ॥  
एकैकां भक्षयेत् प्रातः पित्तपाण्ड्वपनुत्तये ॥ व्र्स्_१९।८१ ॥  

 अथ त्रैलोक्यसुन्दरः ।-- 
रसगन्धकलोहाभ्र-गु।डूचीसत्त्वसूकरः ।  
त्रिफलाशिग्रुमूलानि भृङ्गसारेण भावयेत् ॥ व्र्स्_१९।८२ ॥  

 
त्रैलोक्यसुन्दरः सोऽयं सघृतक्षौद्रशर्करः ।  
मृगाङ्कवत् पथ्यभुजः पाण्डुशोफं नियच्छति ॥ व्र्स्_१९।८३ ॥  

 अथ पाण्डुशोथे त्रिनेत्ररसस्य प्रयोगविधिः ।-- 
युतः किञ्चिद्घृतक्षौद्र-गु।डतित्तिरिगुग्गुलैः ।  
त्रिनेत्राख्यो रसो योज्यः शोफे तोयानुपानतः ॥ व्र्स्_१९।८४ ॥  

  अथ विजया गुटिका ।-- 
पलत्रयं हरीतक्याश्चित्रकस्य पलत्रयम् ।  
एलात्वक्पत्रमुस्तानां भागोऽर्द्धपलिको मतः ॥ व्र्स्_१९।८५ ॥  

 
रेणुकार्द्धपलं प्रोक्तं तदर्द्धं नागकेशरम् ।  
व्योषञ्च पिप्पलीमूलं विषञ्च पलमात्रकम् ॥ व्र्स्_१९।८६ ॥  

 
रसः पलो महागन्धः सूक्ष्मचूर्णानि कारयेत् ।  
पुरातने गु।डे पक्वे तुलार्द्धे तद्विनिक्षिपेत् ॥ व्र्स्_१९।८७ ॥  

 
हिमस्पर्शन्तु गृह्णीयात् घृतेनाक्त्वा करं बुधः ।  
बदरास्थिप्रमाणेन विजया गुटिका मता ॥  
निशायां खादयेदेनां शोफपाण्डुविनाशनीम् ॥ व्र्स्_१९।८८ ॥  

 अथ टङ्गणादियोगः ।-- 
टङ्कणं मेघनादञ्च भक्षयेद्विषशान्तये ॥ व्र्स्_१९।८९ ॥  

 अथ जयपालरसः ।-- 
रसं गन्धं मृतं ताम्रं जयपालञ्च गुग्गुलुम् ।  
समांशमाज्यसंयुक्तां गुटिकां कारयेन्मिताम् ॥  
एकैकां खादयेद्वैद्यः शोफपाण्ड्वपनुत्तये ॥ व्र्स्_१९।९० ॥  

 अथ देवदालीपञ्चाङ्गप्रयोगः ।-- 
देवदाल्यास्तु पञ्चाङ्गं चूर्णं क्षीरैश्च वा जलैः ।  
निष्कमात्रं पिबेन्नित्यं मासात् पाण्डुगदापहम् ॥ व्र्स्_१९।९१ ॥  

  अथ कामलालक्षणम् ।-- 
दग्धमांसरुधिरास्रपित्ततः कामला भ्रमतृषाविदाहिनी ।  
पीतनेत्रमलवत्युपेक्षया शोफयुग्भवति कुम्भकामला ॥ व्र्स्_१९।९२ ॥  

 अथ अपामार्गादियोगः ।-- 
अपामार्गं शमीमूलं पिष्ट्वा तक्रेण पाययेत् ।  
कामलां श्वयथुं पाण्डुं कर्षमात्रं नियच्छति ॥ व्र्स्_१९।९३ ॥  

 अथ पञ्चास्यरसः ।-- 
तीक्ष्णमाक्षिककान्ताभ्र-शुल्वसूतकतालकम् ।  
देवदालीरसैः पिष्टं बालुकायन्त्रमूर्च्छितम् ॥ व्र्स्_१९।९४ ॥  

 
अमृतोत्पलकह्लार-कन्दद्राक्षासमन्वितम् ।  
पिष्टं यष्ट्यम्भसा क्षौद्र-सिताभ्यां कामलाप्रणुत् ॥ व्र्स्_१९।९५ ॥  

  अथ त्रियोनिः ।-- 
ताम्रस्य तुर्य्यभागेण रसेनोत्प्लुत्य लेपयेत् ।  
निम्बुद्रावेण संयोज्य सूर्य्यतापे विनिक्षिपेत् ॥ व्र्स्_१९।९६ ॥  

 
ऊर्द्ध्वाधो गन्धकं दत्त्वा पाचयेदतियत्नतः ।  
मत्स्याक्षीमभितो दत्त्वा मृत्स्नया सन्निरुध्य च ॥ व्र्स्_१९।९७ ॥  

 
यामद्वयन्तु पक्वञ्च स्वाङ्गशीतं समुद्धरेत् ।  
गुञ्जामात्रं ददीतास्य साभयं गु।डसंयुतम् ॥  
त्रियोन्याख्यो रसो ह्येष शोफपाण्ड्वपनोदनः ॥ व्र्स्_१९।९८ ॥  

 अथ मुस्तादिचूर्णम् ।-- 
मुस्तामृताचित्रकयष्टिपिप्पली-वि।डङ्गशुण्ठीत्रिफलैर्यथोत्तरम् ।  
चूर्णं सहायोरजसा च संयुतं समाक्षिकं पाण्डुगदापहं परम् ॥ व्र्स्_१९।९९ ॥  

 अथ कामेश्वरः ।-- 
पलं सूतं पलं गन्धं वज्री पथ्या त्रयं त्रयम् ।  
मुस्तैलापत्रकाणाञ्च प्रति सार्द्धपलं क्षिपेत् ॥ व्र्स्_१९।१०० ॥  

  
त्र्यूषणं पिप्पलीमूलं विषञ्चैव पलं पलम् ।  
नागकेशरकर्षैकं रेणुकार्द्धपलं तथा ॥ व्र्स्_१९।१०१ ॥  

 
पुरातनगु।डेनैव तुलार्द्धेन विपाचयेत् ।  
मर्दयेत् कन्यकाद्रावैर्यामैकान्ते घृतेन च ॥ व्र्स्_१९।१०२ ॥  

 
गुटिकां बदराभान्तु कारयेद्भक्षयेन्निशि ।  
शोफपाण्डुहरः सोऽयं रसः कामेश्वरः स्वयम् ॥ व्र्स्_१९।१०३ ॥  

 अथ पाण्डुघनानिलरसः ।-- 
ताम्रभस्म रसभस्म गन्धकं वत्सनाभमथ तुल्यभागतः ।  
वह्नितोयपरिमर्दितं पचेद्यामपादमथ मन्दवह्निना ॥ व्र्स्_१९।१०४ ॥  

 
रक्तिकाद्वितयमानतोऽनिलान् शोफपाण्डुघनपङ्कशोषणः ॥ व्र्स्_१९।१०५ ॥  

  अथ कंसादिपञ्चकम् ।-- 
कंसेन पिष्टः शिलया सहितः पाचितो रसः ।  
हताभ्यां तीक्ष्णताम्राभ्यां युतो हन्ति हलीमकम् ॥ व्र्स्_१९।१०६ ॥  

 अथ सिन्दूरभषणः ।-- 
शुद्धसूतञ्च सिन्दूरं पलैकैकं विमर्दयेत् ।  
वासारसेन यामैकं तेन कुर्य्याच्च चक्रिकाम् ॥ व्र्स्_१९।१०७ ॥  

 
सुपक्वां कारयेन्मषामुत्तानां द्वादशाङ्गुलाम् ।  
तन्मध्ये गन्धकं शुद्धं क्षिपेत् पलचतुष्टयम् ॥ व्र्स्_१९।१०८ ॥  

 
पूर्वोक्तां चक्रिकां कृत्वा तत् क्षिप्त्वा प्रपुटेल्लघु ।  
जीर्णे गन्धे समुद्धृत्य चक्रिकां तां विचूर्णयेत् ॥ व्र्स्_१९।१०९ ॥  

 
चूर्णादृशगुणं योज्यं मृतलोहञ्च मर्दयेत् ।  
लशुनेन दशांशेन चणमात्रा वटीः किरेत् ॥ व्र्स्_१९।११० ॥  

 
वातपाण्डुहरः सिद्धो रसः सिन्दूरभूषणः ।  
पिबेच्चानु ह्यपामार्गस्यैरण्डस्य च मूलिकाम् ॥  
तक्रैः पिष्ट्वाऽथ कर्षैकं हन्ति पाण्डुं सकामलम् ॥ व्र्स्_१९।१११ ॥  

 इति श्रीवैद्यपतिसिंहगुप्तस्य सूनोर्वाग्भटाचार्य्यस्य कृतौ रसरत्नसमुच्चये उदरपाण्डु- शोफकामलाकुम्भकामलाहलोमकचिकित्सितं नामैकोनविंशोऽध्यायः ॥ १९ ॥
# अध्याय २०

# अथ विसर्पादिचिकित्सनम् ।--
अथ विसर्पकुष्ठश्वित्रचिकित्सा ।-- अथ कालाग्निरुद्ररसः ।-- 
कान्तगन्धकतीक्ष्णाभ्र-विषताप्यसमन्वितः ।  
बन्ध्याकर्कोटिकाकन्दे पक्वः सूतो विसर्पजित् ॥ व्र्स्_२०।१ ॥  

 अथ एरण्डवीजादि तैलम् ।-- 
एरण्डतुम्बिनीनिम्ब-बाकुचीचक्रमर्दकम् ।  
तिक्तकाशातकीवीजमङ्कोलश्चञ्चुवीजकम् ॥ व्र्स्_२०।२ ॥  

  
गोमूत्रदधिदुग्धैस्तु भावयेत्तिलजेन च ।  
मूत्रेणाजाप्रसूतेन तैलं पातालयन्त्रजम् ॥  
विसर्पं नाशयत्याशु श्वेतकुष्ठञ्च तत्क्षणात् ॥ व्र्स्_२०।३ ॥  

 अथ द्वितीयैरण्डवीजादि तैलम् ।-- 
एरण्डतुम्बीकटुविम्बचक्र-मर्दोत्थवीजानि च सोमराजी ।  
अङ्कोलवीजानि समानि कृत्वा पातालयन्त्रेण सुतैलमेषाम् ॥ व्र्स्_२०।४ ॥  

 
प्रगृह्य तेनाथ विमर्दयीत विसर्पकादीनि कृतं प्रयान्ति ॥ व्र्स्_२०।५ ॥  

 अथ गलत्कुष्ठलक्षणम् ।-- 
पादयोः श्वयथुस्तोदो गलन्त्यङ्गुलयो यदि ।  
नासिकास्वरयोर्भङ्गो गलत्कुष्ठस्य लक्षणम् ॥ व्र्स्_२०।६ ॥  

 अथ कुष्ठेषु क्रियासूत्रम् ।-- 
सर्वेषां कुष्ठिनामादौ पञ्चकर्माणि कारयेत् ।  
पक्षे पक्षे च वमनं मासि मासि विरेचनम् ॥ व्र्स्_२०।७ ॥  

  
षष्ठे मासि शिरामोक्षो नस्यं सप्तदिनान्तरे ।  
इदं चिरस्थिते कार्य्यं कुष्ठे स्वल्पेऽल्पशः क्रिया ॥ व्र्स्_२०।८ ॥  

 अथ वातकुष्ठारिः ।-- 
विपचेद्गन्धकमध्ये घनपिष्टीं शुल्वपिष्टीं वा ।  
सङ्कोच्य कोलकोऽयं शमयति वातोत्थकुष्ठानि ॥ व्र्स्_२०।९ ॥  

 अथ पित्तकुष्ठारिः ।-- 
कामलाऽभ्रकसङ्कोची घृतगन्धकपाचितः ।  
व्योषाग्निवेल्लत्वङ्मुस्ता-व्याधिघातविषैः समः ॥ व्र्स्_२०।१० ॥  

 
त्रिगुणः प्राणदो रेणुः पञ्चाशन्मृतकाञ्चनः ।  
बदरास्थिमितो मूत्रेणाजेन गुटिकीकृतः ।  
नाशनः पित्तकुष्ठानामेकविंशतिवासरात् ॥ व्र्स्_२०।११ ॥  

  अथ श्लिष्मकुष्ठारिः ।-- 
कनकाभ्रकसङ्कोचस्तैलगन्धकपाचितः ।  
विषव्योषाब्दवेल्लत्वक् तुल्यस्त्रिगुणचित्रकः ॥  
गुञ्जामानोऽजमूत्रेण पिण्डितः श्लेष्मकुष्ठनुत् ॥ व्र्स्_२०।१२ ॥  

 अथ त्रिदोषकुष्ठारिः ।-- 
तीक्ष्णाभ्रहेमसङ्कोचस्तैलगन्धकपाचितः ।  
तालताप्यविशालाग्नि-बोलपाठाजटाविषैः ॥ व्र्स्_२०।१३ ॥  

 
शृङ्गीटङ्कणयष्ट्याह्व-सिन्धुवारैः समन्वितः ।  
रसेन शृङ्गबेरस्य बद्धो बदरसन्निभः ॥  
छायाविशोषितः कुष्ठं निहन्यात् सन्निपातजम् ॥ व्र्स्_२०।१४ ॥  

 अथ विजयवटिका ।-- 
रेणुका पिप्पलीमूलं बाकुची विषतिन्दुकम् ।  
अश्वगन्धा पलाशास्थि व्योषादिनवकं वचा ॥ व्र्स्_२०।१५ ॥  

 
विशाला गन्धकं कुष्ठं सविषं रसभस्म च ।  
गु।डेन गुटिकां कुर्य्यात् समेन मधुमिश्रिताम् ॥ व्र्स्_२०।१६ ॥  

  
तां भक्षयेत् सितासर्पिः-क्षीरशाल्यन्नभाग्भवेत् ।  
जलौदनं वा भुञ्जानो ब्रह्मचर्य्यपरायणः ॥ व्र्स्_२०।१७ ॥  

 
खादेत्तापे सिताधान्य-सर्पिर्नागबलारजः ।  
वटिका विजयाख्येयं सप्तकुष्ठान्नियच्छति ॥ व्र्स्_२०।१८ ॥  

 अथ सर्वेश्वरः ।-- 
पालिकं ताम्रगन्धाभ्रं कर्षांशं लोहपारदम् ।  
स्नुह्यर्कक्षीरवातारि-जम्बीरोशीरवारिभिः ॥ व्र्स्_२०।१९ ॥  

 
मर्दितं बालुकायन्त्रे स्वेदयेत् दिवसत्रयम् ।  
कर्षं कणाया निष्कञ्च विषस्यास्मिन् विनिक्षिपेत् ॥  
एष सर्वेश्वरः सद्यो गुञ्जामात्रः प्रसुप्तिजित् ॥ व्र्स्_२०।२० ॥  

 अथ सुप्तिकुष्ठदलनो रसः ।-- 
गन्धो रसश्च कटुतैलशृतो मृतोऽर्को  
व्योषाग्निवेल्लविषमेघभयावचाभिः ।  
ज्वालामुखीरसविमर्दितमाक्षिकाढ्यः  
पिण्डीकृतः शमयति स्थिरसुप्तकुष्ठम् ॥ व्र्स्_२०।२१ ॥  

  अथ प्रतापलङ्केश्वरः ।-- 
विपादिकाघ्नो रसगन्धटङ्कणं सताम्रकुष्ठायसपिप्पलीरजः ।  
विमर्दितं काञ्चनपत्रवारिणा प्रतापलङ्केश्वरसञ्ज्ञितो रसः ॥ व्र्स्_२०।२२ ॥  

 अथ किटिमारितलम् ।-- 
स्नुह्याः कु।डवं पयसः प्रस्थं दुग्धस्य नारिकेलस्य ।  
गन्धकनिशयोः कर्षं पारदकर्षञ्च साधु संयोज्यम् ॥ व्र्स्_२०।२३ ॥  

 
खरतरकिरणातापात् पक्वं तैलं विलेपितं प्राज्ञैः ।  
कुष्ठकिटिमेऽपहन्ति प्रबलञ्च समीरणं हन्यात् ॥ व्र्स्_२०।२४ ॥  

 अथ सिध्मे गन्धपाषाणलेपः ।-- 
मर्दितो मूलकक्षारस्याऽऽर्द्रकस्य च वारिणा ।  
शमयेद्गन्धपाषाणः पिष्टः सिध्मं विलेपनात् ॥ व्र्स्_२०।२५ ॥  

  अथ सिध्मे वराटिकालेपः ।-- 
वराटपिष्टी जम्बीरनीरार्द्रा वाऽऽतपे धृता ॥ व्र्स्_२०।२६ ॥  

 अथ दद्रुकुष्ठे मयूरक्षारादिलेपः ।-- 
मयूरमोक्षकक्षारं मेषशृङ्गीरमो रसः ।  
त्रिक्षारद्विनिशाव्योष-शुल्वं लेपेन दद्रुजित् ॥ व्र्स्_२०।२७ ॥  

 अथ चर्मकुष्ठे पर्पटीरसप्रयोगविधिः ।-- 
चतुर्थांशेन ताम्रस्य भस्मना सक्तुकेन च ।  
कृतावापो हरेत् कुष्ठं चर्माख्यं पर्पटीरसः ॥ व्र्स्_२०।२८ ॥  

 अथ चर्मकुष्ठे मेघनादाद्युद्वर्त्तनम् ।-- 
मेघनादामृतानीली-गदाः कृष्णतिला मधु ।  
अश्वमेधामृतञ्चैतैर्युक्ता गन्धककज्जलौ ॥  
उद्वर्त्तनेन षण्मासाद्गजचर्मविनाशनी ॥ व्र्स्_२०।२९ ॥  

 अथ शतारुषि रसादिषट्कम् ।-- 
रसगन्धकताप्यार्क-शिलाजत्वम्लवेतसम् ।  
अष्टमांशगु।डं साज्य-माक्षिकं स्याच्छतारुषि ॥ व्र्स्_२०।३० ॥  

  अथ कुष्ठविधूननो रसः ।-- 
हेममाक्षिकगन्धाश्म-तीक्ष्णकान्ताभ्रकं समम् ।  
द्विगुणं हरवीर्य्यञ्च दशमांशञ्च सक्तुकम् ॥ व्र्स्_२०।३१ ॥  

 
मञ्जिष्ठादिकषायेण बालुकायन्त्रपाचितम् ।  
कृष्णवर्णैकसङ्काशमिदं भस्मैव कुष्ठजित् ॥ व्र्स्_२०।३२ ॥  

 अथ मञ्जिष्ठादिगणः ।-- 
मञ्जिष्ठाघनदारुकुष्ठखदिर-श्रेष्ठावचाबाकुची  
पाठापर्पटराजवृक्षकटुका-यष्ट्याह्वमूर्वानिशा ।  
त्रायन्तीकिटिमारवेल्लवृषकं निम्बामृतावत्सकं  
काकोली सदुरालभा च परमं कुष्ठक्षयघ्नो गणः ॥ व्र्स्_२०।३३ ॥  

 अथ सिध्माडुम्बरयोः कङ्गुणीतैलम् ।-- 
आरग्वधरसो गुञ्जा-बाकुचीगन्धकं त्रयैः ।  
सरसैः कङ्गुणीतैलं जयेत् सिध्ममु।डुम्बरम् ॥ व्र्स्_२०।३४ ॥  

 अथ पामारि तैलम् ।-- 
विपक्वा कटुतैलेन पामाहृद्गन्धपिष्टिका ॥ व्र्स्_२०।३५ ॥  

  अथ तालेश्वरः ।-- 
हरितालपले द्वे द्वे द्रङ्क्षणे रसगन्धयोः ।  
कुर्कुटीपत्रसारेण पिष्टं ताम्रमयोरजः ॥ व्र्स्_२०।३६ ॥  

 
पञ्चशो मर्दितं धात्री-कुर्कुटीरसमाक्षिकैः ।  
वर्षाभूचित्रपत्राढ्यं मूषागर्भे निवेशितम् ॥ व्र्स्_२०।३७ ॥  

 
पाचितं भूधरे संस्थं पर्णखण्डेन भक्षयेत् ।  
हिङ्गुजम्बीरवातारि-तैलैः पवनपी।डितैः ॥ व्र्स्_२०।३८ ॥  

 
माधूकसारसिन्धूत्थ-वचाव्योषैर्हृतौजसि ।  
शोफे भक्ताम्बुना कुष्ठे घृतेन पयसाऽथवा ॥ व्र्स्_२०।३९ ॥  

 
धारोष्णेनाऽऽर्द्रकस्यास्तु कामलायां रसेन च ।  
रसस्तालेश्वराख्योऽयं सर्वकुष्ठहरः परम् ॥ व्र्स्_२०।४० ॥  

  अथ महातालेश्वरः ।-- 
तालताप्यशिलाटङ्क-रसेन्द्रलवणं समम् ।  
तालकाद्द्विगुणं ताम्रं मृतं तद्वच्च गन्धकम् ॥ व्र्स्_२०।४१ ॥  

 
अम्लेन पञ्चशः पिष्टं जम्बीरस्य पुटे पचेत् ।  
मदनेन वमिं कुर्य्याद्विरेकं पथ्ययाऽपि च ॥ व्र्स्_२०।४२ ॥  

 
लोहचूर्णस्य चत्वारो भागाः सिद्धरसस्य षट् ।  
अष्टी नेपालताम्रस्य गन्धकेन हतस्य च ॥ व्र्स्_२०।४३ ॥  

 
जम्बीराम्लेन तत् सर्वं मर्दितं पुटपाचितम् ।  
एकत्रिंशांशगरलं माषद्वितयसम्मितम् ॥ व्र्स्_२०।४४ ॥  

 
शुद्धः संशोधनं कुर्वन् मध्ये मध्ये च भक्षयेत् ।  
सन्निपाते मधूकेन व्योषेण पवने हितः ॥ व्र्स्_२०।४५ ॥  

 
ग्रहणीकामलापाण्डु-गुल्मार्शांसि हलीमकम् ।  
क्षयञ्च शमयत्येष महातालेश्वरो रसः ॥ व्र्स्_२०।४६ ॥  

  अथ सर्वकुष्ठान्तकृत्तैलम् ।-- 
कृष्णाभ्रकं बलिवसां नीलज्योतीरसं रसम् ।  
कङ्गुणीनिम्बकार्पास-तैलञ्चायसि मर्दयेत् ॥  
तज्जयेत् सर्वकुष्ठानि वहिरन्तश्च सेवितम् ॥ व्र्स्_२०।४७ ॥  

 अथ कुष्ठविध्वंसनो लेपः ।-- 
रसटङ्कणगन्धार्क-पिप्पलीकुष्ठचन्दनम् ।  
कुष्ठविध्वंसनो लेपो मातुलुङ्गाम्बुमर्दितः ॥ व्र्स्_२०।४८ ॥  

 अथ कनकसुन्दरः ।-- 
समतुलकनकोत्थ-व्योमसत्त्वोत्थपिष्टीं  
द्विगुणरससमेतां गोलमध्ये विपाच्य ।  
त्रिकटुदहनवेल्लैर्वत्सनाभार्द्धभागै-  
रससमनवशृङ्गौ-दारुयुक्तैः समस्तैः ॥ व्र्स्_२०।४९ ॥  

 
अजसलिलविपिष्टैर्गुञ्जया तुल्यगोलः  
कुपितकफसमुत्थं हन्ति कुष्ठं गरिष्ठम् ।  
तदपरमथ वात-श्लेष्मजत्वग्विकारं  
गुदगदमपि सर्वं वह्निमान्द्यं सुनिन्द्यम् ॥ व्र्स्_२०।५० ॥  

 
तुष्टेन शम्भुना दिष्टः सोऽयं कनकसुन्दरः ।  
त्वग्विकारविनाशाय कुबेराय महात्मने ॥ व्र्स्_२०।५१ ॥  

 अथ हरिबलाङ्कुशः ।-- 
घनभवमृतसत्त्वं कान्तलोहार्कभस्म  
त्रिगुणरससमेतं तुल्यगन्धेन युक्तम् ।  
समतुलकृतमेभिष्टङ्कणं ताप्यचूर्णं  
हरिदलमथ बोलं खण्डसञ्ज्ञं मनोज्ञम् ॥ व्र्स्_२०।५२ ॥  

  अथ त्रिपुरान्तकः ।-- 
रसममृतमथापि शृङ्गबेरं वि।डङ्गं  
मधुरदहनपाठा-सिन्धुवारञ्च बन्ध्या ।  
त्रिफलकनकवीजं ऋद्धिवृद्धी निशे द्वे  
छगलसलिलपिष्टं सर्वमेतेन जाता ॥ व्र्स्_२०।५३ ॥  

 
सुलघुबदरवीज-स्थूलगोली नराणां  
हरति पवनपित्त-श्लेष्मसञ्जातकुष्ठम् ॥ व्र्स्_२०।५४ ॥  

 
उक्तस्त्रिपुरया पूर्वं रसोऽयं त्रिपुरान्तकः ।  
सर्वदोषोत्थकुष्ठघ्नः कृपानिघ्नमनस्कया ॥ व्र्स्_२०।५५ ॥  

 अथ विश्वहितः ।-- 
रसेन्द्रलिप्तताम्रस्य पत्रं गन्धकमारितम् ।  
तत्ताम्रं पलमात्रं हि पलमात्रं हि यावकम् ॥ व्र्स्_२०।५६ ॥  

 
पलं चूर्णितशुद्धालं मर्दयेत्तु दिनत्रयम् ।  
इति सिद्धो रसः प्रोक्तो नाम्ना विश्वहितो हितः ॥  
वल्लाभ्यां तुलितः सेव्यो मरीचघृतसंयुतः ॥ व्र्स्_२०।५७ ॥  

  अथ निर्गुण्ड्यादिप्रलेपः ।-- 
निर्गुण्डीतैलमध्वाज्य-कुमारीशाल्मलीरसः ।  
यवो गन्धकपिष्टश्च लेपः कुष्ठक्षयापहः ॥ व्र्स्_२०।५८ ॥  

 अथ कुष्ठराक्षसः ।-- 
महनिम्बस्य सारेण मर्दितां गन्धपिष्टिकाम् ।  
अमृताबाकुचीकान्ता-त्रिफलाचूर्णसंयुताम् ॥ व्र्स्_२०।५९ ॥  

 
भक्षयेदायसे न्यस्तां कुष्ठे पाणितलोन्मिताम् ।  
सा कुर्य्याल्लेपनात् कान्तिं षण्मासाद्वृद्धिमायुषः ॥ व्र्स्_२०।६० ॥  

 अथ व्योषादि गु।डिका ।-- 
पालिकं व्योषसूताग्नि-गन्धकं सफलत्रयम् ।  
काको।डुम्बरिकाक्षीरैर्मर्दितं गुटिकीकृतम् ॥  
माषप्रमाणं सक्षौद्रं कुष्ठार्शःश्वासकासजित् ॥ व्र्स्_२०।६१ ॥  

 अथ कुष्ठकुष्ठाररसः ।-- 
रसस्य कर्षः कर्षौ द्वौ गन्धकात् कज्जलं तयोः ।  
तिलपर्ण्यलिमुण्डीनां स्वरसैः कृतभावनम् ॥ व्र्स्_२०।६२ ॥  

 
कर्षः कर्षो वचाधात्री-कणातीक्ष्णकृमिच्छिदाम् ।  
शाणं विषस्य कर्षार्द्धं जीरकस्य सितस्य च ॥ व्र्स्_२०।६३ ॥  

  
पलार्द्धं मृतताम्रस्य तथा शुण्ठ्याश्च मर्दितम् ।  
भृङ्गाम्भसि घटे स्निग्धे पचेच्चणकसम्मिताः ॥ व्र्स्_२०।६४ ॥  

 
वटिकाः कुष्ठविश्वाग्नि-त्रिफलासैन्धवान्विताः ।  
कुर्य्यात् कुष्ठकुठाराख्यो रसोऽयं सर्वकुष्ठजित् ॥ व्र्स्_२०।६५ ॥  

 अथ गुञ्जाद्युद्वर्त्तनम् ।-- 
गुञ्जाचित्रकशङ्खचूर्णरजनी भल्लातकं लाङ्गली  
स्नुक्क्षीरोत्तमकन्यका घनरवा धूमोद्गमः सूतकः ।  
गोमूत्रै।डगजं वि।डङ्गमरिचं सक्षौद्रखारीजलं  
पामादद्रुविचर्चिकाकिटिमजित् कण्डूघ्नमुद्वर्त्तनात् ॥ व्र्स्_२०।६६ ॥  

 अथ वज्रशेखरः ।-- 
विष्णुक्रान्ता घनरसः सर्पाक्षी शङ्खपुष्पिका ।  
गोजिह्वा क्षीरिणी नीली ब्रह्मवृक्षो रुदन्तिका ॥ व्र्स्_२०।६७ ॥  

 
निचुलः काकमाची च रसैरेषां विमर्दितम् ।  
पक्वं तुषकरीषाग्नौ रसाद्द्विगुणगन्धकम् ॥ व्र्स्_२०।६८ ॥  

  
पर्पटीरसवत् पक्वं खसत्त्वेनारुणेन च ।  
पृथक् गन्धकतुल्येन ताप्येन च रसाङ्घ्रिणा ॥ व्र्स्_२०।६९ ॥  

 
कृतावापं गता मुण्डी-हस्तिकर्ण्यमृतालिकाः ।  
मूर्वाविदार्य्याश्च रसैर्मर्दितं घृतमिश्रितम् ॥ व्र्स्_२०।७० ॥  

 
कषाये दशमूलस्य विपक्वं लेहतां गतम् ।  
रसतुल्यत्रिजाताग्नि-व्योषयष्ट्याह्वसंयुतम् ॥ व्र्स्_२०।७१ ॥  

 
स्निग्धभाण्डगतं कुष्ठी क्षयी च कृतशोधनः ।  
मञ्जिष्ठादिकषायस्य कृत्वा मासं निषेवणम् ॥  
माषप्रमाणं सेवेत रसोऽयं वज्रशेखरः ॥ व्र्स्_२०।७२ ॥  

 अथ कुष्ठविद्रावणतैलम् ।-- 
द्वात्रिंशत्पलबाकुचीशृतजलद्रोणाङ्घ्रिशेषे चतु-  
र्विंशत्या दनुजस्य कान्तरसयोर्निष्कैः पृथक् पञ्चभिः ।  
ताम्बूलीरसमर्दितैस्तिलभवप्रस्थं शृतं चिक्कणे  
पाके सत्यवतार्य्य कल्कसहितं धान्ये द्विपक्षं क्षिपेत् ॥ व्र्स्_२०।७३ ॥  

  
तत् क्षीरान्नाशिना पीतं लिप्तं कुष्ठकुलान्तकम् ।  
श्वित्रं दाहजमश्वेतं रूपमूलञ्च लुम्पति ॥ व्र्स्_२०।७४ ॥  

 अथ दद्रुकुष्ठविद्रावणरसः ।-- 
रसगन्धकताप्याभ्र-कान्तकृष्णाभ्रभस्मकम् ।  
हिङ्गुलं मधुकं कुष्ठं सर्वं समविभागिकम् ॥ व्र्स्_२०।७५ ॥  

 
अम्लवेतसतोयेन त्रिदिनं परिमर्दयेत् ।  
विशोष्याऽऽज्यमधुभ्याञ्च मृदित्वा त्रिदिनं पुनः ॥ व्र्स्_२०।७६ ॥  

 
दत्त्वा जीर्णं गु।डं तुल्यं कोलास्थिप्रमिता वटीः ॥  
छायाशुष्काः प्रकुर्वीत शम्भोरग्रे च पूजयेत् ॥ व्र्स्_२०।७७ ॥  

 
इयं हि पञ्चाङ्गकृताभिधाना नागार्जुनोक्ता गुटिका च नूनम् ।  
सर्वाणि कुष्ठानि विचर्चिकाञ्च दद्रूणि विद्रावयति क्षणेन ॥ व्र्स्_२०।७८ ॥  

  अथ माणिक्यतिलकः ।-- 
रसगन्धकताप्याल-कान्ततीक्ष्णाभ्रभस्मकम् ।  
हिङ्गुलं मधुकं कुष्ठं सर्वं समविभागिकम् ॥ व्र्स्_२०।७९ ॥  

 
शतमूलीनिजद्रावैर्मञ्जिष्ठादिकषायतः ।  
त्रिदिनं त्रिदिनं सम्यक् परिमर्द्य विशोष्य च ॥ व्र्स्_२०।८० ॥  

 
ततस्तु पक्वमूषायां सन्निरुध्यातियत्नतः ।  
प्रक्षिप्य बालुकायन्त्रे प्रपुटेत् दिवसद्वयम् ॥ व्र्स्_२०।८१ ॥  

 
माणिक्यतिलको नाम रसो नासत्यकीर्त्तितः ।  
एष कुष्ठं हरत्याशु सन्मित्रमिव हृद्व्यथाम् ॥ व्र्स्_२०।८२ ॥  

 अथ परहितः ।-- 
श्वेतः पाठा जटा श्वेता श्वेता चैव पुनर्नवा ।  
पिष्ट्वा जलेन तत्कल्कैः प्रकुर्य्यान्नालमूषिकाम् ॥ व्र्स्_२०।८३ ॥  

 
स्थालीमध्ये च तां क्षिप्त्वा क्षिपेत् संशोधितं रसम् ।  
क्षिपेदुपरि सम्पेष्य द्व्यञ्जलिप्रमितं पटु ॥ व्र्स्_२०।८४ ॥  

 
पिधानं तन्मुखे दत्त्वा सन्निरुध्यातियत्नतः ।  
अधस्ताज्ज्वालयेद्वह्निं पिधान्यामम्बु निक्षिपेत् ॥ व्र्स्_२०।८५ ॥  

 
यामत्रितयपर्य्यन्तं जातेऽथ शिशिरे ततः ।  
क्री।डकेशैः समाकृष्य मृतं पारदमाहरेत् ॥  
न चेदेतावता भस्म पुनरेव पुटेद्रसम् ॥ व्र्स्_२०।८६ ॥  

  
तद्भस्मातिविषं विषं कृमिहरं व्योषोत्तमा गन्धजं  
चूर्णं द्वादशहाटकं खलु गु।डो द्वात्रिंशदंशोन्मितः ।  
तत् सर्वं परिचूर्णितं प्रतिदिनं वल्लैश्चतुर्भिर्मितं  
चेत्थं हन्ति समस्तरोगनिवहं नागं गरुत्मानिव ॥ व्र्स्_२०।८७ ॥  

 
विशेषात् सर्वकुष्ठघ्नो रसोऽयं परिकीर्त्तितः ।  
ख्यातः परहितो नाम्ना भानुना भूरिभानुना ॥ व्र्स्_२०।८८ ॥  

 अथ तालकेश्वरः ।-- 
वीर्य्यं पुरारेरिह नागतुल्यं भागद्वयञ्चाप्यथ तालकस्य ।  
शुद्धेन नागेन रसो विशुद्धो विमर्दनीयो हरितालिकञ्च ॥ व्र्स्_२०।८९ ॥  

 
मूत्रं गवां षो।डशभागमानं निधाय भाण्डेऽथ पिधाय तस्मिन् ।  
दीपाग्निना तत् परिशोष्य सर्वं मूत्रं ततस्तालकशुद्धता स्यात् ॥ व्र्स्_२०।९० ॥  

 
ततस्तु जम्बोररसेन सर्वं विमर्दनीयं त्रिदिनं त्रिवारम् ।  
भाव्यं कुमार्य्याः सलिलेन भृङ्ग-वज्राह्वकन्देन च वारयुग्मम् ॥ व्र्स्_२०।९१ ॥  

  
कुष्ठे ददीतास्य रसस्य वल्ल-त्रयं रसैरार्द्रकजैर्विजेतुम् ।  
शाखासु पक्वत्वमथो सुषुप्तिं स्तम्भञ्च मन्यास्वथ मण्डलानि ॥ व्र्स्_२०।९२ ॥  

 
गवां पयः शर्करया समेतं स्तम्भातिरेके सति सन्नियोज्यम् ।  
औ।डुम्बरं हन्ति सितामधुभ्यां कृष्णञ्च कुष्ठं त्रिफलारसेन ॥ व्र्स्_२०।९३ ॥  

 
गु।डार्द्रकाभ्यां गजचर्मसिध्म-विचर्चिकास्फाटविसर्पदद्रून् ।  
निहन्ति पाण्डुं विविधां विपादीं सरक्तपित्तां कटुकीसिताभ्याम् ॥ व्र्स्_२०।९४ ॥  

 
रोगेषु सर्वेष्वपि वासराणि त्रिसप्तसङ्ख्यानि रसः प्रदेयः ।  
रसप्रयोगावसितौ सुषुप्त्यां क्वाथं पिबेच्छिन्नरुहासनोत्थम् ॥ व्र्स्_२०।९५ ॥  

 
मासद्वयं मुद्गघृतान्वितान्नं पथ्यं ततो डुम्बरभेषजान्ते ।  
अङ्गानि पञ्चापि पलोन्मितानि दद्यादरिष्टस्य तथाऽऽ।ढकीनाम् ॥ व्र्स्_२०।९६ ॥  

 
क्वाथेन युक्तं सघृतौदनञ्च पथ्याय कृष्णेऽप्यथ कृष्णवर्णे ।  
रसावसाने सितया समेतां पादोन्मितामामलकीं प्रदद्यात् ॥ व्र्स्_२०।९७ ॥  

  
अन्नं समुद्गं सघृतं नियोज्यं मासद्वयं स्यादथवा विचिह्नम् ।  
रसप्रयोगावसितौ प्रयुञ्ज्यादङ्गानि पञ्च स्रवनिःसृतानि ॥ व्र्स्_२०।९८ ॥  

 
पादोन्मितानीह च मासयुग्मं पथ्याय दुग्धौदनमाददीत ।  
स्यात्तालकेशाख्यरसप्रयोगे तक्रञ्च मांसञ्च विवर्जनीयम् ॥ व्र्स्_२०।९९ ॥  

 अथ खगेश्वरः ।-- 
पलेन प्रमितः सूतः पलेन प्रमिता वसा ।  
खगः पलमितः सर्वं मर्दयेदर्जुनद्रवैः ॥ व्र्स्_२०।१०० ॥  

 
गोलीकृत्य विशोष्याथ गोलं कूप्यां निरुध्य च ।  
ततस्तां सुदृ।ढे भाण्डे मूषां क्षिप्त्वा निरुध्य च ॥ व्र्स्_२०।१०१ ॥  

 
पचेत् सार्द्धदिनं पश्चात् स्वाङ्गशीतं विचूर्णयेत् ।  
खगेश्वरो रसो वल्ल-प्रमितः कुटजान्वितः ॥ व्र्स्_२०।१०२ ॥  

 
श्वेतकुष्ठं निहन्त्याशु श्वासकासगदानपि ।  
सघृतः पित्तजं कुष्ठं मधुना मेहमेव च ॥  
पथ्यं दोषानुरूपेण बुद्धेन मुनिनोदितम् ॥ व्र्स्_२०।१०३ ॥  

  अथ कुष्ठनाशनः ।-- 
सूतभस्म द्विनिष्कं स्याद्गन्धकञ्च चतुष्पलम् ।  
सार्द्धं चतुष्पलं चित्रं चतुर्विंशत् पलं भवेत् ॥ व्र्स्_२०।१०४ ॥  

 
बाकुचीवीजचूर्णं स्याद्द्वादशघ्नं मरीचकम् ।  
सर्वमेकत्र संयोज्य निष्कद्वितयसम्मितम् ॥  
मधुना लेहयेत् प्रातः सर्वकुष्ठविनाशनम् ॥ व्र्स्_२०।१०५ ॥  

 अथाऽऽरोग्यवर्द्धनी गुटिका ।-- 
रसगन्धकलोहाभ्र-शुल्वभस्म समांशकम् ।  
त्रिफला द्विगुणा प्रोक्ता त्रिगुणञ्च शिलाजतु ॥ व्र्स्_२०।१०६ ॥  

 
चतुर्गुणं पुरं शुद्धं चित्रमूलञ्च तत्समम् ।  
तिक्ता सर्वसमा ज्ञेया सर्वं सञ्चूर्ण्य यत्नतः ॥ व्र्स्_२०।१०७ ॥  

 
निम्बवृक्षदलाम्भोभिर्मर्दयेत् द्विदिनावधि ।  
ततश्च वटिका कार्य्या राजकोलफलोपमा ॥ व्र्स्_२०।१०८ ॥  

 
मण्डलं सेविता सैषा हन्ति कुष्ठान्यशेषतः ।  
वातपित्तकफोद्भूतान् ज्वरान्नानाप्रकारजान् ॥ व्र्स्_२०।१०९ ॥  

 
देया पञ्चदिने जाते ज्वरे रोगे वटी शुभा ।  
पाचनी दीपनी पथ्या हृद्या मेदोविनाशिनी ॥ व्र्स्_२०।११० ॥  

 
मलशुद्धिकरी नित्यं दुर्द्धर्षक्षुत्प्रवर्त्तिनी ।  
बहुनाऽत्र किमुक्तेन सर्वरोगेषु शस्यते ॥ व्र्स्_२०।१११ ॥  

  
आरोग्यवर्द्धनी नाम्ना गुटिकेयं प्रकीर्त्तिता ।  
सर्वरोगप्रशमनी श्रीनागार्जुनयोगिना ॥ व्र्स्_२०।११२ ॥  

 अथ नारायणः ।-- 
रसभस्म समानेन गन्धकेन समन्वितम् ।  
तुल्यभागपुरोपेतं तुल्यत्रिफलयाऽन्वितम् ॥ व्र्स्_२०।११३ ॥  

 
वातारितैलसंयुक्तं सेवितञ्च पलोन्मितम् ।  
मासेन नाशयेत् कुष्ठं दुःसाध्यमपि देहिनाम् ॥ व्र्स्_२०।११४ ॥  

 
क्षयं भगन्दरं शूलं मूलं गुल्मञ्च पाण्डुताम् ।  
ग्रहणीञ्च महाघोरां मन्दाग्निमपि दुस्तरम् ॥ व्र्स्_२०।११५ ॥  

 
एवंविधान् महारोगान् विनिहन्ति न संशयः ।  
श्लेष्मरोगान् हरेत् सर्वान् रसो नारायणाभिधः ॥ व्र्स्_२०।११६ ॥  

 अथ मेदिनीमाररसः ।-- 
पलत्रयं मृतं लोहं मृतं शुल्वं पलत्रयम् ।  
भृङ्गराजाम्बुगोमूत्र-त्रिफलाक्वथितैः पृथक् ॥ व्र्स्_२०।११७ ॥  

 
पुटेत्त्रिवारं यत्नेन ततस्तस्मिन् विनिक्षिपेत् ।  
अत्यम्लकाञ्जिकं पश्चात् पचेद्यामचतुष्टयम् ॥ व्र्स्_२०।११८ ॥  

 
ततश्च तुल्यगन्धेन पुटानां विंशतिं पचेत् ।  
पलमात्रं मृतं सूतं रुद्रांशममृतं तथा ॥ व्र्स्_२०।११९ ॥  

  
कटुत्रयं समं सर्वैः पिष्ट्वा सम्यक् विधारयेत् ।  
रसोऽयं मेदिनीसारो नन्दिना परिकीर्त्तितः ॥ व्र्स्_२०।१२० ॥  

 
सेवितो वल्लमानेन घृतत्रिकटुकान्वितः ।  
हन्ति कुष्ठानि सर्वाणि श्वित्राणि विविधानि च ॥ व्र्स्_२०।१२१ ॥  

 
गुल्मं प्लीहामयं हिक्कां शूलरोगं क्षयं तथा ।  
उदावर्त्तं महावातं कफं मन्दानलं तथा ॥ व्र्स्_२०।१२२ ॥  

 
गलग्रहं मदोन्मादं कर्णदन्तामयं तथा ।  
सर्वाधिकं विषं घोरं व्रणं लूताभगन्दरम् ॥  
विद्रधिञ्चान्त्रवृद्धिञ्च शिरस्तोदञ्च नाशयेत् ॥ व्र्स्_२०।१२३ ॥  

  अथ जन्तुघ्नी गुटिका ।-- 
सूतगन्धौ समौ ताभ्यां मण्डूरं सप्तमांशतः ।  
विधाय कज्जलीमाखु-कर्ण्या सम्मर्दयेद्द्व्यहम् ॥ व्र्स्_२०।१२४ ॥  

 
ततो मण्डुरमानेन क्षुद्रदीप्यं विनिक्षिपेत् ।  
आरुष्करकषायेण दिनमेकं विमर्दयेत् ॥ व्र्स्_२०।१२५ ॥  

 
ब्रह्मवीजं समुद्रस्य फलं जातीफलं तथा ।  
विषतिन्दुकवीजञ्च ताप्यं सर्वं समांशकम् ॥ व्र्स्_२०।१२६ ॥  

 
वि।डङ्गं सममेतैश्च सूक्ष्मचूर्णं प्रकल्पयेत् ।  
रसतुल्यं हितं चूर्णं रसेन सह मेलयेत् ॥ व्र्स्_२०।१२७ ॥  

 
वासा च निम्बत्वग्वंशो वेल्लव्योषाम्बुदं तथा ।  
एषां क्वाथेन सप्ताहं त्र्यहं मूर्वाऽऽ।ढके रसे ॥ व्र्स्_२०।१२८ ॥  

 
भावयित्वा चणप्रायाः कर्त्तव्या वटिकाः शुभाः ।  
अश्वनिम्बादिजक्वाथे प्रदत्तैका वटी शुभा ॥ व्र्स्_२०।१२९ ॥  

 
पातयेज्जठराज्जन्तून् सर्वदेहगदान् हरेत् ।  
कुष्ठजन्तून्निहन्त्याशु द्वित्रिवारप्रयोगतः ॥ व्र्स्_२०।१३० ॥  

  अथ धन्वन्तरिः ।-- 
सूतगन्धार्कसौभाग्य-कङ्कुष्ठं रक्तचन्दनम् ।  
कणा चैतानि तुल्यानि मर्दयेल्लुङ्गवारिणा ॥ व्र्स्_२०।१३१ ॥  

 
एकाहमथ संशोष्य स्थापयेदतियत्नतः ।  
रसो निःशेषकुष्ठघ्नो धन्वन्तरिरिति स्मृतः ॥ व्र्स्_२०।१३२ ॥  

 
निर्दिष्टः शम्भुना सर्व-रोगभीतिविनाशनः ।  
पथ्याघृतयुतो वायुं सिन्धुविश्वान्वितोऽपि वा ॥ व्र्स्_२०।१३३ ॥  

 अथ वज्रधारः ।-- 
वज्रसूताभ्रहेम्नाञ्च भस्म योज्यं समं समम् ।  
सर्वांशं तालकं तुल्यं शिग्रुधुस्तूरजद्रवैः ॥ व्र्स्_२०।१३४ ॥  

 
मर्द्यं स्नुह्यर्कजैः क्षीरैर्दिनैकञ्चाथ भावयेत् ।  
सप्ताहं बाकुचीतैलैस्तन्माषैकन्तु भक्षयेत् ॥  
वज्रधारो रसः ख्यातः सर्वकुष्ठनिकृन्तनः ॥ व्र्स्_२०।१३५ ॥  

 अथ सर्वकुष्ठाङ्कुशः ।-- 
मुषलीबाकुचीवीजं निर्गुण्डीमूलतुल्यकम् ।  
मध्वाज्याभ्यां लिहेत् कर्षमनु स्यात् सर्वकुष्ठनुत् ॥ व्र्स्_२०।१३६ ॥  

  अथ द्वितीयमहातालेश्वरः ।-- 
तालं ताप्यं शिला सूतं शुद्धं सैन्धवटङ्कणम् ।  
समांशं चूर्णयेत् खल्ले सूताद्द्विगुणगन्धकम् ॥ व्र्स्_२०।१३७ ॥  

 
गन्धतुल्यं मृतं ताम्रं जम्बीरैर्दिनपञ्चकम् ।  
मर्द्यं ष।ड्भिः पुटैः पाच्यं भूधरे सम्पुटोदरे ॥ व्र्स्_२०।१३८ ॥  

 
पुटे पुटे द्रवैर्मर्द्यं सर्वमेतत्तु षट्पलम् ।  
द्विपलं मारितं ताम्रं लोहभस्म चतुष्पलम् ॥ व्र्स्_२०।१३९ ॥  

 
जम्बीराम्लेन तत् सर्वं दिनं मर्द्यं पुटेल्लघु ।  
त्रिंशदन्तं पुटञ्चास्य क्षिप्त्वा सर्वं विचूर्णयेत् ॥ व्र्स्_२०।१४० ॥  

 
महिष्याज्येन सम्मिश्रं निष्कार्द्धं भक्षयेत् सदा ।  
मध्वाज्यैर्बाकुचीचूर्णं कर्षमात्रं लिहेदनु ॥  
सर्वकुष्ठं निहन्त्याशु महातालेश्वरो रसः ॥ व्र्स्_२०।१४१ ॥  

 अथ द्वितीयकुष्ठकुठारः ।-- 
सूतभस्मसमं गन्धं मृतायस्ताम्रगुग्गुलुः ।  
त्रिफला विषशुण्ठी च चित्रकश्च शिलाजतु ॥ व्र्स्_२०।१४२ ॥  

 
प्रत्येकं चूर्णितं कुर्य्यात् प्रत्येकं निष्कषो।डश ।  
चतुःषष्टि करञ्जस्य वीजचूर्णं प्रकल्पयेत् ॥ व्र्स्_२०।१४३ ॥  

  
चतुःषष्टि मृतं ताम्रं मध्वाज्याभ्यां विलो।डयेत् ।  
स्निग्धभाण्डगतं खादेद्द्विनिष्कं सर्वकुष्ठजित् ॥ व्र्स्_२०।१४४ ॥  

 
रसः कुष्ठकुठारोऽयं गलत्कुष्ठनिकृन्तनः ।  
पथ्यं त्रिमधुरैर्दद्यात्तदभावे गु।डौदनम् ॥ व्र्स्_२०।१४५ ॥  

 
पातालगरु।डीमूलं मधुपुष्पीञ्च धान्यकम् ।  
सितया भक्षयेत् कर्षमतितापप्रणुत्तये ॥  
लिह्यान्नागबलामूलं मध्वाज्यैर्वान्तितापनुत् ॥ व्र्स्_२०।१४६ ॥  

 अथ वज्रतैलम् ।-- 
वज्रक्षीरं रविक्षीरं धुस्तूरं चित्रकद्रवम् ।  
महिषीवि।ड्भवं द्रावं सर्वांशं तिलतैलकम् ॥ व्र्स्_२०।१४७ ॥  

 
पचेत्तैलावशेषन्तु तत्तैलं प्रस्थमात्रकम् ।  
गन्धकाग्निशिलातालं वि।डङ्गातिविषाविषम् ॥ व्र्स्_२०।१४८ ॥  

 
तिक्तकोशातकी कुष्ठं वचा मांसी कटुत्रयम् ।  
हरिद्रादारु यष्ट्याह्वं सर्जीक्षारञ्च जीरकम् ॥ व्र्स्_२०।१४९ ॥  

  
कर्षांशं देवकाष्ठञ्च चूर्णं तैले विमिश्रयेत् ।  
वज्रतैलमिदं ख्यातं मर्दनात् सर्वकुष्ठनुत् ॥ व्र्स्_२०।१५० ॥  

 अथ स्वर्णक्षीरः ।-- 
क्षिप्त्वा तक्रघटे पच्यात् काञ्चनीपलपञ्चकम् ।  
तक्रे जीर्णे समुद्धृत्य पुनः क्षीरघटे पचेत् ॥ व्र्स्_२०।१५१ ॥  

 
क्षीरे जीर्णे समुद्धृत्य जलैः प्रक्षाल्य शोषयेत् ।  
तच्चूर्णितं पञ्चपलं मरिचानां पलद्वयम् ॥ व्र्स्_२०।१५२ ॥  

 
पलैकं मूर्च्छितं सूतमेकीकृत्य तु भक्षयेत् ।  
निष्कैकं सुप्तकुष्ठार्त्तः स्वर्णक्षीररसो ह्ययम् ॥ व्र्स्_२०।१५३ ॥  

 अथ महाभल्लाततैलम् ।-- 
यत्नाद्द्विखण्डितं कुर्य्याद्भल्लातशतपञ्चकम् ।  
क्षिप्त्वा पच्याच्छनैर्वह्नौ तैले द्वादशपालिके ॥ व्र्स्_२०।१५४ ॥  

 
यावत्तरन्ति ते पक्त्वा तत्तैलं पाचयेत् पुनः ।  
मधुपाके तु सम्प्राप्ते ह्यवतार्य्य तु तत्क्षणात् ॥  
सर्वकुष्ठानि हन्त्याशु महाभल्लाततैलकम् ॥ व्र्स्_२०।१५५ ॥  

  अथ त्रैलोक्यविजयतैलम् ।-- 
रसं गन्धं विषं तालं स्वर्णक्षीरी रुदन्तिका ।  
वरुणाम्लेन सञ्चूर्ण्य प्रतिनिष्कद्वयं द्वयम् ॥ व्र्स्_२०।१५६ ॥  

 
क्षिपेत्तस्मिन् विशोष्याथ क्रमान्निष्कं सदा लिहेत् ।  
त्रैलोक्यविजयं तैलं सर्वकुष्ठहरं ध्रुवम् ॥ व्र्स्_२०।१५७ ॥  

 अथ महामार्त्तण्डतैलम् ।-- 
शाकं निम्बाङ्कोल्लवह्नि-राजवृक्षाक्षस्नुग्भवम् ।  
गर्भशुष्कं शुभं खण्डं नारिकेलप्रियालकम् ॥ व्र्स्_२०।१५८ ॥  

 
वातारिचक्रमर्दस्य वीजं बाकुचिजं तथा ।  
समं पातालयन्त्रेण तैलं ग्राह्यं प्रयत्नतः ॥ व्र्स्_२०।१५९ ॥  

 
प्रस्थौ द्वौ तिलतैलस्य कुष्ठचूर्णं पलद्वयम् ।  
स्वर्णक्षीरीपलैकञ्च क्षिप्त्वा पक्त्वाऽवतारयेत् ॥ व्र्स्_२०।१६० ॥  

 
पूर्वतैले चतुष्प्रस्थे तैलीभूते विनिक्षिपेत् ।  
महामार्त्तण्डतैलोऽयं लेपात् कुष्ठं नियच्छति ॥  
अतिकण्डूं कृमिं पाकं स्फोटकानि च नाशयेत् ॥ व्र्स्_२०।१६१ ॥  

  अथ काञ्चनीतैलप्रयोगोपदेशः ।-- 
कुष्ठञ्च काञ्चनीतैलैर्मर्द्याल्लेप्यं सुघर्षितम् ॥ व्र्स्_२०।१६२ ॥  

 अथ शुष्ककण्डूहरकुमाय्यान्दिलेपः ।-- 
कुमारीसैन्धवं लेप्यं शुष्ककण्डूहरं परम् ॥ व्र्स्_२०।१६३ ॥  

 अथ विपादिकायां सैन्धवादिलेपः ।-- 
सैन्धवेन महामुण्डी-लेपो हन्ति विपादिकाम् ॥ व्र्स्_२०।१६४ ॥  

 अथ कण्डूव्रणादौ शिलादिः ।-- 
शिला शम्भुवीजं वरं कुष्ठगन्धं  
मरीचं तथा जीरकं देवधूपः ।  
निशा सर्पिषा मर्दितो मन्दवारे  
हरेत् कायकण्डूव्रणस्फोटगण्डान् ॥ व्र्स्_२०।१६५ ॥  

 अथ कुष्ठान्तपर्पटी ।-- 
पलैकं शुद्धसूतस्य कर्षैकं शुद्धगन्धकम् ।  
गन्धतुल्यं मृतं ताम्रं सूताशं मर्दयेद्विषम् ॥ व्र्स्_२०।१६६ ॥  

  
सर्वतुल्यं पुनर्गन्धं दत्त्वा किञ्चिद्विशोषयेत् ।  
घृताभ्यक्ते लोहपात्रे पच्याद्यावद्द्रवीभवेत् ॥ व्र्स्_२०।१६७ ॥  

 
रम्भापत्रे पटे वाऽथ पातयेत् पर्पटीं तदा ।  
माषैकं चूर्णितं खादेद्गजचर्म नियच्छति ॥  
निष्कैकं बाकुचीचूर्णं लेहयेदनुपानकम् ॥ व्र्स्_२०।१६८ ॥  

 अथ काशीशबद्धो रसः ।-- 
पलं रसं हि काशीशैर्युतं पञ्चगुणैः सह ।  
मर्दयेद्यामपर्य्यन्तमर्जुनस्य त्वचो रसैः ॥ व्र्स्_२०।१६९ ॥  

 
शरावसम्पुटे रुद्ध्वा पुटेत् क्रो।डपुटेन हि ।  
रसः काशीशबद्धोऽयं मधुना वल्लतुल्यकः ॥ व्र्स्_२०।१७० ॥  

 
शाणबाकुचिकायुक्तः सेवितो हन्ति निश्चितम् ।  
त्रिभिर्मासैः किलासं हि दद्रूण्यपि विशेषतः ॥ व्र्स्_२०।१७१ ॥  

 अथ द्वितीयसर्वेश्वरः ।-- 
शुद्धसूतं चतुर्गन्धं खल्ले यामं विमर्दयेत् ।  
मृतताम्राभ्रलोहानि हिङ्गुलञ्च पलं पलम् ॥ व्र्स्_२०।१७२ ॥  

 
सुवर्णं रजतञ्चैव प्रत्येकं दशनिष्ककम् ।  
माषैकं मृतवज्रञ्च तालसत्त्वं पलद्वयम् ॥ व्र्स्_२०।१७३ ॥  

 
जम्बीरोन्मत्तवासाभिः स्नुह्यर्कविषमुष्टिभिः ।  
मर्द्यं हयारिजैर्द्रावैः प्रत्येकेन दिनं दिनम् ॥ व्र्स्_२०।१७४ ॥  

 
एवं सप्तदिनं मर्द्यं तद्गोलं वस्त्रवेष्टितम् ।  
बालुकायन्त्रगं स्वेद्यं त्रिदिनं लघुनाऽग्निना ॥ व्र्स्_२०।१७५ ॥  

  
आदाय चूर्णयेत् सूक्ष्मं पलैकं योजयेद्विषम् ।  
द्विपलं पिप्पलीचूर्णं मिश्रं सर्वेश्वरो रसः ॥ व्र्स्_२०।१७६ ॥  

 
द्विगुञ्जं भक्षयेत् क्षौद्रैः सुप्तिमण्डलकुष्ठजित् ।  
बाकुचीं देवकाष्ठञ्च कर्षमात्रं सुचूर्णितम् ॥  
लिहेदेरण्डतैलेन ह्यनुपानं सुखावहम् ॥ व्र्स्_२०।१७७ ॥  

 अथ योगराजगुग्गुलुप्रयोगोपदेशः ।-- 
गुग्गुलुर्योगराजो वा योज्यो मण्डलशान्तये ॥ व्र्स्_२०।१७८ ॥  

 अथ श्वित्रलक्षणम् ।-- 
श्वित्रन्तु कृष्णमरुणं मरुदस्रगामि  
पित्तेन रोमशतनञ्च विदाहिताञ्च ।  
मांसाश्रितं बहुसितं कफतः सकण्डु  
मेदोगतं बलवदेव यथोत्तरं स्यात् ॥ व्र्स्_२०।१७९ ॥  

  अथ श्वित्रारिः ।-- 
काशीशरसगन्धानि मर्दयेत् सुरसारसैः ।  
सम्पुटे पुटयेद्दत्त्वा चाङ्गेरीमधरोत्तरम् ॥ व्र्स्_२०।१८० ॥  

 
सर्वमेतच्च सञ्चूर्ण्य तण्डुलान् दश सप्त वा ।  
आरभ्य वर्द्धयेद्यावत् पञ्चषष्टि क्रमेण हि ॥ व्र्स्_२०।१८१ ॥  

 
अनुपानाय मध्वाज्यं दध्याज्यं नवनीतकम् ।  
धात्र्यार्द्रकरसैश्चैव तिन्दुकं कदलीफलम् ॥  
श्वित्रारिसञ्ज्ञितो ह्येष चित्रकुष्ठनिसूदनः ॥ व्र्स्_२०।१८२ ॥  

 अथ श्वित्रे निम्बादिचूर्णम् ।-- 
निम्बपत्रनिशाकृष्णा-बाकुचीवीजकं समम् ।  
चूर्णयित्वा पिबेद्दुग्धैः प्रभाते श्वित्रनाशनम् ॥ व्र्स्_२०।१८३ ॥  

 अथ श्वित्रकुष्ठारिः ।-- 
रसगन्धकतुत्थार्कं बाकुचीक्वाथमर्दितम् ।  
सेवितं सोमतैलेन श्वित्रकुष्ठं नियच्छति ॥ व्र्स्_२०।१८४ ॥  

  अथ चन्द्रप्रभा वटिका ।-- 
पिष्टो निम्बुकगोमयूरसलिले सार्द्धो रसो गन्धकात्  
मूषायां घननादपिण्डसहितं पक्वं करीषे तिलान् ।  
बाकुच्याश्च फलानि गोजलकृता चन्द्रप्रभेति श्रुता  
श्वित्रं तक्रभुजो निहन्ति वटिका क्षाराम्लतैलं त्यजेत् ॥ व्र्स्_२०।१८५ ॥  

 अथ ताम्रलिप्तकज्जली ।-- 
रसद्विगुणगन्धकं त्रिगुणताम्रलिप्तं पचेत्  
गृहीतमनु कज्जलीं खदिरबाकुचीनिम्बजैः ।  
रसैः पुटविपाचितं समलयाकषायं पिबेत्  
किलासमरुणं सितं जयति शुद्धतक्राशिनः ॥ व्र्स्_२०।१८६ ॥  

  अथोदयादित्यः ।-- 
शुद्धसूतं द्विधा गन्धं मर्द्यं कन्याद्रवैर्दिनम् ।  
तद्गोलं हण्डिकामध्ये ताम्रपात्रेण राधयेत् ॥ व्र्स्_२०।१८७ ॥  

 
सूतकाद्द्विगुणेनैव शुद्धेनाधोमुखेन वै ।  
पार्श्वे भस्म निधायाथ पात्रेऽर्द्धे गोमयं जलम् ॥ व्र्स्_२०।१८८ ॥  

 
किञ्चित् किञ्चित् प्रदातव्यं चुल्ल्यां यामद्वयं पचेत् ।  
चण्डाग्निनोद्धृत्य ततः स्वाङ्गशीतं विचूर्णयेत् ॥ व्र्स्_२०।१८९ ॥  

 
काका।डुम्बरिकावह्नि-त्रिफलाराजवृक्षकम् ।  
वि।डङ्गं बाकुचीवीजं क्वाथयेत्तेन भावयेत् ॥ व्र्स्_२०।१९० ॥  

 
दिनैकमुदयादित्यो रसो भक्ष्यो द्विगुञ्जकः ।  
खदिरस्य कषायेण बाकुचीवीजचूर्णकम् ॥ व्र्स्_२०।१९१ ॥  

 
तुल्यं मृद्वग्निना पिण्डं जातं यावत् पचेल्लघु ।  
त्रिनिष्कं तत् रविक्षीरैः क्वाथैर्वा त्रैफलैरनु ॥ व्र्स्_२०।१९२ ॥  

 
त्रिदिनान्ते भवेत् स्फोटः सप्ताहे वा न संशयः ।  
नीलीं गुञ्जाञ्च काशीशं धुस्तूरं हंसपादिकाम् ॥ व्र्स्_२०।१९३ ॥  

 
सूर्य्यावर्त्तञ्चाम्लपर्णी-तुल्यं पिष्ट्वा प्रलेपयेत् ।  
स्फोटस्थाने प्रशान्त्यर्थं सप्तरात्रं पुनः पुनः ॥  
श्वेतकुष्ठं निहन्त्याशु साध्यासाध्यं न संशयः ॥ व्र्स्_२०।१९४ ॥  

  अथ अल्पश्वित्रे शिलादिलेपः ।-- 
अल्पं श्वेतं निघृष्याऽऽदौ रक्तमण्डलपल्लवैः ।  
शिलाऽपामार्गभस्मापि लिप्त्वा श्वित्रं विनाशयेत् ॥ व्र्स्_२०।१९५ ॥  

 अथ अङ्कोलतैलादिलेपद्वयम् ।-- 
लेपो वाऽङ्कोलतैलेन काञ्चन्या काञ्जिकेन वा ।  
गुञ्जाफलाग्निमूलञ्च लेपितं श्वेतकुष्ठजित् ॥ व्र्स्_२०।१९६ ॥  

 अथ चतुर्गुणगन्धककज्जली ।-- 
सूते पले भूधरयन्त्रमध्ये सञ्जारयेद्गन्धपलं ततश्च ।  
सूतेन गन्धस्य पलत्रयञ्च दत्त्वाऽथ निम्बूत्थरसैर्विमर्द्य ॥ व्र्स्_२०।१९७ ॥  

 
स्वरांशिकाबाकुचिकाग्निभृङ्ग-कोरण्टनीरैः परिमर्दयेत् ।  
दिनैकमेकं कटुतुम्बिनीजलैर्मर्द्यं ततः काञ्चनकूपिकान्तः ॥ व्र्स्_२०।१९८ ॥  

 
निक्षिप्य भाण्डे सिकतोदरान्तर्यामद्वयं स्वेदय तं ततश्च ।  
ददीत वल्लद्वयमस्य कृष्ण-पर्णेन सार्द्धं त्वथवा तदर्द्धम् ॥ व्र्स्_२०।१९९ ॥  

  
पलाशमूलं त्वनुपाययीत तक्रेण सार्द्धञ्च ददीत पथ्यम् ।  
उष्णे क्षिपेत्तैलविमर्दितञ्च स्फोटा यदि स्युः सहसा च गात्रे ॥ व्र्स्_२०।२०० ॥  

 अथ श्वेतारियोगः ।-- 
पलत्रयं गन्धकभृङ्गकृष्ण-तिलोत्थतैलं कटुतुम्बिनी च ।  
भल्लाततैलं कटुनिम्बवीजं सर्वं समानं परिभावयेत ॥ व्र्स्_२०।२०१ ॥  

 
त्रिःसप्तकं भृङ्गरसैस्तु तोयं श्वेतारियोगः समुपैति सिद्धिम् ।  
पलार्द्धमानेन ददीत चामुं सिताघृताक्तं दिनजन्मकाले ॥ व्र्स्_२०।२०२ ॥  

 
विवर्जयेत् शूरणमाषमांस-वृन्ताकमुद्गानि कषायकादि ॥ व्र्स्_२०।२०३ ॥  

 अथ कृष्णीकरणयोगः ।-- 
कुमार्गजन्तीनुरपक्षसागरैर्वरुष्टिशाभास्करलोकभासया ।  
कल्कीकृतं यन्मधुना च संयुतं करोति तारं भ्रमरप्रभञ्च तत् ॥ व्र्स्_२०।२०४ ॥  

  अथ गन्धकादिक्षारः ।-- 
गन्धकाश्वत्थरुचक-श्वेतशूरणटङ्कणाः ।  
तिलपुष्पञ्च तत्क्षारः सप्तधा गोजलाप्लुतः ॥ व्र्स्_२०।२०५ ॥  

 
तत्कर्षं मधुना श्वित्री तैलाद्यामं खरातपे ।  
विकृते पतिता ह्येवं स्फोटाः स्यस्तान् वरोदकैः ॥ व्र्स्_२०।२०६ ॥  

 
सिञ्चेत्तुर्य्यदिनाल्लिप्ते निशातण्डुलतालकैः ।  
गोतक्रकोद्रवान्नाशी सप्ताहाच्छित्रजित् खलु ॥ व्र्स्_२०।२०७ ॥  

 अथ उ।डुम्बरादिचूर्णम् ।-- 
उ।डुम्बरस्य मूलानि चित्रमूलञ्च निम्बजम् ।  
अवल्गुजस्य वीजानि चूर्णयित्वा विचक्षणः ॥ व्र्स्_२०।२०८ ॥  

  
उष्णेन वारिणाऽक्षांशं सेवितं क्षीरभोजिना ।  
क्रिमिजालं श्वेतकुष्ठं सहसा तद्विनिर्हरेत् ॥ व्र्स्_२०।२०९ ॥  

 अथ अङ्कोलादितैलम् ।-- 
अङ्कोलनिम्बनिर्गुण्डी-पत्रकाष्ठाद्यथोचितम् ।  
पातालयन्त्रविधिना तैलं श्वित्रनिवर्हणम् ॥ व्र्स्_२०।२१० ॥  

 अथ कुष्ठारितैलम् ।-- 
नारिकेलं हरिद्रे द्वे बाकुची वचया सह ।  
अक्षभृङ्गकभल्लातं शाककाष्ठञ्च काञ्चनम् ॥ व्र्स्_२०।२११ ॥  

 
एतानि समभागानि तैलं पातालयन्त्रतः ।  
सङ्गृह्य लेपयेत्तेन कुष्ठाष्टादशनाशनम् ॥ व्र्स्_२०।२१२ ॥  

 अथ क्रिमिलक्षणम् ।-- 
ज्वरो विवर्णता शूलं हृद्रोगः श्वसनं भ्रमः ।  
भक्तद्वेषोऽतिसारश्च सञ्जातक्रिमिलक्षणम् ॥ व्र्स्_२०।२१३ ॥  

  अथ क्रिमिचिकित्सा ।-- अथ क्रिमिशूलहरो रसः ।-- 
अजमोदा फलास्थीनि क्षीरिणी रसगन्धकम् ।  
आखुपर्णीरसं खादेत् सताम्रं क्रिमिशूलनुत् ॥ व्र्स्_२०।२१४ ॥  

 अथ अग्रितुण्डरसः ।-- 
रसगन्धाजमोदानां क्रिमिघ्नब्रह्मवीजयोः ।  
एकद्वित्रिचतुःपञ्च-भागान् सविषतिन्दुकान् ॥ व्र्स्_२०।२१५ ॥  

 
सञ्चूर्ण्य मधुना सर्वं गुटिकां क्रिमिनाशिनीम् ।  
खादयित्वाऽनु तोयञ्च मुस्तानां क्रिमिशान्तये ॥ व्र्स्_२०।२१६ ॥  

 
उदराध्माननुत्त्यर्थं रसो ह्येष निगद्यते ।  
अग्नितुण्डेति विख्यातः सर्वोदरगदापहः ॥ व्र्स्_२०।२१७ ॥  

 अथ क्रिमिज्वरे आखुपर्णीप्रयोगः ।-- 
आखुपर्णीकषायञ्च शर्करां पिब सर्वथा ।  
क्रिमिज्वरोपशान्त्यर्थं खण्डामलकमत्ति वा ॥ व्र्स्_२०।२१८ ॥  

  अथ क्रिमौ पर्पटीप्रयोगोपदेशः ।-- 
स जग्ध्वैवं पर्पटीञ्च स्नुहीरसं पिबेदनु ।  
स्नुहीरसं विना कश्चिज्जन्तून्न च्छेत्तुमर्हति ॥ व्र्स्_२०।२१९ ॥  

 अथ क्रिमिशूलसंहारः ।-- 
रसस्यं निष्कमादाय गन्धकं तत्समं कुरु ।  
ताम्रं देहि तदर्द्धञ्च पञ्चाङ्गशाकवारिणा ॥ व्र्स्_२०।२२० ॥  

 
मर्द्यादेकदिनं रात्रौ क्षिपेत्तत्रैव यत्नतः ।  
क्षीरिणीक्वाथमादाय तथा कुरु दिनान्तरे ॥ व्र्स्_२०।२२१ ॥  

 
दत्त्वा लघुपुठं पञ्च जयपालान् विमर्दयेत् ।  
देहि गुञ्जाद्वयञ्चास्य साज्यं शूलच्छिदे तथा ॥ व्र्स्_२०।२२२ ॥  

 अथ अजमोदादिवटिका ।-- 
अजमोदा पलाशास्थि क्षीरिणी रसगन्धकम् ।  
आखुपर्णीरसं खादेत् सताम्रं क्रिमिशूलवान् ॥ व्र्स्_२०।२२३ ॥  

 अथ सूतमस्मप्रयोगः ।-- 
मधुमिश्रनिम्बपल्लव-सत्त्वयुतो यदा सूतः ।  
क्रिमिसङ्घातान्नाशयति त्रिभिरहोभिरसौ ॥ व्र्स्_२०।२२४ ॥  

  अथ क्रिमिहरो रसः ।-- 
शुद्धसूतञ्चेन्द्रयवमजमोदा मनःशिला ।  
पलाशवीजं तुल्यांशं देवदाल्या द्रवैर्दिनम् ॥ व्र्स्_२०।२२५ ॥  

 
मर्दयेत् भक्षयेन्नित्यमाखुकर्णीकषायकम् ।  
सितायुतं पिबेच्चानु क्रिमिपातो भवत्यलम् ॥ व्र्स्_२०।२२६ ॥  

 अथ कीटमर्दो रसः ।-- 
शुद्धसूतं शुद्धगन्धमजमोदो वि।डङ्गकम् ।  
विषमुष्टिब्रह्मवीजं क्रमादुक्तगुणं भवेत् ॥ व्र्स्_२०।२२७ ॥  

 
चूर्णयेन्मधुना लेह्यं निष्कैकं क्रिमिजिद्भवेत् ।  
कीटमर्दो रसो नाम मुस्तातोयं पिबेदनु ॥ व्र्स्_२०।२२८ ॥  

 इति श्रीवैद्यपतिसिंहगुप्तस्य सूनोर्वाग्भटाचार्य्यस्य कृतौ रसरत्नसमुच्चये विसर्प- कुष्ठश्वित्रक्रिमिचिकित्सा नाम विंशतितमोऽध्यायः ॥ २० ॥
# अध्याय २१

# अथ वातव्याध्यादिचिकित्सनम् ।--
अथ महारोगनामानि ।-- 
वातव्याध्यश्मरीकुष्ठ-मेहोदरभगन्दराः ।  
अर्शांसि ग्रहणीत्यष्टौ महारोगाः प्रकीर्त्तिताः ॥ व्र्स्_२१।१ ॥  

 अथ शीतवातलक्षणम् ।-- 
तत्रानेकानिलगदाः शीतवातादयः स्मृताः ।  
हिमवन्ति हि गात्राणि रोमाञ्चस्फुरितानि च ॥  
शिरोऽक्षिवेदनाऽऽलस्यं शीतवातस्य लक्षणम् ॥ व्र्स्_२१।२ ॥  

 अथ वातारिः ।-- 
रसभागो भवेदेको गन्धको द्विगुणो मतः ।  
त्रिभागा त्रिफला ग्राह्या चतुर्भागश्च चित्रकः ॥ व्र्स्_२१।३ ॥  

 
गुग्गुलः पञ्चभागः स्यादेरण्डस्नेहमर्दितः ।  
क्षिप्त्वाऽत्र पूर्वकं चूर्णं पुनस्तेनैव मर्दयेत् ॥ व्र्स्_२१।४ ॥  

  
गुटिकां कर्षमात्रान्तु भक्षयेत् प्रातरेव हि ।  
नागरैरण्डमूलानां क्वाथं तदनु पाययेत् ॥ व्र्स्_२१।५ ॥  

 
अभ्यज्यैरण्डतैलेन स्वेदयेत् पृष्ठदेशकम् ।  
विरेके तेन सञ्जाते स्निग्धमुष्णञ्च भोजयेत् ॥ व्र्स्_२१।६ ॥  

 
वातारिसञ्ज्ञको ह्येष रसो निर्वातसेवितः ।  
मासेन सुखयत्येव ब्रह्मचर्य्यपुरःसरम् ॥ व्र्स्_२१।७ ॥  

 अथ विजयागुटिकाप्रयोगोपदेशः ।-- 
विजयागुटिकां रात्रौ स्वल्पमात्राञ्च भक्षयेत् ॥ व्र्स्_२१।८ ॥  

 अथ शीतारिः ।-- 
रसेन गन्धं द्विगुणं प्रगृह्य पुनर्नवावह्निरसैर्विमर्द्य ।  
पक्वार्कपत्रोत्थरसेन पश्चाद्विपाचयेदष्टगुणेन यत्नात् ॥ व्र्स्_२१।९ ॥  

 
रसार्द्धभागेन विषञ्च दत्त्वा विपाचयेद्वह्निजलैः क्षणं तत् ।  
शीतारिसञ्ज्ञो हि रसोऽयमस्य वल्लं तदर्द्धं यदि-वाऽऽर्द्रकेण ॥ व्र्स्_२१।१० ॥  

 
मरीचचूर्णेन घृतप्लुतेन सेवेत मासं सघृतञ्च पथ्यम् ॥ व्र्स्_२१।११ ॥  

  अथ स्पर्शवातलक्षणम् ।-- 
अङ्गेषु तोदनं प्रायो दाहः स्पर्शं न विन्दति ।  
मण्डलानि च दृश्यन्ते स्पर्शवातस्य लक्षणम् ॥ व्र्स्_२१।१२ ॥  

 अथ सर्वेश्वरः ।-- 
कर्षमात्रं रसस्य स्याल्लोहहिङ्गुलयोरपि ।  
भास्वद्गगनयोश्चात्र गन्धकस्य पलं मतम् ॥ व्र्स्_२१।१३ ॥  

 
व्योषगन्धकताम्राणां प्रत्येकन्तु पलं पलम् ।  
निम्बुद्रावेण सम्मर्द्य भावयेत् सप्तधा पृथक् ॥ व्र्स्_२१।१४ ॥  

 
हेमार्कस्नुक्पयोवासा-हयारिविषमुष्टिभिः ।  
पिण्डितं बालुकायन्त्रे स्वेदयेद्दिवसद्वयम् ॥ व्र्स्_२१।१५ ॥  

 
कर्षमात्रन्तु पिप्पल्या निष्कमात्रं विषस्य च ।  
सञ्चूर्ण्य दापयेदत्र सर्वेश्वररसाख्यके ॥  
गुञ्जामात्रं ददीतास्य स्पर्शवातापनुत्तये ॥ व्र्स्_२१।१६ ॥  

 अथ अर्केश्वरः ।-- 
रसेन गन्धं द्विगुणं प्रमर्द्य ताम्रस्य चक्रेण सुतापितेन ।  
आच्छाद्य भूत्या तु ततः प्रयत्नाच्चक्रीविलग्नन्तु रसं प्रगृह्य ॥ व्र्स्_२१।१७ ॥  

  
विचूर्ण्य तद्द्वादशधाऽर्कदुग्धैः पुटेत वह्नित्रिफलाजलैश्च ।  
सम्भावितोऽर्केश्वर एष सूतो गुञ्जाद्वयञ्चास्य फलत्रयेण ॥ व्र्स्_२१।१८ ॥  

 
ददीत मासत्रितयेन सुप्त-वाताद्विमुक्तो हि भवेद्धिताशी ॥ व्र्स्_२१।१९ ॥  

 अथ तारादिगु।डिका ।-- 
तारं रसेनाष्टगुणं जयांशं विमर्द्य यत्नाद्गुलिकां गु।डेन ।  
निबध्य तां सेवय मासयुग्मं दिनोदये स्पर्शविकारनुत्त्यै ॥ व्र्स्_२१।२० ॥  

 अथ स्पर्शवाते राजवृक्षप्रयोगः ।-- 
मूलं पिबेद्राजतरोः शरीरं मासद्वयं तेन विलेपयेत ॥ व्र्स्_२१।२१ ॥  

 अथ स्पर्शवाते चक्रमर्दादिः ।-- 
यद्वा सुचूर्णीकृतचक्रमर्द-वीजं सुगोमूत्रपरिप्लुतञ्च ।  
अर्कस्नुहीक्षीरनिशाद्वयेन युक्तं भजेन्मण्डलनाशनाय ॥ व्र्स्_२१।२२ ॥  

  अथ स्पर्शवातान्तकृदृटिका ।-- 
अष्टौ भागा रसस्य स्युर्विषतिन्दोर्दशैव च ।  
गन्धकस्य दश द्वौ च कटुत्रिफलयोस्त्रयः ॥ व्र्स्_२१।२३ ॥  

 
वह्निचित्रकमुस्तानां वचाऽश्वगन्धयोरपि ।  
रेणुकाविषकुष्ठानां पिप्पलीमूलनागयोः ॥ व्र्स्_२१।२४ ॥  

 
एकैकस्तु भवेद्भाग इत्याद्यायास्तथैव च ।  
चतुर्विंशद्गु।डस्यात्र वटिका चणकाकृतिः ॥  
क्रमेणैवानुसेवेत स्पर्शवातापनुत्तये ॥ व्र्स्_२१।२५ ॥  

 अथ अस्पर्शवातारितैलम् ।-- 
त्रिगन्धकं तुत्थकमश्वगन्धा-हयारिनागाशितिवायसीनाम् ।  
मूलानि सञ्चूर्ण्य सुभाण्डके च तैलं क्षिपेत्तेन चतुर्गुणेन ॥ व्र्स्_२१।२६ ॥  

  
पक्वार्कपत्रोत्थरसेन पश्चाद्विपाचयेदष्टगुणेन यत्नात् ।  
अस्पर्शवाताय भवेद्धि तैलं विलेपयेत्तेन च तत् प्रदेशम् ॥ व्र्स्_२१।२७ ॥  

 अथ अस्पर्शवाते त्रिगन्धप्रयोगः ।-- 
हियावलीक्वाथविपाचितञ्चाप्यस्पर्शनाशाय ददेत्त्रिगन्धम् ॥ व्र्स्_२१।२८ ॥  

 अथ अस्पर्शवाते हियावलीप्रयोगः ।-- 
हियावलीकन्दविलेपनाच्च अस्पर्शदेशः क्षरमेति यत्नात् ।  
यवानिकासिद्धघृतेन पश्चादस्पर्शनाशाय विलेपयेत ॥ व्र्स्_२१।२९ ॥  

 अथ अस्पर्शवाते अर्कदुग्धप्रयोगः ।-- 
अर्कोत्थदुग्धेन विलेपनाच्च स्फाटीभवेत्तस्य ततः प्रदेशः ।  
घृतेन चोक्तेन विलेपनाद्वा स्पर्शो लयं याति च तत्क्षणेन ॥ व्र्स्_२१।३० ॥  

 अथ अस्पर्शवाते हल्यादिलेपः ।-- 
यद्वा हलीशूरणकं सिताश्चास्पर्शातकः स्यात् खलु लेपनेन ॥ व्र्स्_२१।३१ ॥  

  अथ अस्पर्शवाते रसेन्द्रलेपः ।-- 
आदौ शिरामोक्षणतो रसेन्द्रं विलेपनञ्चापि नियोजयन्ति ॥ व्र्स्_२१।३२ ॥  

 अथ गन्धाश्मगर्भरसः ।-- 
गन्धं रसेनाष्टगुणं विमर्द्य कृशानुतोयेन विपाचयेत ।  
मृद्वग्निना लोहमयेऽथ पात्रे विषेण पश्चादपि सिद्धिमेति ॥ व्र्स्_२१।३३ ॥  

 
गन्धाश्मगर्भो हि रसोऽस्य सर्वास्पर्शप्रणुत्त्यै भज वल्लयुग्मम् ।  
सक्षीरमन्नं सघृतञ्च भोज्यं वर्ज्यञ्च सर्वं परिवर्जनीयम् ॥ व्र्स्_२१।३४ ॥  

 अथ द्वितीयगन्धाश्मगर्भरसः ।-- 
गन्धकं चूर्णितं कृत्वा सूक्ष्मवस्त्रेण बध्य च ।  
भाण्डे गोदुग्धकं दत्त्वा प्रावृतं खर्परेण च ॥ व्र्स्_२१।३५ ॥  

 
अग्निं प्रज्वालयेदूर्द्ध्वं पश्चाच्छीतं समुद्धरेत् ।  
गन्धकाष्टकभागेन रसं दत्त्वाऽथ पाचयेत् ॥ व्र्स्_२१।३६ ॥  

 
मृद्वग्निना शीतभूमावुत्तार्य्योत्तार्य्य यत्नतः ।  
यावद्गन्धकरूपस्य पूर्वस्य ह्यन्यथा भवेत् ॥ व्र्स्_२१।३७ ॥  

 
सप्तगुञ्जं ददीतास्य यावत् स्यादेकविंशतिः ।  
प्रत्यहन्तु हरीतक्या गुञ्जा देयैकविंशतिः ॥ व्र्स्_२१।३८ ॥  

  
सक्षीरं सघृतञ्चान्नं भोजयीत सशर्करम् ।  
निर्वाते चावतिष्ठेत कम्पस्पर्शापनुत्तये ॥  
गन्धाश्मगर्भसञ्ज्ञोऽयं योगिभिः परिकीर्त्तितः ॥ व्र्स्_२१।३९ ॥  

 अथ अस्पर्शारिरसः ।-- 
पलाशवीजोत्थरसेन सूतं गन्धेन युक्तं त्रिदिनं विमर्द्य ।  
श्लक्ष्णीकृते तद्विषमुष्टिवीजं संयोजनीयञ्च कलाप्रमाणम् ॥ व्र्स्_२१।४० ॥  

 
मासत्रयं निष्कमितं प्रयत्नादस्पर्शनुत्त्यै खलु सेवयेत्तत् ॥ व्र्स्_२१।४१ ॥  

 अथ रक्तवातलक्षणम् ।-- 
पादयोश्च भवेत्तापः श्वयथुश्च प्रजायते ।  
रक्तच्छाया शरीरे च रक्तवातस्य लक्षणम् ॥ व्र्स्_२१।४२ ॥  

 अथ रक्तवातचिकित्सा ।-- अथ हरीतक्यादिचूर्णम् ।-- 
त्रियोनिरसगुञ्जैकां प्रथमं दापयेद्भिषक् ।  
हरीतक्यामलक्यौ च गु।डूचीं कटुकां तथा ॥  
पञ्चाङ्गानि च निम्बस्य चूर्णयित्वा च पाययेत् ॥ व्र्स्_२१।४३ ॥  

  अथ कोकिलाक्षादिकषायः ।-- 
कोकिलाक्षस्य मूलानि गु।डूचीनागरं तथा ।  
क्वाथयित्वा रजन्यान्तु पाययेदतिशीतलम् ॥ व्र्स्_२१।४४ ॥  

 अथ संशोधनोपदेशः ।-- 
अग्रे शिराविमोक्षार्थं यवचिञ्चाविरेचनम् ।  
वान्तिमङ्कोलवीजेन देवदालीजलेन वा ॥ व्र्स्_२१।४५ ॥  

 अथ रक्तवाते अपथ्यम् ।-- 
शूरणं माषवृन्ताकं राजिकादि विवर्जयेत् ॥ व्र्स्_२१।४६ ॥  

 अथाऽऽमवातलक्षणम् ।-- 
कट्यां व्यथा भवेन्नित्यं मन्धिषु श्वयथुर्भवेत् ।  
उत्थानेऽप्यसमर्थत्वमामवातस्य लक्षणम् ॥ व्र्स्_२१।४७ ॥  

 अथामवातचिकित्सा ।-- अथ आमवाते वातारिरसप्रयोगोपदेशः ।-- 
एरण्डतैलसंयुक्तं वातारिरसमेव च ।  
आमवातप्रशान्त्यर्थं ददीतोष्णेन वारिणा ॥ व्र्स्_२१।४८ ॥  

  अथ अनिलारियोगः ।-- 
आमानिलस्यास्य रसोऽनिलारिश्चैरण्डतैलेन सकौशिकेन ।  
कटुत्रयेणापि सगन्धकेन वल्लैकमानं परिषेवयेत ॥ व्र्स्_२१।४९ ॥  

 अथ आमवाते एरण्डतैलप्रशंसा ।-- 
आमवातगजेन्द्रस्य शरीरवनचारिणः ।  
एक एवाग्रणीर्हन्ता एरण्डस्नेहकेसरी ॥ व्र्स्_२१।५० ॥  

 अथापस्मारलक्षणम् ।-- 
मूर्च्छा शरीरस्य भवेदकस्मात् गात्रेषु कम्पश्च मुखे च फेनः ।  
पवन्त्वपस्मारगदं विदित्वा नियोजयेत् पर्पटिकाख्यसूतम् ॥ व्र्स्_२१।५१ ॥  

 अथापस्मारचिकित्सा ।-- अथ अपस्मारे पर्पटीरसस्य प्रयोगविधिः ।-- 
पर्पटीरसगुञ्जे द्वे ब्राह्मीरससमन्विते ।  
खादयेद्रोगिणं वैद्योऽपस्मारानिलशान्तये ॥ व्र्स्_२१।५२ ॥  

 अथ ब्राह्म्यादिनस्यम् ।-- 
ब्राह्मीशुण्ठीवचाकुष्ठं नीलोत्पलससैन्धवम् ।  
पिप्पलीमपि सञ्चूर्ण्य ब्राह्मीद्रावेण भावयेत् ॥ व्र्स्_२१।५३ ॥  

  
सप्तधा नवनीतेन पचेत् क्षिप्त्वा घृतं शुची ।  
वराहकर्णरक्तेन कर्कोट्या नस्यमाचरेत् ॥ व्र्स्_२१।५४ ॥  

 अथ गवाक्ष्यादिनस्यम् ।-- 
शुष्कां गवाक्षीमादाय घृष्टं कांस्यञ्च कम्बलम् ।  
गोघृतेनाऽऽयसं पिष्ट्वाप्यागते नस्यमाचरेत् ॥ व्र्स्_२१।५५ ॥  

 अथ श्वेतापराजितादिनस्यम् ।-- 
श्वेतापराजितावीजं विजयावीजमेव च ।  
नरमूत्रेण सम्पिष्य नस्यं दद्याद्भिषग्वरः ॥ व्र्स्_२१।५६ ॥  

 अथ अपस्मारहरनस्यम् ।-- 
उन्मत्तकशुनोऽस्थीनि घृष्ट्वा तेनैव वा कुरु ॥ व्र्स्_२१।५७ ॥  

 अथ अपस्मारहरो योगः ।-- 
श्वेतापराजितामूलं कर्णे बद्ध्वा सदा बुधः ।  
निर्गुण्डीमूलकं जग्ध्वा ह्यपस्माराद्विमुच्यते ॥ व्र्स्_२१।५८ ॥  

 अथोन्मादलक्षणम् ।-- 
बहु कृत्वा प्रलापैश्च विस्मृतिः कार्य्यवस्तुषु ।  
हन्ति धावति सर्वत्रोन्मादवातस्य लक्षणम् ॥ व्र्स्_२१।५९ ॥  

  अथ उन्मादचिकित्सा ।-- अथ उन्मादे पर्पटीरसस्य प्रयोगविधिः ।-- 
पर्पटीरसगुञ्जाष्टौ धुस्तूराद्वीजपञ्चकम् ।  
गोघृतेन च संयोज्य खादेदुन्मादशान्तये ॥ व्र्स्_२१।६० ॥  

 अथ उन्मादे उपचारविशेषाः ।-- 
सघृतं माषमण्डं वा पाययेद्घृतदुग्धकम् ।  
निम्बतैलं समुद्धृत्य स्वभ्यज्याऽऽपादमस्तकम् ॥ व्र्स्_२१।६१ ॥  

 
गुर्वन्नं प्रायशो दद्याच्छुष्कशाकञ्च वर्जयेत् ।  
बद्ध्वाऽपि रक्षयेत्तावद्यावच्छान्तिं स गच्छति ॥ व्र्स्_२१।६२ ॥  

 अथ माहेश्वरो धूपः ।-- 
माहेश्वराख्यधूपञ्च दापयेत् सततं निशि ।  
श्रीवेष्टं दारु वाह्लीकं मुस्ता कटुकरोहिणी ॥ व्र्स्_२१।६३ ॥  

 
सर्षपा निम्बपत्राणि मदनस्य फलं वचा ।  
बृहत्यौ सर्पनिर्मोकः कार्पासास्थि यवास्तुषाः ॥ व्र्स्_२१।६४ ॥  

 
गोशृङ्गं खररोमाणि बर्हिपिच्छं वि।डालविट् ।  
छागरोम घृतञ्चेति वस्तमूत्रेण भावितम् ॥  
एष माहेश्वरो धूपः सर्वग्रहनिवारणः ॥ व्र्स्_२१।६५ ॥  

 अथैकाङ्गवातलक्षणम् ।-- 
एकस्मिन् देहदेशे च तोदः कार्श्यं चलात्मता ।  
हिमस्पर्शश्च दृश्येतैकाङ्गवातस्य लक्षणम् ॥ व्र्स्_२१।६६ ॥  

 अथैकाङ्गवातचिकित्सा ।-- अथ एकाङ्गवाते पर्पटीरसप्रयोगविधिः ।-- 
पर्पटीरसगुञ्जाष्टौ वक्ष्यमाणञ्च गुग्गुलुम् ।  
कर्षार्द्धं खादयेत् साज्यमेकाङ्गानिलशान्तये ॥ व्र्स्_२१।६७ ॥  

 
एरण्डवह्निशुण्ठीनां गु।डूच्याश्च कषायकम् ।  
अनुपानाय दातव्यं चणकक्वाथमेव च ॥ व्र्स्_२१।६८ ॥  

 अथ सर्जतैलम् ।-- 
नलिकायन्त्रयोगेन सर्जतैलं समुद्धरेत् ।  
तदभ्यङ्गप्रयोगेण वातो दुष्टः प्रशाम्यति ॥ व्र्स्_२१।६९ ॥  

  अथ अर्द्धाङ्गवायौ शतावर्य्यादिगुग्गुलुः ।-- 
शतावरी गु।डूची च सारणी गोक्षुरः कणा ।  
शताह्वा दीप्यका रास्ना अश्वगन्धा च सञ्ज्ञका ॥ व्र्स्_२१।७० ॥  

 
कचोरो नागरश्चैते चूर्णनीयाः समांशकाः ।  
एतैः सर्वैः समो ग्राह्यो गुग्गुलुर्महिषाक्षकः ॥ व्र्स्_२१।७१ ॥  

 
खण्डयित्वा घृतेनार्द्रं पूर्वचूर्णं विनिक्षिपेत् ।  
सम्मर्द्य सर्पिषा गा।ढं कर्षार्द्धगुलिकां किरेत् ॥ व्र्स्_२१।७२ ॥  

 अथ विविधवातव्याधिचिकित्सा ।-- अथ योगराजगुग्गुलुः ।-- 
पिप्पलीपिप्पलीमूल-चव्यचित्रकनागरैः ।  
पाठावि।डङ्गेन्द्रयव-हिङ्गुभार्गीवचान्वितैः ॥ व्र्स्_२१।७३ ॥  

 
सर्षपातिविषाजाजी-रेणुकाकृष्णजीरकैः ।  
गजकृष्णाजमोदाभ्यां कटुकामूर्वमिश्रितैः ॥ व्र्स्_२१।७४ ॥  

 
समभागान्वितैः सर्वैस्त्रिफला द्विगुणा भवेत् ।  
त्रिफलासहितैरेतैः समभागस्तु गुग्गुलुः ॥ व्र्स्_२१।७५ ॥  

 
एतच्चूर्णीकृतं सर्वं मधुना च परिप्लुतम् ।  
योगराजमिमं विद्वान् भक्षयेत् प्रातरुत्थितः ॥ व्र्स्_२१।७६ ॥  

  
अर्शांसि वातगुल्मञ्च पाण्डुरोगमरोचकम् ।  
नाभिशूलमुदावर्त्तं प्रमेहं वातशोणितम् ॥ व्र्स्_२१।७७ ॥  

 
कुष्ठं क्षयमपस्मारं हृद्रोगं ग्रहणीगदम् ।  
महान्तमग्निसादञ्च श्वासकासभगन्दरम् ॥ व्र्स्_२१।७८ ॥  

 
रेतोदोषाश्च ये पुंसां योनिदोषाश्च योषिताम् ।  
निहन्यादाशु तान् सर्वान् दुर्वारान्न च संशयः ॥ व्र्स्_२१।७९ ॥  

 
एष निष्परिहारोऽस्ति पानभोजनमैथुने ।  
सतताभ्यासयोगेन बलीपलितनाशनः ॥ व्र्स्_२१।८० ॥  

 
सर्वव्याधिविनिर्मुक्तो जीवेद्वर्षशतत्रयम् ।  
क्षीराज्यरसभुक्तानां दोषधातुमलोचितम् ॥  
बुभुक्षितो मात्रयाऽन्नमद्याद्गुग्गुलुसेवकः ॥ व्र्स्_२१।८१ ॥  

 दार्वीक्वाथेन मेहं जयतीत्यादि । अथ द्वितीययोगराजगुग्गुलः ।-- 
चित्रकं पिप्पलीमूलं यवानी कारवी तथा ।  
विडङ्गान्यजमोदश्च जीरकं सुरदारु च ॥ व्र्स्_२१।८२ ॥  

 
चव्यैला सैन्धवं कुष्ठं रास्नागोक्षुरधान्यकम् ।  
त्रिफलामुस्तकव्योष-त्वगुशीरं यवाग्रजम् ॥ व्र्स्_२१।८३ ॥  

 
तालीशपत्रं पत्रञ्च सूक्ष्मचूर्णानि कारयेत् ।  
एतानि समभागानि तावन्मात्रञ्च गुग्गुलुम् ॥ व्र्स्_२१।८४ ॥  

 
सम्मर्द्य सर्पिषा गा।ढं स्निग्धे भाण्डे विनिक्षिपेत् ।  
भक्षयेत् कर्षमात्रञ्च वातरोगान् विनाशयेत् ॥ व्र्स्_२१।८५ ॥  

  
ततो मात्रां प्रयुञ्जीत यथेष्टाहारसेवनात् ।  
योगराज इति ख्यातो योगोऽयममृतोपमः ॥ व्र्स्_२१।८६ ॥  

 
आमवाताढ्यवातादीन् क्रिमिदुष्टव्रणानि च ।  
प्लीहगुल्मोदरानाह-दुर्नामानि विनाशयेत् ॥  
अग्निञ्च कुरुते दीप्तं तेजोवृद्धिबलं तथा ॥ व्र्स्_२१।८७ ॥  

 अथ ब।डवानलः ।-- 
शुल्वं तालकगन्धकौ जलनिधेः फेनोऽग्निगर्भाशयः  
कान्तायो लवणानि हेमवचयोर्नीलाञ्जनं तुत्थकम् ।  
भागो द्वादशको रसस्य तदिदं वज्र्यम्बुघृष्टं शनैः  
सिद्धोऽयं ब।डवानलो गजपुटे रोगानशेषान् जयेत् ॥ व्र्स्_२१।८८ ॥  

 
आर्द्रकस्य द्रवेणामुं दशवाराणि भावयेत् ।  
दिनद्वयं चित्रकस्य द्रावेणैव तु भावयेत् ॥ व्र्स्_२१।८९ ॥  

 
पादांशममृतं दत्त्वा चित्रद्रावैः क्षणं पचेत् ।  
मात्रया योजयेच्चानु दशमूलशृतं पयः ॥ व्र्स्_२१।९० ॥  

 
वातश्लेष्मप्रधाने च दद्यात्त्र्यूषणचित्रकम् ।  
स्वेदञ्च कटुतुम्बिन्या प्रयुञ्जीतातियत्नतः ॥  
दाहञ्च जयया हन्याच्छीतवातञ्च वर्जयेत् ॥ व्र्स्_२१।९१ ॥  

  अथ मार्त्तण्डेश्वरः ।-- 
समताप्ययुतं शुल्वं पलविंशतिमानकम् ।  
प्रध्मातं हि चतुर्वारं खण्डयित्वा ततश्चरेत् ॥ व्र्स्_२१।९२ ॥  

 
तत्तुल्यमाक्षिकोपेतं पुटेद्विंशतिवारकम् ।  
गन्धकेन पुटेत्तावद्यावत् पलमितं भवेत् ॥ व्र्स्_२१।९३ ॥  

 
क्षिपेत् पलमितं तत्र गन्धकेन हतं रसम् ।  
शाणमात्रं मृतं वज्रं सर्वमेकत्र मर्दयेत् ॥ व्र्स्_२१।९४ ॥  

 
इति सिद्धो रसेन्द्रोऽयं मार्त्तण्डेश्वरनामवान् ।  
कीर्त्तितो लोकनाथेन लोकानां हितकाम्यया ॥ व्र्स्_२१।९५ ॥  

 
मरीचघृतसंयुक्तः सेवितो मण्डलार्द्धतः ।  
वाताद्यष्टमहारोगान् श्वासकासयुतं क्षयम् ॥ व्र्स्_२१।९६ ॥  

 
हलीमकञ्च पाण्डुञ्च ज्वरानपि सुदुस्तरान् ।  
इत्यादिकगदान् सर्वान् विनाशयति निश्चितम् ॥ व्र्स्_२१।९७ ॥  

 
करोति दीपनं तीव्रं दीप्तानलशतोपमम् ।  
सन्निपातं जयत्याशु व्योषार्द्रकसमन्वितः ॥  
सर्वसौख्यकरो नॄणां स्त्रीणां बन्ध्यत्वनाशनः ॥ व्र्स्_२१।९८ ॥  

 अथ चतुःसुधरसः ।-- 
समभागे शुभे हेम्नि निर्गू।ढं ताप्यमुत्तमम् ।  
शतधा शतधा रौप्ये शुल्वे च शतवारकम् ॥ व्र्स्_२१।९९ ॥  

  
इत्थं सिद्धमिदं वीजं पृथगक्षप्रमाणतः ।  
समावर्त्त्य तदेकत्र रसे पञ्चपलात्मके ॥ व्र्स्_२१।१०० ॥  

 
वक्ष्यमाणप्रकारेण जारयेदतियत्नतः ।  
तप्ते खल्ले रसं दत्त्वा वीजं निष्कमितं तथा ॥ व्र्स्_२१।१०१ ॥  

 
मर्दयेदतियत्नेन भवेद्यावद्दिनत्रयम् ।  
पूर्वोक्तकच्छपे यन्त्रे वक्ष्यमाणवि।डान्विते ॥ व्र्स्_२१।१०२ ॥  

 
वक्ष्यमाणप्रकारेण वीजमेवमशेषतः ।  
बलिकाशीशकव्योम-काक्षीसौवर्चलैः समैः ॥ व्र्स्_२१।१०३ ॥  

 
चक्राङ्गीरससम्भिन्नैः शतधा वि।डमित्रवत् ।  
एवं जारितसूतेन पलमात्रेण तावता ॥ व्र्स्_२१।१०४ ॥  

 
गन्धकेनापि कर्त्तव्या सुस्निग्धा वरकज्जली ।  
लोहपात्रे घृतोपेतां द्रावयेत्तान्तु कज्जलीम् ॥ व्र्स्_२१।१०५ ॥  

 
तुल्यसत्त्वाभ्रभसितं क्षिप्त्वा सम्मिश्र्य सर्वशः ।  
रम्भापत्रे विनिक्षिप्य कुर्य्यात् पर्पटिकां शुभाम् ॥ व्र्स्_२१।१०६ ॥  

 
विचूर्ण्य पर्पटीं सम्यक् वैक्रान्तं त्रिंशदंशतः ।  
निक्षिप्य हिङ्गुतोयेन शतधा परिभावितम् ॥ व्र्स्_२१।१०७ ॥  

  
निरुध्य मल्लमूषायां स्वेदयेदतियत्नतः ।  
पुनः सञ्चूर्ण्य यत्नेन करण्डे विनिवेशयेत् ॥ व्र्स्_२१।१०८ ॥  

 
हन्यात् सर्वमरुद्गदान् क्षयगदं पाण्डुञ्च नष्टाग्नितां  
निर्वीर्य्यत्वमरोचकं त्वजरणं शूलञ्च गुल्मादिकम् ।  
अष्टौ चैव महागदानतितरां व्याधिं सशोषं क्षणात्  
भुक्तो मुद्गमितश्चतुःसुधरसः स्वस्थोचितो भूभुजाम् ॥ व्र्स्_२१।१०९ ॥  

 
मूलकं वर्जयेदस्मिन् रसे नान्यत्तु किञ्चन ।  
त्रिवारमेकवारेण बुभुक्षां जनयेद्ध्रुवम् ॥ व्र्स्_२१।११० ॥  

 अथ सर्ववातारिः ।-- 
गन्धकाद्द्विगुणं तालं तालकाद्द्विगुणा शिला ।  
शिलाया द्विगुणं ताप्यं ताप्याच्च द्विगुणं रसम् ॥ व्र्स्_२१।१११ ॥  

  
खल्लयेत् सर्वमेकत्र यावत् स्याद्दिनसप्तकम् ।  
सर्वस्याष्टमभागेन दत्त्वा रक्तामृतं शुभम् ॥ व्र्स्_२१।११२ ॥  

 
विषतिन्दुकजैर्द्रावैः पिष्ट्वा गोलकमाचरेत् ।  
विशोष्य बालुकायन्त्रे अन्ध्रयेद्दिवसद्वयम् ॥ व्र्स्_२१।११३ ॥  

 
स्वाङ्गशीतलमुद्धृत्य तुल्यहिङ्ग्वष्टकान्वितम् ।  
भावयेद्वीजपूरस्य सप्तवारं रसेन हि ॥ व्र्स्_२१।११४ ॥  

 
सप्तवारं रसैः शुण्ठ्याश्चित्रमूलस्य वारिणा ।  
इति सिद्धो रसेन्द्रोऽयं सर्ववातारिसञ्ज्ञकः ॥ व्र्स्_२१।११५ ॥  

 
घृतेन सहितो ली।ढो वल्लद्वयमितो नृभिः ।  
निहन्त्यशीतिवातार्त्तीर्गुल्मानष्टविधानपि ॥ व्र्स्_२१।११६ ॥  

 
चतुर्विधञ्च मन्दाग्निं शूलानुदरजान् क्रिमीन् ।  
आध्मानञ्च तथा हिक्कां मू।ढवातञ्च वि।ड्ग्रहम् ॥ व्र्स्_२१।११७ ॥  

 अथ वातविध्वंसनः ।-- 
मृतमभ्रकसत्त्वं हि कांस्यं शुल्वञ्च माक्षिकम् ।  
गन्धकं तालकं सर्वं भागोत्तरविवर्द्धितम् ॥ व्र्स्_२१।११८ ॥  

 
कज्जलीकृत्य तत् सर्वं वातारिस्नेहसंयुतम् ।  
मर्दयेत् सप्तदिवसं गोलीकृत्य तु यत्नतः ॥ व्र्स्_२१।११९ ॥  

 
निम्बुद्रवेण सम्पिष्टं तालकल्केन लेपयेत् ।  
अर्द्धाङ्गुलदलञ्चैव परिशोष्य प्रयत्नतः ॥ व्र्स्_२१।१२० ॥  

  
प्रपचेद्बालुकायन्त्रे यामानां द्वादशावधि ।  
पटचूर्णं विधायैतद्भावयेत्तदनन्तरम् ॥ व्र्स्_२१।१२१ ॥  

 
पञ्चकोलकचित्राङ्घ्रि-वरुणादिकषायतः ।  
दशमूलकषायेण शृङ्गबेररसेन च ॥ व्र्स्_२१।१२२ ॥  

 
रक्तामृतं कलांशेन दत्त्वा निष्पिष्य यत्नतः ।  
स्थूलकोलास्थितुलितां छायाशुष्कां वटीं किरेत् ॥ व्र्स्_२१।१२३ ॥  

 
तत्तद्रोगहरैर्द्रव्यैर्नृणां देया सदा हिता ।  
हन्यादशीतिधा भिन्नान् वातजातान् महागदान् ॥ व्र्स्_२१।१२४ ॥  

 
गुल्मानष्टविधांश्चापि शूलानष्टविधानपि ।  
जठरस्य रुजः सर्वास्तथा च मलनिग्रहम् ॥ व्र्स्_२१।१२५ ॥  

 
आध्मानकमथाऽऽनाहं विसूचीं मन्दवह्निताम् ।  
आमदोषानशेषांश्च दाहं छर्दिञ्च दुर्द्धराम् ॥ व्र्स्_२१।१२६ ॥  

 
ग्रहणीं श्वासकासौ च क्रिमिरोगमशेषतः ।  
हन्यात् सर्वाङ्गसदनं मन्यास्तम्भञ्च वाजिनाम् ॥ व्र्स्_२१।१२७ ॥  

  
ज्वरे चैवातिसारे च मूलरोगे त्रिदोषजे ।  
पथ्यं रोगानुरूपेण दापनीयं भिषग्वरैः ॥ व्र्स्_२१।१२८ ॥  

 
श्रीमता नन्दिना प्रोक्तो वातविध्वंसनो रसः ।  
क्षुधार्थिभिः सदा सेव्यः सर्वाहारपरैर्नरैः ॥ व्र्स्_२१।१२९ ॥  

 अथ वृकोदरगुटिका ।-- 
सूतगन्धकतीक्ष्णाभ्रैः सताप्यैः समभागिकैः ।  
रसांशमपरं सर्वं षट्कोलं जीरकद्वयम् ॥ व्र्स्_२१।१३० ॥  

 
सौवर्चलं ससिन्धूत्थं वि।डङ्गञ्च हरीतकी ।  
अम्लवेतसकं सर्वं वीजपूराम्बुमर्दितम् ॥  
गुटिकास्तेन कल्केन कार्य्याः कोलास्थिमात्रकाः ॥ व्र्स्_२१।१३१ ॥  

 
योगिन्या बहुघातिनामयुतया त्रैलोक्यविख्यातया  
निर्दिष्टा हि वृकोदरीति गुटिका सोष्णाम्बुना सेविता ।  
निःशेषानिलदोषरोगजरुजः श्लेष्मामरोगोद्भवं  
मन्दाग्निं ग्रहणीं चतुर्विधमहाजीर्णञ्च तूर्णं जयेत् ॥ व्र्स्_२१।१३२ ॥  

  अथ प्रभावती वटी ।-- 
हेमाभ्रालकतीक्ष्णताप्यकमलामेषां समं सप्तकं  
सूतञ्च द्विगुणं विशोधनबधूस्नुग्वह्निशौभाञ्जनात् ।  
पाठाशूरणसिन्दुवारविजयैरण्डद्रवैर्मर्दितं  
तैलं काङ्गुणिगन्धकं कटु भवेत् कल्कं वटीं कल्पयेत् ॥ व्र्स्_२१।१३३ ॥  

 
प्रभावतीति कथिताऽऽर्द्रकद्रावैर्निषेविता ।  
ततश्चानु पिबेत्तोयं दशमूलप्रमाधितम् ॥ व्र्स्_२१।१३४ ॥  

 
सपिप्पलीकं पिबतो जलं जयेत्  
मरुद्विकारानुदराण्यपस्मृतिम् ॥ व्र्स्_२१।१३५ ॥  

  अथ एकाङ्गवाते पर्पटीरसप्रयोगे विध्यन्तरम् ।-- 
अष्टगुञ्जमितं खादेदेकाङ्गे पर्पटीरसम् ।  
अर्द्धकर्षं घृतेनानु योगराजञ्च गुग्गुलुम् ॥ व्र्स्_२१।१३६ ॥  

 अथ विजयभैरवतैलम् ।-- 
धान्याम्लपिष्टसुरभित्रयसूतलिप्त-  
तैलाक्तदीप्तपटवर्त्तिमुखात् प्रवृत्तम् ।  
कम्पोत्तरान् जयति पानविलेपनाभ्यां  
वातामयान् विजयभैरवनाम तैलम् ॥ व्र्स्_२१।१३७ ॥  

 उक्तञ्च-- 
रसतालशिलागन्धं दिनं सञ्चूर्ण्य काञ्जिकैः ।  
लिप्त्वा वस्त्रैः कृतां वर्त्तिं तैलाक्तां ज्वालयेत् पुनः ॥ व्र्स्_२१।१३८ ॥  

 
तद्भूतं सङ्ग्रहे तैलमधःपात्रे धृते सति ।  
तत्तैललेपितं पत्रं नागवल्ल्याश्च भक्षयेत् ॥ व्र्स्_२१।१३९ ॥  

 
बाहुकम्पं शिरःकम्पमेकाङ्गं जानुकम्पनम् ।  
नाशयेत् भक्षणाल्लेपात् तैलं विजयभैरवम् ॥ व्र्स्_२१।१४० ॥  

  अथ स्वच्छन्दभैरवः ।-- 
तीक्ष्णायस्कान्तगोदन्त-माक्षिकैर्मर्दितो रसः ।  
समांशगन्धकः पक्वो हण्डिकायन्त्रमध्यगः ॥ व्र्स्_२१।१४१ ॥  

 
व्योषाग्निमन्थसुरसा-कन्दशृङ्ग्यभयाविषैः ।  
समैः समं त्र्यहं मुण्डी-निर्गुण्डीरसपिण्डितः ॥ व्र्स्_२१।१४२ ॥  

 
सेवितः शमयेद्वातान्नाम्ना स्वच्छन्दभैरवः ।  
विशेषात् वातरक्तञ्च द्विवल्लञ्चाऽऽर्द्रकैर्ददेत् ॥ व्र्स्_२१।१४३ ॥  

 अथ द्वितीयविजयभैरवतैलम् ।-- 
रसगन्धशिलातालं सर्वं कुर्य्यात् समांशकम् ।  
चूर्णयित्वा ततः श्लक्ष्णमारनालेन मर्दयेत् ॥ व्र्स्_२१।१४४ ॥  

 
लेपयित्वा तु कल्केन सूक्ष्मवस्त्रं ततः परम् ।  
तैलाक्तां कारयेद्वर्त्तिमूर्द्ध्वभागे प्रदीपयेत् ॥ व्र्स्_२१।१४५ ॥  

 
वर्त्त्यधःस्थापिते पात्रे तैलं पतति शोभनम् ।  
लेपयेत्तेन गात्राणि भक्षयेदातुरस्तथा ॥ व्र्स्_२१।१४६ ॥  

  
नाशयेत् सूततैलं तत् वातरोगाननेकधा ।  
बाहुकम्पं शिरःकम्पं जङ्घाकम्पं ततः परम् ॥ व्र्स्_२१।१४७ ॥  

 
एकाङ्गञ्च तथा वातं हन्ति रोगाननेकधा ।  
रोगशान्त्यै सदा देयं तैलं विजयभैरवम् ॥ व्र्स्_२१।१४८ ॥  

 अथ द्वितीयब।डवानलः ।-- 
सूतहाटकवज्रार्क-कान्तभस्म समाक्षिकम् ।  
तालं नीलाञ्जनं तुत्थमब्धिफेनं समांशकम् ॥ व्र्स्_२१।१४९ ॥  

 
पञ्चानां लवणानान्तु भागैकैकं विमर्दयेत् ।  
वज्रक्षीरैर्दिनैकन्तु रुद्ध्वा तं भूधरे पचेत् ॥ व्र्स्_२१।१५० ॥  

 
माषैकञ्चाऽऽर्द्रकद्रावैर्लेहयेत् ब।डवानलम् ।  
पिप्पलीमूलजं क्वाथं सपिप्पल्यनुपाययेत् ॥  
धनुर्वातं दण्डवातं शृङ्खलावातकम्पनुत् ॥ व्र्स्_२१।१५१ ॥  

 अथ द्वितीयस्वच्छन्दभैरवः ।-- 
शुद्धं सूतं मृतं लोहं ताप्यगन्धकतालकम् ।  
पथ्याग्निमन्थनिर्गुण्डी-त्र्यूषणं टङ्कणं विषम् ॥ व्र्स्_२१।१५२ ॥  

 
तुल्यांशं मर्दयेत् खल्ले दिनं निर्गुण्डिकारसैः ।  
मुण्डीद्रावैर्दिनैकं तं द्विगुञ्जं वटकीकृतम् ॥  
भक्षयेत् सर्ववातार्त्तो नाम्ना स्वच्छन्दभैरवः ॥ व्र्स्_२१।१५३ ॥  

  अथ ष।डङ्गगुग्गुलुः ।-- 
रास्नामृतादेवदारु-शुण्ठीवातारितुल्यकम् ।  
गुग्गुलुं सर्वतुल्यांशं कुट्टयेत् घृतवासितम् ॥  
कर्षांशं भक्षयेच्चानु ख्यातः षष्ठाङ्गगुग्गुलुः ॥ व्र्स्_२१।१५४ ॥  

 अथ ष।डङ्गयोगः ।-- 
धूमसारं वरां यष्टीं टङ्कणं पत्रकं विषम् ।  
तुल्यं गुञ्जाद्वयं खादेदामवातप्रशान्तये ॥ व्र्स्_२१।१५५ ॥  

 अथ त्रिफलाद्यं यमकम् ।-- 
एरण्डतैलं त्रिफलां गोमूत्रं चित्रकं विषम् ।  
सर्पिषा सहितं पक्त्वा सर्वाङ्गं तेन मर्दयेत् ॥  
त्वग्वातघ्नं महाश्रेष्ठं--" ॥ व्र्स्_२१।१५६ ॥  

 अथ त्वग्वाते आनन्दभैरवप्रयोगीपदेशः ।-- 
"--देयञ्चाऽऽनन्दभैरवम् ।  
लशुनं सैन्धवं तैलमनुपानं प्रकल्पयेत् ॥ व्र्स्_२१।१५७ ॥  

  अथ निर्गुण्डीप्रयोगः ।-- 
निर्गुण्डीमूलचूर्णन्तु कर्षं तैलेन लेहयेत् ।  
सन्धिवातः कटीवातः कम्पवातश्च शाम्यति ॥ व्र्स्_२१।१५८ ॥  

 अथ रक्तैरण्डप्रयोगः ।-- 
रक्तस्यैरण्डमूलस्य कर्षं घृष्ट्वा जलैः पिबेत् ।  
सर्ववातहरं श्रेष्ठं भग्नवाते विशेषतः ॥ व्र्स्_२१।१५९ ॥  

 अथ इन्द्रवारुणीप्रयोगः ।-- 
इन्द्रवारुणिकामूलं मागधीगु।डसंयुतम् ।  
भक्षयेत् कर्षमात्रन्तु सन्धिवातहरं भवेत् ॥ व्र्स्_२१।१६० ॥  

 अथ सर्वाङ्गवातारिरसः ।-- 
मृतं सूतं मृतं तीक्ष्णं मर्दयेत् कटुकीद्रवैः ।  
चणमात्रां वटीं खादेत् सर्वाङ्गैकाङ्गवातनुत् ॥ व्र्स्_२१।१६१ ॥  

  अथ त्र्यम्बकेश्वररसः ।-- 
सूतकस्य पलं पञ्च पलैकं ताम्रचूर्णकम् ।  
जम्बीराणां द्रवैः पिष्टं सूततुल्यञ्च गन्धकम् ॥ व्र्स्_२१।१६२ ॥  

 
नागवल्लीदलैः पिष्टं ताम्रपिष्टं प्रकल्पयेत् ।  
रुद्ध्वा लघुपुटैः पच्याद्भूधरे यामपञ्चकम् ॥ व्र्स्_२१।१६३ ॥  

 
आदाय चूर्णयेत्तुल्यैस्त्र्यूषणैः सममिश्रितैः ।  
अर्द्धाङ्गकम्पवातार्त्तो भक्षयेच्च द्विगुञ्जकम् ॥ व्र्स्_२१।१६४ ॥  

 अथ गगनगर्भा वटी ।-- 
सूताभ्रं तीक्ष्णताम्रञ्च मृतं तालकगन्धकम् ।  
भार्गीशुण्ठीवचाधान्य-कम्पिल्लञ्चाभयाविषम् ॥ व्र्स्_२१।१६५ ॥  

 
मर्द्यं पर्पटकद्रावैर्निष्कैकां भक्षयेद्वटीम् ।  
वातश्लेष्महरा ह्याशु वटी गगनगर्भिता ॥ व्र्स्_२१।१६६ ॥  

 अथ वातगजाङ्कुशः ।-- 
मृतं सूतं मृतं लोहं गन्धकं तालमाक्षिकम् ।  
पथ्याभृङ्गीविषं व्योषमग्निमन्थञ्च टङ्कणम् ॥ व्र्स्_२१।१६७ ॥  

  
तुल्यं खल्ले दिनं मर्द्यं मुण्डीनिर्गुण्डिजैर्द्रवैः ।  
द्विगुञ्जां वटिकां खादेत् सर्ववातप्रशान्तये ।  
साध्यासाध्यं निहन्त्याशु रसो वातगजाङ्कुशः ॥ व्र्स्_२१।१६८ ॥  

 अथ वातरक्तलक्षणम् ।-- 
सन्धिष्वनिलरक्ताभ्यां शोफोऽन्तर्बहिराश्रयः ।  
छर्दिज्वरारुचिकरो भवेद्वातास्रसञ्ज्ञकः ॥ व्र्स्_२१।१६९ ॥  

 अथ वातरक्तचिकित्सा ।-- अथ वातरक्ते अन्याधिकारोक्तौषधप्रयोगोपदेशः ।-- 
त्रिनेत्राख्यं रसं खादेद्वातशोणितपी।डितः ।  
वातास्रजिच्छलगज-केशर्य्युदयभास्करः ॥ व्र्स्_२१।१७० ॥  

 
पूर्वोक्ता पर्पटी योज्या सर्वेष्वावरणेषु च ।  
सर्वरोगहिता चैव नाम्ना सर्वेश्वरी शुभा ॥ व्र्स्_२१।१७१ ॥  

 अथ पित्तरोगचिकित्सा ।-- अथ चन्द्रावलेहः ।-- 
एलायाश्च तुला ग्राह्या जलद्रोणे विपाचयेत् ।  
अष्टभागावशिष्टन्तु शर्करार्द्धतुलां क्षिपेत् ॥ व्र्स्_२१।१७२ ॥  

  
शतावर्य्या विदार्य्याश्च गोक्षीरञ्चाऽऽ।ढकं पृथक् ।  
लेहवत् साधिते तस्मिन् द्राक्षामधुकपिप्पलीः ॥ व्र्स्_२१।१७३ ॥  

 
त्रिजातकञ्च खर्जूरं चन्दनद्वयसारिवा ।  
मुस्तापद्मकह्रीबेर-धात्री चोत्पलचोरकम् ॥ व्र्स्_२१।१७४ ॥  

 
एतेषां पलमादाय क्षिपेत् क्षीर्य्याश्चतुष्पलम् ।  
क्षौद्रप्रस्थेन संयुक्तं लेहयेत् प्रातरुत्थितः ॥ व्र्स्_२१।१७५ ॥  

 
पित्तोन्मादविकारेषुं शिरोभ्रमणमूर्च्छिते ।  
हस्तपादाङ्गदाहे च पित्तरक्तोत्तरावृतौ ॥  
छर्दिकासक्षये पाण्डौ चन्द्रवच्चन्द्रभाषितम् ॥ व्र्स्_२१।१७६ ॥  

 अथ ऐलेयसर्पिः ।-- 
ऐलेयकस्य स्वरसे घृतं क्षीरं समं पचेत् ।  
चन्दनं मधुकं द्राक्षा मधूकञ्च सिता तुगा ॥ व्र्स्_२१।१७७ ॥  

 
ऐलेयकमिदं सर्पिः सर्वपित्तविकारजित् ।  
वातपित्तविकारघ्नं शिरोभ्रमणकम्पनुत् ॥ व्र्स्_२१।१७८ ॥  

  अथ ऐलेयकप्रयोगः ।-- 
ऐलेयकस्य स्वरसे सक्षीरां शर्करां पिबेत् ।  
क्वाथं वा शर्करायुक्तं शिरोभ्रमणकम्पनुत् ॥ व्र्स्_२१।१७९ ॥  

 अथ ऐलेयकतैलम् ।-- 
ऐलेयकस्य स्वरसमा।ढकन्तु भिषग्वरः ।  
कुमार्य्याः स्वरसं शुद्धं चतुष्प्रस्थन्तु कारयेत् ॥ व्र्स्_२१।१८० ॥  

 
आमलक्याः शतावर्य्या रसं प्रस्थद्वयं पृथक् ।  
तैला।ढकसमायुक्तं क्षीरद्रोणविमिश्रितम् ॥ व्र्स्_२१।१८१ ॥  

 
चोचं मलयजं वारि सरलं कुमुदोत्पलम् ।  
द्वे मेदे मधुकं द्राक्षा तुगाक्षीरी मधूलिका ॥ व्र्स्_२१।१८२ ॥  

 
काकोली क्षीरकाकोली जीवकर्षभकावुभौ ।  
मृगनाभ्यजगन्धा च शशाङ्कश्च पृथक् पृथक् ॥ व्र्स्_२१।१८३ ॥  

 
एतेषाञ्चार्द्धपलकं श्लक्ष्णं चूर्णं विनिक्षिपेत् ।  
एतत् सर्वं समालोड्य मन्दं मन्दाग्निना पचेत् ॥ व्र्स्_२१।१८४ ॥  

 
मुहूर्त्ते शुभनक्षत्रे नववस्त्रेण पी।डयेत् ।  
शिरोनेत्रविकारेषु नस्यवत् कर्णयोजितम् ॥ व्र्स्_२१।१८५ ॥  

 
अभ्यङ्गोद्वर्त्तनालेपैः शिरोभ्रमणकम्पनुत् ।  
अङ्गदाहं शिरोदाहं नेत्रदाहञ्च दारुणम् ॥ व्र्स्_२१।१८६ ॥  

 
विसर्पकविकारांश्च मूर्द्ध्नि जातान् बहून् व्रणान् ।  
आस्यशोषं भ्रमञ्चैवं नाशयेन्नात्र संशयः ॥  
ऐलेयकमिदं तैलं प्रशस्तं पित्तरोगिणाम् ॥ व्र्स्_२१।१८७ ॥  

  अथैलेयकामृतप्राशः ।-- 
ऐलेयकं समूलञ्च मुद्गपर्णी तथैव च ।  
शतावरी विदारी च वाराहीकन्दमेव च ॥ व्र्स्_२१।१८८ ॥  

 
मधुकञ्च मधूकञ्च तुगाक्षीरी च गोस्तनी ।  
एतानि द्विपलांशानि चूर्णीकृत्य पृथक् पृथक् ॥ व्र्स्_२१।१८९ ॥  

 
सरलं चन्दनं चोचमुत्पलं कुमुदं जलम् ।  
काकोली क्षीरकाकोली द्वे मेदे जीवकर्षभौ ॥ व्र्स्_२१।१९० ॥  

 
एतेषाञ्चार्द्धपलिकं प्रत्येकं शर्करायुतम् ।  
ऐलेयकं विदारी च वाराही मुद्गपर्णिका ॥ व्र्स्_२१।१९१ ॥  

 
एतेषां स्वरसे शुद्धे शतावर्य्याश्च भावितम् ।  
एतत् सर्वं समाहृत्य छायाशुष्कन्तु सप्तधा ॥ व्र्स्_२१।१९२ ॥  

 
इक्ष्वामलकयोः क्षौद्रैर्भावितं सप्तधा पुनः ।  
पयसा तु पिबेत् प्रातर्यथाऽग्निबलवान्नरः ॥ व्र्स्_२१।१९३ ॥  

 
अङ्गदाहं शिरोदाहं रक्तपित्तं सुदारुणम् ।  
शिरोऽक्षिकम्पभ्रमणमित्यादिकगदान् जयेत् ॥ व्र्स्_२१।१९४ ॥  

 इति श्रीवैद्यपतिसिंहगुप्तस्य सूनोर्वाग्भटाचार्य्यस्य कृतौ रसरत्नसमुच्चये शीतवात- स्पर्शवात-रक्तवातामवातापस्मारोन्मादैकाङ्गवात-सन्धिवात-भग्न-कम्प-वातरक्त- शिरोभ्रमणचिकित्सानामैकविंशोऽध्यायः ॥ २१ ॥
# पर्त्स् ओड़् अध्याय २२ (इन्पुत् ब्य् ओलिवेर् हेल्ल्wइग्)

भेदा वन्ध्याबलानां हि नवधा परिकीर्तिताः ।  
तत्रादिवन्ध्या प्रथमा पापकर्मविनिर्मिता ॥ व्र्र्स्_२२।१ ॥  

 
रक्तेन च पृथग्दोषैः समस्तैः पञ्चधा भवेत् ।  
भूतदेवाभिचारैश्च तिस्रो वन्ध्याः प्रकीर्तिताः ॥ व्र्र्स्_२२।२ ॥  

 
पुमानपि भवेद्वन्ध्यो दोषैरेतैश्च शुक्रतः ॥ व्र्र्स्_२२।३ ॥  

 
गर्भस्रावी स्मृता पूर्वं मृतवत्सा द्वितीयका ।  
तृतीया स्त्रीप्रसूतिः स्यात्काकवन्ध्या सकृत्प्रसूः ॥ व्र्र्स्_२२।४ ॥  

 जयसुन्दररस 
सुवर्णं रजतं ताम्रं ताप्यसत्त्वं च वैकृतम् ।  
एकैकं निष्कमानेन संशुद्धं परिमारितम् ॥ व्र्र्स्_२२।५ ॥  

 
एतच्चतुर्गुणं सूतं सूताद्द्विगुणगन्धकम् ।  
मर्दयेल्लक्ष्मणातोयैर्बन्धुजीवरसैरपि ॥ व्र्र्स्_२२।६ ॥  

 
काचकूप्यां ततः क्षिप्त्वा ताम्रपात्रं मुखे न्यसेत् ।  
विलिम्पेदभितः कूपीमङ्गुलोत्सेधया मृदा ॥ व्र्र्स्_२२।७ ॥  

 
विशोष्य च पुटं दद्याद्भूमौ निक्षिप्य कूपिकाम् ।  
गजाख्यपुटपर्याप्तिः शाणकर्षमितोत्पलैः ॥ व्र्र्स्_२२।८ ॥  

 
स्वाङ्गशीतं विचूर्ण्याथ भावयेल्लक्ष्मणाद्रवैः ।  
सप्तवारं विशोष्याथ करण्डान्तर्विनिक्षिपेत् ॥ व्र्र्स्_२२।९ ॥  

 
अश्वगन्धारजोयुक्तरताम्रगोक्षीरसंयुतः ।  
सेवितो गुञ्जया तुल्यः सितया च रसोत्तमः ॥ व्र्र्स्_२२।१० ॥  

 
मासत्रयप्रयोगेण वन्ध्या भवति पुत्रिणी ।  
पुत्रिण्यै स्नानशुद्धायै जरत्कौशिकचक्षुषी ॥ व्र्र्स्_२२।११ ॥  

 
गव्याज्येन च संसाध्य तत्तदानीं हि भोजयेत् ।  
ऋतावृताविदं देयं यावन्मासत्रयं भवेत् ॥ व्र्र्स्_२२।१२ ॥  

 
रसेन्द्रः कथितः सो+अयं चम्पकारण्यवासिभिः ।  
पूर्णामृताख्ययोगीन्द्रैर् नामतो जयसुन्दरः ॥ व्र्र्स्_२२।१३ ॥  

 
सेविते+अस्मिन्रसे स्त्रीणां न भवेत् सूतिकागदः ।  
भवेत्पुत्रश्च दीर्घायुः पण्डितो भाग्यमण्डितः ॥ व्र्र्स्_२२।१४ ॥  

 रत्नभागोत्तररस 
वज्रं मरकतं पद्मरागं पुष्पं च नीलकम् ।  
वैदूर्यं चाथ गोमेदं मौक्तिकं विद्रुमं तथा ॥ व्र्र्स्_२२।१५ ॥  

 
पञ्चगुञ्जामितं सर्वं रत्नं भागोत्तरं परम् ।  
तत्तन्त्रोक्तविधानेन भस्मीकुर्यात्प्रयत्नतः ॥ व्र्र्स्_२२।१६ ॥  

 
सर्वस्माद् अष्टगुणितं भस्म वैक्रान्तसम्भवम् ।  
तत्तुल्यं ताप्यजं भस्म तद्वद्विमलभस्म च ॥ व्र्र्स्_२२।१७ ॥  

 
सर्वतस्त्रिगुणां तुल्यां रसगन्धककज्जलीम् ।  
सर्वमेकत्र सम्मर्द्य छागीदुग्धेन तद्द्व्यहम् ॥ व्र्र्स्_२२।१८ ॥  

 
विधाय पर्पटीं यत्नात्परिचूर्ण्य प्रयत्नतः ।  
वन्ध्याकर्कोटकीपर्णक्वाथेन परिमर्दयेत् ॥ व्र्र्स्_२२।१९ ॥  

 
काननोत्पलविंशत्या पुटेत्षोडशवारकम् ।  
एवं रसो विनिष्पन्नो रत्नभागोत्तराभिधः ॥ व्र्र्स्_२२।२० ॥  

 
महावन्ध्यादिवन्ध्यानां सर्वासां सन्ततिप्रदः ।  
देवीशास्त्रे विनिर्दिष्टः पुंसां वन्ध्यत्वरोगनुत् ॥ व्र्र्स्_२२।२१ ॥  

 
सो+अयं पाचनदीपनो रुचिकरो वृष्यस्तथा गर्भिणीसर्वव्याधिविनाशनो रतिकरः पाण्डुप्रचण्डार्तिनुत् ।  
धन्यो बुद्धिकरश्च पुत्रजननः सौभाग्यकृद्योषितां निर्दोषः स्मरमन्दिरामयहरो योगादशेषार्तिनुत् ॥ व्र्र्स्_२२।२२ ॥  

 चक्रिबन्धरस 
गन्धकः पलमात्रश्च पृथगक्षौ शिलालकौ ।  
त्रिदिनं मर्दयित्वाथ विदध्यात्कज्जलीं शुभाम् ॥ व्र्र्स्_२२।२३ ॥  

 
विषाणाकारमूषायां कज्जलीं निक्षिपेत्ततः ।  
द्विपलस्य च ताम्रस्य तन्मुखे चक्रिकां न्यसेत् ॥ व्र्र्स्_२२।२४ ॥  

 
सन्निरुध्यातियत्नेन सन्धिबन्धे विशोषिते ।  
ततः करिपुटार्धेन पाकं सम्यक् प्रकल्पयेत् ॥ व्र्र्स्_२२।२५ ॥  

 
स्वतःशीतं समुद्धृत्य चक्रिकां परिचूर्णयेत् ।  
स्थगयेत्कूपिकामध्ये वस्त्रेण परिगालितम् ॥ व्र्र्स्_२२।२६ ॥  

 
रसो+अयं चक्रिकाबन्धस् तत्तद्रोगहरौषधैः ।  
दातव्यः शूलरोगेषु मूले गुल्मे भगन्दरे ॥ व्र्र्स्_२२।२७ ॥  

 
ग्रहण्यामग्निमान्द्ये च विद्रधौ जठरामये ।  
नागोदरे तथैवोपविष्टके जलकूर्मके ॥ व्र्र्स्_२२।२८ ॥  

 
स्कन्देनामन्दकृपया त्रिलोकत्राणहेतवे ।  
चक्रिकाबन्धनामा+अयं प्रसूतस्त्रीगदापहः ॥ व्र्र्स्_२२।२९  


# अध्याय २२

# अथ बन्ध्यादिचिकित्सनम् ।-\-
अथ बन्ध्याया दोषभेदादिकम् ।-\- 
भेदा बन्ध्याबलानां हि नवधा परिकीर्त्तिताः ।  
तत्राऽऽदिबन्ध्या प्रथमा पापकर्मविनिर्मिता ॥ व्र्स्_२२।१ ॥  

 
रक्तेन च पृथग्दोषैः समस्तैः पञ्चधा भवेत् ।  
भूतदेवापचारैश्च तिस्रो बन्ध्याः प्रकीर्त्तिताः ॥ व्र्स्_२२।२ ॥  

 अथ बन्ध्यस्य दोषभेदादिकम् ।-\- 
पुमानपि भवेद्बन्ध्यो दोषैरेतैश्च शुक्रतः ॥ व्र्स्_२२।३ ॥  

 अथ बन्ध्यालक्षणम् ।-\- 
गर्भस्रावी स्मृता पूर्वं मृतवत्सा द्वितीयका ।  
तृतीया स्त्रीप्रसूतिः स्यात् काकबन्ध्या सकृत्प्रसूः ॥ व्र्स्_२२।४ ॥ इत्यादि ।  

  अथ जयसुन्दरः ।-\- 
सुवर्णं रजतं ताम्रं ताप्यसत्त्वञ्च वैकृतम् ।  
एकैकं निष्कमानेन संशुद्धं परिमारितम् ॥ व्र्स्_२२।५ ॥  

 
एतच्चतुर्गुणं सूतं सूताद्द्विगुणगन्धकम् ।  
मर्दयेल्लक्ष्मणातोयैर्बन्धुजीवरसैरपि ॥ व्र्स्_२२।६ ॥  

 
काचकूप्यां ततः क्षिप्त्वा ताम्रपात्रं मुखे न्यसेत् ।  
विलिम्पेदभितः कूपीमङ्गुलोत्सेधया मृदा ॥ व्र्स्_२२।७ ॥  

 
विशोष्य च पुटं दद्याद्भूमौ निक्षिप्य कूपिकाम् ।  
गजाख्यपुटपर्य्याप्तिः शाणकर्षमितोत्पलैः ॥ व्र्स्_२२।८ ॥  

 
स्वाङ्गशीतं विचूर्ण्याथ भावयेल्लक्ष्मणाद्रवैः ।  
सप्तवारं विशोष्याथ करण्डान्तर्विनिक्षिपेत् ॥ व्र्स्_२२।९ ॥  

 
अश्वगन्धारजोयुक्तस्ताम्रगोक्षीरसंयुतः ।  
सेवितो गुञ्जया तुल्यः सितया च रसोत्तमः ॥ व्र्स्_२२।१० ॥  

 
मासत्रयप्रयोगेण बन्ध्या भवति पुत्त्रिणी ।  
पुत्त्रिण्यै स्नानशुद्धायै रजःकौशिकचक्षुषी ॥ व्र्स्_२२।११ ॥  

  
गव्याज्येन च संसाध्य तत्तदानीं हि भोजयेत् ।  
ऋतावृताविदं देयं यावन्मासत्रयं भवेत् ॥ व्र्स्_२२।१२ ॥  

 
रसेन्द्रः कथितः सोऽयं चम्पकारण्यवासिभिः ।  
पूर्णामृताख्ययोगीन्द्रैर्नामतो जयसुन्दरः ॥ व्र्स्_२२।१३ ॥  

 
सेवितेऽस्मिन् रसे स्त्रीणां न भवेत् सूतिकागदः ।  
भवेत् पुत्त्रश्च दीर्घायुः पण्डितो भाग्यमण्डितः ॥ व्र्स्_२२।१४ ॥  

 अथ रत्नभागोत्तरः ।-\- 
वज्रं मरकतं पद्म-रागं पुष्पञ्च नीलकम् ।  
वैदूर्य्यञ्चाथ गोमेदं मौक्तिकं विद्रुमं तथा ॥ व्र्स्_२२।१५ ॥  

 
पञ्चगुञ्जामितं सर्वं रत्नं भागोत्तरं परम् ।  
तत् तन्त्रोक्तविधानेन भस्मीकुर्य्यात् प्रयत्नतः ॥ व्र्स्_२२।१६ ॥  

 
सर्वस्मादष्टगुणितं भस्म वैक्रान्तसम्भवम् ।  
तत्तुल्यं ताप्यजं भस्म तद्वद्विमलभस्म च ॥ व्र्स्_२२।१७ ॥  

 
सर्वतस्त्रिगुणां तुल्यां रसगन्धककज्जलीम् ।  
सर्वमेकत्र सम्मर्द्य छागीदुग्धेन तद्द्व्यहम् ॥ व्र्स्_२२।१८ ॥  

  
विधाय पर्पटीं यत्नात् परिचूर्ण्य प्रयत्नतः ।  
बन्ध्याकर्कोटकीपर्ण-क्वाथेन परिमर्दयेत् ॥ व्र्स्_२२।१९ ॥  

 
काननोत्पलविंशत्या पुटेत् षो।डशवारकम् ।  
एवं रसो विनिष्पन्नो रत्नभागोत्तराभिधः ॥ व्र्स्_२२।२० ॥  

 
महाबन्ध्यादिबन्ध्यानां सर्वासां सन्ततिप्रदः ।  
देवीशास्त्रे विनिर्दिष्टः पुंसां बन्ध्यत्वरोगनुत् ॥ व्र्स्_२२।२१ ॥  

 
सोऽयं पाचनदीपनो रुचिकरो वृष्यस्तथा गर्भिणी-  
सर्वव्याधिविनाशनो रतिकरः पाण्डुप्रचण्डार्त्तिनुत् ।  
धन्यो बुद्धिकरश्च पुत्त्रजननः सौभाग्यकृद्योषितां  
निर्दोषः स्मरमन्दिरामयहरो योगादशेषार्त्तिनुत् ॥ व्र्स्_२२।२२ ॥  

 अथ चक्रिकाबन्धः ।-\- 
गन्धकः पलमात्रश्च पृथगक्षौ शिलाऽऽलकौ  
त्रिदिनं मर्दयित्वाऽथ विदध्यात् कज्जलीं शुभाम् ॥ व्र्स्_२२।२३ ॥  

 
विषाणाकारमूषायां कज्जलीं निक्षिपेत्ततः ।  
द्विपलस्य च ताम्रस्य तन्मुखे चक्रिकां न्यसेत् ॥ व्र्स्_२२।२४ ॥  

 
सन्निरुध्यातियत्नेन सन्धिबन्धे विशोषिते ।  
ततः करिपुटार्द्धेन पाकं सम्यक् प्रकल्पयेत् ॥ व्र्स्_२२।२५ ॥  

 
स्वतःशीतं समुद्धृत्य चक्रिकां परिचूर्णयेत् ।  
स्थगयेत् कूपिकामध्ये वस्त्रेण परिगालितम् ॥ व्र्स्_२२।२६ ॥  

  
रसोऽयं चक्रिकाबन्धस्तत्तद्रोगहरौषधैः ।  
दातव्यः शूलरोगेषु मूले गुल्मे भगन्दरे ॥ व्र्स्_२२।२७ ॥  

 
ग्रहण्यामग्निमान्द्ये च विद्रधौ जठरामये ।  
नागोदरे तथैवोप-विष्टके जलकूर्मके ॥ व्र्स्_२२।२८ ॥  

 
स्कन्देनामन्दकृपया त्रिलोकत्राणहेतवे ।  
चक्रिकाबन्धनामाऽयं प्रसूतस्त्रीगदापहः ॥ व्र्स्_२२।२९ ॥  

 अथ वर्द्धमानः ।-\- 
पलार्द्धप्रमिते स्वर्णे ताम्रं दत्त्वाऽक्षमात्रया ।  
निर्वापयेच्छतं वारं निक्षिप्य शुकपिच्छकम् ॥ व्र्स्_२२।३० ॥  

 
ततश्च सारणायन्त्रे सूत्रस्थानसमीरिते ।  
सारणातैलसंयुक्तं जीर्णष।ड्गुणगन्धकम् ॥ व्र्स्_२२।३१ ॥  

  
रसं हि द्विपलं क्षिप्त्वा सारणाविधियोगतः ।  
सारयित्वा ततः पश्चात् पिष्टं सूतं प्रयत्नतः ॥ व्र्स्_२२।३२ ॥  

 
सूत्रप्रोक्तेष्टिकायन्त्रे स्वेदावेष्टनवाससाम् ।  
मातुलुङ्गरसैः पिष्टं चतुर्निष्कमितं दनुम् ॥ व्र्स्_२२।३३ ॥  

 
ऊर्द्ध्वञ्च विनिधायाथ जारयित्वा चतुर्गुणम् ।  
तमादाय रसं सम्यक् विचूर्ण्य परिगाल्य च ॥ व्र्स्_२२।३४ ॥  

 
षष्ठांशेन मृतं वज्रं समं वैक्रान्तकं स्मृतम् ।  
निक्षिप्य लिङ्गिकापत्र-रसैरापूर्य्य वासरम् ॥ व्र्स्_२२।३५ ॥  

  
पुटेद्द्वादशवाराणि मध्वा द्वादशकोपलैः ।  
बन्धुजीवरसेनाथ लक्ष्मणास्वरसेन च ॥ व्र्स्_२२।३६ ॥  

 
पुनः सञ्चूर्ण्य सम्पूज्य योगिनीपितृदेवताः ।  
पुत्त्रिण्याः पूर्णिमायाश्च पूजिताया विधानतः ॥ व्र्स्_२२।३७ ॥  

 
इति कृत्वाऽऽप्नुयाद्गर्भं षण्मामाभ्यन्तरात् खलु ।  
आदिबन्ध्यादिका बन्ध्या याश्चान्या दुष्टयोनयः ॥ व्र्स्_२२।३८ ॥  

 
प्राप्नुयुर्जीवपुत्त्रं हि भाग्यसौभाग्यसंयुतम् ।  
पुंसामपि च बन्ध्यत्वं ह्यल्परेतस्त्वमेव च ॥  
वीजदोषा विचित्राश्च विनश्यन्ति न संशयः ॥ व्र्स्_२२।३९ ॥  

  
ब्रह्मज्योतिर्मुनिवरमतो वर्द्धमानो रसोऽयं  
बन्ध्यारोगं हरति सकलं योनिदोषानशेषान् ।  
सूतीरोगानपि बहुविधान् दुःखसाध्यान् समस्तान्  
रोगानन्यानपि खलु तथा रोगहृद्योगयुक्तः ॥ व्र्स्_२२।४० ॥  

 अथ द्रुतिसारः ।-\- 
युक्तं हि व्योमजद्रुत्यां तुल्यांशं स्वर्णयुग्रसम् ।  
पिष्टीकृतं चिरं पिष्ट्वा मल्लसम्पुटके क्षिपेत् ॥ व्र्स्_२२।४१ ॥  

 
निष्कमात्रं बलिं दत्त्वा शतवारं पुटेत्ततः ।  
सम्यक् निष्पिष्य सङ्गाल्य करण्डान्तर्विनिक्षिपेत् ॥ व्र्स्_२२।४२ ॥  

 
इत्युक्तो द्रुतिसारनामकरसो बन्ध्यामयध्वंसनः  
पुत्त्रीयः खलु सूतिकामयहरो वृष्यश्चिरायुष्करः ।  
सम्यक्सिद्धबलिद्रुतिप्रकलितो गुञ्जामितः सेवितः  
कुर्य्यात्तीव्रतरां क्षुधं त्वथ महारोगादिरोगान् जयेत् ॥ व्र्स्_२२।४३ ॥  

  
मतः सर्वामयध्वंसी रसोऽयं हरिसूचितः ।  
जीवत्पुत्त्रप्रदः स्त्रीणां यौवनस्थैर्य्यदायकः ॥ व्र्स्_२२।४४ ॥  

 
भूतप्रेतपिशाचानां भयेभ्योऽभयदायकः ।  
ज।डानां दोहदार्त्तानां मन्दबुद्धिमतामपि ॥ व्र्स्_२२।४५ ॥  

 
मण्डूकीरससंयुक्तो दातव्यो वचया सह ।  
जन्मबन्ध्याः काकबन्ध्या मृतवत्साश्च याः स्त्रियः ॥  
तासां पुत्त्रोदयार्थाय शम्भुना सूचितः पुरा ॥ व्र्स्_२२।४६ ॥  

 अथ बन्ध्यागर्भसम्प्राप्तिः ।-\- अथ सर्पाक्षीप्रयोगः ।-\- 
समूलपत्रां सर्पाक्षीं रविवारे समुद्धरेत् ।  
एकवर्णगवां क्षीरैः कन्याहस्तेन पेषयेत् ॥ व्र्स्_२२।४७ ॥  

 
ऋतुकाले पिबेद्बन्ध्या पलार्द्धं तद्दिने दिने ।  
क्षीरशाल्यन्नमुद्गञ्च अल्पाहारं प्रकल्पयेत् ॥ व्र्स्_२२।४८ ॥  

 
उद्वेगं त्वथ शोकञ्च दिवा निद्राञ्च वर्जयेत् ।  
न कर्म कारयेत् किञ्चित् वर्जयेच्छीतमातपम् ॥  
एवं सप्तदिनं कुर्य्याद्बन्ध्या भवति गर्भिणी ॥ व्र्स्_२२।४९ ॥  

  अथ देवदालीप्रयोगः ।-\- 
देवदालीयमूलन्तु ग्राहयेत् पुष्यभास्करे ।  
निष्कत्रयं गवां क्षीरैः पूर्ववत्क्रमयोगतः ॥  
बन्ध्या प्रलभते गर्भं दिनं पथ्यं यथा पुरा ॥ व्र्स्_२२।५० ॥  

 अथ शरपुङ्खाप्रयोगः ।-\- 
शीततोयेन सम्पिष्टं शरपुङ्खीयमूलकम् ।  
कर्षं पीत्वा लभेद्गर्भं पूर्ववत्क्रमयोगतः ॥ व्र्स्_२२।५१ ॥  

 
नो चेदपरमासे तु कारयेत् पूर्ववत् फलम् ।  
पतिसङ्गे लभेद्गर्भं नात्र कार्य्या विचारणा ॥ व्र्स्_२२।५२ ॥  

 अथ रुद्राक्षादिप्रयोगः ।-\- 
एकमेव तु रुद्राक्षं सर्पाक्षी कर्षमात्रकम् ।  
पूर्ववच्च गवां क्षीरैरृतुकाले प्रदापयेत् ॥ व्र्स्_२२।५३ ॥  

 
महागणेशमन्त्रेण रक्षां तस्यास्तु कारयेत् ।  
एवं दिनत्रयं कुर्य्याद्बन्ध्या भवति पुत्त्रिणी ॥ व्र्स्_२२।५४ ॥  

 अथ श्वेतकण्टकारीप्रयोगः ।-\- 
सुश्वेतकण्टकार्य्याश्च मूलं तद्वच्च गर्भकृत् ॥ व्र्स्_२२।५५ ॥  

  अथ विष्णुक्रान्ताप्रयोगः ।-\- 
पूर्वपुत्त्रवती तासां कर्म तद्वच्च कथ्यते ।  
पेषयेन्महिषीक्षीरैर्विष्णुक्रान्तां समूलकाम् ॥ व्र्स्_२२।५६ ॥  

 
महिषीनवनीतेन ऋतुकाले तु भक्षयेत् ।  
एवं दिनं दिनं कुर्य्यात् पथ्यं युक्त्या च पूर्ववत् ॥  
गर्भं प्रलभते नारी काकबन्ध्या सुशोभनम् ॥ व्र्स्_२२।५७ ॥  

 अथ अश्वगन्धाप्रयोगः ।-\- 
अश्वगन्धीयमूलन्तु ग्राहयेत् पुष्यभास्करे ।  
पेषयेन्महिषीक्षीरैः पलार्द्धं पाययेत् सदा ॥  
सप्ताहाल्लभते गर्भं काकबन्ध्या चिरायुषम् ॥ व्र्स्_२२।५८ ॥  

 अथ मृतवत्सालक्षणम् ।-\- 
गर्भः सम्भूतमात्रस्तु पक्षात् मासाच्च वत्सरात् ।  
म्रियते द्वित्रिवर्षैर्वा यस्याः सा मृतवत्सका ॥  
तत्र योगः प्रकर्त्तव्यो यथा शङ्करभाषितः ॥ व्र्स्_२२।५९ ॥  

 अथ शङ्करोक्तदैवव्यपाश्रयचिकित्सा ।-\- 
मार्गशीर्षेऽथवा ज्यैष्ठे पूर्णायां लेपिते गृहे ।  
नूतनं कलसं पूर्णं गन्धतोयेन कारयेत् ॥ व्र्स्_२२।६० ॥  

 
शाखाफलसमायुक्तं सर्वरत्नसमन्वितम् ।  
सुवर्णमुद्रिकायुक्तं षट्कोणे मण्डले स्थितम् ॥ व्र्स्_२२।६१ ॥  

  
तन्मध्ये पूजयेद्देवीमेकान्तानामविश्रुताम् ।  
गन्धपुष्पाक्षतैर्धूप-दीपैर्नैवेद्यसंयुतैः ॥ व्र्स्_२२।६२ ॥  

 
अर्चयेद्भक्तिभावेन मद्यैर्मांसैः समत्स्यकैः ।  
ब्राह्मी माहेश्वरी चैव कौमारी वैष्णवी तथा ॥ व्र्स्_२२।६३ ॥  

 
वाराही च तथा चैन्द्री षट्पत्रेषु च मातृकाः ।  
पूजयेन्मन्त्रलिङ्गेन ओङ्कारैर्नामसंयुतैः ॥ व्र्स्_२२।६४ ॥  

 
दधिभक्तेन पिण्डानि सप्तसङ्ख्यानि कारयेत् ।  
षट्सङ्ख्या षट्सु पत्रेषु आहृत्य कल्पयेत् पृथक् ॥ व्र्स्_२२।६५ ॥  

 
उल्लेख्य सप्तकं पिण्डं शुचिस्थाने वहिः क्षिपेत् ।  
तैर्भुक्तैर्गृहभागच्छेच्चक्राग्रे योगमाचरेत् ॥ व्र्स्_२२।६६ ॥  

 
कन्यकायोगिनीरामा भोजयेत् सकुटुम्बकम् ।  
दक्षिणां दापयेत्तासां देवताग्रे निवेद्य च ॥ व्र्स्_२२।६७ ॥  

 
विसर्ज्य देवताञ्चाथ नद्यां तत् कलसोदकम् ।  
शकुनं वीक्षयेद्धीमान् शुभेन शुभमादिशेत् ॥ व्र्स्_२२।६८ ॥  

 
विपरीते पुनः कुर्य्याद्योगं तद्वत् सुसिद्धिदम् ।  
प्रतिवर्षमिदं कुर्य्यात् दीर्घजीवी सुतो भवेत् ॥ व्र्स्_२२।६९ ॥  

 
ॐं ह्रां ह्रीं एकान्तदेवतायै नमः । अनेन मन्त्रेण पूजा जपश्च कार्य्यः ।
  अथ युक्तिव्यपाश्रये बन्ध्याकर्कोटकीप्रयोगः ।-\- 
प्राङ्मुखः कृत्तिकाऋक्षे बन्ध्याकर्कोटकीं हरेत् ।  
तत्कन्दं पेषयेत्तोये कर्षमात्रं पिबेत् सदा ॥  
ऋतुकाले तु सप्ताहं दीर्घजीवी सुतो भवेत् ॥ व्र्स्_२२।७० ॥  

 अथ प्रथममासे पद्मकादिकल्कः ।-\- 
अकस्मात् प्रथमे मासे गर्भे भवति वेदना ।  
गोक्षीरैः पेषयेत्तुल्यं पद्मकोशीरचन्दनम् ॥  
पलमात्रं पिबेन्नारी त्र्यहाद्गर्भः स्थिरो भवेत् ॥ व्र्स्_२२।७१ ॥  

 अथ द्वितीयमासे नीलोत्पलादिकल्कः ।-\- 
नीलोत्पलं मृणालञ्च खण्डी कर्कटशृङ्गिका ।  
गोक्षीरैर्द्वितीये मासि पीत्वा शाम्यति वेदना ॥ व्र्स्_२२।७२ ॥  

 अथ तृतीयमासे श्रीखण्डादिकल्कः ।-\- 
श्रीखण्डं तगरं कुष्ठं मृणालं पद्मकेशरम् ।  
पिबेच्छीतोदकैः पिष्टं तृतीये वेदना न हि ॥ व्र्स्_२२।७३ ॥  

 अथ तृतीयमासे नीलोत्पलादिकल्कः ।-\- 
नीलोत्पलमृणालानि गोक्षीरैश्च कशेरुकम् ॥ व्र्स्_२२।७४ ॥  

  अथ गर्भिणीज्वरे पाठादिकषायः ।-\- 
पाठामुस्तावयःस्थाम्बु-मारिवापद्मकैः शृतम् ।  
शीतं तोयं निहन्त्याशु गर्भिणीज्वरवेदनाम् ॥ व्र्स्_२२।७५ ॥  

 अथ गर्भिणीज्वरे छिन्नादिकषायः ।-\- 
छिन्नाश्रीपर्णिकाक्वाथः सिताक्षौद्रयुतो हरेत् ।  
गर्भिणीनां ज्वरं घोरं लङ्केशमिव राघवः ॥ व्र्स्_२२।७६ ॥  

 अथ गर्भिणीज्वरे पयस्यादिकषायः ।-\- 
पयस्यासारिवायष्टी-बलालोध्रमधूद्भवः ।  
दुग्धेन मिश्रितः क्वाथो हरेद्गर्भवतीज्वरम् ॥ व्र्स्_२२।७७ ॥  

 
दुर्जयः सर्वरोगेषु गर्भिणीनां ज्वरः खलु ।  
तापो जूर्त्तिषु गर्भस्य विक्रियां कुरुतेतराम् ॥ व्र्स्_२२।७८ ॥  

 अथ गर्भिण्यतिसारे वृक्षकत्वगादिकषायः ।-\- 
वृक्षकत्वग्घनो देव-दारुदारुविभावरी ।  
गर्भिण्या अतिसारघ्नः क्वाथ एषां भवेद्ध्रुवम् ॥ व्र्स्_२२।७९ ॥  

 अथ गर्भिण्यतिसारे श्रीपण्यान्दिबलादिक्वाथौ ।-\- 
श्रीपर्णीयष्टिगोप्यब्द-दार्वीक्वाथोऽतिसारनुत् ।  
बलादुरालभाषाठा-शुण्ठीमुस्ताकषायवत् ॥ व्र्स्_२२।८० ॥  

  अथ गर्भिण्याः उदावर्त्तादौ पुनर्नवादिक्वाथः ।-\- 
जातः पुनर्नवार्द्राभ्यां क्वाथः क्षीरयुतो निशि ।  
पीतो हरेदुदावर्त्तं गुल्मार्शःशोफवेदनाम् ॥ व्र्स्_२२।८१ ॥  

 अथ गर्भिण्याः शोथादौ अन्यादिक्वाथः निर्गुण्ड्यादिचूर्णञ्च ।-\- 
घृतक्षीरगु।डान्याऽऽर्द्र-क्वाथः सिद्धेन चूर्णिताम् ।  
कणां संयोज्य सेवेत शोफपित्तापनुत्तये ॥ व्र्स्_२२।८२ ॥  

 अथ गर्भिणीशोथे पुनर्नवादिलेपः ।-\- 
पुनर्नवावचाकल्क-धान्यैर्लेपोऽतिशोफनुत् ॥ व्र्स्_२२।८३ ॥  

 अथ गर्भिण्या उदावर्त्तादौ वर्षाभूक्वाथः ।-\- 
गु।डाज्यसहितं क्वाथं वर्षाभूमूलसाधितम् ।  
उदावर्त्ते च शोफे च गर्भिणीं पाययेद्भिषक् ॥ व्र्स्_२२।८४ ॥  

 अथ गर्भिण्याः पित्तार्त्तौ यष्टिकादियवागूः ।-\- 
पित्तार्त्तिं हन्ति यष्टीका-द्राक्षामलकसाधिता ।  
पीता दुग्धयवागूश्च गर्भिणीनामसंशयम् ॥ व्र्स्_२२।८५ ॥  

  अथ गर्भिण्याः श्वासकासे तिक्तादिकषायः ।-\- 
तिक्ताहरीतकीभार्गी-वचाशुण्ठीकषायकम् ।  
सगु।डं पाययेद्वैद्यः श्वासकासापनुत्तये ॥ व्र्स्_२२।८६ ॥  

 अथ गर्भिणीकासे मरिचप्रयोगः ।-\- 
मरीचचूर्णं सक्षौद्र-सिताज्यं कासनाशनम् ॥ व्र्स्_२२।८७ ॥  

 अथ गर्भिण्या वान्तौ लाजादिकषायः ।-\- 
लाजैलाकोलमज्जाम्बु निपीतं वान्तिनाशनम् ॥ व्र्स्_२२।८८ ॥  

 अथ गर्भिण्याः हिक्कायां वालविल्वप्रयोगः ।-\- 
बालविल्वोद्भवः क्वाथो हिक्कां हन्यात् समाक्षिकः ॥ व्र्स्_२२।८९ ॥  

 अथ गर्भिण्या अग्निमान्द्ये अजमोदादिचूर्णम् ।-\- 
अजमोदाऽश्वगन्धा च द्वे कणे जीरकं तथा ।  
ली।ढा मधुगु।डोपेता निहन्युर्मन्दवह्निताम् ॥ व्र्स्_२२।९० ॥  

 अथ गर्भिण्या वातरोगे बालादिक्षीरं क्षीरयवागूश्च ।-\- 
बालविल्वविदारीभिः पृश्निपर्ण्या च साधितम् ।  
क्षीरं क्षीरयवाग्वाऽपि पिबेद्वातकृतामये ॥ व्र्स्_२२।९१ ॥  

  अथ गर्भिण्या मूत्ररोगे श्वदंष्ट्रादिक्वाथः ।-\- 
श्वदंष्ट्राबलयोः क्वाथो मूत्ररोगे प्रशस्यते ॥ व्र्स्_२२।९२ ॥  

 अथ गर्भिण्याः मासानुमासिकयोगाः ।-\- 
सुरदारु वयःस्था च शाकवीजञ्च यष्टिका ।  
बला कृष्णतिलास्ताम्र-वल्ली चाश्मन्तकस्तथा ॥ व्र्स्_२२।९३ ॥  

 
नीलोत्पलं वयस्या च गु।ड्रची सारिवा तथा ।  
मधुयष्टी च पद्मञ्च रास्ना सारिवया सह ॥ व्र्स्_२२।९४ ॥  

 
काश्मर्य्यो बृहती क्षीरी शृङ्गवल्लीत्वचो घृतम् ।  
मधुपर्णी बला शिग्रु श्वदंष्ट्रा पृश्निपर्णिका ॥ व्र्स्_२२।९५ ॥  

 
सितामधुकशृङ्गाट-द्राक्षाविसकशेरुकाः ।  
सप्तश्लोकार्द्धनिर्दिष्टान् योगान् सप्त पयोऽन्वितान् ॥  
पिबेत् क्रमेण मासेषु गर्भस्रावादिवारणान् ॥ व्र्स्_२२।९६ ॥  

  अथ गर्भिणीवाते उशीरादिक्षीरम् ।-\- 
उशीरयष्टीसंसिद्धं गर्भिणीवातहृत् पयः ॥ व्र्स्_२२।९७ ॥  

 अथ गर्भिणीवाते द्राक्षादियवागूः ।-\- 
द्राक्षायष्टिकसिद्धा च यवागूश्च तथाफला ॥ व्र्स्_२२।९८ ॥  

 अथ गर्भिण्याः पित्ते बलादिक्वाथः ।-\- 
बला वासा पृथक्पर्णी-निर्य्यूहश्चापि पित्तनुत् ॥ व्र्स्_२२।९९ ॥  

 अथ गर्भिण्याः कामलादौ बलादिक्वाथः ।-\- 
स पुनश्छिन्नया युक्तो गर्भिणीकामलापहः ।  
कासं श्वासं तथा रक्त-पित्तञ्चाशु विनाशयेत् ॥ व्र्स्_२२।१०० ॥  

 अथ गर्भिण्याः सर्वरोगे बलाप्रयोगः ।-\- 
अघृतः सघृतो वाऽपि सदुग्धो वाऽप्यदुग्धवान् ।  
एक एव बलाक्वाथो गर्भिणीसर्वरोगनुत् ॥ व्र्स्_२२।१०१ ॥  

 अथ मू।ढगर्भायाः लक्षणम् ।-\- 
विलोमवायुना गर्भी जीवन् यदि न निःसरेत् ।  
स गर्भसङ्ग इत्युक्तो मू।ढगर्भो-\-" ॥ व्र्स्_२२।१०२ ॥  

  अथ अन्तर्मृतापत्याया लक्षणम् ।-\- 
"-\-मृते शिशौ ।  
स्तब्धाध्मानं शिशिरजठरं सास्यशोषं समूर्च्छं  
गर्भास्पन्दः श्वसनकमहा-पूतिगन्धो भ्रमार्त्तिः ।  
कृच्छ्रोच्छासोऽसितरुचिवपुः स्तब्धनेत्रे व्यथोग्रा  
विण्मूत्रार्त्तिर्भवति हि मृतापत्यगर्भाङ्गनायाः ॥ व्र्स्_२२।१०३ ॥  

 अथ मू।ढगर्भाया असाध्यलक्षणम् ।-\- 
अकालश्वाससंयुक्ता बद्धभ्रष्टभगान्विता ।  
शीताङ्गी पूतितोद्गारा मू।ढगर्भा न जीवति ॥ व्र्स्_२२।१०४ ॥  

 अथ मू।ढगर्भचिकित्सा ।-\- अथ करञ्जवीजादिपलेपः अद्विनिर्मीकस्नुहीक्षीरप्रयोगौ च ।-\- 
वीजं करञ्जसञ्जातं कपित्थतुलसीजटा ।  
दुग्धे पिष्ट्वा विलिप्याथ नाभिपत्करलेपतः ॥ व्र्स्_२२।१०५ ॥  

 
सुरया वाऽहिनिर्मोकैः सम्यग्योनिप्रधूपनात् ।  
सुखं सूते बधूर्मूर्द्ध्नि स्नुक्पयःक्षेपणादपि ॥ व्र्स्_२२।१०६ ॥  

  अथ हलिनीप्रयोगः ।-\- 
हलिनीमूलिका नाभि-गुह्यवस्तिप्रलेपिता ।  
विशल्यां कुरुते नारीं श्वेतपुष्पा च सा क्षणात् ॥ व्र्स्_२२।१०७ ॥  

 अथ यष्टिकादिकल्कः ।-\- 
यष्टीलुङ्गजटा पिष्टा पीता सूतिकरी ध्रुवम् ॥ व्र्स्_२२।१०८ ॥  

 अथ लाङ्गल्यादिलेपः ।-\- 
लाङ्गलीमधुसिन्धूत्थैर्योनिलेपात् स्रवेद्बधूः ॥ व्र्स्_२२।१०९ ॥  

 अथ मातुलुङ्गीरम्भाप्रयोगी ।-\- 
मातुलुङ्ग्याश्च मूले च रम्भाया वा कटिस्थिते ॥ व्र्स्_२२।११० ॥  

 अथ सिद्धार्थादिवस्तिः ।-\- 
सिद्धार्थमागधीकुष्ठ-गोलोमीमिषिकल्कितः ।  
निरूहः स्नेहपटुयुक् जरायुं पातयेत्तराम् ॥ व्र्स्_२२।१११ ॥  

  अथ सिद्धार्थकानुबासनम् ।-\- 
सिद्धं सिद्धार्थकं तैलं पायौ वा स्मरमन्दिरे ।  
अनुवासनतः शीघ्रमपरां पातयेद्ध्रुवम् ॥ व्र्स्_२२।११२ ॥  

 अथ सूतिकाचिकित्सा ।-\- अथ कोरण्टकादिक्वाथः ।-\- 
कोरण्टकं कुलत्थञ्च सर्वैरेभिः शृतं जलम् ।  
युक्तं शर्करया पीतं सूतिशूलज्वरापहम् ॥ व्र्स्_२२।११३ ॥  

 अथ पञ्चमूलक्वाथः ।-\- 
लोहखण्डयुतं पञ्च-मूलिकासाधितं जलम् ।  
नाशयेत् सूतिकारोगान् सवातान् विविधान् खलु ॥ व्र्स्_२२।११४ ॥  

  अथ भूनिम्बादितैलम् ।-\- 
भूनिम्बनिम्बभद्राश्व-गन्धसप्तच्छदत्वचा ।  
तैलं पचेत्तदभ्यङ्गात् सूतिकासर्वरोगनुत् ॥ व्र्स्_२२।११५ ॥  

 अथ सौभाग्यशुण्ठी ।-\- 
अञ्जलिद्वितये तोये कंसमात्रपयोऽन्विते ।  
तुलार्द्धशर्करां दत्त्वा गु।डपाके कृते क्षिपेत् ॥ व्र्स्_२२।११६ ॥  

 
एलारिङ्गणिकावेल्ल-व्योषजीरकदीप्यकान् ।  
भृङ्गं लवङ्गं बोलञ्च प्रत्येकञ्च पलं पलम् ॥ व्र्स्_२२।११७ ॥  

 
मिषिः पञ्चपला धान्यं पलत्रयमितं तथा ।  
शुण्ठीमष्टपलां सम्यक् विचूर्ण्य परिमिश्रयेत् ॥ व्र्स्_२२।११८ ॥  

 
एषा सौभाग्यशुण्ठीति शम्भुदेवेन कीर्त्तिता ।  
सेविता हन्ति सूताया ज्वरं रोगमनेकधा ॥ व्र्स्_२२।११९ ॥  

  
प्लीहानं मलबन्धञ्च पाण्डुगुल्मारुचीस्तथा ।  
कासश्वासक्रिमीनग्नि-मान्द्यादिकगदांस्तथा ॥  
कायाग्निजननं ह्येतत् सूतिकामृतमुच्यते ॥ व्र्स्_२२।१२० ॥  

 अथ पर्पटीरसः ।-\- 
मञ्जारीमितवज्रहेमजरसैर्व्योमार्ककान्तैर्मृतै-  
र्भागैस्तूत्तरवर्द्धितैः समरसैर्गन्धैर्द्विकर्षोन्मितैः ।  
जातः पर्पटिकारसो घृतकणायुक्तो हरेत् सर्वशः  
सूतीनां हि महागदान् गदचयं नानानुपानान्वितः ॥ व्र्स्_२२।१२१ ॥  

  अथ स्वर्णादिप्रयोगः ।-\- 
स्वर्णतारघनभानुतीक्ष्णकं तेषु चैकमतिमात्रमारितम् ।  
सूतिकासकलरोगनाशनं रोगहारि विहितानुपानतः ॥ व्र्स्_२२।१२२ ॥  

 अथ योनिव्यापच्चिकित्सा ।-\- अथ योनिशूले निर्गुण्डीप्रयोगः ।-\- 
निर्गुण्डीपत्रनिर्य्यासो गु।डो जीर्णः सुरान्वितः ।  
सेवितस्तक्रभक्ताभ्यां योनिशूलविनाशनः ॥ व्र्स्_२२।१२३ ॥  

 अथ प्रस्रंसिन्यां कारलीकन्दप्रयोगः ।-\- 
निर्गताऽपि विशेद्योनिः कारलीकन्दलेपिता ॥ व्र्स्_२२।१२४ ॥  

 अथ शिथिलयोनौ इन्द्रगोपप्रयोगः ।-\- 
इन्द्रगोपाग्निलेपेन श्लथयोनिर्दृ।ढा भवेत् ॥ व्र्स्_२२।१२५ ॥  

  अथ विवृतायां माकन्दमूलादिलेपः ।-\- 
माकन्दमूलकर्पूर-मधुभिश्च जरत्स्त्रियः ।  
कुरुते संवृतां योनिं कन्यकाया इव ध्रुवम् ॥ व्र्स्_२२।१२६ ॥  

 अथ श्रीपर्णीतैलम् ।-\- 
श्रीपर्णीरसकल्काभ्यां तैलं सिद्धं तिलोद्भवम् ।  
तत्तैलं तुलिकेनैव स्तनयोः परिदापयेत् ॥ व्र्स्_२२।१२७ ॥  

 
पतितावुच्छ्रितौ स्त्रीणां भवेयातां पयोधरौ ।  
गजकुम्भसमाकारावुन्नतौ परिमण्डलौ ॥ व्र्स्_२२।१२८ ॥  

 अथ बालचिकित्सा ।-\- अथ बालस्य गर्भक्लेशनिवारणोपायः ।-\- 
गर्भनिर्गतबालस्य कणास्वर्णं प्रदापयेत् ॥ व्र्स्_२२।१२९ ॥  

  अथ सद्योजातबालस्य सञ्ज्ञाजननोपायः ।-\- 
पाषाणद्वितयं युञ्ज्यात् कांस्यभाजनमुच्चकैः ।  
तेन त्रस्तः ससञ्ज्ञः स्याद्योनिनिर्गमपी।डितः ॥ व्र्स्_२२।१३० ॥  

 अथ सद्योजातबालस्य ज्वरादिनिवारणोपायः ।-\- 
सुखोष्णैः काञ्जिकैर्बालं सम्प्रोक्ष्य द्वित्रिवारतः ।  
देयः शिरसि बालस्य घृतपिण्डो ज्वरापहः ॥  
शिरोगतविकारघ्नो मुख्यो रक्षाकरस्तथा ॥ व्र्स्_२२।१३१ ॥  

 अथ पित्तज्वरे रोहिणीक्षीरम् ।-\- 
भक्षणं रोहिणीकल्के सिद्धं पानानुलेपतः ।  
ज्वरं पित्तोत्तरं हन्ति मुस्ताक्वाथ इव ध्रुवम् ॥ व्र्स्_२२।१३२ ॥  

  अथ पित्तज्वरे अश्वत्थक्षीरम् ।-\- 
अश्वत्थपल्लवैश्चाम्भः क्षीरं पक्वं निषेवितम् ।  
पित्तजातं ज्वरं तीव्रं बालानां हन्ति निश्चितम् ॥ व्र्स्_२२।१३३ ॥  

 अथ गन्धोत्पलजटादिकल्कः ।-\- 
गन्धोत्पलजटापिष्टा कटुकी नाशयेज्ज्वरम् ॥ व्र्स्_२२।१३४ ॥  

 अथ सहदेव्यादिचूर्णम् ।-\- 
सहदेवीकणाभृङ्ग-क्षौद्रं ली।ढं हरेच्छिशोः ।  
वमिकासज्वरव्याधौन् क्षौद्रेणातिविषा तथा ॥ व्र्स्_२२।१३५ ॥  

 अथ न्यग्रोधादि क्वाथः ।-\- 
न्यग्रोधजम्ब्वाम्रशिरीषकाणां  
क्वाथो रसो वा नवपल्लवानाम् ।  
पित्तातिसारज्वरवान्तिमूर्च्छा-  
तृष्णां निहन्यान्मधुना शिशूनाम् ॥ व्र्स्_२२।१३६ ॥  

 अथ रक्तातीसारहरचूर्णम् ।-\- 
मध्वम्बुशृङ्गीपाठाब्दं रक्तातीसारहृच्छिशोः ॥ व्र्स्_२२।१३७ ॥  

  अथ मक्षीरबोलप्रयोगः ।-\- 
क्षीरं सबोलं कण्ठोरः-शिरःकफहरं शिशोः ॥ व्र्स्_२२।१३८ ॥  

 अथ मधुकादिकल्कः ।-\- 
मधुकं मरिचं पिष्टं गोजलैः परिषेवितम् ।  
विनाशयति वेगेन बालानां मूत्रवि।ड्ग्रहम् ॥ व्र्स्_२२।१३९ ॥  

 अथ यष्ट्यादिघृतम् ।-\- 
षष्टीलोध्रकणागन्ध-बालाशाल्मलिमारिवा ।  
सुगन्धा माक्षिकञ्चेति सिद्धं सर्पिर्निषेवितम् ॥  
शुष्यद्गात्रस्य बालस्य बृहणं बलकारि तत् ॥ व्र्स्_२२।१४० ॥  

 अथ शङ्खनाभ्यादिवर्त्तिः ।-\- 
शङ्खनाभिकणापथ्या-रसाञ्जनविनिर्मिता ।  
वर्त्तिर्निहन्ति मधुना बालनेत्राखिलामयान् ॥ व्र्स्_२२।१४१ ॥  

 अथ अश्वगन्धा घृतम् ।-\- 
क्षीरेऽश्वगन्धया ताम्र-सूतान्तैः सह साधितम् ।  
घृतं पुष्टिकरं वर्ण्यं बलकृत् सुखकारि च ॥ व्र्स्_२२।१४२ ॥  

  अथ तालुकण्टकलक्षणम् ।-\- 
श्लेष्मा हृत्तालुमांसस्थः करोति कुपितः शिशोः ।  
तालुकण्टकमेतेन तालुस्थाने च निम्नता ॥ व्र्स्_२२।१४३ ॥  

 
तृष्णा तालुविपाकश्च स्तन्यद्वेषश्च वि।ड्ग्रहः ।  
भ्रमास्यशोषः कण्डूति-र्ग्रीवामूर्द्धगता वमिः ॥  
अक्षिरोगादिकञ्चापि-\-" ॥ व्र्स्_२२।१४४ ॥  

 अथ तालुकण्टकचिकित्सा ।-\- 
"-\-तत्र चोन्नीय तालुकम् ।  
प्रतिसार्य्य यवक्षार-क्षौद्राभ्यामतियत्नतः ॥ व्र्स्_२२।१४५ ॥  

  
यद्वा विश्वाकणासिन्धु-गोमयोत्थरसैस्तथा ।  
पथ्याकुष्ठवचाकल्कं स्तन्येन मधुना सह ॥  
पीतं निहन्ति वेगेन बालानां तालुकण्टकम् ॥ व्र्स्_२२।१४६ ॥  

 अथ गुदकीटस्य निदानलक्षणे ।-\- 
प्रस्वेदान्मललेपाद्वा रक्तश्लेष्मभवो गुदे ।  
गुदकीटो भवेद्रोगस्तीव्रव्रणसमन्वितः ॥ व्र्स्_२२।१४७ ॥  

 अथ गुदकीटचिकित्सा ।-\- 
शृतशीताम्बुशैलेय-लुकचूर्णं मधूत्कटम् ।  
तेनापानव्रणं सम्यक् लेपयेद्भिषगुत्तमः ॥ व्र्स्_२२।१४८ ॥  

 
त्रिफलाबदरीपत्र-क्वाथेन परिषेचयेत् ।  
रागकण्डुमतो रक्तं जलूकाभिः समन्वितम् ॥  
पित्तव्रणचिकित्सा च सकलाऽत्र प्रशस्यते ॥ व्र्स्_२२।१४९ ॥  

  अथ गुदपाकचिकित्सा ।-\- 
गुदपाके तु कर्त्तव्या पित्तव्रणहरा क्रिया ।  
पानप्रलेपयोः शस्तं विशेषेण रसाञ्जनम् ॥ व्र्स्_२२।१५० ॥  

 
अजादुग्धेन सम्मिश्र्य जीरकाञ्जनचूर्णकैः ।  
जातीपत्ररसोपेतैः पूर्वप्रोक्तरसैरपि ॥ व्र्स्_२२।१५१ ॥  

 अथ मुखपाकचिकित्सा ।-\- 
मुखपाके मुखं लिम्पेद्बोधित्वग्घृतसारघैः ।  
जातीपत्राभयायष्टी-मधुदार्व्या च लेपयेत् ॥ व्र्स्_२२।१५२ ॥  

 अथ नाभिपाकृचिकित्सा ।-\- 
नाभिपाके प्रलेप्तव्यं सिक्तं तैलेन भूरिशः ।  
रजनीयष्टिकालोध्र-प्रियङ्गूणाञ्च कल्कतः ॥  
चूर्णेनैषां सतैलेन नाभिपाकं शमं नयेत् ॥ व्र्स्_२२।१५३ ॥  

  अथ कुण्डलचिकित्सा ।-\- 
अपुष्पाश्वत्थपञ्चाङ्ग-क्वाथेनापि च कल्कतः ।  
सिद्धं तैलं प्रलेपेन कुण्डलव्याधिनाशनम् ॥ व्र्स्_२२।१५४ ॥  

 अथ बालपञ्चामृतम् ।-\- 
हिङ्गुशुण्ठीकणापथ्या-मिषीपञ्चामृतं मतम् ।  
सर्वबालामयान् हन्ति पाचनं दीपनं परम् ॥ व्र्स्_२२।१५५ ॥  

 अथ तिक्ताद्यं घृतम् ।-\- 
तिक्ताग्निव्योषमालूर-पथ्यारुचकहिङ्गुकम् ।  
तुल्यदुग्धं घृतं पक्वं गुल्मानाहविलम्बिकाः ॥  
कासं श्वासं गुदभ्रंशं विनिहन्ति न संशयः ॥ व्र्स्_२२।१५६ ॥  

  अथ राजीकुष्ठादिप्रलेपः ।-\- 
राजी कुष्ठनिशागेह-धूमवत्सकतक्रतः ।  
लेपो विचर्चिकां सिध्म हन्ति पामाञ्च वेगतः ॥ व्र्स्_२२।१५७ ॥  

 अथ ग्रहघ्नी गुटिका ।-\- 
राजीकरञ्जपुन्नाट-शिरीषार्कनिशाद्वयम् ।  
प्रियङ्गुत्रिफलादारु-हिङ्गुव्योषकुचन्दनम् ॥ व्र्स्_२२।१५८ ॥  

 
मञ्जिष्ठोग्राऽऽजमूत्रञ्च गुटिका ग्रहनाशिनी ।  
पाननस्याञ्जनालेप-स्नानोद्वर्त्तनधूपनात् ॥ व्र्स्_२२।१५९ ॥  

 अथ माहेश्वरो धूपः ।-\- 
श्रीवेष्टदारुबाह्लीक-मुस्ताकटुकरोहिणी ।  
सर्षपा निम्बपत्राणि मदनस्य फलं वचा ॥ व्र्स्_२२।१६० ॥  

 
बृहत्यौ सर्पनिर्मोक-कार्पासास्थियवास्तुषाः ।  
गोशृङ्गं खररोमाणि बर्हिपिच्छं वि।डालविट् ॥ व्र्स्_२२।१६१ ॥  

 
छागरोम घृतञ्चेति बस्त्रमूत्रेण भावितम् ।  
एष माहेश्वरो धूपः सर्वग्रहनिवारणः ॥ व्र्स्_२२।१६२ ॥  

 अथ छिन्नादि तैलम् ।-\- 
छिन्नाफणिज्झहंसाद्घ्रि-भानुपत्रीरसैः सह ।  
सस्तन्यं साधितं तैलं लिप्तं सर्वग्रहार्त्तिजित् ॥ व्र्स्_२२।१६३ ॥  

  अथ स्फूर्जकादि तैलम् ।-\- 
स्फूर्जकं हपुषापुष्पं हंसपादी कुरण्टकम् ।  
करञ्जार्कदलस्फूर्ज-श्वेतपत्रञ्च कल्कितम् ॥  
तेन संसाधितं तैलं तेनाभ्यङ्गं चरेच्छिशोः ॥ व्र्स्_२२।१६४ ॥  

 अथ निम्बादिघृतं क्षीरञ्च ।-\- 
निम्बाश्वत्थपलाशानां विल्वकिंशुकयोर्दलैः ।  
सिद्धं सर्पिस्तथा क्षीरं पानाद्बालग्रहान् जयेत् ॥ व्र्स्_२२।१६५ ॥  

 अथ शैलेयादिधूपः ।-\- 
शैलेयगुग्गुलुरसैः सपुरप्रचण्ड-  
द्रव्यापहृत्सरसकुन्दुरुभिः सकुष्ठैः ।  
सध्यामकैः सुरभिगन्धरसैश्च धूपः  
सौभाग्यबुद्धिजयकृद्विजयो विवादे ॥ व्र्स्_२२।१६६ ॥  

  
देवासुरोरगपिशाचपितृग्रहेषु  
गन्धर्वयक्षपिशिताशिषु च ग्रहेषु ।  
जीर्णज्वरेषु विहितश्च विषातुरेषु  
धूपोऽयमाजिविजयार्त्तिषु पार्थिवानाम् ॥ व्र्स्_२२।१६७ ॥  

 इति श्रीवैद्यपतिसिंहगुप्तस्य सूनोर्वाग्भटाचार्य्यस्य कृतौ रसरत्नसमुच्चये बन्धा- गर्भिणी-सूतिका-बालरोगचिकित्सानाम द्वाविंशोऽध्यायः ॥ २२ ॥
# अध्याय २३

# अथ उन्मादवातादिचिकित्सनम् ।--
अथोन्मादस्य निदानसम्प्राप्ती ।-- 
आधिव्याधिकृशस्य दुर्बलतनोराहारतो वा भयात्  
पूज्यातिक्रमणाद्विषादुपविषाद्दैवादसामर्थ्यतः ।  
वैषम्यादपि कर्मणां हृदि मला बुद्धेर्विधायोल्वणं  
कालुष्यं हतसौख्यदुःखमथनमुन्मादमातन्वते ॥ व्र्स्_२३।१ ॥  

  अथोन्मादलक्षणम् ।-- 
सञ्जल्पको धावति हन्ति चैतदुन्मादवातस्य च लक्ष्म बोध्यम् ॥ व्र्स्_२३।२ ॥  

 अथोन्मादचिकित्सा ।-- अथ अर्कमूर्त्तिरसस्य प्रयोगविधिः ।-- 
अत्रार्कमूर्त्त्याख्यरसस्य वल्लं धुस्तूरवीजेन समं प्रपद्यात् ।  
मरीचचूर्णेन घृतेन वाऽपि पथ्यञ्च गुर्वन्नमिह प्रशस्तम् ॥ व्र्स्_२३।३ ॥  

  
शुष्कञ्च शाकं परिवर्जयीत रूक्षं कषायं बहु शीतलञ्च ।  
निस्बस्य तैलेन विमर्दयेत कलेवरं शाम्यति तेन रोगः ॥ व्र्स्_२३।४ ॥  

 अथ निर्गुण्डिकादितैलम् ।-- 
निर्गुण्डिकोन्मत्तकतुम्बिनीनां रसैस्तु तैलं परिपाचयीत ।  
कलेवरं तेन विलेपयेत मासार्द्धतः शान्तिमुपैति रोगः ॥ व्र्स्_२३।५ ॥  

 अथ माहेश्वरो धूपः ।-- 
कार्पासास्थिमयूरपिच्छबृहती-निर्माल्यपिण्डीतक-  
त्वङ्मांसीवृषदंशविट्तुषवचा-केशाहिनिर्मोककैः ।  
नागेन्द्रद्विजशृङ्गहिङ्गुमरिचैस्तुल्यैस्तु धूपः कृतः  
स्कन्दोन्मादपिशाचराक्षससुरावेशग्रहघ्नः परम् ॥ व्र्स्_२३।६ ॥  

 अथापस्मारसम्प्राप्तिलक्षणे ।-- 
क्रुद्धैर्धातुभिराहते च मनसि प्राणी तमः संविशन्  
दन्तान् खादति फेनमुद्गिरति दोःपादौ क्षिपन्मू।ढधीः ।  
पश्यन् रूपमसत् क्षितौ निपतति प्रायः करोति क्रिया  
बीभत्साः स्वयमेव शाम्यति गते वेगे त्वपस्माररुक् ॥ व्र्स्_२३।७ ॥  

 अथ अपस्मारचिकित्सा ।-- अथ अपस्मारनाशनो रसः ।-- 
रसगन्धशिलातुत्थ-कान्तहेमाब्धिफेनकम् ।  
रजनीतेजनीवीजं कर्षमात्रं पृथक् पृथक् ॥ व्र्स्_२३।८ ॥  

 
निम्बुद्रवार्द्रं तेनान्तर्लिप्तां ताम्रपलोन्मिताम् ।  
पात्रीं न्युब्जां सुभाण्डान्ता रुद्ध्वा खर्परिकां धृताम् ॥ व्र्स्_२३।९ ॥  

 
भस्मनाऽऽपूर्य्य भाण्डान्तर्धृत्वाऽधो द्विनिशं पचेत् ।  
स्वाङ्गशीतं विचूर्ण्याथ रसोऽपस्मारनाशनः ॥ व्र्स्_२३।१० ॥  

  
वल्लमस्योदये दद्याद्वचाव्योषवि।डङ्गयुक् ।  
अनु देयमजामूत्रं ततोऽर्द्धप्रहरे गते ॥ व्र्स्_२३।११ ॥  

 
सार्षपे षो।डशपले तैले तल्लेपितां पचेत् ।  
नस्यं तैलेन तेनास्य दद्यात् सव्योषकेण तु ॥ व्र्स्_२३।१२ ॥  

 अथ धुस्तूरपञ्चाङ्गघृतम् ।-- 
कृष्णधुस्तूरपञ्चाङ्गं कृष्णगोनवनीतकम् ।  
ष।ड्गुणं नवनीतात्तु माषक्वाथं चतुर्गुणम् ॥ व्र्स्_२३।१३ ॥  

 
क्षिप्त्वा पचेत् घृतं तत्तु पथ्यं शाकोदनादिषु ।  
शाकेषु काकमाची स्याद्भोजने कृष्णगोपयः ॥ व्र्स्_२३।१४ ॥  

 अथ चूर्णाञ्जनम् ।-- 
शतधा मारिचं चूर्णं कुष्माण्डीपुष्पभावितम् ।  
कुर्य्यात्तेनैव चूर्णेन रात्रावञ्जनमाचरेत् ॥ व्र्स्_२३।१५ ॥  

  
एवं नित्यं कृते याति तृतीयदिवसे ध्रुवम् ।  
अपस्मारस्तथा मासं सेव्यमेतन्महौषधम् ॥ व्र्स्_२३।१६ ॥  

 अथ मसीयोगः ।-- 
उद्बद्धमानवगलव्यतिषक्तमग्नौ  
रज्जुं विदह्य निपुणेन कृता मसी या ।  
सा शीतलेन सलिलेन समं निपीता  
पुंसामपस्मृतिविनाशकरी प्रसिद्धा ॥ व्र्स्_२३।१७ ॥  

 अथ तिलजदीपाञ्जनम् ।-- 
कृष्णं श्वानं स्थितमनशनं स्थापयित्वा विरेकं  
पश्चाद्दघ्नाऽसिततिलयुतं भोजनं भोजयित्वा ।  
तद्ग्रीवोत्थासिततिलजदीपाञ्जनं लोचनस्थं  
चापस्मारं हरति विधृतं नैम्बसारे शरावे ॥ व्र्स्_२३।१८ ॥  

  अथ चण्डभैरवरसः ।-- 
हेम्ना शुद्धेन सम्पिष्टं दशमांशरसं विषम् ।  
स्रोतोजं मर्दितं तोयैः शूलिनीदेवदालिजैः ॥  
गन्धकस्य पचेत्तैले वटिकोन्मादहृन्मता ॥ व्र्स्_२३।१९ ॥  

 अथ नवाङ्गवटिका ।-- 
त्रिलोहपिष्टस्रोतोज-सृष्टित्रययुतं रसम् ।  
भक्षयेत् पूर्ववत् सिद्धमपस्मारप्रणुत्तये ॥ व्र्स्_२३।२० ॥  

 अथ सूतकप्रत्ययः ।-- 
तथैव पर्पटी सूतं ब्राह्मीरसविमिश्रितम् ।  
सूतकप्रत्ययाख्योऽसाबुन्मादापस्मृती हरेत् ॥ व्र्स्_२३।२१ ॥  

  अथ पर्पटीरसप्रयोगविधिः ।-- 
पर्पटीरसगुञ्जाऽष्टौ नाकुलीवीजपञ्चकम् ।  
गोघृतेन तु संयोज्य खादेदुन्मादशान्तये ॥  
सघृतं माषमण्डञ्च पाययेत् घृतदुग्धकम् ॥ व्र्स्_२३।२२ ॥  

 अथ पर्पटीरमस्य अन्धविधप्रयोगविधिः ।-- 
पर्पटीरसगुञ्जाष्टौ ब्राह्मीरससमन्वितम् ।  
खादयेद्रोगिणं वैद्योऽपस्मारस्य प्रणुत्तये ॥ व्र्स्_२३।२३ ॥  

 अथ सर्वेश्वरः ।-- 
रसं नारङ्गमूलञ्च दन्ती पाठा पृथक् पृथक् ।  
पलमेकं फेनफलमर्कमूलं तथैव च ॥ व्र्स्_२३।२४ ॥  

 
पलं शशविषाणञ्च त्रिफला च पलत्रयम् ।  
एतेषां क्वाथमंयुक्तं दिनानि त्रीणि मर्दयेत् ॥ व्र्स्_२३।२५ ॥  

 
अम्लवेतससंयुक्तमर्कक्षीरसमन्वितम् ।  
पञ्चपञ्चदिने तद्वदमरीरससंयुतम् ॥ व्र्स्_२३।२६ ॥  

  
त्रिःसप्तदिवसं तद्वन्मर्दयेत् सिद्धमौषधम् ।  
पिष्टं चित्रकनिष्क्वाथे वल्लत्रयनिषेवितम् ॥  
उन्मादापस्मृती हन्यादेष सर्वेश्वरो रसः ॥ व्र्स्_२३।२७ ॥  

 अथ नेत्ररोगाणां सङ्ख्या ।-- 
कृष्णे पञ्च नवैव सन्धिषु दश त्रीण्येव शुक्लेऽखिले  
जाताः षो।डश वर्त्मजाः खलु चतुर्विंशो दृशोर्विंशतिः ।  
सप्तातङ्कयुताश्चतुर्नवतिरित्यक्ष्णोरशेषामयान्  
यो वेत्ति व्यपहर्त्तुमेष विदुषामग्रे समर्थो भवेत् ॥ व्र्स्_२३।२८ ॥  

  अथ नेत्ररोगचिकित्सा ।-- अथ नागादिवर्त्तिः ।-- 
शिलया निहतं नागं रसराजप्रपेषितम् ।  
द्विगुणं तुत्थमीषच्च कर्पूरं द्रोणपुष्पजैः ॥  
रसैर्विमर्दयद्वर्त्तिरेषाऽभिष्यन्दनाशिनी ॥ व्र्स्_२३।२९ ॥  

 अथ वाताभिष्यन्दे इन्द्वादिवर्त्तिः ।-- 
कार्पासरसपिष्टेन्दु-मधुशुल्वरसाञ्जनम् ।  
वाताभिष्यन्दजे ताम्रे तिलपर्ण्यम्बुमर्दितम् ॥ व्र्स्_२३।३० ॥  

  अथ श्लेष्माभिष्यन्दे शुल्वादिवर्त्तिः ।-- 
शुल्वजीमूतलोहञ्च सीसञ्च समभागिकम् ।  
द्विगुणञ्चाञ्जनं जाती-तिलपर्णीमयूरजैः ॥  
पिष्टं निर्घृष्टदध्न्यर्के श्लेष्माभिष्यन्दनाशनम् ॥ व्र्स्_२३।३१ ॥  

 अथ त्रिदोषाभिष्यन्दे रसेन्द्रादिवर्त्तिः ।-- 
रसेन्द्रभुजगौ तुल्यौ ताभ्यां द्विगुणमञ्जनम् ।  
ईषत्कर्पूरसंयुक्तं दशमांशञ्च सर्जकम् ॥ व्र्स्_२३।३२ ॥  

 
बलानागबलाजाजी-रसैस्ताम्रे दिनत्रयम् ।  
मर्दितं स्यादभिष्यन्दे सन्निपातात्मके हितम् ॥ व्र्स्_२३।३३ ॥  

 अथ पित्ताभिष्यन्दे तीक्ष्णादिवर्त्तिः ।-- 
चूर्णं तीक्ष्णस्य ताम्रस्य रसेन्द्रसमचारितम् ।  
रसाञ्जनञ्च द्विगुणं वर्षाभूरसमर्दितम् ॥  
शर्करामाक्षिकोपेतं पित्ताभिष्यन्दसूदनम् ॥ व्र्स्_२३।३४ ॥  

 अथ पित्ताभिष्यन्दे नागादिवर्त्तिः ।-- 
नागपारदधात्रीन्दु-रत्नाज्यकणसैन्धवम् ।  
रसाञ्जनं कणाक्षौद्रं ताम्बूलीपत्रवारिणा ॥  
ताम्रेण मर्दितं कांस्ये पित्ताभिष्यन्दमन्थनुत् ॥ व्र्स्_२३।३५ ॥  

 अथ ताम्रादिवर्त्तिः ।-- 
ताम्राहिताररसपीतकरोहिणीन्दु-  
शौण्डीरसाञ्जननदीजपुराणकांस्यैः ।  
वर्त्तिः कृता सकलसम्मितहंसपादी-  
मूलैर्निहन्ति नयनामयजालमाशु ॥ व्र्स्_२३।३६ ॥  

  अथ पारदादिवर्त्तिः ।-- 
पारदनागरसाञ्जनसमानदृ।ढशिम्बिमूलकं सरजम् ।  
सप्तदिनं चिञ्चादलरसपिष्टं ताम्रपात्रपर्य्युषितम् ॥ व्र्स्_२३।३७ ॥  

 
वर्त्तिरनातपशुष्काऽधिमन्थतिमिरार्मपिल्लशुक्लघ्नी ॥ व्र्स्_२३।३८ ॥  

 अथ एकत्रिंशाङ्गवर्त्तिः ।-- 
पारदनागरसाञ्जनविदुमकासीसलोध्रताम्राणि ।  
वृत्तत्रिकटुकगैरिकसिन्धूद्भवतुत्थफेनवराः ॥ व्र्स्_२३।३९ ॥  

 
मौक्तिकगन्धिन्याभागिरिकर्णीपुत्त्रजीवकनकशिफाः ॥ व्र्स्_२३।४० ॥  

 
चिञ्चा ष।ड्विधमौर्वलवणं पिचुमर्दपत्ररसैः ।  
पिष्ट्वा ताम्रे लिप्ता वर्त्तिः स्यादधिमन्थपिल्लघ्नी ॥ व्र्स्_२३।४१ ॥  

 अथ ष।डङ्गवर्त्तिः ।-- 
कर्पूराञ्जनसीसपारदकणातीक्ष्णानि पिष्ट्वा सकृत्  
नन्द्यावर्त्तरसैर्विशोष्य मधुना पिष्ट्वा पुनर्भाजने ।  
शार्ङ्गे स्फाटिक एव वा विनिहितं शुक्लार्मकाचापहं  
तैमिर्य्यञ्च निराकरोति सहसा नेत्रेऽञ्जनं सर्वदा ॥ व्र्स्_२३।४२ ॥  

  अथ गरु।डाञ्जनम् ।-- 
कतकसैन्धवतुत्थरसाञ्जनं त्रिकटुकस्फटिकाब्दवराटकम् ।  
त्रिकटुताम्रमयोहिमरोहिणी-जलधिफेनवचानृकरोटिका ॥ व्र्स्_२३।४३ ॥  

 
उरगपारदटङ्कणमञ्जनं त्रिफलया मधुकेन च संयुतम् ।  
करजवल्करसेन सुपेषितं गरु।डदृष्टिसमां कुरुते दृशम् ॥ व्र्स्_२३।४४ ॥  

 अथ नयनामृताञ्जनम् ।-- 
रसेन्द्रभुजगौ तुल्यौ ताभ्यां द्विगुणमञ्जनम् ।  
ईषत्कर्पूरसंयुक्तमञ्जनं तिमिरापहम् ॥ व्र्स्_२३।४५ ॥  

 अथ तिमिरहराञ्जनम् ।-- 
गन्धकाद्द्विगुणः सूतः सौवीरञ्चाष्टमांशतः ।  
कपित्थरससम्पिष्टमञ्जनं तिमिरप्रणुत् ॥ व्र्स्_२३।४६ ॥  

  अथ द्वादशाङ्गवर्त्तिः ।-- 
नेपालतुत्थटङ्कणतार्क्ष्य-वरात्रिकटुफेनजलजञ्च ।  
जम्बीरनीरपिष्टं काचार्म-स्रावतिमिरशुक्लपिल्लघ्नम् ॥ व्र्स्_२३।४७ ॥  

 अथ पटलहरेन्द्ररसः ।-- 
रुद्धः कपर्दटङ्कणं लाक्षाजम्बीरयोर्द्रावैः ।  
मासं धान्ये क्षिप्तः सूतः पटलादिरोगहरः ॥ व्र्स्_२३।४८ ॥  

 अथ स्वर्णादिवर्त्तिः ।-- 
स्वर्णं वराटिका सूतः सारः पूतिकपत्रजः ।  
नवनीतेन संयुक्ता वर्त्तिः पुष्पं चिरन्तनम् ॥ व्र्स्_२३।४९ ॥  

 अथ विषाद्यञ्जनम् ।-- 
विषं धात्रीफलरसैर्दिनैकं परिभावितम् ।  
अञ्जनं शङ्खसहितं प्रगा।ढतिमिरप्रणुत् ॥ व्र्स्_२३।५० ॥  

 अथ पुष्पहराञ्जनम् ।-- 
शम्बूकं वा वराटं वा दग्धं सूक्ष्मं विचूर्णयेत् ।  
अञ्जनं नवनीतेन हन्ति पुष्पं चिरन्तनम् ॥ व्र्स्_२३।५१ ॥  

  अथ शिग्रुमूलाद्याश्च्योतनम् ।-- 
शिग्रुमूलं वचां क्षौद्रैर्घृष्ट्वा नेत्रं प्रपूरयेत् ॥ व्र्स्_२३।५२ ॥  

 अथ नेत्रशूलघ्नमाश्च्योतनम् ।-- 
निष्पिष्याऽऽर्द्रां निशां वाऽथ सद्यः शूले सुखावहम् ॥ व्र्स्_२३।५३ ॥  

 अथ पौनर्नवाञ्जनम् ।-- 
श्वेतं पुनर्नवामूलं जलेनाञ्ज्यञ्च शूलनुत् ॥ व्र्स्_२३।५४ ॥  

 अथ स्रावहराञ्जनम् ।-- 
श्वेतं पुनर्नवामूलं घृतघृष्टं समञ्जयेत् ।  
जलस्रावं निहन्त्याशु--" ॥ व्र्स्_२३।५५ ॥  

 अथ वक्ररोमहराञ्जनम् ।-- 
"--तन्मूलञ्च निशायुतम् ।  
अञ्जयेद्वक्ररोमाणि न भवन्ति कदाचन ॥ व्र्स्_२३।५६ ॥  

 अथ नृकपालाञ्जनम् ।-- 
निर्घृष्य नृकपालन्तु नारीस्तन्येन चाञ्जयेत् ।  
शूलं सतिमिरं हन्ति पुष्पं सर्पाक्षिदुग्धतः ॥ व्र्स्_२३।५७ ॥  

  अथ शिग्रुवीजतैलाश्र्योतनम् ।-- 
चिञ्चादलस्वरसपेषितशिग्रुवीजं  
कांस्ये निघृष्य परिशोष्य खरातपेन ।  
तैलं ततः सृतमिदं शशिपादयुक्तं  
युञ्ज्याद्ब्रणार्मतिमिरे तिलमात्रमक्ष्णि ॥ व्र्स्_२३।५८ ॥  

 अथ पटलहराञ्जनम् ।-- 
कारवेल्लद्रवैः सार्द्धं सम्यग्भर्ज्या कपर्दिका ।  
सूतकं टङ्कणं लाक्षा-तुल्यं जम्बीरजद्रवैः ॥ व्र्स्_२३।५९ ॥  

 
मर्दयेत्ताम्रपात्रे तु तस्मिन् रुद्ध्वा विनिक्षिपेत् ।  
धान्यराशिस्थितं मासमञ्जनं पटलं हरेत् ॥ व्र्स्_२३।६० ॥  

 अथ तिमिरनाशनाञ्जनम् ।-- 
भृङ्गराजरसैर्घृष्टं पलैकं रक्तचन्दनम् ।  
ताम्रपात्रे स्थितं भाव्यं तद्रसेन पुनः पुनः ॥ व्र्स्_२३।६१ ॥  

 
शतधा भावयेत् यत्नात् पेष्य पेष्य पुनः पुनः ।  
मधुनाऽप्यञ्जनं हन्ति ष।ड्विधं तिमिरामयम् ॥ व्र्स्_२३।६२ ॥  

  अथ काचान्ध्यहराञ्जनम् ।-- 
वीजपूररसैर्घृष्टं विषतुत्थसितायुतम् ।  
अञ्जनं कारयेद्रात्रौ काचमान्ध्यञ्च नाशयेत् ॥ व्र्स्_२३।६३ ॥  

 अथ शम्बूकादिवर्त्तिः ।-- 
शम्बूकं पारदं नागं कांस्यचूर्णं रसाञ्जनम् ।  
समं सर्वमिदं चिञ्चा-दलद्रावेण पेषयेत् ॥ व्र्स्_२३।६४ ॥  

 
ताम्रपात्रगतां वर्त्तिं छायाशुष्कान्तु कारयेत् ।  
शुक्लार्मतिमिरं पिल्लं हन्ति सा मधुनाऽञ्जिता ॥ व्र्स्_२३।६५ ॥  

 अथ अभिष्यन्दहरो योगः ।-- 
असकृच्छीततोयेन सिञ्चेन्नेत्राभिष्यन्दजित् ॥ व्र्स्_२३।६६ ॥  

 अथ रात्र्यन्धहराञ्जनम् ।-- 
अजस्य कृष्णमांसान्तः पिप्पलीमरिचं क्षिपेत् ।  
सीवयित्वा घृतैः पच्याद्घटिकान्ते समुद्धरेत् ॥  
मध्वाज्यस्तन्यसम्पिष्टं रात्र्यन्धस्याञ्जनं हितम् ॥ व्र्स्_२३।६७ ॥  

  अथ रात्र्यन्धे व्योषाञ्जनम् ।-- 
अजापित्तकृतं व्योषं धूमस्थाने विशोष्य च ।  
चिरविल्वरसैर्घृष्टं रात्र्यन्धस्याञ्जनं हितम् ॥ व्र्स्_२३।६८ ॥  

 अथ रात्र्यन्धे मरिचाञ्जनम् ।-- 
मरिचं मत्कुणे रक्ते रात्र्यन्धहरमञ्जनम् ॥ व्र्स्_२३।६९ ॥  

 अथ रात्र्यन्धे पञ्चाङ्गगु।डिका ।-- 
ताम्राग्र्यलवणशङ्खैस्तुल्या मगधोद्भवाऽथ वै धात्री ।  
जलपिष्टा गुटिकेयं सायंसमयान्ध्यमपहरति ॥ व्र्स्_२३।७० ॥  

 अथ नवनेत्रदात्री वटी ।-- 
द्विरष्टौ ताम्ररजसो मधुकस्य चतुर्दश ।  
कुष्ठस्य द्वादशांशाः स्युर्वचायाश्च दशैव तु ॥ व्र्स्_२३।७१ ॥  

 
रजतस्य च चत्वारो द्वौ भागौ कनकस्य च ।  
सैन्धवस्याष्टभागाः स्युः पिप्पल्याश्च ष।डेव तु ॥ व्र्स्_२३।७२ ॥  

 
अजाक्षीरेण सम्पेष्य ताम्रपात्रे निधापयेत् ।  
अभिष्यन्दमधीमन्थं व्रणशुक्लं कुकूणकम् ॥  
तिमिरं पटलं काचं कण्डूं हन्ति विशेषतः ॥ व्र्स्_२३।७३ ॥  

 अथ द्विरुत्तरकणादिवर्त्तिः ।-- 
कणलवणवचायुग्यष्टिताम्रैः क्रमेण  
द्विगुणधरणवृद्धैश्छागदुग्धेन पिष्टैः ।  
निखिलनयनरोगान् हन्ति वर्त्तिर्विशिष्टा  
रज इव निशि सर्पिः-क्षौद्रयुक्तं वरायाः ॥ व्र्स्_२३।७४ ॥  

 अथ ताम्रवर्त्तिः ।-- 
आर्द्रालकुचभृङ्गाणां रसः पिष्टेन कस्यचित् ।  
गन्धकेन समांशेन प्राग्वत्ताम्रञ्च मारितम् ॥ व्र्स्_२३।७५ ॥  

  अथ ताम्रद्रुतिः ।-- 
ताम्राभ्रकञ्च तुत्थञ्च दशनिष्कं पृथक् पृथक् ।  
कन्दुकस्थमिदं त्रिंशत्कर्षं चूर्णितगन्धकम् ॥ व्र्स्_२३।७६ ॥  

 
दत्त्वाऽल्पशोऽग्निनाऽल्पेन रुद्ध्वा धूमं विसर्जयेत् ।  
प्रस्थाम्बुमर्दितस्यास्य प्रसादं निःसृतं युतम् ॥ व्र्स्_२३।७७ ॥  

 
तुत्थनीरशिलाजाभ्यां कर्षांशाभ्यां विशोषयेत् ।  
ताम्रद्रुतिरियं साज्य-मानुषीक्षीरमाक्षिकात् ॥ व्र्स्_२३।७८ ॥  

 
काचार्मपिल्लाभिष्यन्द-व्रणशुक्लप्रणाशिनी ।  
तत्किट्टं दद्रुकिटिम-पामादीन् लेपनाज्जयेत् ॥ व्र्स्_२३।७९ ॥  

 अथ द्वितीयताम्रद्रुतिः ।-- 
शुल्यं गन्धकमभ्रकञ्च रसकं दिक्सङ्ख्यनिष्कं पृथक्  
सर्वं रुद्रजटारसेन बहुशो भृङ्गस्य सारेण वा ।  
प्रायः श्लक्ष्णतरं सुमर्दितमिदं सम्यक् पुटं कारयेत्  
स्थाल्यां तत् पुनरेव शीतलमिदं विन्यस्य तस्यान्तरे ॥ व्र्स्_२३।८० ॥  

  
निष्कं निष्कमनन्तरं परिपचेज्जीर्णं यथा गन्धकं  
स्यादेवं शतनिष्कमात्रमसकृत्तद्भस्म शीतं ततः ।  
प्रस्थेनोम्मितवारिणा विलुलितं कल्कं विना गालितं  
सङ्गृह्याम्बु तदन्तरे शिखिनिभं तुत्थं सुचूर्णीकृतम् ॥ व्र्स्_२३।८१ ॥  

 
कर्षांशासितमञ्जनं विनिहितं कांस्ये परं शोषयेत्  
तां ताम्रद्रुतिमामनन्ति निखिलान्नेत्रामयान्नाशयेत् ॥ व्र्स्_२३।८२ ॥  

 अथ गन्धकद्रुतिः ।-- 
आर्द्रकस्य रसे पिष्टं गन्धकेन विमिश्रितम् ।  
तुत्थन्तु निष्कदशकं तन्मानञ्चाभ्रकं क्षिपेत् ॥ व्र्स्_२३।८३ ॥  

 
दशनिष्केण तन्मानं ताम्रञ्च शकलीकृतम् ।  
भर्जयेत् खर्परे क्षिप्त्वा दहेत्तदनु चूर्णयेत् ॥ व्र्स्_२३।८४ ॥  

 
तन्मिश्रं कन्दुकस्थेन चूर्णमेतेन भर्जयेत् ।  
गन्धकं चूर्णितं कृत्वा कर्षन्तु विधिना शनैः ॥ व्र्स्_२३।८५ ॥  

  
भर्जितं तज्जलप्रस्थे नीलञ्चापि शिलाजतु ।  
कर्षप्रमाणं निक्षिप्य मर्दयेद्भावयेत् पुनः ॥ व्र्स्_२३।८६ ॥  

 
प्रसादं स्रावयेत् पश्चादातपे परिशोषयेत् ।  
गन्धकद्रुतिरित्येषा सर्वनेत्रामयापहा ॥ व्र्स्_२३।८७ ॥  

 
विशेषात् व्रणकुष्ठञ्च पिल्लं काचं कुकूणकम् ।  
जयेत्तस्य घृतक्षौद्रैः सर्वं तत् परिकल्पयेत् ॥ व्र्स्_२३।८८ ॥  

 
व्रणान् कृच्छ्रान् सुसूक्ष्माग्रानपि शीघ्रं निवर्त्तयेत् ।  
तत्किट्टं दद्रुकिटिम-पामादीन् लेपनाज्जयेत् ॥ व्र्स्_२३।८९ ॥  

 इति श्रीवैद्यपतिसिंहगुप्तस्य सूनोर्वाग्भटाचार्य्यस्य कृतौ रसरत्नसमुच्चये उन्माद- वातापस्मार-नेत्ररोगाणामुपचारो नाम त्रयोविंशोऽध्यायः ॥ २३ ॥
# अध्याय २४

# अथ कर्णरोगादिचिकित्सनम् ।--
अथ कर्णरोगाणां नामानि ।-- 
शूला दोषचयाभिभूतिजनिताः पञ्च प्रतीनाहरुक्  
कण्डुविद्रधिपालिशोषपरिपोटोत्पातलेह्यर्वुदाः ।  
शोफार्शःकृमिकूचिकर्णकविदार्य्युन्मन्थसत्तन्त्रिका-  
नादः पिप्पलिदुःखवृद्धिवधिरास्ते पूतिकर्णेन च ॥ व्र्स्_२४।१ ॥  

  अथ कर्णरोगचिकित्सा ।-- अथ कर्णशूले लवणार्द्रकप्रयोगः ।-- 
कर्णशूलहरः क्षेप्यो लवणार्द्रकयो रसः ॥ व्र्स्_२४।२ ॥  

 अथ गोमक्षिकायां क्रिमिकर्णारितैलम् ।-- 
अब्धिफेनो वचा शुण्ठी सैन्धवञ्च समं समम् ।  
समतैलार्द्रकद्रावैः पक्वे तस्मिन् पलद्वये ॥ व्र्स्_२४।३ ॥  

 
पूर्वोक्तचूर्णं कर्षांशं क्षिप्त्वोत्तार्य्य सुशीतलम् ।  
तत्तैलं प्रक्षिपेत् कर्णे ध्रुवं गोमक्षिका व्रजेत् ॥ व्र्स्_२४।४ ॥  

 अथ कर्णशूले तिलपर्णीप्रयोगः ।-- 
तिलपर्णीद्रवं तैलं कोष्णं कर्णे प्रपूरयेत् ॥ व्र्स्_२४।५ ॥  

 अथ कर्णशूले अर्कपत्रप्रयोगः ।-- 
अर्कपत्रद्रवं तैलं पूरयेत् कर्णशूलनुत् ॥ व्र्स्_२४।६ ॥  

  अथ कर्णशूले रसोनप्रयोगः ।-- 
रसोनस्य रसं कोष्णं पूरयेत् कर्णशूलनुत् ॥ व्र्स्_२४।७ ॥  

 अथ पूयस्रावे मेघनादप्रयोगः ।-- 
मेघनादद्रवैः पूर्णे कर्णे पूयः प्रशाम्यति ॥ व्र्स्_२४।८ ॥  

 अथ वाधिर्य्ये मुषल्यादिचूर्णम् ।-- 
मुषलीवाकुचीचूर्णं खादेत् वाधिर्य्यशान्तये ॥ व्र्स्_२४।९ ॥  

 अथ कर्णमूलस्फोटे कतकादिलेपः ।-- 
कतकं शिग्रुलवणमारनालेन पेषयेत् ।  
कर्णमूलस्थितं स्फोटं सोष्णलेपाद्विनाशयेत् ॥ व्र्स्_२४।१० ॥  

 अथ कर्णमूलस्फोटे पुत्रजीवलेपः ।-- 
पुत्त्रजीवफलस्यैव मज्जा जलनिपेषिता ।  
लेपात् कर्णे गले कक्षे स्फोटं हन्त्युरुमूलकम् ॥ व्र्स्_२४।११ ॥  

 अथ गोमक्षिकायां तगरादिपूरणम् ।-- 
तगरब्रह्मवृक्षस्य दन्तैर्मूलानि चर्वयेत् ।  
रसेन श्रवणं तस्य पूरयेदतियत्नतः ॥  
गोमक्षिका विनिर्याति पूरणस्य विधानतः ॥ व्र्स्_२४।१२ ॥  

  अथ पालीवर्द्धने मुषलीप्रयोगः ।-- 
मुषलीकन्दचूर्णं हि महिषीनवनीततः ।  
लोलयेद्रोधयेद्भाण्डे धान्यराशौ निधापयेत् ॥  
सप्ताहादुद्धृतं लेपः कर्णपालीं विवर्द्धयेत् ॥ व्र्स्_२४।१३ ॥  

 अथ पालीवर्द्धने चर्मचेटप्रयोगः ।-- 
चर्मचेटस्य रक्तेन लेपात् कर्णो विवर्द्धते ॥ व्र्स्_२४।१४ ॥  

 अथ पालीवर्द्धने वराहवसाप्रयोगः ।-- 
वराहोत्थेन तैलेन लेपात् कर्णो विवर्द्धते ॥ व्र्स्_२४।१५ ॥  

 अथ वज्रादिवटिका ।-- 
वज्रवैक्रान्तविमल-तुत्थनागविषान्वितैः ।  
तुल्यपारदगन्धाश्म-माक्षिकैः कज्जली कृता ॥ व्र्स्_२४।१६ ॥  

 
रसोनार्द्रकशिग्रूणामरुण्या मूलकस्य च ।  

  
पृथग्रसैः कदल्याश्च सप्तधा परिभाववेत् ॥  
एवं सुपिष्ट्वा वल्लेन सेविता कर्णरोगनुत् ॥ व्र्स्_२४।१७ ॥  

 अथ कुष्ठाद्यं तैलम् ।-- 
कुष्ठशुण्ठीवचाहिङ्गु-शताह्वाशिग्रुसैन्धवैः ।  
बस्तमूत्रैः शृतं तैलं सर्वकर्णामयापहम् ॥ व्र्स्_२४।१८ ॥  

 अथ नासारोगाणां नामानि ।-- 
षट् पीनसाश्च मलसञ्चयरक्तदुष्टैः  
पूयास्रदीप्तिपिटिकाऽर्बुदपूतिनासाः ।  
आस्रावनाहपरिशोषभृशक्षवार्शः-  
पाकस्त्वपीनसयुतैश्च गदा नसि स्युः ॥ व्र्स्_२४।१९ ॥  

  अथ पूयास्रलक्षणम् ।-- 
पूयास्रमतिदुर्गन्धि नासायामतितापकृत् ॥ व्र्स्_२४।२० ॥  

 अथ नासारागचिकित्सा ।-- अथ पूयास्रे जीरकादिनस्यम् ।-- 
कृतं नस्येन हन्यात्तच्छेतजीरं सितायुतम् ॥ व्र्स्_२४।२१ ॥  

 अथ पीनसहरनस्यम् ।-- 
घृताक्तं कुङ्कुमं घृष्टं नस्यं पीनसजिद्भवेत् ॥ व्र्स्_२४।२२ ॥  

 अथ कामलाहराञ्जनम् ।-- 
जलेन पेषयेद्धिङ्गुमञ्जनात् कामलां जयेत् ॥ व्र्स्_२४।२३ ॥  

  अथ कामलाहरद्वितीयाञ्जनम् ।-- 
तद्वत्तण्डुलतोयेन ह्याकुलीमूलमञ्जयेत् ।  
कामलां हन्ति नो चित्रं नासारोगप्रसङ्गतः ॥ व्र्स्_२४।२४ ॥  

 अथ मणिपर्पटी ।-- 
वज्रं मरकतं पुष्पमिन्द्रनीलं सुचूर्णितम् ।  
रसहिङ्गुलगन्धञ्च कज्जलीं कारयेद्बुधः ॥ व्र्स्_२४।२५ ॥  

 
द्रावयेत्तां लोहपात्रे पर्पट्याकारतां नयेत् ।  
निर्गुण्डीतुलसीशिग्रु-धुस्तूररविवह्निजैः ॥ व्र्स्_२४।२६ ॥  

 
रसैर्व्योषवरारम्भा-सुरसैश्चापि भावयेत् ।  
आर्द्रकस्य रसेनापि सप्तधा परिभावयेत् ॥ व्र्स्_२४।२७ ॥  

 
एवं सिद्धो रसो नाम्ना विख्याता मणिपर्पटी ।  
सेविता गुञ्जया तुल्या निहन्यान्नासिकागदान् ॥  
पथ्योपचारादिवशात् सर्वव्याधीन् विशेषतः ॥ व्र्स्_२४।२८ ॥  

 अथ सुखरोगाणां सङ्ख्यानिर्देशः ।-- 
एको गण्डभवो गदः ष।डुदिता जिह्वोद्भवास्तालुजा-  
श्चाष्टावष्ट च मस्तजाश्च दशनोद्भूता दशौष्ठोद्भवाः ।  
सन्त्येकादश च त्रयोदश गदा दन्तस्य मूलोद्भवाः  
कण्ठेऽष्टादश चोदिता वदनजाः पञ्चाधिका सप्ततिः ॥ व्र्स्_२४।२९ ॥  

 अथ गलकीलके आमलकप्रयोगः ।-- 
चूर्णं त्वामलकस्यैव गवां क्षीरेण पाययेत् ।  
गलकीलकनुत्त्यर्थं--" ॥ व्र्स्_२४।३० ॥  

 अथ गलकीलके विषतिन्दुकादि वटी ।-- 
"--विषतिन्दुं सनागरम् ।  
हरीतक्या च संयुक्तं मुखे धारय सन्ततम् ॥ व्र्स्_२४।३१ ॥  

  अथ गलकीलके सैन्धवप्रयोगः ।-- 
बहुशो भानुदुग्धेन सैन्धवेन प्रलेपनम् ॥ व्र्स्_२४।३२ ॥  

 अथ गलकीलके भल्लातकप्रयोगः ।-- 
भल्लातकरसं दत्त्वा चूर्णञ्चोपरि बन्धयेत् ॥ व्र्स्_२४।३३ ॥  

 अथ दन्तदार्ढ्ये जयाप्रयोगः ।-- 
यः प्रातरुत्तेजयति द्विजान् जयाकाष्ठेन वज्रद्विज एव जायते ।  
तेनैव तैलोपहितेन मार्जनाज्जिह्वा जहात्युद्धतपूतिगन्धिताम् ॥ व्र्स्_२४।३४ ॥  

 अथ मुखपाके पर्पटीरसप्रयोगोपदेशः ।-- 
मुखपाकापनुत्त्यर्थं मधुना पर्पटीरसम् ।  
खादयेत् कृतगण्डूषो वटिकाञ्चानुधारयेत् ॥ व्र्स्_२४।३५ ॥  

  अथ मुखशोषे महाराष्ट्री गुटिका ।-- 
महाराष्ट्रिकचूर्णञ्च चतुष्कृत्वा विभावयेत् ।  
निम्बार्द्रकरसाभ्यान्तु गुटिका मुखशोषनुत् ॥ व्र्स्_२४।३६ ॥  

 अथ मुखवैवर्ण्ये पुनर्नवाद्युद्वर्त्तनम् ।-- 
श्वेतं पुनर्नवामूलं सर्पाक्षीमूलसंयुतम् ।  
उद्वर्त्तनं हरेत् स्त्रीणां मुखच्छायां सुदुःसहाम् ॥ व्र्स्_२४।३७ ॥  

 अथ नीलिकायां रजन्यादिप्रलेपः ।-- 
महिषीक्षीरसम्पिष्टं रजनीरक्तचन्दनम् ।  
कृतलेपं निहन्त्याशु श्यामिकां गण्डयोः स्थिताम् ॥ व्र्स्_२४।३८ ॥  

 अथ मुखवैवर्ण्ये वङ्गभस्मप्रयोगः ।-- 
मुखच्छायाहरं वङ्ग-भस्म स्यान्महिषीजलैः ॥ व्र्स्_२४।३९ ॥  

 अथ मुखवैवर्ण्यादौ मातुलुङ्गादिप्रलेपः ।-- 
गोमयस्य रसं सर्पिर्मातुलुङ्गं मनःशिला ।  
मुखवर्णकरं श्रेष्ठं तिलकानाञ्च नाशनम् ॥ व्र्स्_२४।४० ॥  

 अथ मुखवैवर्ण्ये हरिद्रादिलेपः ।-- 
उभे हरिद्रे मञ्जिष्ठा घृतं गौराश्च सर्षपाः ।  
पेष्या गैरिकसंयुक्ता अजाक्षीरेण पाचिताः ॥  
एतेनैव भवेद्वक्त्रमुदयादित्यसन्निभम् ॥ व्र्स्_२४।४१ ॥  

  अथ मुखदीर्गन्ध्ये कुष्ठादिवटी ।-- 
गोमूत्रैः क्वाथयेत् कुष्ठं बालकं सहरीतकम् ।  
पिष्ट्वा सर्वं वट्ॐ कुर्य्यात् मुखदौर्गन्ध्यनाशिनीम् ॥ व्र्स्_२४।४२ ॥  

 अथ मुखदीर्गन्ध्ये गृहधूमक्वाथः ।-- 
गृहधूमारनालेन क्वाथं समधुसैन्धवम् ॥ व्र्स्_२४।४३ ॥  

 अथ मुखदौर्गन्ध्ये पथ्यादिवटिका ।-- 
गोमयैः क्वाथिता पथ्या-मिषी कृष्णान्विता कणा ।  
वदनस्य दुरामोदं निहन्ति परिशीलिता ॥ व्र्स्_२४।४४ ॥  

 अथ मुखवैरस्ये लाजादिचूर्णम् ।-- 
लाजा जातीफलं पूगं तुल्यं भक्ष्यं पिबेदनु ।  
शीततोयं पलार्द्धञ्च आस्यवैरस्यशान्तये ॥ व्र्स्_२४।४५ ॥  

  अथ उपजिह्वायां निर्गुण्ड्यादियोगः ।-- 
निर्गुण्डीमुत्पलं कन्दं चर्वयेदुपजिह्वके ॥ व्र्स्_२४।४६ ॥  

 अथ क्रिमिदन्ते अभयागु।डिका ।-- 
ताम्रपात्रे क्षणं पाच्यमभयाचूर्णकं मधु ।  
करेण गु।डिका कार्य्या दन्तैर्धार्य्या क्रिमीन् हरेत् ॥ व्र्स्_२४।४७ ॥  

 अथ क्रिमिदन्ते काशीशादिगु।डिका ।-- 
काशीशं हिङ्गु सौराष्ट्री देवदारु समं जलैः ।  
गु।डिकां धारयेद्दन्तैः कृमिशूलहरं परम् ॥ व्र्स्_२४।४८ ॥  

 अथ क्रिमिदन्ते विशालाधूमः ।-- 
विशालायाः फलं चूर्ण्य तप्तलोहोपरि क्षिपेत् ।  
तद्धूमाद्भृष्टदन्तानां कीटपातो भवत्यलम् ॥ व्र्स्_२४।४९ ॥  

  अथ चलदन्ते जातीपत्रादिचर्वणम् ।-- 
जातीकोरण्टपत्रञ्च चर्वयेत् प्रातरुत्थितः ।  
स्थिराः स्युश्चलिता दन्तास्तत्काष्ठैर्दन्तधावनात् ॥ व्र्स्_२४।५० ॥  

 अथ चलदन्ते मूलकवीजप्रयोगः ।-- 
मूलवीजं मुखे धार्य्यं दन्तदार्ढ्यकरं परम् ॥ व्र्स्_२४।५१ ॥  

 अथ मुखवैरस्ये आरनालगण्डूषः ।-- 
किञ्चिल्लवणसंयुक्तमारनालं विपाचयेत् ।  
तेन गण्डूषमात्रेण मुखवैरस्यनाशनम् ॥ व्र्स्_२४।५२ ॥  

 अथ चूर्णदग्धे तैल-काञ्जिकगण्डूषौ ।-- 
ताम्बूलचूर्णदग्धस्य गण्डूषस्तिलतैलतः ।  
काञ्जिकैर्लवणाक्तैर्वा गण्डूषः सुखदायकः ॥ व्र्स्_२४।५३ ॥  

 अथ सहस्रश्लोकधारियोगः ।-- 
अश्वगन्धाऽजमोदा च वचा कुष्ठं कटुत्रयम् ।  
शतपुष्पा ब्रह्मवीजं सैन्धवञ्च समं समम् ॥ व्र्स्_२४।५४ ॥  

 
एतदर्द्धं वचार्द्धञ्च चूर्णितं मधुसर्पिषा ।  
भक्षयेत् कर्षमात्रन्तु जीर्णान्ते क्षीरभोजनः ॥  
सहस्रग्रन्थधारी स्यान्मूको वा वाक्पतिर्भवेत् ॥ व्र्स्_२४।५५ ॥  

 अथ कण्ठशालूकादौ पारदादिप्रलेपः ।-- 
पारदं विमलं ताप्यं त्रिकटु ताम्रसैन्धवम् ।  
तुल्यं गवां जलैः पिष्टं सुखोष्णं लेपयेन्मुहुः ॥  
त्र्यहेण कण्ठशालूकं गलग्रन्थिञ्च नाशयेत् ॥ व्र्स्_२४।५६ ॥  

 अथ गलकीले सैन्धवप्रलेपः ।-- 
लेपयित्वा तु दुग्धेन सैन्धवं गलकीलनुत् ॥ व्र्स्_२४।५७ ॥  

 अथ मुखरोगे ताप्यादिवटी ।-- 
ताप्याभ्रतुत्थकुनटी-राजावर्त्तशिलाजतु ।  
गुग्गुलुर्हरवीर्य्यञ्च मुखरोगनिवर्हणम् ॥ व्र्स्_२४।५८ ॥  

 अथ गलरोगे मण्डूरलेपः ।-- 
महिषीमूत्रसम्पिष्टं लोहकिट्टं क्षणं पचेत् ।  
तेन लेपो निहन्त्याशु गलरोगं सुदुःसहम् ॥ व्र्स्_२४।५९ ॥  

 अथ अपचीगण्डमालयोः काञ्चन्यादिलेपः ।-- 
जलेन पेषयेत्तुल्यं काञ्चनीचित्रकं विषम् ।  
सप्ताहं लेपयेत्तेन ह्यपच्या गण्डमालिकाः ॥  
स्फुटन्ति नात्र सन्देहः स्फोटे लेपमिमं कुरु ॥ व्र्स्_२४।६० ॥  

  
निजद्रावेण सम्पिष्ट-मुण्डीमूलप्रलेपनात् ।  
गण्डमालाः क्षयं यान्ति तद्भवञ्च पिबेज्जलम् ॥ व्र्स्_२४।६१ ॥  

 अथ गण्डमालायां ब्रह्मदण्डीप्रलेपः ।-- 
ब्रह्मदण्डीयमूलन्तु पिष्टं तण्डुलवारिणा ।  
स्फुटितां हन्ति लेपेन गण्डमालां न संशयः ॥ व्र्स्_२४।६२ ॥  

 अथ गण्डमालायां पञ्चाङ्गप्रलेपः मुण्डीप्रलेपश्च ।-- 
गन्धकं सूतकं तुल्यमर्कक्षीरेण सैन्धवम् ।  
पिष्ट्वा च काञ्चनीमूलं लेपोऽयं गण्डमालिकाम् ॥ व्र्स्_२४।६३ ॥  

 
अदृश्यां स्फोटयत्याशु मुण्डीद्रावेण पेषितम् ।  
तन्मूलं लेपयेत्तत्र त्रिःसप्ताहं प्रशान्तये ॥ व्र्स्_२४।६४ ॥  

 अथ गण्डमालायां जैपालप्रलेपः ।-- 
पिष्ट्वा जैपालपत्राणि स्वरसेन ततो वटी ।  
छायाशुष्का तया लेपात् गण्डमालां विनाशयेत् ॥ व्र्स्_२४।६५ ॥  

  अथ चलदन्ते हेमतारादिगुटिका ।-- 
हेमतारयुतं सूतं तालकं क्षीरमर्दितम् ।  
क्षौद्रे तिलानां तैलेन प्रस्विन्नं दन्तदार्ढ्यकृत् ॥ व्र्स्_२४।६६ ॥  

 अथ चलदन्ते धातुबद्धरसगुटिका ।-- 
दन्तदार्ढ्यप्रसिद्ध्यर्थं गुटिकां देहि सर्वदा ।  
रसस्य धातुबद्धस्य चालनं धर्षणं तथा ॥ व्र्स्_२४।६७ ॥  

 
रूप्यादिचूर्णमादाय पिष्टिं साधय यत्नतः ।  
निम्बुमध्ये विनिक्षिप्य दिनानां पञ्च धारय ॥ व्र्स्_२४।६८ ॥  

 
तालचूर्णं समादाय भानुदुग्धेन भावयेत् ।  
तन्मध्ये गुलिकां क्षिप्त्वा पचस्व तिलतैलके ॥ व्र्स्_२४।६९ ॥  

 
दोलायन्त्रे निबध्यैनां यत्नेन दिवसत्रयम् ।  
मलापकर्षणं कृत्वा मधुभाण्डे निधापयेत् ॥  
मुखे धारय दन्तानां दार्ढ्याय गुटिकामिमाम् ॥ व्र्स्_२४।७० ॥  

  अथ शिरोरोगाणां नामानि ।-- 
शिरस्तोदाश्चतुर्द्धोक्ता दोषैः सर्वास्रजन्तुभिः ।  
कम्पश्चार्द्धावभेदश्च सूर्य्यावर्त्तोऽपि शङ्खकः ॥ व्र्स्_२४।७१ ॥  

  अथ शिरोरोगचिकित्सा ।-- अथ अर्द्धावभेदके गिरिकर्णीप्रयोगः ।-- 
गिरिकर्णीफलं मूलं सजलं नस्यमाचरेत् ।  
मूलं वा बन्धयेत् कर्णे निहन्त्यर्द्धशिरोव्यथाम् ॥ व्र्स्_२४।७२ ॥  

 अथ अर्द्धावभेदके गु।डादिनस्यम् ।-- 
गु।डं करञ्जवीजञ्च नस्यमुष्णजलैर्हितम् ॥ व्र्स्_२४।७३ ॥  

 अथ अर्द्धावभेदके मरिचप्रलेपः ।-- 
मरिचं भृङ्गजैर्द्रावैर्लेपोऽयं हन्ति तां रुजम् ॥ व्र्स्_२४।७४ ॥  

 अथ चन्द्रकान्तो रसः ।-- 
मृतसूताभ्रकं तीक्ष्णं कान्तं ताम्रं मृतं समम् ।  
स्नुहीक्षीरैर्दिनं मर्द्यं पिण्डं तन्माषमात्रकम् ॥  
सप्ताहात् सूर्य्यावर्त्तादीन् शिरोरोगान् विनाशयेत् ॥ व्र्स्_२४।७५ ॥  

 अथ शिरःशूले कुङ्कुमादिनस्यम् ।-- 
कुङ्कुमं मधुयष्टी च सिताघृतगुणोत्तरम् ।  
सप्ताहेन कृते नस्ये दाहं हन्ति शिरीरुजाम् ॥ व्र्स्_२४।७६ ॥  

  अथ अर्द्धावभेदके मरिचप्रयोगः ।-- 
शिग्रुपत्ररसैर्मर्द्यं मरिचञ्चार्द्धशूलनुत् ॥ व्र्स्_२४।७७ ॥  

 अथ शिरःशूले कुङ्कुमप्रयोगः ।-- 
कुङ्कुमं घृतसंयुक्तं नस्याद्धन्ति शिरोरुजम् ॥ व्र्स्_२४।७८ ॥  

 अथ यूकलिक्षायां पारदप्रयोगः ।-- 
पारदं मर्दयेन्निष्कं कृष्णधुस्तूरजैर्द्रवैः ।  
नागवल्लीदलैर्वाऽथ वस्त्रखण्डं प्रलेपयेत् ॥ व्र्स्_२४।७९ ॥  

 
तद्वस्त्रं मस्तके वेष्ट्य धार्य्यं यामत्रयं बुधैः ।  
यूकाः पतन्ति निःशेषाः सलिक्षा नात्र संशयः ॥ व्र्स्_२४।८० ॥  

 अथ दारुणहरतैलम् ।-- 
कण्टकारीफलरसैस्तैलं तुल्यं विपाचयेत् ।  
जयापुष्पद्रवैर्वाऽथ तल्लेपो दारुणप्रणुत् ॥ व्र्स्_२४।८१ ॥  

 अथ केशपाते हरिद्रादिलेपः ।-- 
द्विनिशा नवनीतेन लेपाद्वा खण्डकेशनुत् ॥ व्र्स्_२४।८२ ॥  

  अथ केशपाते त्र्यङ्गजातीप्रलेपः ।-- 
जातीपुष्पदलं मूलं कृष्णगोमूत्रपेषितम् ।  
लेपोऽयं सप्तरात्रेण दृ।ढकेशकरः परम् ॥ व्र्स्_२४।८३ ॥  

 अथ केशपाते शृङ्गाटादितैलम् ।-- 
शृङ्गाटत्रिफलाभृङ्गी-नीलोत्पलमयोरजः ।  
सूक्ष्मचूर्णं समं कृत्वा पचेत्तैले चतुर्गुणे ॥  
तल्लेपेन दृ।ढाः केशाः कुटिलाः सरला अपि ॥ व्र्स्_२४।८४ ॥  

 अथ इन्द्रलुप्ते भल्लातादिलेपः ।-- 
कीटभक्षितकेशान्त-स्थानं स्वर्णेन घर्षयेत् ।  
यावत् सुतप्ततां याति ततो लेपमिमं शृणु ॥ व्र्स्_२४।८५ ॥  

 
भल्लातकञ्च बृहती गुञ्जामूलं फलं तथा ।  
मधुना सह लेपेन चाम्पारोगचयप्रणुत् ॥ व्र्स्_२४।८६ ॥  

  अथ इन्द्रलुप्ते गुञ्जाप्रयोगः ।-- 
गुञ्जामूलं फलं चूर्णं कण्टकार्य्याः फलद्रवैः ।  
तेन लेपेन हन्त्याशु चाचारोगं सुदुःसहम् ॥ व्र्स्_२४।८७ ॥  

 अथ सूर्य्यावर्त्तादौ अभ्रादिवटिका ।-- 
अभ्रजीर्णरसस्तीक्ष्णं स्नुहीक्षीरं सुरायसम् ।  
शुल्वञ्च सूर्य्यावर्त्तादीन् शिरोरोगान्निवर्त्तयेत् ॥ व्र्स्_२४।८८ ॥  

 अथ पलितादौ कटुतैलनस्यम् ।-- 
कटुतैलकृतं नस्यं पलितारुंषिकापहम् ॥ व्र्स्_२४।८९ ॥  

  अथ खालित्ये स्नुह्यादितैलं विषतैलञ्च ।-- 
स्नुह्यर्कक्षीरभृङ्गाम्बु गोमूत्रहलिनीविषैः ।  
गुञ्जाविशालामरिचैः कटुतैलं विपाचितम् ॥  
खलतिं शमयत्यम्ल पिष्टमष्टगुणं विषात् ॥ व्र्स्_२४।९० ॥  

 अथ व्रणस्य भेदनिर्देशः ।-- 
दोषैर्द्वन्द्वैः समस्तैश्च सास्रैस्तैरसृजाऽपि च ।  
व्रणभेदा इति प्रोक्ता वैद्यशास्त्रविशारदैः ॥ व्र्स्_२४।९१ ॥  

  अथ व्रणचिकित्सा ।-- अथ व्रणशोधने ताम्रप्रयोगः ।-- 
शुल्वचूर्णं रसे जीर्णं मदयन्तीपुनर्नवे ।  
मेषशृङ्गीरसश्चैतद्व्रणशोधनरोपणम् ॥ व्र्स्_२४।९२ ॥  

 अथ व्रणरोपणे पटोलादिपूरणम् ।-- 
पटोलनिम्बपत्रञ्च मधुयष्टीनिशातिलाः ।  
त्रिवृद्दन्तीरसैः पिष्ट्वा पूरयेत् व्रणरोपणम् ॥ व्र्स्_२४।९३ ॥  

 अथ व्रणरोपणे निम्बपत्रादिपूरष्णम् ।-- 
निम्बपत्रं तिलं पिष्ट्वा पूरयेन्मधुसर्पिषा ॥ व्र्स्_२४।९४ ॥  

  अथ जात्याद्यं घृतम् ।-- 
जातीपत्रं पटोलञ्च निम्बोशीरकरञ्जकम् ।  
मञ्जिष्ठा मधुयष्टी च तुत्थपत्रकसारिवाः ॥ व्र्स्_२४।९५ ॥  

 
प्रत्येकं चूर्णयेत् कर्षं गव्याज्यं द्वादशं पलम् ।  
घृताच्चतुर्गुणं तोयं पाच्यमाज्यावशेषितम् ॥ व्र्स्_२४।९६ ॥  

 
तेनाभ्यङ्गो मर्मजातान् व्रणान्ना।डीव्रणानपि ।  
स्रवन्ति सूक्ष्मरन्ध्राणि पूरयेन्नात्र संशयः ॥ व्र्स्_२४।९७ ॥  

 अथ व्रणरोपणे अपामार्गप्रयोगः ।-- 
अपामार्गस्य पत्रोत्थ-रसेनाऽऽपूरयेत् व्रणम् ।  
किं वा तद्वीजचूर्णेन व्रणं दुष्टं प्ररोहयेत् ॥ व्र्स्_२४।९८ ॥  

 अथ व्रणरोपणे गु।डटङ्गणवर्त्तिः ।-- 
पुरातनगु।डैस्तुल्यं टङ्कणं सूक्ष्मचूर्णितम् ।  
तद्वर्त्त्या पूरयेद्गू।ढं व्रणं शीघ्रतरं महत् ॥ व्र्स्_२४।९९ ॥  

 अथ व्रणलेखने पारदादिलेपः ।-- 
पारदस्य त्रयो भागाः कमलस्यैकविंशतिः ।  
जम्बीराम्लेन तत्पिष्टं माणिमन्थस्य सप्ततिः ॥ व्र्स्_२४।१०० ॥  

 
नवभिर्गन्धकस्यांशैर्भृङ्गसारेण मर्दयेत् ।  
सप्ताहमातपे तीव्रे धारितं शस्त्रवल्लिखेत् ॥ व्र्स्_२४।१०१ ॥  

  अथ भग्नस्य मेदनिर्देशः ।-- 
भग्नो द्विधा निजागन्तु-वाह्याभ्यन्तरभेदतः ॥ व्र्स्_२४।१०२ ॥  

 अथ भग्नचिकित्सा ।-- अथ भग्ने पर्पटीरसप्रयोगविधिः ।-- 
भग्नेष्वैरण्डतैलेन प्रयुञ्ज्यात् पर्पटीरसम् ॥ व्र्स्_२४।१०३ ॥  

 अथ भग्ने वज्रीलेपः कान्तपाषाणलेपश्च ।-- 
वज्रीं पिष्ट्वा बालकस्य प्रणुत्त्यै मेषीदुग्धं कान्तपाषाणतुल्यैः ।  
युक्तं लेपादस्थिभग्नं निहन्ति वाह्याभ्यन्तः संस्थितं तत्क्षणेन ॥ व्र्स्_२४।१०४ ॥  

 अथ भगन्दरलक्षणम् ।-- 
गुदस्य पार्श्वे पिटिकाऽर्त्तिकारी  
शोफादियुक्तः स भगन्दरः स्यात् ॥ व्र्स्_२४।१०५ ॥  

  अथ भगन्दरस्य निरुक्तिः ।-- 
वृषणासनयोर्मध्ये प्रदेशो भग उच्यते ।  
तमेव दारयत्यस्माद्भगन्दर इति स्मृतः ॥ व्र्स्_२४।१०६ ॥  

 अथ भगन्दरचिकित्सा ।-- अथ भगन्दरे उपचारविशेषः ।-- 
आदौ सर्वप्रयत्नेन पाकं रक्षेत् भगन्दरे ।  
स्राव्यं रक्तं व्रणे जाते जलूकां वा प्रयोजयेत् ॥ व्र्स्_२४।१०७ ॥  

 अथ लाङ्गल्यादिप्रलेपः ।-- 
लाङ्गलीकृष्णधुस्तूर-विषमुष्टिं प्रलेपयेत् ॥ व्र्स्_२४।१०८ ॥  

  अथ कालाग्निरसः ।-- 
रसगन्धकसिन्धूत्थ-तुत्थनागाः सजीरकाः ।  
तिक्तकोषातकीसारैः पिष्टा घ्नन्ति भगन्दरम् ॥ व्र्स्_२४।१०९ ॥  

 अथ चक्रिकाबद्धरसप्रयोगोपदेशः ।-- 
गुल्मोक्तचक्रिकाबद्धो भगन्दरहरः परम् ॥ व्र्स्_२४।११० ॥  

 अथ रविताण्डवरसः ।-- 
शुद्धसूतं द्विधा गन्धं कुमारीरसमर्दितम् ।  
त्र्यहान्ते गोलकं कृत्वा हण्डिकान्ते निरोधयेत् ॥ व्र्स्_२४।१११ ॥  

 
शुद्धेन ताम्रपात्रेण तयोस्तुल्येन यन्त्रतः ।  
तद्भाण्डं भस्मनाऽऽपूर्य्य चुल्ल्यां तीव्राग्निना पचेत् ॥ व्र्स्_२४।११२ ॥  

 
द्वियामान्ते तदुद्धृत्य चूर्णयेत् स्वाङ्गशीतलम् ।  
जम्बीरस्य द्रवैः पिष्ट्वा रुद्ध्वा सप्तपुटैः पचेत् ॥ व्र्स्_२४।११३ ॥  

 
गुञ्जैकं मधुराहारं दिवा स्वापञ्च मैथुनम् ।  
वर्जयेच्छीतलाहारं रसेऽस्मिन् रविताण्डवे ॥ व्र्स्_२४।११४ ॥  

  अथ स्फोटने चतुरङ्गलेपः ।-- 
ताम्रचूर्णं सप्तभागं भागमेकन्तु पारदम् ।  
सैन्धवं सप्तभागञ्च गन्धकं नवभागिकम् ॥ व्र्स्_२४।११५ ॥  

 
भृङ्गीद्रावैः सजम्बीरैः सप्ताहं घर्ममर्दितम् ।  
तेन लिप्तं स्फुटत्याशु यदि पक्वं भगन्दरम् ॥  
न शस्त्रैश्छेदयेत् प्राज्ञः स्फोटयेल्लेपनादिभिः ॥ व्र्स्_२४।११६ ॥  

 अथ स्फोटने हरिद्रादिप्रलेपः ।-- 
हरिद्रानिम्बसिन्धूत्थं पिष्ट्वा लिप्त्वा स्फुटत्यलम् ॥ व्र्स्_२४।११७ ॥  

 अथ शोषणे नरास्थितैलप्रयोगः ।-- 
नरास्थितैललेपेन स्फुटितं शुष्यति व्रणम् ॥ व्र्स्_२४।११८ ॥  

 अथ शोधनरोपणे ताम्रप्रयोगः ।-- 
ताम्रभस्म दिनं मर्द्यं मदयन्तीपुनर्नवे ।  
मेषशृङ्गीद्रवैस्तेन व्रणशोधनरोपणम् ॥ व्र्स्_२४।११९ ॥  

  अथ रोपणे माजांरास्थिप्रलेपः ।-- 
त्रिफलाक्वाथसयुक्त-मार्जारास्थिप्रलेपनात् ॥ व्र्स्_२४।१२० ॥  

 अथ क्षालने त्रिफलाक्वाथः ।-- 
क्षालयेत्त्रिफलाक्वाथैर्हन्याद्दुष्टभगन्दरम् ॥ व्र्स्_२४।१२१ ॥  

 अथ भूलताप्रयोगः ।-- 
भूलतोत्थं पिबेच्चूर्णं खररक्तेन संयुतम् ॥ व्र्स्_२४।१२२ ॥  

 अथ कुक्कुरास्थिलेपः ।-- 
श्वानास्थिलेपनं कार्य्यं शीघ्रं हन्याद्भगन्दरम् ॥ व्र्स्_२४।१२३ ॥  

  अथ ग्रन्थेर्लक्षणं व्युत्पत्तिश्च ।-- 
मेदोमांसास्रगाः कुर्य्युर्वृत्तं ग्रन्थितमुन्नतम् ।  
दोषाः शोफादिकं तत्र ग्रथनात् ग्रन्थिमाह तम् ॥ व्र्स्_२४।१२४ ॥  

 अथ मेदोगन्थौ अरिमेदादिभस्मलेपः ।-- 
अरिमेदपलाशानां ग्रन्थिभस्म विमर्दयेत् ।  
भस्मना तेन दत्तः सन्मेदोग्रन्थिविनाशनः ॥ व्र्स्_२४।१२५ ॥  

 अथ मेदोवृद्धौ गु।डूच्यादिः ।-- 
गु।डूचीशूरणं निष्क-त्रयमुष्णाम्बुमर्दितम् ।  
मेदोवृद्धिरसात्तेन हन्ति रोगञ्च पूर्वजम् ॥ व्र्स्_२४।१२६ ॥  

 अथ गण्डमालायामुदयभास्करप्रयोगोपदेशः ।-- 
गण्डमालां जयत्याशु गुल्मोक्तोदयभास्करः ॥ व्र्स्_२४।१२७ ॥  

 अथ कालस्फोटादौ पुत्त्रजीवप्रयोगः ।-- 
पुत्त्रजीवस्य मज्जान्तु जलैः पिष्ट्वा प्रलेपनात् ।  
कालस्फोटं विषस्फोटं सद्यो हन्यात् सवेदनम् ॥  
ग्रन्थ्यादिनिखिलान् रोगान् सर्वरोगाश्रन् हरेत् ॥ व्र्स्_२४।१२८ ॥  

  अथ सन्धिग्रन्थौ रक्तस्रावविधिः ।-- 
सन्धिग्रन्थिस्तापयुक्तो यदि स्यात् क्षीरं रात्रावोदनं सन्निदध्यात् ।  
पादाङ्गुष्ठस्याग्रदेशेषु रक्त स्रावं कुर्य्यात्तेन शीघ्रं सुखी स्यात् ॥ व्र्स्_२४।१२९ ॥  

 अथ कक्षग्रन्थ्यादौ पुत्त्रजीवप्रयोगः ।-- 
कक्षग्रन्थिं गलग्रन्थिं कटिग्रन्थिञ्च नाशयेत् ।  
अन्यञ्च स्फोटकं तीव्रं पुत्त्रजीवो विनाशयेत् ॥ व्र्स्_२४।१३० ॥  

 अथ कालस्फोटे गुञ्जापत्रादिचूर्णम् ।-- 
गुञ्जापत्रं शिलां यष्टिं गवां क्षीरेण पाययेत् ।  
कालस्फोटं निहन्त्याशु मज्जा वा पुत्त्रजीवजा ॥ व्र्स्_२४।१३१ ॥  

  अथ कालस्फोटे विष्णुक्रान्तादिप्रलेपः ।-- 
विष्णुक्रान्ता च पेटारी काञ्जिकेन तु पेषिता ।  
कालस्फोटं हरेल्लेपाद्दुष्टग्रन्थिषु  ? ॥ व्र्स्_२४।१३२ ॥  

 अथ ग्रन्थ्यादौ पुनर्नवादिप्रलेपः ।-- 
पुनर्नवार्काभयशिग्रुमुष्टि-करञ्जसिन्धूत्थमहौषधञ्च ।  
गोमूत्रपिष्टञ्च सुखोष्णलेपात् ग्रन्थ्यर्बुदं हन्त्यपचीञ्च सद्यः ॥ व्र्स्_२४।१३३ ॥  

 अथ अर्बुद-शोणितार्बुदलक्षणम् ।-- 
मेदोऽत्र दोषमांसोत्थ-ग्रन्थिरूपं ततो महत् ।  
अर्बुदं दुष्टरुधिरं स्रवेत्तच्छोणितार्बुदम् ॥ व्र्स्_२४।१३४ ॥  

 अथ अर्बुदादौ पुटपक्वरसः ।-- 
तण्डुलीयकवर्षाभू-नागकन्यावरारसे ।  
गोमूत्रे च रसः पिष्टः पुटपक्वोऽर्बुदादिजित् ॥ व्र्स्_२४।१३५ ॥  

  अथ अर्बुदे यवक्षारादिलेपः ।-- 
लिप्तं यवक्षारवि।डङ्गवीजं गन्धोपलस्यानशनैः कृतैर्यत् ।  
रक्तेन मिश्रैः सरसस्य सद्यः तदर्बुदं शाम्यति नान्यथैतत् ॥ व्र्स्_२४।१३६ ॥  

 अथ गण्डमालाऽपचीलक्षणम् ।-- 
मेदोत्था गलकक्षवङ्क्षणतले मन्यादृशोः कुर्वते  
वार्त्ताकीफलकोपमान् सकठिनान् गण्डान् सकण्डून् मलाः ।  
पच्यन्तेऽल्परुजः स्रवन्ति नितरां रुह्यन्ति नश्यन्त्यलं  
दूर्वेव क्षयवृद्धिभागिनि नृणां सा गण्डमालाऽपची ॥ व्र्स्_२४।१३७ ॥  

 अथ गण्डमालायां सरवारुण्यादियोगः ।-- 
सुरवारुण्या मूलं गोमूत्रयुतं महेन्द्रकन्या च ।  
अपकरोति गण्डमालां पित्तं श्लक्ष्णेन परिघृष्टम् ॥ व्र्स्_२४।१३८ ॥  

 अथ गण्डमालायामर्कक्षीरादिलेपः ।-- 
अर्कक्षीरजयापुष्प-तैललाक्षारसैः समैः ।  
गण्डमाला शमं याति प्रलिप्ता सप्तभिर्दिनैः ॥ व्र्स्_२४।१३९ ॥  

  अथ अपच्यां गिरिकर्णिकाप्रयोगः ।-- 
पुष्ये गृहीतं गिरिकर्णिकाया मूलं सिताया गलके निबद्धम् ।  
गव्येन ली।ढं यदि वा घृतेन निहन्ति घोरामपचीं तदेव ॥ व्र्स्_२४।१४० ॥  

 अथ गण्डमालायां छुछुन्दरीतैलम् ।-- 
छुछुन्दरीसाधिततैललिप्ता त्रिभिर्दिनैर्नश्यति गण्डमाला ॥ व्र्स्_२४।१४१ ॥  

 अथ गण्डमालायां सहदेवीप्रयोगः ।-- 
मूलिका सहदेव्युत्था रवौ ग्राह्याऽथ धारिता ।  
गण्डमालाहरा कर्णे महादेवेन भाषिता ॥ व्र्स्_२४।१४२ ॥  

 अथ अपच्यादौ गुञ्जादिलेपः ।-- 
गुञ्जाटङ्कणशिग्रुमूलरजनी-शम्पाकभल्लातकैः  
स्नुह्यर्काग्निकरञ्जसैन्धववचा-कुष्ठाभयालाङ्गली ।  
वर्षाभूशरभूशिरीषलवण-व्योषाश्वमारा विषं  
गोमूत्रैः शमयेद्विलिप्तमपची-ग्रन्थ्यर्बुदश्लीपदम् ॥ व्र्स्_२४।१४३ ॥  

 इति श्रीवैद्यपतिसिंहगुप्तस्य सूनोर्वाग्भटाचार्य्यस्य कृतौ रसरत्नसमुच्चये कर्णरोग-नासा- रोग-मुखरोग-गलरोग-मुखपाक-मुखच्छाया-जिह्वा-दन्त-कण्ठरोग-गण्डमाला- शिरोरोग-यूका-दारुण-केशरोग-व्रणरोग-भग्नरोग भगन्दरापची-ग्रन्थ्यर्बुद- कालस्फोटादिचिकित्मितं नाम चतुर्विंशोऽध्यायः ॥ २४ ॥
# अध्याय २५

# अथ क्षुद्ररोगादिचिकित्सनम् ।--
अथ क्षुद्ररोगाणां नामानि ।-- 
व्यङ्गः कच्छपनीलिकाकुनखविद्धोत्कोठकोठालसैः  
कक्षारुद्धगुदप्रसुप्तिविवृता-विस्फोटवल्मीकरुक् ।  
विस्फः स्यात् कदराजगल्लिजतुमण्यन्धालजीराजिकाः  
क्षुद्रा लाञ्छनशर्करेति च यव-प्रख्याग्निरोहिण्यपि ॥ व्र्स्_२५।१ ॥  

 
जालाश्मगर्दभविदारिमसूरिकाभिः  
सत्पद्मकण्टकरुजा सह गर्दभी च ।  
स्याच्छर्करार्बुदमषाननदूषिकैश्च  
गण्डाह्वया पनसिका त्विरिवेल्लिकेति ॥ व्र्स्_२५।२ ॥  

  अथ क्षुद्ररोगचिकित्सा ।-- अथ क्षुद्ररोगे पर्पटीप्रयोगविधिः ।-- 
सर्पिषा निम्बचूर्णेन प्रयुक्ता पर्पटी हरेत् ।  
मसूरिकाः क्षुद्ररोगानन्यानपि च दुस्तरान् ॥ व्र्स्_२५।३ ॥  

 अथ व्यङ्गे शशरुधिरप्रयोगः जातीफलप्रयोगश्च ।-- 
तत्कालशस्त्रप्रहतः शशो यस्तस्यासृजा नश्यति लिप्यमानम् ।  
व्यङ्गं मुखे जातिफलस्य वाह्य-त्वचाऽथवा सन्ततमेव लिप्तम् ॥ व्र्स्_२५।४ ॥  

 अथ व्यङ्गे इङ्गुदीमज्जप्रयोगः ।-- 
इङ्गुदीफलसमुद्भवमज्जा पेषिताऽतिशिशिरेण जलेन ।  
एकविंशतिदिनप्रविलिप्ता व्यङ्गमाननभवं परिमार्ष्टि ॥ व्र्स्_२५।५ ॥  

  अथ कुनखे स्नुहीक्षीरादिप्रलेपः ।-- 
उद्धृत्य कुनखं क्षीरं स्नुक्पर्णी टङ्कणं समम् ।  
सम्यङ्निरुद्धदाहञ्च मूले कृत्वा नखी भवेत् ॥ व्र्स्_२५।६ ॥  

 अथ कुनखे अभयाप्रयोगः ।-- 
व्रणपूतिपूयजुष्टं नखविवरं मङ्क्षु रोपयत्यभया ।  
नानाविधैः किमेतैरास्फोतारविकुरण्टकक्षीरैः ॥ व्र्स्_२५।७ ॥  

 अथ कुनखे कुष्ठादिप्रलेपः ।-- 
सकुष्ठं जीरकं तोयैः पिष्ट्वा लेपेन नाशयेत् ॥ व्र्स्_२५।८ ॥  

 अथ कुनखे पुत्त्रजीवप्रयोगः ।-- 
पुत्त्रजीवस्य वा मज्जां तोयैः पिष्ट्वा प्रलेपयेत् ॥ व्र्स्_२५।९ ॥  

 अथ कक्षाग्रन्थौ शिग्रुप्रयोगः ।-- 
शिग्रुमूलं निशातोयैः कक्षाग्रन्थिहरं लिपेत् ॥ व्र्स्_२५।१० ॥  

 अथ कक्षाग्रन्थौ विषादिलेपः ।-- 
विषं पुनर्नवामूलं जललेपेन तं जयेत् ॥ व्र्स्_२५।११ ॥  

  अथ स्तनविद्रधौ क्रियाक्रमः ।-- 
सर्वेषां स्तनरोगाणां रक्तमोक्षः प्रशस्यते ।  
पूयपक्वः स्तनो यः स्याल्लेपस्तस्यावपाटने ॥ व्र्स्_२५।१२ ॥  

 अथ स्तनविद्रधिस्फोटने एकवीरप्रयोगः ।-- 
एकवीरस्य मूलन्तु अजामूत्रेण लेपयेत् ।  
तत्क्षणात् स्फुटते पक्वं शस्त्रैर्वा स्फोटयेद्भिषक् ॥ व्र्स्_२५।१३ ॥  

 अथ स्तनविद्रधिरोपणे यष्ट्यादिचूर्णम् ।-- 
यष्टीनिम्बहरिद्रा च निर्गुण्डीधातकीसमम् ।  
चूर्णं स्तनव्रणे देयं रोपणं कुरुते हितम् ॥ व्र्स्_२५।१४ ॥  

 अथ स्तनविद्रधिरोपणे दारुवर्त्तिः ।-- 
मध्वाज्यैर्देवदारुञ्च पिष्ट्वा वर्त्तिं प्रलेपयेत् ।  
पूयपक्वे स्तने क्षिप्त्वा रोपणं कुरुते क्षणात् ॥ व्र्स्_२५।१५ ॥  

 अथ लिङ्गरोगे बोलप्रयोगः ।-- 
लिङ्गव्याधौ लोहितं स्रावयित्वा  
पश्चाद्बोलं भक्षयेत्तस्य नुत्त्यै ॥ व्र्स्_२५।१६ ॥  

  अथ लिङ्गपाके उ।डुम्बरादिक्षालनम् ।-- 
उ।डुम्बरवटाश्वत्थ-साम्रजम्बूत्वचः शृतम् ।  
जलैः क्वाथञ्च तेनैव क्षालयेल्लिङ्गपाकनुत् ॥ व्र्स्_२५।१७ ॥  

 अथ लिङ्गपाके जीरकप्रयोगः ।-- 
कुमारीरससम्पिष्टं जीरकं लेपयेद्भिषक् ।  
तेन दाहश्च पाकश्च शममाप्नोति निश्चितम् ॥ व्र्स्_२५।१८ ॥  

 अथ लिङ्गपाके महाशङ्खप्रयोगः ।-- 
महाशङ्खं जलैर्घृष्ट्वा तेन लिङ्गं प्रलेपयेत् ॥ व्र्स्_२५।१९ ॥  

 अथ लिङ्गरोगे घोण्टादिलेपः ।-- 
घोण्टा पूगञ्च वा तोयैः सारं वा खदिरोत्थितम् ।  
जलैः पिष्टं प्रलेपोऽयं लिङ्गरोगहरः पृथक् ॥ व्र्स्_२५।२० ॥  

 अथ लिङ्गपाके गन्धकप्रयोगः ।-- 
सुगन्धकघृतैर्लेपः पक्वलिङ्गे सुखावहः ॥ व्र्स्_२५।२१ ॥  

 अथ लिङ्गपाके निम्बादिचूर्णम् ।-- 
निम्बखादिरमञ्जिष्ठा-चूर्णञ्च पतनं जयेत् ॥ व्र्स्_२५।२२ ॥  

  अथ लिङ्गव्रणरोपणे सैन्धवप्रयोगः ।-- 
यवचिञ्चारसैर्घृष्टं सैन्धवं रोपयेत् व्रणम् ।  
ग्रन्थिः कट्याञ्च जघने शममाप्नोति नान्यथा ॥ व्र्स्_२५।२३ ॥  

 अथ लिङ्गव्रणादौ शिग्रुप्रयोगः ।-- 
शिग्रुमूलं त्वचस्तोयैः पिष्ट्वा लेपेन तं जयेत् ॥ व्र्स्_२५।२४ ॥  

 अथ लिङ्गादिगतग्रन्थौ कुष्ठादिलेपः ।-- 
कुष्ठजीरकयोर्लेपस्तोयैर्ग्रन्थिप्रशान्तये ॥ व्र्स्_२५।२५ ॥  

 अथ गुह्यादिगतपि।डकायाम् अश्वत्थादिप्रलेपः ।-- 
अश्वत्थस्य त्वचो भस्म चूर्णेन सह मिश्रितम् ।  
नवनीतं द्वयोस्तुल्यं मर्द्यं तेन विलेपनात् ॥  
आसने गुदपार्श्वे च कट्याञ्च पिटिकां जयेत् ॥ व्र्स्_२५।२६ ॥  

 अथ लिङ्गादिपि।डकायां वाकुची-चित्रकप्रयोगौ ।-- 
गोमूत्रैः क्षालयेत्ताञ्च लेपो वाकुचीवीजकैः ।  
कृत्वा कण्डूं निहन्त्याशु चित्रकं वा गवां जलैः ॥ व्र्स्_२५।२७ ॥  

  अथ लिङ्गादिपिडकायां सर्पाक्षीप्रयोगः ।-- 
नरमूत्रेण सर्पाक्षीं पिष्ट्वा लेपेन तां जयेत् ॥ व्र्स्_२५।२८ ॥  

 अथ लिङ्गरोगे लवङ्गादिधूमः ।-- 
लवङ्गजानां लवकं कर्पूरं चणसम्मितम् ।  
दरदं तोलमानञ्च सर्वं खल्ले विचूर्णयेत् ॥ व्र्स्_२५।२९ ॥  

 
ब्रह्मवृक्षं कोकिलाक्षैः सर्वं यत्नेन मर्दयेत् ।  
यावत् कज्जलसङ्काशं श्यामताञ्च तथैव च ॥ व्र्स्_२५।३० ॥  

 
चतुर्दशसमा कार्य्या पू।डिका बन्धयेद्भिषक् ।  
रविवारे समादेया ह्यङ्गारे छगणोद्भवे ॥ व्र्स्_२५।३१ ॥  

 
तां निक्षिप्याथ सङ्गोप्य नासिकां विवृतां नयेत् ।  
मुखमाच्छाद्य श्वासेन यातायातेन ग्राहयेत् ॥ व्र्स्_२५।३२ ॥  

 
वीटिकापूर्णवदनो द्विवारं कारयेत् सदा ।  
एवं सप्तदिनं कृत्वा पश्चात् स्नानादिकं चरेत् ॥ व्र्स्_२५।३३ ॥  

 
पथ्यं निर्लवणं देयं जलं शीतं निषेवयेत् ।  
अनेन योगराजेन लिङ्गव्याधिः प्रशाम्यति ॥ व्र्स्_२५।३४ ॥  

  अथ कण्ड्वादौ काञ्चनीप्रयोगः ।-- 
लेपयेत् काञ्चनीमूलं नरमूत्रेण पेषितम् ।  
कण्डूपामा शमं याति सर्वाङ्गीणा न संशयः ॥ व्र्स्_२५।३५ ॥  

 अथ पामायां शाखोटकक्वाथः ।-- 
शाखोटस्य त्वचस्तोयैः पक्त्वा क्वाथं समाहरेत् ।  
पिबेद्गोमूत्रसन्तुल्यं पामार्त्तः सुखमाप्नुयात् ॥ व्र्स्_२५।३६ ॥  

 अथ पादकण्डूहरयोगः ।-- 
पादकण्डूहरं कुर्य्यान्नवनीतेन मृङ्क्षणम् ।  
हयारिपत्रधूपेन स्वेदनं तदनन्तरम् ॥ व्र्स्_२५।३७ ॥  

 अथ पाददाहे तिलादिचूर्णम् ।-- 
पाददाहहरक्वाथे तिलाद्द्विगुणवाकुची ।  
चूर्णिता मधुसर्पिर्भ्यां द्विकर्षं तत्प्रशान्तये ॥ व्र्स्_२५।३८ ॥  

  अथ पादकण्डूहरयोगान्तरम् ।-- 
पादकण्डूविनोदार्थं नवनीतेन मृक्षणम् ॥ व्र्स्_२५।३९ ॥  

 अथ पादस्फुटने पथ्यामर्दनम् ।-- 
पथ्या घृतेन सञ्चूर्ण्य मर्दनं करपादयोः ।  
स्फुटितत्वनिवृत्त्यर्थं--" ॥ व्र्स्_२५।४० ॥  

 अथ कदरे यवचिञ्चादिकषायः ।-- 
"--यवचिञ्चार्द्धपक्वया ।  
शिलादिना कृते भेदे ष।ड्गुणञ्च द्रवं क्षिपेत् ॥ व्र्स्_२५।४१ ॥  

 अथ विपादिकायां गु।डादिप्रलेपः ।-- 
गु।डगुग्गुलुसिन्दूरमुशीरं गैरिकं मधु ।  
मदनं घृतसंयुक्तं पादस्फोटे प्रलेपयेत् ॥  
सप्ताहात् स्फुटितौ पादौ स्यातां पङ्कजसन्निभौ ॥ व्र्स्_२५।४२ ॥  

  अथ विपादिकायां मदनादिप्रलेपः ।-- 
मदनं सिक्थकं तुल्यं सामुद्रं लवणं तथा ।  
महिषीनवनीतेन सुतप्तालेपनाद्भवेत् ॥  
सप्ताहात् स्फुटितौ पादौ जायेते कमलोपमौ ॥ व्र्स्_२५।४३ ॥  

 अथ कण्ड्वादौ रसादिप्रलेपः ।-- 
रसं गन्धं समं मर्द्यं द्वाभ्यां तुल्यञ्च काञ्चनम् ।  
दिनैकं चित्रकद्रावैः पिष्ट्वा लेपं प्रकारयेत् ॥  
कण्डूगण्डं खु।डं हन्ति गुल्फयोरन्तरुत्थितम् ॥ व्र्स्_२५।४४ ॥  

 अथ स्वरभङ्गे रसादिवटिका ।-- 
धात्रीफलरसक्षीरैः पानं स्यात् स्वरभङ्गनुत् ॥ व्र्स्_२५।४५ ॥  

 अथ स्वरभङ्गे देवदार्वादिचूर्णम् ।-- 
देवदारुकणाव्योष-शताह्वापत्रकं शिला ।  
वचासैन्धवशिग्रूत्थ-मूलं पेष्यं समं समम् ॥ व्र्स्_२५।४६ ॥  

  
कर्षैकं मधुसर्पिर्भ्यां मासमात्रं सदा लिहेत् ।  
मासैकं कर्षकर्षञ्च किन्नरैः सह गीयते ॥ व्र्स्_२५।४७ ॥  

 अथ गलदाहे मैन्धवादिचूर्णम् ।-- 
सैन्धवेन्द्रयवं रात्रौ मरिचञ्चोष्णवारिणा ।  
पाययेत् कर्षमात्रन्तु गलदाहपशान्तये ॥ व्र्स्_२५।४८ ॥  

 अथ गलदाहे करञ्जमज्जा-पथ्याप्रयोगौ ।-- 
करञ्जवीजमज्जान्तु द्विनिष्काञ्चोष्णवारिणा ।  
गलदाहहरं खादेत् पथ्या वा क्षौद्रसंयुता ॥ व्र्स्_२५।४९ ॥  

 अथ स्तनवर्द्धने बलादिप्रलेपः ।-- 
बलानागबलाकुष्ठ-त्वचां चूर्णञ्च लेपयेत् ।  
महिषीनवनीतेन स्तनौ पीनौ स्थिरौ भवेत् ॥ व्र्स्_२५।५० ॥  

 अथ स्तनवर्द्धने स्नेहनस्यम ।-- 
श्यामानिशाबलाराजी-लवणं क्वाथयेत् समम् ।  
तोयैरष्टगुणैरेव पादशेषं समाहरेत् ॥ व्र्स्_२५।५१ ॥  

  
तिलतैलं क्वाथपादं तैलार्द्धं माहिषं घृतम् ।  
स्नेहशेषं पचेत्तेन नस्येन मासमात्रके ॥  
बालादिवृद्धनारीणां यौवनं कुरुतेऽद्भुतम् ॥ व्र्स्_२५।५२ ॥  

 अथ स्तनविद्रधौ कुरुवकतैलम् ।-- 
कुरुवत्वक्कषायेण तत्कलकेन च साधितम् ।  
तैलन्तु वनितानाञ्च कुचकुम्भव्रणापहम् ॥ व्र्स्_२५।५३ ॥  

 अथ स्तनविद्रधौ शुल्वप्रयोगः ।-- 
शुल्वचूर्णं रसे जीर्णं मदयन्ती पुनर्नवा ।  
मेषशृङ्गीरसश्चैता व्रणशोषणरोपणम् ॥ व्र्स्_२५।५४ ॥  

 अथ स्नायुके कुम्भीप्रयोगः ।-- 
कुम्भीपुष्पाणि चाऽऽदाय गिलयेद्रविवासरे ।  
या वत्सङ्ख्यानि पुष्पाणि तावद्वर्षाणि स्नायुकः ॥  
न निर्याति न सन्देहः सिद्धयोग उदाहृतः ॥ व्र्स्_२५।५५ ॥  

  अथ भस्मकलक्षणम् ।-- 
येन भस्मीभवन्त्याशु भक्षितान्यखिलान्यपि ।  
वस्तूनि स क्षुधारूपो व्याधिर्भस्मक उच्यते ॥ व्र्स्_२५।५६ ॥  

 अथ श्लोपदस्य सम्प्राप्तिलक्षणे ।-- 
कफोत्तरा रक्तचलाश्रिता मलाः  
पादेष्वधःकायमुपाश्रिताः शनैः ।  
कुर्वन्ति शोफं घनमाह श्लीपदं  
तत् कर्णनासादिषु पादवद्भवेत् ॥ व्र्स्_२५।५७ ॥  

 अथ श्लीपदे चक्रेश्वरो रसः ।-- 
ताम्रचूर्णसमं सूतं शुद्धं मर्द्यं दिनत्रयम् ।  
नागवल्लीमेघनाद-पाठापौनर्नवद्रवैः ॥ व्र्स्_२५।५८ ॥  

  
गोमूत्रे मर्दयेद्गा।ढं चक्रयन्त्रे दिनं पचेत् ।  
मासैकं भक्षयेत् क्षौद्रैः श्लीपदी च पिबेदनु ॥ व्र्स्_२५।५९ ॥  

 
खादिरं शल्लकीकाष्ठं क्षौद्रञ्चाशनकाष्ठकम् ।  
गवां मूत्रैः समं पिष्ट्वा पिबेत् श्लीपदनाशनम् ॥ व्र्स्_२५।६० ॥  

 अथ श्लीपदे गु।डूच्यादिलेपः ।-- 
गु।डूचीकटुकाशुण्ठी-देवदारुवि।डङ्गकम् ।  
पिष्ट्वा गोमूत्रसंयुक्तो लेपः श्लीपदनाशनः ॥ व्र्स्_२५।६१ ॥  

 अथ वल्मीके बहुभावितपित्तलप्रयोगः ।-- 
ब्राह्मीपलाशयोः क्वाथे रीतिपत्रं विनिक्षिपेत् ।  
दिनद्वयं ततस्तानि पुनस्तेनैव घर्षयेत् ॥ व्र्स्_२५।६२ ॥  

 
लघुभाण्डे समादाय चूर्णं कुष्माण्डवारिणा ।  
महत्त्रिवारं कुर्वीत पुटं करभवारिणा ॥ व्र्स्_२५।६३ ॥  

  
मर्दयित्वा पुटं दद्यादजामूत्रेण भावयेत् ।  
ततोऽप्येकं पुटं दत्त्वा तिस्रस्त्रिकटुभावनाः ॥ व्र्स्_२५।६४ ॥  

 
अमर्य्यजावि।डङ्गाग्नि-गोजलैरथ भावितः ।  
प्रतिमेषः सुसंसिद्धो रसो वल्मीकमृद्रसैः ॥ व्र्स्_२५।६५ ॥  

 
वल्लत्रयमितो देयो वल्मीके तस्य मृत्स्नया ।  
वल्मीकं सम्विलिप्यैतत् कृमिसङ्घप्रशान्तये ॥ व्र्स्_२५।६६ ॥  

 
रसैरुत्तरवारुण्याः सभ्रमं हन्ति मारुतम् ।  
वासानीरानुपानेन जयेत् कफसमीरणम् ॥ व्र्स्_२५।६७ ॥  

 अथ स्थौल्ये वि।डङ्गादिचूर्णम् ।-- 
वि।डङ्गं नागरं क्षारं काललोहरजो मधु ।  
यवामलकचूर्णञ्च योगोऽतिस्थौल्यदोषजित् ॥ व्र्स्_२५।६८ ॥  

  अथ स्थौल्ये त्रिफलादि-पत्रादिकषायौ ।-- 
वरासनाम्नयः पत्र-निशाक्वाथं मधुप्लुतम् ।  
द्विरदस्थूलदेहोऽपि पिबेन्मासात् कृशो भवेत् ॥ व्र्स्_२५।६९ ॥  

 अथ विपरीतरतिजव्याधिलक्षणम् ।-- 
विपरीते रते प्राप्ते लिङ्गे दाहः प्रजायते ।  
कार्श्यञ्च सर्वगात्रेषु--" ॥ व्र्स्_२५।७० ॥  

 अथ विपरीतरतिजव्याधिप्रतीकारः ।-- 
"--तत्प्रतीकार उच्यते ।  
ग्रत्यग्रस्तन्निबध्यैव लिङ्गे चोषणमाचरेत् ॥ व्र्स्_२५।७१ ॥  

 
क्षणे त्वेतस्य सञ्जाते क्षालयेच्छीतलाम्बुना ।  
कोलनिर्य्यासमादाय पाययेत्तं सशर्करम् ॥  
शाल्मलीदूर्वयोर्मूली-रसपायसमाशयेत् ॥ व्र्स्_२५।७२ ॥  

  अथ उपदंशादिप्रतीकारः ।-- 
पुरुषव्याधिनुत्त्यर्थं रक्तस्रावो हि पृष्ठके ।  
भक्षणं बोलबद्धस्य मत्स्याक्षीमूललेपनम् ॥ व्र्स्_२५।७३ ॥  

 
जानुरुग्ग्रन्थिनुत्त्यर्थं यवचिञ्चाः प्रलेपयेत् ।  
सामुद्रकाञ्जिकाभ्यां हि लेपं विधेहि सत्वरम् ॥ व्र्स्_२५।७४ ॥  

 अथ रक्तविकृतौ बोलबद्धरसप्रयोगोपदेशः ।-- 
सर्वरक्तविकारेषु बोलबद्धस्य सेवनम् ॥ व्र्स्_२५।७५ ॥  

 अथ अस्थिभग्ने लाक्षादिप्रलेपः ।-- 
मेषीक्षीरं द्रवं चूर्णं कटुतुम्बे विनिक्षिपेत् ।  
प्रलेपनेन सातत्यादस्थिभग्नः प्रशाम्यति ॥ व्र्स्_२५।७६ ॥  

 अथ स्नायुके अस्पर्शारिप्रयोगोपदेशः ।-- 
स्नायुकस्यापनुत्त्यर्थमस्पर्शारिप्रवेशनम् ॥ व्र्स्_२५।७७ ॥  

  अथ योनिव्यापन्निदानम् ।-- 
दैवेनातिरते स्त्रीणां विषमोत्कटकासनात् ।  
जायन्ते व्यापदो योनौ दुष्टवीजार्त्तवान्मतः ॥ व्र्स्_२५।७८ ॥  

 अथ योनिव्यापत्सु पिष्टीयोगः ।-- 
पिष्टी तारार्कयोरेका तैले गन्धस्य पाचिता ।  
सेविता मधुसर्पिर्भ्यां गुह्मरोगान्नियच्छति ॥ व्र्स्_२५।७९ ॥  

 अथ योनिशूले निम्बादिगोलकम् ।-- 
निम्बुद्रावैः सुसम्पिष्टं निम्बैरण्डस्य वीजकम् ।  
योनिशूलहरं क्षिप्त्वा गोलकं योनिमध्यगम् ॥ व्र्स्_२५।८० ॥  

  अथ योनिरोगे सोमराज्यादिप्रलेपः ।-- 
सोमराजी देवदारु निम्बदारुनिशासनम् ।  
तक्रपिष्टं प्रलेपोऽयं योन्यामयहरो भवेत् ॥ व्र्स्_२५।८१ ॥  

 अथ योनिकृमिशूले रसोनादिप्रलेपः ।-- 
रसोनं गृहधूमन्तु विशाला सविडङ्गकम् ।  
कण्टकारीफलं तोयैः पिष्ट्वा योनौ प्रलेपयेत् ॥  
कृमिशूलहरं ख्यातं सप्ताहान्नात्र संशयः ॥ व्र्स्_२५।८२ ॥  

 अथ फलघृतम् ।-- 
मञ्जिष्ठा तगरं कुष्ठं त्रिफला शर्करा वचा ।  
मेदा यष्टी हरिद्रे द्वे दीप्यकं कटुरोहिणी ॥ व्र्स्_२५।८३ ॥  

 
पयस्या हिङ्गु काकोली वाजिगन्धा शतावरी ।  
प्रत्येकं चूर्णयेत् कर्षं द्वात्रिंशत्पलकं घृतम् ॥ व्र्स्_२५।८४ ॥  

 
घृताच्चतुर्गुणं क्षीरं घृतशेषं विपाचयेत् ।  
योनिशूले शुक्रदोषे गर्भिणीनाञ्च पाययेत् ॥ व्र्स्_२५।८५ ॥  

  अथ रजोनाशे त्रियोनिरसप्रयोगविधिः ।-- 
त्रियोनिरसगुञ्जेकं त्रिनिष्कमभयागु।डम् ।  
पुष्परोधहरं खादेत् पलैकं तिलजीवनम् ॥  
ततः शीतोदकं क्षिप्त्वा पुष्पं स्रवति तत्क्षणात् ॥ व्र्स्_२५।८६ ॥  

 अथ पुष्परोधहरयोगत्रयम् ।-- 
लाङ्गलीकन्दचूर्णं वा मूलं वाऽप्यापमार्गजम् ।  
इन्द्रवारुणीमूलं वा योनिस्थं पुष्परोधनुत् ॥ व्र्स्_२५।८७ ॥  

 अथ पुष्परोध-रक्तगुल्महरयोगद्वयम् ।-- 
तिलमूलकषायन्तु ब्रह्मदण्डीयमूलकम् ।  
यष्टीत्रिकटुकं चूर्णं क्वाथयुक्तञ्च पाययेत् ॥  
पुष्परोधे रक्तगुल्मे स्त्रीणां सद्यः प्रशस्यते ॥ व्र्स्_२५।८८ ॥  

  अथ पुष्परोधे चणकप्रयोगः ।-- 
चणकानां रसञ्चैव शृतं क्षीरं घृतेन वा ।  
शर्करामधुसंयुक्तं रक्तदोषहरं पिबेत् ॥ व्र्स्_२५।८९ ॥  

 अथ पुष्परोधे गु।डव्योषादिचूर्णम् ।-- 
तिलक्वाथो गु।डं व्योषं तिलभार्गीयुतं पिबेत् ।  
क्वाथं रक्तभवे गुल्मे नष्टपुष्पेऽथ पाययेत् ॥ व्र्स्_२५।९० ॥  

 अथ गर्भाजनने धुस्तूरप्रयोगः ।-- 
ग्राह्यं कृष्णचतुर्दश्यां धुस्तूरस्य तु मूलकम् ।  
कट्यां बद्ध्वा रमेत् स्वेच्छं न गर्भः सम्भवेत् क्वचित् ॥ व्र्स्_२५।९१ ॥  

 
मुक्तेन लभते गर्भं पुरा नागार्जुनोदितम् ।  
तन्मूलचूर्णं योनिस्थं न गर्भः सम्भवेत् क्वचित् ॥ व्र्स्_२५।९२ ॥  

 अथ गर्भाजनने सैन्धवप्रयोगः ।-- 
ऋतौ जाते क्षिपेद्योनौ तिलतैलाक्तसैन्धवम् ।  
द्रवते तत्क्षणादेव तच्छुक्रं पुष्पितामपि ॥ व्र्स्_२५।९३ ॥  

  अथ गर्भस्रावणे चूर्णप्रयोगः ।-- 
देवालये तु यच्चूर्णं कर्षेकं तोयपेषितम् ।  
पिबेद्गर्भवती नारी गर्भः स्रवति तत्क्षणात् ॥ व्र्स्_२५।९४ ॥  

 अथ गर्भस्रावणे एरण्डप्रयोगः ।-- 
काण्डमेरण्डपत्रस्य योनावष्टाङ्गुलं क्षिपेत् ।  
चतुर्मासोद्भवो गर्भः स्रवत्येव हि तत्क्षणात् ॥ व्र्स्_२५।९५ ॥  

 अथ गर्भस्रावणे चित्रकप्रयोगः ।-- 
निर्गुण्डीद्रवसम्पिष्टं चित्रमूलं मधुप्लुतम् ।  
कर्षं भुक्त्वा पतत्याशु गर्भा रण्डाकुलोद्भवः ॥ व्र्स्_२५।९६ ॥  

 अथातिरक्तस्रावे शरपङ्खाप्रयोगः ।-- 
मूलन्तु शरपुङ्खायास्तण्डुलाम्बुप्रपेषितम् ।  
पाययेत् कर्षमात्रं तदतिरक्तप्रशान्तये ॥ व्र्स्_२५।९७ ॥  

  अथातिरक्तस्रावे अर्कमूर्त्तिरमप्रयोगविधिः ।-- 
स्त्रीणां रक्ते पूयके वा प्रवृत्ते सैमं चूर्णं पेटकारीभवञ्च ।  
दद्यात् पातर्मल्लखण्डेन सार्द्धं दत्त्वा सूतं त्वर्कमूर्त्तिं घृतेन ॥ व्र्स्_२५।९८ ॥  

 अथ योनिशूलहरयोगद्वयम् ।-- 
योनौ शूले निम्बवातारिपिष्टिं कुर्य्याद्यद्वा नागकर्णोत्थमूलैः ॥ व्र्स्_२५।९९ ॥  

 अथ रजोदोषे व्योषादितैलम् ।-- 
तैलं क्वा व्योषवष्टिप्रयुक्तं दद्यात् स्त्रीणां रक्तदोषापनुत्त्यै ॥ व्र्स्_२५।१०० ॥  

 अथ पुष्यानुगं चूर्णम् ।-- 
पाठा जम्बाम्रयोरस्थि शिलोद्भेदं रसाञ्जनम् ।  
अम्बष्ठाशाल्मलीं पिष्ट्वा समङ्गावत्सकत्वचम् ॥ व्र्स्_२५।१०१ ॥  

 
वाह्लीकविल्वातिविषा-लोध्रतोयदगैरिकम् ।  
शुण्ठीमधूकमार्द्वीकं रक्तचन्दनकट्फलम् ॥ व्र्स्_२५।१०२ ॥  

  
कट्वङ्गवत्सकानन्ता-धातकीमधुकाञ्जनम् ।  
पुष्ये गृहीत्वा सञ्चूर्ण्य सक्षौद्रं तण्डुलाम्बुना ॥ व्र्स्_२५।१०३ ॥  

 
पिबेदर्शःस्वतीसारे रक्तं यश्चोपवेश्यते ।  
दोषागन्तुकृता ये च बालानां तांश्च नाशयेत् ॥ व्र्स्_२५।१०४ ॥  

 
योनिदोषं रजोदोषं श्यावं श्वेतारुणत्विषम् ।  
चूर्णं पुष्यानुगं नाम हितमात्रेयपूजितम् ॥ व्र्स्_२५।१०५ ॥  

 अथ त्रिविधविषनिर्देशः ।-- 
यत् कन्दमूलादिषु जायते ततो विषाद्विषं स्थावरमुग्रवीर्य्यम् ।  
सर्पादिकं जङ्गममुच्यते तद्द्रव्यैरनेकैः कृतकञ्च यत्तत् ॥ व्र्स्_२५।१०६ ॥  

  अथ विषचिकित्सा ।-- अथ मेघनादप्रयोगः ।-- 
घननादजटा हन्ति विषं स्थावरजङ्गमम् ॥ व्र्स्_२५।१०७ ॥  

 अथ सूत-शतावरीयोगः ।-- 
ज्येष्ठाम्बुसूतराजेन पीताऽभीरुशिफा तथा ॥ व्र्स्_२५।१०८ ॥  

 अथ सूत-सोमराजीयोगः ।-- 
सुरभिशकृद्रसभावित-शशिराजीचूर्णसंयुतः सूतः ।  
स्थावरजङ्गमकृत्रिमविषजित् गुञ्जामितोऽभ्यस्तः ॥ व्र्स्_२५।१०९ ॥  

  अथ अभ्रकादिप्रलेपः ।-- 
अभ्रकं तालकं ताप्यं शिलाजित् कुनटी रसः ।  
देवदालीरसो व्योषं लेपनाद्विषनाशनम् ॥ व्र्स्_२५।११० ॥  

 अथ लूताविषे सूतभस्मप्रयोगः ।-- 
रसेन चक्रमर्दस्य पुटितः पुटपाचितः ।  
एरण्डस्नेहसंयुक्तः सूतो लूताविकारजित् ॥ व्र्स्_२५।१११ ॥  

 अथ महासर्पविषे नागदमनीप्रयोगः ।-- 
जलेन नागदमनी-मूलं नस्ये प्रयोजितम् ।  
महासर्पस्य विषमं विषं नश्यति तत्क्षणात् ॥ व्र्स्_२५।११२ ॥  

 अथ पञ्चाङ्गशिरीषप्रयोगः ।-- 
जलपिष्टं शिरीषस्य पञ्चाङ्गं यः पिबेन्नरः ।  
स नागराजदष्टोऽपि मानुषो निर्विषो भवेत् ॥ व्र्स्_२५।११३ ॥  

 अथ अश्वगन्धा-वन्ध्याप्रयोगौ ।-- 
अश्वगन्धाभवं कन्दं बन्ध्याया वाऽथ यः पिबेत् ।  
तस्य देहान्तरं याति विषं स्थावरजङ्गमम् ॥ व्र्स्_२५।११४ ॥  

 अथ वृश्चिकविषे व्योषादितैलम् ।-- 
व्योषैरण्डस्रावपक्वन्तु तैलं लेपायोक्तं वृश्चिकानां सदैव ॥ व्र्स्_२५।११५ ॥  

  अथ तार्क्ष्यसूतः ।-- 
सूतं गन्धं टङ्कणं हेमयुक्तं घर्षेद्यामं मेघनादीरसेन ।  
गोलं कृत्वा कान्तपाषाणमूषा-मध्ये क्षिप्त्वा भूधरे तं पुटेत ॥  
पश्चाद्घर्षेन्मेघनादीरसेन सूतः सिद्धस्त्वेष तार्क्ष्यो विषारिः ॥ व्र्स्_२५।११६ ॥  

 अथ विषहररसः ।-- 
तार्क्ष्यं बन्ध्यां भक्षयेद्रक्तिमानं सूतं तस्मात् यान्ति नाशं विषाणि ॥ व्र्स्_२५।११७ ॥  

 अथ मृतसञ्जीवनम् ।-- 
ससिन्दुवारतगरं मृतसञ्जीवनं विषम् ॥ व्र्स्_२५।११८ ॥  

 अथ आखुविषे शिरीषप्रयोगः ।-- 
शिरीषकुसुमं पत्रं विषमाखुविषापहम् ॥ व्र्स्_२५।११९ ॥  

 अथ सर्वविषे देवदार्वादियोगः ।-- 
देवदारु नतं मांसी लवली वाकुची विषम् ।  
कुष्ठञ्च पानलेपाभ्यां समस्तविषनाशनम् ॥ व्र्स्_२५।१२० ॥  

  अथ सर्वविषे टङ्गणप्रयोगः ।-- 
सर्पादिविषनाशाय टङ्कणस्य रजोऽम्भसा ।  
पानाभ्यञ्जननस्याद्यैरतिगुह्योपदंशिना ॥ व्र्स्_२५।१२१ ॥  

 अथ वृश्चिकविषे मनोह्वादिगु।डिका ।-- 
मनोह्वा सैन्धवं हिङ्गु मालतीपल्लवानि च ।  
गोशकृद्रसपिष्टानि गु।डिका वृश्चिकापहा ॥ व्र्स्_२५।१२२ ॥  

 अथ वृश्चिकविषे पलाशवीजगु।डिका ।-- 
अर्कपयसा दिवा ब्राह्म-तरोर्भावितैर्मुहुर्वीजैः ।  
गु।डिका कृता प्रयत्नात् वृश्चिकविषमाशु नाशयति ॥ व्र्स्_२५।१२३ ॥  

 अथ गरविषे कनकादिवटी ।-- 
कनकसारसुतीक्ष्णनिदिग्धिका-हपुषासिद्धकलांशनिषेवणात् ।  
जयति साधु युवा धनकाङ्क्षया गणिकया परिदत्तगरौषधम् ॥ व्र्स्_२५।१२४ ॥  

  अथ सविषान्ने वृक्षाम्लादियोगः ।-- 
पुराणवृक्षाम्लयुतं कटुत्रयं नरेण भुक्तं त्वशनावसाने ।  
असारवृत्ताबलयाऽर्थकाङ्क्षया सहान्नदत्तं विषमाशु नाशयेत् ॥ व्र्स्_२५।१२५ ॥  

 इति श्रीवैद्यपतिसिंहगुप्तस्य सूनोर्वाग्भटाचार्य्यस्य कृतौ रसरत्नसमुच्चये क्षुद्ररोग- गुह्यरोग-स्थावर-जङ्गमविषप्रतीकारो नाम पञ्चविंशोऽध्यायः ॥ २५ ॥
# अध्याय २६

# अथ जरारोगचिकित्सनम् ।--
अथ रसायनगुणाः ।-- 
दीर्घमायुः स्मृतिं मेधामारोग्यं तरुणं वयः ।  
प्रभावर्णस्वरौदार्य्यं देहेन्द्रियबलोदयम् ॥  
वाक्सिद्धिं वृषतां कान्तिमवाप्नोति रसायनात् ॥ व्र्स्_२६।१ ॥  

  अथ जराया निदानम् ।-- 
पन्थाः शीतं कदन्नञ्च वयोवृद्धाश्च योषितः ।  
मनसः प्रातिकूल्यञ्च जरायाः पञ्च हेतवः ॥ व्र्स्_२६।२ ॥  

 अथ वार्द्धक्यहर-रसायनम् ।-- 
हलिनीरससम्पिष्टौ तुल्यांशौ रसगन्धकौ ।  
हस्तिपर्णीलवलिका-मत्स्याक्षीकल्कवेष्टितौ ॥  
त्रिःपक्वौ मूकमूषायां सव्योषौ वार्द्धकापहौ ॥ व्र्स्_२६।३ ॥  

  अथ उदयादित्यरसः ।-- 
आवर्त्तिते रसपलं क्षिप्त्वा द्विपलगन्धके ।  
आर्द्रकद्रवमुष्टीनां विंशत्या मर्दितं पचेत् ॥ व्र्स्_२६।४ ॥  

 
मृद्गू।ढताम्रमूषायां तं गुञ्जाप्रमितं रसम् ।  
ससर्पिर्नागरं भुक्त्वा तप्ताम्बुप्रसृतं पिबेत् ॥  
रसोऽयमुदयादित्यः स्याज्जरारजनीहरः ॥ व्र्स्_२६।५ ॥  

 अथ सर्वरोगहर-रसायनम् ।-- 
मूषां तिन्दुकविस्तारामायामे षो।डशाङ्गुलाम् ।  
भाण्डवाह्यस्थपादांशां बालुकाभिः प्रपूरयेत् ॥ व्र्स्_२६।६ ॥  

 
तस्यां निवेश्य द्विगुण-गन्धगर्भगतं रसम् ।  
याममात्रं पचेच्चुल्ल्यां क्षिपेद्गन्धस्य तूद्गमे ॥ व्र्स्_२६।७ ॥  

 
वायसीनागिनीमत्त-मेघनादरसं क्रमात् ।  
स रसः सर्वरोगघ्नो बलीपलितजिद्भवेत् ॥ व्र्स्_२६।८ ॥  

  अथ मासिक-रसायनम् ।-- 
रसगन्धकमध्वाज्य-शिलाजत्वम्लवेतसम् ।  
द्विमाषप्रमितं वेगान्मासमात्राज्जरां जयेत् ॥ व्र्स्_२६।९ ॥  

 अथ षाण्मासिक-रसायनम् ।-- 
विष्णुक्रान्तारुणागस्ति-क्षीरिणीतण्डुलीयकैः ।  
रसगन्धकयोः पिष्टी स्त्रीस्तन्येन च मर्दिता ॥ व्र्स्_२६।१० ॥  

 
यवास्तिला घृतक्षौद्रमेषामुद्वर्त्तनं जयेत् ।  
कार्श्यं जराञ्च षण्मासाद्विधत्ते वृद्धिमायुषः ॥ व्र्स्_२६।११ ॥  

 अथ पाक्षिक-रसायनम् ।-- 
शिलाजतुक्षीद्रवि।डङ्गसर्पिर्लोहाभयापारदताप्यभक्षः ।  
आपूर्य्यते दुर्बलदेहधातुस्त्रिपञ्चरात्रेण यथा शशाङ्कः ॥ व्र्स्_२६।१२ ॥  

 अथ हेमादि-रसायनम् ।-- 
हेम धात्रीफलं क्षौद्रं गायत्रीरसभावितम् ।  
लिहन्ननु पिबेत् क्षीरं दृष्टरिष्टोऽपि जीवति ॥ व्र्स्_२६।१३ ॥  

  अथ पिप्पल्यादि-रसायनम् ।-- 
मधुमागधिकावि।डङ्गसार-त्रिफलाहेम घृतं सिताञ्च खादन् ।  
जरयाऽनवली।ढदेहकान्तिः समधातुश्च समाः शतञ्च जीवेत् ॥ व्र्स्_२६।१४ ॥  

 अथ अष्टमासिक-रसायनम् ।-- 
ज्योतिष्मतीनाम लता पीता पीतफलोज्ज्वला ।  
आषा।ढे पूर्वपक्षे स्यात् गृहीत्वा वीजमुत्तमम् ॥ व्र्स्_२६।१५ ॥  

 
आहरेत्तिलवत्तैलं मुष्टिना चापि तत् पचेत् ।  
क्षीरतुल्यं चतुर्थांश-माक्षिकं तैलशेषितम् ॥ व्र्स्_२६।१६ ॥  

 
ततस्तत् कोलकर्पूर-त्वग्जातीफलमिश्रितम् ।  
स्निग्धभाण्डगतं धान्येष्वनुगुप्तं निधापयेत् ॥ व्र्स्_२६।१७ ॥  

 
पिबेत् सूर्य्योदये तैलात् पलं याति विसञ्ज्ञताम् ।  
ततः सञ्ज्ञां शनैर्लब्ध्वा ततः क्रन्दति रोदिति ॥ व्र्स्_२६।१८ ॥  

 
एवं मासे श्रुतिधरः परस्मिन् सूर्य्यसन्निभः ।  
तृतीये पूज्यते देवैश्चतुर्थे नैव दृश्यते ॥ व्र्स्_२६।१९ ॥  

 
खेचरः पञ्चमे षष्ठे सिद्धैर्मिलति सप्तमे ।  
विष्णोः समदिनं जीवेज्जीवन्मुक्तोऽष्टमे भवेत् ॥ व्र्स्_२६।२० ॥  

  अथ त्रिवार्जिक-रसायनम् ।-- 
भूमावरत्निमात्रायां ताम्रं तैलेन पूरयेत् ।  
षण्मासं तापयेदूर्द्ध्वं मृदुना तुषवह्निना ॥  
पीत्वा माषादिनिष्कान्तं तत्त्रिवर्षान्महाकविः ॥ व्र्स्_२६।२१ ॥  

 अथ षष्ट्यधिकत्रिशतवर्षायुष्कर-रसायनम् ।-- 
तैलप्रस्थं घृतप्रस्थं चतुष्प्रस्थं पयः पचेत् ।  
द्विप्रस्थशेषं तत् पीत्वा मासं त्रिपुरुषायुषः ॥ व्र्स्_२६।२२ ॥  

 अथ सहस्रवर्षायुष्कर-रसायनम् ।-- 
तैलं पिबेद्घृतक्षीद्र-क्षीरान्यतममिश्रितम् ।  
कुर्य्याच्च तैलमध्वाज्यैर्नस्यं क्षीरघृताशिनः ॥  
भुक्त्वा शतायुः षण्मासात् सहस्रायुर्भवेन्नरः ॥ व्र्स्_२६।२३ ॥  

  अथ त्रिकला रसायनम् ।-- 
मधुकेन तुगाक्षीरी पिप्पली क्षीद्रसर्पिथा ।  
वि।डङ्गपिप्पलीभ्याञ्च त्रिफला लवणेन च ॥ व्र्स्_२६।२४ ॥  

 
संवत्सरप्रयोगेण स्मृतिमेधाबलप्रदा ।  
भवत्यायुष्प्रदा पुंसां जरारोगनिवर्हणी ॥ व्र्स्_२६।२५ ॥  

 अथ द्वितीयत्रिफला-रसायनम् ।-- 
खदिरासनभृङ्गसातला-कृमिशत्रूदकभाविता मुहुः ।  
गु।डमाक्षिकसर्पिरन्विता त्रिफला हन्ति जराञ्च वत्सरात् ॥ व्र्स्_२६।२६ ॥  

 अथ तृतीयत्रिफला-रसायनम् ।-- 
त्रिफलामसनोदकेन पिष्ट्वा रजनीपर्य्युषितामयःकपाले ।  
मधुरां मधुना लिहन् हिनस्ति स्थविमानं जरसं गदांश्च सर्वान् ॥ व्र्स्_२६।२७ ॥  

  अथ षडङ्ग-रसायनम् ।-- 
कान्ताभ्रकश्चिलाधातु-विषसूतकमाक्षिकम् ।  
शीलितं मधुसर्पिर्भ्यां व्याधिवार्द्धकमृत्युजित् ॥ व्र्स्_२६।२८ ॥  

 अथ वार्षिक-रसायनम् ।-- 
गन्धं लौहं भस्म मध्वाज्ययुक्तं सेव्यं वर्षं वारिणा त्रैफलेन ।  
शुभ्रे केशे कालिमा दिव्यदृष्टिः पुष्टिर्वीर्य्यं जायते दीर्घमायुः ॥ व्र्स्_२६।२९ ॥  

 अथ कुष्ठादिहर-रसायनम् ।-- 
नीलज्योतिः कान्तचूर्णं रुदन्ती-धात्रीपत्रैर्वारिणा त्रैफलेन ।  
मध्वाज्याभ्यां वत्सरार्द्धप्रयोगात् कुष्ठं शुभ्रं रोमजातं निहन्ति ॥ व्र्स्_२६।३० ॥  

 
देहे दार्ढ्यं दिव्यदृष्टिः सुपुष्टि-र्वीर्य्यं शौर्य्यं जायते दीर्घमायुः ॥ व्र्स्_२६।३१ ॥  

  अथ ज्योतिष्मतीतैल-रसायनम् ।-- 
ज्योतिष्मत्यास्तैलमाज्यं सगन्धं गुञ्जावृद्ध्या सेवयेन्माषमात्रम् ।  
यावच्च स्याद्यस्तु स प्राप्य मूर्त्तिर्मेधायुक्तो दिव्यदृष्टिर्नियक्ष्मा ॥ व्र्स्_२६।३२ ॥  

 अथ सर्वरोगान्तक-रसायनम् ।-- 
कान्ताभ्रत्रिफलावि।डङ्गरजनी-ताप्याब्ददेवद्रुम-  
व्योषैलाग्निपुनर्नवाद्रिगिरिजाङ्कोलैः समं गुग्गुलुम् ।  
पिष्ट्वा भृङ्गजलेन सूक्ष्मगुलिकां खादेद्यथासात्म्यतो  
मेदःश्लेष्मसमीरणोल्वणगदेष्वन्येषु वा पूरुषः ॥ व्र्स्_२६।३३ ॥  

 अथ कान्त-रसायनम् ।-- 
कान्तं तुल्याभ्रसत्त्वं चरणपरिमितं हेम तत्तुल्यमर्कं  
वैक्रान्तं ताप्यरूप्यं कृमिहरकटुकैस्तुल्यभागैः समेतम् ।  
ली।ढं देवद्रुतैलैर्विरचयति नृणां देहसिद्धिं समृद्धां  
पथ्यं कल्पोक्तभुक्तं हरति च सकलान् रोगपूगान् जयेन ॥ व्र्स्_२६।३४ ॥  

 
तदेतत् सर्वरोगघ्नं रम्यं कान्तरसायनम् ।  
सेव्यं वृष्यं सुपुत्त्रीयं मङ्गल्यं दीपनं परम् ॥ व्र्स्_२६।३५ ॥  

  अथ चतुर्थत्रिफला-रसायनम् ।-- 
रात्रौ कान्तशरावके त्रिकफला भिन्ना जलैः स्वादुभिः  
प्रातर्मुष्टिमिताः खलु प्रतिदिनं षण्मासमासेविताः ।  
हन्युः पित्तकफामयान् बहुविधं कुष्ठं प्रमेहांस्तथा  
पाण्डुं यक्ष्मगदञ्च कामलगदं पथ्यञ्च तक्रं तथा ॥ व्र्स्_२६।३६ ॥  

 अथ द्वितीयकान्त-रसायनम् ।-- 
त्रिफलामस्तुसंयुक्तं कान्तं सर्वरसायनम् ॥ व्र्स्_२६।३७ ॥  

 अथ तृतीयकान्त-रसायनम् ।-- 
एतत् स्यादपुनर्भवं हि भसितं कान्तस्य दिव्यामृतं  
सम्यक्सिद्धरसायनं त्रिकटुकीवेल्लाज्यमध्वन्वितम् ।  
हन्यान्निष्कमितं जरामरणजव्याधींश्च सत्पुत्त्रदं  
प्रोक्तं श्रीगिरिशेन कालयवनोद्भूत्यै पुरा तत्पितुः ॥ व्र्स्_२६।३८ ॥  

  अथ कान्ताभ्रक-रसायनम् ।-- 
सिद्धमभ्रं समं कान्तं मर्दयेदार्द्रवारिणा ।  
कलांशं हेमचूर्णस्य वीजपूररसे पुनः ॥ व्र्स्_२६।३९ ॥  

 
मर्दयेत् खल्लमध्यस्थं यावत् सप्तदिनावधि ।  
आटरूषरसेनैव तथा मुण्डीरसेन च ॥ व्र्स्_२६।४० ॥  

 
तालमूलीरसेनैव दशमूलीरसेन वा ।  
तत्तद्रोगहरैः क्वाथैर्भावयेत् सप्तधा भिषक् ॥ व्र्स्_२६।४१ ॥  

 
त्रिफलाव्योषचूर्णञ्च मध्वाज्याभ्यां प्रयोजयेत् ।  
पञ्चकर्मविशुद्धेन सेव्यमेतद्रसायनम् ॥ व्र्स्_२६।४२ ॥  

 
पाण्डुशोफोदरानाह-ग्रहणीशीषकासजित् ।  
सन्ततं सततञ्चैव पुराणं विषमं ज्वरम् ॥ व्र्स्_२६।४३ ॥  

 
निहन्यात् सर्वकुष्ठानि प्रमेहान् विंशतिं जयेत् ।  
कान्ताकमिदं श्रेष्ठं रसायनमनुत्तमम् ॥ व्र्स्_२६।४४ ॥  

 अथ पाठादिघृतम् ।-- 
पालाशोलूखले तन्मलवियुजि विमर्दोद्धृतैरा।ढकांशै-  
र्मिश्रं व्राह्मीरसैस्तैर्विधिवदिह पचेत् प्रस्यमात्रं गवाज्यम् ।  
पाठाधात्रीहरिद्रात्रिवृदुपरचितेनापि कल्केन सिद्धं  
यो वा कीटारिकृष्णासलवणजटिलाभिर्विली।ढः सदा स्यात् ॥ व्र्स्_२६।४५ ॥  

  
सौकर्य्यः सप्तरात्रान्मतिमतिविशदां पक्षतो मासमात्रा-  
च्चातुर्य्यं सत्कवित्वं वरसकलकलाभिज्ञतां प्राप्नुयात् सः ॥ व्र्स्_२६।४६ ॥  

 अथ ताप्यादिवटकः ।-- 
ताप्याभ्रकत्रिकटुतुत्थशिलाजकान्त-  
मङ्कोल्ललोहमलटङ्कणसैन्धवञ्च ।  
भृङ्गीरसेन वटकांश्च मसूरमात्रान्  
खादेद्रसायनवरं सकलामयघ्नम् ॥ व्र्स्_२६।४७ ॥  

 अथ कमलाविलासो रसः ।-- 
लोहाभ्रौ बलिसूतहाटकमयस्तुल्यं कुमारीरसे  
पक्त्वैरण्डदलैर्निबध्य सुदृ।ढं सद्धान्यराशौ त्र्यहम् ।  
क्षिप्त्वाद्धृत्य विचूर्णितं मधुवरा-युक्तं यथासात्म्यतः  
कृष्णात्रेयविनिर्मितं गदजरा-विध्वंसि सौख्यप्रदम् ॥ व्र्स्_२६।४८ ॥  

 
आज्ञासिद्धमिदं रसायनवरं सर्वप्रमेहप्रणुत्  
कासं पञ्चविधं तथैव तनुगं पाण्डुञ्च हिक्कां व्रणम् ।  
श्लेष्माणं पवनं हलीमकगदं हन्याच्च मन्दानलं  
कण्डूकुष्ठविसर्पविद्रधिमुखापस्मारमुख्यान् जयेत् ॥ व्र्स्_२६।४९ ॥  

  
गोप्याद्गोप्यतरः सुखेन सुलभः सर्वत्र सिद्धो रसो  
नाम्नाऽयं कमलाविलास इति सद्वैद्यस्य कीर्त्तिप्रदः ॥ व्र्स्_२६।५० ॥  

 अथ लक्ष्मीविलासः ।-- 
वेदेन्दुनेत्राङ्गरसाङ्गभागा भूसूतगन्धोषणतिन्दुटङ्काः ।  
भृङ्गार्द्रगुञ्जाजवनीनवाभिर्भाव्यं त्रिशः स्वेद्यमदोऽर्कपत्रे ॥ व्र्स्_२६।५१ ॥  

 
लक्ष्मीविलासः स विशाललक्ष्मीं  
तनौ तनोति क्षयिणः प्रयोगैः ॥ व्र्स्_२६।५२ ॥  

 अथ नारिकेलपाकः ।-- 
वाराहीमुषलीकन्द-कनकाहिस्वरस्तथा ।  
वानरीफलसंयुक्तं चूर्णयित्वा पृथक् पृथक् ॥ व्र्स्_२६।५३ ॥  

 
कार्पासमज्जदुग्धेन उत्कलय्य यथाक्रमम् ।  
भावनासप्तकं दत्त्वा सूर्य्यतापे विशोषयेत् ॥ व्र्स्_२६।५४ ॥  

  
नारिकेलञ्च सम्भृत्य द्वारं रुद्ध्वा यथाविधि ।  
गोदुग्धेन तु तत्क्वाथ्य-षो।डशद्वयमात्रतः ॥ व्र्स्_२६।५५ ॥  

 
दर्व्या संवर्त्तितं भाण्डे यथा दार्ढ्यं न याति च ।  
शीतं चूर्णीकृतं पक्वमाज्येन प्रपचेन्नरः ॥ व्र्स्_२६।५६ ॥  

 
जातीफलं लवङ्गञ्च एलाचूर्णं विनिक्षिपेत् ।  
निष्पन्नं शाणमात्रन्तु गृहीत्वा प्रपिबेत् पयः ॥ व्र्स्_२६।५७ ॥  

 
वातरोगाः प्रमेहाश्च बलक्षयस्तथोल्वणाः ।  
सप्तरात्रप्रयोगेण प्रशमं यान्ति सर्वतः ॥ व्र्स्_२६।५८ ॥  

 
वृद्धोऽपि तरुणत्वं स प्रहर्षति सदा नरः ।  
सौश्रुताख्यं नारिकेलं गुरुणा परिकीर्त्तितम् ॥ व्र्स्_२६।५९ ॥  

 इति श्रीवैद्यपतिसिंहगुप्तस्य सूनोर्वाग्भटाचार्य्यस्य कृतौ रसरत्नसमुच्चये रसायनविधिर्नाम ष।ड्विंशोऽध्यायः ॥ २६ ॥
# अध्याय २७

# अथ वाजीकरणम् ।--
अथ वाजीकरणस्य गुणाः ।-- 
वाजीकरणमन्विच्छेत् सततं विषयी पुमान् ।  
पुष्टिस्तुष्टिरपत्यञ्च गुणवत्तत्र संस्थितम् ॥ व्र्स्_२७।१ ॥  

 अथ वाजीकरणस्य निरुक्तिः ।-- 
वाजीवातिबलो येन यात्यप्रतिहतीऽङ्गनाः ।  
तत् वाजीकरणं विद्धि देहस्यौजस्करं परम् ॥ व्र्स्_२७।२ ॥  

  अथ शुक्रक्षयस्य निदानम् ।-- 
शुक्रन्तु चिन्ताव्यायाम-व्याधिभिर्देहकर्षणात् ।  
क्षयं गच्छत्यनशनात् स्त्रीणाञ्चातिनिषेवणात् ॥ व्र्स्_२७।३ ॥  

 अथ वाजीकरणयोगोपदेशे प्रतिज्ञा ।-- 
तस्मात् प्रयोगान् वक्ष्यामि दुर्बलानां बलप्रदान् ।  
सुखोपयोगात् बालानां भूयश्च बलवर्द्धनात् ॥ व्र्स्_२७।४ ॥  

 अथ वाजीकरणप्रयोगे पूर्वकृत्यम् ।-- 
शुद्धकायो यथापक्ति वृष्ययोगान् प्रयोजयेत् ॥ व्र्स्_२७।५ ॥  

 अथ मधुकप्रयोगः ।-- 
कर्षं मधुकचूर्णस्य घृतक्षीद्रसमन्वितम् ।  
पयोऽनुपानं या लिह्यान्नित्यवेगः सदा भवेत् ॥ व्र्स्_२७।६ ॥  

  अथ शृङ्गीप्रयोगः ।-- 
कुलीरशृङ्ग्या यः कल्कमालोड्य पयसा पिबेत् ।  
सिताघृतपयोऽन्नाशी स नारीषु वृषायते ॥ व्र्स्_२७।७ ॥  

 अथ स्वयङ्गुप्तादिचूर्णम् ।-- 
स्वयङ्गुप्तेक्षुरकयोर्वीजचूर्णं सशर्करम् ।  
धारोष्णेन नरः पीत्वा पयसा रासभायते ॥ व्र्स्_२७।८ ॥  

 अथ तिलप्रयोगः ।-- 
बस्ताण्डसिद्धे पयसि भावितानसकृत्तिलान् ।  
यः खादेत् ससितान् गच्छेत् स स्त्रीशतमपूर्ववत् ॥ व्र्स्_२७।९ ॥  

 अथ सिन्दूररसः ।-- 
गन्धकेन समं सूतं श्वेताङ्कोल्लजटारसैः ।  
त्रिदिनं मर्दितं तेन रसेन गुटिकीकृतम् ॥ व्र्स्_२७।१० ॥  

 
रक्तचित्रकवाराही-पत्रनिर्य्यासपेषिते ।  
सद्योहताजमांसस्य पिण्डे न्यस्तं विपाचितम् ॥ व्र्स्_२७।११ ॥  

 
तप्ततैले मज्जयीत यावत् सिन्दूरसन्निभम् ।  
भक्षयेत् मधुसर्पिर्भ्यां गोक्षीरञ्च पिबेदनु ॥ व्र्स्_२७।१२ ॥  

  
स्त्रियः सेवेत तत्त्यागे यतः स्फुटति लोचनम् ।  
न क्रामति रसञ्चास्मिन् क्रान्ते स खलु मन्मथः ॥ व्र्स्_२७।१३ ॥  

 अथ कामकलाख्यरसः ।-- 
मुषलीकदलीकन्द-वाजिगन्धाकशेरुकैः ।  
मर्दितं हेमसूताभ्रं मूषास्थं पुटपाचितम् ॥ व्र्स्_२७।१४ ॥  

 
शाल्मलीचूर्णसंयुक्तं वासराण्येकविंशतिः ।  
भक्षयित्वा चतुर्माषं गव्यं क्षीरं पिबेदनु ॥ व्र्स्_२७।१५ ॥  

 
सर्वाङ्गोद्वर्त्तनं कुर्य्यात् सयवैः शाल्मलीरसैः ।  
अन्वहं मधुराहारः सहस्रं रमते स्त्रियः ॥ व्र्स्_२७।१६ ॥  

 अथ कामदेवः ।-- 
हेमपादयुतः सूतो मर्दितः शाल्मलीरसैः ।  
कदलीकन्दनिर्य्यासे क्षीरेक्षुरसगोघृते ॥ व्र्स्_२७।१७ ॥  

  
माक्षिके चासकृत् स्विन्नः शाल्मलीक्षीरगोक्षुरैः ।  
शर्करामलकद्राक्षा-मुषलीमाषमाक्षिकैः ॥ व्र्स्_२७।१८ ॥  

 
युक्तो रम्भाफलद्रुत्या कामदेव इति स्मृतः ।  
सेवनादूर्द्ध्वलिङ्गः स्याद्द्रावयेद्वनिताशतम् ॥ व्र्स्_२७।१९ ॥  

 अथ मदनसुन्दरः ।-- 
गन्धकेन रसः पिष्टः कह्लाररसमर्दितः ।  
विपक्वो बालुकायन्त्रे वृष्यो मदनसुन्दरः ॥ व्र्स्_२७।२० ॥  

  अथ पूर्णचन्द्रः ।-- 
कामदेव इह सोच्चटारसो रक्तपुष्पमुनिसारभावितः ।  
पूर्णचन्द्र इति विश्रुतो रसः प्राणिनां चरमधातुपूरकः ॥ व्र्स्_२७।२१ ॥  

 
रहस्यं कुसुमास्त्रस्य शृङ्गारस्याधिदैवतम् ।  
कार्मणं सुदृशामूचे रसत्रयमिदं हरः ॥ व्र्स्_२७।२२ ॥  

 अथ मदनमुन्मद्रमः ।-- 
मासार्द्धमात्रं हरजं विमर्द्य रसेन मोचस्य रसेन तेन ।  
त्रिःसप्तसङ्ख्यानि दिनानि गन्धं तत्सम्मितं गोघृतमध्यपक्वम् ॥ व्र्स्_२७।२३ ॥  

 
विभाव्य तेनैव विशोष्य युञ्ज्यात् काचस्थयोर्नागलतादलेन ।  
तयोर्विमर्द्याथ निषेव्य दुग्धं पिवेन्निशायां कदलीफलं तत् ॥ व्र्स्_२७।२४ ॥  

  
मदनं मदयन्मदमुज्ज्वलयन् प्रमदानिवहानतिविह्वलयन् ।  
सुरतैः सुखदैर्गतविच्यवनैर्भवसारजुषामयमेव सुहृत् ॥ व्र्स्_२७।२५ ॥  

 अथ कुसुमायुधः ।-- 
सूतस्य द्विपलं चतुष्पलमितो गन्धो मृतं काञ्चनं  
पादन्यूनपलं सुवर्णविमला-ताप्यं रसेनोन्मितम् ।  
लोहं कान्तमलस्तथाऽसितघनं कर्षान्मितावेकशो  
हन्तव्यं दरदेन लोहमखिलं चूर्णं ततो मर्दितम् ॥ व्र्स्_२७।२६ ॥  

  
मूषायां विगतावृतौ सिकतया यन्त्रे कृते स्थापयेत्  
ब्राह्मीवारि दिनं निधेहि तदनु प्रत्येकमेकात्त्र्यहम् ।  
वासाकुञ्जरशुण्ठिकात्रिकटुकं मेषी च निर्गुण्डिका  
ताली कुञ्जरशुण्डिका हुतवहस्तोयानि दत्त्वा पचेत् ॥ व्र्स्_२७।२७ ॥  

 
ततस्तं निखिलाम्भोभिर्विमर्द्य पुटयेल्लघु ।  
निर्य्यासैः शाल्मलैर्ग्राह्यो वल्लत्रयमितो रसः ॥  
बलीपलितनाशाय त्रिमासं मधुराशनः ॥ व्र्स्_२७।२८ ॥  

 
सुरतेषु सुलोचनाशतैर्गतवीर्य्यच्यवनैर्मनो यदि ।  
तदमुं रसमाश्रयाऽऽश्रयं कुसुमास्त्रस्य चिराय धन्विनः ॥ व्र्स्_२७।२९ ॥  

 
यदि सन्ति सहस्रशः स्त्रियश्चतुराश्लेषमनोहराः प्रसन्नाः ।  
सुकवेरिव गुम्फना गिरां सुरसोऽनेन युवा रसेन भूयात् ॥ व्र्स्_२७।३० ॥  

  अथ सूतेन्द्रः ।-- 
मुक्ताफलं प्रबालञ्च सुवर्णं रौप्यमेव च ।  
रसं गन्धञ्च तत् सर्वं तोलैकैकं प्रकल्पयेत् ॥ व्र्स्_२७।३१ ॥  

 
रक्तोत्पलैः पत्ररसैर्मर्दयेत्तत्तलीकृते ।  
मर्दयेत्तत् पुनर्दत्त्वा गन्धं माषचतुष्टयम् ॥ व्र्स्_२७।३२ ॥  

 
तन्मध्ये गन्धकं दत्त्वा मर्दयेत्तदनन्तरम् ।  
भीक्ष्या काचघटीमध्ये सन्निरुध्य प्रयत्नतः ॥ व्र्स्_२७।३३ ॥  

 
बालुकायन्त्रमध्यस्थां कृत्वा काचघटीं ततः ।  
पाकस्तत्र तथा कार्य्यो भवेद्यामत्रयं यथा ॥ व्र्स्_२७।३४ ॥  

 
काचपात्रं समाकर्षेत् सिद्धं सूतं ततः परम् ।  
भक्षयेद्रक्तिकाः पञ्च रोगैराक्रान्तपुद्गलः ॥ व्र्स्_२७।३५ ॥  

 
भोजनं पूर्वरोगोक्तं यत्नतः कारयेद्भिषक् ।  
दुर्बलं वपुरत्यर्थं बलयुक्तं करोत्यसौ ॥ व्र्स्_२७।३६ ॥  

  
शुक्रवृद्धिं करोत्येष ध्वजभङ्गञ्च नाशयेत् ।  
मासेनैकेन सूतेन्द्रो रोगनाशाय कल्पते ॥ व्र्स्_२७।३७ ॥  

 
शालयो मुद्गयुक्ताश्च गोधूमा भोजने हिताः ।  
घृतं गव्यं तथा क्षीरं स्निग्धं पथ्यं प्रयोजयेत् ॥  
पारावतस्य मांसञ्च तित्तिरेर्लावकस्य च ॥ व्र्स्_२७।३८ ॥  

 अथ कार्श्यहरयोगः ।-- 
शुद्धं सूतं वाजिगन्धाञ्च यष्टीं पक्त्वा दुग्धं तच्च कार्श्ये ददीत ॥ व्र्स्_२७।३९ ॥  

 अथ कार्श्यहरयोगत्रयम् ।-- 
एवञ्चाप्यं वापयित्वा च दद्यात् यद्वा यष्टिं मागधीं वाजिगन्धाम् ।  
मध्वाज्याभ्यां शाल्मलीसत्त्वयुक्तां शम्बूकैर्वा भर्जितैर्वाप्यमिश्रैः ॥ व्र्स्_२७।४० ॥  

  अथ मदनकामदेवः ।-- 
गोलं गन्धकसूतयोस्त्रिकटुकक्वाथेन बद्ध्वाऽथ भू-  
कुष्माण्डान्तरवस्थितं विपिहितं तेनैव लिप्त्वोपरि ।  
माषैर्द्व्यङ्गुलमाज्यपक्वमथ तत् कुष्माण्डमध्याद्धरेत्  
तच्चूर्णे लवसम्मिते सुरकृता-चूर्णस्य मुष्टिद्वयम् ॥ व्र्स्_२७।४१ ॥  

 
जया शतावरी कृष्णा कपिकच्छफलं तिलाः ।  
प्रत्येकं पलसम्माना यवाः पञ्चपलान्मिताः ॥ व्र्स्_२७।४२ ॥  

 
तावन्मोचफलं द्वे च यष्टी मुष्टिद्वयं शुभा ।  
निक्षिप्य सप्त सप्तात्र भावनाः क्रमशश्चरेत् ॥ व्र्स्_२७।४३ ॥  

 
महाबलाबलानाग-बलाभिर्द्राक्षयाऽपि च ।  
कृष्णाधात्रीक्षुभिश्चापि दन्तपात्रे निवेश्य च ॥ व्र्स्_२७।४४ ॥  

 
मत्स्यण्डिकायुतं वल्ल-द्वयमानं भजेन्निशि ।  
अनुपानमिह प्रोक्तं धारोष्णं सुरभेः पयः ॥ व्र्स्_२७।४५ ॥  

 
दोषमार्त्तवजं हत्वा कुर्य्याद्वीर्य्यप्रवर्द्धनम् ।  
ध्वजोत्साहं तथा स्त्रीषु वाजीकरणमुत्तमम् ॥ व्र्स्_२७।४६ ॥  

  
अलं मलयवायुना कुमुदबान्धवेनाप्यलं  
मधुव्रतसुखायिनः कलितपञ्चमाः के पिकाः ? ।  
अतो भज विशङ्कितं रतिसरोजिनीभास्करं  
मनोजपरिदैवतं मदनकामदेवं रसम् ॥ व्र्स्_२७।४७ ॥  

 अथ कामधेनः ।-- 
हेमाभ्रसत्त्वकान्तार्काः प्रत्येकं पलमात्रकाः ।  
एकत्र द्राविताः सर्वे कर्षभूनागसत्त्वकाः ॥ व्र्स्_२७।४८ ॥  

 
पलविंशतिसूतेन तैश्च पिष्टिं प्रकल्पयेत् ।  
शतधा पातयेत् सूतं पिष्टीं कृत्वा पुनश्च तैः ॥ व्र्स्_२७।४९ ॥  

 
शिष्टं द्विपलिकं सूतं सन्न्यासाद्भस्मता नयैत् ।  
भम्मीभूते रसे तस्मिन् शिष्टे चैकपले ततः ॥ व्र्स्_२७।५० ॥  

 
वज्रं निष्कमितञ्चाभ्र-सत्त्वं षट्पलिकं क्षिपेत् ।  
द्विपलं गन्धकं शुद्धं द्विदिनं मर्दयेत्ततः ॥ व्र्स्_२७।५१ ॥  

 
तत् सर्वं लोहजे पात्रे क्षिप्त्वा च मृदुवह्निना ।  
शाल्मलीमूलजं क्वाथं चत्वारिंशत्पलोन्मितम् ॥ व्र्स्_२७।५२ ॥  

 
जारयद्रसराजस्य दत्त्वा दत्त्वाऽल्पमल्पकम् ।  
स्वाङ्गशीतं रसं हृत्वा सुगा।ढं परिमर्दयेत् ॥ व्र्स्_२७।५३ ॥  

  
नालीपातेन तत् क्वाथं रजोदग्धं प्रदापयेत् ।  
ततः करण्डके क्षिप्त्वा यत्नेन स्थापयेत् खलु ॥ व्र्स्_२७।५४ ॥  

 
सोऽयं गुञ्जामितघृतयुतः सेवितो हन्ति रोगां-  
स्तत्तद्दोषप्रभवकुटिलान् दुःखसाध्यान् समस्तान् ।  
दद्याद्दीप्तिं जठरशिखिनः स्त्रीशतं सेवयेत्तु  
स्थैर्य्यं कुर्य्यादपि च वपुषो नामतः कामधेनुः ॥ व्र्स्_२७।५५ ॥  

 अथ महाभ्रसत्त्वम् ।-- 
कृष्णाभ्रकस्य धान्याभ्रं कृत्वा भृङ्गाम्बुनि क्षिपेत् ।  
तस्मिंश्च तुत्थकं देयं सूक्ष्मं ताप्यभवं रजः ॥ व्र्स्_२७।५६ ॥  

 
टङ्कणञ्चाग्निना भृष्टं तावदेव विनिक्षिपेत् ।  
छागास्थिसम्भवं चूर्णं चतुर्थाशेन निक्षिपेत् ॥ व्र्स्_२७।५७ ॥  

 
रसभस्माष्टमांशञ्च गु।डगुञ्जापुरस्तथा ।  
पञ्चाजेन विनिष्पिष्य गोलीकृत्य विशोष्य च ॥ व्र्स्_२७।५८ ॥  

 
ततो नूतनभाण्डस्य जलघृष्टेन पाण्डुना ।  
विलिप्य वटिकाः सर्वा हरेत् सर्वं पुरोक्तवत् ॥  
महाभ्रसत्त्वमेतत् स्यादेकमप्यखिलार्त्तिनुत् ॥ व्र्स्_२७।५९ ॥  

 अथ उमापतिः ।-- 
त्रिफलाक्वथितैः सार्द्धं पुटितञ्च शतावधि ।  
इत्थं महाभ्रसत्त्वं तन्मृतं शाणचतुष्टयम् ॥ व्र्स्_२७।६० ॥  

 
एकशाणमितं सम्यग्रसराजस्य भस्म च ।  
एकशाणमितं गन्धं त्रिफला च त्रिशाणिका ॥ व्र्स्_२७।६१ ॥  

 
कान्तपात्रे क्षिपेदेतत् सर्वं घृतसितायुतम् ।  
मर्दयेदतियत्नेन यावत् स्यात् प्रहराष्टकम् ॥  
तत् कल्कं निक्षिपेत् कान्त-लोहजातकरण्डके ॥ व्र्स्_२७।६२ ॥  

 
संसिद्धोऽयमुमापतिर्वररसो गुञ्जामितः सेवितो  
मासेनैव महामयान् प्रशमयेत् पथ्यादियुक्तिं विना ।  
नित्यं क्षीरघृताशनेन च पुनः संसेवितो नाशये-  
दब्देनैव जरां बलीपलितकैर्दद्याच्छताब्दं वयः ॥ व्र्स्_२७।६३ ॥  

 
उमापती रसः सोऽयमुमापतिरिवापरः ॥ व्र्स्_२७।६४ ॥  

  अथ महाकनकसुन्दरः ।-- 
कान्तकाञ्चनगन्धाश्म-जारितं मारितं रसम् ।  
चतुर्निष्कमितञ्चाथ स्वर्णं निष्कमितं मतम् ॥ व्र्स्_२७।६५ ॥  

 
निक्षिप्य कान्तपात्रे तु पञ्चाशन्निष्कसम्मितम् ।  
जारयेद्गन्धकं शुद्ध-गन्धेन ब।डवाग्निना ॥ व्र्स्_२७।६६ ॥  

 
निष्कतुल्यमिदं चूर्णं श्लक्ष्णीकृत्य प्रयत्नतः ।  
निक्षिपेत् मधुसम्पूर्णे घृतसुस्निग्धभाण्डके ॥ व्र्स्_२७।६७ ॥  

 
अमुनैव प्रकारेण पथ्यानां षष्टिसंयुतम् ।  
त्रिशतं साधयेत् यत्नात् शास्त्रदृष्टविधानतः ॥ व्र्स्_२७।६८ ॥  

 
त्रिधा विभज्य तत्रैकां समादाय हरीतकीम् ।  
एकपादं दिनाभ्याञ्च द्वितीयं दिवसैस्त्रिभिः ॥ व्र्स्_२७।६९ ॥  

 
तृतीयञ्च ततः पादं चतुर्भिर्दिवसैर्भजेत् ।  
एकैकाञ्च ततः पथ्यां भजेदावत्सरं नरः ॥ व्र्स्_२७।७० ॥  

  
जीवेद्वर्षशतं साग्रं बलीपलितवर्जितः ।  
सर्वव्याधिविनिर्मुक्तो नित्यं स्त्रीशतसेवितः ॥ व्र्स्_२७।७१ ॥  

 
बलवान् वीर्य्यवांश्चैव पूर्णसर्वेन्द्रियोदयः ।  
जायते नात्र सन्देह आज्ञेयं पारमेश्वरी ॥ व्र्स्_२७।७२ ॥  

 
हन्यादक्षिगदांश्च कुष्ठमखिलं मासान्तमासेवितः  
पाण्डुञ्च ग्रहणीं प्रमेहगुदजान् गुल्मांश्च शूलामयान् ।  
स्थूलत्वञ्च तथा महाऽग्निसदनं रोगांस्तथैवापरान्  
कुर्य्याद्दीपनपाचनं खलु नृणां भाव्यामयारोधनम् ॥ व्र्स्_२७।७३ ॥  

 
अयं रसायनो दिव्यो महाकनकसुन्दरः ॥ व्र्स्_२७।७४ ॥  

 अथ अमृतार्णवः ।-- 
कृत्वा कण्टकवेध्यानि पलस्वर्णदलान्यथ ।  
अष्टांशरसलिप्तानि निक्षिपेदुपले त्र्यहम् ॥ व्र्स्_२७।७५ ॥  

 
हिङ्गुहिङ्गुलगन्धाश्म-ताप्यनीलाञ्जनैः समैः ।  
कृतं चूर्णमधश्चोर्द्ध्वं पत्राणां विनिधाय च ॥ व्र्स्_२७।७६ ॥  

 
शतवारं पुटेत् सम्यक् निरुत्थं भस्म जायते ।  
तद्भस्मद्विगुणं सूतं तस्माद्द्विगुणहिङ्गुलः ॥ व्र्स्_२७।७७ ॥  

 
तस्माच्च द्विगुणं ताप्यं मर्वमेकत्र मर्दयेत् ।  
रसेन मातुलुङ्गस्य निरन्तरदिनद्वयम् ॥ व्र्स्_२७।७८ ॥  

 
तुषैः पुटत्रयं दद्यात् गोकरीषैः पुटत्रयम् ।  
पुटानि दश विंशत्या छगणानां प्रकल्पयेत् ॥ व्र्स्_२७।७९ ॥  

  
त्रिंशद्भिश्छगणैर्दद्यात् पुटानामथ विंशतिम् ।  
तस्मिन् वैक्रान्तजं भस्म क्षिपेत्तत्पादमात्रया ॥ व्र्स्_२७।८० ॥  

 
सर्वमेकत्र सञ्चूर्ण्य भृङ्गराजनिजद्रवैः ।  
भावयेत् सप्तवाराणि मिध्यत्येवमयं रसः ॥  
श्रीमता नन्दिना प्रोक्तो रसोऽयममृतार्णवः ॥ व्र्स्_२७।८१ ॥  

 
गुञ्जावीजमितः मिताघृतकणा-संयोजितः सेवितः  
कुर्य्यात् वृष्यमनेकशो वरबधूसन्तोषसम्पोषणः ।  
यक्ष्मव्याधिविधूननो गरगरः पर्य्याप्तदीप्तानलो  
मूलव्याधिनिवारणः किमपरं मर्वामयध्वंसनः ॥ व्र्स्_२७।८२ ॥  

 
रम्भापक्वफलं घृतं दधि पयः क्षैरेयकं मण्डका  
बालं तालफलं सिता च पललं सन्तानिका मोदकाः ।  
खर्जूरं वरपानकञ्च वटकाः पुण्ड्रेक्षवः सारसं  
गुर्वन्नं पनसं तथा शिखरिणी पथ्यं रसेऽस्मिन्मतम् ॥ व्र्स्_२७।८३ ॥  

 अथ मदनसञ्जीवनः ।-- 
त्रिपलं पारदं शुद्धं गन्धकञ्च चतुष्पलम् ।  
मृतमभ्रकसत्त्वञ्च स्वर्णं कान्तञ्च कार्षिकम् ॥ व्र्स्_२७।८४ ॥  

  
द्विपलं हेम विमलं भूनागायाः पलत्रयम् ।  
एभिः सर्वैश्च सम्पेष्य प्रकुर्य्यान्नष्टपिष्टिकाम् ॥ व्र्स्_२७।८५ ॥  

 
बालुकायन्त्रविन्यस्त-लोहपात्रे क्षिपेत्ततः ।  
अधस्ताज्ज्वालयेदग्निं कारयेत्तदनन्तरम् ॥ व्र्स्_२७।८६ ॥  

 
मण्डूकब्राह्मिकायाश्च मुषल्याश्चित्रकस्य च ।  
हस्तिशुण्ड्यास्तथा कृष्ण-निर्गुण्ड्या गोक्षुरस्य च ॥ व्र्स्_२७।८७ ॥  

 
रसं कु।डवमानेन क्षिपेत् खल्ले मुहुर्मुहुः ।  
तत आकृष्य सम्पिष्य मधुना सहयत्नतः ॥ व्र्स्_२७।८८ ॥  

 
मल्लमूषोदरे क्षिप्त्वा विनिरुध्य विशोष्य च ।  
दशभिश्छगणैर्देयं पुटं सम्पूज्य भैरवम् ॥  
करण्डे क्षेपयेत् पिष्ट्वा समभ्यर्चितकन्यकः ॥ व्र्स्_२७।८९ ॥  

 
रसः ख्यातो नाम्ना भुवि मदनसञ्जीवन इति  
द्विवल्लाभ्यां तुल्यो घृतमधुसितादुग्धसहितः ।  
निपीतः सप्ताहं प्रचुरमधुराहारसहितो  
नरं कुर्य्यान्नारीशतसुरतसुप्रीतहृदयम् ॥ व्र्स्_२७।९० ॥  

  
हन्यादुन्मादमुग्रं क्षयगदमरुचिं कामलामम्लपित्तं  
सर्वान् पित्तोत्थरोगान् रुधिरभवगदान् रक्तपित्तज्वरांश्च ।  
रक्तार्शः पित्तगुल्म सततमतिमहाऽऽनाहमन्तर्विदाहं  
पाण्डुं मेहांश्च मोहं प्रदरगदमपि स्त्रीजनस्योग्रमाशु ॥ व्र्स्_२७।९१ ॥  

 अथ मदनमोदकः ।-- 
त्रैलोक्यविजयापत्रं घृतेनाऽऽभर्जितं कियत् ।  
त्रिकटुत्रिफलामुस्ता-कुष्ठसैन्धवधान्यकम् ॥ व्र्स्_२७।९२ ॥  

 
शटीतालीशपत्रञ्च कट्फलं नागकेशरम् ।  
अजमोदा यमानी च यष्टीमधुकमेव च ॥ व्र्स्_२७।९३ ॥  

 
मेथी जीरकयुग्मञ्च सवीजं भर्जितं तथा ।  
यावन्त्येतानि चूर्णानि तावदेव तदौषधम् ॥ व्र्स्_२७।९४ ॥  

 
तावत्येव सिता ग्राह्या यावत्याऽऽयाति बन्धनम् ।  
घृतेन मधुना युक्तं मोदकं परिकल्पयेत् ॥ व्र्स्_२७।९५ ॥  

 
त्रिसुगन्धिसमायुक्तं कर्पूरेणापि वासयेत् ।  
स्थापयेत् घृतभाण्डे च श्रीमन्मदनमोदकम् ॥ व्र्स्_२७।९६ ॥  

  
भक्षयेत् प्रातरुत्थाय वातश्लेष्मनिवारणम् ।  
कासघ्नं सर्वशूलघ्नं बलीपलितनाशनम् ॥ व्र्स्_२७।९७ ॥  

 
आमवातविकारघ्नं सङ्ग्रहग्रहणीहरम् ।  
सदा निषेवयेद्धीमान् रुच्यमग्निविवर्द्धनम् ॥ व्र्स्_२७।९८ ॥  

 
ब्रह्मणः प्रमुखाच्छ्रत्वा वासुदेवे जगत्पतौ ।  
एतत् कामविवृद्ध्यर्थं नारदेन प्रकीर्त्तितम् ॥  
तेन लक्षं वरस्त्रीणां रेमे स यदुनन्दनः ॥ व्र्स्_२७।९९ ॥  

 अथ मदनाशने कर्पूरादिप्रलेपः ।-- 
शशिसूतकटङ्कणमागधिकं घृतशूरणमाक्षिकहेमरसम् ।  
मुनिपत्ररमप्लतलेपवरं युवतीमदपातनवश्यकरम् ॥ व्र्स्_२७।१०० ॥  

 अथ द्रावणे सूतप्रयोगः ।-- 
योषागर्भरजः सूतं मधुना सह लेपयेत् ।  
अवश्यं द्रावयेन्नारीं शुष्ककाष्ठोपमामपि ॥ व्र्स्_२७।१०१ ॥  

  अथ पुष्पधन्वा रसः ।-- 
रम्भाकन्दे हेमतारार्कपिष्टी पक्वा यन्त्रे भूधरे तां पचेत ।  
गन्धं दत्त्वा ष।ड्गुणार्द्धं क्रमेण पश्चात् कान्तं तेन तुल्यं क्रमेण ॥ व्र्स्_२७।१०२ ॥  

 
दत्त्वा खल्ले शाल्मलीयष्टितोयैः पक्षैकं तन्मर्दयेन्नागवल्ल्याः ।  
नीरैर्यामं पुष्पधन्वा रसः स्यात् वल्लं दद्यादस्य पूर्वोक्तयुक्त्या ॥ व्र्स्_२७।१०३ ॥  

 
पुष्टिं वीर्य्यं दीपनं सोऽत्र दद्यात् हन्याद्रोगान् रोगयोग्यानुपानैः ॥ व्र्स्_२७।१०४ ॥  

 अथ द्रावणे सिन्दूरप्रयोगः ।-- 
सिन्दूरमधुनो लेपं लिङ्गस्य कुरुते यदि ।  
अत्यर्थं रमते नारीं द्रावयेद्वशमानयेत् ॥ व्र्स्_२७।१०५ ॥  

 अथ रसेन्द्रचू।डामणिः ।-- 
सूतहेमभुजगाभ्रवङ्गकाः कान्तताप्यविमलाः समाक्षिकाः ।  
भागवृद्धिमिलिता विमर्दिता धूर्त्तपत्रविजयासलिलेन ॥ व्र्स्_२७।१०६ ॥  

  
सप्तसप्त चपलामृतवल्ली सारिवासुररताञ्जलतोयैः ।  
वारिवाहमृतयष्टिकावरी-वानरीभुजगदृष्ट्युदकेन ॥ व्र्स्_२७।१०७ ॥  

 
अर्द्धभागमहिफेनकं न्यसेत् मर्दयेत् सुरसपुष्परसेन ।  
चन्दनार्ककरहाटपिप्पली-श्रावणीकृतरसैः पृथगेव ॥ व्र्स्_२७।१०८ ॥  

 
कुङ्कुमेन च ततो विभावयेन्नाभिजद्रवयुतं विभावयेत् ।  
सिद्धिमेति रसरा।डयं शुभः कामिनीमदविधूननदक्षः ॥ व्र्स्_२७।१०९ ॥  

 
शर्करामधुयुतो द्विमाषकः स्तम्भकृन्निधुवने वनितानाम् ॥ व्र्स्_२७।११० ॥  

 
संसेव्य सूतं न च रात्रिभोज्यं कुर्वीत पेयं पय एव चैकम् ।  
तृतीययामे रससेवनन्तु कृत्वा निशायाः प्रहरे व्यतीते ॥ व्र्स्_२७।१११ ॥  

 
सेवेत कान्तां कमनीयगात्रां घनस्तनीमुज्ज्वलचारुवस्त्राम् ।  
रत्युत्सुकां कातरलोलनेत्रां विलोलहारावलिमादधानाम् ॥ व्र्स्_२७।११२ ॥  

 
किं कामे तनुकामिनां मलयजेनावश्यजेनाऽऽशु किम् ?  
किं चन्द्रेण परोपतापजनिना ? पुंस्कोकिलेनापि किम् ? ॥ व्र्स्_२७।११३ ॥  

  
सहस्रशः सन्ति यदा तरुण्यो मदालसाः पीनपयोधरा दृ।ढाः ।  
तदा रसेन्द्रः परिषेवणीयो विकारकारी भवतीह नान्यथा ॥ व्र्स्_२७।११४ ॥  

 अथ कामेश्वरो मोदकः ।-- 
सम्यङ्मारितमभ्रकं कटुफलं कुष्ठाश्वगन्धा वचा  
मेथी मोचरसो विदारिमुषलीगोक्षुरकेक्षुरकम् ।  
रम्भाकन्दशतावरी ह्यजमुदा माषास्तिला धान्यकं  
यष्टीनागबलाकचूरमदनं जातीफलं सैन्धवम् ॥ व्र्स्_२७।११५ ॥  

 
भार्गी कर्कटशृङ्गिका त्रिकटुकं द्वे जीरके चित्रकं  
चातुर्जातपुनर्नवागजकणा-द्राक्षाशठीकट्फलम् ।  
शाल्मल्यङ्घ्रिफलत्रिकं कपिभवं वीजं समं चूर्णयेत्  
चूर्णार्द्धा विजया सिता द्विगुणिता मध्वाज्यमिश्रन्तु तत् ॥ व्र्स्_२७।११६ ॥  

  
कर्षार्द्धां गुलिकां विलेह्यमथवा कृत्वा च तत् सेवयेत्  
पेया क्षीरसिताऽनुवीर्य्य करणे स्तम्भेऽप्ययं कामिनाम् ।  
रामावश्यकरः सुखातिसुखदः प्रौ।ढाङ्गनाद्रावकः  
क्षीणे पुष्टिकरः क्षयक्षयकरो नानाऽऽमयध्वंसकः ॥ व्र्स्_२७।११७ ॥  

 
नित्यानन्दकरो विशेषकवितावाचाविलासोद्भवं  
धत्ते सर्वगुणं महास्थिरवयो ध्यानावधानेऽप्यलम् ।  
अभ्यासेन निहन्ति मृत्युपलितं कामेश्वरो वत्सरात्  
सर्वेषां हितकारको निगदितः श्रीनित्यनाथेन सः ॥ व्र्स्_२७।११८ ॥  

 अथ स्तम्भने कृकवाकुप्रयोगः ।-- 
कृकवाकूग्रपिच्छन्तु मुद्रिकाकारकं कृतम् ।  
ऊर्णनाभेः सुजालेन वेष्टयित्वाऽथ धारयेत् ॥  
वामहस्तकनिष्ठायां नरो वीर्य्यं न मुञ्चति ॥ व्र्स्_२७।११९ ॥  

  अथ स्तम्भने कर्पूरादिप्रलेपः ।-- 
कर्पूरं टङ्कणं सूतं मुनिपुष्परसं मधु ।  
मर्दयित्वा लिपेत्तेन लेपो यावत्तु तिष्ठति ॥ व्र्स्_२७।१२० ॥  

 अथ स्तम्भने पुण्डरीकप्रयोगः ।-- 
लिङ्गन्तु पुण्डरीकस्य चूर्णीकृत्य प्रयोजयेत् ।  
मधुना तिलकं कृत्वा रेतस्तम्भकरो ह्यलम् ॥ व्र्स्_२७।१२१ ॥  

 अथ पूर्णचन्दः ।-- 
सूतं गन्धञ्चाश्वगन्धागु।डूची-यष्टीतोयैर्वासरैकं विघृष्य ।  
क्षुद्रं शङ्खं मौक्तिकं लौहकिट्टं भस्मीभूतं सूततुल्यञ्च दद्यात् ॥ व्र्स्_२७।१२२ ॥  

 
भूकुष्माण्डैर्वासरैकं विघृष्य गोलं कृत्वा भूधरे तं पुटेत ।  
चूर्णं कृत्वा नागवल्लीरसेन दद्यादेकं मर्दयित्वा च निष्कम् ॥ व्र्स्_२७।१२३ ॥  

 
मध्वाज्याभ्यां पूर्णचन्द्रं रसेन्द्रं पुष्टिं वीर्य्यं दीपनञ्चैव कुर्य्यात् ।  
योज्यश्चायं पित्तरोगे ग्रहण्यामर्शोरोगे सेवयेत् बोलयुक्तम् ॥ व्र्स्_२७।१२४ ॥  

 
स्त्रीणां तापे शाल्मलीनीरयुक्तं मात्रामानं कालदेशं विभज्य ॥ व्र्स्_२७।१२५ ॥  

  अथ कामदीपनः ।-- 
शुद्धं गन्धं वाजिगन्धाञ्च यष्टिं माकन्दमिक्षुरकमात्मगुप्ताम् ।  
मध्वाज्याभ्यां शाल्मलीसत्त्वयुक्तां शम्बूकैर्वा भुज्यते वाऽऽज्यमिश्रैः ॥ व्र्स्_२७।१२६ ॥  

 अथ मदनजीवनः ।-- 
कर्पूररससंयुक्तं सौभाग्यरससंयुतम् ।  
लेपाय क्रियते नित्यं नाम्ना मदनजीवनः ॥ व्र्स्_२७।१२७ ॥  

 अथ महाकल्कः ।-- 
धान्याभ्रकं विनिक्षिप्य मुषलीरसमर्दितम् ।  
स्थाल्यां क्षिप्त्वा निरुध्याथ पिधान्या मध्यरन्ध्रया ॥ व्र्स्_२७।१२८ ॥  

 
स्थाल्यधो ज्वालयेद्वह्निं यामपर्य्यन्तमुद्धतम् ।  
ततः क्षिपेत् पिधान्यां हि व्योम्नस्त्वष्टगुणं पयः ॥ व्र्स्_२७।१२९ ॥  

 
जीर्णे पयसि पिष्ट्वा तत्तालमूलीरसैः पुनः ।  
इत्थं हि साधयेत् व्योम त्रिवारमतियत्नतः ॥ व्र्स्_२७।१३० ॥  

 
अजादुग्धैः पुटेत् पश्चाद्वाराणि खलु विंशतिः ।  
कम्पिल्लकरसेनापि विष्णुक्रान्तारसेन च ॥ व्र्स्_२७।१३१ ॥  

  
कदलीकन्दतोयेन तालमूलीरसेन च ।  
शतवारं पुटेदेवं भवेत् व्योम रसायनम् ॥ व्र्स्_२७।१३२ ॥  

 
तत् व्योमभसितं ताप्य-भस्म ताम्रस्य भस्म च ।  
शुल्वभस्म च तत् सर्वं समांशं परिकल्पयेत् ॥ व्र्स्_२७।१३३ ॥  

 
भावयेत् सप्तधा निम्ब-रसैर्लोध्ररसेन च ।  
केतक्या मार्कवस्यापि कदल्यास्त्रिफलस्य च ॥ व्र्स्_२७।१३४ ॥  

 
कोरकस्यापि सारेण तावद्वाराणि यत्नतः ।  
इति निष्पन्नकल्केऽस्मिंस्तत्समां त्रिफलां क्षिपेत् ॥ व्र्स्_२७।१३५ ॥  

 
भस्मसूतं सिता व्योषं चित्रकञ्च पृथक् पृथक् ।  
मधुना गुटिकाः कार्य्याः शाणेन प्रमिताः खलु ॥ व्र्स्_२७।१३६ ॥  

 
महाकल्क इति ख्यातो दस्राभ्यां परिकीर्त्तितः ।  
एकां गोलीं समारभ्य तथैकैकां विवर्द्धयेत् ॥ व्र्स्_२७।१३७ ॥  

 
चतुर्गोलकपर्य्यन्तं मण्डले मण्डले खलु ।  
सेविता द्वादशाब्दन्तु जरामृत्युविवर्जितः ॥ व्र्स्_२७।१३८ ॥  

 
सर्वव्याधिविनिर्मुक्तो दृ।ढदीपनपाचनः ।  
भीमतुल्यबलः श्रीमान् पुत्त्रसन्ततिसंयुतः ॥ व्र्स्_२७।१३९ ॥  

 
सर्वारोग्यमयो भीम-समानभुजविक्रमः ।  
सर्वाऽऽयाससहिष्णुश्च शीतातपसहस्तथा ॥ व्र्स्_२७।१४० ॥  

 
अमन्दसम्मदोपेतः प्रौ।ढस्त्रीरतिरञ्जनः ।  
दृ।ढसर्वेन्द्रियो भूत्वा जीवेद्वर्षशतत्रयम् ॥ व्र्स्_२७।१४१ ॥  

 
श्वासं कासं क्षयं पाण्डुं तथैवाष्टौ महागदान् ।  
मण्डलार्द्धेन शमयेत् ज्वरादीनान्तु का कथा ? ॥ व्र्स्_२७।१४२ ॥  

  
सर्वगोरससंयुक्तं पथ्यं कार्य्यं रसायने ।  
रोगोचितमथान्यच्च ददीत खलु रोगिणे ॥ व्र्स्_२७।१४३ ॥  

 
संसारसुखमिच्छद्भिः सुखं जीवितुमिच्छुभिः ।  
नित्यं रसो निषेव्योऽयं दिव्यामृतसमो मतः ॥ व्र्स्_२७।१४४ ॥  

 इति श्रीवैद्यपतिसिंहगुप्तस्य सूनोर्वाग्भटाचार्य्यस्य कृतौ रसरत्नसमुच्चये वाजीकरणनिरूपणं नाम सप्तविंशोऽध्यायः ॥ २७ ॥
# अध्याय २८

# अथ लोहकल्पः ।--
अथ रसस्य प्राधान्यकीर्त्तनम् ।-- 
अल्पमात्रोपयोगित्वादरुचेरप्रसङ्गतः ।  
क्षिप्रमारोग्यदायित्वादौषधेभ्योऽधिको रसः ॥ व्र्स्_२८।१ ॥  

  अथ रसभेदाः ।-- 
लोहं मृतं कन्दविषं सूतञ्चेति निगद्यते ॥ व्र्स्_२८।२ ॥  

 अथ पानीयकषायविधिः ।-- 
कार्य्यः पानकषायोऽस्मिन् षो।डशांशावशेषितः ॥ व्र्स्_२८।३ ॥  

  अथ स्वर्णशोधनम् ।-- 
अथ पञ्चमृदा लिप्तं हेम्नः पत्रं पुटानले ।  
विपचेत्--"  

 अथ रौप्यशोधनम् ।-- 
"--नागमावाप्य रूप्यञ्चोर्द्ध्वाग्निना धमेत् ॥ व्र्स्_२८।४ ॥  

 अथ ताम्रशोधनम् ।-- 
स्नुह्यर्कक्षीरलवण-क्षाराम्लकृतलेपनम् ।  
तप्तताम्रस्य निर्गुण्ड्या रसे सिञ्चेत् पुनः पुनः ॥ व्र्स्_२८।५ ॥  

  अथ वङ्गनागयोः शोधनम् ।-- 
वङ्गनागं रसे तस्मिंस्तन्मूलेनावचूर्णकम् ॥ व्र्स्_२८।६ ॥  

 अथ कान्तलौहस्य लक्षणम् ।-- 
यत्पात्राध्युषिते तोये तैलविन्दुर्न सर्पति ।  
तारेणाऽऽवर्त्तते यत्तत् कान्तलोहन्तु तत् स्मृतम् ॥ व्र्स्_२८।७ ॥  

 अथ कान्तलौहस्य शोधनम् ।-- 
अयसामुत्तमं सिञ्चेत्तप्तं तप्तं वरारसे ॥ व्र्स्_२८।८ ॥  

  अथ धातूनां सामान्यमारणम् ।-- 
एवं शुद्धानि लोहानि पिष्टान्यम्लेन केनचित् ।  
मृतसूतस्य पादेन प्रलिप्तानि पुटानले ॥  
पचेत्तुल्यस्य वा ताप्य-गन्धाश्महरतेजसः ॥ व्र्स्_२८।९ ॥  

 अथ स्वर्णमारणम् ।-- 
अथवा मृतनागेन स्नुहीक्षीरेण काञ्चनम् ॥ व्र्स्_२८।१० ॥  

 अथ रौप्यमारणम् ।-- 
रूप्यं स्नुक्क्षीरताम्राभ्यां--"  

 अथ ताम्रमारणम् ।-- 
"--ताम्रं मूत्राम्लगन्धकैः ॥ व्र्स्_२८।११ ॥  

 अथ वङ्गमारणम् ।-- 
हरितालपलाशाभ्यां वङ्गं--"  

  अथ सीसकमारणम् ।-- 
"--नागं मनोह्वया ॥ व्र्स्_२८।१२ ॥  

 अथ वङ्गस्य मारणान्तरम् ।-- 
पारिभद्रस्य च रसेनाथवा भर्जयेत्त्रपु ॥ व्र्स्_२८।१३ ॥  

 अथ सीसकस्य मारणान्तरम् ।-- 
चिञ्चाक्षभिक्षुवीरद्र-बोधिवृक्षैरहिं पुनः ।  
अहिमाराहिदमनी-वासावज्रलतार्जुनैः ॥ व्र्स्_२८।१४ ॥  

  अथ लौहमारणम् ।-- 
स्त्रीस्तन्ये हिङ्गुलेनायः पचेल्लिप्त्वा पुटेऽनले ॥ व्र्स्_२८।१५ ॥  

 अथ असम्यङ्मारितलोहस्य लक्षणम् ।-- 
सर्वमेव मृतं लोहं सोत्थानं यदि सेवनात् ।  
शूकवर्णाभकण्ठत्वक्-स्फोटारुचिविबन्धकृत् ॥ व्र्स्_२८।१६ ॥  

 अथ निरुत्थलोहस्य लक्षणम् ।-- 
पक्वं यावन्निरुत्थानं सेव्यं वारितरं हि तत् ॥ व्र्स्_२८।१७ ॥  

 अथ निरुत्थलौहस्य परीक्षा ।-- 
कान्ते पुनः कलाभाग-ताप्ये सक्षौद्रसर्पिषि ।  
क्षिप्तमावर्त्तितं तारं स्वप्रमाणं भवेद्यदि ॥  
जानीयात्तन्निरुत्थानं--" ॥ व्र्स्_२८।१८ ॥  

  अथ अनिरुत्थलौहस्य पुनर्मारणम् ।-- 
"--सोत्थानञ्च मुहुर्मुहुः ।  
त्रिफलाक्वाथसम्पृक्तं विपचेत् पुटपावके ॥ व्र्स्_२८।१९ ॥  

 अथ प्रथम द्वितीयलोहकल्पौ ।-- 
हेम्नो रूप्यस्य वा भस्म वरीभृङ्गाम्बुभावितम् ।  
गुञ्जाप्रमाणं त्रिफला-सितामध्वाज्यमिश्रितम् ॥  
बृहणं वृष्यमायुष्यं कामलापाण्डुकुष्ठजित् ॥ व्र्स्_२८।२० ॥  

 अथ तृतीयलोहकल्पः ।-- 
गन्धकेन समांशेन प्राग्वत्ताम्रञ्च मारितम् ।  
धान्याभ्रकञ्च तुत्थञ्च दशनिष्कं पृथक् पृथक् ॥ व्र्स्_२८।२१ ॥  

 
भावितं मातुलुङ्गाम्लेनाऽऽर्द्रकस्य रसेन च ।  
ताम्रं सोष्णोदकं गुल्म-प्लीहशूलामवातजित् ॥ व्र्स्_२८।२२ ॥  

  अथ ताम्रद्रुतिसञ्ज्ञकः चतुर्थलोहकल्पः ।-- 
आर्द्रालकुचभृङ्गाणां रसपिष्टेन कस्यचित् ।  
गन्धकेन समांशेन प्राग्वत्ताम्रञ्च मारितम् ॥ व्र्स्_२८।२३ ॥  

 
कञ्चुकस्थमिह त्रिंशत्कर्षं चूर्णितगन्धकम् ।  
दत्त्वाऽल्पशोऽग्निनाऽल्पेन दत्त्वा धूमं विसर्जयेत् ॥ व्र्स्_२८।२४ ॥  

 
प्रस्थाम्बुमर्दितस्यास्य प्रसादान्निःसृतं युतम् ।  
तुत्थनीलशिलाजाभ्यां कर्षांशाभ्यां विशोषयेत् ॥ व्र्स्_२८।२५ ॥  

 
ताम्रद्रुतिरियं साज्य-मानुषीक्षीरमाक्षिका ।  
काचार्मपिल्लाभिष्यन्द-व्रणशुक्रगतिप्रणुत् ॥  
तत् किट्टं दद्रुकिटिम-पामादींंल्लेपनाज्जयेत् ॥ व्र्स्_२८।२६ ॥  

  अथ पञ्चमलोहकल्पः ।-- 
मारितं त्रपु सीसं वा हारिणं शृङ्गमाकुली ।  
कार्पासवासितं तक्रं माहिषञ्च प्रमेहजित् ॥ व्र्स्_२८।२७ ॥  

 अथ षष्ठलोहकल्पः ।-- 
नवनवतिस्त्रिफलाया मृतस्य नागस्य शततमो भागः ।  
दार्व्याकुलीफलत्रयकनकजलप्रस्थपेषितं निखिलम् ॥ व्र्स्_२८।२८ ॥  

  
शतगुलिकाप्रमितं तत् पीतं तक्रेण मेहहरम् ।  
पिबतः कषायमभया-दार्व्यक्षसमांशपाठायाः ॥ व्र्स्_२८।२९ ॥  

 अथ सप्तमलोहकल्पः ।-- 
कृष्णलोहेन योक्तव्यो बालेनोपचितो हि सः ।  
कुमारयूनमध्ये तु वरमध्यावरे क्रमात् ॥  
एकद्वित्रिगुणात् कालादुपयुक्तं गुणावहम् ॥ व्र्स्_२८।३० ॥  

 अथ शूले अष्टमलोहकल्पः ।-- 
एरण्डवह्निशम्बूक-वर्षाभूव्योषसैन्धवम् ।  
अन्तर्धूमं विदह्यायश्चूर्णं सोष्णाम्बु शूलजित् ॥ व्र्स्_२८।३१ ॥  

  अथ जीर्णज्वरादौ नवमलोहकल्पः ।-- 
त्रिफलामृतनिर्गुण्डी-मेघनादपुनर्नवा ।  
कासमर्दालिधुस्तूर-वज्रिणीनां रसैरिदम् ॥ व्र्स्_२८।३२ ॥  

 
भावितं गु।डमध्वाज्यैर्जलतक्रानुपायिनः ।  
स्वल्पक्षीररसाशस्य हन्याज्जीर्णज्वरं क्षयम् ॥  
कुष्ठास्थिस्रावपाण्ड्वर्शः-पक्तिशूलप्लिहामयान् ॥ व्र्स्_२८।३३ ॥  

 अथ क्षयादौ दशमलोहकल्पः ।-- 
वाकुचीनिम्बपञ्चाङ्गं वेल्लचित्रकवत्सकम् ।  
पथ्यानागरशम्पाक-गु।डूचीकटुकीफलम् ॥ व्र्स्_२८।३४ ॥  

  
खदिरासनसारेण भावितं लोहभस्म च ।  
कर्षमात्रं समध्वाज्यं क्षयकुष्ठनिषूदनम् ॥ व्र्स्_२८।३५ ॥  

 अथ विविधरोगे एकादशलोहकल्पः ।-- 
गु।डस्य कु।डवे पक्वं लोहभस्म पलोन्मितम् ।  
कोलप्रमाणं रोगेषु तैस्तैर्योगैः प्रयोजयेत् ॥ व्र्स्_२८।३६ ॥  

 अथ यक्ष्मादौ द्वादशलोहकल्पः ।-- 
व्योषादिनवकस्यांशस्तथांऽशो लौहभस्मनः ।  
अंशोऽश्मजतुनः खण्डस्याष्टौ सर्वं समाक्षिकम् ॥  
कान्तपात्रगतं यक्ष्म-ज्वरापस्मारघस्मरम् ॥ व्र्स्_२८।३७ ॥  

 अथ जरादौ त्रयोदश-चतुर्दशलोहकल्पौ ।-- 
निम्बमारत्रिमधुर-त्रिफलालोहगन्धकम् ।  
चूर्णमर्जुनपत्र्या वा सभृङ्गत्रिफलायसम् ॥  
सेवितं मधुसर्पिर्भ्यां जरावैरूप्यनाशनम् ॥ व्र्स्_२८।३८ ॥  

  अथ अम्लपित्तादौ पञ्चदशलोहकल्पः ।-- 
मधुकं मृतलोहञ्च धात्री च त्रिगुणोत्तरम् ।  
रसेन भावितं छिन्नरुहायाः साज्यमाक्षिकम् ॥ व्र्स्_२८।३९ ॥  

 
सेवितं भोजनस्याऽऽदौ वातपित्तामयान् जयेत् ।  
मध्ये विष्टम्भमन्तेऽम्ल-पित्तं शूलञ्च पक्तिजम् ॥ व्र्स्_२८।४० ॥  

 अथ ग्रहण्यादौ षो।डशलोहकल्पः ।-- 
भल्लातकसहस्राभ्यां त्रिफलामुस्तचित्रकैः ।  
हस्तिपिप्पल्यपामार्ग-सहदेवीकुठेरकैः ॥ व्र्स्_२८।४१ ॥  

 
कणामूलामृताचव्यैर्द्रोणेऽपां कु।डवोन्मितैः ।  
पक्वे पादस्थे लोहस्थे तुलार्द्धं तीक्ष्णलोहतः ॥ व्र्स्_२८।४२ ॥  

 
माणिकाञ्च घृतात् पक्त्वा वि।डङ्गं चित्रकत्वचम् ।  
त्रिफला पञ्चलवणं त्र्यूषणञ्च पृथक् पलम् ॥ व्र्स्_२८।४३ ॥  

  
पलानि शूरणस्याष्टौ वाराह्या वृद्धदारकात् ।  
चतुष्पलं पुष्परसस्यार्द्धप्रस्थञ्च निक्षिपेत् ॥ व्र्स्_२८।४४ ॥  

 
प्रातर्भोजनकाले वा ली।ढमेतद्रसायनम् ।  
निहन्ति च ग्रहण्यर्शः-शूलगुल्मक्रिमिक्षयान् ॥ व्र्स्_२८।४५ ॥  

 अथ क्षयादौ खण्डखाद्याख्यसप्तदशलोहकल्पः ।-- 
वासाभार्ग्यमृताऽभीरु-वचाखदिरपुष्करैः ।  
मुषलीभिक्षुकोरण्टैः सूर्पे चापाञ्च मुष्टिकैः ॥ व्र्स्_२८।४६ ॥  

 
पक्वेऽष्टशिष्टे ताम्रस्थे प्रस्थांशे खण्डसर्पिषी ।  
ताप्येन रुक्मलोहस्य हतस्याप्यञ्जलित्रयम् ॥ व्र्स्_२८।४७ ॥  

  
पक्वेऽस्मिल्लेंंहतां याते कुस्तुम्बुरु शिलाजतु ।  
शृङ्गीवि।डङ्गत्रिफला-जातीफलकटुत्रिकम् ॥ व्र्स्_२८।४८ ॥  

 
चातुर्जातञ्च शुक्त्यंशं प्रस्थार्द्धञ्च मधु क्षिपेत् ।  
खण्डखाद्यमिदं ली।ढं कर्षमात्रं रसायनम् ॥ व्र्स्_२८।४९ ॥  

 
क्षीरानुपस्य क्षपयेत् क्षयकासारुचिक्लमान् ।  
शीतपित्ताम्लपित्तास्र-वातपित्तास्रकामलाः ॥  
कुष्ठमेहप्लिहानाह-कार्श्यं शूलञ्च पक्तिजम् ॥ व्र्स्_२८।५० ॥  

  अथ अष्टादशलोहकल्पार्थं लौहमारणप्रकारः ।-- 
अथोष्णवारिपिष्टेन कान्तलोहं ससिन्धुना ।  
कफे कुठारच्छिन्नेन पित्ते वाते गलाऽम्बुना ॥ व्र्स्_२८।५१ ॥  

 
उभयेन वयःस्तम्भे ताप्येन गलरुक्षु च ।  
कण्ड्वां मनोह्वया स्रोतो-विबन्धे मरिचाङ्घ्रिणा ॥ व्र्स्_२८।५२ ॥  

 
क्षिप्तं पक्वेष्टकायन्त्रे द्रावितं जलसन्निभम् ।  
निषिक्तं त्रिफलाक्वाथे पर्पटीभूतमायसे ॥ व्र्स्_२८।५३ ॥  

 
सञ्चूर्ण्य तेन क्वाथेन पिष्ट्वा स्थाल्यां विपाचितम् ।  
षो।डशाङ्गुलगर्त्तान्तः सम्पुटे चापरीक्षणात् ॥ व्र्स्_२८।५४ ॥  

 
आर्द्रकाभीरुमुषली-विदारीभृङ्गहस्तिजैः ।  
रसैस्तया मुहुस्ताम्रं धान्याभ्रं काञ्जिके प्लुतम् ॥ व्र्स्_२८।५५ ॥  

 
तेन पिष्टं घृतं क्षौद्रे मत्स्याक्षीमेघनादयोः ।  
जयन्त्यास्तीक्ष्णचाङ्गेर्य्योर्मुषलीमाणिमन्थयोः ॥ व्र्स्_२८।५६ ॥  

  मिस्सिन्ग् पगे  मिस्सिन्ग् पगे  मिस्सिन्ग् पगे  मिस्सिन्ग् पगे  
वज्रिणीसातलावाट्या-वर्षाभूणां रसेन च ।  
क्षीरेण च पृथक् कुर्य्यात् पेषणादिक्रियात्रयम् ॥  
कज्जलाभं द्वयञ्चैतत् यथाक्वाथे विभावयेत् ॥ व्र्स्_२८।५७ ॥  

 अथ अष्टादशलोहकल्पे दन्त्यादिगणः ।-- 
दन्तीत्रिवृच्चित्रकहस्तिकर्णी-व्योषाष्टवर्गत्रिफलावि।डङ्गम् ।  
पलाशवीजाम्बुदजीरकैला व्याघ्री च दन्त्यादिरिह प्रदिष्टः ॥ व्र्स्_२८।५८ ॥  

 अथ अष्टादशलोहकल्पः ।-- 
पलानि पञ्च कान्तस्य सर्वत्राभ्रकचूर्णयोः ।  
सार्द्धे द्वे सप्त सार्द्धानि वाते पित्ते पुनः क्रमात् ॥ व्र्स्_२८।५९ ॥  

  
पञ्च पादेन युक्तानि पञ्च पञ्च कफे पुनः ।  
तत्र कान्ताभ्रके क्षिप्त्वा त्रिफलाक्वाथमा।ढकम् ॥ व्र्स्_२८।६० ॥  

 
प्रस्थितानि गुणस्याष्टौ क्वाथस्य पयसस्तथा ।  
पलानि षो।डशाऽऽज्यस्य सिञ्चेत् पाकवशात् पुनः ॥ व्र्स्_२८।६१ ॥  

 
वाताद्यपेक्षया पङ्कोत्कारिकाबालुकानिभे ।  
अफेने वर्णगन्धाढ्ये कदुष्णे पीतसर्पिषि ॥ व्र्स्_२८।६२ ॥  

  
दन्त्यादिचूर्णमावाप्य स्थापितेनेतरेण वा ।  
घृतेन पेषितं भाण्डे घृतस्निग्धे निधापयेत् ॥ व्र्स्_२८।६३ ॥  

  
कुर्य्यात्तत्कल्पनापाको श्लेष्मणीव रसायने ।  
स्वस्थः शरन्निदाघाभ्यामन्यथा कृतशोधनः ॥ व्र्स्_२८।६४ ॥  

 
घृतमाक्षिकमात्रा वा लौहे लौहेन मर्दितः ।  
रसायनं द्वौ दिवसौ द्वे द्वे गुञ्जे ततः परम् ॥ व्र्स्_२८।६५ ॥  

 
द्वन्द्ववृद्ध्या दिने द्वे द्वे परं विंशतिवासरान् ।  
प्रातर्विंशतिगुञ्जानां भागौ द्वौ भागमेव च ॥ व्र्स्_२८।६६ ॥  

  
प्राग्भक्तमर्द्धमर्द्धं वा भक्षयेदुक्तकालयोः ।  
एवं मात्राविभागेन व्याधिक्षीणोऽपि सर्वदा ॥ व्र्स्_२८।६७ ॥  

 
लोहादष्टगुणं क्षीरं धारोष्णं शृतमेव वा ।  
वयःस्तम्भेऽनुपातव्यं व्याधौ क्वाथो यथोदितः ॥ व्र्स्_२८।६८ ॥  

 
आस्वाद्य चानु मुस्तानां निर्य्यासं दन्तपी।डितम् ।  
मूलानि भक्षयेत्तासामास्यवैरस्यनुत्तये ॥ व्र्स्_२८।६९ ॥  

 
क्रूरकोष्ठस्तु दीप्ताग्निरनुलोमयितुं मलान् ।  
तप्तं क्षीरं पिबेद्भूयस्ताम्बूलं भक्षयेन्मुहुः ॥ व्र्स्_२८।७० ॥  

 
स्नानमर्दनविष्टम्भि-विदाह्यम्लमजाङ्गलम् ।  
सप्तसप्ताहमथवा त्रिःसप्ताहं परित्यजेत् ॥ व्र्स्_२८।७१ ॥  

 
शालिमुद्गरसं सर्पिर्वेत्राग्रं बृहतीद्वयम् ।  
दीर्घे पटोलवार्त्ताके तालकं मूलकन्दकम् ॥ व्र्स्_२८।७२ ॥  

 
शतावर्य्याः सजीवन्ती-शृङ्गाटसुनिषण्णकम् ।  
तण्डुलीयकधान्याकं सराजक्षववास्तुकम् ॥ व्र्स्_२८।७३ ॥  

  
जाङ्गलं शफराः कृष्ण-मीना रोहितमद्गुरौ ।  
द्राक्षादा।डिमखर्जूर-रम्भाकोलञ्च शस्यते ॥ व्र्स्_२८।७४ ॥  

 
जीर्णौषधस्तु दीप्तेऽग्नौ प्रातः पित्तात् बुभुक्षितः ।  
अर्द्धमात्रं पिबेत् क्षीरं सार्द्धमात्रं कृशो नरः ॥ व्र्स्_२८।७५ ॥  

 
दिवसाः सप्त सप्तास्मिन् दिने द्वित्रिगुणाः क्रमात् ।  
जघन्यमध्यप्रवरः सेवाकालो विधीयते ॥ व्र्स्_२८।७६ ॥  

 
पूर्वक्रियेयं द्विगुणा सोत्तरा नात्र यन्त्रणा ।  
यथाकालं मलोत्सर्गः शरीरोदरलाघवम् ॥ व्र्स्_२८।७७ ॥  

 
हृदयोद्गारशुद्धिश्च जीर्णलोहस्य जायते ।  
लोहाप्रवृत्तौ सामत्वं लोहकिट्टप्रशान्तये ॥ व्र्स्_२८।७८ ॥  

  
उष्णाम्बु सयवक्षारं त्रिदिनात्त्रिदिनात् पिबेत् ।  
रसेनागस्त्यपत्राणां वि।डङ्गञ्चान्तराऽन्तरा ॥ व्र्स्_२८।७९ ॥  

 
क्वाथमश्वत्थपत्राणां प्रसङ्गे छर्दिशूलयोः ।  
सामान्यसिद्धिमावाप्य भावनापुटपाचनैः ॥ व्र्स्_२८।८० ॥  

 
यथायोगयुतं पक्वं त्रिफलाक्वाथसर्पिषा ।  
साधितं भक्षयेत् कान्तमेकं वा केवलाभ्रकम् ॥ व्र्स्_२८।८१ ॥  

 
इह नानुपिबेत् क्षीरं न कुर्य्यात्तेन भोजनम् ।  
मुद्गयूषं पिबेत्तोये कोष्णञ्च नियतो भवेत् ॥ व्र्स्_२८।८२ ॥  

 
एतल्लोहरसायनाख्यममृतं पक्वं यथोक्तं क्रमात्  
भुञ्जानः प्रतिवत्सरं नववपुः सार्द्धन्तु वर्णेन्द्रियैः ।  
दीर्घायुर्नवयौवनोन्नतकुच-प्रौ।ढाङ्गनावल्लभो  
माद्यहन्तिबलो जराविरहितः पुत्त्रावृतः स्यान्नरः ॥ व्र्स्_२८।८३ ॥  

  अथ सर्वरोगे एकोनर्विंशलोहकल्पः ।-- 
अङ्कोललोहमणिटङ्कणमाणिमन्थ-  
ताप्यार्द्रकत्रिकटुतुत्थशिलाजतूनाम् ।  
भृङ्गोदकेन वटिकाञ्च मसूरमात्रां  
खादेज्जयाय जरसः सकलामयानाम् ॥ व्र्स्_२८।८४ ॥  

 अथ कुष्ठे विंशलोहकल्पः ।-- 
अङ्कोल्लवेल्लाभ्रककान्तताप्य-शिलाजतुव्योषफलत्रयाणाम् ।  
चूर्णं मुषल्याः समभागमेतत् कुष्ठानि ली।ढं मधुना धुनोति ॥ व्र्स्_२८।८५ ॥  

 अथ मेदःप्रभृतिषु एकविंशलोहकल्पः ।-- 
कान्ताभ्रत्रिफलावि।डङ्गरजनी-ताप्याब्ददेवद्रुम-  
व्योषैलाऽग्निपुनर्नवाङ्घ्रिगिरिजाङ्कोल्लैः समं गुग्गुलुम् ।  
पिष्ट्वा भृङ्गजलेन सूक्ष्मगुलिकां खादेत् यथासात्म्यतो  
मेदःश्लेष्मसमीरणोल्वणगदेष्वन्येषु वा पूरुषः ॥ व्र्स्_२८।८६ ॥  

 अथ कुष्ठे द्वाविंशलोहकल्पः ।-- 
व्योषं कृष्णतिलासनस्य कुसुमं मण्डूरसैरेयकं  
दोषाशेलुसितात्रिवृत् कृमिहरं भृङ्गाणि भल्लातकम् ।  
श्रेष्ठावाकुचिकान्तलोहजरसस्तत् कान्तपात्रे स्थितं  
खादेत् कुष्ठहरं रसायनवरं मध्वाज्यसंयोजितम् ॥ व्र्स्_२८।८७ ॥  

  अथ सर्वरोगे त्रयोविंशलोहकल्पः ।-- 
मण्डूरत्रिफलासितेतरतिला-जातीवि।डङ्गाकुली-  
वाकुच्यभ्रककान्तगन्धकनिशा-माधूकसारं रजः ।  
पिष्ट्वा भृङ्गरसेन तस्य वटकान् खादेत् पयःपाचितान्  
सर्वव्याधिहरान् रसायनवरान् मृत्योश्च मृत्युप्रदान् ॥ व्र्स्_२८।८८ ॥  

 अथ नेत्ररोगे कान्तनागाख्यचतुर्विंशलोहकल्पः ।-- 
बद्ध्वा न्यस्तमहस्त्रयं कमलिनी-पत्रे सधात्रीरसे  
धौतं भृङ्गरसेन चुम्बकरजो-युक्तं द्विभागोत्तरम् ।  
स्थाल्यां ष।ड्गुणरक्तमारिषरसे यद्दारुदर्व्या धृतौ  
सञ्चाल्याम्भसि कल्कशेषितमिदं शीते क्षणाद्गालयेत् ॥ व्र्स्_२८।८९ ॥  

 
तस्मादादाय मूषायां स्वल्पायां द्रावयेद्घनम् ।  
कान्तनागोऽयमुदकेनाञ्जनं नयनामृतम् ॥ व्र्स्_२८।९० ॥  

  अथ रसायने पञ्चविंशलोहकल्पः ।-- 
कान्तपात्रे शृतं क्षीरं रसायनमनुत्तमम् ॥ व्र्स्_२८।९१ ॥  

 अथ मृत्युहारिरसाख्यषड्विंशलोहकल्पः ।-- 
अयःपत्रं तिलोत्सेधं प्रतप्तं चतुरङ्गुलम् ।  
एकविंशतिपर्य्यायं धात्र्या निर्वापयेद्रसे ॥ व्र्स्_२८।९२ ॥  

 
ततः शतपलं स्थाल्यां क्षिप्त्वा धात्रीरसोत्तमम् ।  
कृत्वा ततः सुपिहितं भस्मराशौ विनिक्षिपेत् ॥ व्र्स्_२८।९३ ॥  

 
मासि मासि समुद्धृत्य लोहदण्डेन घट्टयेत् ।  
तस्मिन् विशुष्यति प्राग्वद्रसं धात्र्याः प्रदापयेत् ॥ व्र्स्_२८।९४ ॥  

 
द्रवीभवति तत् सर्वं वत्सरात् पत्रमायसम् ।  
ततः समन्ततोऽङ्गुष्ठ-पर्वमात्रमुखेन तु ॥ व्र्स्_२८।९५ ॥  

 
आयसेन स्रुवेणायः-पात्रे कल्कीकृतं ततः ।  
शृतं पृथक् समांशेन सेवेत मधुसर्पिषा ॥ व्र्स्_२८।९६ ॥  

 
जीर्णे साज्यं रसक्षीर-यूषान्यतममिश्रितम् ।  
षष्टिकौदनमश्नीयादुपयुज्येत वत्सरम् ॥ व्र्स्_२८।९७ ॥  

 
वर्षमन्यच्च शिष्टान्नो यन्त्रितात्मा कुटीं वसेत् ।  
अगम्यो रुग्जरामृत्यु-शस्त्राग्नि विषवारिभिः ॥  
जीवेद्वर्षसहस्रं वै सर्वभावेष्वतीन्द्रियः ॥ व्र्स्_२८।९८ ॥  

 अथ सप्तविंशादिलोहकल्पुत्रयम् ।-- 
ताम्ररौप्यसुवर्णानामयमेव पृथग्विधिः ।  
द्विगुणं तत् गुणोत्कर्षाज्जानीयादुत्तरोत्तरम् ॥ व्र्स्_२८।९९ ॥  

 अथ अरिष्टलक्षणे त्रिंशलोहकल्पः ।-- 
हेम धात्रीरसं क्षौद्रं गायत्रीरसभावितम् ।  
लिहन्ननु पिबेत् क्षीरं दृष्टरिष्टोऽपि जीवति ॥ व्र्स्_२८।१०० ॥  

 अथ जरादौ एकत्रिंशलोहकल्पः ।-- 
मधुमागधिकाविडङ्गसार-त्रिफलाहेमघृतं सिताञ्च खादन् ।  
जरयाऽनवली।ढदेहकान्तिः समधातुश्च समाः शतञ्च जीवेत् ॥ व्र्स्_२८।१०१ ॥  

  अथ द्वात्रिंशादिलोहकल्पचतुष्टयम् ।-- 
आयुष्कामः शङ्खपुष्प्या समेतं  
मेधाकामः काञ्चनं सोग्रगन्धम् ।  
लक्ष्मीकामः पद्मकिञ्जल्कयुक्तं  
खादेत् कामं कामकामो विदार्य्या ॥ व्र्स्_२८।१०२ ॥  

 अथ रसायने षट्त्रिंशलोहकल्पः ।-- 
सपद्मवीजामलकाभयाऽक्षं सर्पिर्मधुभ्यां कनकं लिहन्तः ।  
दीर्घायुषो मन्दजरोपतापाः सरीसृपाणाञ्च भवन्त्यगम्याः ॥ व्र्स्_२८।१०३ ॥  

 अथ मृतलोहानां रसत्वकथनम् ।-- 
मृतानि लोहानि रसीभवन्ति निघ्नन्ति रोगान् परिशीलितानि ।  
किञ्चोपचारस्य समग्रयोगात् पुष्यन्ति धातूनतिदीर्घमायुः ॥ व्र्स्_२८।१०४ ॥  

 इति श्रीवैद्यपतिसिंहगुप्तस्य सूनोर्वाग्भटाचार्य्यस्य कृतौ रसरत्नसमुच्चये मृतलोहकल्पनिरूपणं नामाष्टविंशतितमोऽध्यायः ॥ २८ ॥
# अध्याय २९

# अथ विषकल्पः ।--
अथ विषोत्पत्तौ पौराणिकी कथा ।-- ईश्वर उवाच-- 
शृणु देवि ! प्रवक्ष्यामि यत्रोत्पन्नं महाविषम् ।  
भेदांस्तस्य वरारोहे ! यत्र तत्र सविस्तरम् ॥ व्र्स्_२९।१ ॥  

 
देवदैत्योरगाः सिद्धा गन्धर्वा यक्षराक्षसाः ।  
पिशाचाः किन्नराश्चैव मिलित्वा च वरानने ! ॥ व्र्स्_२९।२ ॥  

 
एकतो बलिराजश्च ब्रह्माद्याश्च तथैकतः ।  
मन्थानं मन्दरं कृत्वा नागराजेन वेष्टितम् ॥ व्र्स्_२९।३ ॥  

 
क्षीराब्धिमन्थनं तत्र प्रारब्धं सुरसुन्दरि ! ।  
निर्गतास्तत्र रत्नौघाः कामधेन्वादयः प्रिये ! ॥ व्र्स्_२९।४ ॥  

 
अमला कमलोत्पन्ना पश्चादुच्चैःश्रवास्ततः ।  
ऐरावतो महाकायो निर्गतं देवि ! चामृतम् ॥ व्र्स्_२९।५ ॥  

 
अतीव मन्थनाद्देवि ! मन्दराघातवेगतः ।  
अहिराजश्रमाद्देवि ! विषज्वाला विनिर्गता ॥ व्र्स्_२९।६ ॥  

 
ततोऽतिघोरा सा ज्वाला निमग्ना क्षीरसागरे ।  
तया तत्रैव चोत्पन्नं कालकूटं महाविषम् ॥ व्र्स्_२९।७ ॥  

 
प्रलयानलसङ्काशं क्रुद्धः काल इवोत्कटः ।  
तं दृष्ट्वा विबुधाः सर्वे दानवाश्च महाबलाः ॥ व्र्स्_२९।८ ॥  

 
विषण्णवदनाः सद्यः प्राप्ताश्चैव मदन्तिकम् ।  
ततस्तैः प्रार्थ्यमानोऽहमपिबं विषमुत्तमम् ॥ व्र्स्_२९।९ ॥  

  अथ स्थावरविषाणां जातिभेदाः ।-- 
ततोऽवशिष्टमभवन्मूलरूपेण तत् विषम् ।  
पत्ररूपेण कुत्रापि मृत्तिकारूपतः क्वचित् ॥ व्र्स्_२९।१० ॥  

 
कुत्रचित्तोयरूपेण धातुरूपेण कुत्रचित् ।  
कन्दरूपेण कुत्रापि त्रयोदशविधं विषम् ॥ व्र्स्_२९।११ ॥  

 अथ कन्दविषाणां नामानि ।-- 
तेषु श्रेष्ठं कन्दविषं त्रयोदशविधं स्मृतम् ।  
कर्कटं कालकूटञ्च वत्सनाभं हलाहलम् ॥ व्र्स्_२९।१२ ॥  

 
बालुकं कर्दमञ्चैवं सक्तुकं मूलकन्तथा ।  
सर्षपं शृङ्गिकं देवि ! मुस्तकञ्च महाविषम् ॥  
हारिद्रकमिति प्रोक्तं त्रयोदशविधं विषम् ॥ व्र्स्_२९।१३ ॥  

 अथ कर्कटादिकन्दविषाणां लक्षणम् ।-- 
कर्कटं कपिवर्णं स्यात् काकचञ्चुनिभं पुनः ।  
कालकूटं ततो ज्ञेयं वत्सनाभन्तु पाण्डुरम् ॥ व्र्स्_२९।१४ ॥  

 
भङ्गुराकन्दवत् देवि ! नीलवर्णं हलाहलम् ।  
बालुकं बालुकाभञ्च कर्दमं कर्दमोपमम् ॥ व्र्स्_२९।१५ ॥  

 
सक्तुकं श्वेतवर्णं स्याच्छुक्लकन्दन्तु मूलकम् ।  
सर्षपं पीतवर्णं स्याच्छृङ्गिकं कृष्णपिङ्गलम् ॥ व्र्स्_२९।१६ ॥  

 
मुस्ताभं मुस्तकं प्रोक्तं रक्तवर्णं महाविषम् ।  
हारिद्रकं पीतवर्णं विषभेदाः प्रकीर्त्तिताः ॥ व्र्स्_२९।१७ ॥  

  अथ श्वेतादिवर्णभेदेन विषाणां जातिभेदः ।-- 
चतुर्द्धा वर्णभेदेन विषं ज्ञेयं मनीषिभिः ।  
ब्रह्मक्षत्त्रियविट्शूद्राः श्वेतरक्ताश्च पीतकाः ॥  
कृष्णवर्णः क्रमाज्ज्ञेयो वर्णानामनुपूर्वशः ॥ व्र्स्_२९।१८ ॥  

 अथ वर्णभेदेन विषाणां क्रियाभेदः ।-- 
मारणे कृष्णवर्णं स्याद्रक्तन्तु रसकर्मणि ।  
पीतवर्णं क्षुद्रकार्य्ये श्वेतवर्णं रसायने ॥ व्र्स्_२९।१९ ॥  

 अथ विषामृतयोः तुल्ययोनित्वनिर्देशः ।-- 
क्षीरोदसागरे देवि ! मथ्यमाने वरानने ! ।  
उत्पन्नममृतं देवि ! तथोत्पन्नं महाविषम् ॥ व्र्स्_२९।२० ॥  

 अथ विषस्य मात्रानिर्देशः ।-- 
आरोटं भक्षयेत् देवि ! विषं सर्षपमात्रकम् ।  
प्रथमे दिवसे पश्चाद्द्वितीयादौ द्विसर्षपम् ॥ व्र्स्_२९।२१ ॥  

  
पञ्चमे दिवसे देवि ! भक्षयेत् सर्षपत्रयम् ।  
षट्सप्ताष्टदिनेऽप्येवं नवमे वेदसङ्ख्यया ॥  
भक्षयेद्राजिकावृद्ध्या यावद्गुञ्जामितं भवेत् ॥ व्र्स्_२९।२२ ॥  

 अथ प्रयोगकालभेदेन विषस्य क्रियाविशेषः ।-- 
मासमात्रप्रयोगेण कुष्ठान्यष्ट हरेद्विषम् ।  
पुण्डरीकं सविस्फोटं श्वेतमौ।डुम्बरं तथा ॥ व्र्स्_२९।२३ ॥  

 
छिन्नाभिन्नं कपालाख्यं क्लिन्नाह्वं शवगन्धि च ।  
कुष्ठानि गदितान्यष्ट हन्याद्देवि ! महाविषम् ॥ व्र्स्_२९।२४ ॥  

 
षण्मासस्य प्रयोगेण कामरूपो भवेन्नरः ।  
संवत्सरप्रयोगेण सर्वरोगान् व्यपोहति ॥  
द्विवत्सरप्रयोगेण दिव्यदेहो भवेन्नरः ॥ व्र्स्_२९।२५ ॥  

  अथ मात्राऽमात्राभेदेन विषामृतयोर्गुणागुणौ ।-- 
मात्रया भक्षितं देवि ! विषमप्यमृतायते ।  
मात्राधिकं वरारोहे ! ह्यमृतं वा विषं भवेत् ॥ व्र्स्_२९।२६ ॥  

 अथ सात्म्यासात्म्ययोरमृतविषयोः सहसा प्रयोगे दोषः ।-- 
अमृतं सहसा युक्तं शीलितं विषमेव वा ।  
सात्म्यासात्म्यं विकाराय मृत्यवे च वरानने ! ॥ व्र्स्_२९।२७ ॥  

 अथ सहसा विषसेवने अष्टौ वेगाः ।-- 
वेगाश्चाष्ट प्रजायन्ते सहसा विषशीलिनः ।  
प्रथमे त्वग्विकारः स्याद्द्वितीये वेपथुर्भवेत् ॥ व्र्स्_२९।२८ ॥  

 
दाहो वेगे तृतीये स्याच्चतुर्थे विकृतो भवेत् ।  
फेनोद्गतिः पञ्चमे स्यात् स्कन्धयोर्भङ्गजा ततः ॥ व्र्स्_२९।२९ ॥  

 
जाड्यता सप्तमे वेगे चाष्टमे मरणं ध्रुवम् ।  
एवं ज्ञात्वा वरारोहे ! प्रतीकारं समाचरेत् ॥ व्र्स्_२९।३० ॥  

 अथ विषसेवने संशोधनविधिः ।-- 
पित्तान्तं वमनं कुर्य्यादामान्तञ्च विरेचनम् ॥ व्र्स्_२९।३१ ॥  

  अथ विषघ्नो गणः ।-- 
जातीनीलीश्वरीसिन्धु-काचमाच्यद्रिकर्णिका ।  
त्रिफला करवीरञ्च कुष्ठं मधुकजीरकम् ॥  
क्षीरिवृक्षत्वगेलेति विषघ्नोऽयं गणः स्मृतः ॥ व्र्स्_२९।३२ ॥  

 अथ गव्यघृतस्य विषघ्नत्वोक्तिः ।-- 
विषघ्नं गोघृतं देवि ! माङ्गल्यं जीवनं स्मृतम् ॥ व्र्स्_२९।३३ ॥  

 अथ विषस्य प्रयोगविधिः ।-- 
अश्वगन्धां सगोजिह्वां त्रिशूलीं त्रिफलामपि ।  
प्रथमं भक्षयित्वा च सेवयेद्गरलं ततः ॥ व्र्स्_२९।३४ ॥  

 
ब्रह्मचर्य्यं वरारोहे ! विषकाले समाचरेत् ।  
पथ्यं स्वस्थमना भुक्त्वा तदा सिद्धिर्न संशयः ॥ व्र्स्_२९।३५ ॥  

  अथ विषसेविनः पथ्यापथ्यविधिः ।-- 
गव्ये क्षीरघृते पेये शाल्यन्नमिदमेव च ।  
शीतलञ्च पिबेत्तोयं पित्तलानि च वर्जयेत् ॥ व्र्स्_२९।३६ ॥  

 
जाङ्गलानि च मांसानि छागलोहञ्च मद्गुरान् ।  
शर्करां माक्षिकं क्षीरं सेवनीयं प्रयत्नतः ॥  
सेव्यं देवि ! सदा पथ्यमपथ्यं दूरतस्त्यजेत् ॥ व्र्स्_२९।३७ ॥  

 अथ प्रयोज्यविषाणि ।-- 
उद्धृतं फलपाकेन नवं स्निग्धं घनं गुरु ।  
अव्यापन्नं विषहरैरवाताऽऽतपशोषितम् ॥ व्र्स्_२९।३८ ॥  

 
रक्तसर्षपतैलेन लिप्ते वाससि धारितम् ।  
सक्तुकं मुस्तकं शृङ्गी बालुकं सर्षपाह्वयम् ॥ व्र्स्_२९।३९ ॥  

 
वत्सनाभञ्च कर्मण्यं कालकूटादिकं ततः ।  
न जात्वन्यत् प्रयोक्तव्यं--" ॥ व्र्स्_२९।४० ॥  

 अथ तीक्ष्णविषातियुक्तविषयोश्चिकित्सा ।-- 
"--विषे तीक्ष्णे च चारिते ।  
अतिमात्रे च कर्मण्ये पेयं घृतमनन्तरम् ॥ व्र्स्_२९।४१ ॥  

  
सभार्गीदधिधूमोत्थ-सारिवातण्डलीयकम् ।  
आगारधूममञ्जिष्ठा-यष्ट्याह्वैर्वा समन्वितम् ॥ व्र्स्_२९।४२ ॥  

 
लिह्याद्वा मधुसर्पिर्भ्यां चूर्णितामर्जुनत्वचम् ।  
टङ्कणं मेघनादेन मधुना वाऽपि पल्लवान् ॥ व्र्स्_२९।४३ ॥  

 अथ रसायनार्थं विषप्रयोगे विधिः ।-- 
विषं युञ्जीत नित्यं वै रसायनगुणैषिणः ।  
घृतोपस्कृतदेहस्य विशुद्धस्य हिताशिनः ॥ व्र्स्_२९।४४ ॥  

 अथ विषप्रयोगार्हपुरुषकालयोर्निर्देशः ।-- 
सात्त्विकस्योदिते भानौ योज्यं शीतवसन्तयोः ।  
ग्रीष्मे चाऽऽत्ययिके व्याधौ--" ॥ व्र्स्_२९।४५ ॥  

  अथ विषप्रयोगानर्हकालादिनिर्देशः ।-- 
"--न वर्षासु न दुर्दिने ।  
न क्रोधिनि न पित्तार्त्ते न क्लीवे राजवेश्मनि ॥ व्र्स्_२९।४६ ॥  

 
क्षुत्तृष्णाभ्रमघर्माध्व-व्याध्यन्तरनिपी।डिते ।  
गर्भिण्यां बालवृद्धेषु न रूक्षेषु न मर्मसु ॥ व्र्स्_२९।४७ ॥  

 अथ विषे निषिद्धद्रव्याणि ।-- 
अभ्यस्तेऽपि विषे यत्नाद्वर्ज्यवस्तु निवर्त्तयेत् ।  
कट्वम्ललवणं तैलं दिवास्वप्नानलातपान् ॥ व्र्स्_२९।४८ ॥  

 अथ अवस्थाविशेषे विषस्यापकारकत्वनिर्देशः ।-- 
दृग्विभ्रमं कर्णरुजमन्यांश्चानिलजान् गदान् ।  
विषं रूक्षाशिनः कुर्य्यान्मृत्युमेव त्वजीर्णिनः ॥ व्र्स्_२९।४९ ॥  

 अथ विषशोधनम् ।-- 
अथ गोमूत्रसंयुक्तमातपे शोषयेत्त्र्यहम् ।  
विषं बृंहणमेतद्धि विषस्याऽऽदौ प्रशस्यते ॥ व्र्स्_२९।५० ॥  

  अथ नवज्वरे प्रथमविषकल्पः ।-- 
तत् पिबेन्मस्तुना वात-ज्वरे क्षीरेण पित्तजे ।  
शकृन्मूत्रेण कफजे सर्वजे त्रिफलाम्भसा ॥ व्र्स्_२९।५१ ॥  

 अथ जीर्णज्वरे द्वितीयविषकल्पः ।-- 
रोध्रचन्दनष।ड्ग्रन्था-शर्कराघृतमाक्षिकैः ।  
क्षीरेण च विषं युक्तं जीर्णज्वरहरं परम् ॥ व्र्स्_२९।५२ ॥  

 अथ जीर्णज्वरादौ तृतीयविषकल्पः ।-- 
निकुम्भकुम्भत्रिफला-सर्पिर्मधुविषैः कृतः ।  
निहन्ति मीदको जीर्ण-ज्वरमेहत्वगामयान् ॥ व्र्स्_२९।५३ ॥  

 अथ विषमज्वरे चतुर्थविषकल्पः ।-- 
शिखिकर्णिरसोपेतं विषमज्वरजिद्विषम् ॥ व्र्स्_२९।५४ ॥  

 अथ रक्तपित्ते पञ्चमविषकल्पः ।-- 
विषं यष्ट्याह्वयं रास्ना सेव्यमुत्पलकन्दकम् ।  
तण्डुलोदकपीतानि रक्तपित्तस्य भेषजम् ॥ व्र्स्_२९।५५ ॥  

  अथ श्वासकासे षष्ठविषकल्पः ।-- 
रास्नावि।डङ्गत्रिफला-देवदारुकटुत्रयम् ।  
पद्मकं क्षौद्रममृता विषञ्च श्वासकासजित् ॥ व्र्स्_२९।५६ ॥  

 अथ श्वासहिक्कयोः सप्तमविषकल्पः ।-- 
सिता रसविषक्षीर-प्रबालमधुकान्विता ।  
श्वासहिक्कापहा ली।ढा--" ॥ व्र्स्_२९।५७ ॥  

 अथ छर्द्याम अष्टमविषकल्पः ।-- 
"--छर्दिघ्नास्तु विषान्विताः ।  
क्षौद्रोशीरमधुक्षार-रजनीकुटजत्वचः ॥ व्र्स्_२९।५८ ॥  

 अथ क्षये नवमविषकल्पः ।-- 
च्यवनप्राशनोपेतं विषं क्षपयति क्षयम् ॥ व्र्स्_२९।५९ ॥  

 अथ विषविद्रावणघृताख्यः दशमविषकल्पः ।-- 
विजया पिप्पलीमूलं पिप्पलीद्वयचित्रकैः ।  
पुष्कराह्वाशटीद्राक्षा-यमानीक्षारदीप्यकैः ॥ व्र्स्_२९।६० ॥  

 
सितायष्टिद्विबृहती सैन्धवैः पालिकैः पचेत् ।  
सविषार्द्धपलैः प्रस्थं घृतात्तज्जीर्णभुक् पिबेत् ॥ व्र्स्_२९।६१ ॥  

 
दुर्नाममेहगुल्मार्म-तिमिरकृमिपाण्डुकान् ।  
गलग्रहग्रहोन्माद-कुष्ठानि च नियच्छति ॥  
विषविद्रावणं नाम घृतं विषरुजं हरेत् ॥ व्र्स्_२९।६२ ॥  

  अथ ग्रहण्याम् एकादशविषकल्पः ।-- 
मुस्तावत्सकपाठाग्नि-व्योषप्रतिविषाविषम् ।  
धातकीमोचनिर्य्यासः चूतास्थि ग्रहणीहरम् ॥ व्र्स्_२९।६३ ॥  

 अथ मूत्रकृच्छ्रे द्वादशविषकल्पः ।-- 
कृच्छ्रघ्नं विषपथ्याग्नि-दन्तीद्राक्षानिशावृषाः ॥ व्र्स्_२९।६४ ॥  

 अथ उदावर्त्ताश्मर्य्योः त्रयोदशविषकल्पः ।-- 
शिलाजतु विषं त्र्यूषमुदावर्त्ताश्मरीहरम् ॥ व्र्स्_२९।६५ ॥  

 अथ अश्मर्य्यां चतुर्दशविषकल्पः ।-- 
गोमूत्रक्षारसिन्धूत्थ-विषपाषाणभेदकम् ।  
वज्रवद्दारयत्येतदेकतः पीतमश्मरीम् ॥ व्र्स्_२९।६६ ॥  

 अथ गुल्मे पञ्चदशविषकल्पः ।-- 
त्रिफलास्वर्जिकाक्षारैर्विषं गुल्मप्रभेदनम् ॥ व्र्स्_२९।६७ ॥  

 अथ शूले षोडशविषकल्पः ।-- 
पिप्पली पिप्पलीमूलं विषं शूलहरं तथा ॥ व्र्स्_२९।६८ ॥  

 अथ गुल्म प्लीह्नोः सप्तदशाष्टादशविषकल्पौ ।-- 
विषं द्रवन्ती मधुकं द्राक्षारास्नाशठीकणाः ।  
विषं वेल्लमिषिक्षीरं गुल्मप्लीहनिवर्हणम् ॥ व्र्स्_२९।६९ ॥  

  अथ प्लीह्नि एकोनविंशविषकल्पः ।-- 
प्लीहोदरघ्नं पयसा शताह्वाकृमिजिद्विषम् ॥ व्र्स्_२९।७० ॥  

 अथ कुष्ठे विंशविषकल्पः ।-- 
वायसीमूलनिःक्वाथ-पीतं कुष्ठहरं विषम् ॥ व्र्स्_२९।७१ ॥  

 अथ कुष्ठे एकविंशविषकल्पः ।-- 
पयस्याराजवृक्षत्वक्-त्रायन्तीवाकुचीबलात् ।  
प्लीहघ्नीभकणाभ्याञ्च विषं क्वाथेन कुष्ठजित् ॥ व्र्स्_२९।७२ ॥  

 अथ कुष्ठे द्वाविंशविषकल्पः ।-- 
अवल्गुजै।डगजयोर्वीजं क्षारद्वयं विषम् ।  
लेपः ससैन्धवः पिष्टो वारिणा कुष्ठनाशनः ॥ व्र्स्_२९।७३ ॥  

 अथ विचर्चिकादौ त्रयोविंश-चतुर्विंशविषकल्पौ ।-- 
चित्रकार्कजटाहस्ति-पिप्पलीवाकुचीविषैः ।  
सचन्द्रकैरे।डगज-करञ्जफलसैन्धवैः ॥ व्र्स्_२९।७४ ॥  

 
सव्योषसर्जिकाक्षार-यवक्षारनिशाद्वयैः ।  
अगारधूमसहितैर्बस्तमूत्रेण कल्पितैः ॥ व्र्स्_२९।७५ ॥  

  
भल्लातकाग्निशम्पाक-विषैर्वा मूत्रपेषितैः ।  
लेपो विचर्चिकादद्रु-रसिकाकिटिमापहः ॥ व्र्स्_२९।७६ ॥  

 अथ विचर्चिकादौ पञ्चविंशविषकल्पः ।-- 
शम्पाकपत्रत्वङ्मूलं विषं तक्रञ्च तद्गुणम् ॥ व्र्स्_२९।७७ ॥  

 अथ कुष्ठे षड्विंशविषकल्पः ।-- 
कुष्ठतुम्बुरुवीजानि वाजिगन्धाऽम्लवेतसम् ।  
हरिद्रा वायसी रास्ना हरितालं मनःशिला ॥ व्र्स्_२९।७८ ॥  

 
पटोलनिम्बपत्राणि कणागन्धकसैन्धवम् ।  
विषं दारु शिरीषास्थि तक्र लेपेन कुष्ठजित् ॥ व्र्स्_२९।७९ ॥  

 अथ कुष्ठे विषतैलास्त्यः सप्तविंशविषकल्पः ।-- 
करञ्जकरवीरार्क-मालतीरक्तचन्दनैः ।  
आस्फोताकुष्ठमञ्जिष्ठा-सप्तच्छदनिशानतैः ॥ व्र्स्_२९।८० ॥  

 
सिन्धुवारवचाक्ष्वेलैर्गवां मूत्रे चतुर्गुणे ।  
सिद्धं कुष्ठहरं तैलं दुष्टव्रणविशोधनम् ॥ व्र्स्_२९।८१ ॥  

  अथ कुष्ठे कुष्ठादितैलाख्यः अष्टाविंशविषकल्पः ।-- 
कुष्ठाश्वमारभृङ्गार्क-मूलस्नुक् क्षीरसैन्धवैः ।  
तैलं सिद्धं विषावापमभ्यङ्गात् कुष्ठजित् परम् ॥ व्र्स्_२९।८२ ॥  

 अथ कुष्ठादौ चन्दनादितैलाख्यः एकोनत्रिंशविषकल्पः ।-- 
भद्रश्रीदारुमरिच-द्विहरिद्रात्रिवृद्घनैः ।  
गोमूत्रपिष्टैः पलिकैर्विषस्यार्द्धपलेन च ॥ व्र्स्_२९।८३ ॥  

 
ब्राह्मीरसार्कजक्षीर-गोशकृद्रससंयुतम् ।  
प्रस्थं सर्षपतैलस्य सिद्धमाशु व्यपोहति ॥  
पानाद्यैः शीलितं कुष्ठ दुष्टना।डीव्रणापचीः ॥ व्र्स्_२९।८४ ॥  

 अथ श्वित्रादौ त्रिंशविषकल्पः ।-- 
विषं भल्लातकीद्वीपि-गुञ्जानिम्बफलैर्जयेत् ।  
लेपोऽम्लपिष्टैः श्वित्राणि पुण्डरीकञ्च दारुणम् ॥ व्र्स्_२९।८५ ॥  

  अथ श्वित्रे एकत्रिशविषकल्पः ।-- 
ककुभारुष्करद्वीपि-स्पृक्कापत्रैलबालुकम् ।  
पिष्टं खादिरतायेन त्रिरात्रमुषितं पिबेत् ॥  
श्वित्री विषेण सङ्घष्टं--" ॥ व्र्स्_२९।८६ ॥  

 अथ श्वित्रे क्रियान्तरम् ।-- 
"--तत्तत्स्फोटान् किलासजान् ।  
कण्टकेन विभिद्याशु लेपैर्लिम्पेच्च कौष्ठिकैः ॥ व्र्स्_२९।८७ ॥  

 अथ श्वित्रे द्वात्रिंशविषकल्पः ।-- 
अथवा करवीरार्क-मूलवाकुचिकाविषैः ।  
बस्ताम्बुपिष्टैः सद्वीपि-द्विपपिप्पल्यरुष्करैः ॥ व्र्स्_२९।८८ ॥  

 अथ आस्तिकोक्तश्वित्रारितैलाख्यः त्रयस्त्रिंशविषकल्पः ।-- 
लाक्षासुराह्वमञ्जिष्ठा-कुष्ठपद्मकसारिवाः ।  
गुञ्जा मही कुरवको लाङ्गली वज्रकन्दकः ॥ व्र्स्_२९।८९ ॥  

 
वाराहीकन्दकास्फोता सप्ताह्वा गिरिकर्णिका ।  
अर्काश्वमारयोर्मूलं नागपुष्पं नतं निशे ॥ व्र्स्_२९।९० ॥  

  
दन्ती विषं हस्तिविषं पिप्पल्यो मरिचानि च ।  
तैस्तैलं कटुतैलं वा चित्रस्याभ्यञ्जनं पचेत् ॥  
सवर्णकरणं श्रेष्ठमास्तिकस्य वचो यथा ॥ व्र्स्_२९।९१ ॥  

 अथ वाते चतुस्त्रिंशविषकल्पः ।-- 
एरण्डतैलं त्रिफला गोमूत्रं चित्रकं विषम् ।  
सर्पिषा सहितं पीतं वातार्त्तत्वमपोहति ॥ व्र्स्_२९।९२ ॥  

 अथ अग्निदाहे पञ्चत्रिंशविषकल्पः ।-- 
कोरकं चीरनिःक्वाथे लाङ्गलीविषसर्षपैः ।  
गन्धकाङ्कोल्लमरिचैः सस्नुक्क्षीरैर्विपाचितम् ॥  
जयेज्ज्योतिष्मतीतैलमनलत्वग्गदानपि ॥ व्र्स्_२९।९३ ॥  

 अथ बन्ध्यायां षट्त्रिंशविषकल्पः ।-- 
स्वरसं वीजपूरस्य वचाब्राह्मीरसं घृतम् ।  
बन्ध्या पिबन्ती सविषं सुपुत्त्रैः परिवार्य्यते ॥ व्र्स्_२९।९४ ॥  

  अथ मू।ढगर्भे सप्तत्रिंशविषकल्पः ।-- 
वीरालाङ्गलिकादन्ती-विषपाषाणभेदकैः ।  
प्रयोज्यो मू।ढगर्भाणां प्रलेपो गर्भमोचनः ॥ व्र्स्_२९।९५ ॥  

 अथ बुद्धिवर्द्धने अष्टत्रिंशविषकल्पः ।-- 
देवदारु विषं सर्पिर्गोमूत्रं कण्टकारिका ।  
वचा वाक्स्खलनं हन्ति बुद्धेश्च परिवर्द्धनम् ॥ व्र्स्_२९।९६ ॥  

 अथ तिमिरे एकोनचत्वारिंशविषकल्पः ।-- 
विषं सर्पिः सिता क्षौद्रं तिमिरापहमञ्जनम् ॥ व्र्स्_२९।९७ ॥  

 अथ तिमिरे चत्वारिंशविषकल्पः ।-- 
विषञ्चैकमजाक्षीर-कल्कितं घृतधूपितम् ॥ व्र्स्_२९।९८ ॥  

 अथ तिमिरे एकचत्वारिशविषकल्पः ।-- 
विषं धात्रीफलरसैरसकृत् परिभावितम् ।  
अञ्जनं शङ्खसहितं प्रगा।ढं तिमिरं जयेत् ॥ व्र्स्_२९।९९ ॥  

  अथ काचे द्वाचत्वारिंशविषकल्पः ।-- 
विषमिन्द्रायुधं स्तन्यैर्घृष्टं काचजिदञ्जनम् ॥ व्र्स्_२९।१०० ॥  

 अथ काचे त्रिचत्वारिंशविषकल्पः ।-- 
वीजपूररसैर्घृष्टं विषं तद्वत् सितान्वितम् ॥ व्र्स्_२९।१०१ ॥  

 अथ काचे चतश्चत्वारिंशविषकल्पः ।-- 
विषं मागधिका द्वे च निशि काचघ्नमञ्जनम् ॥ व्र्स्_२९।१०२ ॥  

 अथ शुक्लार्मे पञ्चचत्वारिंशविषकल्पः ।-- 
शुक्लार्मजित् विषं कृष्णा-युक्तं गोमूत्रभावितम् ॥ व्र्स्_२९।१०३ ॥  

 अथ शुक्लादौ षट्चत्वारिंशविषकल्पः ।-- 
समुद्रफेनस्फुटिका-कुरुविन्दरसाञ्जनम् ।  
कूर्मपृष्ठञ्च तुल्यानि तेभ्योऽर्द्धांशमनःशिला ॥ व्र्स्_२९।१०४ ॥  

 
अर्द्धमानानि मरिच-सैन्धवायोरजांसि च ।  
अथो यथोत्तरं दद्यादयसा च समं विषम् ॥ व्र्स्_२९।१०५ ॥  

 
रसक्रियेयं मधुना शुक्लपिल्लार्मकाचनुत् ।  
अभीक्ष्णं शीततोयेन सिञ्चेन्नेत्रे विषाञ्जिते ॥ व्र्स्_२९।१०६ ॥  

  अथ शुक्लादौ सूर्य्यप्रभावर्त्त्याख्यः सप्तचत्वारिंशविषकल्पः ।-- 
रक्तचन्दनमञ्जिष्ठा-तिन्ति।डीफलसक्तुकैः ।  
अभयालोध्रकतक-निशाशङ्खकणोषणैः ॥ व्र्स्_२९।१०७ ॥  

 
मनःशिलाकरञ्जाक्ष-वीजोग्राफेनसैन्धवैः ।  
अजाक्षीरैः समविषैर्वर्त्तयो विहिता हिताः ॥  
शुक्लार्ममांसपिल्लेषु ग्रन्थिगण्डार्बुदेषु च ॥ व्र्स्_२९।१०८ ॥  

 अथ पिल्ले अष्टचत्वारिंशविषकल्पः ।-- 
रसोनकन्दमरिच-विषसर्षपसैन्धवैः ।  
पिल्लेक्षणहितं कार्य्यं सुरसारसपेषितैः ॥  
पूरयेत् सर्पिषा चानु सर्पिरेव च पाययेत् ॥ व्र्स्_२९।१०९ ॥  

 अथ नक्तान्ध्ये एकोनपञ्चाशत्तमविषकल्पः ।-- 
मधूकसारमधुक-विषक्षीरजलैर्घृतम् ।  
पक्वं सन्तर्पणं श्रेष्ठं नक्तान्ध्ये त्वचिरोत्थिते ॥ व्र्स्_२९।११० ॥  

  अथ नक्तान्ध्ये पञ्चाशत्तमविषकल्पः ।-- 
अञ्जनं नरपित्तेन रोचनामधुशृङ्गिभिः ॥ व्र्स्_२९।१११ ॥  

 अथ कर्णशूले एकपञ्चाशत्तमविषकल्पः ।-- 
स्वर्जिकाक्षारमिन्धूत्थं शुक्लशुक्लं वरं विषम् ।  
कर्णयोः पूरणं तीव्र कर्णशूलनिवर्हणम् ॥ व्र्स्_२९।११२ ॥  

 अथ शिरःशूले द्वापञ्चाशत्तमविषकल्पः ।-- 
नस्यं शिरोरुक्शमनं प्रत्यक्पुष्पीसिताविषम् ॥ व्र्स्_२९।११३ ॥  

 अथ शिरःशूले त्रिपञ्चाशत्तमविषकल्पः ।-- 
अथवा नतयष्ट्याह्व-शर्करा विषसंयुता ॥ व्र्स्_२९।११४ ॥  

  अथ पूतिनस्ये चतुःपञ्चाशत्तमविषकल्पः ।-- 
शुण्ठी पष्या विषं पाठा त्रायन्ती पूतिनामजित् ॥ व्र्स्_२९।११५ ॥  

 अथ मुखरागे प्रपौण्डरोकादितैलाख्यः पञ्चपञ्चाशत्तमविषकल्पः ।-- 
प्रपौण्डरीकमञ्जिष्ठा-विषतिन्दुसमुद्भवैः ।  
निहन्ति साधितं तैलं गण्डूषेण मुखामयान् ॥ व्र्स्_२९।११६ ॥  

 अथ मुखरोगे षट्पञ्चाशत्तमविषकल्पः ।-- 
एलाखदिरकक्कोल-जातीकर्पूरचन्दनैः ।  
बोलाब्दबालैद्विगुण-विषैः साराम्बुपेषितैः ॥  
समूत्रा वटिकाः क्लप्ता धृता घ्नन्ति मुखामयान् ॥ व्र्स्_२९।११७ ॥  

 अथ पलितादौ सप्तपञ्चाशत्तमविषकल्पः ।-- 
कटुतैलविषं नस्यं पलितारुंषिकापहम् ॥ व्र्स्_२९।११८ ॥  

 अथ खलतौ अष्टपञ्चाशत्तमविषकल्पः ।-- 
स्नुह्यर्कक्षीरभृङ्गाम्बु-गोमूत्रहलिनीविषैः ।  
गुञ्जाविशालामरिचैः कटुतैलं विपाचितम् ॥  
खलतिं शमयति--" ॥ व्र्स्_२९।११९ ॥  

  अथ दिग्धाहते एकोनषष्टितमविषकल्पः ।-- 
"--अम्लपिष्टमष्टगुणं विषात् ।  
सिन्धूत्थकार्पासफलं पिण्डितं सह सर्पिषा ॥  
क्षीरेणाऽऽजेन वा लेपाद्विषदिग्धायुधप्रणुत् ॥ व्र्स्_२९।१२० ॥  

 अथ दुष्टव्रणे षष्टितमविषकल्पः ।-- 
विषं रसाञ्जनं भार्गी वृश्चिकाली महासहा ।  
सवेदने सपाके च व्रणे दुष्टे प्रलेपनम् ॥ व्र्स्_२९।१२१ ॥  

 अथ अपच्यां कृतमालादिघृताख्यः एकषष्टितमविषकल्पः ।-- 
कृतमालार्कपूतीक-वत्सकातिविषाविषम् ।  
सिद्धं यदिङ्गुदक्वाथैः सर्पिस्तदपचीहरम् ॥ व्र्स्_२९।१२२ ॥  

 अथ अपचीघ्नतैलाख्यः द्विषष्टितमविषकल्पः ।-- 
काकादनीमागधिका-नलिकातुण्डिकाफलैः ।  
जीमूतवीजकर्कोट-विशालाकृतवेधनैः ॥ व्र्स्_२९।१२३ ॥  

  
पाठान्वितैः पलार्द्धांशैर्विषकर्षयुतैः पचेत् ।  
प्रस्थं करञ्जतैलस्य निर्गुण्डीस्वरसा।ढके ॥  
तज्जयेदपचीं घोरां नावनाभ्यङ्गपानतः ॥ व्र्स्_२९।१२४ ॥  

 अथ अपच्यादौ त्रिषष्टितमविषकल्पः ।-- 
गुञ्जाटङ्कणशिग्रुमूलरजनी-शम्पाकभल्लातकाः  
स्नुह्यर्काग्निकरञ्जसैन्धववचा-कुष्ठाभयालाङ्गलीः ।  
वर्षाभूशठभूशिरीषवरण-व्योषाश्वमारा विषं  
गोमूत्रं शमयेद्विलिप्तमपची-ग्रन्थ्यर्बुदश्लीपदाम् ॥ व्र्स्_२९।१२५ ॥  

 अथ विषे मन्त्रादिक्रियावैफल्ये प्रतीकारः ।-- 
विषे प्रतिविषं युञ्ज्यान्मन्त्रतन्त्रैरसिध्यति ।  
अतीते पञ्चमे वेगे सप्तमस्यानतिक्रमे ॥ व्र्स्_२९।१२६ ॥  

 अथ सर्पदष्टे चतुःषष्टितमविषकल्पः ।-- 
युञ्ज्यान्मूलविषं सर्प-दष्टानां पानलेपयोः ॥ व्र्स्_२९।१२७ ॥  

  अथ सर्पविषे मूलविषस्य मात्रा ।-- 
चतुर्भिः ष।ड्भिरष्टाभिर्हीनमध्योत्तमा यवैः ।  
मात्रां विषस्य मूलस्य प्रयुञ्जीत च सर्वदा ॥ व्र्स्_२९।१२८ ॥  

 अथ कीटविषे मूलविषस्य मात्रा ।-- 
दष्टस्य द्वौ यवौ कीटैः--"  

 अथ वृश्चिकविषे मूलविषस्य मात्रा ।-- 
"--तिलमात्रन्तु वृश्चिकैः ॥ व्र्स्_२९।१२९ ॥  

 अथ लूताविषे पञ्चषष्टितमविषकल्पः ।-- 
नैव त्वसृक्स्थे पाने तु लूतादष्टस्य नेष्यते ।  
व्रश्चया लेपयेद्दंशं तस्य ज्ञात्वा सुनिश्चितम् ॥ व्र्स्_२९।१३० ॥  

 अथ जङ्गमविषे षट्षष्टितमविषकल्पः ।-- 
क्षीरक्षौद्रघृतैर्युक्तं पीतं हन्ति विषं विषम् ॥ व्र्स्_२९।१३१ ॥  

 अथ जङ्गमविषे सप्तषष्टितमविषकल्पः ।-- 
ससिन्दुवारतगरं मृतसञ्जीवनं विषम् ॥ व्र्स्_२९।१३२ ॥  

 अथ आखुविषे अष्टषष्टितमविषकल्पः ।-- 
शिरीषकुसुमं पत्रं विषमाखुविषापहम् ॥ व्र्स्_२९।१३३ ॥  

  अथ सर्वविषे एकोनसप्ततितमविषकल्पः ।-- 
देवदारु नतं मांसी द्रामिली वाकुची विषम् ।  
कुष्ठञ्च पानलेपाभ्यां समस्तविषनाशनम् ॥ व्र्स्_२९।१३४ ॥  

 अथ सञ्ज्ञाजनने सप्ततितमविषकल्पः ।-- 
मनःशिलाऽञ्जनालैला-सिन्दुवारामराह्वयम् ।  
सरक्तं कुङ्कुमविषं ध्मातं निःसञ्ज्ञबोधनम् ॥ व्र्स्_२९।१३५ ॥  

 अथ विषजदाहे एकसप्ततितमविषकल्पः ।-- 
दाहे विषोद्भवे लेपः सक्तुक्षीरघृतैर्युतः ॥ व्र्स्_२९।१३६ ॥  

 अथ दुःसाध्यरोगे द्वासप्ततितमविषकल्पः ।-- 
अन्येष्वपि च रोगेषु शेषोपायपरिक्षये ।  
प्रत्यहं विषकन्दस्य त्रियवं यवमेव वा ॥  
शुद्धस्य राजिकावृद्ध्या वर्षं भुक्त्वा जयेद्गदान् ॥ व्र्स्_२९।१३७ ॥  

  अथ रसायने त्रिसप्ततितमविषकल्पः ।-- 
वचागन्धकसिन्धूत्थ-त्रायमाणाम्लवेतसम् ।  
व्योषाग्निवेल्लपाठाम्ल-कर्णीकरिकणाविषम् ॥ व्र्स्_२९।१३८ ॥  

 
चाङ्गेरीनागदमनी-वायसीत्रिफलारसैः ।  
भावितं मधुसर्पिर्भ्यां भक्षितं स्याद्रसायनम् ॥ व्र्स्_२९।१३९ ॥  

 अथ रसायने चतुःसप्ततितमविषकल्पः ।-- 
विषशुल्वरसव्योष गन्धकानां पलं पलम् ।  
पलद्वयं हरीतक्याश्चित्रकस्य पलत्रयम् ॥ व्र्स्_२९।१४० ॥  

 
कौन्तीमुस्ताचतुर्जातं कर्षांशञ्च विचूर्णितम् ।  
त्रिगुणश्च गु।डः कार्य्या वटिका माषसम्मिता ॥  
भक्षयेत्तां जराग्रस्तो महारोगैश्च पी।डितः ॥ व्र्स्_२९।१४१ ॥  

 अथ जयागु।डिकाख्यः पञ्चसप्ततितमादि-चतुर्दशाधिकशततमान्तविषकल्पः ।-- 
हरिद्रा निम्बपत्राणि पिप्पल्यो मरिचानि च ।  
मुस्ता वि।डङ्गं मूत्रेण पिष्टमाजेन पिण्डितम् ॥ व्र्स्_२९।१४२ ॥  

 
नावनाञ्जनपानेषु गोमूत्रासृग्रसाञ्जनैः ।  
जयेत् प्रयुक्तं विषम-ज्वरान् सघृतसाधितम् ७५ ॥ व्र्स्_२९।१४३ ॥  

  
सर्वजं समधु-व्योषं ७६ गवां मूत्रेण सूतकम् ७७ ।  
चन्दनस्य कषायेण ७८ रक्तपित्तं वृषस्य वा ७९ ॥ व्र्स्_२९।१४४ ॥  

 
क्षयं क्षीराश्वगन्धाभ्यां ८० कासश्वासं समाक्षिकम् ८१ ।  
तक्रेण ग्रहणीरोगं ८२ कृच्छ्रं तण्डुलवारिणा ८३ ॥ व्र्स्_२९।१४५ ॥  

 
प्रमेहं मधुना ८४ गुल्मं शूलञ्च गु।डवारिणा ८५ ।  
पाण्डुशोफं गवां क्षीरेणाम्भसा त्रैफलेन वा ८६ । ८७ ॥ व्र्स्_२९।१४६ ॥  

 
गवां मूत्रेण कुष्ठानि ८८ क्षौद्रेणो।डुम्बराह्वयम् ८९ ।  
तक्रेण युक्तञ्चाऽऽलेपाद्दद्रुपामाविचर्चिकाः ९० ॥ व्र्स्_२९।१४७ ॥  

 
पीतमुष्णाम्भसा वायुं ९१ तुलस्याऽऽलेपनाद्ग्रहान् ९२ ।  
समूत्रं विस्मृतिं नस्येन ९३ अञ्जनेन दृगामयान् ९४ ॥ व्र्स्_२९।१४८ ॥  

  
स्यन्दाधिमन्थौ सस्तन्यम् ९५ अर्मकोपं मशोणितम् ९६ ।  
सकासमर्दं काचादीन् ९७ सभृङ्गोदं निशान्धताम् ९८ ॥ व्र्स्_२९।१४९ ॥  

 
रम्भाकन्दाम्भसा पुष्पं ९९ पिल्लं ताम्रमधूत्कटम् १०० ।  
सतूलमार्त्तिं दन्तानां गण्डूषेण १०१ विलेपनात् ॥ व्र्स्_२९।१५० ॥  

 
सगोमूत्रं शिरःशूलं १०२ सक्षौद्राम्लं क्षतव्रणान् १०३ ।  
भगन्दरापचीग्रन्थीन् सक्षौद्रं १०४ सगु।डं व्रणान् १०५ ॥ व्र्स्_२९।१५१ ॥  

 
नारिकेलाम्भसा लिङ्ग-विकारान् १०६ सेवनात् पुनः ।  
प्रदरं भृङ्गमारेण १०७ नागपुष्पस्य सर्पिषा १०८ ॥ व्र्स्_२९।१५२ ॥  

 
रम्भाकन्दाम्बुसर्पिर्भ्यां पीतं लिप्तमहेर्विषम् १०९ ।  
गोतक्रनरमूत्राभ्यामथाऽऽखोः ११० वृश्चिकस्य तु ॥ व्र्स्_२९।१५३ ॥  

  
सार्कक्षीरं विलेपेन १११ लूतानान्तु जलौदनम् ११२ ।  
शतपत्ररसाज्याभ्यां विषं सर्वञ्च सर्वथा ११३ ॥ व्र्स्_२९।१५४ ॥  

 
भस्मसूतं गु।डक्षौद्र-घृतैः सह निषेवितम् ११४ ।  
जरां जयेदतो नाम्ना गु।डिकेयं जयोदिता ॥ व्र्स्_२९।१५५ ॥  

 अथ जयन्तीवटिकाख्यः पञ्चदशाधिकशततमविषकल्पः ।-- 
वचाऽश्वगन्धामरिचोपकुल्या-तालीशमुस्तापिचुमर्दपाठाः ।  
विषञ्च तेषां वटिका जयन्त्यः फले प्रयोगे च जयासमानाः ॥ व्र्स्_२९।१५६ ॥  

 अथ जयावटिकाख्यः षो।डशाधिकशततमविषकल्पः ।-- 
वासाऽमृताखदिरनिम्बवि।डङ्गपथ्या-  
क्वाथे विषत्रिकटुचित्रकलोहतिक्ताः ।  
आवाप्य माषतुलिता वटिका प्रणीता  
क्षौद्रान्विता क्षपयति क्षयकुष्ठजातम् ॥ व्र्स्_२९।१५७ ॥  

 अथ रसायने सप्तदशाधिकशततमविषकल्पः ।-- 
कान्ताभ्रकशिलाधातु-विषसूतकमाक्षिकम् ।  
शीलितं मधुसर्पिर्भ्यां व्याधिवार्द्धकमृत्युजित् ॥ व्र्स्_२९।१५८ ॥  

  अथ वाजीकरणे अष्टादशाधिकशततमविषकल्पः ।-- 
नष्टशुक्रः पयोद्राक्षा-कपिकच्छुमहाविषम् ।  
शीलयेन्मधुसर्पिर्भ्यां सखर्जूरं सयष्टिकम् ॥ व्र्स्_२९।१५९ ॥  

 अथ विषसेवनस्य फलम् ।-- 
शत्रुप्रयुक्ताद्विषतो गराद्वा लूताभुजङ्गाखुविषाज्जरायाः ।  
अकालमृत्युग्रहपाप्मनोऽपि विषाशिनो नास्ति भयं नरस्य ॥ व्र्स्_२९।१६० ॥  

 इति श्रीवैद्यपतिसिंहगुप्तस्य सूनोर्वाग्भटाचार्य्यस्य कृतौ रसरत्नसमुच्चये विषकल्पो नामैकोनत्रिंशत्तमोऽध्यायः ॥ २९ ॥
# अध्याय ३०

# अथ रसकल्पः ।--
अथ मृतसूताध्यायः ।-- अथ रसजारणम् ।-- 
पीतासवाम्लखात् सत्त्वं कान्तं वा तीक्ष्णमेव वा ।  
चतुःषष्टितमांशेन प्रमितं क्षिप्तमल्पशः ॥ व्र्स्_३०।१ ॥  

  
तप्तखल्लेऽम्लयोगेन श्लक्ष्णवत्तां विमर्दनात् ।  
भूर्जे क्षाराम्ललवण-स्नुह्यर्कक्षीरलेपिते ॥ व्र्स्_३०।२ ॥  

 
बद्धं वस्त्रावृते स्विन्नमम्ले समरसे रसम् ।  
धौतमुष्णारनालेन शुष्कमङ्गुलिमर्दितम् ॥ व्र्स्_३०।३ ॥  

 
पचेत् कच्छपयन्त्रस्थमष्टमांशवि।डावृतम् ।  
स्वप्रमाणो रसस्तिष्ठेज्जीर्णो ग्रासे त्वजीर्य्यति ॥ व्र्स्_३०।४ ॥  

 
पातयेदासवाम्लेन मर्दयेत् स्वेदयेच्च तम् ।  
जारणे जारणे वह्निं ग्रासञ्च परिवर्द्धयेत् ॥  
द्विगुणं योजयेदेवं सत्त्वमभ्रकसम्भवम् ॥ व्र्स्_३०।५ ॥  

 अथ रसजारणे निषिद्धद्रव्याणि ।-- 
पूतीलोहं विषं मूत्रं रसकं गन्धकत्रयम् ।  
न युञ्ज्याज्जारणे सूतस्तैर्जीर्णैः स्फोटकुष्ठकृत् ॥ व्र्स्_३०।६ ॥  

  अथ ब।डवानलो वि।डः ।-- 
गुञ्जासैन्धवयोश्चूर्णं देवदालीदलद्रवैः ।  
टङ्कणं किंशुकरसैर्जम्बीराम्लेन चूलिकाम् ॥ व्र्स्_३०।७ ॥  

 
मूलकक्षारगोमूत्र-प्रसादेन च गन्धकम् ।  
स्वर्जिकाभूखगव्योम शिग्रुमूलरसेन च ॥ व्र्स्_३०।८ ॥  

 
शतशो भावयेत् सर्वं वि।डोऽयं ब।डवानलः ।  
एवमग्निसहो--" ॥ व्र्स्_३०।९ ॥  

 अथ मतान्तरे रसजारणम् ।-- 
--"लोह-संयुक्तः केवलोऽथ वा ।  
नियामकौषधसिताङ्कोलमूलरसादिभिः ॥ व्र्स्_३०।१० ॥  

 
वैक्रान्तप्रमुखैर्वाऽपि रसेन्द्रः सह मर्दितः ।  
यन्त्रस्थः क्रमवृद्धेन वह्निनोर्द्ध्वेन पाचितः ॥  
मृतोऽधराग्निना तप्तोऽप्यक्षीणो नोर्द्ध्वमाश्रयेत् ॥ व्र्स्_३०।११ ॥  

 अथ द्विविधं रसमारणम् ।-- 
अथापामार्गतैलेन तथा पुष्करतण्डलैः ।  
अथवा मलपूक्षीर-भावितः श्वेतहिङ्गुना ॥  
मर्दितः पुटपाकेन भस्मतां प्रतिपद्यते ॥ व्र्स्_३०।१२ ॥  

 अथ रसमारणे प्रकारान्तरम् ।-- 
गोमूत्रद्रोणपुष्पाभ्यां पाकाद्वा कान्तभाजने ॥ व्र्स्_३०।१३ ॥  

 अथ प्रकारान्तरम् ।-- 
कङ्गुणीकृष्णधुस्तूर-तैलाभ्यां वा विमर्दितः ॥ व्र्स्_३०।१४ ॥  

  अथ प्रकारान्तरम् ।-- 
मृणालतन्तुवर्त्तिस्थः पीनगन्धर्वतैलयुक् ।  
ज्वलितो याममात्रं वा मृतवैक्रान्तसंयुतः ॥ व्र्स्_३०।१५ ॥  

 अथ प्रकारान्तरम् ।-- 
बन्ध्याऽमृताकन्दगतः पचनाद्भूधरेऽथवा ॥ व्र्स्_३०।१६ ॥  

 अथ प्रकारान्तरम् ।-- 
चपलोपलनिर्गुण्डी-रसाभ्यां रसकेन वा ॥ व्र्स्_३०।१७ ॥  

 अथ प्रकारान्तरम् ।-- 
वाराहीरसयुक्तेन चक्रमर्दरसेन वा ॥ व्र्स्_३०।१८ ॥  

 अथ प्रकारान्तरम् ।-- 
गन्धपाषाणयुक्तेन बद्धं वा वाससा रसम् ।  
पचेत् गन्धकतैलेन यावदाखोटबन्धनम् ॥ व्र्स्_३०।१९ ॥  

  
गन्धाश्मपिष्टं द्विगुण-गन्धं वा कान्तसम्पुटे ।  
गन्धकाद्वा तृतीयांशं कान्तपर्पटमिश्रितम् ॥  
मूलिकामर्दितं लोह-पर्पटान्तर्गतं धमेत् ॥ व्र्स्_३०।२० ॥  

 अथ प्रकारान्तरम् ।-- 
यद्वा गन्धकपादेन मर्दितं मूलिकारसैः ।  
लोहसम्पुटमध्यस्थमङ्गारैर्ध्मातमुत्खनेत् ॥  
रोगोक्तयोगयुक्तोऽयं तत्तद्रोगहरो भवेत् ॥ व्र्स्_३०।२१ ॥  

 अथ ज्वरे प्रथमरसकल्पः ।-- 
समुस्तपर्पटक्वाथो भस्मसूतो हरेज्ज्वरम् ॥ व्र्स्_३०।२२ ॥  

 अथ त्रिदोषज्वरे द्वितीयरसकल्पः ।-- 
दशमूलकषायेण पिप्पल्या च समस्तजम् ॥ व्र्स्_३०।२३ ॥  

  अथ रक्तपित्ते तृतीय-चतुर्थरसकल्पौ ।-- 
माक्षिकाभयया वासा-पिप्पल्या वाऽस्रपित्तनुत् ॥ व्र्स्_३०।२४ ॥  

 अथ कासे पञ्चमरसकल्पः ।-- 
कण्टकारीकषायेण पिप्पल्या च स कासजित् ॥ व्र्स्_३०।२५ ॥  

 अथ क्षये षष्ठ-सप्तमरसकल्पौ ।-- 
अजायाः क्षीरसिद्धेन कणायुक्तेन सर्पिषा ।  
त्रिफलागन्धकव्योष-गु।डैर्वा क्षपयेत् क्षयम् ॥ व्र्स्_३०।२६ ॥  

 अथ क्षयादौ अष्टमरसकल्पः ।-- 
अथ लोहमयीं मूषामायामे द्वादशाङ्गुलाम् ।  
मर्दितं हेमवाराही-गृहकन्यारसै रसम् ॥ व्र्स्_३०।२७ ॥  

 
रसोनपिण्डे दधतीं लोहमय्या सुरन्ध्रया ।  
निर्गुण्डीपत्रनिर्य्यास-पीतपादसुगन्धया ॥ व्र्स्_३०।२८ ॥  

 
गर्भमूषिकया युक्तां सचक्रां मपिधानकाम् ।  
लम्बितां जलपात्रस्थ-खर्परद्वारि पाचयेत् ॥ व्र्स्_३०।२९ ॥  

  
ऊर्द्ध्वं वनोत्पलैश्चित्रैरङ्गारैः खादिरैरधः ।  
एवमष्टगुणे जीर्णे गन्धके क्षयकुष्ठजित् ॥ व्र्स्_३०।३० ॥  

 अथ हिक्कायां नवमरसकल्पः ।-- 
हिक्कां निहन्ति रुचक-वीजपूराम्लमाक्षिकैः ॥ व्र्स्_३०।३१ ॥  

 अथ छर्दिर्दाहयोः दशमैकादशरसकल्पौ ।-- 
छर्दिर्दाहौ मधुसिता-लाजामुद्गसिताम्बुभिः ॥ व्र्स्_३०।३२ ॥  

 अथ अर्शःस द्वादशरसकल्पः ।-- 
अर्शांसि तैलसिन्धूत्थ-पुटपाचितशूरणैः ॥ व्र्स्_३०।३३ ॥  

  अथ अतीसारे त्रयोदशादिरसकल्पत्रयम् ।-- 
त्वक्पल्लवैः कषायाणां शृतेनोदश्विदम्भसा ।  
क्षीरिण्या वाऽप्यतीसारं--"  

 अथ विसूच्यां षो।डशरसकल्पः ।-- 
"--विसूचीं कणहिङ्गुना ॥ व्र्स्_३०।३४ ॥  

 अथ अजीर्णे सप्तदशरसकल्पः ।-- 
अजीर्णं काञ्जिकैरण्ड-क्वाथपथ्यावलेहतः ॥ व्र्स्_३०।३५ ॥  

 अथ प्रवाहिकायाम् अष्टादशैकोनविंशरसकल्पौ ।-- 
कषायपल्लवैः पक्वं बालविल्वं सनागरम् ।  
सगु।डं सरसं हन्ति विम्बिसीं दारुणामपि ॥  
विल्वकर्कटिकागर्भं मसूरक्वथिताम्बु वा ॥ व्र्स्_३०।३६ ॥  

  अथ मूत्रकृच्छ्रे विंशरसकल्पः ।-- 
कृच्छ्रं मृतरसः क्षीर-क्षीरिणीक्षुरमाक्षिकैः ॥ व्र्स्_३०।३७ ॥  

 अथ मेहेषु एकविंशरसकल्पः ।-- 
पारदभस्मशिलाजतुकृष्णा-लोहमलत्रिफलाकुलिवीजम् ।  
ताप्यनिशारजकोपलकान्त-व्योषरजः खपुरश्च कपित्थात् ॥ व्र्स्_३०।३८ ॥  

 
सर्वमिदं परिचूर्ण्य समांशं भावितभृङ्गरसं दिवसादौ ।  
विंशतिवारमिदं मधुली।ढं विंशतिमेहहरं हरिदृष्टम् ॥ व्र्स्_३०।३९ ॥  

 अथ प्लीहादौ द्वाविंश-त्रयोविंशरसकल्पौ ।-- 
न्यग्रोधाद्यसनाद्यैर्वा क्वाथयुक्तो मृतो रसः ।  
पश्चाल्लशुनगोमृत्रैः प्लीहगुल्मनिवर्हणः ॥ व्र्स्_३०।४० ॥  

 अथ पक्तिशूले चतुर्विंशरसकल्पः ।-- 
कलाययूषशम्बूक-क्षाराभ्यां पक्तिशूलनुत् ॥ व्र्स्_३०।४१ ॥  

 अथ आमशुले पञ्चविंशरसकल्पः ।-- 
सत्र्यूषणतिलक्वाथेनाऽऽमशूलस्य नाशनः ॥ व्र्स्_३०।४२ ॥  

  अथ उदरे षड्विंशरसकल्पः ।-- 
नवनीतसुधाक्षार-भाविताभययोदरे ॥ व्र्स्_३०।४३ ॥  

 अथ कामलाया सप्तविंशरसकल्पः ।-- 
स हितः सहितो यष्टी-वारिणा कामलामये ॥ व्र्स्_३०।४४ ॥  

 अथ पाण्ड्वादौ अष्टाविंशरसकल्पः ।-- 
फलत्रिकादिक्वाथेन पाण्डुशोफे सकामले ॥ व्र्स्_३०।४५ ॥  

 अथ शोथे एकोनत्रिंशरसकल्पः ।-- 
शोफे सविश्वभूनिम्ब-क्वाथगोमूत्रसंयुतः ।  
निम्बामलककङ्कुष्ठैः प्रशस्तः स मृतो रसः ॥ व्र्स्_३०।४६ ॥  

 अथ कुष्ठे त्रिंशैकविंशरसकल्पौ ।-- 
रसोनराजिकावह्नि-नीलिमार्कवपल्लवैः ।  
तुल्यं भल्लातकं क्षिप्त्वा क्षीरे तैलं विपाचितम् ॥ व्र्स्_३०।४७ ॥  

 
भूशिरीषसुपर्णाक्ष्योः पञ्चाङ्गं माक्षिकं घृतम् ।  
रसञ्च लीढ्वा कुष्ठार्त्तो लिम्पेत्त्रिकटुना तनुम् ॥  
रसगन्धकपिष्ट्या वा कटुतैलाभियुक्तया ॥ व्र्स्_३०।४८ ॥  

  अथ कुष्ठे द्वात्रिंश-त्रयस्त्रिंशरसकल्पौ ।-- 
कर्पूरमूलीसहनिम्बतैल-पातालमूलीरसभावितेन ।  
रसेन लिह्यात् सकलं हठं वा विचूर्णितं पुष्परसं स कुष्ठी ॥ व्र्स्_३०।४९ ॥  

 अथ कुष्ठे चतुस्त्रिंशरसकल्पः ।-- 
फेनिलफलाहिदर्वी-कन्दरसं खादतोऽनुदिनम् ।  
फेनिलमूलोद्वर्त्तनमाचरतोऽपि च कुतः कुष्ठम् ॥ व्र्स्_३०।५० ॥  

 अथ किलासे पञ्चत्रिंशरसकल्पः ।-- 
चित्रकवानरिवायसीतुण्डी-वाकुचिका द्विगुणाः परिपीताः ।  
मूत्रयुता मृतसूतसमेतास्तक्रभुजः शमयन्ति किलासम् ॥ व्र्स्_३०।५१ ॥  

  अथ श्वित्रे षट्त्रिंशरसकल्पः ।-- 
द्रुतगगनमरीची वाकुचीतालपत्र्यौ  
सलिलरिपुनकुल्यौ कृष्णशुण्ठ्यौ सभृङ्गम् ।  
मरिचमसितसोमश्चित्रकाङ्कोलवीजं  
वरतिलशशिलेखे त्वक् च शाखोटकस्य ॥ व्र्स्_३०।५२ ॥  

 
फलत्रयञ्च तत् सर्वं मृतसूतसमन्वितम् ।  
क्षीरान्नवर्त्तनो जग्ध्वा श्वित्रमाशु निवर्त्तयेत् ॥ व्र्स्_३०।५३ ॥  

 अथ क्रिमौ सप्तत्रिंशरसकल्पः ।-- 
सनिम्बपल्लवक्षौद्रः कृमीन् हन्ति मृतो रसः ॥ व्र्स्_३०।५४ ॥  

 अथ वातरोगे अष्टत्रिंशरसकल्पः ।-- 
पीतो लशुनसिद्धेन तैलेनानिलजान् गदान् ॥ व्र्स्_३०।५५ ॥  

 अथ गृध्रम्याम एकोनचत्वारिंशरसकल्पः ।-- 
विश्वैरण्डशृतक्षीर-सहितो गृध्रसीं जयेत् ॥ व्र्स्_३०।५६ ॥  

 अथ वातरक्ते चत्वारिंशरसकल्पः ।-- 
गु।डाभयागु।डूच्यम्बु-युक्तः पवनशोणितम् ॥ व्र्स्_३०।५७ ॥  

  अथ स्थौल्ये एकचत्वारिंशरसकल्पः ।-- 
त्रिकटुत्रिफलावेल्लैः समांशो गुग्गुलुर्जयेत् ।  
वातारितैलसंयुक्तः स्थौल्यं भस्मरसान्वितः ॥ व्र्स्_३०।५८ ॥  

 अथ स्थौल्ये द्वाचत्वारिशरसकल्पः ।-- 
मधूदकाभ्यां युक्तो वा--"  

 अथ कार्श्ये त्रिचत्वारिंशरसकल्पः ।-- 
"--कार्श्यन्तु शर्करान्वितः ॥ व्र्स्_३०।५९ ॥  

 अथ अपस्मारादौ चतुश्चत्वारिंशरसकल्पः ।-- 
हिङ्गुसौवर्चलव्योष-मूत्रसिद्धेन सर्पिषा ।  
रसो हन्यादपस्मारमुन्मादञ्च--" ॥ व्र्स्_३०।६० ॥  

 अथ अपस्मारादौ पञ्चचत्वारिंशरसकल्पः ।-- 
"--तथाऽञ्जनात् ।  
मधूककुनटीतार्क्ष्य-पारावतमलैर्युतः ॥ व्र्स्_३०।६१ ॥  

  अथ पक्ष्मशाते षट्चत्वारिंशरसकल्पः ।-- 
धान्याम्लपिष्टाष्टमर्पिप्पलीङ्कान् कार्पासवीजान् करमर्दनेन ।  
आदाय तैलं मृतसूतयुक्तमक्ष्णि प्रयुञ्जीत विशीर्णरोम्णि ॥ व्र्स्_३०।६२ ॥  

 अथ नेत्ररोगे सप्तचत्वारिंशरंसकल्पः ।-- 
बर्बूरनिम्बकिसलाऽऽजपुरीषधूमैः  
कासेक्षुराश्मवनितास्तनजेन घृष्टम् ।  
भल्लातधूपितरसाञ्जनमञ्जयित्वा  
साभ्यञ्जनस्नपनमक्ष्णि रुजं निहन्ति ॥ व्र्स्_३०।६३ ॥  

  अथ तिमिरे अष्टचत्वारिंशरसकल्पः ।-- 
महाभेरीमूलं तुरगपृथुकाम्बोधिकुवलं  
रसो जम्बोराम्ले जयति तिमिरं काचमपि च ॥ व्र्स्_३०।६४ ॥  

 अथ जाड्यो एकोनपञ्चाशत्तमरसकल्पः ।-- 
उपात्तं जीमूताद्रविजधरपर्णाम्बुमृदितात्  
रसस्तैलं लेपादिह विविधजाड्यञ्च गुदजान् ॥ व्र्स्_३०।६५ ॥  

 अथ केशकृष्णीकरणे महानीलतैलाख्यपञ्चाशत्तमरसकल्पः ।-- 
वटप्ररोहं पिण्डीत-मूलत्वक्कृष्णसैर्य्यकैः ।  
केतकीस्तननिर्य्यास-शकलीत्रिफलार्जुनैः ॥ व्र्स्_३०।६६ ॥  

 
पृथक् दशपलैः सार्द्धं चतुर्द्रीणेष्वपां पचेत् ।  
अष्टभागावशिष्टेऽस्मिन् भृङ्गस्वरसपेषिते ॥ व्र्स्_३०।६७ ॥  

  
त्रिफलानील्ययश्चूर्णैः पृथक् द्विपलिकैर्युतम् ।  
तैला।ढकं समक्षीरं पक्त्वा मृतरसान्वितम् ॥ व्र्स्_३०।६८ ॥  

 
महानीलं समुद्गस्थं मण्डलं धान्यमध्यगम् ।  
अभ्यङ्गविधियोगेन केशानां रञ्जनं परम् ॥ व्र्स्_३०।६९ ॥  

 अथ व्रणे एकपञ्चाशत्तमरसकल्पः ।-- 
त्रिफलापटोलमूलव्योषगु।डूचीवि।डङ्गवीजानि ।  
समगुग्गुलानि मारितरसमिलितानि व्रणघ्नानि ॥ व्र्स्_३०।७० ॥  

 अथ गन्थौ द्विपञ्चाशत्तमरमकल्पः ।-- 
ग्रन्थीन् विलेपयेत्तेषां लेपात्--"  

 अथ मसूरिकायां त्रिपञ्चाशत्तमरमकल्पः ।-- 
"--मूलरसान्वितम् ।  
नारिकेलोदकं तद्वत् पीतं हन्ति मसूरिकाः ॥ व्र्स्_३०।७१ ॥  

  अथ सिध्मादौ चतुःपञ्चाशत्तमरसकल्पः ।-- 
मञ्जिष्ठा शवरोद्भवं तुवरिका लाक्षा हरिद्राद्वयं  
नेपाली हरितालकुङ्कुमगदा गोरोचना गैरिकम् ।  
पत्रं पाण्डु वटस्य चन्दनयुगं कालेयकं पारदं  
पत्तङ्गं कनकत्वचं कमलजं वीजं तथा केशरम् ॥ व्र्स्_३०।७२ ॥  

 
सिक्थं तुत्थं लोहकिट्टं वसाज्यमाजं क्षीरं क्षीरवृक्षाम्बु चाग्नौ ।  
सिद्धं सिध्मव्यङ्गनील्यादिनाशे वक्त्रच्छायामैन्दवीमाशु धत्ते ॥ व्र्स्_३०।७३ ॥  

 अथ अस्थिस्रावे पञ्चपञ्चाशत्तमरसकल्पः ।-- 
कार्पासपल्लवानन्ता-रसतैलयुतो हितः ।  
अस्थिस्रावे मृतरसो--" ॥ व्र्स्_३०।७४ ॥  

  अथ विषे षट्पञ्चाशत्तमादिरसकल्पषट्कम् ।-- 
"--विषे स्थावरजङ्गमे ।  
तण्डुलीयकमूलेन वीरामूलेन वा युतः ॥  
तण्डुलोदकसम्मिश्रः पाननावनलेपने ॥ व्र्स्_३०।७५ ॥  

 अथ विषे द्विषष्टितमरसकल्पः ।-- 
सुरभिशकृद्रसभावितकर्पूरसमन्वितो मृतः सूतः ।  
स्थावरजङ्गमकृत्रिमविषजिद्गुञ्जामितो दध्ना ॥ व्र्स्_३०।७६ ॥  

 अथ सर्पविषे त्रिषष्टितमरसकल्पः ।-- 
यक्षाक्षफेनिलरसोनकटुत्रयोग्रा-  
राजी-वराङ्घ्रिवकुलं लकुचाम्बुपिष्टम् ।  
छायाविशोषितमिदं नरवारिघृष्टं  
सर्पापहं सरसमञ्जनतस्त्रिवारान् ॥ व्र्स्_३०।७७ ॥  

 अथ सर्पविषे चतःषष्टितमरसकल्पः ।-- 
पिशाचः पञ्चवर्णस्य वीजं मूलं पुनर्नवात् ।  
देवदाल्याः फलं मूलं मूलञ्च विषपर्णतः ॥  
पेषितं नरमूत्रेण सर्बथाऽहिविषापहम् ॥ व्र्स्_३०।७८ ॥  

  अथ उन्दुरुविषे पञ्चषष्ठितमरसकल्पः ।-- 
कपित्थपञ्चकं नीरं रसञ्चाऽऽखुविषापहम् ॥ व्र्स्_३०।७९ ॥  

 अथ वृश्चिकविषे षट्षष्ठितमादिरसकल्पचतुष्टयम् ।-- 
कांस्ये ताम्बूल्या नागरं पिष्टमद्भिः  
पत्रं शैरीषं पिप्पली छागदुग्धैः ।  
पत्रं कार्पासात् सर्पिषा वाऽपि लेपात्  
सूतेनोपेतं वृश्चिकानां विषघ्नम् ॥ व्र्स्_३०।८० ॥  

 अथ विषदिग्धव्रणे सप्ततितमादिरसकल्पद्वयम् ।-- 
भावितं चणकाम्लेन वस्त्रमम्लेन मर्दयेत् ।  
तेन वाकुचिचक्राह्व-कार्पासागस्तिपल्लवान् ॥ व्र्स्_३०।८१ ॥  

 
एकस्य लकुचस्याम्ले स्वरसेन रसेन यः ।  
प्रक्षालितः प्रयात्येव विषदिग्धव्रणः शमम् ॥ व्र्स्_३०।८२ ॥  

  अथ रसायने द्विसप्ततितमरसकल्पः ।-- 
रसायनोक्तविधिना शुद्धो लब्धबलः पुनः ।  
प्रातः प्रातः कणापथ्या-विश्वसैन्धवचित्रकम् ॥ व्र्स्_३०।८३ ॥  

 
पीत्वा संरक्षणायाग्नेरीषदुष्णेन वारिणा ।  
भृङ्गामलकनिर्य्यासे भावितं व्योमकान्तयोः ॥ व्र्स्_३०।८४ ॥  

 
भस्मायःसम्पुटे धान्ये स्थापितं मधुसर्पिषा ।  
खादेन्निशि कणापथ्या मासमेकं तथा पुनः ॥ व्र्स्_३०।८५ ॥  

 अथ रसायने त्रिसप्ततितमरसकल्पः ।-- 
पातनाभस्म वा युक्तमथ सूतस्य भस्मना ।  
जीर्णाल्पहेम्नः षण्मासाच्छतावर्य्या रसेन च ॥ व्र्स्_३०।८६ ॥  

  अथ रसायने चतुःसप्ततितमरसकल्पः ।-- 
त्रिफलां मधुसर्पिर्भ्यां खादिरासनभाविताम् ।  
मृतहेमरसोपेतां भक्षयेद्भक्षयेज्जराम् ॥ व्र्स्_३०।८७ ॥  

 अथ रसायने पञ्चसप्ततितमरसकल्पः ।-- 
गन्धकेन हतं सूतं कान्तं धात्रीरसेन च ।  
त्रिफलासहितं खादेज्जीवेदाचन्द्रतारकम् ॥ व्र्स्_३०।८८ ॥  

 अथ रसायने षट्सप्ततितमरसकल्पः ।-- 
चित्रकं त्रिफला भृङ्गो हरिद्राऽञ्जनपत्रिका ।  
रसस्त्रिमधुरश्चापि जरावैरूप्यनाशनः ॥ व्र्स्_३०।८९ ॥  

 अथ रसायने सप्तसप्ततितमाद्यशीतितमान्तरसकल्पः ।-- 
रसौषधीनां रसभावितानां सितायुतैः क्षीरमधूदकाज्यैः ॥ व्र्स्_३०।९० ॥  

 अथ रसायने एकाशीतितमरसकल्पः ।-- 
जरां रसो हन्ति च कान्तपात्रे क्षीरं शृतं काञ्चनपादपिष्ट्या ॥ व्र्स्_३०।९१ ॥  

  अथ रसायने वज्रपञ्जररसाख्यः द्व्यशीतितमरसकल्पः ।-- 
क्षेत्रीकरणमित्युक्तं वज्रभस्मसमं रसम् ।  
हंसपादीरसैर्घृष्टं विपचेत्तत् पुटानले ॥ व्र्स्_३०।९२ ॥  

 
तुल्यमन्यं रसं तेन पूर्ववन्मर्दितं पचेत् ।  
यावच्छक्यं चतुर्थांश-मानेन रसभस्मना ॥ व्र्स्_३०।९३ ॥  

 
अम्लपिष्टेन सौवर्णं पत्रमालिप्य मारयेत् ।  
राजिकार्द्धार्द्धमारभ्य यावन्माषं विवर्द्धितः ॥ व्र्स्_३०।९४ ॥  

  
चित्रकार्द्रकसिन्धूत्थ-तीक्ष्णासौवर्चलैः सह ।  
सेवितः पलपर्य्यन्तं रसोऽयं वज्रपञ्जरः ॥  
शरण्यः परिभूतानां व्याधिवार्द्धकमृत्युभिः ॥ व्र्स्_३०।९५ ॥  

 अथ रसायने पञ्चामृतरसाख्यः त्र्यशीतितमरसकल्पः ।-- 
हेममाक्षिककान्ताभ्र-वज्रभस्म प्रवेशयेत् ।  
रसे सहेम्नि सप्ताहं मूलिकारसमर्दिताम् ॥ व्र्स्_३०।९६ ॥  

 
तां पिष्टिं यन्त्रयोगेन पचेत् पञ्चामृताह्वयः ।  
रसोऽयं मधुसर्पिर्भ्यां युक्तः पूर्वाधिको गुणैः ॥ व्र्स्_३०।९७ ॥  

 अथ रसप्रयोगे उपचारविधिः ।-- 
घनसारचतुर्जात-कक्कोलं कटुकीफलम् ।  
फलं ताम्बूलबल्लीनां रसस्याऽऽक्रमणं परम् ॥ व्र्स्_३०।९८ ॥  

  
भुञ्जीत शालिगोधूम-यवषष्टिकजाङ्गलम् ।  
मुद्गयूषं गवां क्षीरं मस्तु स्नायात् सुखाम्भसा ॥  
रूपयौवनसम्पन्नामनुरूपां प्रियां भजेत् ॥ व्र्स्_३०।९९ ॥  

 अथ रससेवने अपथ्यानि ।-- 
अभ्यङ्गं कटुतैलेन काञ्जीतैलं सुरां दधि ।  
कालिङ्गकारवेल्लाम्ल-लशुनासुरिमूलकम् ॥ व्र्स्_३०।१०० ॥  

 
द्विदलं विल्ववार्त्ताकं छत्राकं काकमाचिकाम् ।  
सङ्गमं मर्दनं रात्रौ जागरं स्वपनं दिवा ॥ व्र्स्_३०।१०१ ॥  

 
अत्यम्लतिक्तलवणं स्वादूष्णं शिशिरौषधम् ।  
शोकवातातपक्रोध-चिन्ताञ्च परिवर्जयेत् ॥  
साहसं रसलोहानां मारकञ्च विशेषतः ॥ व्र्स्_३०।१०२ ॥  

 अथ निषिद्धद्रव्यव्यवहारे दोषः ।-- 
सेवया परिहार्य्याणां रसस्याजरणा भवेत् ।  
शूलो नाभितले जाड्यं निद्रालस्यं ज्वरस्तमः ॥  
अङ्गभङ्गोऽरुचिर्दाहः--" ॥ व्र्स्_३०।१०३ ॥  

  अथ निषिद्धद्रव्यव्यवहारजदोषे प्रतीकारः ।-- 
"--पिबेत्तत्र दिनत्रयम् ।  
सौवर्चलं सगोमूत्रं कर्कोटीमूलवारिणा ॥  
मातुलुङ्गस्य वाऽम्लेन माणिमन्थं सनागरम् ॥ व्र्स्_३०।१०४ ॥  

 अथ नागवङ्गयुक्तरससेवने प्रतीकारः ।-- 
नागवङ्गयुतः सूतः प्रमादाद्भक्षितो यदि ।  
सैन्धवं कारवेल्लस्य कन्दं मूत्रैः पिबेद्गवाम् ॥ व्र्स्_३०।१०५ ॥  

 
कर्कोटीगरु।डीपथ्या-शरपुङ्खैर्विपाचितैः ।  
अष्टभागावशिष्टं वा गोमूत्रं सैन्धवान्वितम् ॥ व्र्स्_३०।१०६ ॥  

 
यत् क्षेत्रीकरणं पूर्वं वेधकञ्च रसं ततः ।  
सेवेत तस्य सिद्धिः स्यादन्यथा मरणं ध्रुवम् ॥ व्र्स्_३०।१०७ ॥  

 अथ रसायने मृतसञ्जीवन्याख्यः चतुरशौतितमरसकल्पः ।-- 
कान्ताभ्रताप्यसत्त्वानां वज्रहेम्नो रसस्य च ।  
सप्ताहमम्लपिष्टानां गोलके लेपितेऽन्वहम् ॥ व्र्स्_३०।१०८ ॥  

 
गोजिह्वावायसीपथ्या-निर्गुण्डीमधुसैन्धवम् ।  
स्विन्ने भूधरयन्त्रस्थे पक्षात् कठिनतां गते ॥ व्र्स्_३०।१०९ ॥  

  
यवचिञ्चापलाशाक्ष-राजिकार्पासतण्डुलैः ।  
आवर्त्तितान्तर्लिप्तायां मूषायां खदिराग्निना ॥ व्र्स्_३०।११० ॥  

 
टङ्गणं श्वेतकाचञ्च दत्त्वा दत्त्वा विशोषिते ।  
मूषायां वि।डयोगेन समांशं हेम जारयेत् ॥ व्र्स्_३०।१११ ॥  

 
संवत्सरं मुखधृता मृतसञ्जीवनी मता ।  
गुटिका शुक्रस्तम्भं कुरुते हरते च जरामरणम् ॥ व्र्स्_३०।११२ ॥  

 अथ वाजीकरणे मदनवर्द्धनाख्यः पञ्चाशीतितमरसकल्पः ।-- 
समचीर्णजीर्णहेममाक्षिकयोगेन मारितो वृष्यः ।  
घृतमधुशतावरीरसदुग्धयुतो मदनवर्द्धनः सूतः ॥ व्र्स्_३०।११३ ॥  

 अथ वाजीकरणे ष।डशीतितमरसकल्पः ।-- 
लोहितागस्त्यसारेण कृष्णरम्भाफलद्रुतम् ।  
रसञ्च घनसारञ्च पीत्वा स्त्रीषु वृषायते ॥ व्र्स्_३०।११४ ॥  

  अथ रसायने सन्दिग्धान् प्रति उक्तिः ।-- 
युगस्वभावात् यदि चीषधीनां क्रियासु शक्तिः परिकल्पतेऽल्पा ।  
आयुर्बलादिष्वपि सा तथेति तस्मान्निषेव्यानि रसायनानि ॥ व्र्स्_३०।११५ ॥  

 
न चीषधीनामपि सर्वथैव प्रभावहानिः परिकल्पनीया ।  
फलं प्रयात्यूर्द्ध्वमधस्त्रिवृच्च प्रत्यक्षतः कस्य न सिद्धमेतत् ? ॥ व्र्स्_३०।११६ ॥  

 अथ औषधानां गुणदोषवत्त्वे प्रयोक्तुः ज्ञत्वाज्ञत्वयोः हेतुता ।-- 
अदेशकालोपहितानि सात्म्यान्यत्युष्णतीक्ष्णानि यथौषधानि ।  
नाशं नयन्ते सहसैव देहं सम्यक् प्रवृत्तानि यथैव वृद्धिम् ॥ व्र्स्_३०।११७ ॥  

 
जित्वा तस्मादिन्द्रियादिप्रदुष्टान् कालोपेतः श्रद्दधाना यथावत् ।  
आयुष्प्रज्ञातेजसां यद्विवृद्ध्यै वीर्य्योपेतं शीलयेदौषधं तत् ॥ व्र्स्_३०।११८ ॥  

 अथ आचाररसायनम् ।-- 
शास्त्रानुसारिणी चर्य्या चित्तज्ञाः पार्श्ववर्त्तिनः ।  
बुद्धिरस्खलिताऽर्थेषु परिपूर्णं रसायनम् ॥ व्र्स्_३०।११९ ॥  

  
दानं शीलं दया सत्यं ब्रह्मचर्य्यं कृतज्ञता ।  
रसायनानि मैत्री च पुण्यायुर्वृद्धिकृद्गणः ॥ व्र्स्_३०।१२० ॥  

 अथ आयुर्वेदोपदेशस्य अवश्यपालनीयतोक्तिः ।-- 
एतदागमसिद्धत्वात् प्रत्यक्षफलदर्शनात् ।  
मन्त्रवत् सम्प्रयोक्तव्यं न मीमांस्यं कथञ्चन ॥ व्र्स्_३०।१२१ ॥  

 अथ कुवैद्याना वर्जनीयतोक्तिः ।-- 
लोभयन्त्यातुरं मूर्खा विचित्रैः कर्मकौशलैः ।  
तेभ्यो रक्षेत् सदाऽऽत्मानमात्मा यस्मात् सुदुर्लभः ॥ व्र्स्_३०।१२२ ॥  

 
ते घुणाक्षरवत् कञ्चिदुत्थाप्य नियतायुषम् ।  
घ्नन्ति वैद्याभिमानेन शतान्यनियतायुषाम् ॥ व्र्स्_३०।१२३ ॥  

 
अज्ञातशास्त्रसद्भावान् शास्त्रमात्रपरायणान् ।  
तान् वर्जयेद्भिषक्पाशान् पाशान् वैवस्वतानिव ॥ व्र्स्_३०।१२४ ॥  

  अथ शास्त्रज्ञवैद्यस्य साफल्योक्तिः ।-- 
प्रदीपभूतं शास्त्रं हि दर्शनं विपुला मतिः ।  
ताभ्यां भिषक् सुयुक्ताभ्यां चिकित्सन्नापराध्यति ॥ व्र्स्_३०।१२५ ॥  

  अथ चिकित्मायाः त्रिवर्गसाधकत्वोक्तिः ।-- 
क्वचिदर्थः क्वचिन्मैत्री क्वचिद्धर्मः क्वचित् यशः ।  
क्वचिदभ्यासयोगश्च चिकित्सा नास्ति निष्फला ॥ व्र्स्_३०।१२६ ॥  

 अथ कुवैद्यस्य निरयभाक्त्वोक्तिः ।-- 
ये क्रियां विक्रियां कुर्वन्त्युपेक्षन्ते स्खलन्ति वा ।  
खादन्ति ते परप्राणान् निजानि सुकृतानि च ॥ व्र्स्_३०।१२७ ॥  

 अथ यावच्छ्वासं चिकित्सायाः कर्त्तव्यत्वोक्तिः ।-- 
यावदुच्छसिति प्राणी यावद्भेषजमत्ति च ।  
तावच्चिकित्सा कर्त्तव्या दैवस्य कुटिला गतिः ॥ व्र्स्_३०।१२८ ॥  

 अथ वैद्यातुरयोरन्योऽन्यकर्त्तव्यनिर्देशः ।-- 
अनाथान् रोगिणो वैद्यः पुत्त्रवत् समुपाचरेत् ।  
प्राणाचार्य्यश्च पितृवत् सम्पूज्यः शक्तिभक्तितः ॥ व्र्स्_३०।१२९ ॥  

 अथ वैद्यानां सुलभाजीवत्वनिर्देशः ।-- 
न प्राणिरहितो देशो न च प्राणी निरामयः ।  
तस्मात् सर्वत्र भिषजां कल्पिता एव वृत्तयः ॥ व्र्स्_३०।१३० ॥  

  अथ पुरावृत्तवर्णनद्वारा वैद्यस्य सर्वपूज्यत्वनिर्देशः ।-- 
यज्ञस्य च शिरश्छिन्नमश्विभ्यां सन्धितं पुरा ।  
पातिता दशनाः पूष्णो भगस्य च विलोचने ॥ व्र्स्_३०।१३१ ॥  

 
राजयक्ष्मार्दितश्चन्द्रस्ताभ्यामेव चिकित्सितः ।  
भार्गवश्च्यवनः कामी वृद्धः सन् विकृतिं गतः ॥  
वीर्य्यवर्णबलोपेतः कृतस्ताभ्यां पुनर्युवा ॥ व्र्स्_३०।१३२ ॥  

 
एभिश्चान्यैश्च बहुभिः कर्मभिर्भिषगुत्तमौ ।  
बभूवतुर्भृशं पूज्याविन्द्रादीनां महात्मनाम् ॥ व्र्स्_३०।१३३ ॥  

 
सौत्रामण्याञ्च भगवानश्विभ्यां सह मोदते ।  
अश्विभ्यां सहितः सोमं प्रायः पिबति वासवः ॥ व्र्स्_३०।१३४ ॥  

 
अश्विभ्यां कल्पितो भागो यज्ञेषु च महर्षिभिः ।  
अश्विनावग्निरिन्द्रश्च वेदेषु सुतरां स्तुताः ॥ व्र्स्_३०।१३५ ॥  

 
वैद्यावित्यश्विनौ देवौ पूज्येते विबुधैरपि ।  
अजरैरमरैर्नित्यं सुखितैरेवमादृतैः ॥ व्र्स्_३०।१३६ ॥  

 
व्याधिमृत्युजराग्रस्तैर्दुःखप्रायैः सुखार्थिभिः ।  
किं पुनर्भिषजो मर्त्त्यैः पूज्याः स्युर्नाऽऽत्मशक्तितः ? ॥ व्र्स्_३०।१३७ ॥  

  अथ उपसंहारः ।-- 
रसरत्नममुच्चयो मयेत्थं रचितः साधु नितान्तमाद्रियन्ताम् ।  
सुधियो यदि विद्यतेऽत्र दोषः क्वचिदर्हन्ति ममाप्यलं विसो।ढुम् ॥ व्र्स्_३०।१३८ ॥  

 इति श्रीवैद्यपतिसिंहगुप्तस्य सूनोर्वाग्भटाचार्य्यस्य कृतौ रसरत्नसमुच्चये रसकल्पो नाम त्रिंशत्तमोऽध्यायः ॥ ३० ॥