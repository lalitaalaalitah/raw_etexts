---
Author:
- svatantrānandanatha
Catalog number: M00341
Description: Volume 50 of the    Princess of Wales Saraswati Bhavana Texts. Edited
  and with an introduction by Pandit Lalita Prasada Dabral.
Editor:
- Pandit Lalita Prasada Dabral
Publication city:
- Benares
Publication country: India
Publication year:
- '1934'
Publisher:
- Princess of Wales Saraswati Bhavana Texts
Subjects:
- tantric / āgamic literature
Uniform title: mātṛkācakraviveka
author_iast: svatantrānandanatha
title: मातृकाचक्रविवेक
title_iast: mātṛkācakraviveka

---
  
  
  
  
॥ श्रीः ॥  
  
मातृकाचक्रविवेकः ।  
  
स्वतन्त्रानन्दनाथ विरचितः  
  
प्रथमः खण्डः ।  
  
जाग्रत्सुषुप्तिकृतदक्षिणवामभागां  
स्वप्नस्वभावपरिकॢप्तजघन्यभागाम् ।  
  
इह खलु परमशिवभट्टारकस्य प्राणभूतया   
विद्याविद्योभयचमत्कारमय्या स्वरसवाहिन्या विमर्शशक्त्या समुन्मीलितासु   
बाह्याभ्यन्तरविविधविचित्रसिद्धान्तविप्रतिपत्तिषु विलुठतो लोकस्यानुग्रहाय   
शिवप्रयुक्तः स्वतन्तानन्दनामा महासिद्धः स्वरसिद्धतया   
निखिलवाङ्मयनिदानतया च महाप्रमाणस्य   
मातृकामहामन्त्रस्यार्थोपदेशेन निखिलसंशयनिरासनिराकुलं   
परमार्थस्वरूपं निरूपयितुकाम आदौ महामन्त्रार्थरूपिणीं भगवतो   
महादेवस्य महाशक्तिं ग्रन्थस्य पारम्पर्यप्रवृत्तिरूपाभीष्टसिद्धये   
परामृशति-जाग्रदित्यादि । सुप्तिनिवृत्तौ घटपटादीनां   
चिद्वेदनानुसन्धानदशा जाग्रत् सुषुप्तिर्जडनिद्रा क्रमेण ताभ्यां कृतौ   
दक्षिणवामपार्श्वौ यया ताम् । जाग्रतः क्रियारूपतया दक्षिणभागत्वं   
कर्मप्रधानः खलु दक्षिणभागः शरीरेऽनुभूयते । निद्रात्मिकायाः   
सुप्तेर्वामभागत्वं वामभागः खलु निष्क्रियः स्त्रीभागः । स्वप्नेत्यादि ।  
  
प्। २)  
  
तुर्यातितुर्यघटिताननहृत्प्रदेशां   
प्राणेश्वरीं परशिवस्य परामृशामः ॥ १ ॥  
  
अनिवृत्तायां सुप्तौ मानसिको भेदः संसारः स्वप्नः स एव   
स्वभावोऽवस्थाविशेषः तेन परिकॢप्तो जघन्यभागो योनिभागो यया तां   
सुषुप्तिजाग्रन्मध्यदशायाः स्वप्नस्य मध्याङ्गौचित्ये   
विकल्पोदयस्थानत्वाद्योनित्वमुक्तम् । एवं च सुषुप्तिः संसारस्य गर्भदशा   
स्वप्नः प्रसवदशा जाग्रत् प्रवृद्धिदशेति वेदितव्यम् । एवं   
जीवावस्थात्रयात्मकं त्रिकोणं शरीरचक्रस्थितमनुसन्धाय तत्रैव स्थितं   
शिवत्रिकोणमनुसन्धत्ते - तुर्येति । तुर्यं चतुर्दशा ।   
चेत्यव्याप्तिम(ति)ती । जीवावस्थात्रये चित्कारणकस्य चास्य   
चिन्मयत्वानुसन्धानदशा तुर्यम् । तत्रापि यद्यपि   
चिद्व्याप्तिविषयभूतजाग्रदाद्यवस्थात्रयवशादवस्थात्रयसम्भवः तथापि   
सर्वव्याप्तिमत्त्वाच्चितेरैक्येन वैचित्र्याभावादेकविधत्वमुक्तं तुर्यस्य ।   
अतीततुर्यं तुर्यातीतं संसारकलङ्कास्पृष्टशुद्धान्तर्मुखचिद्विश्रान्तिः   
ताभ्यां क्रमेण घटितमुखहृदयभागाम् । तुर्यस्य   
जाग्रदादिदशाविजृम्भमाणचेत्यकवलनान्मुखत्वमुक्तम् । मुखं हि   
चर्वणव्यापारवत् । अतितुर्यं निखिलदशाप्राणभूतमिति हृदयत्वेनोक्तम् ।   
एवं च जाग्रदादिदशाचतुष्टयात्मकचतुरस्रचक्रस्य अथवा   
जाग्रदाद्युपाधिवशात् तुर्यस्यापि त्रैविधयभिमाने   
शिवजीवत्रिकोणद्वयश्लेषसम्भावितषट्कोणचक्रस्य वा   
शरीररूपेणावस्थितस्य मध्ये चक्रनाभिपदे हृदयदेशे   
तुर्यातीतविश्रान्त्यात्मना प्राणकलया स्फुरन्तीं चतुरङ्गां षडङ्गां वा   
परमशिवस्य प्राणेश्वरीं सत्तासम्पादनीयम् । अनेन पञ्चावस्थोत्तरा   
सार्वत्रिकतया अखण्डरूपिणी परमशिवदशा काचिदङ्गीकृतेति   
शिवाधिक्यमुक्तम् । प्राणेश्वरीमित्यनेन यद्यपि सा परमशिवदशा सम्भवति   
तथापि तस्याश्चित्सारभूतविमर्शशक्त्यधीना सत्तेति शक्त्युत्कर्षः परिगृहीत   
इति विज्ञेयम् । परामृशाम इत्यनेन नमस्कारादेः सर्वस्या अपि क्रियायाः   
पर्यालोचने विमर्शमात्रत्वमेवेति सूचितम् ॥ १ ॥  
  
प्। ३)  
  
स्पर्शस्वरोल्लिखितजागरसुप्त्यवस्था-  
मन्तःस्थसूचितसुषुप्त्युदित प्रबोधाम् ।  
ऊष्मोक्तजागरदशोदितसुप्त्यवस्थां  
मन्त्रोत्करस्य जननीं मनसा विशामः ॥ २ ॥  
  
अथेयमेव पञ्चावस्थात्मकपञ्चावयवमूर्तिः सकलसिद्धान्तसमष्टिरूपिणी   
परमशिवशक्तिर्मातृकामहामन्त्रेणोच्यते इत्याह - स्पर्शेत्यादि । कादयो   
मावसानाः स्पर्शाः सृष्टिप्रलयविषयत्वात् अकारादिविसर्गान्ताः स्वराः   
उच्चारणे सङ्कोचविकासबाहुल्यान्नादकल्पा नादा एवेत्यर्थः । स्वरो नादः ।   
स्पर्शैः स्वरैश्च क्रमेण उल्लिखिते बोधिते जागरसुप्तिदशे यया तां   
स्पर्शैर्जागरं स्वरैः सुप्तिं च व्यञ्जयन्तीमित्यर्थः । अन्तःस्थेत्यादि ।   
यरलवा अन्तःस्था स्वरस्पर्शयोरन्तर्मध्ये तिष्ठन्तीति तथोक्ताः । तैः सूचितः   
बोधितः सुषुप्त्युदितः सुषुप्तिदशायामेवोदितः न तु जागरवत्सुप्तिविरामे   
प्रबोधः घटपटाद्यनुसन्धानरूपो बोधः स्वप्नमिति यावत् यया ताम् ।   
अन्तःस्थवर्णेषु स्वप्नदशामवगमयन्तीमित्यर्थः । ऊष्मेत्यादि । शषसहा   
ऊष्माणः । पारिभाषिकोऽयं शब्दः । अथवा सङ्कुचितरूपतया जडानां   
स्पर्शवर्गाणां पुनःसङ्कोचत्यागरूप ऊष्मादिविकृतताप्रारम्भलक्षणः   
प्रयत्नविशेषः येषु वर्णेष्विति ऊष्माणस्तैरुक्ता जागरदशायामेवोदिता उत्थिता   
सुषुप्त्यवस्था जागरादूर्ध्वं सुप्तेः प्राग्भवन्ती योगनिद्राखय जीवावस्था   
तुर्यं यया ताम् । मन्त्रोत्करस्य बाला श्रीविद्या परा महार्थशाम्भवी   
चरणविद्यादि पारलौकिकस्य पञ्चाक्षर्यष्टाक्षर्यादेः लौकिकस्य   
मन्त्रसमुदायस्य जननीं कारणभूतां मातृकामित्यर्थः । मनसा   
विमृशामः सकलमृलतया सकलसिद्धिहेतुत्वात्   
विविधसमयसमुत्पादितपरमार्थविषयसंशयसमुच्छेदिमहाप्रमाणत्वाच्  
च तदेकाग्रचित्ता भवाम इत्यर्थः । अत्रोष्मवर्णोक्ते तुर्ये   
क्षकाररूपकूटाक्षरविषयस्य तुर्यातीतस्य समुल्लेखनं च विवक्षितमिति   
निरवशेषं प्रमेयम् ॥ २ ॥  
  
प्। ४)  
  
सङ्कोचसंश्रयणवर्जनभावभङ्ग्या   
जाग्रत्सुषुप्तिदशयोर्गमकौ प्रयत्नौ ।  
द्वौ स्पृष्टताविवृतते विदितौ सुधीभिः  
स्पर्शस्वराक्षरगतौ परिशीलयामः ॥ ३ ॥  
  
स्पर्शादिभिर्वर्णैः जाग्रदादयो दशा ज्ञाप्यन्त इत्युक्तम् ।   
ज्ञाप्यज्ञापकयोरभिधालक्षणादिषु केनचित्सम्बन्धेन भवितव्यम् ।   
कोऽयमत्र सम्बन्ध इत्याशङ्क्याह - सङ्कोचेति । सङ्कोचस्य संश्रयणे   
परिग्रहः वर्जनं तत्त्यागः तयोर्भावः स्वभावः संस्थनविशेष इति यावत् ।   
तस्य भङ्ग्या प्रकारेण सादृश्येनेत्यर्थः ।   
जाग्रत्सुषुप्तिदशयोर्यथाक्रमं गमकौ ज्ञापकौ द्वौ यथाक्रमं   
स्पर्शस्वराक्षरगतौ स्पृष्टताविवृतते द्वौ प्रयत्नौ । स्पृष्टता नाम   
कण्ठताल्वादीनामधरोर्ध्वभागसङ्घट्टनरूपो वर्णोच्चारणप्रयत्नः   
विवृतता नाम सङ्घट्टितस्य कण्ठादिभगद्वयस्य   
पुनर्विघट्टनप्रयत्नः । कण्ठादिभागयोः सङ्घट्टनमेव स्पृष्टता   
विघट्टनमेव विवृतता । एतयोः सङ्कोचग्रहणतत्त्यागलक्षणौ प्रयत्नौ   
सादृश्याज्जाग्रत् सुषुप्त्योर्बोधकौ । अभिनयनाद् व्यञ्जकाविति भावः । यथा   
अङ्गुलिमुकुलनादिर्व्यञ्जकः तद्वदिति भावः । घटपटादिग्रहणपदे जाग्रति   
त्वात्मनः सङ्कोचभावः विश्रान्तिपदे सुषुप्तु तु पूर्णभाव   
इत्येतदनुभववेद्यम् । अतो जाग्रत्सुषुप्त्योः स्पर्शस्वरकदम्बकाभ्यां   
सङ्कोचग्रहणतत्त्यागरूपमवस्थासादृश्यं प्रेक्षावद्भिरङ्गीक्रियत एव   
। तदेव सादृश्यं व्यङ्ग्यव्यञ्जकसम्बन्धकल्पकमित्यभिप्रायः ।   
सुधीभिर्विदिताविति विशेषणेन वर्णानामवस्थानां च   
व्यङ्ग्यव्यञ्जकसम्बन्धनिदानभूतौ प्रयत्नौ   
प्रेक्षावन्मात्रगम्यावित्युक्तानां वर्णानामेव दशागमकत्वेऽपि   
सङ्कोचतत्त्यागरूपमवस्थासादृश्यं वर्णानां प्रयत्नमूलमिति   
प्रयत्नयोरवस्थागमकत्वमुपचरितं परिशीलयाम   
इत्येतत्प्रयत्नपर्यालोचनमेवास्माभिरप्यनुसन्धीयते नातः परः   
समाधिरित्युपदिष्टम् ॥ ३ ॥  
  
प्। ५)  
  
स्पृष्टिर्यवर्गविषया विवृतत्वयुक्ता  
स्पृष्ट्यन्विता विवृतता च शवर्गनिष्ठा ।  
तौ स्वप्नतुर्यदशयोर्गमकौ प्रयत्ना-  
वेतौ स्मराम्यसकलापरिपूर्तिपूर्त्योः ॥ ४ ॥  
  
अथान्तःस्थोष्मणां स्वप्नतुर्यगमकत्वे   
सम्बन्धमुपपदयतिस्पृष्टिरित्यादि । यवर्गविषया स्पृष्ट्ः स्पृष्टता   
प्रयत्न विवृतत्वयुक्ता मिश्रप्रयत्न इत्यर्थः । अत्र स्पृष्टतायाः   
प्राधान्यं विवृततायास्तु तदनुवृत्त्या गुणत्वम् । एवं च   
यवर्गोच्चारणप्रयत्नस्य स्पृष्टताया विवृतत्वसङ्कीर्णतया असमग्रत्वे   
ईषत्स्पृष्टत्वमिति विवेकः । शवर्गोच्चरणप्रयत्नस्य विवृततायाः   
स्पृष्टतासङ्कीर्णतया सामग्र्यभावे ईषद्विवृतत्वमेवेति वेदितव्यम् । अत   
एवैतौ प्रयत्नौ असकलापरिपूर्तिपूर्त्योः असमग्रसङ्कोचपूर्णभावयोः   
स्वप्नतुर्यदशयोः यथाक्रमं गमकौ ईषत्सङ्कोचरूपस्य स्वप्नस्य   
ईषत्स्पृष्टता ईषत्पूर्णरूपस्य तूर्यस्य ईषद्विवृतता च पूर्ववत्सादृश्यात्   
व्यज्यत इति भावः । अत्रैव गम्यते स्पृष्टं करणं   
स्पर्शानामीषत्स्पृष्टमन्तः स्थानामिति वैयाकरणैर्यदुक्तं तत्साधु   
विवृतमूष्मणां स्वराणां चेत्येतत्तु   
उष्मस्वरानुभवविरोधादुपेक्षणीयमिति । स्मरामीति । स्वानुसन्धानेनास्य   
उपदेश्यजनशिक्षा विवक्षिता ॥ ४ ॥  
  
प्। ६)  
  
पूर्णैव पूर्तिरविकल्पपदे सुषुप्तौ  
जाग्रत्यपूर्तिरपि संसृतिधाम्नि तद्वत् ।  
जाग्रत्सुषुप्तिसमवायपदे तुरीये   
स्वप्ने च तादृशि तयोरसमग्रतैव ॥ ५ ॥  
  
अथानुभववेद्यं जाग्रदादीनां सङ्कोचविकासाद्यानन्दान्वयायोपपादयति   
- पूर्णेत्यादि । अविकल्पपदे निर्विकल्पकक्ष्यायां   
बाह्याभ्यन्तरेन्द्रियविश्रान्तिरूपत्वादिति भावः । इदं च विशेषणं   
पूर्तिसमग्रताया हेतुत्वेनोक्तम् । विकल्पाभाव एव निराघटपूर्णभावबोधक   
इत्यनुभवः प्रमाणम् । अविकल्पपदत्वात् सुषुप्तौ पूर्तिः पूर्णैव समग्रैव   
संसृतिधाम्नि घटपटाद्यननुसन्धानरूपविश्रान्त्यस्पृष्टसंसारपदे   
गाढविकल्पोदयस्थान इति भावः । इदं च सङ्कोचभावसमग्रताया   
हेतुत्वेनोक्तं विशेषणम् । गाढविकल्पोदय एव महासङ्कोचसमर्पक इति   
चानुभव एव प्रमाणम् । जाग्रत्सुषुप्तिसमवायपदे मिश्रपदे तुर्ये   
चतुर्थदशायाम् । यद्यपि तुर्ये चिद्विश्रान्तिलक्षणसुषुप्तिव्याप्तिः तथापि   
साजाग्रद्व्याप्तिश्चेत्येप्यनुसन्धीयत इति   
विकल्पस्पृष्टतयाजाग्रतश्चानुवृत्तिरिति मिश्रत्वमेव । स्वप्ने च तथाविधे   
मिश्ररूपे यद्यपि स्वप्नस्य विकल्पप्राधान्यात् जाग्रत्सुषुप्तिसमवाय   
उभयोरेकरूपः तथापि मिश्रत्वमात्रसामान्यविवक्षया स्वप्नस्य   
तुर्यसाम्यमुक्तम् । तादृशीति । तयोः पूर्त्यपूर्त्योः असमग्रतैव तुर्ये   
पूर्त्यसामग्र्यं स्वप्ने त्वपूर्त्यसामग्र्यं च क्रमेण योज्यम् ॥ ५ ॥  
  
प्। ७)  
  
स्वप्नः सुषुप्त्यनुगतं ननु जाग्रदेव  
तुर्यं च जाग्रदनुवृत्तसुषुप्तिरेव ।  
स्वप्नस्तथा च सति जाग्रत एव भेद-  
स्तुर्या दशापि च तथैव सुषुप्तिभेदः ॥ ६ ॥  
  
उक्तप्रकारेण स्पर्शादिभिर्वर्णैः जाग्रदादीनां सङ्कोचभावादिलक्षणं   
सादृश्येन गम्यगमकभावसम्बन्धनिबन्धनं प्रैपाद्य   
ज्ञानक्रियारूपतया प्रत्येकं द्वैविध्यं जाग्रत्सुषुप्त्योः । तत्र स्वप्नो   
ज्ञानजाग्रत् या जाग्रदिति प्रसिद्धा दशा सा क्रियाजाग्रत् तदा तुर्यं   
ज्ञानसुषुप्तिः या सुप्तिः या सुषुप्तिरिति प्रसिद्धदशा सा क्रियासुषुप्तिः । ततः   
स्वप्नो जाग्रद्भेद एव तुर्यं च सुषुप्तिभेद एवेति दशाचतुष्टयस्य   
वर्गद्वयरूपतां तत्स्वरूपज्ञानाद्यधिकरणाय समुपदिशतिस्वप्नः   
सुषुप्त्यनुगतमित्यादिना । ननु स्वप्नो नाम जाग्रदेव यथा जाग्रति   
घटपटादयो गृह्यन्ते तथात्रापीति । अयमेव विशेषः यत्स्वप्ने   
सुषुप्तेरनुवृत्तिः जाग्रति तन्निवृत्तिरिति । अथ तुर्यं च सुषुप्तिरेव । तथा   
विश्रान्त्युपलम्भादत्र चायमेव विशेषः यत्तुर्ये जाग्रदनुवृत्तिः सुषुप्तौ तु   
तन्निवृत्तिरिति । एवं विशेषाल्पतया स्वप्नतुरीययोः जाग्रत्सुषुप्तिभेदत्वं   
वेदितव्यमिति भावः ॥ ६ ॥  
  
प्। ८)  
  
ज्ञानात्मनान्तरुदिते खलु बोधसुप्ति-  
स्वप्नस्तुरीयमिति नामविशेषभाजौ ।  
वाह्ये क्रियात्मकतयोदितयोस्तयोः स्या-  
दाख्या प्रबोध इति सुप्तिरिति प्रसिद्धा ॥ ७ ॥  
  
स्वप्नतुर्ययोर्जाग्रत्सुषुप्त्यपेक्षामभिस्फुटीकरोति - ज्ञानात्मनेति ।   
ज्ञानाकारत्वमेव वर्णभेद इति प्रक्रान्तप्रमेयतात्पर्यम् । ज्ञानात्मनेति ।   
बोधश्च सुप्तिश्च बोधसुप्ती इत्यर्थः । प्रथममन्तः अभ्यन्तरक्षायां   
ज्ञानात्मना ज्ञानरूपेण उदिते (सति) यथाक्रमं स्वप्नस्तुरीयमिति   
नामविशेषौ भवतः । अथ वाह्ये वाह्येन्द्रियकक्षायां क्रियात्मकतया   
क्रियारूपेण उदितयोस्तयोर्जाग्रत्सुषुप्त्योः प्रबोध इति सुप्तिरिति जाग्रत्सुषुप्तिरिति   
प्रसिद्धाख्या व्यवहारो भवतीत्यर्थः । एतेनाभ्यन्तरेन्द्रियानुसन्धानं   
ज्ञानरूपं बाह्येन्द्रियानुसन्धानं क्रियारूपमिति वेदितव्यम् ।   
संसृतिश्चविश्रान्तिश्च प्रथममाभ्यन्तरेन्द्रियानुसंहिता सती पश्चाद्   
बाह्येन्द्रिय प्रथायामवतरतीति विवेकः । सर्वस्यापि भावस्य   
शिवशक्त्यात्मकतया ज्ञानक्रियारूपत्वमिति भावः । एवं च   
ज्ञानजाग्रत्क्रियाजाग्रज्ज्ञानसुषुप्तिः क्रियासुषुप्तिः पुनरपि   
ज्ञानजाग्रदादीत्येवं दशा चतुष्टयादवतरतस्तुर्यातीतनाभेः कालचक्रस्य   
परिभ्रमणमनुसन्धेयमिति तात्पर्यम् ॥ ७ ॥  
  
प्। ८)  
  
जाग्रद्बहिर्विलसनं ननु भेदसृष्टेः  
स्वप्नोन्तरुल्लसनमित्युभयी दशैव ।  
तुर्याभिधानमुपयात्यविभेदसृष्टौ  
सृष्टिद्वयस्य जनिविश्रमभूस्सुषुप्तिः ॥ ८ ॥  
  
इदानीं जाग्रददिदशाचतुष्टयस्य   
भेदाभेदरूपसंसारतद्विश्रान्तिस्वभावतां यथायोगमुपदर्शयति -   
जाग्रद्बहिरित्यादि । सृष्टिः प्रवृत्तिरूपसंसारः भेदसृष्टेः   
भेदरूपप्रवृत्तिसंसारस्य बहिर्विलसनं   
बाह्येन्द्रियकक्ष्यायामवभासनं जाग्रत् तस्या एव भेदसृष्टेः   
अन्तरुल्लसनं आभ्यन्तरेन्द्रियकक्ष्यायां स्फुरणं स्वप्नः दशाद्वयमिदं   
पशोः संसारभूमिरिति वेदितव्यम् । इत्युभयी दशैव   
जाग्रत्स्वप्नरूपदशाद्वयमेवाविभेदसृष्टिः । अविभेदो विभेदस्याभावः   
संहारः विश्रान्त्यौन्मुख्येन भेदनिवृत्तिमार्गपरिग्रहः तत्सृष्टौ   
तुर्याभिधानमुपयाति भेदसंसारादयं मार्गः   
जाग्रदन्तदशात्रयापेक्षया चतुर्थत्वाच्चतुर्थः चतुर्थपर्यायः खलु   
तुर्यशब्दः । सुषुप्तिस्वभावं दर्शयति - सृष्टिद्वयेति । सृष्टिद्वयस्य   
भेदाभेदरूपस्य जनिरुत्पत्तिः विश्रमो विलयः तद्भूस्तत्पदं सुषुप्तिः   
सुषुप्तेर्भेदाभेदविश्रान्तिरूपतया प्रतिपादयिष्यमाणया   
जीवशिवसंसारोदयविलयभूमित्वम् । एतदुक्तं भवति -   
सुषुप्त्यादिजाग्रदन्तेन भेदरूपेण पदत्रयेण जीवः संसरति ।   
जाग्रदादिसुषुप्त्यन्तेनाभेदरूपेण तुर्याभिधानजुषा तेनैव पदत्रयेण शिवो   
(ख्यानान्वि)श्रमते तं विश्रममार्गं पाशमेव भजन्नपि मायया   
न विमृशति । एवं   
शिवोऽपीच्छाज्ञानक्रियापर्यायभेदरहितसुषुप्तिस्वप्नजाग्रत्तयेव संसरति   
तुर्यपर्यायजाग्रदादिसुषुप्त्यन्तनिवृत्तिमार्गेण विश्रमते च । यद्यपि शिवे   
प्रवृत्ति निवृत्ति मार्गयोरभेदैकरूपत्वात् तुर्यव्यवहारो विद्यते तथापि   
निवृत्तिमार्ग एव तस्य व्यवहारस्य मुख्यत्वमिति महोपदेशः ।   
अद्वैतसंसारस्य द्वैतसंसारसमः समाधिरित्युत्तरप्रतिपादयिष्यमाणेषु   
तत्पदेषु तत्प्रक्रियोन्नयनम् ॥ ८ ॥  
  
प्। १०)  
  
सृष्टा बहिः शिवचिता प्रकृतिर्विसर्ग-  
स्तां स्वात्मना कवलयन् शिव एष बिन्दुः ।  
संसारविश्रमजुषोरिति नामधेये  
संसारिणौ पशुशिवौ च पशुः शिवश्च ॥ ९ ॥  
  
एवं दशास्वरूपमुपदिश्य तदधिष्ठातृभूतं शिवजीवस्वरूपं   
निरूपयिष्यन् प्रकृतोपयुक्ततया मन्त्रसमयासिद्धां बिन्दुविसर्गपरिभाषां   
व्यौत्पादयति - सृष्टा बहिरित्यादि । शिवचिता शिव इति व्यवह्रियमाणया चिता   
प्रकाशतत्त्वेन बहिः बहिरिव न तु परमार्थतो बहिः । सर्वव्यापिवस्तुनः   
प्रकाशभित्तिलग्नतायां सत्यामेव सत्तासिद्धेः तद्बहिष्ठतायां तदसिद्धेः ।   
सृष्टा विसृष्टा । विसर्जनमपि चमत्कारमात्रा । प्रकृतिः स्वभावः   
विमर्श इत्यवगन्तव्यम् । प्रकाशस्य वा स्वभावो विमर्शः । येन स्वभावेन   
विना प्रकाशस्यार्थो परागेपि स्फटिकादिकस्येव जाड्यं प्रसज्यत इति   
प्राप्तस्वसंविच्छास्त्रकारैरुद्धोषितमन्त्रमात्रसमयं   
दीक्षानन्तरमधिकृतसंविच्छास्त्रसिद्धान्ता एव परमरहस्यरूपस्य   
मन्त्राथस्योपदेशाधिकारिण इत्यस्माभिरिह मन्त्रार्थविवेकप्रस्तावे   
संविन्मतसारमात्रमेवोद्गीर्यत इत्यनभियोगः । प्रकाशो हि   
स्वस्वभावभूतं स्वात्मविश्रान्तं   
पराप्रकृतिस्वातन्त्र्यमायाविद्यादिशब्दैरागमिकैर्वह्रियमाणं   
जगद्बीजभूतं विमर्शं कदाचित् प्रपञ्चानुसन्धित्सायां स्वात्मभित्तावेव   
बहिरिव विसृज्यत इति विसर्गशब्दवाच्यो विमर्शो वेद्याकारवान् वेदकं   
कवलयति अत एव प्रमाता च भवति । स (न ?) च वेदकश्चिद्रूपोऽपि   
प्रमुषितवैभवः प्रमेयतामुपगतो जीवो भवति । यदा पुनः स शिवप्रकाशः   
प्रपञ्चसञ्जिहीर्षायां तां विमर्शरूपिणीं प्रकृतिं स्वात्मना कवलयति   
तदा (भि)विदिधातोरविच्छेदार्थतया (भि)विद्यन्तेऽविच्छिद्यत   
इति बिन्दुशब्दव्यवहार्यो भवति । बिन्दुरविच्छेदकारणमिति भारतीयानां च   
व्यवहारः । अपरिच्छिन्नस्वभावो भवतीत्यभिप्रायः । एवं वेद्यात्मनो   
विमर्शस्य (वि)सर्गत्वं वेदा(दका)त्मनः प्रकाशस्य   
विन्दुत्वमुपदिष्टं भवति । एतदेवाह - संसारविश्रमजुषोरिति ।   
संसरणस्वभावो विमर्शः (विश्रमण)अरुणस्वभावः प्रकाशः   
तयोरित्युक्तप्रकाशौ विमर्शप्रकाशयोर्विसर्गबिन्दुशब्दौ नामधेयत्वेन   
परिभाषितौ । अथ विसर्गसमुन्नितस्य विचित्रस्य संसारस्य सामान्यदृष्ट्या   
विषयमाह - संसारिणा इति ॥ ९ ॥  
  
प्। ११)  
  
द्वैतात्मकं भवति संसरणं पशोस्त-  
द्द्वैतरूपमभवस्य परस्य शम्भोः ।  
मिश्रं त्रिरूपमपि संसरणं यतः स्या-  
द्विश्रान्तिभाक्तदिह धाम परं हि बिन्दुः ॥ १० ॥  
  
पशुशिवपरशिवासामान्याः न (सामान्येन) तावत्संसारिण एवेति   
प्रदर्शितम् । इदानीं पश्वादीनां विविच्य संसारविशेषविषयतामुपदर्शयति   
- द्वैतात्मकं भवतीति । तत्र विसर्गपर्यायस्य विमर्शस्याविद्यारूपेण   
भेदचमत्कारोन्मीलनादिति भावः । तत्संसरणं अभवस्य शिवस्य सम्बन्धि   
अद्वैतरूपं तत्र विमर्शात्मकविद्यारूपेणाभेदचमत्कारपरिग्रहात्   
तथात्वमित्यवगन्तव्यम् । परस्य शम्भोः संसरणमित्यनुवर्तते । मिश्रं   
द्वैताद्वैतरूपं तत्र विद्याविद्योभयरूपिण्या विमर्शशक्तेर्यौगपद्येन   
भेदाभेदैकरहस्यप्रदर्शनचमत्काराभ्युपगम इति वेदितव्यम् । अत्र   
तृतीयकक्ष्यायां परशम्भुपदोपादानेन त्रिकविश्रान्तिसिद्धन्तेऽपि   
बहुमतिरुपसूचिता । तस्यापि तृतीयपदाधिष्ठातृसंसारेषु परिगणनं   
चतुष्टयार्थमतश्रद्धया कृतम् । अतः संसारकलङ्का स्पृष्टं   
शुद्धान्तर्मुखविश्रमस्वभावं महाबिन्दुपदं विवेचयति -   
त्रिरूपमित्यादि । यतः यत्रेति त्रिरूपमपि संसरणं विश्राम्यति ।   
तत्परमनुत्तरं धाम विन्दुरिति निष्कृष्टमिति भावः । यद्यपि   
चतुर्थकक्ष्यायाः सर्वसंसारोपादानभूतपूर्णविमर्शस्वभावतया   
महाविश्रान्तिपदत्वं तथापि   
कक्ष्यात्रयोदञ्चितप्रपञ्चकलकलानुसन्न्धानगन्धो नोपशान्त इति   
तदुत्तीर्णं पञ्चममेव परव्योमलक्षणं पदं   
पञ्चमाम्नायपरिशोधितं निष्कलमहाबिन्दुतत्त्वमिति तात्त्विकसिद्धान्तः ।   
अत्रैतदुद्दिष्टं भवति । यत्पशोः सुषुप्त्याद्यवस्थात्रयं भेदरूपं अथवा   
भेदरूपायां शैवीतुर्यदशायां च तदतीतदशा ।   
एतस्मिन्स्वरस्पर्शादिभिर्मन्त्रैः अभिधीयत इति प्रतिपादिते दशापञ्चके   
भेदाभेदमिश्रसंसाररूपास्तिस्रो दशाः सर्वसंसारैकैकविश्रान्तिरूपा   
(रूपाणां) चतुर्थ दशानां (चतुर्थदशान्तर्गतानां)   
योगः तुर्ये चतुर्थदशायां योगः तदतीते महाबिन्दुदशायोग इति तद्विवेकः ।   
त्रिविधसंसारतदेकरसविश्रमतदुत्तीर्णमहाविश्रमदशासु सर्वमपि   
दशाजातमन्तर्भुतमिति सिद्धजनघण्टापथः । अतोऽयमुपदेशो   
मनीषिजनहृदयङ्गम इत्यलमतिप्रसङ्गेन ॥ १० ॥  
  
प्। १२)  
  
गौणो हि बिन्दुरिति वित्तिरभेदरूपा  
शैवी तनूर्भवति भेदपदं तु वेद्यम् ।  
जीवस्य संवरकमस्य ततः स्वरूपं   
सर्गैर्भवेद्व्यवहृतिर्महतामितीयम् ॥ ११ ॥  
  
उक्तन्यायेन बिन्दोरपरिच्छेदलक्षणत्वाच्छिवस्य विकल्पस्पृष्ट्या   
परिच्छेदसम्भवेन विन्दुलक्षणस्यासमग्रत्वेऽपि गौणन्यायेन   
बिन्दुव्यवहारोऽङ्गीक्रियते इत्याह - गौणेत्यादि । वृत्तिः संवित्तिः   
अभेदरूपा । इदं विशेषणं   
गौणविन्दुव्यवहारहेतुभूतगुणगर्भितमभेदरूपत्वं गुणः तद्वत्तया   
गौणो विन्दुर्भवतीति विशेषः । सा वित्तिः शैवी शिवसम्बन्धिनी तनूः स्वरूपं   
भवति मिश्रसंसाराधिष्ठातुरप्येवं बिन्दुत्वमूहनीयम् ।   
व्यवहारबाहुल्याभिसान्धिना शिवस्यैवोक्तं बिन्दुत्वमिति वेदितव्यम् । एवं   
पशोरपि परिच्छेदे सत्यपि चिद्रूपतया बिन्दुत्वं प्राप्तमेव । अथ तस्य   
चैत्यव्याप्ततया विसर्गत्वमपि सम्भावितमित्याह - भेदपदमित्यादि ।   
भेदपदं भेदस्थानं वेद्यं तु शब्दो वित्तिस्वरूपाच्छिवाज्जीवस्य   
भेदमवगमयति । जीवस्य संवरकं तत एवास्य स्वरूपं यद्यस्य   
संवरकं तत्तस्य स्वरूपमिति भावः । वेद्यमपि भेदस्य संवरकं   
व्यापकं ततस्तस्य स्वरूपं भवतीत्यर्थः । अतो वेद्यरूपतया जीवस्य   
वेद्यवद्विसर्गशब्दव्यवहारविषयो भवेदित्यर्थः । महतां   
मन्त्रसमयविदामिति । इयमुक्तप्रकारा व्यवहृतिः व्यवहारः ॥ ११ ॥  
  
प्। १३)  
  
चैत्यं विमर्शपरिणामदशाविमर्श-  
श्चिद्धर्म एष च चितो जननाल्लयाच्च ।  
नास्त्येव सा चिदपि यद्यविमृष्टरूपा  
धर्मस्ततो भवति चिच्च विमर्शशक्तेः ॥ १२ ॥  
  
अथ पशुशिवपदयोः वेद्यवेदकान्योन्यकवलनमित्युक्तं तत्र किं   
निमित्तमित्याकाङ्क्षायामाह - चैत्यमित्यादि ।   
शिवशक्तिपर्यायप्रकाशविमर्शपरिणामो जगदिति रहस्यागमसिद्धान्तः ।   
यद्यपि विमर्शस्यैव विलासो जगदित्यङ्गीकृतं पुरातनैः तथापि विमर्शस्य   
प्रकाशमन्तरेण स्वरूपासिद्धेर्विमर्शो जगदाकारेण विलसन्नपि तत्र जगति   
प्रकाशांशमर्धेनावभासयति अर्धेन निजांशं तत्र वेदकः   
प्रकाशांशः वेद्यं विमर्शांशः । एवं सति वेद्यपर्यायं चैत्यं   
विमर्शपरिणामदशा तत्पर्यालोचने विमर्श एव । एष च विमर्शः चिद्धर्मः   
प्रकाशस्य धर्मः । कुतः - चितो जननात् लयाच्च यतः प्रकाशादेवोदेति   
तत्रैव विलीयते च ततः सर्वस्यापि वस्तुनः स्फुरणेन विना सत्ताभावात्   
स्फुरणस्य तु प्रकाशादीनत्वात् प्रकाशकारणकत्वमवश्यमङ्गीकार्यम् ।   
किञ्च शब्दरूपस्य विमर्शस्य गगनादुदयो गगन एव लयः सम्भावितः   
तदेव गगनं प्रकाश इत्यलङ्कृतादि कारुण्युपदेश्ये   
प्रतिपादनलम्पटेन(?) । अथान्यस्मिन्पक्षे प्रकाशोऽपि विमर्शस्य   
धर्म इत्याह - नास्त्येवेति । सा चित्प्रकाशोऽपि यद्यविमृष्टरूपा   
इयमीदृशीति विमर्शेन अनिर्दिष्टस्वरूपा चेत् नास्त्येव   
इदमीदृगित्यविमृष्टस्यापि वस्तुनः सत्तायां शशविषाणादेरपि सत्त्वं   
प्रसज्यते । ततः सर्वमपि वस्तु कोट्यधिरोहे विमर्शमपेक्षत इति प्रकाशस्यापि   
सत्त्वे विमर्शकारणकत्वेन विमर्शधर्मत्वमवश्यमङ्गीकर्तव्यमित्याह   
- धर्मस्ततो भवतीत्यादिना ॥ १२ ॥  
  
प्। १४)  
  
चिच्चैत्ययोरिति समे सति धर्मधर्मि-  
भावे परस्परपदाक्रमणं स्वभावः ।  
चैत्यावृता भवति चित्पशुरेष चैत्य-  
मावृण्वती चिदपि याति शिवप्रसिद्धिम् ॥ १३ ॥  
  
प्रकाशविमर्शयोरन्योन्यधर्मधर्मिभावप्रवचनस्य प्रकृतोपयोगमाह   
- चिच्चैत्ययोरित्यादि । इति उक्तप्रकारेण चिच्चैत्ययोः धर्मधर्मिभावे समे   
सति परस्परपदाक्रमणं स्वभावो नैसर्गिको व्यापारो भवति । धर्मिणो   
धर्मपदव्याप्त्यौ चित्यादिति भावः । चिच्चैत्ययोरन्योन्याक्रमेणैका वा दशा   
सम्भाव्यत इत्यत्नाह - चैत्यावृतेत्यादि । चैत्यावृता चित् एष पशुर्भवति   
एष इति पुरो निर्देशेन स्वशक्तिप्रमोषपरिप्राप्तं दीनभावं निदर्शयति अथ   
चैत्यमावृण्वती व्याप्नुवन्ती चित् शिव इति प्रसिद्धिं याति ॥ १३ ॥  
  
प्। १५)  
  
चिच्चैत्ययोः समतया स्तिमिते स्वभावे  
मिश्रं तु मध्यमपदं परशम्भुरूपम् ।  
चिच्चैत्यमिश्रणतया तदयं त्रिरूपो  
धर्मी च तत्तदुचितश्च तथा विमर्शः ॥ १४ ॥  
  
इदानीं चिच्चैत्ययोः समव्याप्तिपदस्य तृतीयतत्त्वस्य स्वरूपं   
विप्रतिपत्तिविषयतया सम्यगुपदिशति - चिच्चैत्ययोरित्यादि । चिच्चैत्ययोः   
समतया समव्याप्तिकत्वेन स्वभावे स्तिमिते निश्चले सति   
विश्रान्तिस्वभावावगाहितया निश्चलं तन्मध्यमपदं मिश्रमिति   
व्यवह्रियमाणमिति परशम्भुरूपं भवतीति शेषः । तु शब्दः   
शिवजीवाभ्यां भेदाभिधायकः मध्यमपदमित्यनेनास्य पदस्य   
तृतीयत्वेऽपि शिवजीवोभयस्वभावतया सन्धित्वौचित्येन   
मध्यमत्वमप्यङ्गीकृतमित्युपदिष्टं   
प्रवृत्तिनिवृत्तिरूपयोर्जीवशिवव्यापारयोरेककालीनत्वपर्यालोचनाया-  
samavyāptipadatvena sambhāvyate saiva   
stimitadaśobhayamūlatayobhayapakṣavyāpinī pakṣadvayagataviśeṣasvāmyaṃ   
labhate | yathā bahuviṭapamūlapadabhūtā taruśākhā viṭapasambandhiṣu   
puṣpaphalādiṣu svatvaṃ bhajati taruśākheyaṃ puṣpitā phalitā tadvat |   
tadevaṃrūpeṇaiva miśrapadapramātuḥ śivajīvavyāpārayaugapadyānusandhānaṃ   
na tu vikalpakakṣyādhiroheṇa śivajīvavat | tathātve tṛtīyapadavyavasthitasya   
mahātattvasya śivajīvapaṅktau tatsārthakyena vyāpārāntarāṅgīkāralampaṭe   
śivajīvasvabhāvānupraveśavaibhavasyāpyabhāvāt tadubhayāpekṣayā   
dākṣiṇyamūla evotkarṣo'pi syādityalamasāmayikavivādāgraheṇa | tadatrāyaṃ   
vipratipattyā vārtā nopakartavya(?) iti prameyatātparyamuktam |   
jīvādisvarūpaṃ traividhyanigamanadvāreṇa dṛḍhīkurvannāha - ciccaityeti |   
miśrarūpatattvena ayamaparokṣabhūto dharmī dvaitānusandhānarūpo vimarśa   
evātra dharmaḥ tadvān pramāteti yāvat | trirūpaḥ   
mantravyavahārabāhulyadṛṣṭyā trairūpyamuktaṃ na tu   
caturthapañcamadaśayoranantaroktadharmasya dvaitādirūpasya vimarśasya   
traividhyāt dharmitraividhyamityabhipretyāha - tattaducitaśceti | aucityaṃ jīvasya   
dvaitavimarśaḥ śivasyādvaitavimarśaḥ paramaśivasyobhayātmakavimarśa iti ||   
14 ||  
  
p. 16)  
  
cittiśca caityamapi tacca vimarśatattvaṃ  
jñānakriye na hi tayoḥ paramārthabhedaḥ |  
jñānaṃ gṛhītakaṭhinatvaguṇaṃ kriyā syā-  
jjñānaṃ bhavedviralimāśrayiṇī kriyaiva || 15 ||  
  
evamatra viṣayopayuktaṃ śivarūpaṃ śivasya jīvatrayasvarūpaṃ   
sphuṭataramupapādya tadatyantopayuktaṃ jñānakriyāsvarūpaṃ vyutpādayati -   
citiścetyādi | cideva citiḥ sā ca abhedarūpaṃ khalu jñānaṃ ghaṭo jñāta iti   
bhinneṣvapi ghaṭapaṭādiṣvekarūpatvenābhinnatayānubhūyamānatvāt | bhedarūpā   
khalu caityarūpiṇī kriyā caityānāṃ   
ghaṭapaṭādīnāmanyonyavyāvṛttasvarūpatayā bhedarūpeṇānubhūyamānatvāt |   
evaṃ ciccaityarūpayoḥ jñānakriyayoḥ pāramārthiko na bheda ityāha - na hi   
tayorityādi | ciccaityayoryo'yaṃ bhedāvabhāsaḥ sana (pāramārthikaḥ -   
api) tu māyāparyāyaviparyayajñānanibandhana ityabhiprāyaḥ |   
tattvabhedaściccaityayorityatrāha - jñānamityādi | jñānaṃ prakāśaḥ   
gṛhītakaṭhinatvaguṇaṃ vimarśākāreṇeti bhāvaḥ | ākāśasya kāṭhinyaṃ   
śabdaḥ tadā cidākāśasya kāṭhinyarūpo vimarśa iti prakāśavimarśayoḥ   
jalakarakayoriva na vāstavo bheda iti tātparyam | nanu prakāśavimarśayoḥ   
jalakarakayoriva bhedo māstu caityātmikatvena ghaṭapaṭādinānārūpāyāḥ   
kriyāyāḥ jñānarūpātprakāśādbhedo durapanhavaḥ | varṇarūpādvimarśādapi   
pṛthubudhnodarādyākāratayā ghaṭapaṭādayo bhidyanta eveti   
cedghaṭapaṭādinaḥ sarvasyāpi vastuno ghaṭapaṭādiśabdarūpavimarśātiriktaṃ na   
kiñcidapi svarūpaṃ vivekadaśāyāmavatiṣṭhata iti   
gurukaṭākṣaparikṣapitamāyāndhakāraiḥ supratipannatvāt jñānābhedaṃ   
kriyāyāḥ pratipādya kriyāyā abhedaṃ jñānasya pratipādayati - jñānaṃ   
bhavedityādi | sāpi vimarśarūpiṇī kriyā viralimāśrayiṇī kāṭhinyaparityāgena   
viśrāntilakṣaṇaṃ viralimānaṃ parigṛhṇāti | jñānaṃ bhavetprakāśaikarasyaṃ   
prāpnotītyarthaḥ | evaṃ jñānasya bahīrūpaṃ kriyā kriyāyā āntaraṃ rūpaṃ   
jñānamiti tayorekārthatvāmiti niṣkarṣaḥ || 15 ||  
  
p. 17)  
  
jñānasya sidhyati vinā kriyayā na rūpaṃ  
tasyāstathaiva na hi tena vinopalambhaḥ |  
tasmāttayoryamalataiva mataṃ hi saiddhaṃ  
pūrvāparatvakalanaṃ tviha pūrvapakṣaḥ || 16 ||  
  
atha śivaśaktisvarūpayoḥ jñānakriyayostulyaprādhānyatayā   
yaugapadyasiddhisaṃpratipattimūlayāmalasiddhāntaṃ mantrahṛdayabhūtatvena   
siddhābhimataṃ pratibodhayannetanmatābhyupagamamūlabhūtaṃ   
prakāśavimarśaparyāyajñānakriyānyonyakāraṇakatvaṃ prāguktamevānuvadati   
- jñānasyetyādinā | hi yasmāt kriyayā vimarśena vinā jñānasya   
prakāśasvarūpaṃ na sidhyati tathaiva tasyāḥ kriyāyāstena jñānena   
vinopalambhanāsiddhiḥ tasmāttayorjñānakriyayoryamalatā yutapatsiddhataiva   
saiddhaṃ siddhasambadhi mantrahṛdayatvāditi bhāvaḥ | iha   
jñānakriyāsiddhivicāraviṣaye pūrvāparatvakalanaṃ tu pūrvapakṣaḥ   
vedyavedakākāreṇa prakṛtipuruṣākāreṇa dehātmākāreṇa śabdārthākāreṇaiva   
paryāyaprakārāntarākāreṇa vā kriyājñānayoḥ siddheḥ   
paurvāparyābhyupagamaḥ pūrvapakṣatvameva bhajati nirvoḍhumaśakyatvāditi   
tātparyam || 16 ||  
  
p. 18)  
  
ardhaṃ kriyā bhavati dakṣiṇamanyadardhaṃ  
jñānaṃ samatvamanayorapi madhyamicchā |  
icchaiva bījamacalāntarabāhyagatyā  
jñānaṃ kriyā ca khalu mūlamihāṅkuraśca || 17 ||  
  
idānīṃ   
jñānakriyayoranyonyāvinābhāvasvabhāvataikasvarūpasambandhaucityayoḥ   
tatsamaṣṭirūpayecchayā samastrīpumubhayasvabhāvatayā   
rahasyavidbhirabhimatasya paramaśivatattvasya svarūpabhāgatvābhiprāyeṇa   
ekasvarūpasambandhaṃ darśayati - ardhaṃ kriyetyādi | kriyā dakṣiṇamardhaṃ   
bhavati śivasyetyabhiprāyaḥ | karmakāṇḍasya dakṣiṇamārgatayāṅgīkārādiyaṃ   
vyavasthā | jñānamanyadvāmamardhaṃ jñānakāṇḍasya   
vāmamārgatvenāṅgīkārāditi bhāvaḥ | nanu śaivaṃ dakṣiṇācāraḥ śāktaṃ   
vāmācāra iti siddhajanapratipādāt kriyā   
vimarśarūpatvācchaktisvarūpamityaṅgīkartavyam jñānaṃ prakāśarūpatvāt   
śivasvarūpamiti ca tatkathaṃ kriyāyā dakṣiṇatvaṃ jñānasya vāmatvamiti cet   
satyaṃ rahasyasamayasārāvabodhakasadgurusaparyāvidhurāṇāmayaṃ vipratipattiṣu   
saṅghaṭṭo duratikramaḥ mahāgurukaṭākṣaśivatāṃ(?) tu   
nirākṛtyātra vivecayati tadupadiśyate jñānakriyārūpayoḥ   
śivaśaktyoranyonyānurāgeṇānyonyasvabhāvoparaktasvabhāva iti veditavyam |   
śivasya svabhāvo jñānaṃ jaḍākārayā kriyayoparaktaṃ sat jaḍasya śuklatayā   
śuklaṃ bhavati | śaktiḥ svabhāvaḥ kriyā ajaḍena jñānenoparaktā satī ajaḍasya   
raveḥ ṛtutayā aruṇā bhavati | tadubhayamiśraṃ   
tadrūpamubhayavarṇasaṃsargāttvidaṃ hemanibhaṃ bhavatīti   
śivādisvarūpatrayaparyāyaśāmbhavoktacaraṇatrayavadvarṇavā-  
शक्तिस्वभावक्रियास्वरूपानुसन्धानैकव्यापारतया ज्ञानमार्गे वामाचारे   
व्यवस्थापित इति (?) कौलिकोपनिषत् । तदेतत्प्रमेयं   
ज्ञानक्रिययोर्वामदक्षिणार्धत्वोपन्यासद्वारेण सूत्रकृता व्युत्पादितं   
ज्ञानक्रियामिश्रपदे स्वे(ष्वि)च्छया भागव्यवस्थामाह -   
समत्वमनयोरिति । अनयोर्ज्ञानक्रिययोः समत्वं समव्याप्तिकत्वं यत्तदिच्छेति   
इच्छालक्षणं चात्रानुसन्धेयम् । मध्यमिति ।   
दक्षिणवामयोर्मध्यमित्यर्थः । इच्छातत्त्वस्य   
प्राक्प्रतिपादितपरशिवस्वभावस्य ज्ञानक्रियात्मकपक्षद्वयमूलरूपतया   
तदुभयबीजत्वं समर्थयति इच्छैव बीजमित्यादि । एवकारेण पक्षत्रयस्यापि   
ज्ञानं च कर्म चेत्यादिवक्ष्यमाणत्रिमूर्त्यात्मकत्वप्रतिपादनेन   
यद्यप्यन्योन्यमूलत्वमुपपत्तिमत् तथापि माध्यमिकतया   
सुषुम्नापर्यायभूताया इच्छाया एव प्रेक्षावन्महायोगिभिरुररीकृतं   
ज्ञानक्रियारूपत्वमित्युपदिष्टम् । इच्छैवाचला प्राक्प्रतिपादितमर्यादया   
स्तिमितस्वभावा । इदं च विशेषेण बीजत्वसमर्थकम् । बीजं हि निश्चलं तिष्ठति   
मूलाङ्कुरावेव अन्तर्बहिश्च प्रसरतः । आन्तरगत्या निवृत्तिरूपप्रसरणेन   
ज्ञानं मूलं बीजस्याधोभागप्रसृतवान् रोहावयवः बाह्यगत्या   
प्रवृत्तिरूपप्रसरणेन क्रिया इह बीजे अङ्कुरः । चकारः समुच्चयाभिधानेन   
बीजस्य पूर्णं लक्षणत्वमभिधत्ते ॥ १७ ॥  
  
प्। २०)  
  
ज्ञानं क्रिया तदुभयैकरसापि चेच्छा  
तत्त्वत्रयं भवति नित्ययुतस्वभावम् ।  
ज्ञानस्य मानमिति मेयमिति क्रियाया  
मातेति चेतरपदस्य हि नामभेदाः ॥ १८ ॥  
  
इच्छाज्ञानक्रियाणां प्रमात्रादिभिरेकार्थतया   
प्रमातृप्रमाणप्रमेयशब्दव्यवहारोऽपि भवतीत्याह - ज्ञानं   
क्रियेत्यादि । ज्ञानं क्रिया तदुभयैकरसा तदुभयसमष्टिरूपा इच्छा च इति   
तत्त्वत्रयं नित्ययुतस्वभावं भवति अन्योन्याविनाभूतं भवति ।   
एतद्विशेषणं त्रिपुटीरूपतया नित्ययुतस्वभावेभ्यः प्रमत्रादिभ्य   
इच्छादीनां सादृश्योक्तिद्वारेणैकार्थताप्रतिपादकम् । इच्छादीनां   
प्रमात्रादिषु कस्य केनैकार्थतेत्याकाङ्क्षायामाह ज्ञानस्येत्यादि । ज्ञानस्य   
मानमिति क्रियाया मेय इति इतरपदस्य ज्ञानक्रियाभ्यामितरस्य पदस्य इच्छाया   
इत्यर्थः । मातेति च नामभेदात्सञ्ज्ञाभेदः ससञ्ज्ञकानामिच्छादीनां   
प्रमात्रादीनां च पर्यालोचने भेद इति भावः ॥ १८ ॥  
  
प्। २१)  
  
ज्ञानं च कर्म च परस्परमूलमिच्छा  
मूलं तयोस्तदुभयं खलु मूलमस्याः ।  
मूर्तित्रयं मतमिदं त्रयमेव सृष्टि-  
स्थित्यन्तकारणतया त्रिगुणस्वभावम् ॥ १९ ॥  
  
इच्छादीनां मन्त्रसमयसिद्धत्रिकोणभावोपपत्तेव्युत्पादनाभिप्रायेण   
प्रत्येकमितरद्वयमूलतामुपपादयति - ज्ञानं चेत्यादि । ज्ञानं च   
कर्म च परस्परमूलं प्रकाशविमर्शस्वरूपत्वात् ।   
प्राक्प्रतिपादितमर्यादयेति भावः । इच्छा तयोर्ज्ञानक्रिययोर्मूलं   
मिश्रतत्त्वस्योभयमूलत्वं च प्राक्प्रतिपादितं तस्या इच्छायास्तदुभयं   
मूलं ज्ञानक्रियामिश्ररूपिण्या इच्छायास्तृतीयतत्त्वस्य   
सिद्धिर्ज्ञानक्रियासिद्धिमूलेति चोपपन्नमिति भावः ।   
इदमिच्छादित्रयमेवोक्तमर्यादया अन्योन्यमूलं सन्मूर्तित्रयं   
हरिहरहिरण्यगर्भात्मना । महाशक्तिरिच्छादिरूपिण्येवावभासत इति   
तत्त्वविदामभिमतमित्यर्थः । मूर्तित्रयस्यापि   
परस्परमूलत्वादिच्छादिभावोपपत्तिः । इच्छादित्रयस्य मूर्तित्रयत्वोपपत्तौ   
महत्तत्त्वादिकं निधत्ते सृष्ट्यादि । इदमिच्छादित्रयं   
सृष्टिस्थित्यन्तकारणतया त्रिगुणस्वभावं - भेदरूपस्य मिश्रस्य वा   
संसारस्येच्छातत्त्वे सृष्टिः ज्ञानतत्त्वे स्थितिः क्रियातत्त्वे संहार इति   
इच्छादित्रयस्य सृष्ट्यादिहेतुत्वात् त्रिगुणस्वभावता सृष्ट्यादिक्रमेण   
रजःसत्त्वतमःप्रकृतिता । इच्छादित्रयमेव गुणत्रयस्वभावं चेत्यर्थः ॥   
१९ ॥  
  
प्। २२)  
  
एतत्त्रयात्मकतया सकलं त्रिरूपं  
सुप्त्यादिका अपि दशाश्च तथैव तिस्रः ।  
सुप्तिः क्रियाजडतया भवति प्रबन्धो  
ज्ञानं विमिश्रमनयोः पदमन्यदिच्छा ॥ २० ॥  
  
अत इच्छादिरूपतयैव संसारे सर्वमपि वस्तु त्रैरूप्येणावतिष्ठत इत्याह -   
एतत्त्रयात्प्रकतयेत्यादि । लोकत्रयं वर्णत्रयं वेदत्रयमित्यादिरूपेण   
सकलमपि वस्तुजातं पर्यालोच्यमानं त्रैरूप्येणैवावतिष्ठते ।   
तत्रेच्छादित्रयात्मकत्वमेव हेतुरित्यर्थः । इदानीं प्रकृतास्तिस्रः   
(सुप्त्या)सृष्ट्यादिदशा अपि इच्छाद्यात्मिका एवेत्याह - सुप्त्यादिका   
इति । सुप्त्यादिदशा अपि अथैवेच्छाद्यात्मिका इति सूत्रकारस्य   
सामान्योक्ततात्पर्यभूतमुत्तरत्र तद्व्यवहारदर्शनात्पारम्पर्येण   
गुरुमुखागतत्वाच्चादिकृतं रहस्यप्रमेयमुपदिश्यते ।   
सुप्त्यादीनामिच्छाद्यात्मकत्वेनान्योन्य मूलतायां तुल्यप्राधान्यतया   
त्रिकोणभावप्राप्तावन्योन्यमादिमध्यान्तभावः सम्भाव्येत तथा च   
सत्यादिमध्यान्तव्यवस्थित इच्छाज्ञानक्रिअयभावः प्रत्येकमपि सम्भाव्यते ।   
तथा हि भेदसंसारे सुषुप्तिरिच्छा भेदाकारविश्रान्तिरूपत्वात्   
भेदसंसारप्रारम्भपदत्वाच्च प्रारम्भपदमिच्छादिप्रहतो मार्गः स्वप्नो   
ज्ञानं किञ्चित्सङ्कोचपदत्वात् । प्रारम्भपदमिच्छेति प्रारब्धस्य   
किञ्चित्सिद्धिपदं ज्ञानदशेति स्फुटतरपदा जाग्रत् क्रियासङ्कोचस्य   
पर्यवसितत्वात् प्रारब्धस्य निर्वर्णक्रियेति ऋजुमार्गः । एवमिच्छति जानाति   
करोतीति पदत्रयव्यवस्थितः सर्वोप्युद्यम इति वेदितव्यम् । अथ   
पुनर्विश्रमणक्रिअयसमुद्यमे जाग्रदिच्छा कस्यचिदुद्यमस्य निष्पत्तावन्यस्य   
चोद्यमस्य प्रवृत्तौ मध्ये विश्रान्तिः सम्भवतीति   
जाग्रद्विरताविच्छालक्षणं विश्रान्तिपदं सम्भवत्येवमन्यत्रापि विज्ञेयम् ।   
निवृत्तिः स्वप्नो ज्ञानं किञ्चिद्विश्रान्तिसमुन्मीलनात् । सुषुप्तिः क्रिया   
विश्रमरूपा क्रियाया अनुसन्धानात् । तथेह सुप्तिजाग्रतोः प्रत्येकमिच्छात्वं   
क्रियात्वं च स्वप्नस्य ज्ञानत्वं च निरूपितम् । अथान्यत्पदं निरूप्यते ।   
विकल्पाविकल्परूपत्वादजडविश्रमरूपस्वप्नः प्रकाशपदं   
जडविश्रमरूपा सुषुप्तिर्विमर्शपदं   
अनयोरन्योन्यभावपरिग्रहप्रक्रियायां स्वप्न इच्छा   
जडीभावक्रियाप्रारम्भरूपत्वात् जाग्रज्ज्ञानं जाग्रति प्रकाशस्य   
स्ववहिर्भूततयावभासमाने वेद्यांशे जडतापरिग्रहात् जडसुषुप्तिः   
क्रियासमभिलषिताया जडीभावक्रियायाः साकल्येनानुसन्धानात् । अथास्य   
जडस्वरूपस्य पुनः प्रकाशकरस्या(थ?)ऽजडी   
भावक्रियासमुद्यम एव सुषुप्तिरिच्छा अजडीभावक्रियाप्रारम्भरूपत्वात् ।   
जाग्रत् ज्ञानं वेदकप्रकाशस्पृष्टस्य (या) वे(द्य)दस्य   
किञ्चिदजडीभावसमुदयाद् स्वप्नः क्रिया किञ्चि जडाजडरूपस्य साकल्येन   
अजडीभावक्रियानुसन्धानात् । एवं स्वप्नसुप्त्योः प्रत्येकमिच्छात्वं   
क्रियात्वं च जाग्रतो ज्ञानत्वं च विज्ञेयम् । अनयैव दिशा   
जडाजडप्रमातृपदयोर्जाग्रत्स्वप्नयोरन्योन्यभावप्रक्रियायामपि   
वक्ष्यमाणमर्यादया बिन्दुविसर्गश्लेषरूपत्वेन   
जडाजडविश्रान्तिरूपसुषुप्तिमध्यकक्ष्यावगाहेन प्रत्येकमिच्छात्वं च   
योजनीयम् । विश्रान्तिरूपाया अपि सुषुप्तेश्चिदचिन्मयत्वात् ज्ञानत्वोक्तिरनवद्यैव   
। जीवः सुषुप्त्यवगाहेन विश्रान्तिं जानन्नेव शिवो भवति । शिवश्च   
तदवगाहेन जडत्वं जानन् जीवो भवतीति सुषुप्तेः   
मध्यपदत्वमुपपन्नमेवेति निरवद्यकरं प्रमेयम् । एवं सुप्त्यादिपदत्रये   
यस्य कस्यचिदप्युपक्रमेण विलोमानुलोमभावात्   
पदत्रयप्रवाहशिवशक्त्यन्योन्यभावसमाधिरपि सिध्यतीति   
सुप्त्यादिदशात्रयावबोधके मातृकाखण्डत्रये यस्य   
कस्यचिदप्युपक्रमेणावर्तनं साम्प्रदायिकमेवेति   
तत्सर्वप्रक्रियानुसन्धानं परिशीलनीयम् । तदुक्तं मातृकासङ्ग्रहरूपस्य   
बालामन्त्रस्य प्रस्तावे लघुस्तोत्रकारेण क्रमगतं यद्वास्थितं व्युत्क्रमादिति   
सुप्त्यादिदशात्रयप्रतिबिम्बभूतचतुर्दशारादिचक्रस्कन्धत्रयात्मनः   
श्रीचक्रस्यापि सपर्याविषये यस्य कस्यचिदपि स्कन्धस्योपक्रमेण   
बीजत्रयोद्देशेन विलोमानुलोमस्कन्धत्रयप्रवाहे   
सम्यगनुभवसमाधिसिद्धिरेवेति   
तदखिलप्रक्रियानुसन्धानमाचार्यवर्याणामिति   
महामन्त्रयन्त्रप्राणभूतमिदं प्रमेयमिति प्रपञ्चितं   
स्वप्नजाग्रत्सुषुप्तीनामिच्छाज्ञानक्रियात्वं प्रसिद्धमार्गतया प्रतिपादयैत्   
सुप्तिः क्रियेत्यादि । क्रियात्वे जाड्यं हेतुतयोक्तं क्रिया खल्ल   
स्मृतिविलक्षणसाक्षादनुभवरूपतया बहिरुपसन्धानं   
तज्ज्ञानरूपान्तरानुसन्धानवदजडं न भवतीति क्रियाया   
जडत्वमनुभवसम्प्रतिपन्नम् ॥ २० ॥  
  
प्। २४)  
  
अन्योन्यलीनवपुषोरिह चैत्यचित्योः  
सुप्त्यदिषु त्रिषु पदेषु भवो द्विरूपः ।  
श्लिष्टः प्रवृत्तिविनिवृत्तिमयो विभाव्यः   
श्रीचक्रमूलमनुसंस्थितिदर्शनेन ॥ २१ ॥  
  
उक्तमर्यादया सूचितं सुषुप्त्यादीनां जडाजडस्वभावतया   
द्वैरूप्येणावस्थानं स्फुटीकरोति - अन्योन्यलीनवपुषोरित्यादि ।   
सुप्त्यादिदशात्रयं खलु चिच्चैत्यपर्याययोः शिवजीवयोः   
संसरणविश्रमणव्यवहारपदं स्वरूपमेव ।   
प्रकाशविमर्शपर्याययोश्चिच्चैत्ययोरन्योन्यलीनत्वं स्वभावः । प्रकाशे   
खलु विमर्श(वास)ना नैयत्येनावस्थिता विमर्शे च प्रकाशवासना   
तयोरन्योन्यभावोपादानस्वभावत्वात् त(थै)दैव   
जडत्वाजडत्वव्यवस्थया तयोः प्रत्येकं स्वरूपभूते सुप्त्यादि दशात्रये   
अजडेऽजडं जडे वा जडमपि वासनारूपेण निलीनं पर्यायेण परिस्फुरतीति   
सूत्रतात्पर्यम् । चैत्यचित्योरिति । चैत्यशब्दस्य पूर्वनिपातेन मायाप्राबल्यात्   
चैत्यपर्यायजीवदशानामेव प्रथमपर्यायस्फुरणमित्यभिसन्धिः ।   
चैत्यचित्योर्जीवशिवयोः क्रमेण प्रवृत्तिनिवृत्तिमयः अत एव द्विरूपो भवः   
संसारः सुप्त्यादिषु त्रिषु पदेषु श्लिष्टोन्योन्यनिलीनो विभाव्यः   
जीवशिवपदानामन्योन्यनिलीनतालक्षणश्लेषनिर्णये मूलमाह श्रीचक्रेत्यादि ।   
चक्रं नवत्रिकोण श्लेषविशिष्टं यन्त्रं मूलमनुर्मातृका तयोः   
संस्थितिः संस्थानविशेषः तद्दर्शनेन पर्यालोचनेन   
श्रीचक्रसंस्थितिश्चतुर्दशारादिस्कन्धत्रयेऽपि प्रतिस्कन्धं त्रिकोणयोः श्लेषः   
तेन श्लेषेण प्रत्येकं त्रैरूप्येणावस्थितानां   
शिवजीवदशानामन्योन्यनिलीनताध्यवसायेन पर्यायेण स्फुरणप्रतिपत्तिः   
मूलमनुसंस्थितिः खण्डत्रयस्यानुलोमविलोमवर्तनं तेन च   
प्रवृत्तिनिवृत्तिरूपव्यवस्थयान्योन्यनिलीनानां जीवशिवदशानां   
पर्यायेणोल्लसनप्रतिपत्तिरिति विवेकः ॥ २१ ॥  
  
प्। २५)  
  
इच्छा सुषुप्तिरबहिर्जनितः प्रबोधो  
ज्ञानं क्रिया भवति जागरणं जडस्य ।  
तुर्यस्थजागरपदादिसुषुप्तिसीमा  
इच्छादयः खलु दशास्त्वजडाः शिवस्य ॥ २२ ॥  
  
इदानीं विवृतीषत्स्पृष्टिस्पृष्टीषद्विवृतिविवृतिप्रयत्नक्रमेण   
व्यवस्थितमन्त्रसंस्थानेनावबोध्येन   
सुप्त्यादिजाग्रदन्तजाग्रदादिसुषुप्त्यन्तप्रवृत्तिनिवृत्तिमार्गयोर्जीवशिवयोः   
सङ्कोचपूर्णभावाभिव्यक्तिः सहृदयसामयिकहृदयङ्गमेति   
तन्मार्गोपाश्रयेण तत्समयमवबोधयितुकामः   
सुप्त्यादीनामिच्छादिभावमुपपादयति - इच्छा सुषुप्तिरित्यादि ।   
सुषुप्तिरिच्छाभेदसंसारा इत्यभिप्रायः अबहिरन्तर्जनितः प्रबोधः स्वप्नः   
ज्ञानं जागरणं जाग्रदवस्था क्रिया जडस्य जीवस्येवेच्छादीनां   
समवायनिर्देशः तुर्यस्थेत्यादि । उक्तं खलु प्राक्   
जाग्रत्स्वप्नसुषुप्तीनामभेदविस्ऽयत्वे तुर्यव्यवहार इति तदभिप्रायेणात्रोक्तं   
तुर्यस्थजागरपदादीति । तुर्यस्थं तुर्यव्यवहारलग्नं यदभेदरूपं   
जागरपदं तदादित आरभ्य सुषुप्तिसीमाः तुर्यस्थेन या सुषुप्तिः तदवधिकाः   
अभेदजाग्रत्स्वप्नसुषुप्तय इत्यर्थः । अजडाः तुर्यस्थलेनैवाजडत्वे सिद्धे   
पुनरजडविशेषणमनु(धि)ष्ठानतया योजनीयम् । शिवस्येच्छादयो   
दशा भवन्ति ।   
  
ननु प्रकाशमयः शिवः प्रवृत्त्यभिमुखो विमर्शमयः   
पशुर्निवृत्त्यभिमुख इति प्रागुक्तं कथमत्र निवृत्तिरूपिणी तुर्यदशा   
शिवस्येत्युक्तमिति चिदुच्यते । निवृत्त्याह्बिमुख पशुः शिव इत्येव व्यवह्रियते ।   
प्रवृत्त्यभिमुखः शिवश्च पशुरित्येव व्यव्हारमुपलभत इति महागुरोः   
सूत्रकारस्य निरवद्यः प्रवचनमार्गः ॥ २२ ॥  
  
प्। २६)  
  
अन्तर्मुखी भवति बिन्दुगतिर्विसर्ग-  
स्योक्ता गतिर्गुरुजनेन बहिर्मुखीति ।  
पूर्वः सुषुप्तिपदमध्यमुपैति जाग्रन्   
मध्यात्तमृच्छति परस्तु सुषुप्तिमध्यात् ॥ २३ ॥  
  
अथ   
जीवशिवयोर्बहिर्मुखान्तर्मुखतयान्योन्यविलक्षणस्फुरणमुपपत्तिमदेवेति   
प्राक्प्रतिपादितप्रक्रियामनुस्मारयन्नाह - अन्तर्मुखीत्यादि ।   
बिन्दुगतिरन्तर्मुखी भवति विसर्गस्य गतिर्बहिमुखीति गुरुजनेनोक्ता ।   
तयोर्विश्रमणसंसरणस्वभावतेति प्राक्प्रतिपादितत्वादत्राप्रतिपादनमिति   
मन्तव्यम् । अतः कारणात्पूर्वोपसन्निहितवाक्ये पूर्वनिर्दिष्टो बिन्दुः   
सन्निहितवाक्यपूर्वनिर्दिष्टो जाग्रन्मध्यात्सुषुप्तिपदमध्यमुपैति   
तिसृणामपि दशानां प्रत्येकं जडाजडभागद्वयस्य   
प्रतिपादितत्वान्मध्यदेशो भागद्वयस्य सन्धिरित्यवगम्यते ।   
जडजाग्रत्परिसमाप्त्यनन्तराद्बुद्धं तुर्यपर्यायाजडजाग्रत्प्रारम्भपदं   
जाग्रन्मध्यं ततः पूर्वावधेः सुषुप्तिपदमध्यं   
अभेदसुषुप्तिपरिसमाप्तिपदमुत्तरावधिमुपैति । परस्तु उत्तरनिर्दिष्टो विसर्ग   
इत्यवगम्यते । सुषुप्तिमध्यात्   
अजडसुषुप्तिपरिसमाप्त्यनन्तरोद्बुद्धजडसुषुप्तिप्रारम्भपदात् पूर्वावधेः   
तं जाग्रन्मध्यं भेदजाग्रत्परिसमाप्तिपदमुत्तरावधिमृच्छति गच्छति ।   
एवं बिन्दुविसर्गयोरन्तर्बहिः प्रसरणप्रक्रिया   
मन्त्रार्थविवेकादित्यन्तोपयोगिनीति सूत्रकारेण स्फुटीकृतेति वेदितव्यम् ॥ २३ ॥  
  
प्। २७)  
  
सुप्त्यादि जाग्रदवधि त्रितयं दशानां  
जन्तोः प्रवृत्तिवपुषोऽथ निवृत्तिमूर्तेः ।  
तज्जाग्रदाद्यवधिभूतसुषुप्ति शम्भो-  
रारोहसीमसमुपक्रमणोवरोहः ॥ २४ ॥  
  
उक्तमेवार्थं दृढीकरणाय उपपत्त्यन्तरोपन्यासेन प्रतिपादयति -   
सुप्त्यादीत्यादि । प्रवृत्तिस्वरूपस्य जन्तोर्जीवस्य दशानां त्रितयं   
सुप्त्यादिजाग्रदवधि प्रागुक्तमर्यादेवेति भावः । अथेति पक्षान्तरे ।   
निवृत्तिमूर्तेः शम्भोर्दशानां जाग्रदादि अवधिभूतसुषुप्ति   
सुषुप्त्यवधिमित्यर्थः । अत्र च प्रागुक्तप्रक्रियानुसन्धातव्या ।   
जीवदशाप्रवहणवैलक्षण्येन शिवदशानां   
जाग्रदादिप्रवहणप्रक्रियायामुपपत्तिमाह - आरोहेति । आरोहस्य   
आरोहणरूपक्रियायाः या सीमा अवधिः तत्समुपक्रमणं तत्प्रारम्भः   
खल्ववरोहः प्रसिद्धः । तस्मात्प्रवृत्तिरूपसजीवदशावधिपदं (?  
bhavatītyupapadyata ityarthaḥ || 24 ||  
  
p. 28)  
  
tasmātpravṛttivinivṛttimayobhayārthaḥ  
svapnaḥ suṣuptirapi jāgradapīti gopyam ||  
bhedāni bhedamayajīvaśivāṅgakānāṃ  
ṣaṇṇāṃ vimiśraṇamidaṃ prakṛttirdaśānām || 25 ||  
  
athārohāvaroharūpayoḥ pravṛttinivṛtti(rāroha?  
प्रत्येकं भागद्वयाङ्गीकारो रहस्यमार्ग इत्युपदिशति - तस्मादिति ।   
प्राक्प्रतिपादितप्रमेयतात्पर्यस्य हेतुत्वमुक्तं तदुच्यते । जीव एव खलु   
प्रवृत्तिकर्त्ता निवृत्तिमङ्गीकुर्वन् शिव इत्युच्यते शिवो वा प्रवृत्तिपदे   
जीवशब्देन व्यवहृतः पुनर्निवृत्तिपदे शिवशब्दव्यवहारं प्राप्नोति न तु   
जीवशिवयोः पारमार्थिको भेदः अपि तु दशाभेदेनैव भेद इत्येकार्थता ।   
एतदुभयपर्याययोः तयोः प्रकाशविमर्शयोः एवमेकार्थतानुसन्धेया ।   
एवं प्रवृत्तिनिवृत्तिकर्त्र्योरेकार्थन्त्वे या प्रवृत्तिरूपा क्रिया तस्या एव   
निवृत्त्या भाव्यम् । यद्यन्यतः प्रवृत्तिरन्यतो निवृत्तिः तर्हि जीवस्यान्यत्र   
प्रागुक्तप्रवृत्तिरूपबन्धानुच्छेदेऽन्यत्र निवृत्तिरूपा मुक्तिरिति   
मुक्तेर्बन्धसहितत्वेन निराकुलानन्दरूपं तल्लक्षणं न प्राप्नोतीति   
प्रवृत्तिनिवृत्त्योरैकपद्यमेवोपपद्यते । तत्प्रवृत्तिरूपस्यैव दशात्रयस्य   
निवृत्तिरूपतेति प्रत्येकमवस्थाद्वयमङ्गीकर्तव्यम् । तदेवावस्थाद्वयं   
भावद्वयमिति व्यपदिश्यत इति प्राक्प्रमेयतात्पर्यम् । तस्मादिति हेतुतयोक्तम् ।   
तस्मात्कारणात् स्वप्नः प्रवृत्तिनिवृत्तिमयोभयार्थः सुषुप्तिरप्येवं   
जाग्रदप्येवमित्येतद्रहस्यम् । एवं   
प्रवृत्तिनिवृत्तिसम्भावितभेदाभेदमयत्वेन प्रत्येकं द्विस्वभावानां अत   
एव षण्णां जीवशिवाङ्गकानां दशानां   
विमिश्रणमन्योन्यलीनतालक्षणश्लेषः प्रकृतिस्वभावः शिवस्याभ्यन्तरे   
शक्तिः शक्तेरभ्यन्तरे शिव इति यदा शिवशक्त्योरन्योन्यान्तरवस्थानं तदा   
भेदविभागेन तदङ्गभूतानां जाग्रदादीनां   
भागद्वयस्यान्योन्यान्तरवस्थानमिति ॥ २५ ॥  
  
स्वप्नप्रजागरसुषुप्तिमयाष्टकोण-  
पङ्क्त्यस्रयुग्ममनुकोणविराजमाने ।  
यन्त्रेश्वरे हि शिवजीवसमन्वयोऽयं  
दृष्टः समस्तपरमार्थविदीष्टदेवे ॥ २६ ॥  
  
एवं भेदाभेदभागयोः प्रत्येकमुपपादिततया द्विरूपस्य जाग्रदेकस्य   
अन्योन्यश्लेषं तत्रेति बिम्बभूते महायन्त्रे सम्पादयतिस्वप्नप्रजागरेत्यादि ।   
स्वप्नप्रजागरसुषुप्तिमयैः स्वप्नादिप्रतिबिम्बभूतैः अष्टकोणः   
पङ्क्त्याश्र(य?)को युग्ममनुकोणैः अष्टकोणस्वप्नप्रतिबिम्बं   
यकारादिहकारान्तैरष्टभिर्वर्णैः स्वप्नतत्त्वावयवानां   
कलादिशक्त्यन्तानां वक्ष्यमाणत्वात् पङ्क्त्यश्रयुग्मं जाग्रत्प्रतिबिम्बं   
ककारादिस(न)कारान्तैर्विंशत्त्या वर्णैः जाग्रत्तत्त्वावयवानां   
पृथिव्यादिश्रोत्रान्तानां वक्ष्यमाणत्वात् मनुकोणश्चतुर्दशकोणः   
सुषुप्तिप्रतिबिम्बं अकाराद्यौकारान्तैश्चतुर्दशभिर्वर्णैः   
सुषुप्तितत्त्वावयवानां पृथिवीसंस्कारादिबिन्द्ववर्तसंस्कारान्तानां   
वक्ष्यमाणत्वात् । एवं स्कन्धत्रयात्मकैश्चक्रैर्विराजमाने   
यन्त्रेश्वरीमहायन्त्रे अयं शिवजीवसमन्वयः   
प्रत्येकमवस्थात्रयात्मकशिवजीवश्लेषः दृष्टः । दर्शनं चैवं   
अष्टकोणादिषु चतुर्दशकोणान्तेषु चक्रेषु । योऽयं त्रिकोणद्वयश्लेषः   
संलक्ष्यते स एव श्लेषो जीवशिवाङ्गभूतस्वप्नोद्य(?  
trikoṇaḥ pratibimbamiti yuktaṃ ekaikasmin jāgradādipade kathaṃ   
trikoṇabhavamūlabhūtā trairūpyopapattiriti nāśaṅkanīyam |   
avasthānāmicchādirūpatayā tasya cecchāditrayasya prākpratipāditamaryādayā   
nityayutasvabhāvatvādekasyāpi pade sarvasyā api tripuṭyā vyatiṣaṅga iti   
niravadyam | yantreśvarasya mātṛkāyā iva mahāpramāṇatāmupapāpayati -   
samasteti | samastaparamārthavidāmanena viśiṣṭopādeyatoktā | iṣṭadeve   
iṣṭadevatārūpeṇābhimate | mantradevatābhyāmatiriktaṃ na hi pramāṇam | ato   
mātṛkācakrabodhito'rtho na saṃśayairupspṛśyata iti tātparyam || 26 ||  
  
p. 30)  
  
suptiḥ śaśī jaḍatayā tapano'pi jāgra-  
ccaityasya santapanamātracidātmakatvāt |  
svapnonalogilitacaityatayā paśutve  
so'pyarka eva dahanaḥ sakalaṃ śivatve || 27 ||  
  
atha svarasparśavyāpakānāṃ   
candrasūryāgnivyavahāropapattistadarthabhūtasuṣuptyādīnāṃ   
candrādityopapattimūleti tatprameyaṃ vyutpādayati - suptiḥ śaśītyādi |   
jaḍatayā jāḍyāddhetoḥ suptiḥ śaśī candraḥ brahmāṇḍe yo'yaṃ   
jaḍasvarūpaścandraḥ sa khalu piṇḍāṇḍe suṣuptiḥ   
brahmāṇḍapiṇḍāṇḍayoranyonyakāraṇakatvenaikasvabhāvatvāt | caityasya   
vedyasya ghaṭapaṭādeḥ santapanamātracidātmakatvāt   
suṣuptigatajāḍyapramārjanādajaḍatvaspṛṣṭyupalambhanena yatsantapanaṃ   
prakāśoṣmaṇā śoṣaṇaṃ na tu tatsantāpanametaddahanatanmātracidātmakatvāt   
tatparipāṭīvyavasthitaprakāśakātmakatvāddhetorjāgradavasthā tapanaḥ sūryaḥ   
jāgrataḥ paricchinnaprakāśātmakatayā bahirgatatvenaiva caityaprakāśanaṃ   
sūryasyeva na tu vahnivat svāntargatatvena svāvadhiparyantaprakāśanamiti bhāvaḥ |   
gilitacaityatayā svāntarupakṣiptacaityatayā svapno'nalaḥ svapne khalu caityaṃ   
svamanogarbha eva nilīnaṃ bhāti | evaṃ vahnitvena saṃbhāvitasya svapnasya   
paśutvaviṣaye sūryatvamevāha paśutve so'pyarka eveti sa iti svapnaḥ paśuḥ khalu   
svapne svamanogatatvena svāntasthamapi jaganmāyayā svabahiṣṭhamevānusandhatte   
| jāgrati patito jāgradiva svapno'pi paśoḥ sūrya evetyanubhavasaṃpratipannaṃ   
śivatve suptyādīnāṃ viśeṣamāha - śivatve sakalaṃ dahana iti | sakalaṃ   
suptyāditrayaṃ dahano'gnireva sarvatra daśāyāmabhedavāsanāpāṭavena   
jagatkavalanāditi bhāvaḥ || 27 ||  
  
p. 31)  
  
caityātivisphuraṇasīmni khalu pratiṣṭhā  
jāgratyaṇoratha turīyapadāntararthe |  
śambhorvimarśavati jāḍyamalavyapete  
jāgratsuṣuptidaśayoḥ samamadhyabhāge || 28 ||  
  
atha jīvaśivayordaśātraye sarvatra vā kutracidvā   
svātmābhimānadārḍhyamityākāṅkṣāyāṃ mantratātparyamabhisandhāyāha -  
अवधिः तत्र जाग्रति भेदपरमावधौ अणोर्जीवस्य प्रतिष्ठा   
स्वात्मनोऽभिमानदार्ढ्येनावस्थानं जाग्रत्पदबोधकेषु स्पर्शेषु मकारस्य   
जीवकलास्थानत्वेन वक्ष्यमाणत्वात् । अथ शम्भोर्विमर्शवति अत एव   
जाड्यमलव्यपेते जाग्रत्सुषुप्तिदशयोः सममध्यभागे अभेदविकल्पपदमत्र   
जाग्रद्विवक्षितं निर्विकल्पपदं सुषुप्तिः तयोर्मध्यभागे सन्धिरूपस्य तस्य   
पदस्य विकल्पाविकल्पोभयपदव्यापकत्वात् ।   
अभेदविकल्पाविकल्पसन्धिपदबोधकस्य क्षकारस्य शिवकलास्थानत्वेन   
वक्ष्यमाणत्वात् ॥ २८ ॥  
  
प्। ३२)  
  
माता शशी भवति मेयपदं पशुत्वे  
वह्निः प्रमाणमिह तिग्मरुचिः क्रियाग्र्यम् ।  
मातानलः शिवपदे हिमगुः प्रमेयं  
ज्ञानाग्र्यभाग इह तुर्यरविः प्रमाणम् ॥ २९ ॥  
  
अथ जाग्रन्मध्यमपदकस्य मार्गस्य प्रमेयमाह - माता शशीत्यादि ।   
पशुत्वे शशी सुषुप्त्यात्मकस्वरखण्डार्धश्चन्द्रः माता प्रमाता भवति ।   
पशुत्वे चन्द्ररुपस्य वेद्यस्यैव व्याप्तिः मेयपदं वह्निः स्वप्नात्मकं   
व्यापकखण्डार्धो वह्निः प्रमेयपदं भवति । पशुत्वे वह्निरूपस्य   
वेदकस्य व्याप्यत्वात् । इह पशुत्वे तिग्मरुचिः जाग्रदात्मकस्पर्शखण्डार्धः   
सूर्यः क्रियाग्र्यं वेद्यांशप्रधानं प्रमाणं वेद्यवेदकोभयात्मके   
प्रमाणे पशुदशायां वेदकांशव्यापकतया   
वेद्यांशप्राधान्यमवलम्बते । अथ शिवतायां   
चन्द्रादेर्भावान्तरग्रहणमाह शिवपदे अनलपदकः प्रमाता शिवपदे   
वेदकस्य व्यापकत्वात् तत्र हिमगुश्चन्द्रः वेद्यं प्रमेयं व्याप्यत्वात् इह   
शिवतायां तुर्यरविः अभेदजाग्रद्रूपो रविस्तुर्यरविः ज्ञानाग्र्यभागं   
वेदनप्रधानांशकं व्याप्तिमत्तया प्रधानभूतवेदकांशं प्रमाणं   
भवति । अयं सुप्त्यादिस्वप्नान्तमार्गे विवेक इति वेदितव्यम् ॥ २९ ॥  
  
प्। ३३)  
  
चैत्यप्रमातुरिह यज्जडमेव मानं  
तच्चित्प्रमाणमनुजीवति तद्धि चैत्यम् ।  
चित्तत्त्वमेव नियमादनुजीवदेतन्-  
नात्यश्नुते स्वमिव चित्तदिदं विभेदि ॥ ३० ॥  
  
अथ विसर्गरूपस्य वेद्यप्रमातुर्भेदरूपतोपपत्तिमाह -   
चैत्यप्रमातुरित्यादि । इह जाग्रन्मध्यमपदके मार्गे चैत्यप्रमातुः   
चैत्यरूपस्य प्रमातुः जडमेव क्रियारूपतया जडमेव यावन्मानं   
प्रमाणं वेद्यकवलनसाधनं तच्चितिप्रमाणं चितः साधनभूतं   
ज्ञानरूपं प्रमाणमनुजीवति अनुप्राणिति । अत्रायमभिप्रायः पशुत्वे   
वेद्यस्य कवलयतः पृथिव्यादिरूपस्य वेद्यप्रमातुस्तत्कवलने व्याप्तौ   
साधनं शब्दादिपञ्चकं शब्दादिभिः खलु स्वधर्मभूतैः साधनैः   
पृथिव्यादयो वेदकं बध्नन्ति । तत्र शब्दादयो जडत्वाद्वेदकस्य साधनं   
विमर्शरूपत्वादजडं श्रोत्रादिकमनुजीवन्ति । श्रोत्रादीनामेव   
शब्दादिव्याप्त्यनुसन्धानेन शब्दादीनां व्याप्तिप्रसादसिद्धिरिति भावः । अतो   
वेद्यप्रमाणस्य वेदकप्रमाणसापेक्षकार्यकारित्वम् । तच्च चैत्यं   
प्रमातृचित्तत्त्वमेव नियमादनुजीवति । चित्तत्त्वाभावे   
चैत्यव्याप्त्यनुसन्धातुरभावाच्चैत्यव्याप्तेरसिद्धिरेव । अपि च   
चैत्यस्वरूपस्याप्यसिद्धिः प्रथत इति चैत्यव्याप्तिपदे चितः   
शिरोदर्शनमवश्यमिति चिद्व्याप्तिपदे चैत्योच्छेद इव चैत्यव्याप्तिपदे चितो   
नोच्छेदः । अतश्चैत्यं स्वव्याप्तिपदे चित्सहितमेवेति भेदस्योपपत्तिरिति तात्पर्यम्   
। चित् स्वमिवात्मानमिव एतच्चित्तत्त्वं कर्म नात्यश्नुते नात्यन्तमुत्सादयति   
तत्तस्मात्कारणादिदं चैत्यं विभेदि भेदवत् ॥ ३० ॥  
  
प्। ३४)  
  
जाड्यादचिन्न विमृशत्यपि मातृभावे  
तां चित्कलेव गिलितात्मपदां मृशन्ति ।  
मोहेन कल्पयति मातृदशाममुष्या   
व्याप्तिर्हि मातृपदलक्षणतोपपन्ना ॥ ३१ ॥  
  
उक्तमेवार्थं स्फुटीकरोति - जाड्यादित्यादि । अचित् चैत्यं मातृभावेऽपि   
स्वव्याप्तिकपदेऽपि जाड्याद्धेतोर्न विमृशति । न हि पृथिव्यादौ   
चैत्यविमर्शः तां अयति सम्पादयति । एवं चेद्विमर्शवतो वेदकस्येव   
वेद्यव्याप्तिपदेऽपि प्रमातृत्वमस्त्विति चेत् नेत्याह । अव्याप्तेर्मातृलक्षणत्वं   
व्याप्तिमात्रतावच्छिन्नप्रमातृलक्षणरूपविमर्शवतोऽपि वेदकस्य   
तृतीयपदमपि व्याप्यत्वाभिमानदोषेण व्याप्यत्वान्न प्रमातृत्वमिति   
तात्पर्यम् ॥ ३१ ॥  
  
मानं तृतीयपदभागपि बाह्यतस्तु  
मध्ये विमिश्रणमिदं खलु मेयमात्रोः ।  
मिश्रं हि मध्यमपदे निखिलस्य दृष्टं  
द्वैरूप्यमस्य च नपुंसकता च धाम्नः ॥ ३२ ॥  
  
इदानीं स्पर्शार्धस्य जाग्रद्रूपस्य प्रमाणात्मनः सूर्यस्य   
मेयमातृमिश्ररूपतया तदुभयसिद्ध्यनन्तरं सिद्धिरापन्नेति तृतीय   
(पदत्वे स्वीकृते) स्वयं कृते स्वपदौचित्यं कथं   
मध्ममरूपद्वितीयपदौचित्यमित्याशङ्कां परिहरति - मानमित्यादि ।   
मानं प्रमाणं तृतीयपदभागपि बाह्यतस्तु मध्यविश्रान्तिपदे   
निराग्रहरूपेण सिद्धस्वरूपयोर्मयमात्रोर्बाह्यतयाऽन्योन्यव्यातिस्वभावतया   
तत्स्वभावपरिग्रहसन्नाहरूपप्रमाणस्य द्वितीयकक्ष्यारोहित्वम् । एतदुक्तं   
भवति । विश्रान्तावन्तर्मुखयोर्मेयमात्रोरन्योन्यव्याप्त्याग्रहानुदयात्स्वा-  
tayorāgrahodayenābhimukhyaṃ bhajatormadhye pramāṇapadāvirbhāva iti   
veditavyam | atastṛtīyapadatvaṃ bahirmadhyakakṣyāroheṇa dvitīyapadatvaṃ   
pramāṇasyeti niṣkarṣaḥ | akṣarārthastu mānaṃ tṛtīyapadabhānyapi bāhyatastviti   
bāhye viśeṣakathanādidamantareti gamyate | bāhyatastu madhyam | atropapattimāha   
- idaṃ pramāṇaṃ meyamātroḥ vimiśraṇaṃ   
anyonyabhāvagrahaṇamārgatvātsannipātapadaṃ vyāmiśraṇapadasya   
madhyatvopapattimāha | nikhilasya vastuno'horātrādermiśraṃ sandhyārūpaṃ padaṃ   
madhyamapade dṛṣṭaṃ tasya dhāmnaḥ padasya dvairūpyaṃ dvisvabhāvatvaṃ   
śaktiśivātmakatayā strīpumātmakameyamātṛsaṅkaratayā napuṃsakatā ceti   
veditavyamiti śeṣaḥ || 32 ||  
  
p. 35)  
  
raśmīnanūdayati bimbamataḥ svareṣu  
sargaḥ sitāṃśuraṇubindurinaśca kādau |  
yādau śikhī mahitabinduriti trikhaṇḍyā  
varṇakrameṇa viditaṃ trimahomayatvam || 33 ||  
  
atha svarādīnāṃ prasiddhaṃ candrādibhāvaṃ sopapattikaṃ pratipādayati -   
raśmīnityādi | bimbaṃ sūryādīnāṃ bimbaṃ raśmeranu kiraṇānāṃ   
paścādudayati | avayavodayānantaramavayavyudaya iti bahumatamityarthaḥ | ataḥ   
tasmātkāraṇāt svareṣu visargaḥ sitāṃśuścandraḥ adhiṣṭhitaśceti śeṣaḥ |   
akārādivindvantānāṃ pañcadaśasvarāṇāṃ visargāpekṣayā   
prathamoccāraṇameva prathamodayopalakṣakatayā candrakalātvasamarpakam | evaṃ   
cākārādibindvantapañcadaśasvarāḥ kalāḥ ṣoḍaśakalārūpo   
visargaścandrasvarūpamityupapāditam | tathaiva kādau sparśakadambake   
aṇubinduḥ paricchinnabinduḥ anyonyāntargatameyamātṛmiśrasvabhāvatayā   
sā(?)pādibhāntacaturvarṇakalādvayarūpāṅgāṅgirūpaḥ inaḥ   
sūryo vādhiṣṭhāteti śeṣaḥ | sūryasya dvisvabhāvatvādakṣaradvayātmakāḥ kalāḥ   
| ataḥ kakārādinakārāntairviṃśatyā varṇairdaśakalāḥ sampadyante | tāsāṃ ca   
pūrvavadavayavakalātvavivekaḥ | ekādaśyā dvādaśyāśca kalāyā   
yādisvarūpāyāśca tathā | yaralavādau varṇagaṇe mahitabinduḥ   
(atropetavyaḥ) anagnyopetavyaḥ śikhī analaḥ adhiṣṭhāteti śeṣārthaḥ   
pūrvavat iti varṇakrameṇa trikhaṇḍyā mātṛkākhaṇḍatrayasya trimahomayatvaṃ   
candrāditejastritayasvabhāvatvaṃ viditam | atrāyaṃ sāro bindu kṣakārādeḥ   
sāmpradāyikopadeśaḥ prākpratipādite svapnamadhyapade mārga iva atrāpi   
jāgranmadhyapade mārge   
caityacitparyāyayorvisargabindvoranyonyanilīnatālakṣaṇaśleṣaḥ   
suptyādipadatrayāvabodhake svarādikhaṇḍatraye vibhāvyaḥ | svareṣu   
tāvadekamātradvimātrarūpā binduvisargakalāḥ   
prathamadvitīyoccāraṇopalakṣitayorantarbahiḥkakṣyayoḥ sthitāḥ | tathaiva   
tatparyante samuccāraṇaprayatnopalakṣitāntarbahiḥ prasaraṇau binduvisargau tau   
tadatra jaḍaviśrāntipadasuṣuptau bahirvisargo'ntarbinduriti śakterabhyantare śiva iti   
caityaparyāyaśaktitattvādyavasthādayaḥ | athājaḍaviśrāntirūpasvapnāvabodhake   
vyāpakavarge yavargasyeṣatspṛṣṭāviṣayatvena bhedapramātṛkalātvāt   
visargakalātvaṃ śavargasya   
vivṛtatāviṣayatvenābhedapramātṛbindukalātvapravṛttinivṛttimelanātmano   
vyāpakavargasya ubhayaparyantagatau makārakṣakāro   
bhedābhedakalādhiṣṭhātārau visargabindū | atrāpi   
prathamadvitīyoccāraṇopalakṣite antarbāhyakakṣye ato bindugarbhe visarga iti   
śakterabhyantare śiva ityasya svapnātmano viśramapadasya   
śivatattvatayādhyavasāyaḥ | athānyonyagrahaṇapadajāgarāvasthābodhake   
sparśaskandhe   
kāryajñeyarūpapṛthivyādigandhādirūpadaśaviṣayakaraṇajñānasādhanarūpap  
āyvādighrāṇādidaśendriyayogāddaśakalāniṣpattiḥ | tatra viṣayāṇāṃ   
jaḍatvādvisargarūpatā indriyāṇāmajaḍatvādbindurūpatā | atra grahaṇapade   
kādīnāṃ prathamoccāraṇarūpaḥ   
pūrvanipāto'bhyarhiṃtagrāhakatvamabhivyaktidvārā vedyatattvasya   
prathamavyāptimupapādayait | suptisvapnayostu viśrāntipadatvādbinduvisargayoḥ   
pūrvanipāto'bhyarhitaviśrāntitābhinnāntaratyantanilīnatāmāpādayati | iti   
niravadyaṃ prameyaṃ sparśaparyante   
pādibhāntavarṇacatuṣkasaṃbandhidvidvivarṇaniṣpannaṃ kalādvayaṃ   
vinduvisargarūpamadhiṣṭhātṛdvayaṃ pramāṇakalānāṃ meyamātṛmiśratayā   
dvidvivarṇaniṣpannatvādvarṇacatuṣkeṇādhiṣṭhātṛtadaṅgabinduvisarga-  
विसर्गांशव्याप्तिः प्रवृत्तिपदे । अथ निवृत्तिपदे वेदकव्याप्त्यां   
खण्डत्रयेऽपि विन्द्वंशव्याप्तिरित्यनुसन्धेयम् ॥ ३३ ॥  
  
प्। ३४)  
  
खण्डक्रमेण शशिनो दहनाङ्गतोक्ता  
तद्व्युत्क्रमेण जडभानुगुणत्वमग्नेः ।  
खण्डेषुच क्रमविलोमजपेन चैत्य-  
चित्योः परस्परपदाक्रमरीतिरुक्ता ॥ ३४ ॥  
  
खण्डत्रयस्य प्रथमं स्वरादिपाठस्तदनन्तरं व्यापकादिपाठश्च   
प्रथमं वेद्येन वेदकाक्रमणं पश्चाद्वेदकेन वेद्याक्रमणं बोधयतीति   
उत्तरेण सूत्रेणाह - खण्डक्रमेणेत्यादि । खण्डक्रमेण   
स्वरादिखण्डानां क्रमेणानुलोमपाठेन शशिनश्चन्द्रस्य दहनाङ्गता   
दहनः अङ्गं यस्येति विग्रहः । तद्भावस्तत्ता । उक्ता । तद्व्युत्क्रमेण तेषां   
खण्डानां व्युत्क्रमेण विलोमपाठेन अग्नेः जडभानुगुणत्वं   
जडभानुश्चन्द्रः गुणोऽङ्गं यस्येति विग्रहः । पूर्ववत्   
उक्तमित्यनुषञ्जनीयम् । अ(त्र)खण्डानां क्रमव्युत्क्रमोक्त्या   
अकारादिक्षकारान्तवर्णानां क्रमव्युत्क्रमपाठोक्तिरसती स्फुटेति   
स्फुटत्वायाह - खण्डेषु चेति । खण्डेषु च क्रमविलोमजपेन क्रमः   
अनुलोमः विलोमस्तद्विपर्ययः तथाविधेन जपेन चैत्यचित्योर्विसर्गबिन्द्वोः   
परस्परमाक्रमरीतिः आक्रमः आक्रमणं रीतिः प्रक्रिया उक्ता । अनुलोमजपेन   
चैत्येन चिदाक्रमणं विलोमजपेन चिता चैत्याक्रमणमिति योजना ॥ ३४ ॥  
  
प्। ३८)  
  
स्वप्नश्च जाग्रदपि वासरपूर्वयामौ  
तुर्यं पदद्वयवदुत्तरयामयुग्मम् ।  
सुप्तिस्तुरीयलयभुः प्रथमं क्षपार्धं  
स्वप्नप्रजागरदशालयभूर्द्वितीयम् ॥ ३५ ॥  
  
इति श्रीमातृकाचक्रविवेके तात्पर्यविवेकः प्रथमः खण्डः ॥ १ ॥  
  
अथ स्वप्नमध्यमे मार्गे दशानां पुनः पुनरावृत्त्या कालरूपतां   
व्यवस्थापयति - स्वप्नश्चेत्यादि । अहोरात्ररूपः खलु कालः   
अष्टयामात्मकः । तत्र स्वप्नश्च जाग्रदपि वासरस्य प्रहमयामः स्वप्नः   
सुषुप्तिरूपिण्या रात्रेरनन्तरं प्रवर्तमानत्वात् । वासरस्य द्वितीययामो   
जाग्रत्स्वप्नानन्तरं प्रवर्तमानत्वात्ग्राहकरूपेण प्रमाणरूपभेद   
स्फुरणपरमावधित्वाच्च पदद्वयवत् ।   
निवृत्तिजाग्रत्स्वप्नरूपपदद्वययुक्तं तुरीयम् उत्तरयामयुग्मं वासरस्येति   
सम्बन्धः । तत्र तुर्यजाग्रत्तृतीययामभेदः संसारस्य   
निवृत्तिप्रारमभरूपत्वात् तुर्यस्वप्नश्चतुर्थयामः भेदरवेः रूपजाग्रतो   
भेदसन्तापस्यातिमात्रनिवृत्तेः । अथ तूरीयलयभूः   
उक्तनिवृतीजाग्रत्स्वप्नरूपतुरीयतादशाविश्रान्तिभूमिः सुप्तिः । सुप्तिः खलु   
भेदाभेदरूपाणां संसारदशानां विश्रमपदं कारणरूपत्वात् ।   
अतस्तुर्यजाग्रद्विश्रान्तपदं सुषुप्तिरूपिण्या रात्रेः प्रथमयामः ।   
तुर्यस्वप्नविश्रान्तपदन्द्वितीययाम इति तुरीयलयभूः सुप्तिः प्रथमं   
क्षपार्धं यामद्वयं स्वप्नजागरदशालयभूः सुप्तिः द्वितीयं   
क्षपार्धं स्वप्नविश्रमपदं तृतीययामो जाग्रद्विश्रमपदं   
रात्रिचतुर्थयाम इति सम्यगनुभवतां हृदयङ्गमप्रमेयतया   
मन्त्रार्थप्राणभूतत्वाच्चैतदुपदिष्टम् । अथ   
प्रकरणपरिसमाप्तिवाच्यग्रन्थस्योपपत्तिमन्नामोद्देशमुपदिशन्नेतरस्य   
ग्रन्थप्रमेयाङ्गतां स्फुटीकरोति - इतीत्यादि । अत्र मातृकाशब्दस्य   
तन्त्रेण द्विरुक्तिरवगन्तव्या तेन मातृका च मातृकाचक्रं चेति लभ्यते ।   
तयोर्विवेकोऽत्रेति विग्रहः । मातृका मन्त्रो मातृकायाश्चक्रं   
मातृकाचक्रं मातृकावर्णसन्निवेशवशेन सम्भूतं चक्रं   
मातृकैव चक्राकारेण सन्निवेष्टेति भावः । तहा हि मन्वस्रे   
अकाराद्यौकारान्तचतुर्दशस्वरेषु विन्दुकलानां सप्तानामेकभागे   
सन्निवेशः विसर्गकलानां सप्तानामन्यभागे चक्रमध्ये प्रतिकोणं   
कोणाभ्यन्तरभागविभावितेषु चतुर्दश दलेषु   
दलमूलविभावितवृत्ताकारदलतत्कर्णिकावृत्तरूपदलसहितेषु षोडशसु           
षोडशदलपद्मरूपविन्दोर्विसर्गचन्द्रस्तेष्वेव दलेषु   
एकैकदलव्यवहितदलाष्टकसम्भाविताष्टदलपद्मबिम्बो बिन्दुवह्निरिति   
बिन्दुविसर्गवर्गयोः   
  
प्। ४०)  
  
सन्निवेशः विसर्गव्याप्तेः प्राधान्ये विसर्गस्य बहिर्निवेशः   
बिन्दोस्त्वन्तर्व्याप्यत्वेनाभिमतत्वाद्बिन्दुव्याप्तौ बिन्दुपदे बाह्यत्वाभिमानः   
विसर्गपदेऽन्तरभिमान इत्यभिमानस्योभयाकारसम्भवादनवद्यम् ।   
दशारयुग्मे विस्ऽयेन्द्रियरूपविंशतिवर्णानां विंशतिकोणेषु   
यथाभिमुख्यं सन्निवेशः बहिर्दशारबाह्ये   
विदिक्चतुष्टयोपलक्षितमर्मचतुष्टयस्य   
प्रतिपदमन्तर्भागविभावितत्रिकोणचतुष्टये   
प्रकृत्यादिमनोऽन्ततत्त्वरूपाणां पादिभान्तानां सन्निवेशः । अथवा   
वेद्यवेदकरूपे कादिभान्तवर्णकदम्बके कादयो द्वादशवर्णा वेद्यरूपा   
अवरोहक्रमेण भकारप्रभृतिद्वादशवर्णा वेदकरूपाः तेषां   
यथाक्रममन्वयेन द्वादशकलानिष्पत्तिः । तत्र प्रथमतः कलाद्वयं   
बिम्बरूपं इतराः कला अवयवभूताः कोणेषु सन्निवेश्याः ।   
वेद्यवेदकव्याप्तिप्रक्रिया पूर्ववत् । अष्टकोणे एकतो भागे चतुर्षु कोणेषु   
यादिलान्तवर्णचतुष्टयसन्निवेशः । अन्यतो भागे चतुर्षु कोणेषु   
शादिहान्तवर्णचतुष्कविन्यासः । यादिचतुष्कमूले शादिचतुष्कान्ते च   
त्रिकोणबिन्दुरूपचक्रद्वये गुणत्रयावृतगुणोत्तीर्णजीवशिवरूपयोः   
मकारक्षकारयोः सन्निवेशः तयोरन्योन्यव्यापकतयाभिमुख्येन   
चक्राद्यन्तोपलक्षके चक्रमध्ये विनिवेश इत्यनवद्यम् इति   
वर्णसन्निवेशप्रक्रिया किञ्चिदुन्मीलिता मन्त्रार्थानुरोधेन   
मतिमद्भिर्वर्णसन्निवेशाच्चक्रे विशेषवत्तया कृतोऽपि   
अर्थाविशेषाभावात्प्रतिपादितेन सवर्णानुरूपेण अनुरुध्यत इत्यनवद्यम् ।   
द्विवेकरूपः । इदं च प्रकरणं ग्रन्थतात्पर्यप्रमेयमित्युक्तमिति शिवम् ॥ ३५   
॥  
  
विद्यामातृविवेचने पुरभिदः प्रज्ञापि   
सम्मुह्यतीत्यर्थाद्दशारयुतद्विदशारचतुर्विंशतिदलविवेके तन्नेत्यनेन   
कलाद्वादशके रवेर्दशावयवकला सद्विस्वरूपकले वेदितव्ये । अष्टकोणे   
चैवमष्टदलविवेके वह्न्यवयवकला ।  
  
प्। ४१)  
  
चक्रं (त्रित्रिककोण) यत्सन्निवेशोवहिर्मन्वस्त्रे प्रथितस्तदत्र न हि मे   
गर्हा प्रमादे गिराम् ॥  
  
मातुर्मन्त्रतनोर्मिन्थश्च समये मय्यन्यतो दुर्लभ ।  
स्वाङ्गक्रीडनयोग्यतावितरणाद्यत् (?)पुत्रकोऽहं कृतः ॥  
  
शिवानन्देन मुनिना देशिकादेशवर्तिना ।  
व्याख्यातं मातृकाचक्रविवेके प्रथमं पदम् ॥ १ ॥  
  
  
अथ द्वितीयः खण्डः ।  
  
मायाबलात्प्रथमभासि जडस्वभावं  
विद्योदयादथ विकस्वरचिन्मयत्वम् ।  
सुप्त्याह्वयं किमपि विश्रमणं विभाति   
चित्रक्रमं चिदचिदेकरसस्वभावम् ॥ १ ॥  
  
अथ मन्त्रखण्डानां दशाचतुष्टयाभिधानप्रक्रियां   
प्रतिपदमारभमाणस्तत्रादौ जीवशिवयोर्विश्रान्तिपदत्वेन   
सर्वसंसारबीजरूपतया चाभ्यर्हितां सुषुप्तिं तदवच्छेदके स्वरखण्डे   
वितत्य विवरिष्यन् जडाजडरूप(त)यासुप्ति(प्ते)रेकपदे   
सामरस्येन स्थितिचमत्कारमभिष्टौति । मायेत्यादि । चिदचिदेकरसस्वरूप   
चिदचितोस्तत्त्वयोर्य एको रसः गजवृषभचित्रन्यायादन्योन्याऽविरोधेन   
एकपदानुप्रविष्टोभयतत्त्वमध्यसम्भूतो रसः । यत्र रसे जडस्याऽजडस्य च   
तत्त्वस्य प्रत्येकं भागकरणं विना सर्वत एव स्वरूपानुप्रवेशः   
यदैकस्मिंशिच्त्रविशेषे गजवृषभयोः प्रत्येकमनुप्रवेशो भागकरणं   
विनैव साकल्येन तद्वत् । सोऽयं जडाजडमध्यैकरसः स्वभावः स्वरूपं   
यस्य तत्सुप्त्याह्वयं सुप्तिरिति व्यवह्रियमाणं किमपि अनिर्वचनीयं   
अनुभवैकवेद्यमिति यावत् । विश्रमणं विश्रान्तिः विभाति   
सर्वस्यानुभवविषयं स्फुरति । एतत्सुषुप्तिविश्रमणं विशेषण मुखेन   
स्फुटं व्युत्पादयति । चित्रेति मायेत्यादि च । चित्रस्याऽलेख्यविशेषस्य   
गजवृषभश्लेषकादेः क्रम इव क्रमः प्रकारो यस्य तत् । एकस्मिन्नेव   
सुप्तिविश्रमे जडाजडपर्याययोर्विसर्गबिन्द्वोः प्रत्येकं सर्वतोऽनुप्रवेश इति ।   
चित्रविशेषसादृश्यं सुप्तिदशाया जडत्वं तावत्सर्वस्यानुभवसिद्धत्वात्   
सम्प्रतिपन्नम् । अजडत्वं तु एतावन्तं कालं सुखमहमस्वाप्समिति   
सुप्त्यन्तसम्भावितसुषुप्तिसुखानुवादेन गम्यते । चित्रशब्दस्य   
अद्भुतार्थत्वमप्यवगन्तव्यम् । एकस्यां सुप्तौ   
अन्योन्यविरुद्धजडाजडसामरस्यमद्भुतमिति । एवं सुप्तिविषययोः   
जडाजडप्रतीत्योर्मध्ये जडप्रतीतेः प्राथम्यमुपपादयति मायेति । मायैव   
विद्यातो बलीयसी बाह्यकक्ष्याविलसनशीलतया पाश्चात्यस्फूर्तिः   
स्फूर्तिप्राथम्यलक्षणं बलीयस्त्वं न लभते । उत्पत्तौ तु विद्याया एव   
प्राथम्यं न मायायाः अतो मायाबलात् सुप्तिविश्रमणप्रथमभासे   
जडस्वभावं अथ विद्योदयादविकस्वरचिन्मयत्वं चित्सामरस्येन   
निस्पन्दस्ये(स्यै)व (चित्)तत्त्वस्य   
युगपज्जडाजडान्योन्यव्या(प्ति)पिरूपस्पन्दं चमत्कारश्चेति ।   
सामरस्यजडाजडपर्यायाणामिच्छाज्ञानक्रियाणां यामलत्वमेव   
सिद्धान्ततया मन्त्रेणोच्यत इत्यवगन्तव्यम् । अतः सुप्त्यादिदशासु सामरस्यं   
स्पन्दद्वयं च यामलं च सर्वतो विभावनीयम् । इच्छाज्ञानक्रियापर्यायस्य   
सामरस्यस्पन्दद्वयात्मनः पदत्रयस्य यामलत्वादेव एतदनन्तरमेतदिति न   
क्रमो नियतः ॥ अत एव तत्त्रितयबोधकानां मन्त्रखण्डानां न   
पौर्वापर्यक्रमः । तदात्मनो महाचक्राङ्गभूतचक्रत्रितयस्य च न   
क्रमनियम इति सर्वत्र स्कन्धत्रयस्य प्रत्येकं प्राधान्याभिव्यक्त्यर्थं   
तत्तदाद्यावर्तप्रक्रिया प्रागुपपादिता ॥ १ ॥ ३६ ॥  
  
प्। ४४)  
  
माता नभःक्षितिविमिश्रपदं प्रमाणं  
वायुः शिखी च सलिलं च मही च मेयम् ।  
ज्ञानात्मपूर्वपठितं युगलत्रयेऽपि  
पश्चादुदीरितमिहाभिमतं क्रियात्म ॥ २ ॥  
  
अथ स्वरवर्णप्रस्तावे सर्ववर्णानां सामान्यभूतं   
भूतपञ्चकाभिधायकत्वं व्युत्पादयिष्यन् भूतपञ्चकस्य   
सकलसंसारकलापभूतप्रमातृप्रमाणप्रमेयात्मतां व्युत्पादयति ।   
मातेत्यादि । नभः क्षित्योर्विमिश्रपदं माता । देहात्मनोः   
पृथिव्याकाशरूपयोरुभयोरपि प्रमात्रभिमानविषयत्वात् । वायुः शिखी च   
उभयं प्रमाणं शिखी वह्निः सलिलं च मही च उभयं प्रमेयं   
देहात्मनोरन्यतरस्मिन् प्रमातृत्वाभिमाने इतरस्य प्रमेयत्वमिति ।   
पृथिव्याकाशयोरुभयोरपि प्रमेयत्वं सम्भवत्येव ।   
अत्रा(काशा)त्मनः प्रमातृत्वपक्षापेक्षया पृथिव्याः   
प्रमेयत्वमुक्तमिति मन्तव्यम् ॥ ज्ञानक्रिययोरित रेतराऽविनाभावस्वभावत्वात्   
॥ प्रमात्रादिपदत्रये प्रत्येकपदं तयोर्द्वयोरपि स्थितिरिति तद्विभागमाह   
ज्ञानात्मेत्यादि । युगलत्रयेऽपि नभःक्षितिवायुशिखिसलिलमहीरूपे   
युग्मत्रयपूर्वपदे तन्नभोवायुसलिलरूपं ज्ञानात्मा । पश्चादुदीरितं   
क्षितिशिखिमहीरूपं क्रियात्म । ज्ञानम्प्रमाता आकाशः क्रिया प्रमाता   
क्षितिरूपो देहः ज्ञानं प्रमाणं वायुः क्रिया प्रमाणं वह्निः ज्ञानं   
प्रमेयं सलिलं क्रिया प्रमेयं महीति विभागः । अयं विभागः उत्तरत्र   
ज्ञानक्रियाप्रमात्रोरितरेतरव्याप्तौ प्रमाणादिपदद्वयेऽपि तत्तदंशत्वं   
भवेदिति तत्रोपयुक्ततयाऽत्र प्रदर्शित इति मन्तव्यम् ॥ २ ॥  
  
प्। ४५)  
  
वर्णाः स्ववायुशिखितोयधराः क्रमेण  
स्युः कण्ठतालुकशिरोरदनोष्ठजातः ।  
स्थानोच्चयापचयजौ महदल्पभावौ  
स्याद् व्युत्क्रमः पशुपदे सलिलानिलादौ ॥ ३ ॥  
  
एवं प्रमात्रादिरूपतया सकलसंसारकलापस्य भूतपञ्चकस्य   
वर्णबोध्यत्वं सम्बन्धप्रवचनपूर्वं व्युत्पादयति - वर्णा इत्यादि ।   
कण्ठतालुकशिरोरदनोष्ठजाताः कण्ठादिपञ्चस्थानसम्भूता वर्णाः   
अकारकवर्गहकाराः कण्ठजाः इकारचवर्गयकारशकारास्तालुजाः   
ऋकारटवर्गरेफषकाराः शिरोभवाः ऌकारतवर्गलकारसकारा   
दन्तजाताः उकारपवर्गवकारा ओष्ठजा इति वैयाकरणमतानुसारेण वेदितव्यम्   
। उभयसन्धिरूपाणां सन्ध्यक्षराणामुभयरूपता कूटाक्षरस्य   
स्थानकूटजन्यत्वमिति विवेकः । कण्ठाद्योष्ठान्तपञ्चस्थानजाता वर्णाः   
क्रमेण खवायुशिखितोयधराः आकाशादिपृथिव्यन्तपञ्चभूतबोधकाः ।   
बोध्यबोधकयोरभेदोपचाराद्वर्णानामाकाशादित्वोक्तिः ।   
कण्ठादिस्थानजातानां वर्णानामाकाशादिबोधने सम्बन्धमुपपादयति   
- स्थानेति । महदल्पभावौ आकाशादीनां महावृत्त्यल्पवृत्तित्वेन   
मिथः प्रसिद्धानामन्योन्यापेक्षया महानल्पश्च उभौ भावौ स्वभावौ   
स्थानोच्चयापचयजौ स्थानस्य कण्ठादेः उच्चयः उच्चत्वं अपचयो नीचत्वं   
ताभ्यां जायेते सम्भाव्येते इति तज्जौ । अयमत्राभिप्रायः - वर्णानां   
सुप्त्यादिदशावबोधने यथा सदृश्यं सम्बन्धः   
तेषामाकाशाद्यवबोधने च सादृश्यमेव सम्बन्धः । स्थानपञ्चके   
कण्ठस्य सर्वोन्नतस्थानतया तद्भवो वर्णो महावृत्तिर्भूतपञ्चके   
महावृत्तिमाकाशं सादृश्येनावबोधयति । एवं तालुभवः   
शिरोभवाद्यपेक्षया महावृत्तिरास्याद्यपेक्षया महावृत्तिं वायुं   
सादृश्येनैव बोधयति । एवमन्यदप्यूह्यम् । शिरसः पञ्चसु स्थानेषु   
मध्यत्वेनाभिमतत्वात् सर्वोच्चत्वं नाऽशङ्कनीयम् ।   
कण्ठजादीनामाकाशादिबोधनं पशुपदे व्युत्क्रमं भजतीत्याह स्यादित्यादि   
। चैत्यव्याप्तिमत्खलु पशुपदं तत्र व्याप्तिपरिग्रहेण पृथिव्या   
आकाशभावः व्याप्तिभ्रंशादाकाशस्य पृथिवीभावः । तथा   
नीलकण्ठजैर्वर्णैराकाशभावं प्राप्ता पृथिव्युच्यते ।   
तालुभवैर्वायुभावं प्राप्तं सलिलमुच्यते । शिरोभवैरजडांशकस्याहारो   
जडांशकोटिर्वह्निरुच्यते । वह्निर्जडाजडरूपं तेजः वायुरजडरूपं तेजः   
सलिलं जडतेज इति जाग्रत्स्कन्धे वक्ष्यमाणत्वात् । दन्त्यौष्ठ्यवर्णैः   
पृथिव्युदकरूपौ वाय्वाकाशावुच्येते । सर्वत्रैव क्रिया व्याप्तिमती पशुपदे   
क्रियारूपा पृथिव्येव ज्ञानांशं जलं व्याप्नोतीति दन्त्योष्ठ्ययोः   
पृथिवीजलबोधकत्वमेवोपपन्नम् । लकारवकारयोर्दन्त्योष्ठ्ययोः   
पृथिवीजलबीजत्वं प्रसिद्धमिति ततोऽपीदमुपपन्नम् । एवं च वर्णा   
विवृतत्वादिप्रयत्नोपघटितसुषुप्त्यादिसादृश्येन सुषुप्त्यादिबोधकाः   
कण्ठादिस्थानोपघटितव्याप्तितारतम्यरूपेण आकाशादिसादृश्येन   
आकाशादिबोधकाः सम्बन्धद्वयान्वयेन सुषुप्त्यादिविषयाकाशादिबोधका   
भवन्तीति मन्त्रस्य तत्त्वरहस्यप्रतिपादकता परमोपपत्तिमती ॥ ३ ॥  
  
प्। ४६)  
  
इच्छाद्वयं भवति तालुभवोष्ठ्यवर्णौ  
मूर्धन्यदन्त्यतनुमानयुगं क्रियादि ।  
सङ्कोचभावतदभाववशादकारः  
सर्गोऽपि बिन्दुरपि सन् श्रितमातृभावः ॥ ४ ॥  
  
अथ सकलसंसारकारणरूपायां सुप्तौ   
कार्यकारणयोरेकरूप्यनियमाद्वासनारूपेण सर्वसंसारसंविधानेन   
भवितव्यमिति । आ(अ)कारादिषु पञ्चस्वरेषु भेदाभेदरूपवासनां   
संसारसन्नाहमुपदर्शयति । इच्छेत्यादि । तालुभवौष्ठ्यवर्णौ इकारोकारौ   
इच्छाद्वयं भवति । जडाजडप्रमात्रोर्विसर्गबिन्द्वोरिति   
सूत्रान्तोपदिश्यमानविसर्गबिन्दुप्रमातृसम्बन्धेन लभ्यते ।   
इकारोकारयोर्व्याप्य पद एवेच्छात्वं वेदितव्यन्नतु व्यापकपदे   
विसर्गव्याप्तौ । विसर्गरूपः अकार एवेच्छा इकारस्तत्साधनं भवति ।   
अकारेकारयोः क्रियात्वेनेकारस्य भावः । बिन्दुव्याप्तावपि बिन्दुरूपः अकार   
एवेच्छा उकारस्तु तदेकाकारतां लभते ज्ञानरूपत्वात् । ततः यदापि विसर्गो   
व्यापी तदा उकारस्य बिन्द्विच्छात्वं बिन्दोरूपरूपत्वात् । यदा बिन्दुर्व्यापी तदा   
इकारो विसर्गेच्छा तदुपरूपत्वादिति विवेकः । मूर्धन्यदन्त्यौ ऋकारऌकारौ   
तत्तनु तत्स्वरूपं । क्रियादिमानयुगं कर्मेन्द्रियज्ञानेन्द्रियरूपं   
प्रमाण्युगलमित्यर्थः । सङ्कोचभावतदभाववशात् सङ्कोचभावो   
भेदरूपता तदभावस्त्वभेदरूपता । तद्वशात् अकार एव विसर्गो बिन्दुरपि   
संश्रितमातृभावः प्रमातृभावं श्रयतीत्यर्थः । इदमत्र रहस्यम् ।   
अकार एवाभेदरूपो बिन्दुः अकार एव भेदरूपो विसर्गः तयोर्बिन्दुविसर्गयोः   
सामरस्यपदमप्यकार एव । सामरस्यपदे निष्पन्द एवाकारः   
ज्ञानक्रियारूपबिन्दुविसर्गेच्छारूपेण बहिःस्पन्दचमत्कारं परिगृह्णाति ।   
तत्रादौ यदा विसर्गरूपेण स्पन्दते तदा   
प्रमातृभूतविसर्गरूपाकारस्पन्दसमकालमेव   
इकारादिवर्णचतुष्टयात्मकस्त्रीपुंरूपः संसारकलापश्चाकारगर्भादेव   
बहिःस्पन्दते । यदा बिन्दुरूपेणाकारस्पन्दः तदा बिन्दुना प्रमात्रा सहैव   
निवृत्तिरूपः प्रागुक्तवर्णचतुष्टयात्मकः संसारकलापः   
पूर्ववदकारगर्भादेव स्पन्दते । तदेवमकार एव सामरस्यपदमकारस्यैव ।   
बिन्दुविसर्गरूपेण बहिः स्पन्दनमकारादेव   
सकलसंसारकलापभूतभूतपञ्चकोत्पत्तिरकार एव   
मातृकोदयविश्रान्तिस्थानमित्युपनिषत् ॥ ४ ॥  
  
प्। ४८)  
  
मूलद्वये स्फुरति मातृयमस्तदन्त-  
रिच्छाद्वयं भवति मानयुगं तदन्तः ।  
एतत्समं पदमतो विषमं द्विरूपं  
चैत्योच्छ्रये स्फुरति जातु चिदुच्छ्रये च ॥ ५ ॥  
  
अथानन्तरवर्णगर्भे वासनारूपेणावस्थितस्वस्पन्दद्वयवशात् बहिर्विलसितस्य   
विसर्गबिन्दुसंसारद्वयसन्नाहसंस्थानस्य पदस्वरूपं दर्शयति ।   
मूलेत्यादि मूलद्वये संसारकलापपदस्य उभयोर्मूलयोः मातृकायुगं   
विसर्गविन्दुरूपं प्रमातृयुगलं स्फुरति तदन्तस्तयोरन्तः व्याप्यप्रदेशे   
इच्छाद्वयं इकारोकाररूपं यथायोगं भवतीति सम्बन्धः विसर्गस्यान्तः   
सन्निधौ इकारः बिन्दोरन्तः सन्निधौ उकार इति योजना । तदन्तस्तयोरिच्छयोरन्तः   
व्याप्यप्रदेशे मानयुगं ऋकारऌकाररूपं प्रमाणद्वयं भवतीति   
पूर्ववत्सम्बन्धः । विसर्गादकारादारभ्य अकारेकार-  
samaṃ visargabindvoḥ samavyāptau padaṃ ataḥ asmātpadādviṣamaṃ   
asamānarūpaṃ padaṃ dvirūpaṃ bhavati | jātu kadācit   
caityocchrayayorvisargavyāptau bindorakārasyādarśanaṃ ukārarūpeṇaiva   
tadavasthānamiti pañcāṅgatvaṃ jātu ciducchraye cidvyāptau   
visargarūpasyākārasyādarśanaṃ ikārarūpeṇaiva tadavasthānaṃ ukārasyāpi   
bindāvakāre'pyaikarūpyamiti caturaṅgatā evaṃ viṣamaṃ padamuttaratra   
pratipādanaparīkṣayā yojanīyam | pañcāṅgakasya visargapadasya   
suptyādyavasthātrayasambhāvite trairūpye pañcatrikoṇāḥ sampadyante |   
caturaṅgasya bindupadasyāpi tathātve catvārastrikoṇāḥ sampadyante | tathā ca   
pañcatrikoṇarūpasya śaktiparyāyasya visargasya catustrikoṇarūpasya   
śivaparyāyasya bindoḥ samapade anyonyaśleṣeṇa navatrikoṇaśleṣātmanaḥ   
śrīmahāyantrasya sampattiriti veditavyam || 5 ||  
  
p. 49)  
  
sāmyaṃ bhavetprakṛtamatra camatkriyaiva  
vaiṣamyamadbhutatarā hi vimarśavṛttiḥ |  
niṣpandatāṃ samapade satataṃ bhajantī   
praspandate ca cidacitkalitocchritatvāt || 6 ||  
  
uktamaryādayā navāṅgarūpasya samapadasya pañcāṅgarūpasya visargapadasya   
caturaṅgarūpasya bindupadasya ca madhye svābhāvikavaikārikakakṣyāvibhāgaṃ   
darśayati - sāmyamityādi | atra samaviṣamarūpe padatraye sāmyaṃ samatvaṃ   
prakṛtaṃ bhavet | yadyapi yāmalanyāyena padatrayasya paurvāparyābhāvāt   
svābhāvikāgantukaparyālocanāyā niravakāśaḥ tathāpi   
niṣpandaviśrāntirūpatvena samapadasya svarūpapadadvayāpekṣayā   
nirvikāratvamanubhavapade sphuratīti tasya prakṛtatvaṃ mūlarūpatvamiti yāvat |   
vaiṣamyaṃ spandarūpaṃ viṣamatvaṃ tu camatkriyaiva camatkāramātrameva tatrāpi   
paryālocane niṣpandasvabhāvasya bhittibhūtasyānuvṛttatvāt | kathaṃ   
spandāspandayorviruddhayoḥ sāmānādhikaraṇyamityatrāha - adbhutetyādi |   
vimarśavṛttiḥ sakalasaṃsāramūlabhūtasya mahāprakṛtervimarśasya   
vṛttirvyāpāraḥ adbhutatarā hi | tadevādbhutataratvamabhidhatte   
niṣpandatāmityādi | samapade satataṃ nityaṃ niṣpandatāṃ bhajantī |   
cidacitkalitocchritatvāccidacitoḥ pramātrā(trāḥ)   
saṃyojitavyāptirūpocchritatvāt praspandate ca yaugapadyena   
niṣpandaspandadvayaprakriyā caivaṃ niṣpandasvarūpānubhavakāle spandadvayaṃ   
vyavṛttirūeṇā'nubhūtata eva | atra niṣpandaviśrāme spando na sphuratīti   
spandadvayamanusandhāya khalu tadasphuraṇamanusandheyam || ao niṣpande pade   
vyāvṛttiviṣayatayā spandayoranubhavo'pi niyata eva | evaṃ   
jaḍaspandānubhavakāle viśrāntyajaḍaspandayorvyāvṛttiviṣayatayā'nubhavaḥ   
ajaḍaspandānubhavakāle ca viśrāntijaḍaspandānubhavaścaivameveti | athavā   
sandhirekākāratayā caitramaitrādīnāmekatve caitro viśramate maitro bahirmukhaḥ   
spandate devadatto'ntarmukhaḥ spandate iti yaugapadyaṃ padatrayasya | ato   
vimarśavṛttiradbhutatareti yathoktam || 6 ||  
  
p. 50)  
  
caityaṃ yadollasati saṅghaṭitasvakecchaṃ  
citsvaṃ svabhāvamaṇumāśrayate nijecchām |  
antarbhavedatha cidullasane tu cetyaṃ  
pañcāṅgakaṃ jaḍapadaṃ caturaṅgamanyat || 7 ||  
  
caityamityādi | prabodhasaukaryāya prāgvyākhyā tasya   
visargapadapañcatvabindupadacatuṣṭvaprameyasyedaṃ sūtram | caityaṃ visargaḥ   
bahiḥ pṛthivīrūpo'ntaḥprakṛtirūpaḥ yadāsaṅghaṭitasvakecchaṃ   
(cavargekāra) cavargākāra ikārapratipādyagandhādyahaṅkārarūpiṇyā   
yayā svakīyecchayā svayaiva rūpāntareṇa saṅghaṭitaṃ sambaddhaṃ sat ullasati |   
tadā cit aṇum saṅkucitam svamsvasambandhisvabhāvaṃ svarūpaṃ nijecchāṃ   
akāra(u)(va)kārapratipā(dya)dyāparimitapramātṛrūp  
ām āśrayate tadākāreṇa tiṣṭhati | cidullasane tu caityaṃ visargaḥ tanmayaḥ   
parimitapramātā ca antarbhavet | citīti śeṣaḥ | caityasvarūpāntaramicchaiva tiṣṭhati   
| ataḥ kāraṇāt jaḍapadaṃ pañcāṅgakam | anyat ajaḍapadaṃ caturaṅgam || 7 ||  
  
p. 51)  
  
antarbahiḥ karaṇajṛmbhaṇayoradīrgha-  
dīrghasvareṣu jaḍasaṃsaraṇaṃ dvirūpam |  
e ai iti dvayamihollikhati krameṇa   
svīyecchayā padayuge ghaṭanaṃ jaḍasya || 8 ||  
  
prameyapramāṇapramātṛrūpakakṣyātrayopalakṣitānāṃ svapnādīnāṃ   
kāraṇarūpatayā kakṣyātrayavati suṣuptipade   
pañcapañcarūpahrasvadīrghasvaravargadvayavibhaktabinduvisargapadātmikāyāṃ   
prameyakakṣyāyāṃ suṣuptisuṣuptau tadviśrāntatatkāraṇa bhūtabhedā   
bhedamiśrapramātṛsaṃsāravāsanāṃ vyutpādya idānīṃ   
sandhyakṣaracatuṣkarūpe suṣuptipramāṇapade grāhakapadatvāt   
bhedādipramātṛsaṃsāravilāsaṃ darśayati - antarityādi |   
antarbahiḥkaraṇajṛmbhaṇayoḥ kramādantarbahirindriyasamunmeṣe ca sati   
jaḍasaṃsaraṇaṃ parimitapramātṛsaṃsāraḥ dvirūpaṃ   
svapnajāgradrūpeṇetyarthaḥ | tatsaṃsaraṇadvayaṃ karma e ai iti varṇadvayaṃ   
kartṛ adīrghadīrghasvareṣu pañcapañcātmanā padadvayarūpeṇa sthiteṣvityarthaḥ   
| adhikaraṇasaptamī hrasvasvarapadarūpe adhikaraṇa yekāraḥ   
svapnarūpamantaḥsaṃsāramullikhati bodhayati | dīrghasvarapadarūpe adhikaraṇa   
yaikāro jāgradrūpaṃ bahiḥ saṃsāraṃ bodhayati | e ai iti dvayaṃ rūpaṃ   
sadbodhayatītyatrāha krameṇetyādi | krameṇa padayuge antarbahīrūpe jaḍasya   
pramātuḥ antarbahiḥ   
  
p. 52)  
  
padayorekamātradvimātrākārarūpasya svīyecchayā   
antarbahirekamātradvimātrekārarūpayā ghaṭanaṃ sat saṅghaṭṭanarūpaṃ sat   
ekāraḥ khalvakārekāraghaṭanarūpaḥ tatraivaikāre akārekārayoḥ   
dvitīyamātrāyogena niṣpannatvāt akārekāraghaṭanarūpa aikāraḥ | atredaṃ   
hṛdayaṃ | sparśavyāpakabodhyayoḥ jāgratsvapnayoḥ saṃsārapadayoḥ   
pratipadamādau prameyakakṣyā madhyataḥ pramāṇakakṣyā antataḥ   
pramātṛkakṣyā copalakṣyate | tatkāraṇarūpatayā suṣuptāvapi kakṣyātrayam   
tatrādau hrasvadīrgharūpādaśa svarāḥ prameyakakṣyāḥ sandhyakṣaracatuṣṭayaṃ   
pramāṇakakṣyā vinduvisargau pramātṛkakṣyā | evaṃ sati prameyakakṣyā   
jaḍaviśrāntipadaṃ pramātṛkakṣyā ajaḍaviśrāntipadaṃ pramāṇakakṣyā   
jaḍājaḍayoḥ saṃsārapadaṃ tasya saṃsārapadasya viśrāntimūlatvādviśrāntirūpe   
prameyapade saṃsthāna(saṃsāra)vāsanā icchādvayaṃ bhavatītyādi   
sūtracatuṣṭayena nirūpitā'nena sūtreṇa sandhyakṣararūpe pramāṇapade e ai iti   
varṇadvayaṃ jaḍapramāturantarbāhyasaṃsārau pratipādyate |   
pramāṇatvātsandhyakṣarāṇāṃ dvidvivarṇarūpatā | suṣupte viśrāntipadatvena   
tatrecchāmātrasyaiva saṃsārasyopapattiḥ | akārasya visargasyecchāyāmikāra-  
योग एव विसर्गस्य चित्पदग्राहकत्वमिति । एकारस्य ग्राह्यग्राहकोभयरूपता ।   
एवमैकारादिष्वपि योज्यम् । स्वप्नप्रमातुरेव बहिर्मुखत्वेन   
जाग्रत्प्रमातृत्वमिति । एकारस्यैव लकारेकारद्वितयमात्रायोगेन   
सन्धिवशादैकारत्वमिति । नायमैकार आकार ईकारयोगो निष्पन्नः । तथात्वे   
सन्धिवशादेकारत्वमेवेति । एतेन स्वप्नस्याऽन्तःसीमतया बिन्दुपदत्वं जाग्रतो   
बाह्यसीमतया विसर्गपदत्वमिति सूचितम् ॥ ८ ॥  
  
प्। ५३)  
  
अन्तर्भैः करणवृत्तिवशाददीर्घ-  
दीर्घं स्वरेष्वजडसंसरणं द्विरूपम् ।  
ओ औ इति द्वयमिहोल्लिखति क्रमेण   
स्वीयेच्छया द्विरजडस्य पदस्य योगम् ॥ ९ ॥  
  
अथ जडप्रमातुरन्तर्बहिः संसाराणामोकारौकारविषयौ निरूपयति   
अन्तरित्यादि । अन्तर्बहिःकरणवृत्तिवशात् पूर्ववदन्तर्बहिरिन्द्रियोल्लासवशात्   
द्विरूपमजडसंसरणं अजडप्रमातृसंसारं   
पूर्ववददीर्घदीर्घस्वरेषु पदद्वयरूपेषु अधिकरणभूतेषु अजडस्य   
पदस्य अजडप्रमातुर्बिन्दोरित्यर्थः । स्वीयेच्छया अन्तर्बाह्यकक्ष्ययोः द्विः   
द्विवारं योगं सङ्घट्टनं कर्म ओ औ इति द्वयं कर्तृ उल्लिखति सूचयति ।   
अकारात्मनो बिन्दोः ह्रस्वस्वरेषु स्वीयेच्छया उकारेण अन्तः पद एवयोगः ।   
तस्यैव बहिःपदे दीर्घस्वरेषु पदभूतेषु द्वितीयमात्रायुक्तया उकाररूपया   
इच्छया द्वितीयमात्रायुक्तस्यैकवारं योग इति । तद्योगनिष्पन्नस्वरूपा   
औकारौकारान्तं योगौ सूचयत इति तात्पर्यम् । ओकाराकारयोः प्रत्येकं   
ग्राह्यग्राहकोभयरूपत्वादिति विवेकः पूर्ववत् ॥ ९ ॥  
  
भेदेऽपि बिन्दुरविभेदपदेविसर्गो  
ज्ञानक्रियास्थल तयाऽन्तरबाह्यसीम्नोः ।  
दृष्टाविह प्रकरणस्य बलात्स्वभावं  
नैवाप्नुतः स्फुटमभेदविभेदरूपम् ॥ १० ॥  
  
ननु बिन्दुरभेदरूपः विसर्गो भेदरूपः कथं भेदप्रमातुरन्तःपदे   
स्वप्ने बिन्दुत्वं । अभेदप्रमातुर्बहिःपदे तुर्यजाग्रति विसर्गत्वमित्यत्राह ।   
भेदेऽपीति । भेदेऽपि भेदसंसारे बिन्दुः ह्रस्वस्वरवर्गाधिष्ठाता अविभेद पदे   
अभेदसंसारे विसर्गः दीर्घस्वरवर्गाधिष्ठाता च आन्तरबाह्यसीम्नोः   
भेदस्वप्ने तुर्यजाग्रति च ज्ञानक्रियास्थलतया अन्तःपदस्य ज्ञानस्थलतया   
बहिःपदस्य क्रियास्थलतया दृष्टौ लक्षितौ एकारौकाररूपेणेत्यर्थः । एतौ   
बिन्दुविसर्गौ प्रकरणस्य बलाद्भेदाऽभेदरूपस्य प्रकरणस्य बलात् ।   
अभेदविभेदरूपं स्वभावं बिन्दोरविभेदरूपस्वभावः विसर्गस्य   
विभेदरूपः तं स्वभावं स्फुटमभिव्यक्तं तथा यथा नैवाप्नुतः   
स्फुटस्यैव स्वभावस्य नैवाप्नुत इति निषेधात् । किञ्चित्स्वभावे प्राप्नुत एवेति   
गम्यते । अयमर्थः - भेदस्वप्नपदे निविष्टो बिन्दुः   
भेदप्रकरणबलादभेदरूपं स्वभावं न स्फुटमाप्नोति किञ्चिदाप्नोत्येव ।   
शुद्धभेदपदाज्जाग्रतः स्वप्ने (अभेदस्पर्श) अविभेदः   
स्पर्शवशाद्विशेषः । एवं तुर्यजाग्रति निविष्टो विसर्गोऽपि अभेदप्रकरण   
बलाद्भेदरूपं स्वभावं स्फुटं नाप्नोति किञ्चिप्राप्नोत्येव ।   
शुद्धाऽभेदरूपात्तुरीयस्वप्नपदात् तुर्यजाग्रतो   
भेदस्पृष्टिवशाद्विशेषोऽस्त्येवेति मन्तव्यम् ॥ १० ॥  
  
प्। ५४)  
  
बिन्दुः कला अपि विसर्गकला गुणाः स्युः  
सर्गः कला अपि च बिन्दुकलाङ्गभूताः ।  
बिन्द्वग्निरष्टकल एव विसर्गपायी  
सर्गस्तु षोडशकलादृढबिन्दुरिन्दुः ॥ ११ ॥  
  
अथास्मिन् सुषुप्तिपदे बिन्दुविसर्गयोस्तत्कलानाञ्च अन्योन्यश्लिष्टतयाऽङ्गाङ्गि   
भावः समान इति प्रतिपादयन् बिन्दुविसर्गयोः बिम्बस्वरूपं व्युत्पादयति -  
visargavyāptyabhimāne satīti veditavyam | atha sargo visargaḥ tatkalā api   
bindostatkalānāṃ cā'ṅgabhūtā bhavatīti binduvyāptyabhimāne satīti veditavyam |   
atha bindoḥ kati kalāḥ visargasya katītyatrāha - bindvagnītyādi | bindvagniḥ   
agnrirūpo binduḥ | aṣṭakala eva hrasvasvarāḥ pañca ekāraukārau dve aṃ iti   
svasvarūpamekā kaleti sambhūya bindoraṣṭau kalāḥ bindoraṅgabhūtā visargakalā   
aṣṭau santi | tathā ca kathaṃ bindoraṣṭakalatvamityatrāha - visargapāyīti   
visargaṃ candrarūpaṃ pivatīti visargapāyī | bindvagniḥ bindāvagnau kalāsahito   
visarga ekākāratāṃ bhajatīti vindoraṣṭāveva kalā ityarthaḥ | dṛḍhavinduḥ   
svavyāptāvapi anucchinnabinduḥ | taducchede visargasvarūpasyaikyasiddheḥ |   
induścandrarūpo visargastu ṣoḍaśakalo'ṅgabhūtābhirbindukalābhiḥ saha   
dīrghasvarapañcaka aikāraukāraha(aḥ)kārārūpavisargakalāḥ ṣoḍaśeti   
yojanā || 11 ||  
  
p. 55)  
  
bindoḥ kalā api visargakalāśca sapta   
saptaitadanvayavaśena caturdaśāram |  
bindvagniraṣṭadalapadmagatastadantaḥ  
sargaśca ṣoḍaśadalābjagato'sya cāntaḥ || 12 ||  
  
idānīṃ binduvisargayostatkalānāṃ ca anyonyaśleṣaṃ mahāyantrasya suṣuptipade   
caturdaśāracakre samupadarśayati - bindorityādi | bindoḥ kalā api sapta |   
visargakalāśca sapta | ubhayatra avayavikalāṃ vineti vijñeyam |   
etatsaptakadvayasyā'nvayavaśena śleṣavaśena caturdaśāraṃ saṃpadyata iti   
śeṣaḥ | tadantaḥ tasya caturdaśakoṇasyāntaḥ |   
prāgupadiṣṭasuptivibhāvanāmaryādayā bindvāgniraṣṭadalapadmagataḥ | asya   
cā'ṣṭadalapadmarūpabimbasya bindorantarvisargaśca ṣoḍaśadalā'bjagataḥ | atrāpi   
prākpratipāditaprakriyā'nusandheyā || 12 ||  
  
p. 56)  
  
hrasvasvarāṣṭadalabhāganalo hi dīrgha-  
mātrātmaṣoḍaśadalāmbujabhādchaśāṅkaḥ |  
candrārkayostriguṇitā'ṣṭakalātmanoḥ syā-  
dbindau plutāṣṭakadalātmaniyuktiragnau || 13 ||  
  
iti mātṛkācakraviveke suṣuptiviveko dvitīyaḥ khaṇḍaḥ ||  
  
idānīṃ prakārāntareṇa bindukalā viviktā | evaṃ visargasya ṣoḍaśadalān   
samupadarśayan binduvisargasya tatsāmarasyarūpaṃ padatrayaṃ svaravarge   
samupadarśayati - hrasvetyādi | analo binduḥ   
hrasvasvararūpā'ṣṭadalapadmabimbagataḥ syāt | śaśāṅko visargaḥ   
dīrghamātrātmaṣoḍaśadalāmbujabhāk | aṣṭasu dīrghasvareṣu yā mātrāḥ ṣoḍaśa   
tadātmakaṣoḍaśadalāmbujabimbasaṃśrita ityarthaḥ | prativarṇaṃ dvimātratayā   
ṣoḍaśamātrāsampanneṣu dīrghasvaravarṇeṣu yadyapyaṣṭau mātrā bindurūpāḥ   
bindusāhityeneva visargasaṃsthānaniyamāt tathāpi   
bindorhrasvasvararūpaviviktavis'yasaṃbhavāt ṣoḍaśamātrātmakaṃ   
dīrghasvarāṣṭakaṃ visargasya vivikto viṣaya ityabhimānaḥ | evaṃ ca   
candrārkayorvisargabindvorabhedapadādhiṣṭhāturbindorarkatvamapyanena sūcyate   
abhedakhaṇḍasyaikādhiṣṭhātṛtvāt | bhedacamatkārasampattirabhihitatvāt   
sāvaśeṣajagatsvāmīkaraṇo'rkaḥ | niravaśeṣajagatsvāmīkaraṇo'nala iti |   
tasmādabhedabindorubhayorapi vyavahāra iti bhāvaḥ |   
tayorvisargabindurūpacandrārkayostriguṇitā'ṣtakalātmanoḥ   
triguṇitāṣṭakalāścaturviṃśatikalāḥ tadātmano bindoraṣṭau kalāḥ | visargasya   
dīrghasvaramātrārūpāḥ ṣoḍaśakalāḥ | saṃbhūyobhayoścaturviṃśatikalāḥ   
tadrūpayoretayoḥ plutāṣṭakadalātmani caturviṃśatimātrābhiraṣṭau plutāḥ   
sampadyante | plutasya trimātratvāt |   
  
p. 57)  
  
tasminmahābindāvagnau bhedābhedobhayapakṣavyāpitvādayaṃ   
mahābinduragnireva | na tu sūryavyavahārasyāpi padaṃ tasminnagnau   
tayoścandrārkayoryuktiryogaḥ syāt | plutasya nāsāntaranādatvāt |   
tadātmakasyā'sya sāmarasyapadasya   
pravṛttinivṛttispandabhittibhūtaniṣpandabhūtasya mahātattvasya   
śāśvatatvamityupadiṣṭam |  
  
avibhedavibhedamiśraṇaistribhiraṅgairghaṭitaikamūrtikā |  
hṛdayeṣu vibhāti śāṅkarī svaravargārthamayī mahātmanām ||  
bhāgadvayasphuritabinduvisargarūpaṃ  
tatsāmarasyapadalakṣakamadhyarekham |  
ālocyamarthavadanuttaravarṇabimba-  
marcyaṃ ca japyamapi cā'khilasiddhimūlam || 1 ||  
  
antaḥsphuradbindupadaṃ bahiṣṭhā  
ttadūrddhvatastvaṣṭavisargarūpam |  
ikārabimbaṃ samupāsanīyaṃ  
makārabimbaṃ ca tato vilomam || 2 ||  
  
madhye vimiśrapadalakṣakapūrṇabindu-  
mūrddha tale ca cidacitpadakhaṇḍabindum |  
īkārabimbaminacandrakṛśānurūpaṃ  
śrīpādukāṃ paraśivasya śirassu śeyāt || 3 ||  
  
p. 58)  
  
nityā ṣoḍaśikātmikā svarakalā nityatrikoṇākṛti-  
rnavye dravyarasaikadabhralaharī sākṣātkṛtavyomabhiḥ |  
yaḥ samyagvarivasyati sphuraṇayā tasyā'mbikānugrahe  
gūḍho'pyeṣa hṛdi sphuretsvaragaṇasyārthaḥ kṛtārthatvabhūḥ || 4 ||  
  
śivānandena muninā deśikādeśavartinā |  
dvitīye mātṛkācakraviveke vyākṛtaṃ padam || 5 ||  
  
|| iti dvitīyaḥ khaṇḍaḥ samāptaḥ ||  
  
  
atha tṛtīyaḥ khaṇḍaḥ |  
  
viśvasya kāraṇadaśeti vicāritaivaṃ  
kāryakramo bhavati kāryamidaṃ vimarśāt |  
viśrāntamātmani parāhvayavāci suptau  
viśvaṃ vamatyatha vibodhapade vimarśaḥ || 1 ||  
  
atha skandhāntaramārabhamāṇaḥ pūrvottaraskandhayoḥ sambandhadarśanāya   
pūrvaskandhatātparyābhidhānapūrvamuttaraskandhaprameyaṃ prastauti -   
viśvasyetyādi | iti uktaprakāreṇa viśvasya viśrāntisaṃsārarūpeṇa   
kāraṇakāryarūpasya kāraṇadaśā viśrāntirūpā avasthā nirūpitā |   
viśrāntirūpāsuṣuptiḥ kāraṇarūpaṃ viśvaṃ saṃsārarūpāḥ svapnādayaḥ   
kāryarūpaṃ viśvamiti bhāvaḥ | evaṃ kāryakramaḥ | yadā kāraṇakramaḥ tadā   
kāryasyāpi kramaḥ kāraṇakāryayorekarūpatvāditi bhāvaḥ |   
prameyādikakṣyātrayasampannatvajaḍājaḍavyāptyādiḥ kāraṇakramaḥ | evameva   
kāryakramo'pi kāryaniṣṭhaḥ prameyakakṣyādikramaḥ kāryakramaḥ | idaṃ kāryaṃ   
viśvaṃ vimarśādbhavatīti śeṣaḥ | idamīdṛgityanusandhānamūlaṃ   
vācikatvarūpaṃ kāryaṃ viśvānusandhānaṃ vimarśaḥ | ataḥ kāryarūpasya   
viśvasya vimarśamūlatvam | ayaṃ vimarśaḥ suṣuptiviśrāntau kenarūpeṇa sthita   
ityatra āha viśrāntamityādi | vimarśaḥ suptau suṣuptikāle | parāhvayavāci pareti   
vyavahriyamāṇāyāṃ vāci | ātmani svākāre parāvāgrūpe svātmanītyarthaḥ |   
viśrāntaṃ nilīnaṃ viśvam | atha suṣuptyanantaraṃ   
vibodhapade'pyu(vyu)tthānadaśāyāṃ vamati vahirudvamati anena   
viśvasya vimarśagarbha eva sthitiruddiṣṭā | tadvilāsarūpatvāt vimarśavilāsa-  
विमर्शे स्वयमपि निलीनः प्रबोधपदे अन्तर्बाह्येन्द्रियात्मना स्फुटस्वरूपस्य   
विमर्शस्य गर्भान्निःसरतीति भावः ॥ १ ॥  
  
प्। ६०)  
  
वाणी परा खलु ऋकारऌकाररूपा  
सङ्कोचगन्धसहिता गगनेऽपि सुप्तौ ।  
सङ्कोच एव चिदचिद्गगनस्य वाणी  
तद्व्योम सङ्कुचति च प्रकृतौ विमर्शे ॥ २ ॥  
  
विमर्शः पारावाग्रूपेण सुषुप्तिविश्रान्तौ तिष्ठतीत्युक्तम् ।   
प्रमेयप्रमाणप्रमातृरूपे अकाराद्युकारान्तविश्रान्तिपदे परस्या वाचः   
किं स्थानं कः स्वभाव इत्यत्राह - वाणीत्यादि । परा वाणी   
ऋकारऌकाररूपा खलु अनेन परावाग्रूपस्य विमर्शस्य प्रमाणत्वमुक्तम्   
। व्युत्थानपदेष्वपि विमर्शः प्रमाणरूप इति वेदितव्यम् ।   
प्रमाणरूपाणामिन्द्रियाणां अनुसन्धानरूपत्वादनुसन्धानस्य   
विमर्शरूपेण पर्यवसानादिन्द्रियाण्येव विमर्शस्य स्वरूपमिति निष्कृष्टो   
विवेकः । ऋकारऌकारात्मनः प्रमाणस्य   
परावाक्तत्वविमर्शरूपतायामुपपत्त्यन्तरमासां सङ्कोचयति । गमनेऽपि   
सामान्यरूपायामपि सुप्तौ पूर्णस्वभावायामिति भावः ।   
सङ्कोचगन्धसहिता ऋकारऌकारयोरिकारोकारापेक्षया सङ्कोचभावः   
प्रतीयते । व्यञ्जनवर्णेष्विव स्थौल्यानुभवात् । ननु परावाचो विमर्शस्य   
सङ्कोचः स्वभावश्चेत् तदानीं खलु सङ्कोच भावोपलक्षित -   
ऋकारऌकारात्मकप्रमाणत्वोपपत्तिरिति परावाचो विमर्शस्य   
सङ्कोचस्वभावतामुपपादयति - सङ्कोचेति । चिदचिद्गगनस्य   
चिदचित्सामरस्यरूपस्य गगनस्य विश्रान्तिः सङ्कोच एव ।   
वाणीविमर्शदशायां विश्रान्तस्वभावः पूर्णतयाऽनुभूयते । स एव   
स्वभावो यथानुसन्धानभूमिकां प्रतिगृह्णाति तथा   
ग्राह्यग्राहकोभयाभासात्मकविमर्शरूपेण सङ्कुचति । गगनस्य   
शब्दाकारेण खलु सङ्कोचः । विश्रान्तिरूपस्य गगनस्य   
शब्दरूपविमर्शानां सङ्कोच इत्युपपन्नम् । ननु पूर्णतया स्थितं   
तद्विश्रान्तिगगनं कुतो हेतोर्विमर्शात्मना सङ्कोचभावं प्राप्नोतीत्यत आह   
- तद्व्योमेति । तद्व्योम विश्रान्तिगगनं विमर्शे प्रकृतौ स्वभावे सति   
सङ्कुचति । विमर्शात्मना सङ्कोचभावपरिग्रहो विश्रान्ति तत्त्वस्य स्वभावः   
न कश्चिदप्यत्र हेतुरिति भावः ॥ २ ॥  
  
प्। ६१)  
  
धर्मे स्वके स्वरसवाहिनि वाक्स्वरूपे  
लग्नं परं गगनमप्युपयाति सत्ताम् ।  
सत्त्वाय नित्यमुपगूढाविमर्शतत्त्वं  
तद्धर्मतां गगनमप्युपयाति चित्रम् ॥ ३ ॥  
  
इदानीं कार्यरूपजगद्बीजस्य विमर्शस्य कारणरूपजगद्बीजत्वमपि   
प्रतिपादयन् महत्त्वतां व्युत्पादयति । धर्म इत्यादि - स्वरसवाहिनि स्वत एव   
प्रवहणशीले न त्वन्यप्रेरणया तथात्वे तस्यापि प्रेरकस्य   
प्रेरणसङ्कल्परूपं विमर्शं विना प्रेरणानुपपत्तेः तस्यापि विमर्शस्य   
विमर्शान्तरं विनाऽप्रवहणमित्यनवस्थया विमर्शस्य पर्यन्ततया   
स्वरसवाहित्वमङ्गीकार्यम् । अतः स्वरसवाहिनि वाक्स्वरूपे चिद्धर्म एव च चितो   
जननलयाच्चेति प्राक्प्रतिपादितमर्यादया धर्मे विमर्शस्वरूपे स्वके धर्मे   
लग्नं सत् परं गगनमपि चिदचित्सामरस्यरूपं विश्रान्तितत्त्वमपि   
सत्तामुपयातीति विमर्शसीमानुप्रवेशा भावात् । नास्त्येव सा चिदपीति   
प्रागुक्तक्रियया विश्रान्तितत्त्वस्यापि स्वरूपासिद्धेः । अतः सत्त्वाय सत्तासिद्धये   
नित्यं नियतं उपगूढविमर्शतत्त्वं आलिङ्गितविमर्शतत्त्वं गगनमपि   
चिदचित्सामरस्यरूपं विश्रान्तिगगनमपि तद्धर्मतां तस्य विमर्शस्य   
धर्मतामुपयाति । चित्रं अन्योन्यधर्मधर्मित्वमद्भुतमित्यर्थः ।   
प्राक्प्रतिपादितोऽयमर्थः विमर्शस्य सर्वप्रकारजगन्मूलत्वप्रवचनप्रस्थाने   
विमर्शप्रभावव्युत्पादनायाऽनुस्मृत इति निरवद्यम् ॥ ३ ॥  
  
प्। ६२)  
  
तस्मात्परैव जननी समुपासनीया  
व्योम्नः परस्य गतजाड्यमियं हिरूपम् ।  
बध्नाति चेयमिदमंशसमुच्छ्रयेण  
जन्तून् विमोचयति चोन्नमिताऽहमंशात् ॥ ४ ॥  
  
अतः सर्वमूलतया विमर्शतत्त्वमेवोपासनीयमित्याह - तस्मादित्यादि ।   
तस्माद्विश्रान्तेरपि मूलत्वात् कारणत्वात् जननी सर्वमूलत्वात् सर्वमातृका   
परैव विमर्शशक्तिरेव समुपासनीया । एवकारः पर्यालोचितो वाऽस्य   
निर्णयमभिधत्ते । तामेव पर्यालोचनामुद्घाटयति व्योम्न इत्यादि । परस्य   
व्योम्नः उपास्यत्वेन सम्भावितस्येति भावः । गतजाड्यं निर्विमर्शतया   
सम्भावितजाड्यशङ्काव्यपेतं रूपं । इयं हि खलु परावाक्   
चेतनरूपतयोपास्यत्वेना।भिमतस्य परमगगनस्य चैतन्यकलास्थानम् अत   
एवाऽव्यक्तचैतन्यादंशात् अभ्यर्हितेति भावः । अनेन विमर्शस्य   
प्रकाशैकात्म्यमुपपादितम् । विमर्शस्य परमोपास्यत्वकथनात्तदात्मकस्य   
प्रमाणतत्त्वस्य विशेषेण उपास्यत्वमुपपादितम् । अयमर्थो   
महायन्त्रप्रथमोपासनायोग्यप्रमुखपदचतुरस्ररूपस्य प्रमाणचक्रस्य   
सन्निवेशादभिव्यक्तः उपास्यत्वेन व्युत्पादितस्य   
विमर्शस्यैवोपासनाप्रवृत्तिमूलं बन्धमोक्षैककर्तृ प्रतिपादयति   
बध्नातीत्यादि । इयमेव विमर्शरूपिणी परा इदमंशसमुच्छ्रयेण   
स्वस्वरूपोभयभागयोर्भेदाभेदरूपयोरिदमहमंशयोर्मध्ये   
इदमंशसमुच्छ्रयेण जन्तून् बध्नाति । सर्वत्र वस्तुनि इदमाकारप्रतीतौ   
देहमात्रेऽप्यहमाकारप्रतीतौ सैवोच्छ्रितेदग्ताप्रतीतिः खलु बन्धः ।   
उन्नमिताऽहमंशाज्जन्तून् विमोचयति च । इदम्प्रतीत्यन्यथाभावेन   
सर्वत्राऽहन्ताप्रतीत्यौल्बण्यमेव च मोक्ष इति भावः ।   
अनयोर्बन्धमोक्षयोर्विमर्शरूपिणी पराशक्तिरेव मूलं स्वरसवाहिनी खलु   
परा यस्य यस्यहृदये इदन्तौल्बण्येनाऽहन्तान्यग्भावेन प्रवहति स स बद्धो   
भवति यस्य यस्य हृदये अहन्तौल्बण्येन इदन्तान्यग्भावेन प्रवहति स स   
मुक्तो भवतीति भावः ॥ ४ ॥  
  
प्। ६३)  
  
त्रेधेदमित्यहमिति स्फुरणात्मिकाया-  
स्तस्याः स्वरूपमुभयांशसमाऽसमत्वे ।  
तद्धर्मसङ्गतिवशेन तथा त्रिरूपो  
धर्मीं च चैत्यचितिमेलनसिद्धरूपः ॥ ५ ॥  
  
पूर्वसूत्रेण इदमहमत्मकौ प्रत्ययौ विमर्शरूपिण्याः परायाः स्वरूपे   
उभौ भागाविति सूचितं अनेन सूत्रेण तमेवार्थं स्फुटीकरोति - त्रेधेत्यादि   
। इदमित्यहमिति यत् स्फुरणद्वयं तदात्मिकायाः तस्याः परायाः स्वरूपं   
त्रेधा भागत्रयविशिष्टत्वदिति भावः । के ते भागा इत्यत्राह उभयांशेत्यादि ।   
इदमित्यहमिति स्फुरणरूपयोरुभयोरंशयोः समासमत्वेन त्रिधेत्यन्वयः ।   
इदमहमंशयोः साम्यमेको भागः तयोरसमत्वे इदमिति   
स्फुरणोल्बणतायामेको भागः अहमिति स्फुरणोल्बणतायामन्यो भाग इति तौ   
द्वौ भागौ समत्वभावेन सम्भूय त्रयो भागाः । अत्रापि   
जडाजडसाम्यानामिव भागकरणं विना प्रत्येकं सर्वसन्निविष्टानां   
समत्वादिस्वरूपाणामंशत्वमुपचारः । एवं धर्मरूपं विमर्शं   
पर्यालोच्य प्रक्रियासाम्येन प्राक्प्रतिपादितस्यापि धर्मिणस्त्रिरूप्यमनुस्मरति   
तद्धर्मेत्यादि । तद्धर्मसङ्गतिवशेन उक्तनवीनत्रिरूपस्य तस्य   
विमर्शात्मनो धर्मस्य संसर्गवशेन धर्मी च तथा त्रिरूपः   
त्रैरूप्योपलक्षितं धर्मिणं प्रदर्शयति चैत्येति । चैत्यचितिमेलनसिद्धरूपः   
व्याप्तिमता चैत्येन व्याप्तिमत्या चिता तदुभयमेलनेन सिद्धस्वरूप इत्यर्थः ।   
इदन्तोल्वणविमर्शसङ्गतिवशात् व्यापकचैत्यरूपः धर्मी   
अहन्तोल्वणविमर्शसङ्गतिवशात् व्यापकचिद्रूप् धर्मी इदन्ताऽहन्तासाम्येन   
स्तिमितविमर्शसङ्गतिदशा चिच्चैत्यसामरस्यरूपो धर्मीति विवेकः ॥ ५ ॥  
  
प्। ६४)  
  
विश्रान्तिधामनि निजाश्रययोर्विमर्श-  
श्चिच्चैत्ययोर्भवपदे स्वयमाश्रयोऽपि ।  
एतद्द्वयं निजसमाश्रयमेव कुर्वन्   
स्वैरक्रमेण विलसत्यबहिर्बहिश्च ॥ ६ ॥  
  
अथ सूत्रत्रयेण परमशिवभट्टारकस्वातन्त्र्यशक्तेर्विमर्शस्य   
निराधारविलसनचमत्कारान् प्रदर्शयति - विश्रान्तीत्यादि । विमर्शः कर्ता   
विश्रान्तिधामनि विश्रामपदे सुषुप्तावित्यर्थः । निजाश्रययोः   
चिच्चैत्ययोर्विश्रान्तेः निःशब्दतया विमर्शश्चिच्चैत्ययोराश्रितो लीन   
इत्युपपन्नम् । भवपदे संसारपदे स्वयमाश्रयो भवपदस्य   
विकल्पमूलत्वाद्विकल्पस्य विमर्शत्वात्तत्र पदे प्रमात्रादिकः सर्वोऽप्यर्थो   
विमर्शमूल एवेति चिच्चैत्ययोः प्रमात्रोरपि विमर्शाश्रितत्वम् । तथा   
धर्मिणोरप्याश्रयो विमर्श एतद्द्वयं चिच्चैत्यरूपं धर्मिद्वयं   
निजसमाश्रयमेव स्वमाश्रयमेव कुर्वन् अबहिः - अन्तः सीमायाम् ।   
बहिश्च बहिःसीमायां च स्वैरक्रमेण बाह्यादभ्यन्तरं वा   
अभ्यन्तराद्बाह्यं वेति एवमादिभिः स्वरसप्रवहणक्रमैर्विलसति ॥ ६ ॥  
  
प्। ६५)  
  
स्वप्ने स्फुरत्यबहिरिन्द्रियमूर्तिरन्त-  
र्बाह्ये बहिःकरणमूर्तिरथ प्रबोधे ।  
सङ्कोचमाश्रयति पूर्वपदेऽत्र किञ्चि-  
दत्यर्थमुत्तरपदे तु तमादधाति ॥ ७ ॥  
  
स्वप्नेत्यादि । स्वप्ने अबहिरिन्द्रियमूर्तिर्मनोबुद्धिस्वरूपः   
अन्तरभ्यन्तरकक्ष्यायां स्फुरति । जगद्रूपं स्वविलासं दर्शयतीति भावः ।   
स्वप्नशब्दः प्रकृतिसंसारस्याप्युपलक्षकस्तत्रापि मनोबुद्धिरूपेण   
विमर्शस्य जगदुद्वमनात् । अथानन्तरं प्रबोधे सुषुप्तिनिवृत्त्या   
शुद्धजाग्रद्रूपे प्रबोधे बहिः कारणमूर्तिः   
श्रोत्रादिवागादिज्ञानकियेन्द्रियस्वरूपः । बाह्ये बाह्यकक्ष्यायां स्फुरतीति   
सम्बन्धः । अत्र स्वप्नजाग्रद्रूपपदद्वये यत्पूर्वपदं स्वप्नस्तत्र   
किञ्चित्सङ्कोचमाश्रयति । सुषुप्तौ विश्रान्त्यैकरस्येन पूर्णस्य विमर्शस्य   
तदन्तरपदे स्वप्ने ईषत्सङ्कोचस्तद्वशात् प्रमातृप्रमेययोरपि तथात्वम्   
तमेव जाग्रत्सङ्कोचमाह उत्तरपदेत्विति । उत्तरपदे स्वप्नान्तरपदे जाग्रति   
अत्यर्थमतिमात्रं तं सङ्कोचमादधाति अङ्गीकरोति ॥ ७ ॥  
  
प्। ६६)  
  
सङ्कोचवर्तिपरसीमनि बाह्यरङ्गे  
व्याप्तिं समर्पयति नान्तरधाम्नि पूर्णे ।  
विश्रान्तिमर्पयति पूर्णतरामितोऽपि  
माया चमत्कृतिमवाप्य जडो विमर्शः ॥ ८ ॥  
  
पशोः संसारपदे विमर्शस्य मायाचमत्कारपरिग्रहेण विपरीतप्रतीतिरूपेण   
विलसनं दर्शयति -  
  
सङ्कोचेति । सङ्कोचवर्तिपरसीमनि सङ्कोचभावपरमपदे बाह्यरङ्गे   
जाग्रत्पदे व्याप्तिं समर्पयति पूर्णतामारोपयति । घटपटादीनां प्रस्फुटं   
साक्षात्करणेन जाग्रत्प्रकाश एव पूर्ण इत्यनुसन्धत्ते । पूर्णे जाग्रदपेक्षया   
पूर्णे सङ्कोचस्येषन्मात्रत्वात् । आन्तरधाम्नि आन्तरकक्ष्यायां स्वप्न   
इत्यर्थः । अत्र व्याप्तिं पूर्णतां न समर्पयति स्वप्नप्रकाशस्य   
जाग्रत्प्रकाशादल्पत्वमनुसन्धत्ते । साक्षात्कृतानामपि घटपटादीनां   
जाग्रदुदये अन्तर्धानात्स्वप्नप्रकाशस्य निष्प्रकाशसुषुप्तिकल्पत्वमेवेति   
प्रतिपद्यत इत्यर्थः । इतोऽपि स्वप्नात् पूर्णतरामतिपूर्णां विश्रान्तिसुषुप्तिमितोऽपि   
स्वप्नादल्पमिति सङ्कोचपदं प्रतिपद्यते कस्यचिदपि घटपटादेरप्रतिपत्तेरिति   
भावः । एवं विमर्शस्य विपरीतप्रतिभाने निमित्तमाह - मायेत्यादि । माया   
चमत्कृतिमवाप्य जडः सन् विमर्श एव विपरीतरूपो भवतीत्यर्थः । न   
क्वचिन्माया विद्यानामतत्त्व । विमर्श एवेदन्तौल्वण्येन   
सम्भासमानामायेत्युच्यते स एवाहन्तौल्बण्येन भासमानो विद्येति   
व्यपदिश्यत इति वेदितव्यम् ॥ ८ ॥  
  
प्। ६७)  
  
इच्छाद्वयान्तरितमानयुगे यवर्गे  
स्वाप्ने जडा खलु दशा समवेक्षणीया ।  
मातृत्वमत्र मनसो हि लकारमूर्तेः  
स्वप्नो हि मानसिकसंसरणं प्रसिद्धम् ॥ ९ ॥  
  
इदानीमिच्छामात्रसंसारस्य सुषुप्तेरनन्तरं ज्ञानक्रियासंसारयोः   
स्वप्नजाग्रतोर्मध्येविसर्गप्रकरणत्वात् क्रियाप्राधान्येन यद्यपि जाग्रतः   
प्रथमविवेकौचित्यं तथास्योत्पत्तिक्रियासृष्ट्या ज्ञानस्य प्रथमत्वात्   
ज्ञानसंसारस्य स्वप्नस्य प्रथमं विवेकमाचरमाण ईषत्सङ्गोचरूपां   
स्वप्नदशामीषत्सङ्कोचवति यवर्गे निरूपयति -  
  
इच्छेति । इच्छाद्वयान्तरितमानयुगे स्वरपदप्रक्रियानुसारेण   
इकारोकारसङ्कोचरूपयोः यकारवकारयोः जडाजडेच्छात्वम् तेन   
इच्छाद्वयेन अन्तरितं मध्येकृतं मानयुगम् ।   
ऋकारऌकारसङ्कोचरूपरेफलकारात्मकं क्रियाज्ञानरूपं   
प्रमाणयुगं यत्र तस्मिन् यवर्गे जडा स्वाप्ने दशा जीवसम्बन्धिनी   
भेदस्वप्नदशा समवेक्षणीया खलु यवर्गस्वप्नदशयो   
रीषत्सङ्कोचरूपयोः सादृश्ययोगादिति भावः । अत्र स्वप्ने लकारमूर्तेर्मनस   
एव प्रमातृत्वम् । लकारः खलु ज्ञानप्रमाणस्थानीयः । अन्तःकरणसंसारे   
स्वप्ने ज्ञानरूपे प्रमाणं मन एव न तु श्रोत्रादयो न तु   
स्वतन्त्राणीन्द्रियाण्येव निजनिजेषु विषयेषु प्रवर्तन्त इत्यनुभवः । मनसः किं   
स्वरूपं वेत्यत आह श्रोत्रादीनां बहीरूपमान्तरंरूपं चेति रूपद्वयं   
यथा(दा) श्रोत्रादयो बहिर्निमीलिता अन्तः प्रवर्तन्ते तथा(दा)   
श्रोत्रादीनामेव तथान्तरं रूपं मन इत्युच्यते यदा बहिरुन्मीलिताः प्रवर्तन्ते   
तदानीं श्रोत्रादिव्यवहार इति विज्ञेयम् । अन्तः श्रोत्रादीनामन्तः पदे मन इति   
व्यावहारात् । ज्ञानेन्द्रियस्थानीयो लकारो मन एव एवं कर्मेन्द्रियस्थानीयो   
रेफो बुद्धिः कर्मेन्द्रियाणामप्यान्तररूपं बुद्धिरित्यवगन्तव्यम् । स्वप्ने   
मनस एव प्रमात्रादित्रिपुटीभावपरिग्रहचमत्कारेण संसरणं न तु   
तात्विकदेहरूपस्य प्रमातुः तथात्वे स्वप्नानुभूतानामर्थानां जाग्रति   
सम्पातप्रसक्तेः । अतो मनस एव महाशक्तेर्विमर्शस्य त्रिपुटीरूपेण स्वप्ने   
विलसनं तस्यैव मनसो बहिरपि श्रोत्रादिरूपस्य विषयाकारेण विलसनमिति   
जगतो न कुत्रापि बहिरन्तर्वा विमर्शादन्यतः परमाण्वादेः सिद्धिरिति   
गुरुकठाक्षनिरस्तमायान्धकाराणां सम्प्रतिपन्नम् । स्वप्न संसारस्य   
तत्त्विकदेहप्रमातृकर्तृकत्वे जाग्रति तत्सम्पादौचित्यात्तत्सम्पातस्यादर्शनात्   
स्वप्नो मनोविलास इति लौकिकस्यापि सम्प्रतिपन्नमिति तदपेक्षया स्वप्ने   
निर्विवादं मनस एव प्रमातृत्वमिति तथोक्तं   
तामेवलौकिकसम्प्रतिपत्तिमुद्घाटयति - स्वप्नो हीति ॥ ९ ॥  
  
प्। ६८)  
  
स्वस्यैव शक्तिरवमर्शमयी स्वगर्भे  
ग्रस्तस्तयैव मनसा वपुरादिमूर्त्या ।  
आत्मास्वरश्मिपटलस्थगितोऽर्यमेव  
नाभति किञ्चिदपि कञ्चुकपञ्चकान्तः ॥ १० ॥  
  
इदानीं चित्तत्त्वस्यात्मनः स्वान्तःस्थयैव विमर्शपर्यायया मनः   
शक्त्या(क्तौ) देहाद्यन्तःप्रपञ्चस्य   
पृथिव्यादिबाह्यप्रपञ्चरूपिण्या(ण्यां) संवरणचमत्कारं   
व्युत्यादयति -  
  
स्वस्यैवेत्यादि । अवमर्शमयी विमर्शरूपिणी शक्तिः स्वस्यैव ।   
स्वसम्बन्धिन्येव । अस्याः स्थितिरपि स्वगर्भे । धर्मत्वात् मनसा मनोरूपिण्या   
तयैव वपुरादिमूर्त्या देदपृथिव्यादिप्रपञ्चभूमिकापरिग्राहिण्या ग्रस्तः   
व्याप्तः । अनेन प्रपञ्चेन अहङ्कवलित इति विमर्श्यैव   
विपरीतप्रतीतिचमत्कारभावाद्भ्रसनचमत्क्रियाविषयः न तु परमार्थतो   
ग्रस्तः । विद्योदयानन्तरं स्वरूपपर्यालोचनायां स्वस्य प्रपञ्चेन   
कबलनं विमर्शचमत्कारमात्रे पर्यवस्यतीति स्वधर्मविलास स्तेन कथं   
स्वस्यावरणमित्येतदुपमामुखेन समर्थयतिस्वरश्मीति । स्वरश्मिपटलेन   
स्थगितः छन्न अर्यमा सूर्य इव कश्चुकपञ्चकस्य   
मनःशक्तिसमुन्मिषितपरिच्छिन्नसङ्कल्परूपवेद्यादिपञ्चाङ्गपदात्मनः   
। अतः व्याप्यकक्ष्यायां स्थित इत्यर्थः । नाभाति न प्रभाति । यथा सूर्यः   
स्वरश्मिपटलेनैवाच्छादितो न दृग्विषयबिम्बः तथायमप्यात्मा   
स्वशक्तिविलासेन । अत एव स्वरश्मिचक्ररूपेण प्रपञ्चेन   
च्छन्नोन्तर्हितचिदात्मकमूलरूप इत्युपपन्नमिति भावः ॥ १० ॥  
  
प्। ६९)  
  
आत्मान्वितं वपुरहङ्कृति धीमनांसि  
त्रीण्यान्तराणि करणानि पदं प्रमातुः ।  
एतन्मनोविलसितं यदि पञ्चरूपं  
मायापदं पदमिदं प्रकृतेस्तु साक्षात् ॥ ११ ॥  
  
अथ विसर्गव्याप्तिविषयतया सम्भावितपञ्चाङ्गकस्य स्वप्नपदस्य   
संस्थानमुपदर्शयन् वक्ष्यमाणप्रकृतेः   
संसारपदादन्यभेदमुपपादयति -  
  
आत्मेत्यादि । आत्मान्वितं वपुः आत्मना सह परिगणितं वपुः ।   
अहङ्कृतिधीमनांसि अहङ्कारबुद्धिमनोरूपाणि । त्रीण्यान्तराणि करणानि ।   
सम्भूय पञ्चाङ्गकम् स्वप्नरूपं प्रमातुः पदं पदमित्यस्मिन्नर्थे   
प्रमातुरात्मन एव स्वाम्यमुक्तम् । अस्य   
पदस्यात्मशक्तिमनोविलासरूपत्वादात्मविलासरूपत्वमर्थात्सिद्धमिति जाग्रति   
मानसिकसंसारूपं प्रकृतिपदं वक्ष्यमाणपवर्गरूपम् । तत्राप्यात्मा   
वपुः पर्यायप्रकृतिः अहङ्काराद्यन्तःकरणत्रयमिति पञ्चाङ्गं पदम् ।   
तथा च प्रकृतिपदात् स्वप्नपदस्य को भेद - इत्यत्राह एतदित्यादि ।   
एतत्पञ्चरूपं पदं मनोविलसितम् । यदि मनस एव तात्त्विकदेहे   
प्रमातृनिर्व्यपेक्षस्य यदि विलसितं तदानीं स्वप्नपर्यायं मायापदं   
भवति साक्षाच्चेदहमेवं स्मरामीति जाग्रत्प्रकृतिरूप प्रमातृमूलं चेत्   
प्रकृतेः - पदं भवतीति भावः ॥ ११ ॥  
  
प्। ७०)  
  
मायापदे स्वमन एव शरीरताभा-  
गित्यादिशन्त्यणुविदोऽत्र वकारगर्भे ।  
तद्बाह्यतोऽपि च लकारमनुस्मरन्तः  
पञ्चाङ्गकं पदमिदं चतुरङ्गमेव ॥ १२ ॥  
  
ननु स्वप्नपदं विसर्गव्याप्तिविषयतया पञ्चाङ्गकमित्युक्तम् । तत्र   
यकारादिवकारान्ताश्चत्वारो वर्णाः   
जडाजडेच्छाप्रमाणद्वयाज्जडेच्छास्थानीयविसर्गप्रमातृस्थानं वर्णो   
न श्रूयते वहिश्च न दृश्यते । तत्कथमस्य पदस्य पञ्चाङ्गत्वमित्यत्राह   
-  
  
मायेत्यादि । अणिविदो मन्त्रविदः । मायापदे स्वप्नपदे । भेदविमर्शो   
मायाभेद विमर्शस्य स्वप्न एव प्रथमाभिव्यक्तिस्थलमिति स्वप्नपदे   
मायापदमिति च व्यवहारः । तत्र पदे मन एव कालरूपः शरीरताभाक्   
देहप्रमातृभावभाक् । मनोव्यतिरेकेण स्वप्ने व्यवहर्ता देहो नास्तीति   
प्राक्प्रतिपादितम् । अतो मनस एव देहत्वमित्यादिशन्ति । कुर्वन्तर ?   
(अत्र)रवकारगर्भे वकारस्यान्तः यकारानन्तरपद इत्यर्थः ।   
तद्बाह्यतोऽपि च वकारात्पूर्वप्दे च लकारमनुस्मरन्तः अनुयोजयन्तः । मनः   
स्थानीयस्य वियोजने मन एव देहत्वं प्राप्तमिति प्रतीयते । अतस्तथायोजनेन   
सम्प्रदायप्रवर्तनमेवोपदेश इति भावः । वकारात्पूर्वपदे   
बाह्यत्वेनाभिमते मनःस्थानीयो लकारोऽनुसन्धेयः । वकारात्परपदे   
आन्तरत्वेनाभिमते देहस्थानीयस्य लकारस्य सन्निवेश इति । ननु विसर्गव्याप्तिपदे   
विसर्गप्रमातृरूपस्य देहस्य कथमात्मस्थानियस्य वकारस्य गर्भे   
सन्निवेश इत्यत्रोच्यते - स्वप्नपदे विसर्गस्य स्थितिर्बिन्दुगर्भ एव तथापि   
विन्दोर्विसर्गेणाव्याप्तिप्रतीतिः । अत एव स्वप्नस्य चिदचिद्व्याप्तिप्रदेशे   
विसर्गप्रमातृरूपस्य देहस्य कथमात्मस्थानियस्य वकारस्य गर्भे   
सन्निवेश इत्यसङ्केतस्थानतया मिश्राद्वयं वक्ष्यति । जाग्रति तु   
विसर्गप्रमातुर्बिन्दुबहिर्भागसन्निवेशः । अत एव तस्याशुद्धता वक्ष्यते ।   
देहस्यात्मान्तर्गत्वेन अन्तःकरणत्रयस्यात्मान्तर्गतत्वमनुमेयम् ।   
तद्बहिर्गतत्वसन्निवेशस्तद्व्याप्तिप्रतिपत्त्यपेक्षयोपपद्यत इति निरवद्यम् ।  
  
नन्वेतत्पदं पञ्चाङ्गकमुक्तम् तथा चेच्चतुरङ्गकेण शवर्गेण सह   
अष्टकोणे कथं समसङ्ख्यया सन्निवेशमर्हति । अथास्य चतुरङ्गत्वे   
विसर्गव्याप्तिर्न सङ्गच्छत इत्यत्राह - पञ्चाङ्गकमित्यादि । वकारस्य   
बहिरेव लकारसन्निवेशे चतुरङ्गमेव सत्साम्प्रदायिकेन वकारगर्भे   
लकारगर्भसन्निवेशरहस्येन पञ्चाङ्गकं चेति विशेषज्ञैः सम्प्रतिपद्यते   
इति विज्ञेयम् ॥ १२ ॥  
  
प्। ७१)  
  
पृथ्वी लकार इह देहमयी स्वधामा  
कर्तृज्ञतेस्य मरुदग्निमयौ यरेफौ ।  
व्याप्ये तयोः क्षितिजलौ(ले) विकृते लवौ च   
स्वात्मस्थितस्य वपुषः करणानि गर्भे ॥ १३ ॥  
  
उक्तमर्यादया विसर्गव्याप्याभिमाने पञ्चाङ्गस्य स्वप्नपदस्याङ्गेषु   
वर्णेषु पशुपदत्वात्पृथिव्यादीनां व्युत्क्रमेण सन्निवेशं दर्शयति -  
  
पृथ्वीत्यादि । इह स्वप्नपदे लकारः वकारान्तर्वर्तिलकारः   
स्वधामाऽन्यस्मिन्पदयाकाशस्थानं प्राप्ता देहरूपिणी पृथ्वी । अस्य   
पृथ्वीरूपस्य देहस्य विसर्गप्रमातुः । मरुदग्निमयौ वाय्वग्निरूपौ यरेफौ   
। कर्तृज्ञते क्रिअयज्ञानकरणे विद्याप्तिपदे सलिलजडाग्निरूपे यत्तत्त्वद्वयं   
तदिदानीं व्युत्क्रमपदे वायुजडाग्निस्थानं यकाररेफरूपेण उपलक्षितम् ।   
पृथिव्यात्मनो देहप्रमातुः चिद्व्याप्तौ साधनभूतं   
क्रियाज्ञानकरणद्वयं भवतीति भावः । क्रियात्मनो देहस्य प्रमातृत्वात्   
तत्साधनमपि क्रियाप्रधानं भवतीति विज्ञेयम् । वकारात्पूर्वो लकारः   
वकार(रात्पर)श्च लकारस्तयोर्यकाररेफरूपवाय्यग्न्योः व्याप्ये   
विकृते विकृतिमापन्ने । प्रकृत्या वाय्वाकाशरूपयोस्तत्त्वयोः   
क्षितिजलभागौ (वि)वकारक्षितिजलौ(ले) । एवं स्वात्मस्थितस्य   
वपुषः आत्मस्थानीयवकारगर्भे स्थितस्य देहस्य विसर्गप्रमातुः गर्भे   
करणानि । भवन्तीति शेषः । विसर्गस्य स्वव्याप्तिपदे चित्पदावच्छेदनियमात्   
आकाशादिरूपस्य विसर्गपदस्य संस्थानविशेषेणैव चिदन(व)च्छेदो   
गम्यते । विसर्गप्रमातृसाधनाभ्यां वाय्वग्निभ्यां   
पृथिवीजलयोरुच्छेदो न सिध्यति । वायुना जलस्योच्छेदः अग्निना पृथिव्या   
उच्छेदः सम्भवति । वायुना पृथिव्युच्छेदोऽग्निना जलस्योच्छेदो न   
सम्भाव्यत इति ॥ १३ ॥  
  
प्। ७३)  
  
मग्नः पुमान्वपुषि चित्तमहङ्क्रियायां  
बुद्धौ जडांशजठरेऽप्यजडस्तदंशः ।  
इत्थं प्रमातरि जडांशगताऽजडांशे  
ज्ञानक्रियान्तरवभाति महानजाण्डः ॥ १४ ॥  
  
इदानीमात्मनः स्वगर्भस्थेनैव देहादिना व्याप्तिं निरूपयन्   
मनोबुद्धिरूपस्य विमर्शस्य देहाहङ्काररूपान्तर्जगदुद्वमनानन्तरं   
बाह्यजगदुद्वमनचमत्कारं दर्शयति -  
  
मग्न इत्यादि । पुमानात्मा वकाररूपः । वपुषि लकाररूपे । मग्नो भवतीति   
शेषः । चित्तं पूर्वलकाररूपं मनः । अहं क्रियायां यकाररूपे अहङ्कारे   
मग्न इत्यन्वयः । बुद्धौ जडांशजठरे । अजडस्तदंशः मग्न इत्यन्वयः ।   
बुद्धेरग्नित्वं जडाऽजडरूपत्वं च प्रतिपादितम् । ननु वायुनाहङ्कारेण   
पृथिवीरूपस्य चित्तस्य कबलनम् अग्निरूपया बुद्ध्या जलरूपस्यात्मनः   
कबलनं पूर्वसूत्रेणोन्मीलितम् । इदानीमात्मनो देहेन कबलनं कथमिति चेत्   
उच्यते । ज्ञानक्रियारूपं करणद्वयं प्रमातुरङ्गमेव । तत्कबलनं   
फलतः प्रमातृकबलनमेवेति न विरोधः । इत्थमुक्तनिमज्जनपक्रियया ।   
प्रमातरि वकाररूपे प्रमातरि । जडांशगताऽजडांशे   
विसर्गतदङ्गनिमग्नस्वात्मस्वकीयाङ्गे सति ज्ञानक्रियान्तः   
मनोबुद्धिगर्भात् । मनोबुद्धिरूपविमर्शगर्भादित्यर्थः । महान् अतिविततः ।   
अजाण्डो ब्रह्माण्डः । अवभाति निर्गच्छति । विमर्शः स्वगर्भादन्तः   
प्रपञ्चोन्मीलनानन्तरं बाह्यप्रपञ्चमुद्वमतीति भावः । स्वप्नपदे   
ब्रह्माण्डस्य पिण्डाण्डं कारणमितिलौकिकस्यापि सम्प्रत्ययः । जाग्रति तु   
ब्रह्माण्डः पिण्डाण्डस्य कारणमिति दक्षिणमार्गलौकिकप्रतीतिः ।   
वाममार्गस्य योगिनस्तु तत्र पिण्डाण्ड एव ब्रह्माण्डकारणमिति निश्चयः   
सिद्धदर्शने । यामले तु तयोरन्योन्यकार्यकारणत्वं यौगपद्यसिद्धेरिति   
शक्त्यात्मनोः पिण्डाण्डब्रह्माण्डयोरविनाभाव इति । अन्तः पदे   
पिण्डाण्डाङ्गं ब्रह्माण्डमिति बहिः पदे ब्रह्माण्डाङ्गं पिण्डाण्डमिति   
समविवेकः ॥ १४ ॥  
  
प्। ७४)  
  
पिण्डाण्डमूलमपि मूलमिवास्य भाति  
ब्रह्माण्डमन्तरमपि बाह्यमिवास्य चित्रम् ।  
मायाविमोहितदृशा तदणुर्निरीक्ष्य  
स्वाङ्गानि पञ्च कलयत्यणुशक्तिकानि ॥ १५ ॥  
  
इदानीं पशोः स्वस्वरूपभूतात् पिण्डाण्डादेवोदितस्य ब्रह्माण्डस्य   
दर्शनेन योऽयं विपरीतप्रतीतिरूपविमर्शविलास स्तं विवृणोति -  
  
पिण्डाण्देति । ब्रह्माण्डपिण्डाण्डमूलमपि स्वप्नेऽपि देहाभिमानिनः विवादं   
मनोमूलत्वात्पिण्डाण्डमूलकमपि अस्य पिण्डाण्डस्य स्वयं मूलमिव भाति ।   
अस्य पिण्डाण्डस्य अन्तरेऽपि मनोनिष्ठत्वादन्तःस्थमपि बाह्यमिव भाति ।   
चित्रमद्भुतम् । स्वान्तःस्थस्य स्वव्यापकत्वेन प्रतीतेर्द्भुतत्वात् । अणुः   
सङ्कुचितप्रमाता । तत्तदेवंविधं ब्रहाण्डम् । मायाविमोहितदृशा   
मायाचमत्कारपरिग्रहेण विमोहितया विकृतिं गतया दृशा ।   
दृग्विमर्शेन निरीक्ष्य । पञ्च पिण्डाण्डस्थानानि देहादीनि । स्वाङ्गानि ।   
अणुशक्तिकानि ब्रह्माण्डापेक्षया अत्यल्पसाराणि । कलयति । मनुते ॥ १५ ॥  
  
प्। ७५)  
  
सङ्कॢप्तवायुशिखिभूजलखापकर्षा  
बन्धाः स्युरन्तरणुकस्य कलाप्यविद्या ।  
रागश्च कालनियती इति कञ्चुकास्ते  
मायात्मनः प्रथमकञ्चुकता सुषुप्तेः ॥ १६ ॥  
  
इदानीं पशोः पञ्चमहाभूतात्मकब्रह्माण्डाङ्गदर्शनेन   
सङ्कुचितभूतात्मकस्वस्वरूपपिण्डाण्डाङ्गानामपकर्षसङ्कल्पा एव   
अन्तर्बन्धाः कलादिशब्दव्यवह्रियमाणाः षट्कञ्चुका भवन्तीत्याह -  
  
सङ्कृप्तेति । सङ्कॢप्तवायुशिखिभूजलखापकर्षाः । सङ्कॢप्ताः   
सङ्कल्पिताः वाय्वाद्यपकर्षाः   
यकाररेफलकारवकारलकारस्थानकवाय्वाग्निक्षितिजलाकाशसङ्कोचाः ।   
अणुकस्य परिच्छिन्नप्रमातुः । अन्तर्बन्धाः स्युः । सङ्कल्पानां   
पशोरन्तर्हृदयेऽवस्थानात् प्रपञ्चव्याप्तिलक्षणबन्धमूलत्वाच्च   
अन्तर्बन्धत्वम् । स्वसङ्कल्पवशाद् बद्ध इति प्रसिद्धेः । तेषां   
सङ्कल्परूपबन्धानां यकारस्थानकवाय्वादिक्रमेण   
सिद्धसम्प्रदायप्रसिद्धकलादिषट्कञ्चुकरूपतां क्रमेणानुदिशति -   
कलेत्यादि । यकारस्थानकवायुसङ्कोच सङ्कल्पः कला नाम कञ्चुको भवति ।   
रेफस्थानकाग्निसङ्कोच सङ्कल्पः अविद्या नाम कञ्चुको भवतीति ।   
लकारस्थानकपृथ्वीसङ्कोच सङ्कल्पो राग इति कञ्चुको भवति ।   
वकारस्थानकजलसङ्कोचः सङ्कल्पः कालो नाम कञ्चुको भवति ।   
लकारस्थानकाऽकाशसङ्कोचः सङ्कल्पो नियतिर्नाम कञ्चुको भवति ।   
अपरिच्छिन्नप्रमातृपदे सर्वकर्तृत्वस्य वायोः पशुपदे   
सङ्कोचात्कलामात्रकर्तृत्वमिति कला सर्वज्ञत्वस्याग्नेर्विद्यारूपस्य   
सङ्कोचाद्वैपरीत्ये अविद्यात्वम् पूर्णत्वशक्तेः पृथिव्याः सङ्कोचे   
ममेदमाशास्यमिति स्पृहापर्यायरागोदयाद्रागत्वम् नित्यत्वशक्तेः सलिलस्य   
सङ्कोचे अनित्यताकलनात्कालत्वम् व्यापकत्वशक्तेराकाशस्य सङ्कोचे   
अत्रैवाहमिति देशनियमान्नियतित्वमिति कलादीनामुपपत्तिः । ननु कञ्चुकाः   
षडितिप्रसिद्धिस्तत्र माया प्रथमेति श्रूयते तस्याः कथं नात्र विवेक इत्यत्राह   
- मायात्मन इति । योऽयं पञ्चकञ्चुकरूपात्स्वप्नात्पूर्वभाविनी   
तत्कारणरूपभूता जडसुषुप्तिः । सैव मायाभेदसंसारस्य मूलरूपत्वात्   
तस्या मायात्मनः सुषुप्तेः प्रथमकञ्चुकता क्षकारादि ककारान्तवर्णाः   
शिवादिक्षित्यन्तषट्त्रिंशत्तत्त्वरूपा इति साम्प्रदायिकी प्रसिद्धिः । ते च वर्णा   
द्विरूपेण लकारेण सह पञ्चत्रिंशकेन षकारक्षकारयोरेकवर्णत्वेन   
सम्प्रदाये सम्प्रतिपन्नत्वात् । ततः स्वरवर्गस्य   
मायातत्त्वरूपस्यान्तःस्थःवर्गमूले सन्निवेशे वर्णेषु षट्त्रिंशत्तत्त्वस्थिति   
रविसंवादिनी । स्वर खण्डः खलु व्यापकखण्डस्य मूलम् ।   
यवर्गरूपभेदस्वप्नबीजत्वाच्छवर्गरूपा-भेदस्वप्नविश्रान्तिपदत्वाच्च   
। उत्पत्त्यपेक्षया ज्ञानस्य प्राधान्यं प्रतीत्यपेक्षया क्रियायाः   
प्राधान्यमितिज्ञानक्रियासंसाररूपयोः स्वप्नजाग्रतोर्मध्ये सर्वकारणस्य   
सुषुप्तेः स्वरवर्गरूपस्य सन्निवेश इति स्वरवर्गे स्वप्नवासनारूपयकारो   
मायातत्त्वस्थानमिति विवेकः ॥ १६ ॥  
  
प्। ७६)  
  
कर्तृत्वशक्तिरनिलः सकलज्ञताग्नि-  
र्भूः पूर्णताऽविलयताम्बु वियद्विभुत्वम् ।  
पञ्चापि शक्तय इमा वितताः स्वरूपं  
शम्भोर्भवन्त्यपि च सङ्कुचिताः पशोस्तु ॥ १७ ॥  
  
इदानीं यकारादिस्थानानां वाय्वादीनां भूतानां पूर्णापूर्णतया   
जीवशिवस्वरूपकर्तृत्वादिपञ्चशक्तित्त्वं व्युत्पादयति -  
  
कर्तृत्वेति । अनिलः शिवस्य सर्वकर्तृत्वशक्तिः । अग्निः सर्वज्ञताशक्तिः । भूः   
- पूर्णताशक्तिः । अम्बु - अविलयता नित्यत्वशक्तिः । वियदाकाशः -   
विभुत्वं व्यापकत्वशक्तिः । इमाः पञ्चापि शक्तयः निरताः पूर्णाः   
शम्भोः स्वरूपं भवन्ति । सङ्कुचितास्तु पशोः स्वरूपं भवन्ति । सर्वस्याः   
क्रियायाः स्पन्दरूपत्वात् स्पन्दस्य वायुधर्मत्वाद्बायोः कर्तृत्वशक्तिता ।   
ज्ञानस्य भासनरूपत्वात् भासनस्य तेजोधर्मत्वाद्वह्नेर्ज्ञत्वशक्तिता ।   
सम्पन्नतापर्यायस्य पूर्णत्वस्य   
सकलभोग्यवस्तुमूलत्वात्सकलभोग्यवस्तूनां पृथिवीमूलत्वात् पृथिव्याः   
पूर्णत्वशक्तिता । नित्यत्वस्याऽप्यायनाविच्छेदमूलत्वादाप्यायनस्य   
नित्यत्वशक्तित्वम् । विभुत्वस्य व्याप्तिमूलत्वा   
द्व्याप्तेराकाशधर्मत्वादाकाशस्य विभुत्वशक्तिरिति विवेकः ॥ १७ ॥  
  
प्। ७७)  
  
स्यात्पञ्चशक्तिमयता प्रकृतिः शिवस्य  
स्वान्तर्जगत्कलनमप्यथ देहिनस्तु ।  
बाह्ये जगत्कलनमेव भवेद्विभेदः  
स्वाभ्यन्तरस्थजगतोऽपि विमोहशक्त्या ॥ १८ ॥  
  
शिवयोः पञ्चशक्तिमयत्वे सामान्ये भेदकं धर्ममुत्पादयति -  
  
स्यादिति । शिवस्य पञ्चशक्तिमयता प्रकृतिः स्वभावः स्यात् । अष्टौ मूर्तयः   
शिवस्येति प्रसिद्धिः । तत्र चन्द्रार्कयोस्तेजसि वह्नावन्तर्भावाद्यजमानस्य   
चिदात्मन आकाशे तेजसि शिवान्तर्भावात् ब्रह्माण्डरूपेण परिणताः   
पञ्चमहाभूता एव शिवस्य स्वरूपमाकाशप्रभूतिका इत्युपपन्नम् । शिवस्य   
जीवाद्भेदकं धर्ममाह - स्वान्तर्जगत्कलनमिति ।   
महाभूतपरिणामरूपाणां जगतां भूर्भुवादीनां   
महाभूतेष्वेवावस्थानात् तदात्मनः शिवस्य स्वान्तर्जगत्कलनमेतावती   
शिवस्य प्रकृतिः । अथ देहिनस्तु । अथ पक्षान्तरे । पञ्चभूतात्मकत्वात्   
पञ्चशक्तिमयस्यैव सतः स्वाभ्यन्तरस्थजगतः पिण्डाण्डरूपस्य जीवस्य ।   
पिण्डाण्डादेव ब्रह्माण्डोदयात्तत्रैव तस्य संस्थानात्   
स्वाभ्यन्तरस्थजगतोऽपीत्युपपन्नम् । विमोहशक्त्या विपरीतप्रतीतिरूपविमर्श   
शक्त्या । बाह्ये व्याप्तिपदे । यज्जगत्कलनम् जगतामवस्थानसङ्कल्पः । तदेव   
शिवाद्विशेषः । भेदकोधर्मः । यदा निजस्वरूपं पिण्डाण्डं   
ब्रह्माण्डस्य मूलतया ब्रह्माण्डादधिकं मन्यते । तदा स्वस्वरूपस्यैव   
ब्रहाण्डत्वे तदुत्तीर्णत्वे च प्राप्ते सति विश्वमयविश्वोत्तीर्णस्वभावं   
शिवत्वमेव शिवस्य प्राप्नोतीति भावः ॥ १८ ॥  
  
प्। ७८)  
  
अन्तःस्थितस्य मनसो न हि पूर्तियोग-  
श्चैत्यस्य तत्कबलितत्वविनिश्चयायाः ।  
तद्वच्चितेरपि न पूर्तिरतो दशेयं  
पक्षद्वये स्फुरदपूर्त्यभिपूर्तियोगा ॥ १९ ॥  
  
इदानीं स्वप्नस्य मिश्राध्वताप्रतिपादनाय तत्र चिदचिद्व्यापिसाङ्कर्यं   
दर्शयति -  
  
अन्तरित्यादि । मनसः । अन्तःस्थितस्य चैत्यस्य । देहब्रह्माण्डरूपस्य वेद्यस्य ।   
पूर्तियोगः पूर्त्युपपत्तिः । न हि । तत्कबलितत्वविनिश्चयायाः -   
तेनोभयविधेन चैत्येन कबलितत्वं व्याप्तत्वम् तत्र विनिश्चयः   
प्रतिपत्तिदार्ढ्यम् यस्याः सा तथोक्ता । चितेरपि वकारस्थानकस्यात्मनोऽपि तद्वत्   
न । यथा चैत्यस्य तथेत्यर्थः । पूर्तिः चैत्यस्य चिदन्तर्गतत्वे परमार्थे   
चिद्व्याप्तिरेवास्तु । अन्यथा प्रतिपत्तिदोषेण परमार्थस्य न खलु व्याहतिरिति   
नाशङ्कनीयम् । निर्विकल्पपरमार्थो मूलवस्तु निर्विकल्पवशादेव खलु   
संसाराध्यवसायः । न हि पारमार्थिकः संसारः ।   
अतस्तत्तत्प्रतीतिरूपविमर्शभासिता भावा अतात्त्विकत्वेन नापह्नवनीयाः ।   
तथात्वे सर्वस्यापि संसारस्यापह्नवीयत्वप्रसक्तेरित्यलं   
रहस्योपदेशान्तरायकथाभिः अतश्चिदचितोर्व्याप्तिनिर्णयानैकान्त्यात् । इयं   
दशा । स्वप्नः । पक्षद्वये चिदचिद्रूपे पक्षद्वये । स्फुरदपूर्त्यभिपूर्तियोगा   
स्फुरन्त्योरपूर्त्यभिपूर्त्योर्योगः संसृष्टिरस्यामिति सा तथोक्ता ॥ १९ ॥  
  
प्। ७९)  
  
अध्वा भवेच्चिदपकर्षवशादशुद्धः  
शुद्धस्त्वसौ भवति चैत्यपदापकर्षात् ।  
चिच्चैत्ययोरुपचयाऽपचयाऽविशेषान्-  
मिश्रो हि मायिकपदं भवतीदमध्वा ॥ २० ॥  
  
स्वप्नस्याशुद्धाध्वताप्रवचनप्रस्थाने सर्वस्याप्यध्वनः स्वरूपं   
व्युत्पादयति -  
  
अध्वेति । चिदपकर्षवशाच्चैत्यस्य व्याप्त्या चित्तत्वस्यापकर्षे व्याप्यत्वे प्राप्ते   
तद्वशात् । अशुद्धः अध्वा भवति । यत्र यतो व्याप्यत्वादपकर्षः तदेव   
पदमशुद्धाध्वेति व्यवह्रियते ।   
भेदजाग्रज्जडसुषुप्तिश्चाऽशुद्धाध्वेत्यर्थः । तत्र चैत्यव्याप्तेरैकाधिपत्येन   
चितो व्याप्यत्वात् । असावध्व चैत्यपदापकर्षात् शुद्धो भवति । शुद्ध इति   
व्यवह्रियते । तुर्यपदं शुद्धाध्वा चिद्व्याप्तिरैकाधिपत्येन चैत्यस्य   
व्याप्यत्वात् । इदं मायिकपदं स्वप्नपदम् चिच्चैत्ययोरुपचयापचयाविशेषात् ।   
उपचयो व्यापकत्वम् । अपचयो व्याप्यत्वम् । तयोरविशेषः सामान्यभावः ।   
चिच्चैत्ययोः प्रत्येकं व्याप्य व्याप्तिसामान्यात् मिश्रो ह्यध्वा भवति ।   
मिश्राध्वेति व्यवह्रियते । विश्वस्य चिन्मयत्वपारमार्थ्यात् तद्व्याप्तिप्रतीतिरेव   
शुद्धिः । तद्वान शुद्धः । चैत्यव्याप्तेश्चमत्कारमात्रतया   
चित्स्वरूपावरकत्वेन मलपर्यायतायां चैतव्याप्तिप्रतीतिरशुद्धिः ।   
तद्वानशुद्ध इति वेदितव्यम् । जाग्रदादीनामेव दशानां शिवजीवयोः   
सञ्चरणपर्याये पुनःपुनरभ्यावृत्तिविषयतया व्यवहारः ॥ २० ॥  
  
प्। ८०)  
  
आत्मा वकारवपुषाणुरुकार एव  
देहात्मनैव खलु संसृतिरस्य जन्तोः ।  
देहं च तात्त्विकममुष्य सुषुप्तमेव   
स्वप्ने तदत्र मन एव शरीरताभाक् ॥ २१ ॥  
  
इति मातृकाचक्रविवेके स्वप्नविवेकस्तृतीयः खण्डः ॥  
  
प्रकरणमुपसंहरन् स्वप्ने मनस एव शरीरत्वमिति विप्रतिपत्तिविषयत्वात्   
सविशेषं प्रतिपादयति -  
  
आत्मेति । अकारादिरूपे सुषुप्तिपदे आत्मस्थानीये य उकारः सोऽयमुकाररूप   
एवात्मा स्वप्नपदे वकारवपुषा वकाररूपेण । अणुः सङ्कुचितः । अस्य   
वकाररूपस्य जन्तोः जीवस्य । देहात्मनैव देहरूपेणैव । संसृतिः   
संसरणम् खलु शिववद्देहबन्धं विना निर्मलचिदाकाशरूपेण   
संसरणलीलाचमत्कारानुसन्धानं न सम्भवतीति भावः । अतो जीवस्य   
संसरणे देहमवश्यं स्वप्ने मनः - कल्पितम् तात्त्विकं देहं   
सुषुप्तमेव निमीलितबहिरिन्द्रियग्रामं सच्छय्यातलं न जहातीति भावः ।   
तस्यैव स्वप्नसंसारिणोऽधिष्ठातृत्वे स्वप्नसम्भाविताङ्गुलिच्छेदादेर्जाग्रति   
सम्पातप्रसक्तेः । यद्यपि तात्त्विकस्यापि देहस्य मनोमूलत्वं तथापि   
लौकिकप्रतीत्यपेक्षयाऽतात्त्विकं मनःकृतमित्युक्तम् । तत्तस्मात्कारणाद् अत्र   
स्वप्ने । मन एव । पारिशेष्यादिति भावः । शरीरताभाक् शरीरत्वं भजतीति   
सम्प्रतिपन्नं लौकिकस्यापीत्यर्थः ॥ २१ ॥  
  
प्। ८१)  
  
शम्भोर्दक्षिणमक्षिभूतविततेः शोषे यकारः पटु -  
र्नेत्रं मध्यममुष्य लोकदहने जागर्तिरेफाक्षरम् ।  
विश्वाप्लावककर्मठं पशुपतेर्वामेक्षणे वाक्षरं  
त्रैनेत्रं पदमाददाति जपतामेतत्त्रयं देहिनाम् ॥  
  
सुप्त्या मग्नस्य जलधौ विश्वस्योद्धृत्य धारणात् ।  
मन्त्रविद्भिर्यवर्गोऽयं धारणाशक्तिरुच्यते ॥ १ ॥  
  
स्थितिरिन्द्रे हि विश्वस्य लकारे मानसे तथा ।  
तदिन्द्राख्या लकारस्य मन्त्रवित्साम्प्रदायिनी ॥ २ ॥  
  
वकारं च लकारञ्च भित्वा बुध्यातितीक्ष्णया ।  
(वलभिद्वलभित्प्रोक्तो नवलो नाम राक्षसः ) ॥ ३ ॥  
  
भेदप्रत्ययघस्मरैर्नवरसैः पेयैर्यकारात्मकै-  
?र्लाकारैरुपदंशनैश्च रदनोत्पत्तिक्रियायाः फलैः ।  
मायां ये समुपासते कृतधियस्तेषां यवर्गस्थितं   
मायास्फूर्तिरहस्यमन्तरचिरादुद्योतते स्वात्मनि ॥ ४ ॥  
  
शिवानन्देन मुनिना देशिकादेशवर्तिना ।  
तृतीयं मातृकाचक्रविवेके व्याकृतं पदम् ॥ ५ ॥  
  
इति तृतीयः खण्डः समाप्तः ॥ ३ ॥  
  
  
अथ चतुर्थः खण्डः ॥  
  
इत्यन्तरीषदिह सङ्कुचिते विमर्शे  
सङ्कोचमाश्रयति बाह्यपदे प्रगाढम् ।  
प्रत्येकमेव कलयन्त्यथ भावमेवं  
भूतानि पञ्च जगतो नियतः कलापः ॥ १ ॥  
  
अथ स्कन्धान्तरमारभमाणः पूर्वोत्तरस्कन्धयोः सम्बन्धदर्शनाय   
पूर्वस्कन्धप्रमेयानुवादपूर्वकमुत्तरस्कन्धप्रमेयं प्रस्तौति -  
  
इतीत्यादि । इत्युक्तप्रकारेण । अन्तरन्तःकरणकक्ष्यायाम् । इह स्वप्नदशायाम् ।   
ईषत्सङ्कुचिते विमर्शे बाह्यपदे बाह्येन्द्रियकक्ष्यायाम् । जाग्रति ।   
प्रगाढमतिमात्रं सङ्कोचमाश्रयति । भूतानि जगतो नियतः कलापः । जगतो   
भूतपरिणामरूपत्वात् भूतानां नियमेन जगत्कलापत्वम् । प्रत्येकं   
पञ्चभावं कलयन्ति प्राप्नुवन्ति । विमर्शस्यातिसङ्कोचपदे जाग्रति   
भूतानामप्यतिसङ्कोचपरिग्रहात् । पृथिव्यादीनामेकैकस्य   
पृथिव्यादिपञ्चरूपत्वेनातिसङ्कोचः । पशुप्रमातृपदस्य सलिलस्य   
पुरुषप्रकृत्यादिरूपेण पञ्चभूतात्मतयातिसङ्कोचः ।   
पशुप्रमातृज्ञानेन्द्रियपदायाः पृथिव्याः श्रोत्रत्वगादिरूपेण   
पञ्चभूतात्मतयातिसङ्कोचः ।   
पशुप्रमातृकर्मेन्द्रियपदस्याग्नेर्वाक्पाण्यादिरूपेण   
पञ्चभूतात्मतयातिसङ्कोचः । पशुप्रमातृज्ञेयवेद्यपदस्य वायोः   
शब्दस्पर्शादिरूपेण पञ्चभूतात्मतयातिसङ्कोचः । पशुप्रमातुः   
कार्यवेद्यरूपस्याकाशस्याकाशवाय्वादिरूपेण पञ्चभूतात्मतयाति   
सङ्कोचः । अत्रायमर्थो गम्यते - भूतानां प्रत्येकम्पञ्चभूतात्मतया   
विलसनं स्वभावः सुषुप्तिस्वप्नयोरपि सङ्कोचाविषयत्वान्नोन्मिषति ।   
जाग्रत्यतिसङ्कोचपदे तु समुन्मिषतीति । एतेन भूतानामपि सर्वेषां   
सर्वभूतैः सहाविनाभावसम्बन्ध नियम इति वेदितव्यम् ॥ १ ॥  
  
प्। ८३)  
  
यद्वर्णपञ्चकमपूर्वकमादिवर्ग्य-  
मन्तःस्थतां भजति सङ्कुचिते तदीषत् ।  
तत्कादिवर्गतनुसङ्कुचितं नितान्त-  
मूष्मात्मकं च दधतेऽङ्कुरिताभिपूर्ति ॥ २ ॥  
  
इदानीं जाग्रत्प्रस्तावे कादिमान्तस्पर्शवर्णानां सङ्कोचाधिक्यदर्शनाय   
सर्ववर्णकारणरूपस्याकारादिवर्णपञ्चकस्य स्फुरणे प्रतिपादिप्रक्रियां   
व्युत्पादयति -  
  
यद्वर्णेत्यादि । आदिवर्गः - वर्गाणामादित्वादादिवर्गः स्वरवर्गः । तत्र   
भवम् आदिवर्ग्यम् । अपूर्वकम् अकारः पूर्वो यस्य वर्णपञ्चकस्य   
तदपूर्वकं यद्वर्णपञ्चकम् अकारेकारोकार-ऋकारऌकाररूपम् ।   
तदेवं वर्णपञ्चकम् । ईषत्सङ्कुचितं सत् । ईषत्स्पृष्टताप्रयत्नविषयतया   
ईषत्सङ्कुचितं सत् । अन्तःस्थतां यकारादिरूपतां भजति । इकारस्येषत्सङ्कोचो   
यकारः ऋकारस्य रेफः (ऌ)?इकारस्य लकारः उकारस्य   
वकारः सङ्कोचः । मनस एव लकारस्थानकस्य   
विसर्गप्रमातृपर्यायदेहरूपत्वादकारसङ्कोचो नास्ति ।   
एवमकारादिवर्णपञ्चकस्यैव रूपान्तरमन्तःस्थवर्गः । तदेव   
वर्णपञ्चकं नितान्तं सङ्कुचितं स्पृष्टाविषयतयातिसङ्कुचितं सत् ।   
कादिवर्गतनु - कवर्गादिवर्गपञ्चकस्वरूपम् । अकारस्य सङ्कोचः   
कवर्गः । इकारस्य सङ्कोचश्चवर्गः । ऋकारस्य सङ्कोचष्टवर्गः ।   
ऌकारस्य सङ्कोचस्तवर्गः । उकारस्य सङ्कोचः पवर्गः । अथ तदेव   
वर्णपञ्चकम् । अङ्कुरिताभिपूर्ति - ईषद्विवृत्तिप्रयत्नविषयतया   
अङ्कुरितपूर्णत्वं सत् ऊष्मात्मकं च । (दधते - भजति)   
पवर्गपञ्चकरूपेण सङ्कुचितस्याकारादिवर्णपञ्चकस्येषत्पूर्णत्वरूपा   
ऊष्माण इत्यर्थः । चवर्गस्येषत्पूर्णत्वं शकारः । टवर्गस्येषत्पूर्णत्वं   
षकारः । तवर्गस्येषत्पूर्णत्वं सकारः । कवर्गस्येषत्पूर्णत्वं हकारः ।   
एवं कारणरूपस्याकारादिवर्णपञ्चकस्यैव दशाविशेषास्तत्कार्यरूपाः   
सर्वे वर्णा इति विवेकः ॥ २ ॥  
  
प्। ८४)  
  
स्थानेन साधितधराप्रभृतिस्वभावे  
वर्णोत्करे भवति मातृपदं पवर्गः ।  
आत्मा मनस्तदनु बुद्धिरहङ्क्रिया च ।  
प्राक् चेतसः प्रकृतिरप्यवरोहभङ्ग्या ॥ ३ ॥  
  
अथ स्पर्शकदम्बकस्य स्थानवशात्पृथिव्यादिरूपत्वविवेकं   
प्रागुक्तप्रमेयतया सूचयन्निति तत्प्रमातृपदस्य पवर्गस्य वर्णपञ्चके   
तत्प्रतिपाद्यं तत्त्वपञ्चकं व्युत्पादयति -  
  
स्थानेति । स्थानेन कण्ठताल्वादीना । साधितधराप्रभृति स्वभावे   
प्रागुक्तप्रक्रियया नीचोच्चस्थानेपर्यालोचनया निश्चित पृथिव्यादिस्वभावे ।   
वर्णोत्करे स्पर्शवर्णकदम्बके । पवर्गो मातृपदं प्रमातृपदं भवति   
। यद्यपि कवर्गस्यैव व्यापकतया प्रमातृपदत्वं तथापि चैत्यस्य   
प्रमातृत्वं वैकारिकं चितः प्रमेयत्वं च तथेति चित्पदस्य पवर्गस्य   
प्रमातृपदव्यवहारः पूर्व(शा)शसनयेति निरवद्यम् ।   
अवरोहभङ्ग्या विलोमक्रमेण । मकारमारभ्य पकारपर्यन्तमित्यर्थः ।   
आत्मा मनः बुद्धिः अहङ्क्रिया प्रकृतिरितिपवर्गवर्णानां विलोमक्रमेण   
तत्त्वपञ्चकस्वरूपता । तद्भावकत्वे तत्स्वरूपत्वमुपचारतः । मकार आत्मा   
पुरुषतत्त्वमित्यर्थः । भकारो मनस्तत्त्वम् । बकारोबुद्धितत्वम्   
फकारोऽहङ्कारतत्त्वम् । पकारः प्रकृतितत्त्वमिति विज्ञेयम् ।   
पकारादिवर्णपञ्चकस्य पृथिव्याद्याकाशान्तरा(ता)यां सत्यामेव   
प्रकृत्यादिव्यवहारः । पृथिव्यंशः प्रकृतिः । जलांशोऽहङ्कारः ।   
अग्न्यंशो बुद्धिः । वाय्वंशो मनः । आकाशांशः पुरुष इति विवेकः ।   
एवमितरवर्गचतुष्टयस्यापि प्रथमवर्णादारम्य पृथिव्याद्यंशतत्वे   
सत्येव वक्ष्यमाणतत्तत्तत्त्वरूपता विज्ञेया ।  
  
ननु पुरुषतत्त्वानन्तरं प्रकृतितत्त्वमिति प्रवादः तत्कथमत्र क्रमविरोध   
इत्यत्राह - प्राक्चेतस इति । चेतसो मनसः प्राक् प्रथमं प्रकृतिरिति   
तत्त्वोदयक्रमः । आकाशपृथिवीरूपयोः पुरुषप्रकृत्योर्धर्मिणोरनन्तरं   
तद्धर्मभूतानां मनोबुद्ध्यहङ्काराणामुदयस्योपपत्तिः तथापि तेषां   
धर्माणां धर्मिद्वयमध्य एवोदयात् मध्यगता परिगणना उदयापेक्षया   
धर्माणां धर्मिद्वयानन्तर्य मनवस्थित्यपेक्षया तु   
धर्मिद्वयमध्यत्वमिति भावः । मध्यत्वेऽपि मनसः   
पुरुषधर्मत्वात्तत्समीप एवावस्थानम् अहङ्कारस्य प्रकृतिधर्मतया   
प्रकृतिसमीप एव स्थितिः मनोऽहङ्कारयोर्मध्ये उभयधर्मस्य बुद्धेः   
स्थितिरिति विज्ञेयम् । विसर्गव्याप्तौ प्रकृत्यहङ्कारबुद्धिमनः पुरुषा इति   
बिन्दुव्याप्तौ पुरुषमनोबुद्ध्यहङ्कारप्रकृतय इति क्रमः तदत्र   
विसर्गव्याप्तेः प्राथम्यात् प्रकृत्यादिकः क्रमोऽङ्गीकर्तव्यः ॥ ३ ॥  
  
प्। ८६)  
  
श्रोत्रादिकं खलु तवर्गमयं विलोमा-  
द्वागादि पञ्चकमिदं च टवर्गरूपम् ।  
शब्दादि खाद्यपि चवर्गकवर्गरूप-  
मेतानि वायुदहनाम्बुमहीविलासाः ॥ ४ ॥  
  
पवर्गवर्णप्रतिपाद्यानि तत्त्वान्युक्त्वा तवर्गादिवर्णप्रतिपाद्यान्यपि तत्त्वानि   
व्युत्पादयति -  
  
श्रोत्रादिकमित्यादि । श्रोत्रादिकं श्रोत्रत्वक्चक्षुर्जिह्वाघ्राणरूपं   
तत्त्वपञ्चकम् । विलोमात्तवर्गमयम्   
विलोमक्रमिकतवर्गरूपनकारादितकारान्तवर्णपञ्चकरूपमित्यर्थः । अत्रापि   
नकारप्रतिपाद्यं श्रोत्रतत्त्वमाकाशांशः । धकारप्रतिपाद्या त्वक्   
वाय्वंशः । दकारप्रतिपाद्यं चक्षुस्तेजोऽशः । थकारप्रतिपाद्या जिह्वा   
जलांशः । तकारप्रतिपाद्यः प्राणः पृथिव्यंश इति विज्ञेयम् । इदं   
प्रत्यक्षनिर्देश्यं वागादिपञ्चकं च   
वाक्पादपाण्युपस्थपायुरूपतत्त्वपञ्चकम् । विलोमादि त्यस्यात्रापि सम्बन्धः   
। विलोमक्रमिकटवर्गरूपम् । णकार आकाशांशो वाक् । ढकारो वाय्वंशः   
पादौ । डकारस्तेज्ॐऽशः पाणी । ठकारो जलांशः उपस्थः । टकारः   
पृथ्विव्यंशः पायुः । शब्दादिशब्दस्पर्शरूपरसगन्धरुप   
तत्त्वपञ्चकमाकाशाद्यपि च आकाशवाय्वग्निजलपृथिवीरूपं   
तत्त्वपञ्चकं च । क्रमेण चवर्गकवर्गरूपम् । अत्रापि   
विलोमादित्यस्यानुवृत्तिः । ञकार आकाशांशः शब्दः । झकारो वाय्वंशः   
स्पर्शः । जकारस्तेज्ॐऽशोरूपम् । छकारः सलिलांशो रसः । चकारः   
पृथिव्यंशो गन्धः । ङकार आकाशः । घकारो वायुः । गकारस्तेजः ।   
खकारः सलिलम् । ककारः पृथिवीति विवेकः । एतानि   
तवर्गादिवर्गचतुष्टयतत्त्वानि । वायुदहनाम्बुमहीविलासाः ।   
वायोस्तवर्गाधिष्ठातृत्वात् तवर्गप्रतिपाद्यतत्त्वानि वायुविलासा इति विज्ञेयम् ।   
अग्नेष्टवर्गाधिष्ठातृत्वात् टवर्गप्रतिपाद्यतत्त्वानि अग्निविलासाः । जलस्य   
चवर्गाधिष्ठातृत्वाच्चावर्गप्रतिपाद्यतत्त्वानि जलस्य विलासाः । पृथिव्याः   
कवर्गाधिष्ठातृत्वात् कवर्गप्रतिपाद्यतत्त्वानि पृथिवीविलासा इति विवेकः ॥ ४ ॥  
  
प्। ८७)  
  
देहात्मिका प्रकृतिरान्तररूपमुर्व्याः  
सूक्ष्मं जलस्य खलु रूपमहङ्क्रिया स्यात् ।  
अग्नेस्तु बुद्धिरनिलस्य मनोऽन्तरात्मा  
सर्गः खलु प्रकृतिजः क्षितिसर्गबीजम् ॥ ५ ॥  
  
इदानीङ्कचटतवर्गतत्वात्मनः स्थूलस्य पृथिव्यण्डस्य पवर्गवर्णरूपं   
प्रकृत्यन्तं सूक्ष्मरूपतया कारणमिति प्रतिपादयति - देहात्मिकेति ।   
देहात्मिका देहरूपिणी । प्रकृतिः । देहाभिमान एव प्रकृतिरिति व्यवह्रियते । सा   
प्रकृतिः । उर्व्याः पृथिव्याः । कवर्गरूपिण्या इति भावः । आन्तरम्   
अन्तःकक्ष्यास्थितं रूपं स्वरूपं सूक्ष्मं रूपम् ।   
अहङ्क्रियाऽहङ्कारश्चवर्गरूपस्य सलिलस्याऽन्तरं रूपं स्यात्खलु ।   
अग्नेष्टवर्गरूपस्य अन्तरात्मना बुद्धिः । अनिलस्य तवर्गरूपस्य अन्तरात्मना   
मनः । एवं प्रकृतिजः सर्गः संसारः । पवर्गवर्णचतुष्टयं भवति ।   
रूपप्रकृति संसारः । क्षितिसर्गस्य कवर्गादिवर्गचतुष्टयात्मनः पृथिवी   
संसारस्य । बीजं कारणम् । सूक्ष्मस्य प्रकृतिसंसारस्यैव स्थूलभावः   
पृथिवी संसार इति प्रकृतिसंसारस्य ब्रह्माण्डपर्यायस्य कार्यत्वं   
स्वाभाविकस्य प्रकृत्यन्तस्य पृथिव्यन्त मूलत्वं प्रकृत्यन्तस्तु   
मायाविलास इति तात्पर्यम् । अत एव चतुरस्ररूपस्य प्रकृत्यन्तस्य रविबिम्बत्वं   
दशारयुग्मरूपस्य पृथिव्यन्तस्य रश्मिचक्रत्वं महायन्त्रं विभाव्यते ॥   
५ ॥  
  
प्। ८८)  
  
देहात्मनोः प्रकृतिपूरुषयोः प्रमाता  
देहोत्र तस्य निलयोऽपि तदङ्गमात्मा ।  
आत्मा यथा भवति मातृपदं वपुश्चेत्  
तल्लीनमस्त्यविरहः शिवयोः स्वभावः ॥ ६ ॥  
  
इदानीं प्रकृत्यण्डमारभते -  
  
देहात्मनोरित्यादि । देहात्मनोर्देहात्मपर्याययोः प्रकृतिपुरुषयोर्मध्ये ।   
अत्रविसर्गप्रकरणे । देहः प्रमाता । तस्य देहस्य । निलयोऽपि आश्रयोऽपि । अपि   
शब्देनाङ्गित्वसम्भावना प्रतीयते । देहस्य विमर्शतत्त्वपरिणामरूपस्य   
आत्मनः प्रकाशं विना न कुत्रापि स्थितिरुपपद्यते धर्मस्य   
धर्मिण्येवाश्रयणमिति नियमात् । आत्मातदङ्गम् तस्य देहस्याङ्गं   
तदन्तर्गतत्वेन तदङ्गत्वम् । विसर्गप्रमातृदेहस्य प्रकृतिपर्यायस्य   
व्याप्तौ आत्मा तदन्तर्गतः सन् तदङ्गतां भजते । यथा आत्माप्रमातृपदं   
प्रमातृस्थानं भजत्यारोहते । तत्र बिन्दुव्याप्तिपदे । तल्लीनम् -   
तस्मिन्नात्मनि लीनमेकरसीभूतम् । वपुः । अस्ति सत्तामवलम्बते । न तु   
परमोच्छेदं प्राप्नोति । तथात्वे विमर्शपदस्यापुनरुदयप्रसङ्गात् ।   
विमर्शस्य पुनः पुनरुदय(दर्शनेन)प्रकाशव्याप्तावपि   
विमर्शस्यात्यन्तिकोच्छेदो न सम्भाव्यते इत्यवधारणीयम् ।   
प्रकाशविमर्शयोरितरेतरव्याप्तौ उभयोरप्यनुच्छेदं प्रतिपादयति -   
अविरह इति । शिवयोः शिवा च शिवश्च शिवौ तयोः शिवयोः । अविरहः   
अन्योन्याविनाभावः । स्वभावः नैसर्गिक इत्यर्थः । प्रकाशं विना विमर्शोऽपि   
न विमर्शं विना प्रकाशोऽपि न किन्तु प्रकाशव्याप्तौ विमर्शस्य   
प्रकाशैकरस्येन स्थितिः विमर्शव्याप्तौ प्रकाशस्य भिन्नरसत्वेनैव स्थितिरिति   
विभागः ॥ ६ ॥  
  
प्। ८९)  
  
जाड्यादहङ्कृतिरिति प्रथते विमर्शो  
बुद्धिर्जडाजडतया मनसस्त्वजाडयात् ।  
त्रैगुण्यमेतदबहिः करणत्रयं स्यात्   
सौषुप्तजाग्रदवशेषदशानिदानम् ॥ ७ ॥  
  
एवं धर्मिणोः देहात्मनोः स्वरूपं विचार्य इदानीं   
अहङ्कारबुद्धिमनोरूपेण त्रिविधस्य विमर्शादभिन्नस्य धर्मस्य स्वरूपं   
परामृशति -  
  
जाड्यादित्यादि । विमर्शजाड्यात् जडत्वभूमिका परिग्रहात् अहङ्कृतिरितिप्रथते ।   
प्रसिद्धो भवति । जडत्वभूमिकापरिग्रहे विमर्श एवाहङ्कारशब्देन   
व्यवह्रियते इत्यर्थः । देहे अहमिति योऽयं विमर्शः स एव जडः   
विमर्शोऽहङ्कारः । जडभूतदेहाश्रितत्वेन तद्धर्मत्वात् । अयमेव   
जडविमर्शोऽन्तःकक्ष्यायामहङ्कारः सन् देहधर्मबहिःकक्ष्यायां   
शब्दादिपञ्चकरूपः सन् भूतचतुष्टयाङ्कायाः पृथिव्या अङ्गिन्या   
धर्मः । अथ विमर्श एव जडाजडत्वभूमिकापरिग्रहे बुद्धिरिति व्यवह्रियते   
इत्याह - बुद्धिर्जडाजडतयेति । क्रियासाधनमिन्द्रियं स्वयमपि स्थौल्येन   
क्रियारूपत्वाज्जडं च स्वत एव स्पन्दमानत्वादजडं च अतः   
क्रियासाधनरूपेण जडाजडो विमर्शः अन्तः कक्ष्यायां बुद्धिरित्युच्यते ।   
बहिः कक्ष्यायां वागादिपञ्चकमुच्यते ।  
  
अथ विमर्श एव अजडत्वभूमिकापरिग्रहेण मन इत्युच्यते   
विमर्शस्त्याजडत्वं ज्ञानसाधनरूपेण । ज्ञानसाधनं खलु   
मनश्चक्षुरादिकमन्तर्बहिः कक्ष्याविभक्तं सूक्ष्मरूपतया   
बुद्धिवागादिविलक्षणं पदं जडमेव । एवं   
विमर्शरूपमहङ्काराद्यन्तःकरणत्रयमेव गुणत्रयमित्याह -   
त्रैगुण्यमिति । एतद्बहिःकरणत्रयम् अन्तःकरणत्रयत्रैगुण्यं   
सत्त्वादित्रिगुणसमाहारः स्यात् । अहङ्कारो रजोगुणः । उत्पत्तिरूपत्वात् । बुद्धिः   
सत्वम् । स्थितिरूपत्वात् । मनसस्तमोगुणः संहाररूपत्वात् । चिदेकाकारता खलु   
संहारः प्रकाशविश्रान्तिरूपो लौकिकैस्तम इत्युच्यते । तदस्य मनसो   
लौकिकापेक्षयैव तमस्त्वम् । अथवा क्रियायाः संहारपक्षे   
क्रियारूपोऽहङ्कारस्तमः ज्ञानरूपं मनोरजः अजडत्वं जगदुत्पत्तिदशा   
जडत्वं तत्संहार इति लौकिकः पक्षः । जडत्वं जगदुत्पत्तिदशा अजडत्वं   
संहारदशेति योगसिद्धान्तः । अतो यथा विवक्षितं   
जडाजडयोरहङ्कारमनसोस्तमोरजोगुणयोर्योजना कर्तव्या ।   
अथैतद्देहान्तःकरणत्रयंसुप्त्यादिदशात्रयबीजमित्याह - सौषुप्तेति ।   
सुषुप्तिरेव सौषुप्तं सुषुप्तिजाग्रद्भ्यामवशेषदशा स्वप्नः अहङ्कारो   
जडत्वात्सुषुप्तिनिदानम् बुद्धिर्जडाजडतया जाग्रन्निदानम् मनस्त्वजडतया   
स्वप्ननिदानमिति विवेकः ॥ ७ ॥  
  
प्। ९०)  
  
देही गुणत्रयमयप्रकृतिर्दशासु  
सुप्त्यादिकासु नियमात्परिबम्भ्रमीति ।  
तास्वप्यहङ्कृतिपुरःसरणात्त्रिपुट्यां  
मेयोन्नतिं कलयति प्रमुखक्रियांशम् ॥ ८ ॥  
  
इदानीं देहिनो गुणत्रयमयप्रकृतियोगेन सुप्त्यादिदशात्रये   
परिभ्रमणमित्याह ।  
  
देहीति । देही देहाभिमानी प्रमाता गुणत्रयमयप्रकृतिः   
गुणत्रयसंसृष्टिरूपिणी प्रकृतिः स्वभावो देहपर्यायो यस्य तयोक्तः । एतेन   
गुणत्रयसंसृष्टिरेव प्रकृतिरिति प्रकृतिलक्षणमुक्तम् ।   
एवंरूपप्रकृतिर्जीवः सुप्त्यादिकासु दशासु सुषुप्तिजाग्रत्स्वप्नेषु   
नियमादव्यभिचारेण परिबम्भ्रमीति पुनःपुनर्भ्रमति । तास्वपि दशासु   
अहङ्कृतिपुरःसरणात् देहधर्मस्याहङ्कारस्य प्राधान्यात् । त्रिपुट्यां   
प्रमातृप्रमाणप्रमेयरूपायां संसारकलापसम्पुटिकायाम् । मेयोन्नतिं   
प्रमेयव्याप्तिम् । प्रमुखक्रियांशम् - प्रधानःक्रियांशो   
यस्यास्मिन्कर्मणि तथा । कलयति विमृशति । देहस्य प्रमातृत्वे तद्धर्मस्य   
विमर्शस्य जडत्वाज्जडपक्ष्यस्य प्रेमयस्य व्याप्त्यनुसन्धानं   
भवतीत्यर्थः ॥ ८ ॥  
  
प्। ९१)  
  
मेयादिका सततयुक्त्रिपुटी मनस्तां  
मेयादि भासयति मूढमहङ्क्रियात्म ।  
मात्रादि भासयति चाथ निजस्वभावा-  
द्बुद्धिश्च मध्यमपदे मन एव बोध्यम् ॥ ९ ॥  
  
इदानीं सर्वस्यान्तःकरणस्य मन एव प्रमाणभूतं मनस   
एवाहङ्कारादयो भूमिकाः मनसो   
विमर्शप्रथमरूपत्वाद्विमर्शवैभवं मनोवैभवमिति व्युत्पादयति ।  
  
मेयादीति । मेयादिका मेयमानमातृरूपा त्रिपुटी त्रयाणां मेयादिपुटानां   
समाहारस्त्रिपुटी । सततयुक् । अन्योन्याविनाभावस्वभावा । तां त्रिपुटीम् । मनः   
विमर्शस्य मूलरूपम् मूढं जाड्यपर्यायमौढ्यभूमिकापरिग्रहेण ।   
अहङ्क्रियात्म - अहङ्कारस्वरूपं सत् । मेयादि भासयति । प्रमेयादिकं   
यथा तथा भासयति । मेयव्याप्तिं दर्शयतीत्यर्थः । मनस   
एवानुसन्धानमहङ्कार आरोप्यत इत्यर्थः । अथ तदेव मनः   
निजस्वभावादजडरूपात् । अजडरूपं निजस्वभावं परिगृह्येत्यर्थः । तां   
त्रिपुटीमित्यनुवर्तते । मात्रादि भासयति प्रमात्रादिकं यथा तथा भासयति ।   
चित्प्रमातृव्याप्तिं दर्शयतीत्यर्थः । मन एव मध्यमपदे   
जडाजडसमानपदे । जडाजडपदपरिग्रहेणेत्यर्थः । बुद्धिश्च   
प्रमेयप्रमात्रोः समव्याप्तिप्रदर्शिका बुद्धिश्च मन एवेति बोध्यम् ॥ ९ ॥  
  
प्। ९२)  
  
तस्मात्पकारवपुषः प्रकृतेः प्रमातु-  
रात्मा मकारवपुरन्तर एव लीनः ।  
तन्मध्यतास्थितिरहङ्कृतिधीहृदां स्या-  
देतत्यमातृपदमिन्द्रियलग्नविश्वम् ॥ १० ॥  
  
उक्तप्रमेयं कारणीकृत्य पवर्गेप्रकृत्यादितत्त्वसन्निवेशं   
दृढीकृत्योपदर्शयति -  
  
तस्मादिति । तस्मात्पूर्वोक्तप्रमेयरूपात्कारणात् । पकारवपुषः   
पकारप्रतिपाद्यायाः प्रकृतेः । पकारवपुषः पकारस्वरूपाया इत्युपचारः ।   
प्रमातुः देहपर्यायप्रकृतिरूपस्य प्रमातुः । अन्तर एव व्याप्यपद एव ।   
मकारवपुर्मकारस्वरूपः । आत्राप्युपचारः । आत्मा पुरुषः । लीनः व्याप्त   
इत्यर्थः । तन्मध्यतः तयोः प्रकृतिपुरुषयोर्मध्यभागे ।   
अहङ्कृतिधीहृदाम् - अहङ्कारबुद्धिमनसाम् । स्थितिः सन्निवेशः स्यात् ।   
यद्यपि मकारस्यात्मनो व्यापकवर्गे प्रमातृपदे सन्निवेशः तथापि   
पवर्गव्यापकवर्गयोर्मध्ये सन्निवेशादुभयपक्षप्रक्रियासम्बन्धो   
वेदितव्यः । स्पर्शकदम्बकस्य प्रमाणपदत्वान्मकारस्य   
प्रमातुस्तत्प्रकाशानुसारेण परिगणना । तथापि   
प्रमाणपदक्रियासम्बन्धमात्रं ताटस्थ्यादङ्गीकर्तव्यमेव । अतः   
प्रकृतिव्याप्तिः पुरुषपर्यन्तं प्रवहतीति निरवद्यम् । चतुरश्रचक्रसन्निवेशे   
तु मनोबुद्ध्योरेवात्मपुरुषरूपयोरहङ्कारप्रकृतिभ्यां व्याप्तिस्ताभ्यां   
च तदुभयव्याप्तिरिति विवेकः । अथैतस्मिन्नेव प्रकृत्यन्ते मनोबुद्ध्योः   
स्वप्नपद इव ब्रह्माण्डोन्मीलनचमत्कारं दर्शयति - एतदित्यादि ।   
एतत्प्रमातृपदं प्रकृत्यन्तरूपम् । इन्द्रियलग्नविश्वं   
मनोबुद्धिरूपज्ञानक्रियेन्द्रियसम्बद्धं विश्वम् । भवतीति शेषः ॥ १० ॥  
  
प्। ९३)  
  
एतच्च मातृपदमिन्द्रियसंश्रितं च   
तत्संश्रयश्च मन एव तदिन्द्रियं स्यात् ।  
तद्ग्रामणीन्द्रियकुलस्य विमर्शशक्ति-  
श्चिच्चेत्यमिश्रमखिलं खलु तद्विलासः ॥ ११ ॥  
  
अथ यदेतदन्तर्बाह्यजगद्विलसितं तत्सर्वं मनोमूलमेवेति प्रतिपादयति -  
  
एतच्चेति एतच्चमातृपदं प्रकृतन्त रूपं प्रमातृपदम् -   
इन्द्रियसंश्रितं च मनोबुद्दिरूपेन्द्रियविलासःत्वात्तत्संश्रितं   
तयोर्मनोबुद्ध्योः संश्रितं तत्संश्रयश्च तयोर्मनोबुद्ध्योः संश्रयः   
आश्रयश्च । एतद्द्वयं निजसमाश्रयमेव कुर्वन्नित्युक्तत्वात् ।   
तद्द्विरूपमिन्द्रियमपि पर्यालोचनायां मन एव स्यात् । मनस एव दशाविशेषो   
बुद्धिरित्युक्तत्वात् । इन्द्रियकुलस्य अन्तर्बाह्यकरणजालस्य । ग्रामणि प्रवर्तकम् ।   
तत् मनः । विमर्शशक्तिः -   
विचित्रविश्वोद्वमनानुचर्वणक्रियाप(स्फुर)णोन्मेषनिमेषसम्भ्रमा   
विमर्शशक्तिः । मन एव । चिच्चैत्यमिश्रं   
प्रमातृप्रमेयप्रमाणरूपमखिलम् । तद्विलासः तस्य मनसोविलासः खलु ।   
तेनेयमिन्द्रियजालश्रीर्जाग्रतिप्रविलसत इति प्रसिद्धिः ॥ ११ ॥  
  
प्। ९४)  
  
स्वप्ने च जागरणमातृपदे च वेद्य-  
मिच्छात्मनो मनस एव विभाति कुक्षौ ।  
पूर्वत्र मातृ मन एव शरीरताभाक्  
प्रत्यक्षमुत्तरपदे तु शरीरमेव ॥ १२ ॥  
  
एवं स्वप्नप्रकृतिसंसारयोर्विश्वमिच्छात्मनो मनस एव गर्भे विलसतीति   
प्रबोधयति -  
  
स्वप्ने चेति । स्वप्ने च जागरणमातृपदे जाग्रदवस्थायां   
यन्मातृपदमवैकारिकम् । पवर्गप्रतिपाद्यप्रकृतिसंसाररूपमित्यर्थः   
तस्मिंश्च वेद्यम् अन्तर्बहिःप्रपञ्चरूपम् । इच्छात्मन इच्छास्वरूपस्य   
मनसः कुक्षावेव गर्भ एव विभाति विलसति ।   
स्वप्नप्रकृतिसंसाराविच्छासंसारावित्यर्थः । ज्ञाने   
ज्ञानेन्द्रियकर्मेन्द्रियसंसारौ ज्ञानक्रियासंसाराविति भावः । ननु   
स्वप्नस्य ज्ञानस्वरूपस्य मनः संसारत्वं जाग्रतः क्रियासंसारत्वं   
विश्रान्तिरूपायाः सुषुप्तेरिच्छा संसारत्वमिति प्रागुपदिष्टम् । इदानीं   
कथमन्यरूपोपदेश इति न मन्तव्यम् । विश्रान्तेरेव बहिर्मुखतायाम्   
इच्छासंसारः स्वप्न एव ज्ञानसंसारः जाग्रदेव क्रियासंसारः   
जडविश्रान्तिरजडविश्रान्तिश्चेति सुषुप्ते स्वप्नयोर्जडाजडविश्रान्त्यभिमाने   
जाग्रत एव ज्ञानक्रियेन्द्रियव्यापारव्यवस्थाया ज्ञानक्रियासंसारत्वम् ।   
अथवा प्रकृतिसंसारस्य ज्ञानसंसारत्वम् पार्थिवसंसारस्य   
क्रियासंसारत्वम् जडाजडरूपसुषुप्तिरेव जडाजडेच्छासंसारत्वाभिमाने   
स्वप्नोज्ञानसंसारः जाग्रत्क्रियासंसार इति विवेकः । तदत्र   
स्वप्नविश्रान्तेरजडेच्छासंसारत्वाभिमाने स्वप्नवन्मानसिकसंसारत्वात्   
प्रकृतिसंसारस्यापि इच्छासंसारत्वमुक्तमिति निरवद्यम् । स्वप्न   
प्रकृतिसंसारयोरिच्छासंसारत्वेन ऐकरूप्ये प्राक्प्रतिपादितमेव   
भेदकमुद्घाटयति - पूर्वत्रेति । पूर्वत्र स्वप्ने । शरीरताभाक् मन एव ।   
मातृ प्रमातृ । उत्तरपदे प्रकृतिसंसारे तु   
प्रत्यक्षमानसिकत्वेनाभिमतं शरीरमेव प्रमातृ अनयोः   
संसारयोरयमेवेत्यर्थः ॥ १२ ॥  
  
प्। ९५)  
  
चेतश्चमत्कृतिपदं वमति स्वलीनं  
विश्वं बहिः श्रुतिमुखेन्द्रियवर्गभावात् ।  
तत्रापि धीन्द्रियगणः पवनोऽपि पृथ्वी  
ज्ञेयैर्जलैरपि मरुद्भिरुदीरितोऽन्तः ॥ १३ ॥  
  
अथ पार्थिवसंसारप्रक्रियामुपक्रमते -  
  
चेत् इत्यादि । चमत्कृतिपदं चमत्काराणां स्थानम् । चेतः विमर्शस्य   
मूलरूपम् मनः कर्तृ । स्वलीनं स्वान्तर्गतम् । प्रकृतिसंसारे   
स्वप्नसंसार इव लौकिकैरपि विश्वस्य   
मनोविलासमात्रत्वाभ्युपगमान्मनोनिष्ठत्वमिति मनोलीनत्वम् मनः   
स्वस्वरूप एव विलसदित्यर्थः । विश्वं बहिर्वमति । विश्वस्य भैर्वमनं च   
मनश्चमत्कारविशेषः । मनसः किं रूपेण बहिर्वमनमित्यत्राह -   
श्रुतिमुखेन्द्रियवर्गभावात् ।   
श्रोत्रादिवागादिज्ञानक्रियेन्द्रियवर्गस्वरूपाङ्गीकारात् ।   
श्रोत्रादिभूमिकापरिग्रहेणेत्यर्थः । श्रोत्रादिभ्य एव ज्ञेयरूपस्य विश्वस्य   
निर्गमः वागादिभ्य एव कार्यरूपस्य । नियमेन   
विश्वस्येन्द्रियप्रकाशान्तर्भासनादिन्द्रियकारणत्वम् तथा   
चेन्द्रियरूपान्तर(त्वं)त्वाद्विश्वस्येन्द्रियप्रकाशादेव पर्यवस्यति ।   
इन्द्रियप्रकाशोन्मेष एतत्स्फुरणम्   
तदनुन्मेषेत्वस्फुरणमित्यन्वयव्यतिरेकाभ्यां   
विश्वस्येन्द्रियप्रकाशकारणं न तु   
मायाविमोहितकाणादसम्प्रतिपन्नपरमाण्वादय इत्यलमतिप्रसङ्गेन ।  
  
एवं परमार्थादिन्द्रियप्रकाशोद्वान्तस्यविश्वस्य पशुविषये   
विपरीतप्रतीतिप्रक्रियामाह - तत्रापीति । तत्र बहिःकक्ष्यायाम् । अपि   
शब्दोऽन्तःकक्ष्यासमुच्चयाभिधायकः । यथान्तःकक्ष्यायां   
प्रकृतिसंसरे पशोर्विपरीतप्रतीतिः तथा बहिःकक्ष्यायां   
पार्थिवाण्डसंसारेऽपीत्यर्थः । इन्द्रियगणो ज्ञानेन्द्रियवर्गः ।   
पव(मा)नोऽपि परमार्थरूपे चिद्व्याप्ते संसारे वायुस्थानकोऽपि   
पृथ्वीस्थानं सङ्कोचभावात्प्राप्तः । ज्ञेयैर्ज्ञेयरूपैः वेद्यैर्जलैरपि   
चिद्व्याप्तौ जलस्थानकैरपि । अत्र विपरीतमरुद्भिः । व्याप्त्या वायुस्थानं   
प्राप्तैः । अन्तरुदीरितः स्वभ्यन्तरे क्षिप्तः । व्याप्तः इत्यर्थः । तवर्गरूपाणां   
ज्ञानेन्द्रियाणां चवर्गरूपैः शब्दादिभिर्व्याप्तिरित्यर्थः ॥ १३ ॥  
  
प्। ९६)  
  
कर्मेन्द्रियाणि कठिनत्वपरान्तभाञ्जि  
वह्न्याकृतीनि खपदस्थधराश्रितानि ।  
पृथ्वीमयप्रकृतिखग्रहणोन्मुखानि   
बोध्यानि भूतविततेरिह वैपरीत्ये ॥ १४ ॥  
  
इदानीं कर्मेन्द्रियाणां कार्यरूपवेद्यानां च वैपरीत्यमाह -   
  
कर्मेत्यादि । कर्मेन्द्रियाणि यवर्गप्रतिपाद्यवागादीनि । कठिनत्वपरान्तभाञ्जि   
कठिनत्वस्य परान्तः परमावधिस्तं भजन्तीति तथोक्तानि । क्रियायाः   
सङ्कोचनिर्बहणपदत्वात्कर्मेन्द्रियाणां कार्यरूपवेद्यानां   
चातिसङ्कोचभावादतिकाठिन्यम् । वह्न्याकृतीनि   
जडांशप्रधानवह्निमयानि । चिद्व्याप्तौ तु   
कर्मेन्द्रियाणामजडांशप्रधानवह्निमयत्वम् । वह्नेर्जडाजडमयत्वं   
प्राग्व्याख्यातम् । खपदस्थधराश्रितानि   
व्याप्तिलक्षणमाकाशपदमाक्रान्तवतीं पृथिवीमाश्रितानि । वागादीनां   
पशुपदेऽपि यद्यपि देहपर्यायप्रकृत्याश्रितत्वं तथापि   
कार्यवेद्यप्रधानभूतपृथिवीव्याप्त्यनुसन्धानात् पृथिव्याश्रितत्वं   
पृथिवीत्यादिचिद्व्याप्तिपदे पूर्णरूपतया च उपचरितरूपिण्याः महापृथिव्या   
एव पार्श्वे पृथिवीमय्याः प्रकृतेः ग्रहणे व्याप्तौ उन्मुखानि   
भूतविततेरिह वैपरीत्ये बोध्यानि ।  
  
अत्रायभिप्रायः पशोर्ज्ञानेन्द्रियाणि ज्ञेयेषु शब्दादिषु किञ्चिदेव ज्ञातुं   
क्षमन्ते न तु सर्वम् । अतस्तानि तैः ज्ञेयैः व्याप्तानि । शब्दादय एव   
कार्यावस्थायां वचनादिभावेन स्थूलतां प्राप्याकाशादयो भवन्ति ।   
कर्मेन्द्रियाणि च वचनादिमात्रमाकाशादिकं कर्तुं क्षमन्ते न तु   
महाभूतरूपमाकाशादि कर्तुम् अतस्तानि च महाभूतैः कार्यैर्व्याप्तानि ।  
  
एवं द्विविधमिन्द्रिवर्गं द्विविधेन वेद्यवर्गेण व्याप्तं सत् आत्मदेहरूपस्य   
प्रमातृद्वयस्य ज्ञेयकार्यवर्गाभ्यां व्याप्तिं समर्पयति चिद्व्याप्तौ तु   
आत्मा स्वसाधनैर्ज्ञानेन्द्रियैः ज्ञेयवेद्यं व्याप्नुवन् स्वात्मीकरोति   
अशेषज्ञेयस्य स्वात्मीकरणात्सर्वज्ञो भवति । देहश्च स्वसाधनैः   
कर्मेन्द्रियैः कार्यवेद्यं व्याप्नुवन् तत्स्वात्मीकरोति विशेषकार्यस्य   
स्वात्मीकरणात् सर्वकर्ता भवतीति ज्ञानक्रियेन्द्रियाणां   
प्रकृतिविकृतिभावप्रक्रिया वेदितव्या ॥ १४ ॥  
  
प्। ९७)  
  
मानात्मकस्यतरणेर्द्वयतो हि सिद्धिः   
मायाबलात्प्रथमतात्र च मेयकोट्याः ।  
ग्राह्यग्रहीतृपदवर्णसमन्वयेन  
योज्याः कला बहिरथान्तरपि क्रमज्ञैः ॥ १५ ॥  
  
अथ प्रमेयप्रमातृमिश्ररूपस्थ प्रमाणसूर्यस्य कलासंस्थानप्रक्रियां   
व्युत्पादयति -  
  
मानेत्यादि । मानात्मकस्य प्रमाणरूपस्य तरणेः सूर्यस्य द्वयतः   
प्रमेयप्रमातृभ्यां सिद्धिःस्वरूपलाभो हि । अत्र च मायाबलात्   
प्रमेयकोट्या एव प्रथमपदता प्रमातृकोट्या द्वितीयपदता ।   
विसर्गव्याप्तिरेव प्रथमेत्यर्थः । अत्र प्रमाणसूर्यस्य   
द्विद्विवर्णप्रतिपाद्यानां कलानां योजने   
ग्राह्यग्रहीतृत्वपदवर्णसमन्वयेन - ग्राह्यस्थानकानां   
वर्णानामनन्तरं ग्राहित्वस्थानकवर्णानां यथायोगं समन्वयेन । बहिः   
कवर्गादितवर्गान्तरूपे पृथिव्यन्ते । अन्तरपि पकारादिभकारान्तरूपे   
प्रकृत्यन्ते । क्रमज्ञैः ग्राह्यग्राहकवर्णक्रमविद्भिः । कला योज्याः ।   
कवर्गटवर्गवर्णानां यथाक्रमं योगः चवर्गतवर्गाणानां च तथा ।   
पकारबकारयोर्योगः फकारभकारयोश्च तथा । एवं च दशारयुग्मं   
रवेः रश्मिचक्रं चतुरस्रम् विम्बचक्रम् । यत्तु   
ककारादिडकारान्तैरनुलोमपठितद्वादशवर्णैः   
भकारादिडकारान्तविलोमपठितद्वादशवर्णानां योगेन द्वादशानां   
सूर्यकलानां प्रकल्पनापारमपर्यं तत्प्रमेयप्रामात्रात्मनः सूर्यस्य   
स्वरूपभूतेषु चतुर्विंशतिस्पर्शाक्षरेषु अर्धं प्रमेयकोटि रर्धं   
प्रमातृकोटिरुभयपक्षसमन्वयाद्वादशकलानिर्वृत्तिरिति विद्यमानमपि   
चक्रसंस्थानसंवादं न लभत इति   
मातृकाचक्रमर्मविद्भिर्महानुभावैरुपेक्षितमित्यलं   
महामार्गविसंवादकथया ॥ १५ ॥  
  
प्। ९८)  
  
माता दशेन्द्रियमयोदशकं च मेयं  
तन्मेलनाद् दशकलात्मदशारयुग्मम् ।  
अन्तः कलाद्वयमिह प्रकृतौ निलीन  
स्त्रैगुण्यमातरि पुमा&श्चतुरस्रविम्बे ॥ १६ ॥  
  
बहिरन्तरपि ग्राह्यग्रहीतृपदवर्णसमन्वयेन कला योज्या इति पूर्वसूत्रेण   
सूचितम् । कलायोजनप्रकारं चक्रे संस्थाने संवादयन्   
मातान्तरव्याक्षेपाभिप्रायेण स्फुटमुपदिशति -  
  
मातेत्यादि । मातृमेयात्मको हि रविः माता च बहिस्तवर्ग   
टवर्गप्रतिपाद्यदशेन्द्रियमयः । मेयं च तथा   
चवर्गकवर्गप्रतिपाद्यशब्दाद्याकाशादिकदशकमयम् तन्मेलनात्   
यथाक्रमं पृथिव्यादिकर्यवेद्यप्रतिपादककवर्गाक्षरपञ्चकेन   
वागादिकर्मेन्द्रियप्रतिपादकटवर्गाक्षरपञ्चकस्य मेलनात् । तथा   
गन्धादिप्रतिपादकचवर्गाक्षरपञ्चकेन   
घ्राणादिप्रतिपादकतवर्गाक्स्ऽरपञ्चकस्य मेलनात् । पञ्चपञ्चकलात्मकं   
सम्भूय दशकलात्मकं दशारयुग्मं भवति । अन्तः पवर्गरूपे   
प्रमातृपदे कलाद्वयं कार्यवेद्यबीजभूतप्रकृतिप्रतिपादकेन पकारेण   
कर्मेन्द्रियबीजभूतबुद्धिप्रतिपादकस्य बवर्णस्य मेलनादेकाकला   
ज्ञेयवेद्यबीजभूताहङ्कारप्रतिपादकेन फकारेण   
ज्ञानेन्द्रियबीजभूतमनःप्रतिपादकस्य भकारस्य मेलनादन्याकलेति   
कलाद्वयमिह चतुरक्षरनिष्पन्नकलाद्वयात्मके चतुरस्रबिम्बे त्रैगुण्यमातरि   
त्रिगुणसवित्र्यां प्रकृतौ पुमान्मकाररूप आत्मा निलीनः ।   
अहङ्कारसहितायां प्रकृतौ बुद्धिमनसोर्यन्निलयनं तत्पुरुषस्य निलयने   
पर्यवस्यतीति भावः । स्पर्शवर्णचक्रस्य   
प्रमाणचक्रत्वान्मनोबुद्धिरूपेणैव पुरुषस्यात्र चक्रे संस्थानं न तु   
मकाररूपेण । तथापि मनोबुद्ध्योः पुरुषस्यैव रूपान्तरत्वात्पुरुषस्यापि   
मकारस्य प्रमाणप्रमातृचक्रयोर्मध्यवर्तित्वादुभयचक्रसम्बन्ध इति   
पुमान्निलीन इत्युक्तम् ॥ १६ ॥  
  
प्। १००)  
  
मानात्मनैव चिदचित्स्थितिरत्रचक्रे  
भेदात्मके न भवतीह विसर्गबिन्दोः ।  
मस्यानुषक्तिरपि मुख्यसमन्वयस्य  
बिन्द्वेकभोगपदमातृपुरोचितस्य ॥ १७ ॥  
  
पूर्वसूत्रे सूचितं मकारप्रतिपाद्यपुरुषतत्त्वस्यैव   
प्रमाणप्रमात्रोरुभयचक्रसम्बन्धं स्फुटीकरोति ।  
  
मानेत्यादि । अत्र भेदात्मकम् चक्रे । प्रमाणचक्रस्य   
ग्राह्यग्रहीतृभेदाविनाभावभूमित्वात् दशारयुग्मरूपत्वम् न तु   
चतुर्दशाराऽष्टावदेकैकचक्रत्वम् अतो भेदात्मके प्रस्फुटभेदस्वरूपम् । अत्र   
प्रमाणचक्रे चिदचितोः प्रमातृप्रमेययोः स्थितिः । मानात्मनैव   
इन्द्रियरूपेणैव । इन्द्रियाणां प्रमाणपर्यायाणां   
ग्राह्यग्राहकोभयसिद्धरूपत्वात् ग्राह्यग्राहकरूपेणैव   
प्रमेयमातृस्थितिरित्यर्थः । अतः कारणादित्यौचित्यादध्याहर्तव्यम् । इह   
प्रमाणचक्रे । विसर्गबिन्दोः बिन्दोरपि सतो भेदमयत्वात् विसर्गस्येत्यर्थः ।   
मस्य मकारप्रतिपाद्यस्य पुरुषस्य । अनुषक्तिरनुषङ्गो न भवति ।   
चतुर्विशत्यक्षरात्मकद्वादशकलारूपे प्रमाणचक्रे पुरुषस्थानकस्य   
मकारस्य पञ्चविंशतितमस्य न सन्निवेश इत्यर्थः । तर्हि तस्य   
मकारपुरुषस्यात्र चक्रे किं सम्बन्धाभाव एवेत्यत्राह - अपि   
मुख्यसमन्वयस्येति । प्राधान्येन सम्बन्धवतोऽपि प्रमाणचक्रे   
प्रकृतिव्याप्तिविषयत्वेन सम्बन्धवतोऽपि तत्र चक्रे नानुषक्तिर्भवतीत्यन्वयः ।   
कुत इत्याह - बिन्द्वेकभोगपदमातृपुरोचितस्य -   
बिन्दोरेकभोगस्थानम् - अष्टाररूपं प्रमातृपुरम् तदुचितस्य । द्वौ हि   
सङ्ग्रहेण प्रमातारौ । अभेदानुसन्धाता भेदानुसन्धाता च   
तत्रमकारप्रतिपाद्यो भेदानुसन्धाता अतः प्रसिद्धप्रमाता   
मकारप्रतिपाद्यप्रमातृपुरसन्निवेशमेवार्हति न तु प्रमाणपुरसन्निवेशम्   
तत्र तद्रूपान्तरयोर्मनोबुद्ध्योरेव सन्निवेशः । सम्बन्धस्तु प्रमाणचक्रेऽपि   
मकारप्रतिपाद्यस्यास्त्वेवेति निष्कर्ः ॥ १७ ॥  
  
प्। १०१)  
  
स्वप्ने स्मृतं तदनु जाग्रति सत्यकल्पं  
बन्धं प्रपद्य वपुष स्वविमर्शशक्त्या ।  
क्षित्या च तत्परवशो हृतमातृभावो  
मध्यन्दिनद्युमणिरेषमकारबिन्दुः ॥ १८ ॥  
  
विसर्गव्याप्तिप्रकरणमुपसंहरन्नादितश्चिन्निगरणरूपं प्रकरणमेयं   
क्रोडीकृत्य दर्शयति -  
  
स्वप्न इत्यादि । स्वप्ने स्मृतं मनसा सङ्कल्पितम् । तदनुजाग्रति सत्यकल्पं   
दृढानुभवारूढतया परमार्थवदेव भासनं न तु परमार्थता   
अन्तःकक्ष्यापरामर्शनिर्विकल्पचिदात्मनः शिवस्य नित्यनिरावरणत्वेन   
भासमानत्वात् बहिरवभासमानस्य प्रवृत्तिरूपविमर्शस्पन्दविप्लवस्य   
चमत्कारप्रमातृत्वात् । अन्तः स्वविमर्शशक्त्याविमर्शशक्तेरेव स्वरूपेण   
वपुषा प्रकृतिपर्यायेण वहिस्तु क्षित्या च एवं कक्ष्याद्वयेऽपि बन्धं   
प्रपद्य तत्परवशः तयोर्देहमहापृथिव्योः परवशः परतन्त्रः ।   
हृतमातृभावः ताभ्यामेवापहृतप्रमातृभावः प्रमेयतां प्रापित   
इति भावः । मकारबिन्दुः मकारप्रतिपाद्योबिन्दुः चित्तत्त्वं पुरुष इत्यर्थः ।   
मध्यन्दिनद्युमणिः मध्याह्नकालसूर्यो जात इति शेषः । यथा   
मध्यन्दिनसूर्यः स्वरश्मिपटलेन स्थगितो नावभासते । तथायमपि चिदात्मा   
स्वस्या एव विमर्शशक्तेर्विजृम्भणरूपेण अन्तर्बहिः प्रपञ्चेन च   
भार्या(आवृत)मूलस्वरूपो जात इत्यर्थः ॥ १८ ॥  
  
प्। १०२)  
  
यत्पादिवर्गवमुखार्णचतुष्टयस्य  
सङ्कोचवर्जनमिदं खलुतन्त्रनीत्या ।  
तुर्यस्थितं हमुखशान्तचतुष्टयात्म-  
योज्यं क्रमेण बहिरन्तरभेदसृष्टयोः ॥ १९ ॥  
  
इति श्रीमातृकाचक्रविवेक जाग्रद्विवेकश्चतुर्थः खण्ड ॥ ४ ॥  
  
इदानीं प्रकरणान्ते चिद्व्याप्तिरुपमुत्तरप्रकरणप्रमेयमवतारयन्   
जाग्रच्चक्रे वक्ष्यमाणे स्वप्नचक्रे च विसर्गप्रमातुः प्रतिसिंहासनं   
तुर्यजाग्रत्स्वप्नरूपं पदद्वयं तत्र न्यायेन एकैकमातृकया समुन्मीलितं   
व्युत्पादयति -  
  
यत्पादीत्यादि । पादिवर्गवमुखार्णचतुष्टयस्य विलोमेन   
पवर्गादिवर्गचतुष्टयं पवर्गतवर्गटवर्ग च वर्गरूपं वर्गचतुष्टयं   
वकारलकाररेफयकाररूपं वर्णचतुष्टयं तस्योभयस्य । तन्त्ररीत्या एकया   
क्रियया । प्रयोजनद्वयसिद्धिरूपया तन्त्रनीत्या तन्त्रन्यायेन । इदं   
सङ्कोचवर्जनम् खलु स्पृष्टतेषत्स्पृष्टताप्रयत्नकृतसङ्कोचत्यागः   
खलु । यत्तुर्यस्थितं हमुखशान्तचतुष्टयात्मवर्णकदम्बकं पवर्गस्य   
वकारस्य च सङ्कोचत्यागरूपो हकारः । तवर्गस्य लकारस्य च   
सङ्कोचत्यागरूपः सकारः । टवर्गस्य च रेफस्य च सङ्कोचत्यागरूपः   
षकारः । चवर्गस्य यकारस्य सङ्कोचत्यागरूपः शकारः । कवर्गस्य   
देहप्रतिपादकलकारस्य च विसर्गप्रमातृरूपत्वात् तस्य च चिद्व्याप्तिपदे   
चित्स्वरूप एवान्तर्धानात्पदद्वयेऽपि हकार एव विलयनम् अतो न   
तत्सङ्कोचत्यागरूपो वर्णोऽन्वेषणीयः ।  
  
एवं स्पर्शसङ्कोचत्यागरूपमतं तत्सङ्कोचत्यागरूपं   
हकारादिशकारान्तवर्णचतुष्टयं पदद्वयरूपं सत् क्रमेण ।   
बहिरन्तरभेदसृष्ट्योः । बहिरभेदसृष्ट्यां अन्तरभेदसृष्ट्यां च   
भेदजाग्रत्प्रतियोगिन्यभेदजाग्रत्पदे भेदस्वप्नप्रतियोगिन्यभेदस्वप्नपदे   
चेत्यर्थः । दशारयुग्मार्धपदे अष्टारार्धपदे चेति वेदितव्यम् । योज्यं   
योजनीयम् ॥ १९ ॥  
  
सर्वोहि भेदपद एव भवः पुरस्ता-  
त्पश्चादभेदमवगच्छति जातबोधः ।  
शक्तिः शिवस्य महति प्रकृतिस्तदात्मा  
भेदोग्रवन्दनमतोऽर्हति भेदतत्त्वम् ॥ १ ॥  
  
संस्थापितां पुरत एव शिवेन मायां  
पश्चात्करोति यजने द्वयतत्परो यः ।  
सिद्धं न याति शिवसामयि ? किं समूढ-  
स्तस्माद्यखे(जे)तमुखतश्चतुरस्रबिम्बम् ॥ २ ॥  
  
ईकारयोष(ग)जविसर्गकलास्तविन्दुः   
प्रत्याहृतं खलु विसर्गपदं कलाभ्याम् ।  
सद्यो जगत्सपदि सम्भृतभेदसिद्धिः  
क्लीङ्कारमूर्तिरनिशं मनुरभ्युदीर्यः ॥ ३ ॥  
  
येकारेकारगर्भं कलयुगलतमं मायया व्याप्तमौलिं   
मन्त्रं मत्तोऽनुतिष्ठेदरुणमणिकृतामक्षमालां वहन्यः ।  
भुञ्जानोऽसौ भुजिष्याप्रकृतिकमणिमाद्याख्यया सम्प्रसिद्धं  
सिद्धीनां सिद्धलभ्यं दशकमभवतां प्राप्य दिव्यैरिहैव ॥ ४ ॥  
  
शिवानन्देन मुनिना देशिकादेशवर्तिना ।  
चतुर्थं मातृकाचक्रविवेके व्याकृतं पदम् ॥ ५ ॥  
  
इति चतुर्थः खण्डः समाप्तः ॥  
  
  
अथ पञ्चमः खण्डः ।  
  
अक्षेषु वेद्यविलयः खलु शुद्धविद्या  
देहे तदक्षविलयो भवतीश्वरत्वम् ।  
ईशो हि विश्वमयदेहकृताभिमानो  
जाग्रच्छिवस्य पशुजागरचक्रलग्नम् ॥ १ ॥  
  
अथ निवृत्तिरूपं तुर्यस्कन्धमारभमाणो   
निवृत्तिजाग्रदुपक्रमत्वान्निवृत्तिजाग्रदधिष्ठातारं शिवस्य   
सर्वकर्तृत्वभूमिकाभूतमीश्वराख्यं प्रमातारं   
तद्बाह्यदशाविशेषेण शुद्धविद्याप्रमात्रा सह लक्षयति -  
  
अक्षेष्वित्यादि । अक्षेष्विन्द्रियेषु श्री(पाण्यादिषु)वागादिषु घ्राणादिषु ।   
च । वेद्यविलयः वेद्यानां पृथिव्यादिभूतानां च विलयस्तदेकीकरणम्   
शुद्धविद्या खलु शुद्धविद्याश्रयः प्रमाता शुद्धविद्येत्युपचारः ।   
पाशवे इन्द्रियप्रकाशाद्बहिस्तत्सार्थक्येनावभासमानानां वेद्यानाम् ।   
इन्द्रियप्रकाशकगर्भ   
एवावभासननैयत्यविमर्शनेन्द्रियप्रकाशविमर्शरूपताध्यवसायादिन्द्रियै  
कात्म्यानुभवरूपा शुद्धविद्या पाशव्यामोहकर्तरि गुर्वनुग्रहमूलेन   
समुन्मिषतीति सैषा शुद्धविद्या वेद्येषु पशुदशायामिदम्प्रत्ययैकविषयेषु   
पाशवव्यावृत्तौ   
स्वात्मेन्द्रियप्रकाशतादात्म्याध्यवसायादहम्प्रत्ययविषयताम-  
tadabhidhānatāmupacāreṇa bhajatīti tadvivekaḥ ||  
  
evaṃ pramāṇapade prameyanimajjanalakṣaṇaṃ śuddhavidyāpramātṛpadaṃ   
vyutpādya tadūrdhvatanīmīśvaradaśāṃ vyutpādayati - deha ityādi | dehe   
pramātari | tadakṣavilayaḥ teṣāṃ   
śuddhavidyādaśābhyastaprameyasvātmīkaraṇānāmakṣāṇāṃ vilayo   
nimajjanamekarasīkaraṇamīśvaratvaṃ bhavati | śuddhavidyādaśāyāṃ   
pramāṇapadanimajjitānāṃ prameyānāṃ pramāṇapadena saha dehātmarūpe   
pramātṛpade yaddehāṃśe vinimajjanaṃ tadīśvaratvamityarthaḥ | atra   
prathamaprameyātmano viśvasya   
kiñcididaṃpratyāyādhivāsitāhantāpratyayaviṣayaviṣayatvam dehapade nimajjitasya   
viśvasya dehasyeva dṛḍhāhampratyayaviṣayatvādīśvarasya dehādviśvasminnapi   
ceṣṭakatvam | ata eva sarvakartṛtvamīśvarasyetyavagantavyam | śuddhavidyāpade   
tvidaṃpratyayāhaṃpratyayayoridaṃpratyayasyaivaulvaṇyāt   
viśvaceṣṭakatvānudayaḥ | īśvarasyānayādīśā viśvaśarīrasya   
śivajāgratpadatvātpaśujāgratpade saṃśleṣa iti pratipādayati - īśohīti | īśo hi   
viśvamaye dehe kṛtābhimānaḥ śivasya jāgrat paricchinnadehe   
kṛtābhimānasya paśorjāgaracakre daśāradvayātmake lagnaṃ śliṣṭaṃ   
paśujāgratpade śivajāgrataḥ śleṣaucityāditi bhāvaḥ | jaḍājaḍapadayoḥ   
suptyādidaśātrayepyanyonya śleṣasvabhāvatā prāk prītapāditā || 1 ||  
  
p. 105)  
  
yadbāhyabāhyapadamajjanamantaranta-  
staccitpade jaḍapade viparītametat |  
akṣātmavedyamiha śaḥ sa hi śuddhavidyā  
dehāvibhinnakaraṇendriyamīśvaraḥ ṣaḥ || 2 ||  
  
atha nivṛttirūpasya śuddhavidyāpramātuḥ   
prameyeṣvabhyasyamānāhambhāvasya bhedo na praśānta   
ityabhedajāgratpadādhiṣṭhātṛtvaṃ nābhyupagataṃ cidvyāptipadasya   
bahirbahirarthānāmantarantartheṣu nimajjanarūpaṃ svabhāvaṃ vyutpādayan   
śavarge śuddhavidyādyabhedapramātṝṇāṃ viṣayavibhāgaṃ darśayati -  
  
yadbāhyetyādi | antarantaḥpade bāhyavāhyapadamajjanaṃ yat bāhyabāhyapadasya   
yanmajjanam prameyāṇāṃ pramāṇapade majjanaṃ pramāṇāṃ pramātṛpade   
majjanamityarthaḥ | taccitpade cidvyāptipade | bhavatīti śeṣaḥ | jaḍapade   
caityavyāptipade | etadviparītam | antarantaḥpadasya bahirbahiḥpade majjanaṃ   
viparītam | pramātṛpadasya pramāṇapade majjanam pramāṇapadasya prameyapade   
majjanamityarthaḥ | iha śuddhavidyeśvarasadāśivaśaktyāhvayasya   
pramātṛcatuṣṭayasya | sādhāraṇapade śavarge | akṣātma indriyaprakāśaikātma |   
indriyaprakāśe labdhaikātmyamityarthaḥ | vedyaṃ prameyajātam | śaḥ śavarṇa iti   
veditavyam | pramāṇalabdhaikātmyaprameyasthānīyaḥ śavarṇa ityarthaḥ | yadyapi   
cavargayakārasaṅkocatyāgātmanaḥ śakārasya śabdādimātravedyasthānīyatvaṃ   
yuktaṃ tathāpi sarvaprameyopalakṣaṇatvena citpade'haṅkāre   
kavargalakārayormajjanādbahiravabhāsamānaścavargayakārayoga   
rūpabhedaśakāro'pi sarvaprameyopalakṣaṇa iti veditavyam | sa hi śakāraḥ   
śuddhavidyāpramātā | pramātṛpramāṇaprameyarūpeṇa padatrayeṇa   
niṣpādyasvarūpasya pramātuḥ kathaṃ prameyamātrapratipādake śakāre   
svarūpapattirityatrocyate | varṇacatuṣṭayātmakaḥ sarvo'pi śavargaḥ   
śuddhavidyādipramātṛcatuṣṭayasya sādhāṇaraṇapade pratyekaṃ   
svarūpaṃ(svarūpaṃ) bhavati | tathāpi śuddhavidyādīnāṃ caturṇāṃ   
(pramā)pramātṝṇāṃ śakārādayaścatvāro varṇā ekaikasyaikaika eva   
svarūpasiddhihetubhūtasya viśeṣasya pratipādaka   
ityupacārāttattadekaikavarṇarūpatā teṣām | tathā hi   
śuddhavidyāpramāturindriyaikātmyavedyatvaṃ svarūpasiddhihetuviśeṣaḥ |   
atastasyendriyaikātmyavedyapratipādakaśakārarūpatvam | īśvarasya   
pramāturdehāvibhinnakāryavedyaikātmyakarmendriyatvaṃ   
svarūpasiddhiheturviśeṣaḥ | atastasya   
tādṛkkarmendriyapratipādakaṣakārarūpatvam | etadevāha   
dehāvibhinnakaraṇendriyamīśvaraḥ ṣa ti || 2 ||  
  
p. 107)  
  
jñānendriyaṃ sa hi sadāśiva ātmanaikye  
svātmā khaviśramamayo ha itīha śaktiḥ |  
etatturīyapadamaṅgacatuṣṭayāḍhyaṃ  
bāhyāntarālapadayoḥ śritarūpasāmyam || 3 ||  
  
atha sadāśivaśaktipramātṛsvarūpaṃ varṇadvayamāha |  
  
jñānendriyamityādi | sadāśivasya   
pramāturātmāvibhinnasvātmīkṛtajñeyavedyajñānendriyatvaṃ   
svarūpasiddhiheturviśeṣaḥ | atastasya   
tādṛgjñānendriyapratipādakasakārarūpatvaṃ | etadāha - ātmanaikye   
ātmanā tādātmye sati tādṛśaṃ jñānendriyam | sa hi sakāro hi   
tādṛgjñānendriyapratipādakaḥ | sakāro hi sadāśiva ityarthaḥ |   
khaviśramamayaḥ aparicchinnacidacitsāmarasya rūpākāśaviśrāntimayaḥ |   
svātmā dehātmobhayalakṣaṇaṃ svarūpam | ha iti | hakāra iti varṇaḥ | iha śavarge |   
śaktiḥ śaktināma pramātā |   
aparicchinnaviśrāntimayadehātmasāmarasyalakṣaṇasvarūpatvaṃ śakteḥ   
svarūpasiddhiheturviśeṣaḥ | atastasyāstādṛksvarūpapratipādakahakārarūpatvam |   
evaṃ śuddhavidyādīnāṃ sādhāraṇapade śavarge   
tattasvarūpasiddhihetuviśeṣapratipādaka varṇāśrayaṇena viṣayavibhāgaṃ   
vyutpādyāsya śavargarūpasya padasya bāhye   
sparśasaṅkocatyāgarūpasyāntarantaḥstha saṅkocatyāgarūpasya ubhayatra   
rūpasāmyam prāgupadiṣṭameva sphuṭapratyayāyodghāṭayati - etadityādi |   
aṅgacatuṣṭayāḍhyam mahābhūtacatuṣṭayagarbhiṇyā mahāpṛthivyāḥ   
prakṛtyāśca citpade hakāre nimajjanādubhayatrāṅgacatuṣṭayāḍhyam |   
etatturīyapadam | abhedajāgratsvapnarūpaṃ turyapadam | bāhyāntarālapadayoḥ   
sparśāntaḥsthapratipādyajāgratsvapnapadayoḥ | śritarūpasāmyam | cavargasya   
yakārasyāpi saṅkocatyāge śakāra eva ṭavargasya rephasya saṅkocatyāge ṣakāra   
eva | evamavaśiṣṭamunneyam || 3 ||  
  
p. 108)  
  
etpadaṃ padamakhaṇḍitameva śuddha-  
vidyādikasya khalu tattvacatuṣṭayasya |  
vedyādyudañcitacitisphuraṇakrameṇa  
tattaddaśāvataraṇaṃ vibudhairvibhāvyam || 4 ||  
  
śavarṇaśuddhavidyādīnāṃ pratyekasvara eva sādhāraṇaṃ padamityuktam |   
tadevāha -  
  
etadityādi | etacchavargarūpaṃ padam akhaṇḍitameva avibhaktameva |   
śuddhavidyādikasya tattvacatuṣṭayasya padam | pramāṇaprameyāṅgasya   
pramāturekavarṇamātreṇa duṣpratipādatvāt | evamapi   
śuddhavidyādīnāmekaikavarṇavyavahāropacāre prākpratipāditopapattimāsūtrayati   
- vedyāditi | vedyādyudañcitacitisphuraṇaṃ caityavyāptyavasāne yadā   
tadunmeṣaprārambhaḥ tadāyaṃ prārambho vedyādika eva bhavatītyanubhavaḥ   
pramāṇam | tathā hi - pāśavāvasāne sādhako   
gurvanugrahasamunmiṣitavivekadṛṣṭirvedyameva svātmendriyaprakāśe   
nimajjayati | prameyasyaivaṃ   
pramāṇanimajjanābhyāsādārūḍhaśuddhavidyāsvabhāvastadanantaraṃ   
svātmīkṛtaprameyaṃ pramāṇaṃ pramātṛpade nimajjayitumudyuñjānaḥ   
śarīrarūpe tāvatpramātṛbhāge svātmīkrtakāryaprameyaṃ   
karmendriyavargarūpaṃ pramāṇaṃ nimajjayati | ato viśvaśarīraḥ san   
viśvaceṣṭakatayāvirbhūtasarvakartṛtvaśaktirārūḍheśvaratākakṣyastataḥ paraṃ   
svātmīkṛtajñeyaprameyaṃ jñānendriyapramāṇamātmarūpe pramātari   
nimajjayati | ato viśvātmakaḥ   
sannāvirbhūtasarvajñatvaśaktirārūḍhasadāśivakakṣyo jñānasya prāgbhāvena   
kriyāṃ kriyāprāgbhāvena jñānaṃ cānusandadhānastataḥ paraṃ   
jñānakriyāsāmarasyabhūmimaparicchinnaviśrāntimayīmicchātmikāṃ   
śaktikriyāmārohatīti prakriyayā vedyādyudañcicitisphuraṇakrameṇa   
tattadaṃśavarṇa uktamaryādayā | śuddhavidyāditattaddaśāvataraṇam |   
vibudhairvidvadbhirvibhāvyam | uktamaryādayā vedyādikaṃ citpravahaṇe yaṃ yaṃ   
bhāgamadhikṛtya śuddhavidyādīnāṃ svarūpalābhaḥ   
tattadbhāvarūpatattadāvaraṇasya tattatpramātṛpadatvamāpaicārikamitibhāvaḥ || 4   
||  
  
p. 109)  
  
sā(sa)dāśivaḥ sa khalu vindumayastavarga-  
statreśvarāṅgamayamāntaradhāmayogyaḥ |  
jñānakriye na suśivasya sadāśiveśā-  
vantarbahiśca niyatāṅgipadau krameṇa || 5 ||  
  
idānīṃ bāhye jñānendriyapratipādakatavargasaṅkocatyāgarūpasya sakārasya   
sadāśivakalāyāḥ sato'pi bahistasya prādhānyānaucityādīśvarāṅgatvam   
antaḥpade rephāks'ratyāgarūpasya ṣakārasyeśvarakalāyāḥ sadāśivāṅgatvamiti   
vyutpādayati -  
  
sadāśiva ityādi | bindumayastyaktasaṅkoca ityarthaḥ | tavargaḥ | sa khalu sakāraḥ   
khalu | asau sakāraḥ sadāśivasvabhāvaḥ | antaradhāmayogyaḥ |   
svapnalakṣaṇajñānakakṣyāsamucito'yaṃ sakārarūpaḥ sadāśivasvabhāvaḥ | tatra   
bāhyapade | kriyāpradhāne | īśvarāṅgam | īśvarasyāṅgameva |   
kriyāpadejñānāṃśasya nyagbhāvaḥ | atropapattimāha - sadāśiveśau   
śivasya jñānakriye |  
  
nanu śivasya jñānaśaktilī(vi)lāsarūpaḥ sadāśivaḥ   
kriyāśaktivilāsarūpa īśvaraḥ astu prakṛte kā nāmopapattirityatrāha - etau   
sadāśiveśau | krameṇāntarbahiśca niyatāṅgipadau sadāśivasyāntaḥ   
kakṣyāniyatamaṅgipadaṃ tasya jñānasvabhāvāt | jñānasya cāntaḥpade   
prādhānyāt bahiḥkakṣyā tvaṅgapadam īśvarasya bahiḥkakṣyāṅgipadaṃ tasya   
kriyāsvabhāvāt | kriyāyāśca bāhyapade prādhānyāt | tasyāntaḥkakṣyā   
tvaṅgapadam | ato rephasaṅkocatyāgarūpasya   
ṣakārasyeśvarakalāyāstatrāṅgatvameveti vivekaḥ || 5 ||  
  
p. 110)  
  
icchāpapañcakavabindumayī haśakti-  
rjñānakriyāsamapadaṃ khalu sobhayātmā |  
bindau samunmiṣati sargapade krameṇa   
saṃsṛṣṭirāparisamāptitayorvibhāvyā || 6 ||  
  
sadāśivakalāyā antaḥprādhānyamīśvarakalāyā bahiḥprādhānyamityuktam |   
idānīṃ śaktyāḥ kalāyā icchātmikāyāḥ sāmyena tadubhayamūlatayā   
bahirantarapi prādhānyamiti pratipādayati -  
  
icchetyādi | pa pañcaka va bindumayī | varṇapañcakātmanaḥ pavargasya vakārasya   
ca yo bindutvam | guṇapradhāno'yaṃ nirdeśaḥ | saṅkocatyāga ityarthaḥ | tanmayī   
tatsvarūpā | haśaktiḥ hakārapratipādyā śaktidaśā | icchā icchāsvabhāvā | sā   
icchāśaktiḥ | jñānakriyā samapadaṃ jñānakriyayoḥ sādhāraṇyena mūlapadam |   
icchāṃ (vinā) vijñānamapi na pravartate kriyāpi na pravartate iti   
jñānakriyayoḥ icchaivāntaraṃ kūṭasthaṃ rūpam | ata eva sā ubhayātmā   
ubhayasya jñānasya kriyāyāśca ātmā mūlasvarūpam | atastasyā jñānapade'ntaḥ   
kriyāpade bahiśca prādhānyameva nāṅgatvamiti bhāvaḥ ||  
  
idānīṃ visargapade vidyādikrameṇa bindunmeṣe pravṛtte satyasau bindūnmeṣaḥ   
kramapravṛttiśālī yāvatsarvamapi padaṃ vyāpnoti   
tāvadvisargagandhasyānuvṛttatvādvinduvisargayoḥ saṃsṛṣṭireva na   
bindorekādhipatyamiti vyutpādayati - bindau ityādi | sargapade krameṇa bindau   
samunmiṣati sati | āparisamāpti sarvatrapade binduvyāptiniṣpattiparyantam |   
tayorbinduvisargayoḥ | saṃsṛṣṭiḥ | tripuṭīrūpe pade kvacit bindūnmeṣaḥ   
kvacidvisargasphuratteti saṃsṛṣṭiḥ | vibhāvyā ūhanīyā | ayamarthaḥ   
śuddhavidyāpramātari vedyānāmindriyaprakāśe nimajjanena vedyāṃśa eva   
cidunmeṣaḥ indriyāṇāṃ pramātṛpade   
nimajjanābhyāsapāṭavābhāvādindriyādikeṣūttarottarapadeṣu   
bhedasyāpraśamādvisargasya sphuratteti binduvisargasaṃsṛṣṭiḥ   
īśvaradaśāyāṃ śuddhavidyottarapadatvātprameyeṣu cidunmeṣaḥ siddha eva |   
viśeṣastu svātmīkṛtasvaviṣayāṇāṃ karmendriyāṇāṃ dehātmakapramātṛpade   
nimajjanam svātmīkṛtasvaviṣayāṇāṃ jñānendriyāṇāmātmarūpe   
pramātṛpadabhāge nimajjanaṃ tatprādhānyena apāṭavamevāpradhānam   
atastadādyuttarapade bhedasphuratteti visargasaṃsṛṣṭiḥ   
sadāśivadaśāyāmīśvaradaśāparyantacidabhedonmeṣaḥ siddha eva | viśeṣastu   
svātmīkṛtajñeyānāṃ jñānakaraṇānām viśvamayasya ca   
svātmapramātṛpade nimajjanam tasyā api daśāyā   
nirākulacidviśramarūpecchāśaktitattvaikātmyaṃ sāvaśes'miti tadaṃśe   
bhedagandhādvisargasparśaḥ śaktidaśāyāṃ tu   
viśramarūpatvādaparicchinnāyāmevābhedasāmrājyamiti tātparyam | taṃ   
(tat) bindūnmeṣapade visargānuvṛttitāratamyavivekaḥ   
śuddhavidyāditattvānāṃ prasphuṭajñānakāraṇamiti tasya tatkartavyatvena codanā   
|| 6 ||  
  
p. 112)  
  
purvatra naivahi paro niyataḥ paratra  
pūrvo bhavenniyata eva śaṣādivṛnde |  
ekatra saṃvidudaye'pyaparatra bhāsa-  
stasyā itīdamathavā sama meva binduḥ || 7 ||  
  
śuddhavidyādiṣu bahirbahidaśāyāmantarantardaśā nāntarbhavanti(ti) |   
antarantardaśāyāṃ tu bahirbahirdaśāntarbhavatīti vyutpādayati -  
  
pūrvatretyādi | śaṣādivṛnde śaṣādipratipādye śuddhavidyādivṛnde | pūrvatra   
śuddhavidyādau pūrvadaśāyām | paraḥ paradaśā | naiva hi niyataḥ | na niyatā |   
śuddhavidyāyāmīśvaradaśā na niyatā | īśvaradaśāyāṃ ca sadāśivadaśā   
sadāśivadaśāyāṃ śaktidaśā ca tathetyarthaḥ | paratra tu īśvarādidaśāyāṃ tu |   
pūrvaḥ | śuddhavidyādidaśā niyata eva bhavet | niyamena bhavedeva |   
īśvaradaśāyāṃ śuddhavidyādaśā'ntarbhūtāstyeva sadāśivadaśāyāṃ   
ceśvaradaśā śaktidaśāyāṃ ca sadāśivadaśeti yojanā |  
  
idānīṃ vedyopakrameṇa saṃvidudaye kramaṃ vinā vedyādipratipādakaṃ sarvamapi   
śaṣādivṛndaṃ saṃvinmayūkhānāṃ nirāghāṭa(nirvādha)prasaraṇena   
yugapadeva saṅkocati tyajatīti pakṣāntaramupakṣipati - ekatreti | ekatra   
vedyabhāge | saṃvidudaye sati | aparatrāpi pramāṇādipade sarvatrāpi | tasyāḥ   
saṃvido bhāsa iti | bhāsaḥ pravahantīti (śeṣaḥ) | idaṃ śaṣādivṛndaṃ   
śaṣādyakṣaracatuṣṭayam athavā pakṣāntareṇa | samameva yugapadeva | binduḥ   
binduśabdena tyaktasaṅkocatvaṃ lakṣyate | tyaktasaṅkoco bhavatīti śeṣaḥ |   
ayamarthaḥ | vedyapadopakrameṇa bindūnmeṣe śuddhavidyādidaśānāṃ   
kālavilambāpekṣaḥ kramo na niyataḥ | kvacitpramātari bhāgyādhike śaktipātasya   
tīvratayā śuddhavidyādidaśānāṃ nirvilambena kṣaṇādāvirbhāvo yugapadeva   
sambhavati kvacittu kramāpekṣayā śanaiḥ sambhavatīti   
pakṣadvayamatrānusandheyam || 7 ||  
  
p. 113)  
  
jāgracchivasya paśujāgarayuktadaiśa-  
mantardaśāramiha koṇagataṃ bahutvam |  
bhedodayollasita metadabhedakoṭyāṃ  
prāpnoti saṅgrahāmiti pratipadrahasyam || 8 ||  
  
idānīṃ śakārādyakṣaracatuṣṭayādhiṣṭhāturīśvarasya bahvakṣarasanniveśavati   
daśārayugmarūpe paśujāgaracakre kathaṃ sanniveśaucityamityāśaṅkya   
tadupapādayati |  
  
jāgradityādi | śivasya | jāgrat jāgradavasthā | paśujāgarayuk paśujāgarāvasthayā   
yuk yoginī | yataḥ śliṣṭamityarthaḥ | (tat) tasmātkāraṇādantardaśāraṃ   
daśendriyasanniveśapadaṃ vyāpya daśāram | aiśaṃ īśvarādhiṣṭhātṛkam |   
iheśvarādhiṣṭhātṛke daśāracakrapade | bhedodayollasitaṃ bhedavijṛmbhaṇena   
samudañcitam | yatkoṇagataṃ bahutvaṃ koṇabāhulyam | etadabhedakoṭyām   
abhedapakṣāvirbhāve | saṅgraham | abhedapadocitaṃ bāhulyatyāgaṃ prāpnotīti   
pratipadrahasyaṃ jñānarahasyam | ayamarthaḥ visargavyāptau   
sakalabhedasamujjṛmbhasthale caturviṃśatyakṣarātmake sparśakadambake   
pañcavargasaṃvibhaktaṃ yatpañcāṅgakaṃ padaṃ caturasre daśārayugmasya   
caturṣu koṇapañcakeṣu vyavasthitam | paśujāgare śivajāgare tu bhedasaṅkṣaye   
sati caturaśrapadaṃ pādivarṇacatuṣṭayaṃ hakāratvena pariṇamate |   
bahirdaśārakoṇapañcakagataḥ kavargaśca hakāre'ntarbhavati |   
avaśiṣṭakoṇapañcakagataścavargaḥ śakāratvena pariṇamati | antardaśāre   
koṇapañcakagataṣṭavargaḥ ṣakāratvena pariṇamati |   
avaśiṣṭakoṇapañcakagatastavargaḥ sakāratvena pariṇamati | makāro   
hakārarūpeṇa pariṇāmini pavarge ca sambandhamupalabhate |   
pramātṛkakṣyāyāṃ ca vakṣyamāṇatrikoṇabime sambandhamupalabhata iti |   
visargapade vindvāvirbhāvaprakriyā caturaśradaśārayugmarūpaṃ cakratrayaṃ   
koṇacatuṣṭayākāreṇa pariṇamati | visargapade bindupade ca varṇānāṃ koṇānāṃ   
caikarūpyeṇa bhavitavyamiti ye manyante te bhedābhedadaśayorapyaviśeṣaṃ   
pratipadyanta ityalam || 8 ||  
  
p. 114)  
  
yaḥ pārthive cidudayaḥ sa hi śuddhavidyā  
yaḥ prākṛte sa punarīśvaratā kilā'ṇḍe |  
yo māyike sa tu sadāśivateti śāde   
strairupyadhīriharahasyatamaṃ gurūṇām || 9 ||  
  
idānīṃ pakṣāntarāśrayaṇena indriyadehātmani majjitaprapañcānāṃ   
śuddhavidyeśvarasadāśivānāṃ   
pṛthvī(bhū)prakṛtimāyāntāścinmayīkṛtā viṣayā ityupakalpayati   
-   
  
yaḥ pārthivetyādi | bahirindriyaviṣayarūpe pārthivāṇḍe yaścidudayaḥ | cidvyāptiḥ   
| sa hi sa khalu | bindūdayaḥ śuddhavidyā |   
śuddhavidyāyāmindriyaprakāśairekākārīkṛtaprameyatvalakṣaṇāt |   
pārthivāṇḍe pramātṛsthānīyaḥ pavargaḥ sambandhavāneva tripuṭyāṃ nityaṃ   
tatsambandhaniyamāt | atastyaktasaṅkoce pārthivāṇḍe caturvarṇarūpasya   
sarvasyaśavargasya sambhavaḥ | evaṃ cāsminpakṣe   
śuddhavidyāpramāturbhedapraśamopakramapadatvātpaśujāgracca trikoṇabāhulye   
satyeva sanniveśopapattiriti ca visargasparśāḥ śavargākāreṇa pariṇamadavasthā   
śuddhavidyā pramātari bhedaśirodarśanamupalabhanta iti mukhyayā vṛttyā   
tvīśvarasyaiva śivajāgratpaśujāgraccakrasaṃśleṣaḥ   
śuddhavidyā(yā)stvapariṇatavivekānāmaṅgīkārāya   
pākṣikastatsaṃśleṣa ityalam | yaḥ prākṛte'ṇḍe cidudayaḥ śavargākāreṇa   
saṅkocatyāgaḥ | sa punarīśvaratā kila | atropapatteḥ pratibhāsamātragamyatvāt |   
kileti sāmpradāyikamaitihyam | atra pavargasya śavargākāreṇa saṅkocatyāga   
evamabhyūhyaḥ - makārasyoṣṭhyavarṇasya saṅkocatyāgaḥ kaṇṭyavarṇo   
hakāra iti sugamam | pakārasya prakṛtivarṇasya hakāre citpade'ntarbhāvaḥ |   
phakārādivarṇatrayasya śakārādivarṇatrayatve yuktirucyate |   
phakārabakārabhakārā jalāgnivāyavaḥ śakāraṣakārasakārāśca tathā | ataḥ   
phakārādisaṅkocatyāgarūpatvaṃ śakārādīnām samānatattvapratipādakatvāt   
śakārādīnāṃ jalādipratipādakatvam | prāguktabhūtavaiparītyābhāvavimarśe   
sphuṭaṃ phakārādīnāṃ rūpamucyate | alpaprāṇo vargaprathamavarṇaḥ   
alpavṛttiścetarabhūtāpekṣayā pṛthivī atastatpratipādakaḥ | mahāprāṇo   
vargadvitīyavarṇaḥ pṛthivyapekṣayā mahāvṛtti ca jalam atastatpratipādakaḥ |   
nādavānvargatṛtīyavarṇaḥ mahāprāṇānnādo'dhikavṛttiḥ   
jalādadhikavartivṛttiścāgniḥ ataḥ sa tatpratipādakaḥ | nādavānghoṣavā&śca   
vargacaturthavarṇaḥ kevalanāda(bhavaḥ nāda)vato   
ghoṣavānadhikavṛttiḥ agneradhikavṛttiśca vāyuḥ atastatpratipādakaḥ |   
uktasakaladharmasaṃsṛṣṭirūpapavargapañcamam | ataḥ   
pṛthivyādibhyaścaturbhyo'dhikavṛttirākāśaḥ | ataḥ pañcamavarṇaḥ   
ākāśapratipādaka iti | ataḥ phakārādipratipādyatattvapratipādakatayā   
saṅkocatyāgarūpatvācca śakārādayaḥ phakārādi pariṇatirūpā iti labhyate |   
īśvarasya viśvamayaprakṛtyabhimānalakṣaṇatvāttyaktasaṅkocaṃ   
prakṛtyaṇḍamīśvarapadatvamarhatītyabhiprāyaḥ | yomāyike'ṇḍe cidudayaḥ sa tu   
sadāśivatā | māyikāṇḍasya svapnasyātmaprakāśapadatvātsadāśivasya   
viśvātmatvalakṣaṇāttyaktasaṅkoco māyāṇḍaḥ sadāśivapadamiti | śādeḥ   
śakārādivarṇacatuṣṭayasya | trairūpyadhīḥ pṛthivyaṇḍe prakṛtyaṇḍe   
māyāṇḍe ca siddhasya trairūpyasya aikarūpye satyeva sthānakṛtatraividhyasya yā   
dhī vivekaḥ | sā dhīriha śuddhavidyādidaśāvivekaprastāve gurūṇāṃ   
rahasyatamamati rahasyam || 9 ||  
  
p. 116)  
  
bindūdaye viśati sarga imaṃ tathaiva  
sargodaye tamatha so'pi pade tadantaḥ |  
kaḥsyāddhakārahṛdilaśca vakāragarbhe  
bāhye tu cit prakṛtisargamukhe vibhaktā || 10 ||  
  
idānīṃ śavarge kavargasya dehapratipādakalakārasya   
śaṅkā(saṅkoca)tyāgarūpavarṇādarśanāt taddarśanopapattimāha |  
  
bindūdaya ityādi | bindūdaye binduvyāptau | imaṃ bindum |   
pūrvametadvyāpakasargo viśati | bindāvekībhavatītyarthaḥ | pūrvaṃ   
bindugarbhādeva bahirviśvasraṣṭā visargaḥ punastameva viśatītyarthaḥ | tathaiva |   
sargodaye visargavyāptau | taṃ visargam | athānantaram | so'pi bindurapi |   
viśatītyarthaḥ | tattasmātkāraṇādantaḥpade binduvyāptisthale | kaḥ |   
jalādibhūtacatuṣṭayapratipādakenaphādivarṇacatuṣṭayenāttagarbhaḥ   
pṛthivīpratipādakaḥ kakāro hakārahṛdi syāt | tatrāntargatobhavatītyarthaḥ |   
svapnasyāpyāntarapadatvāt | tatrāpi visargapramāturlakārasya garbhe sthitimāha -  
अन्तःस्थसङ्कोचत्यागरूपे शवर्गे च हकारगर्भे लकारान्तर्धानं   
भवतीत्यर्थः । विसर्गस्य बिन्दुसमावेशे तदेकरसत्वमेव ।   
बिन्दोर्विसर्गसमावेशे विशेषमाह - बाह्येत्विति । बाह्ये विसर्गव्याप्तिस्थले ।   
तु । चिद्बिन्दुः । प्रकृतिसर्गमुखे प्रकृतिरूपस्य विसर्गस्य मुखे । सम्मुखे   
तिष्ठन्नपि । विभक्ता । प्रकृतौ नान्तर्भवति । अपि तु विभक्तरूपेण दृश्यते ।   
मकारो हि पकाररूपिण्याः प्रकृतेश्च तत्समीपस्थितिसूचितस्याबहिर्मोक्षणस्य   
कर्तैव तया नाऽन्तर्धीयते न तत्रैकरस्यात् स्वरूपहानिं लभते ।   
पृथिवीरूपस्य विसर्गबिन्दुना बहिर्विसृष्टस्य न बिन्द्वेकरसीकरणं   
पवर्गरूपे बिन्दोर्दर्शनात् । अतो विसर्गव्याप्तौ न बिन्दुस्वरूपतो लोप इति भावः ॥   
१० ॥  
  
प्। ११७)  
  
अन्तः पदं भवति तच्चतुरङ्गमैक्या-  
च्चिच्चैत्ययोः करणसीम्न्यपि भावितैक्यम् ।  
पञ्चाङ्गकं भवति बाह्यपदं प्रकृत्यां  
चिद्वह्निगर्भकुहरादथ निर्गतायाम् ॥ ११ ॥  
  
अथ विसर्गस्य बिन्दुनिलयनान्तःपदस्य चतुरङ्गत्वं विसर्गबिन्दोरनिलयनेन   
बाह्यपदस्य पञ्चाङ्गत्वमिति प्रागुक्तमपि प्रमेयं प्रस्फुटप्रतिपत्तये   
पुनरुद्भासयति -  
  
अन्तरित्यादि । तत्तस्मात्कारणात् बिन्दौ विसर्गनिलयनरूपाद्धेतोः । अन्तः पदं   
चतुरङ्गं भवति । कुत इत्याह चिच्चैत्ययोरैक्यात्   
चितश्चैत्यैकरसीकरणसामर्थ्यसम्भवात् । किम्विधमन्तः पदम् ।   
करणसीम्न्यपि भवितैक्यं विसर्गप्रमातुः सर्वव्यापि पदस्योपलक्षणेन   
चिन्मज्जनेन बहिर्भासमाने करणत्रयपदेऽपि विभावितचिदैक्यम् । विसर्गपदस्य   
कवर्गस्य हकारमज्जनेन उपलक्षणे न करणत्रयस्थानीय   
चवर्गटवर्गतवर्गसङ्कोचत्यागरूपाणां शषसानां हकारे   
निमज्जनमेवेति विभाव्यमित्यर्थः । तेषां यद्बहिः स्फुरणेन   
सि(शु)द्धविद्यादिस्वरूपविवेचनं तत् हकारनिमज्जने सत्येवेति   
वेदितव्यम् । ततश्चाभेदरूपं चित्पदमेकाङ्गमेव शषसानां   
हकारनिमज्जनेनादर्शने शुद्धविद्यास्वरूपं न विज्ञायते इति तद्विज्ञानाय   
हकारान्तर्गतानामेव तेषां बहिरवभासनमिति वेदितव्यम् । अथ विसर्गस्पन्दे   
चिद्वह्निगर्भकुहरात्प्रकृत्यां विनिर्गतायाम् । करणत्रयेण   
सहेत्यध्याहार्यम् । बाह्यपदं पञ्चाङ्गकं भवति । चैत्यस्य चित्पदं   
विनास्वरूपासिद्धेस्तत्रालुप्तेन चित्पदेन सहेत्यर्थः ॥ ११ ॥  
  
प्। ११८)  
  
ज्ञानक्रियोन्मुखहकारमयाद्वयेच्छा-  
विश्रान्तिरन्तरवहिर्मुखविश्रमात्मा ।  
कूटाक्षरात्मतनुरेष शिवः सुषुप्ति-  
विश्रान्तिरेव सविकल्पकलाल्पगन्धा ॥ १२ ॥  
  
इदानीं शक्तिरूपस्य हकारस्य स्वरूपं विविच्यच्युत्पादयन्नेतदुत्तरपदस्य   
लकारक्षकाररूपकूटाक्षरप्रतिपाद्यस्य शिवतत्त्वस्य स्वरूपमवबोधयति   
-  
  
ज्ञानेत्यादि । ज्ञानक्रियोन्मुखहकारमयाद्वयेच्छाविश्रान्तिः   
सदाशिवेश्वरात्मकयोर्ज्ञानक्रिययोर्विषये उन्मुखा ।   
तदधिष्ठातृत्वादित्यर्थः । हकारमयाऽद्वयेच्छा हकारस्वरूपाभेदेच्छा ।   
हकारप्रतिपाद्यत्वे हकारस्वरूपत्वादभेदेच्छायामाचरितम् ।   
सैवेच्छाविश्रान्तिरूपत्वाद्विश्रान्तिः । अयमर्थः -   
येयमपरिच्छिन्नज्ञानक्रियात्मकसदाशिवेश्वर   
स्वरूपज्ञानक्रियाकरणाधिष्ठात्री ज्ञानक्रिययोः कूटस्थ त्वलक्षणेन   
तदधिष्ठातृत्वेनेच्छाव्यपदेशविषया   
ज्ञानक्रियाकूटस्थत्वस्यैवेच्छालक्षणत्वादिच्छास्वरूपिणी   
शक्तितत्त्वमित्यागमिकैरुद्घोष्यमाणा द्वैतस्पृष्टिरहिताकारप्रतिपाद्या   
महाविश्रान्तिः । सैवान्तः पदे अबहिर्मुखविश्रमात्मा प्रपञ्चानभिमुखा   
विश्रान्तिरूपा । सविकल्पकलाल्पगन्धा । सुषुप्तिविश्रान्तिरेव   
स्वरूपानुभवमात्रविकल्पयुक्ता । सुषुप्तिरेव । कूटाक्षरात्मतनुः   
लकारक्षकारोभयैक्यरूपकूटाक्षरात्मकनिजस्वरूपः । तत्प्रतिपाद्य इत्यर्थः   
। एष अपरोक्षानुभवगोचरः । शिवः शिवतत्त्वम् । भवतीति शेषः । जाग्रत्येव   
सम्भवन्ती सोमादिसाधनताभाग्यवशात् स्वतः प्रवृत्ता वा   
काचित्सुषुप्तिविश्रान्तिरन्तर्मुखी चेच्छिवतत्त्वं भवति सैव   
बहिर्मुखीचेच्छक्तितत्वं भवतीति विवेकः ॥ १२ ॥  
  
प्। ११९)  
  
नास्त्यस्ति वेत्त्युदितसंशयजाग्रतीह  
सुप्तौ * * शिवे (भवति)(ज ग्र)जगदभेदरूपम् ।  
ज्ञानक्रियात्मकतया प्रतिरूपभिन्न-  
मेवं चतुर्विधमधिश्रितबीजमात्रम् ॥ १३ ॥  
  
अथान्तर्मुखजाग्रत्सुषुप्तिविश्रान्तिरूपस्य शिवस्य जडसुषुप्तिविश्रान्तिरूपायाः   
स्वरप्रतिपाद्यायाः शक्तेरिव जगत्कारणत्वेन तत्त्वजगद्बीजस्थित्यौचित्यमिति   
तदवस्थानं कूटाक्षररूपेण विभाव्यमानं व्युत्पादयति -  
  
नास्तीत्यादि । नास्त्यस्तिवेत्युदितसंशयजाग्रति नास्त्यस्तिवेत्युद्भूतसंशयः   
जाग्रत्यत्र हीह सुप्तौ अस्ति वा नास्ति वेति संशयगोचरेण निर्देशितायां   
सुषुप्तावित्यर्थः । शिवे तादृक्सुषुप्तिस्वरूपे शिवे । अभेदरूपमपि अथेत्येवं   
भिन्नम् एवं सम्भूय चतुर्विधं जगत् अधिश्रितबीजमात्रं   
बीजमात्रेणाधिश्रितं भवतीति शेषः । अयमर्थः । स्वप्नरूपेऽन्तःपदे   
भेदज्ञानरूपम् जाग्रदरूपे बहिःपदे भेदक्रियारूपम् तथैव   
स्वप्नरूपेऽन्तःपदे अभेदज्ञानरूपम् जाग्रद्रूपे बहिःपदे भेदक्रियारूपमिति   
सङ्ग्रहेण जगच्चतुर्विधम् । तदेव शिवतत्त्वे कूटाक्षररूपेण बीजमात्रं   
तिष्ठतीति व्युत्पादितम् ॥ १३ ॥  
  
प्। १२०)  
  
ज्ञानं द्वयाद्वयमयं लसकाररूपं  
तादृक् च कर्म कषकारमयं विदुस्तत् ।  
श्लिष्टं पुरः स्फुरितसद्वयकोटि ल क्ष-  
रूपं परस्परगतं च समं च कूटम् ॥ १४ ॥  
  
इदानीं लकारसकारककारषकाररूपवर्णचतुष्टये कादिस्पर्शकूटाक्षरस्य   
चतुर्विधजगद्बीजसंसृष्टिरूपत्वं व्युत्पादयति -   
  
ज्ञानमित्यादि । द्वयाद्वयमयं भेदाभेदात्मकं ज्ञानं लसकाररूपम् ।   
भेदज्ञानपदान्तः स्थवर्गे प्रकृतिप्रतिपादको यो लकारस्तस्यैव   
तत्पदाधिष्ठातृत्वात्तत्पदस्य ज्ञानपदत्वात् ज्ञानप्रमातृत्वं   
मनःप्रतिपादकस्य लकारस्य तद्व्याप्यत्वाभिमानदोषान्न ज्ञातृतोपपत्तिः   
तन्मूलरूपस्य वकारस्य च तथा ज्ञेयस्थानीयस्य यकारस्य च ज्ञातृत्वं   
नाशङ्कनीयम् । ज्ञेयवर्गस्य गन्धादेः सर्वत्र पृथिव्याद्यङ्गत्वात्   
प्रकृत्याकारपृथिवीरूपस्य लकारस्यान्तःपदे क्रियाप्रमातृशङ्का न   
समुचिता । अतो लकारस्य ज्ञातृत्वं निश्चितम् । शवर्गपदे अभेदज्ञानत्वं   
सदाशिवात्मनः सकारस्य निर्विवादम् । तादृग्द्वयाद्वयमयं कर्म । च ।   
कषकाररूपं ककारषकाररूपम् । भेदप्रक्रियापदे स्पर्शस्थले टवर्गस्य   
कवर्गव्याप्यत्वाभिमानदोषान्नकर्तृत्वम् । अपि तु कवर्गाधिष्ठातुः   
ककारस्य अभेदक्रियापदे शवर्गे (ट)वर्गे ईश्वरात्मनष्षकारस्य   
कर्तृत्वं स्फुटम् । तदेतच्चतुष्कमिदं श्लिष्टं । भेदज्ञानेन   
लकारेणाभेदज्ञानं सकारः । भेदक्रियया ककारेणाभेदक्रिया षकारः ।   
भेदाभेदयोरन्योन्यश्लिष्टतास्वभावात् । श्लेषे च पुरः   
स्फुरितसद्वयकोटिप्रमायाबलादिति भावः । श्लिष्टयोरक्षरद्विकयोः   
सद्वयकोटिपुरःस्फुरणे कीदृग्रूपमित्यत आह - ल क्षरूपमिति ।   
लकारसकारयोः श्लेषभेदरूपस्य लकारस्य पुरःस्फुरणे ल इति वर्णः स्यात् ।   
ज्ञाने ज्ञानमेकरसीभवतीति । सकारस्य लकारे   
सामरस्यात्सकारयोगसम्भावितोच्छ्रून भावो लकारो ल इति श्रूयते ।   
ककारषकारयोः श्लेषे ककारस्य द्वैतरूपस्य पुरःस्फुरणे क्रियायां क्रिया   
न सामरस्यं लभत इति क्षकारः स्यात् । एतत्कूटं परस्परगतं क्रमात्   
परस्परेण व्याप्तम् । प्रथमं लकारेण सकारो व्याप्यते । एतत्संस्थानं   
भेदसंसारबीजम् । अनन्तरं सकारेण लकारः । आ ?   
एतत्सं(स्था)नमभेदसंसारबीजम् । क्रियापदे च प्रथमं   
ककारेणषकारो व्याप्यते अनन्तरं षकारेण ककारः ।   
(एतत्)संस्थानकृतं भेदाभेदबीजत्वं पूर्ववत् । समं च   
मध्यमपदे समव्याप्तिकत्वान्निष्पन्दम् सद्भिदाभेदोभयविमिश्रेण बीजम् ।   
भेदसंसारबीजभूतेन संस्थानेन दृश्यमानस्य कूटस्यैवं   
संस्थानप्रक्रिया गुरुमुखात्पारम्पर्यागतप्रतिभावद्भिरनुसन्धेया ।   
शिवतत्त्वपुञ्जकस्य कूटस्यैकाक्षरत्वमेव व्यङ्ग्यस्य शिवतत्त्वस्यैकत्वात् ।   
सास्नादिमत्त्वव्यङ्ग्याया जातेरिव (शिव)   
स्थूलरूपकूटाक्षरव्यङ्ग्यस्य शिवतत्त्वस्य न विश्रान्तिस्वरूपताभङ्ग इति   
वेदितव्यम् ॥ १४ ॥  
  
प्। १२२)  
  
ज्ञानात्मजागरसुषुप्त्यवधी मकार-  
कूटात्मकौ पशुशिवौ गुणकोणबिन्द्वोः ।  
श्लिष्टौवशादिचतुरस्रयुगान्वयोत्थ-  
नागाश्ररश्म्युदरगौ ननु सर्गबिन्दू ॥ १५ ॥  
  
इदानीं मकारादिक्षकारान्तदशाक्षररूपस्य   
प्रमातृपदस्याष्टारत्रिकोणबिन्दुचक्रेषु सन्निवेशं व्युत्पादयति -  
  
ज्ञानात्मेत्यादि । ज्ञानात्मजागरसुषुप्त्यवधीज्ञानात्मनोर्जागरस्य   
सुषुप्तेश्च अवधी । स्थानभूतौ । अवधिस्थाने तिष्ठन्तावित्यर्थः ।   
ज्ञानजागरोऽन्तःस्थप्रतिपाद्यः स्वप्नः तस्यावधौ यकारप्रान्ते स्वप्नस्य   
प्रवृत्तिः प्रथमपदस्य जाग्रदाभिमुख्येन   
प्रवर्तमानत्वाद्वकारमारभ्य यकारे परिसमाप्तिः   
तदनन्तरपदत्वान्मकारस्य स्वप्नावधिस्थानत्वम् ज्ञानसुषुप्तिः   
शकारवर्ग(र्ण)प्रतिपाद्यनिर्विभेदजाग्रत्स्वप्नरूपं पदद्वयं   
तस्यावधौ हकारोत्तरभागे क्षकारः निवृत्तिरूपा या ज्ञानसुषुप्तिः   
सुषुप्त्यभिमुखं प्रवर्तमानत्वाच्छकारमारभ्य हकारे परिसमाप्तिः   
तदनन्तरपदत्वात् क्षकारस्य ज्ञानसुप्त्यवधिस्थानत्वम् ।  
  
एवं ज्ञानजागरज्ञानसुषुप्त्यवधीमकारकूटात्मकौ   
मकारकूटाक्षरस्वरूपौ । पशुशिवौ । गुणकोणबिन्द्वोः त्रिकोणबिन्दुचक्रयोः   
श्लिष्टौ । त्रिकोणगर्भे बिन्दुः बिन्दुगर्भे त्रिकोण इति   
जीवशिवयोरन्योन्यव्याप्तिस्वभावत्वाच्छ्लेषः । भेदस्त्रैगुण्यरूप इति   
त्रिगुणावच्छिन्नस्य भेदप्रमातुर्जीवस्य त्रिकोणरूपता अभेदस्त्वेकरूप   
इत्यभेदप्रमातुः शिवस्य निर्गुणत्वोपलक्षणनिष्कोणबिन्दुस्वरूपता ।  
  
ननु भेदप्रमातृत्वं प्रकृतेः पृथिव्या एवेति युज्यते तत्र भेदपदे   
जीवस्य प्रमेयत्वमिति प्राक्प्रतिपादितम् । तत्कथमत्र भेदप्रमातृत्वं   
जीवस्योच्यते अभेदप्रतिसिंहासनारोहश्चाप्यत्रैवोच्यत इति चेत् उच्यते ।   
प्रमातृत्वस्य अनुसन्धातृत्वलक्षणत्वाच्चित्पद एव मुख्यवृत्त्योपपत्तिः   
चैत्यपदेनुव्याप्तिमधिकृत्य गौणवृत्योपचार इति चैत्यप्रमातृत्वं   
जीवस्यैव फलसमये अभेदपदीये व्यवहारे तु चैत्यस्यैवेति विवेकः ।   
अतस्त्रिकोणबिन्द्वोः । श्लिष्टौ जीवशिवौ ।   
वशादिचतुरस्रयुगान्वयोत्थनागाश्ररश्म्युदरगौ वकारादयः   
शकारादयश्च वर्णा वशादयः वशादिभिर्यच्चतुरश्रयुगम् ।   
वादिभिर्यान्तैश्चतुर्भिर्वर्णैरेकं चतुरश्रम्   
शादिभिर्हान्तैश्चतुर्भिर्वर्णैरन्यच्चतुरश्रम् । तयोश्चतुरश्रयोरन्वयः   
श्लेषः तेनोत्थमुद्भूतं यन्नागाश्रमष्टकोणं तदेव रश्मयः   
रश्मिचक्रम् । क्षकारात्मनः शिवस्य शादिवर्णनिष्पन्न चतुरस्रं   
रश्मिचक्रम् मकारात्मनो जीवस्य वादिवर्णनिष्पन्नं चतुरश्रं रश्मिचक्रम्   
तयोश्चक्रयोर्यथाक्रममन्तरगौ अधिष्ठातृत्वेन मध्यस्थितौ । सर्गबिन्दू ।   
ननु । विसर्गबिन्दुस्वरूपौ ननु । त्रिकोणात्मनो जीवस्य विसर्गरूपता ।   
बिन्दुचक्रात्मनः शिवस्य बिन्दुरूपतेति विवेकः ॥ १५ ॥  
  
प्। १२४)  
  
ज्ञानक्रियात्मकसुषुप्तिविबोधमध्य-  
संस्थौ क्षमावुभयपक्षगबिन्दुसर्गौ ।  
सव्यापकौ तदुभयस्य तदङ्गिभृतौ   
जाग्रत्सुषुप्तिसमवायपदेऽनुषक्तौ ॥ १६ ॥  
  
इदानीं क्षकारमकारात्मनोः शिवजीवयोर्ज्ञानक्रियासुषुप्त्योर्मध्यपदे   
ज्ञानक्रियाजागरयोर्मध्यपदे च यथाक्रमं सन्निवेशौचित्यं व्युत्पादयति   
-  
  
ज्ञानक्रियेत्यादि । ज्ञानक्रियात्मकसुषुप्तिविबोधमध्यसंस्थौ । ज्ञानात्मिका   
सुषुप्तिरभेदजाग्रत्स्वप्नरूपा शवर्गप्रतिपाद्या क्रियात्मिका भेदसुषुप्तिः   
स्वरेषु बिन्दुभागप्रतिपाद्या । तयोः सुषुप्त्योर्मध्ये क्षकारात्मनः शिवस्य   
संस्थानं ज्ञानत्मको विबोधो जागरोऽन्तःस्थप्रतिपाद्यो भेदस्वप्नः   
क्रियात्मको विबोधःस्पर्शप्रतिपाद्यो जागरः तयोर्मध्यभागे मकारात्मनः   
जीवस्य सन्निवेशः । ज्ञानविभेदोभेदसुषुप्तेरप्युपलक्षणम् ।   
अभेदजाग्रत्स्वप्नरूपायाः पूर्वकोटेरभेदसुषुप्तेरुदरकोटिमध्ये यदा   
शिवस्य सन्निवेशस्तदाभेदसुस्।उप्तिज्ञानविबोधात्मिकायाः पूर्वकोटेः   
क्रियाविबोधरूपाया उत्तरकोटिमध्ये जीवस्य सन्निवेश इति वेदितव्यम् ॥  
  
एवं निरूपितसन्निवेशस्थानौ क्षकारमकारात्मकौ शिवजीवौ ।   
उभयपक्षगबिन्दुविसर्गौ   
ज्ञानक्रियासुषुप्तिलक्षणोभयपक्षगस्तद्व्यापकस्तदुभयाधिष्ठाता ।   
वैन्दवः क्षकारः ।   
भेदसुषुप्तिसहितज्ञानजागरकेवलक्रियाजागरलक्षणोभयपक्षव्यापकस्तदद्  
हिष्ठाता विसर्गो मकारः । एवं   
सुषुप्तिरूपोभयपक्षबैन्दवसुषुप्तिसहितजागररूपोभयपक्षव्यापकौ । अत   
एव तदङ्गिभूतौ । निवृत्तिरूपाया द्विविधायाः सुषुप्तेः प्रवृत्तिरूपस्य   
भेदसुषुप्तिसहितस्य द्विविधस्य जागरस्याधिष्ठातृत्वसूचकेन   
मध्यसन्निवेशेन निवृत्तिप्रवृत्तिरूपयोः अभेदपदयोरङ्गिभूतौ   
जाग्रत्स्वप्नसुषुप्ती समवायपदे जाग्रत्सुषुप्त्योर्यः समवायो मिश्रणं तत्पदे   
अन्तःस्थोष्मवर्गयोः खलु जाग्रत्सुषुप्त्योः समस्तयोर्न तु व्यस्तयोः समवायः   
। अन्तःस्थपदे च जाग्रत्सुषुप्त्योः समवाय-ईषत्स्पृष्टताविषयत्वात्   
ऊष्मपदे च जाग्रत्सुषुप्त्योः समवायः तच्छ्लेषात्तस्येषद्विवृतताविषयत्वात् ।   
अतो व्यापकवर्गा(र्णा) दशाक्षररुपाः स्वरस्पर्शदशयोर्व्यापकाः ।   
अत एव तस्य व्यापकवर्गसञ्ज्ञा । तत्र मध्यपदे पक्षद्वयव्यापकयोः   
शिवजीवयोः मध्यपदोचितयोः सन्निवेशः सोपपत्तिक इति विवेकः ॥ १६ ॥  
  
प्। १२५)  
  
सङ्कोचपूर्तिपरसीमपदोभयार्था  
श्रीचक्रमध्यनिलया त्रिपुरेश्वरी सा ।  
त्रेधा विसर्गपदमेकविधं पदं च  
बिन्दोस्तुरीयमिति बाहुचतुष्टयाढ्या ॥ १७ ॥  
  
इदानीं दशारयुग्मचतुर्दशारव्यापकस्य अष्टारात्मनो मध्य चक्रस्य   
अधिष्ठातृत्वेन जीवशिवात्मकमकारक्षकारसामरस्यमेव   
सर्वचक्राधिष्ठातृभूताया मध्यचक्रनिलयायास्त्रिपुरेश्वर्याः स्वरूपमिति   
व्युत्पादयति -  
  
सङ्कोचेत्यादि । सङ्कोचपूर्तिपरसीमपदोभयार्था सङ्कोचस्य   
सङ्कोचभावस्य पूर्तेः पूर्णभावस्य च यत्परसीम पदं   
परमावधिस्थानम् जाग्रदात्मकदशारयुग्मरूपं सुषुप्त्यात्मकं   
चतुर्दशाररूपं च तदुभयोभयार्धा(र्था) । श्रीचक्रमध्यनिलया   
प्रमेयप्रमाणप्रमातृलक्षणपुरत्रयात्मनः श्रीचक्रस्य मध्यं   
स्वप्नात्मकमष्टाररूपं प्रमातृपुरम् तदेव निलयः सन्निवेशस्थानं   
यस्या सा । त्रिपुरेश्वरी । अनेन   
मकारक्षकारयोरष्टाराधिष्ठातृत्वादुभयसामरस्यमेव त्रिपुरेश्वरी   
स्वरूपमिति प्रतिबोधितः ।  
  
अथ त्रिपुरेश्वर्याः सुषुप्तिस्वप्नजागरतुर्यलक्षणसकलचक्रार्थस्वरूपिण्या   
दशाचतुष्टयमेवाङ्गचतुष्टयमिति तद्विभागमाह - त्रेधेत्यादि । त्रिधा   
त्रिविधं विसर्गपदं भेदपदम् भेदस्तु सुषुप्तिभेद स्वप्नभेद जागररूपम्   
बिन्दोरेकविधं पदं तुर्यरूपम् । अत्र च यद्यपि   
अभेदजाग्रत्स्वप्नसुषुप्तिरूपेणत्रैविध्यं सम्भवति । तथापि तस्य त्रिविध्यस्य   
भेदप्रतियोगित्वोपाधिवशात् स्फुरत्ता न तु पारमार्थ्येनेति   
तुर्यस्याभेदपदस्यैकविध्यमेवेति । बाहुचतुष्टयाढ्या   
इत्युक्तदशाचतुष्टयोपलक्षणेन बाहुचतुष्टयेन आढ्यायाः सम्पन्नायाः   
त्रिपुरेश्वर्याः साम्प्रदायिको योऽयं बाहुचतुष्टयसङ्केतः सोऽयं   
दशाचतुष्टयाङ्गत्वोपलक्षणं न तु पारमार्थिक इति   
सद्गुरुकटाक्षक्षयितसर्वसंशयस्य भाग्यवतो जीवनस्य एकवेद्यं   
महारहस्यमिति साम्प्रदायिकप्रवादः ॥ १७ ॥  
  
प्। १२६)  
  
सौषुप्तजाग्रदबहिः पदजागरेषु  
तोयक्षमानिलमयेष्व क लात्मशक्त्या ।  
आत्तेचवर्गयमयस्वगुणेक्षुचाप-  
पुष्पेषुपाशनिगृहीतचिता त्रिबाहुः ॥ १८ ॥  
  
अथैवमेव बाहुचतुष्टयसङ्केतमायुधचतुष्टयसङ्केतेन सह प्रस्फुटं   
व्युत्पादयति -  
  
सौषुप्तेत्यादि । सौषुप्तं सुषुप्तिः । जाग्रज्जागरः । अबहिः पदजागरः स्वप्नः ।   
सुषुप्तिजाग्रत्स्वप्नेषु । तोयक्षमाऽनिलमयेषु जलपृथ्वीवायुरूपेषु ।   
सुषुप्तिर्जडत्वात् जलरूपा जाग्रत् - सङ्कोचरूपत्वेन   
कठिनत्वात्पृथिवीरूपम् स्वप्नो वायुपर्यायमनोविलासत्वाद्वायुरूपः ।   
क्रमेणैतासु दशासु । अ क लात्मशक्त्या अकारककारलकाररूपया शक्त्या ।   
चैत्यात्मिकया पृथ्वीरूपयेति भावः । पृथिव्या एवात्यन्तकठिनस्वरूपायाः   
परमचैत्यत्वात् । किंविधया शक्त्या ।   
आत्तेचवर्गयमयस्वगुणेक्षुचापपुष्पेषुपाशनिगृहीतचिता   
सुषुप्तिजाग्रत्स्वप्नेषु क्रमेण आत्तैः परिगृहीतैः इकारचवर्गयकारमयैः   
स्वगुणैः स्वकीयधर्मैः भूतपञ्चकाधिष्ठातृभूतायाः पृथिव्याः   
शब्दादिपञ्चकं खलु धर्मरूपम् नियमेन तदाश्रितत्वात् एतैरेव   
शब्दादिभिः सुप्त्यादिदशात्रये प्राप्तौल्वण्यतारतम्यमयैः । अत एव   
सुषुप्ताविक्षुचापमिति सङ्केतितैः । जलमयत्वेन मधुरत्वाच्च   
जीवस्वरूपावर्जकत्वाच्च । जाग्रति प्रवृद्धभेदे प्रस्फुटपञ्चरूपैः   
वशीकरणमात्रव्यापारवत्तया कुसुमबाणा इति सङ्केतितैः । स्वप्ने   
किञ्चिदुच्छुनदशायां   
वायुरूपत्वाद्वात्यावद्भ्रामणव्यापारेणभेदाभेदभ्रान्तिजननेन पाश इति   
सङ्केतितैः । एवं इकारचवर्गयकारमयैः प्रतिपाद्याः शब्दादय एव   
इक्षुचापपुष्पबाणपाशत्वेन सङ्केतिताः तैरेवम्भूतैः साधनैर्निगृहीता   
बद्धा आवृता चित् जीवस्वरूपिणीचितिर्यया तया पृथिव्या शक्त्या । त्रिबाहुः   
बाहुत्रयवती । एवं चैत्यात्मिकया शक्त्यैव सुप्त्यादिदशात्रयाधिष्ठात्री   
त्रिपुरेश्वर्या बाहुत्रयम् । तदाश्रितंशब्दादिपञ्चकमेव   
तत्तद्दशाव्यवस्थितस्वरूपविशेषं सत् इक्षुचापाद्यायुधत्रयमिति   
महोपदेशः ॥ १८ ॥  
  
प्। १२७)  
  
तुर्येऽग्निधाम्नि हचिता ससृणिप्रणुन्न-  
चैत्यातिपश्विभजडत्वरुजैकबाहुः ।  
एवं चतुर्भुजविभाव्यचतुर्थदशाङ्गा  
क्ष्मात्माङ्गिनी जयति मध्यपदेऽतितुर्या ॥ १९ ॥  
  
एवं बन्धकं बाहुत्रयं तदायुधत्रयसहितं व्युत्पाद्य मोचकं चतुर्थं   
बाहुं तदायुधेन सह व्युत्पादयति ।  
  
तुर्य इत्यादि । अग्निधाम्नि अग्निस्वरूपे । चिद्व्याप्तिस्थानत्वादिति भावः । तुर्ये   
चतुर्दशायाम् पारिशेष्यात्तुर्यमिति । तमा(दा)काशस्वरूपमिति   
वेदितव्यम् । हचिता । हकारप्रतिपाद्यया चिता । ससृणीत्यादिसकाररूपेण   
सृणिना अङ्कुशेन प्रणुन्नः - चैत्यमेवातिपशुर्महापशुः अत एव   
महापशुत्वादिभो गजः तस्य जडत्वम् चिद्व्यतिरेकेण स्फुरणं तदेव रुक्   
रोगः यया तयेति हचिद्विशेषणमेतत् । (यथा)महापशुर्गजः   
खल्वङ्कुशेन बोध्यते चैत्यमपि तथा सकाररूपेण सदाशिवविमर्शेन   
बोध्यते । चिदेकरूपतां प्राप्यत इति सकारस्याङ्कुशसङ्केतोपपत्तिः ।   
अभेदविमर्शः सकारो हकारात्मिकायाः संविच्छक्त्या अङ्गत्वाद्धर्म इति   
तदायुधत्वं तस्य एवं सकाराङ्कुशभृता हसाकारशक्त्या । एकबाहुः   
एकबाहुमती । एवं चतुर्भुजं विभाव्य । चतुर्दशाङ्गा ।   
चतुर्भुजैर्विभाव्यानि चतस्रो दशा एवाऽङ्गानि यस्याः साक्ष्मात्माङ्गिनी ।   
क्षकारमकारसंसृष्टिरूपा अङ्गिनी । क्षकारमकाराभ्यामेव   
दशाचतुष्टयमधिष्ठितमिति । तदुभयसंसृष्टिरङ्गित्वं त्रिपुरेश्वर्याः   
प्राणस्वरूपतेति सम्यगुपपत्तिः । निर्विकल्पपदस्य तुरीयस्य   
माध्यमिकत्वेनाधिष्ठातृतया क्षकारो बीजभूतः । विकल्पपदस्य   
सुषुप्त्यादिदशात्रयात्मनो माध्यामिकत्वेन मकारो बीजभूतः ।   
तदुभयसंसृष्टिरेव सर्वमूलत्वात्तुर्यातीतस्वभाव इति समुपदिशति -   
मध्यपदेऽतितुर्येति । एतस्यैव पदस्य सर्वोत्कृष्टता जयतीति शब्देनोन्मीलिता ॥ १९   
॥  
  
प्। १२९)  
  
सुप्तिप्रभृत्युदितचैत्यविजृम्भितस्य  
जाग्रत्पदप्रभृतिचिद्विनिमज्जनं यत् ।  
तुर्यं पदञ्च् अ खलु तत्र सुषुप्तिभागो  
यश्चिन्मयः शिववपुस्तदतीव तुर्यम् ॥ २० ॥  
  
ननु पञ्चभूतानि पञ्चाम्नाया देवस्य पञ्चमुखानीति   
दशाभिरपिपञ्चभिर्भवितव्यम् । सुषुप्त्यादिभिः   
पञ्चभिर्दशाभिरङ्गैरुपलक्षितस्तत्सर्वमयादितदन्यो भवितुमर्हति ।   
तत्कथं तुर्यातीतस्याङ्गित्वमुक्तमुत्यत्राह -  
  
सुप्तिप्रभृतीति । सुप्तिदशामारभ्य । उदितस्य चैत्यविजृम्भितस्य ।   
जाग्रत्पदप्रभृति जाग्रत्पदमारभ्य यच्चिद्विनिमज्जनं चिन्मयतावभासः ।   
तत्खलु तुर्यं पदम् । सुषुप्तिस्वप्नजाग्रत्क्रमेणोन्मीलितस्य भेदावभासस्य   
जाग्रत्स्वप्नसुषुप्तिक्रमेण योऽयमभेदावभासः   
तत्खल्वभेदावभासस्थानं तुर्यदशा । तस्यां दशायां   
यश्चिन्मयसुषुप्तिभागः जाग्रत्स्वप्नयोश्चिन्मयावभासनान्तरं   
सम्भाव्यमानश्चिन्मयीभूतसुषुप्तिरूपो विश्रमः । असौ खल्वतीततुर्यं   
तुर्यातीतस्वभावम् । शिववपुः शिवस्य शिरोरूपं वपुः । चिन्मयौ   
जाग्रत्स्वप्नौ शिवस्य जघन्यं वपुः चिन्मयीसुषुप्तिस्तस्य शिरःपदमिति   
वेदितव्यमिति भावः । एतदुक्तं भवति । येषां चतस्र एव दशा इति मतम्   
चिन्मयसुषुप्तेरतीततुर्यमत्युत्तीर्णतुरीयमिति व्यपदेशाङ्गीकारेण तुर्य   
एवान्तर्भावः । तेषां तुर्यातीतं नाम नान्यापृथग्दशा   
चिन्मयसुषुप्तेस्तुर्यातीतत्वसम्भावनाविषयस्य (तुर्य एवान्तर्भावात्?  
sarvadaśādhiṣṭhātā | etanmatānusāreṇa kṣakāramakārasamavāyasya   
sarvadaśādhiṣṭhātṛbhūtasya turyātītasvabhāvatvamaṅgitvābhiprāyeṇoktam   
daśāmātraparatvenaneti pūrvasūtrābhiprāyaḥ |  
  
nanvevaṃ cāṅgiparatvenābhimatasya turyātītasvabhāvasya   
sarvadaśāṅgasamavāya eva yuktaḥ sa (na)   
tvekadeśaniyatakṣakāramakārasaṃsṛṣṭisanniveśaucityamiti na mantavyam |   
yathā śarīreṇa sarvaśarīrasamavāyavato'pi śarīraikadeśe hṛdayakamale   
sanniveśāṅgīkārastathā sarvadaśāsamavāyavata eva turyātīte(ta)   
svabhāvasya kṣakāramakārasaṃsṛṣṭirūpamadhyacakrasanniveśo yujyata eveti   
niravadyam | yeṣāṃ punarmate turyātītaṃ cinmayasuṣuptiparam pañcamī daśaiva   
teṣāṃ mate kṣakāramakārasaṃsṛṣṭirūpaṃ padaṃ sarvadaśāsamavetaṃ   
mahātattvameva tripureśvarīprāṇaparyāyamiti (na)vyatyayayogaḥ || 20 ||  
  
p. 130)  
  
turyaṃ dvikhaṇḍa mabhavasya jaghanyabhāgo  
mūrdhā'tituryamanayoranubhūḥ kṣamadhyam |  
jāgracchirāḥsvapanasuptijaghanyabhāgo  
maprāṇakaḥ paśurasau viparatibodhaḥ || 21 ||  
  
atītaturyaṃ śivavapuriti pūrvasūtre sāmānyoktaṃ viśeṣeṇa vyutpādayati -  
  
turyamityādi | dvikhaṇḍaṃ khaṇḍadvayopalakṣitam | abhedajāgratsvapnarūpamiti   
bhāvaḥ | turyam | abhavasya śivasya | jaghanyabhāgaḥ | atituryam |   
abhedasuṣuptirūpaṃ turyaṃ turyadaśābhāgaḥ | mūrdhā śiraḥ | abhavasyeti   
sambadhyate | śivasya nirvikalpapradhānatvādvikalpāprādhānyācceti bhāvaḥ |   
anayorapradhānapradhānāṅgayoḥ | kṣamadhyaṃ kṣakārarūpaṃ madhyam |   
anubhūḥ prāṇasthānam | jaghanyaśirorūpayoraṅgayormadhyasthāne kaṇṭhe khalu   
prāṇastitiriti bhāvaḥ | ubhayādhiṣṭhāturubhayamadhyasthitirupapanneti tātparyam |   
śivaprasaṅgena jīvasyāpyaṅgavivekamāha - jāgracchiro yasya jāgracchirāḥ   
| svapanasuptijaghanyabhāgaḥ svapnaṃ svapnaḥ | svapanasuṣuptirjaghanyabhāgo   
yasya asau | viparītabodhaḥ śivādviparītajñānaḥ | paśuḥ |   
vikalpaprādhānyānnirvikalpāprādhānyācca paśoḥ śivādvaiparītyam |   
evaṃvidhaḥ | paśuḥ maprāṇakaḥ | ubhayāṅgamadhyavartīyo makāraḥ sa eva   
paśoḥprāṇasthānamiti pūrvavadvivekaḥ || 21 ||  
  
p. 131)  
  
mātmā paśuḥ prakṛtireva tayā nigīrṇo  
hātmāpi citprakṛtireva nivṛttirūpā |  
itthaṃ dvidhā prakṛtiviśramabhūḥ kṣakāraḥ  
śambhuḥ paraḥ parata eva bhavetprakṛtyāḥ || 22 ||  
  
bhedasaṃsārapravartinyā prakṛtyā yathā makārarūpaḥ paśurbadadhaḥ   
abhedasaṃsārapravartinyā prakṛtyā tathā kṣakārarūpasyāpi śivasya bandhaḥ   
sambhāvyate | tatkathaṃ niyatabandhaṃ   
makārakṣakārasāmarasyamupāsyatvenāṅgīkṛtamityatrāha -  
  
mātmeti | mātmā makārasvarūpaḥ | paśurjīvaḥ prakṛtireva | tatrahetumāha | tayā   
nigīrṇa iti | prakṛtyā grastatvāt | prakṛtyuttīrṇa stadutīrṇa iti bhāvaḥ | hātmāpi   
cit | hakārarupiṇī cit | nivṛttirūpā prakṛtireva |   
tadanuṣaṅganaiyatyādityabhiprāyaḥ | kṣakārastu itthaṃ dvidhā   
prakṛtiviśramabhūḥ | itthamuktamaryādayā | dvidhā | dvirūpiṇyāḥ   
pravṛttinivṛttirūpiṇyāḥ | prakṛterviśramabhūḥ - viśramasthānam |   
śuddhāntarmukhatvena saṃsāradvayakalāspṛṣṭatvāt prakṛtyanāvṛtaḥ kintu   
prakṛteḥ svayamāvarakamityabhiprāyaḥ | ata eva | kṣakāraḥ | paraḥ śambhuḥ |   
prakṛtyāḥ parata eva | na tu tadantaḥ patitaḥ | ato nityamuktaḥ kṣakāraḥ | asyaiva   
yadbahīrūpaṃ hakāraḥ yaccā(syā)tyanta(rba)bahīrūpaṃ   
makāraḥ tayoreva prakṛtipāratantryeṇa prakṛtitvaṃ na tu kṣakārasya   
atastasyopāsyatvaṃ yujyata eveti tātparyam || 22 ||  
  
p. 132)  
  
yadvā śivaḥ kṣa iha ma pratiyogibhāvāt  
sauṣuptameva paraśambhupadaṃ cidātmā |  
yaccakramadhyapadatā tadadhīśatā ca  
śambhoḥ(stadasya) sadeśyaguṇagandhitayārcyabhāvāt || 23 ||  
  
kṣakārasya makārapratiyogitayā vikalpagandho durnivāraḥ ataḥ śuddhanirvikalpaṃ   
citsuṣuptipadameva parama tattvam | tadevopāsyamiti ye manyante tadākṣepāyāha   
-  
  
yadveti | mapratiyogibhāvāt makārasya jīvapratipādakasya pratiyogibhāvāt   
anyonyavyāpyavyāpakabhāvasaṃsargāt | kṣakāraḥ | śivaḥ | na tu paramaśivaḥ |   
vikalpagandhanaiyatyāditi bhāvaḥ | cidātmā cinmayaṃ sauṣuptapadaṃ suṣuptireva |   
paraśambhupadaṃ paramaśivatattvam | yadvā | yadveti pakṣāntare | asmin pakṣe   
citsuṣuptāvapi vikalpātyantocchedo duṣpratipādaḥ | sādhite vikalpātyantocchede   
paryantato jaḍatvaṃ prasajyeta | jaḍasya ca nopāsyatvam | ato vikalpapade vā   
gandhapade vā tattvamupāsyamiti kṣakārasya cakramadhyasthityā vibhāvyena   
cakrādhiṣṭhātṛtvenopāsyatvaṃ sphuṭībhūtamiti samādhatte -   
yaccakramadhyapadatetyādi | kṣakārasya śambhoścakramadhyapadatā   
sāmpradāyikī cakrasya madhyapratiṣṭhā tatpratibodhitā tadadhīśatā cakrādhīśatā   
ca tadetadasya śambhorguṇagandhitayā hetunā siddhirete (siddhyati)   
arcyabhāvāt arcanīyatvāt | upapādyata iti śeṣaḥ | guṇagandhādhānenā'rcanīyo na   
tu nirguṇa iti pratipattireva kṣakārasya śambhoścakramadhyasthitiḥ sāmpradāyikīti   
samarthayatīti vivekaḥ || 23 ||  
  
p. 133)  
  
candrāgnibhukchaśibhugagnirathaḥ samasvaṃ  
bhānuḥ pade pada idaṃ tritayaṃ svarādau |  
khaṇḍatrayātmakamakhaṇḍapadaṃ ca tadvat  
tadviśramaḥ pratidaśaṃ samasaṅkhyataiṣām || 24 ||  
  
atha punaḥ punarāvartamānābhirdaśābhireva tithibhiḥ kālo vyavasthāpyate |   
tithayaśca śuklapakṣe pañcadaśa kṛṣṇapakṣe ca tāvatyaḥ sambhūya   
triṃśatsaṃkhyakāḥ punaḥ punarāvartante | yogidṛṣṭau daśānāmeva   
tithirūpatāyāṃ tithisamānasaṅkhyatā daśānāṃ sāmpradāyikopadeśagamyeti   
tadeva prameyamupadiśati -  
  
candro'gnibhugityādi | sūtradvayena daśāyāṃ daśāyāṃ tathā tathārūpaḥ   
saṃsāraḥ pañcabhūtātmanaiva kalāpena sampadyate | tānyapi bhūtāni   
daśāsvabhāvānyeva | tathā hi | jalatattvātmakaścandraḥ suṣuptirūpaḥ |   
vāyutattvātmakaḥ sūryo jāgradrūpaḥ | tejastattvātmako vahniḥ svapnasvarūpaḥ |   
pṛthvītattvātmikā prakṛtirguṇatrayaparyāyatejastrayabījabhūtā turyam |   
ākāśatattvātmakaḥ pumān sakalaprapañcabījarūpiṇyāḥ prakṛteḥ   
viśrāntisthānam turyātītam | yadyapi suptyādau kalānāṃ bāhulyaṃ vidyate |   
tathāpi tāḥ kalāḥ pañcasvevatattveṣvantarbhavanti | iti pratidaśaṃ   
pañcaivāṅgadaśāḥ | suṣuptisuṣuptirjalam suṣuptijāgradvāyuḥ suṣuptisvapno   
vahniḥ suṣuptituryaṃ pṛthivī suṣuptituryātītamākāśaḥ | ityevaṃ   
jāgradādāvapyaṅgadaśāpañcakavibhāgo'vagantavyaḥ | evaṃ pravṛttirūpāsu   
suṣuptijāgratsvapneṣu pratidaśaṃ pañcāṅgadaśāgaṇanāyāṃ   
pravṛttirūpasaṃsāraḥ pañcadaśāṅgavānbhavati | tānyevāṅgāni   
śuklapakṣa(sya)yoḥ pañcadaśatithaya iti vivekaḥ | atha nivṛttisaṃsāre   
pravṛttisaṃsārāṅgānāṃ sarveṣāṃ nivṛttirūpateti tatra   
kṛṣṇapakṣa(sya)yostithayaḥ pañcadaśa bhavanti | pravṛttisaṃsāre   
vedyamayasya candrasyābhivṛddhiriti tatsaṃsāra(ka)sya śuklapakṣatā |   
nivṛttisaṃsāre vedyasya candrasya kṣaya iti kṛṣṇapakṣatā tasyeti vivekaḥ |   
sūtrayorakṣarārthastu agnibhugagnivyāpakaścandraḥ | śaśibhuk   
candravyāpako'gniḥ | evaṃ candrāgnyoḥsvabhāvo'gniḥ | na tu sarvāsu   
daśāsvagninā candrakabalanaṃ candreṇāgnikabalanaṃ vivakṣitam tathātve   
pravṛttisuṣuptyādau agninā candrakabalane śuklapakṣatva(vyā)hāniriti |   
atha | samatā | anayoścandrāgnyoḥ samatā | bhānuḥ | svarādau svaravargādau pade   
pada idaṃ tritayam | saṃsārakalāpatvena niyatābhyupeyamiti śeṣaḥ |   
tadvaccandrādivat | khaṇḍatrayātmakaṃ candrāgnibhānurūpakhaṇḍatrayātmakam |   
candrādyākāreṇa vilasanam | akhaṇḍapadaṃ pravṛttiparyāyapṛthivīrūpam |   
candrādayaḥ khalu guṇatrayamayāḥ pravṛttiparyāyapṛthivīvilāsarūpā iti   
vivekaḥ | akhaṇḍapadaṃ guṇatrayasamaṣṭirūpatvātprakṛterakhaṇḍapadatvam |   
etacca padaṃ pade candrādipadavacca saṃsthānamiti etadvacchabdārthaḥ |   
tadviśramaśca tasya prakṛtirūpapadasya viśramaḥ viśrāntisthānam |   
ākāśarūpam | svātmatattvamityarthaḥ | etadapi padaṃ pratidaśaṃ niyatamiti   
aṅgadaśāpañcakanaiyatyadaśānāmuktam | eṣāmaṅgānāṃ daśāsu   
niyatānāṃ tithibhiḥ samasaṅkhyatā veditavyeti śeṣaḥ || 24 ||  
  
p. 135)  
  
bhedāvibhedasamatātanubhiḥ suṣupti-  
svapnaprajāgarapadaistriguṇīkṛtābhiḥ |  
pṛthvādisvāntatithibhirnanu śuklapakṣaḥ  
kṛṣṇastujāgarapadādikatannivṛtyā || 25 ||  
  
bhedetyādi | bhedavibhedasamatātanubhiḥ | krameṇa   
bhedābhedatadubhayasāmyasvarūpaiḥ suṣuptisvapnajāgarapadaiḥ |   
triguṇīkṛtābhiḥ | pṛthivyādikhāntatithibhiḥ   
pṛthivyādyākāśāntāṅgadaśārūpābhiḥ | pañcabhistithibhiḥ | trigaṇanāyāṃ   
pañcadaśabhiḥ | śuklapakṣo nanu | bhavatīti | śeṣaḥ |   
jāgarapadādikatannivṛttyā | atha turyadaśāyāṃ   
jāgradādiprathamamantyāttunivṛttirāsāṃ tithīnāṃ nivṛttyā   
nivṛttirūpāṅgīkāreṇa | kṛṣṇaḥ pakṣaḥ | tu śabdo bhede | evaṃ   
siddhasāmpradāyikakālavivekayoge dṛptadṛṣṭeḥ puruṣasya kālapañcakatvaṃ   
sidhyatīti etatprameyopadeśaḥ || 25 ||  
  
dehātmikā prakṛtireva parā vimarśaḥ  
saiva pravṛttivinivṛttyubhayādibhūtā |  
vāgarthamiśravapurindvanalāryamatra  
yyekaika yuktripuṭikā navamūrtirekā || 26 ||  
  
idānīṃ mahāprakṛtirūpaparātmikāyā   
vimarśaśakterdaśāviśeṣarūpāṇāmaṅgānāṃ navasaṅkhyākatvena tasyāḥ   
pratibimbarūpaṃ śrīcakramapi navacakrasamayarūpamiti vyutpādayannāha -  
  
dehātmiketyādi | dehātmikā deharūpiṇī anena tripureśvaryāḥ śarīratrayameva   
mukhyaṃ rūpamiti vyutpāditam | prakṛtireva parāvāgrūpiṇī   
svarasaprahaṇalakṣaṇā | evam prakṛtiriti parāvāgiti   
vyava(sthāpitā)(sthitā)dhiṣṭhā | vimarśaḥ | vimarśa śaktiḥ   
saiva(śiva)pravṛttinivṛttyubhayādibhūtā | pravṛttisaṃsārasya   
nivṛttisaṃsārasya miśrasaṃsārasya ca kāraṇabhūtaḥ sarvo'pi saṃsāraḥ   
prakṛte mūlaḥ prakṛtireva vilāsarūpatvādityarthaḥ | vāgarthamiśravapuḥ na tu   
kevalaṃ parāvāgrūpatvācchabdarūpā api tvartharūpā ca miśrarūpā ca   
sarvavyāpivastunaḥ śabdamūlatvācchabde'ntarbhāvāt evaṃ rūpatā tripureśvarī |   
indvanalāryamāditrayyekaikayuktripuṭikā   
tripuṭikāprameyapramāṇapramātṛsamudāyalakṣaṇā indvanalāryamṇāṃ trayyā   
ekaikayuk ekaikaṃ pratyekaṃ yujyate ityekaikayuk | evaṃ pratyekaṃ   
pravṛttirūpeṇa candreṇa nivṛttirūpeṇānalena ubhayasāmyarūpeṇāryamṇā   
sūryeṇa yuktā yā tripuṭī prameyādipuratrayī tatsvarūpā satī tattvata ekarūpāpi   
viśrāntidaśāyāmadvitīyāpi navamūrtiḥ navasaṅkhyākasvarūpabhedā |   
ayamarthaḥ | jaḍatvātprameyarūpaṃ caturdaśārātmakaṃ suṣuptipuraṃ   
visargaprādhānyādvinduprādhānyādubhayaprādhānyācca tridhā bhidyate |   
pramāṇarūpaṃ daśāradvayātmakaṃ jāgratpuramapi tathā pramātṛrūpam   
aṣṭārātmakaṃ svapnapuramapi tatheti navacakravivekaḥ | etaccakraṃ   
tattaddaśārūpeṇa navadhāvilāsaṃ syātsā tripureśvaryā bimbaṃ bhavatīti   
hṛdgatābhiprāyaḥ || 26 ||  
  
p. 136)  
  
caitanyatā ca jaḍatā ca vimarśacityo-  
stulyā yadindvanalayorubhayaṃ tadicchā |  
syātkarma cāvagalitaṃ tu mitho jaḍatvāt   
jñānaṃ tayoḥ samapadaṃ ca tathā dvirūpam || 27 ||  
  
evaṃ śivasya saguṇasvarūpaṃ prakṛtimevotkṛṣya upāsyatvasambhāvanayā   
navacakreśvarīṃ vyutpādya tasyāścetyatve prasiddhe   
sambhāvitamupāsyatvavyāhṛtiśaṅkākaraṇḍatvaṃ (kāraṇatva)   
pravādamapavadannāha -  
  
caitanyatetyādi | (bhī)citirajaḍeti sampratyayaḥ vimarśasya   
citsāmyaṃ(?) pratipādayan jaḍatvamapavadati | vimarśacityoḥ   
vimarśaprakāśayoḥ caitanyatā ca jaḍatā ca tulyā | ubhayorapi pratyekaṃ   
caitanyatvaṃ jaḍatvaṃ ca bhavatīti camatkāraḥ | ayaṃ   
camatkāro'nyonyavyāptinibandhanaḥ | vyāpakameva caitanyaṃ vyāpyameva jaḍamiti   
dvayorapi vyāpakatve vyāpyatve ca sati cidacidbhāvacamatkāro nirviśeṣeṇa   
kartavya iti bhāvaḥ | ubhāvetau prakāśāvimarśau icchājñānakriyāvantāviti   
vimarśasyājaḍatvapratipādane hetumāha - yadyasmātkāraṇāt   
indvanalayorubhayaṃ dvayam | tadicchā | tayoḥprakāśavimarśayoricchā |   
prakāśasyakadācidvyāpakatve anala icchā bhavati | kadācidvyāpyatve induḥ |   
vimarśasyāpi tathā | vimarśasyendureveccheti nāśaṅkanīyam | tasya vimarśasya   
vyāpakadaśāyāṃ tadicchāyā indoragnivaibhavaprāptiragnitvameva   
prakāśecchāyā agnerapi tadvyāpyedantāyāmindujāḍyaprāpterindutvameva |  
  
evaṃ prakāśavimarśayorvyavahārapade   
svarūpasyā'nalendudvayasyā'nyonyameṣitavyecchārūpeṇa pratyaikayaṃ   
(pratyekaṃ) jaḍājaḍatvamuktvā mithaḥ kartṛkāryarūpaṃ   
jaḍā'jaḍatvamāha - syādityādi | mithaḥ avagilitaṃ vyāptaṃ kartrā khalu karma   
vyāpyate | ataḥ parasparamavagilitaṃ grasitaṃ karma ca bhavati bhūtātkartā ca   
bhavatītyarthaḥ | tayoḥ samapadam | anyonyavipayatvāttulyarūpaṃ jñānaṃ ca |   
tathā pūrvavadadvirūpam | anyonyaṃ jñātā ca bhavati jñānaṃ ca bhavatītyarthaḥ |   
evamindvanalayorvimarśaprakāśayoreṣitavyecchābhāve kāryakartṛtvabhāve   
jñātṛjñeyabhāve mitho nirviśeṣe sati prakāśatattvaṃ jaḍamitidurāgrahe   
vivekahīnatāmāpādayatītyarthaḥ || 27 ||  
  
p. 138)  
  
pakṣadvaye'pi parivṛttivaśāttrayāṇā-  
micchādikatritayatāpratidhāma dhāmnām |  
ṣaṭsvatravṛttiṣu ca kāraṇakāryatāsyā-  
dbindukṣayormabhavayoḥ paphavarga(rṇa)yośca || 28 ||  
  
atha khaṇḍatrayātmano mātṛkāmahāmantrasya pratibandhamubhayapakṣārthe na   
sadāvartanaṃ bhavet |   
khaṇḍānāmanyonyamādimadhyāntatvanirviśeṣe'nyonyakāryakāraṇabhāvacamatk  
āraścakrākāratā ca bhavatīti rahasyametadvyutpādayati -  
  
pakṣadvaya ityādi | trayāṇām dhāmnām | padānām | mantrakhaṇḍānāmityarthaḥ |   
pakṣadvaye'pi | dakṣiṇato vāmataścetyarthaḥ | parivṛttivaśāt āvartavaśāt |   
pratidhāma pratipadam icchādikatritayatā icchātvaṃ jñānatvaṃ kriyātvaṃ ca   
bhavati | yasyakasyacidvā khaṇḍasyā'ditvāṅgīkāre icchātvaṃ   
madhyatvāṅgīkāre jñānatvamantyatvāṅgīkāre kriyātvamiti vivekaḥ | atra   
khaṇḍatraye | uktamaryādayā ṣaṭsu vṛttiṣu | sarvāsu |   
bindukṣayoḥ(binduḥ)svaravargastasya bindoḥ kṣakārasya ca | tathā   
mabhabayoḥ | vyāpakavargasanniveśavato makārasya sparśavargasya ||   
tayorbhakārabakārayoryugalasya sparśavargasya tayoreva(m)   
pakāraphakārayoryugalasya | svaravargasthitasya visargasya cānyonyaṃ   
kāryakāraṇabhāvo bhavati | ayamarthaḥ |   
pratikhaṇḍaṃhṛdayapradeśātprāṇapadādāvartodayaḥ saṃbhāvyaḥ   
pratikhaṇḍaṃ ca hṛdayapradeśe binduvisargau svaravargodare antaḥ iti   
vinduvisargau svaravargodare caturasracakrasaṃniviṣṭāḥ   
prakṛtyahaṅkārabuddhimanaḥpratipādakāḥ pakāraphakārabakārabhakārāḥ |   
tatra visargasthānīyau pakāraphakārau bindusthānīyau bakārabhakārau   
vyāpakavargodare makārakṣakārau (visargabindusthānīyau) visargaḥ   
bindusthāne | evaṃ sati (yadā) sarveṣu bindumupakramya pratilomāvartena   
vyāpakavargāvagāhe kṣakāraparyantamāvartaḥ tadānīṃ binduḥ kāraṇaṃ   
kṣakāraḥ kāryam kṣakāramārabhya anulomāvartena binduparyavasāne kṣakāraḥ   
kāraṇaṃ binduḥ kāryam | atha svarodaragataṃ visargamārabhya   
sparśodaragatapaphavarṇarūpavisargāntamanulomenāvarte visargaḥ kāraṇaṃ   
papharūpavisargaḥ kāryam papharūpavisargamupakramya   
svaravisargāntapratilomenāvarte paphavisargaḥ kāraṇaṃ svarasthavisargaḥ kāryam |   
atha sparśodaragataṃ babhavarṇarūpaṃ bindumupakramyānulomena   
vyāpakavargodarasthamakārarūpabinduparyantamāvarte babharūpabinduḥ kāraṇaṃ   
makārabinduḥ kāryam | makārabindumārabhya pratilomena   
babharūpabinduparyantamāvarte makārabinduḥ kāraṇaṃ babharūpabinduḥ   
kāryamiti tadvivekaḥ | atra bindukṣakārayorbindutvaṃ   
śuddhavisargapaphavarṇayugalasya visargatvaṃ śuddhaṃ   
babhavarṇayugmamakārayoḥ sāṅkaryeṇa bindutvaṃ visargatvaṃ ceti   
sāmpradāyikopadeśaḥ | prameyapramāṇapramātṛkhaṇḍeṣu yasya kasyacidvā   
mūlatvābhyupagamasiddhāntaḥ siddhairanubhavānurodhenāpikṛtaḥ |   
anubhavaścaivaṃ hi ghaṭādisphuraṇe cakṣurādipramāṇasphuraṇaṃ   
cakṣuṣmatpramātṛsphuraṇaṃ cā'vibhāvya krama manubhūyate | tatra kaścit   
ghaṭasphuraṇaṃ pradhānatayā manyate kaścidindriyasphuraṇaṃ pradhānam   
(kaścit) pramātṛsphuraṇamiti tatpuruṣa pratibhāvyavasthāpite   
siddhāntatraye vipratiṣedhaviṣaye sati siddhasiddhāntaḥ   
prakāśavimarśacamatkārabhūteṣu ghaṭādi sphuraṇe(ṣu)   
siddhāntatrayasamaṣṭireva saṃtiṣṭhatīti || 28 ||  
  
p. 140)  
  
candrāgniviśramaṇayoḥ svarayādidhāmnoḥ  
rviśvasya bījadaśayoḥ prathame pade cit |  
citye nimajjati paratra citau tu caitya-  
metatsamastamubhayollasite tu bhānau || 29 ||  
  
nanu pūrvoktatrikhaṇḍasvarūpasya caturdaśāravinyāsavataḥ suṣuptyātmanaḥ   
śāktasya svarakhaṇḍasya prādhānyena yajadbhiḥ śāktaiḥ siddhantīkṛtam |   
cinnimagnacaityasvarūpasyā(sā)ṣṭāravinyāsavataḥ svapnātmanaḥ   
śaivasya vyāpakakhaṇḍasya prādhānyena yajanaṃ śaiveḥ siddhāntitam |   
caturasra(sra)garbhitadaśāravinayasavato jāgradātmanaḥ   
sparśakhaṇḍasya paśudaśāśaṅkayā prādhānyena yajana mavivekijanasya   
upekṣāviṣaye vā syāditi tasyaiva khaṇḍasya   
pradhānayajanaucityaṃsāmpradāyikamiti sūtracatuṣṭayena vyutpādayati -  
  
candrāgnītyādi | candrāgniviśramaṇayoḥ | svarayādidhāmnoḥ |   
svaravargavyāpakavargātmanoḥ padayoḥ candrasya visargasya viśramaṇaṃ   
viśrāntisthānatvam svaravargapade agnerbindoḥ viśramaṇaṃ vyāpakavargapade   
svaravarge cinnigaraṇena caityaikacchatrato (tā)vyāpakavarge   
caityanigaraṇena cidekaści(ccha)trateti bhāvaḥ | viśvasya bījadaśayoḥ |   
caityaviśramacidviśramayoḥ | pratyekaṃ viśvabījatvaṃ viśvasya   
vimarśamayatvena prakāśamayatvena cānubhavāt | prathame pade svarapade | cit |   
citye caityaṃ citā nimajjati | caityasya darśanaṃ nāstītyarthaḥ | ubhayollasite |   
ciccaityayorullasite | ullāsarūpe | bhānau | tu | sparśakhaṇḍe tu evaṃ (etat)   
ciccaityayugalam | samastam anyonyanigīrṇasvarūpam cicaityarūpamubhyamapi   
tattvaṃ saṃbhūya darśanapade bhavati | śivaśaktyo rubhayorapi   
darśanasthānatvādbhānurūpaṃ jāgraccakrameva prādhānyena yajanīyamiti   
vivekaḥ || 29 ||  
  
p. 141)  
  
indau ca havyabhujicodarasīmni yatsyā-  
ccakradvayaṃ cidacidabhyavamardarūpam |  
bimbadvayīyugalametadaśīta(ti)bhāno-  
rbimbasthale hi caturaśra(sra)tayā samastam || 30 ||  
  
caturdaśāracakre garbhitacitsvarūpaṃ yaccaityam aṣṭāragarbhitacaityasvarūpā yā   
cit evametaccakradvayādhiṣṭhātṛbhūtaṃ   
devatāyugalaṃdaśāradvayādhiṣṭhātṛbhūte   
caturaśra(sra)cakresaṃmilitam | ata evāsya cakrasya   
caturaśra(sra)bhāva iti vyutpādayati -  
  
indau cetyādi | indau | ca | caturdaśāracakre | havyabhuji | ca | aṣṭāracakre |   
praticakram | udarasīmni | bimbastharaśmicakramadhye bimbacakrasyaucityāt | yac   
cakradvayaṃ syātpraticakraṃ ma(ndi)ndare cakradvayaṃ bhavatītyarthaḥ |   
ccaturdaśārodare aṣṭadalaṣoḍaśadalarūpaṃ ciccaityarūpaṃ cakradvayam |   
aṣṭārodare trikoṇabindurūpaṃ caityacidātmakaṃ cakradvayam | kīdṛśaṃ   
cakradvayam cidacidabhyavamardarūpam | cidacitościccaityayorabhyavamardaḥ   
anyonyakramaṇaṃ tadrūpaṃ tadavastham | caturdaśāre ṣoḍaśadalātmanā   
caityacakreṇa aṣṭadalātmakaciccakrakramaṇam | ata evā'ṣṭadalasya   
ṣoḍaśadalaraśmirūpeṇa tadbahiravasthānam | aṣṭāre bindvātmanā ciccakreṇa   
trikoṇātmanā ? caityacakrakramaṇam | ata eva trikoṇasya binduraśmirūpeṇa   
bahiravasthānam | evaṃ vyavasthitametadbimbadvayīyumalam |   
aṣṭadalaṣoḍaśadalātmakaṃ trikoṇabindvātmakaṃ ca yugalaṃ saṃbhūya   
caturūpam | aśīta(ti) bhānoḥ sūryabimbasthale daśāradvayodare   
caturaśra(sra)tayā caturaśra(sra) rūpeṇa | samastaṃ   
saṃbhūyasthitam | aṣṭadalaṣoḍaśadalatrikoṇabindurūpaṃ cakracatuṣṭayaṃ   
caturaśracatuṣkoṇarūpeṇa sthitam | ataścaturaśraṃ prādhānyena yaṣṭavyamiti   
niṣkarṣaḥ || 30 ||  
  
p. 142)  
  
tasmāccatuṣpadamidaṃ caturasravimbaṃ  
ciccaityanirjarasaridyamunāprayāgaḥ |  
arcyaṃ bhavetprathamato'thatadaṅgabhūta-  
ciccaityacakrayajanaṃ tvitipūrvatastat || 31 ||  
  
caturaśracakrasya uktopapattyā prathamato yaṣṭavyatāṃ nigamayati -  
  
tasmādityādi | tattasmātpūrvasūtrapratipāditopapattirūpātkāraṇāt | catuṣpadam |   
aṅgāṅgirūpeṇa sthitasya devatācatuṣṭayasya samavāyasthalam | idaṃ   
caturasrabimbam | ciccaityanirjarasaridyamunayoḥ | bhāgīrathīyamunayoḥ | citaḥ   
svacchatvāttathāvarṇabhūtabhāgīrathīsāmyam caityasya saṃsārarūpatayā   
kalaṅkitatvānnailyena yamunāsāmyam | prayāgo nāma yamunābhāgīrathyoḥ   
saṅgamarūpaḥ puṇyatamastīrthaviśeṣaḥ |   
devatācaturaśra(sra)vimbamiti(mapi) tathā puṇyatamaḥ | tatra   
nimajjane sadyo (devatā) bhāvaśceti tathā nirūpitam | (iti |   
prathamataḥ) prameyataḥ | arcyamarcanīyaṃ bhavet |  
  
atha caturaśra(sra)yajanānantaraṃ   
tadaṅgabhūtayościccaityacakrayoraṣṭāracaturdaśārarūpayoryajanamiti |   
taccaturaśracakram | pūrvataḥ pramukhe kṛtamiti śeṣaḥ | puratrayātmake   
śrīcakre caturaśra(sra)meva prathamato   
yaṣṭavyamityetadupadeśāyapramukhe devyāḥ pade(dam)   
sarvacakravyāpakasthale kṛtam caturaśra(sra)sya naisargikasthitiṣu   
(aṣṭāra)caturdaśārarūpayoryajanamiti taccaturaśracakraṃ pūrvataḥ   
caturdaśārāṣṭāramadhyadeśa eva prathamayaṣṭavyatāvyutpādanāya   
tayoścakrayorvyāpakatvenābhimate bāhyasthale sanniveśaḥ kālpanika iti bhāvaḥ |   
caturaśra(sra)cakraṃ daśāradvayasyāpyupalakṣaṇam | tasya   
raśmicakramantareṇa bimbacakrāvasthānasyānupapannatvāt || 31 ||  
  
p. 143)  
  
antaḥsthameva caturasramuṣarbudhendvo-  
rarkātmakaṃ cidacidudbhavametadaṅgam |  
evaṃ ca satyapi jaḍājaḍasārametat  
prāgeva pūjyamiti pūrṇapade kṛtaṃ tat || 32 ||  
  
iti paramarahasyaṃ mātṛkārthasvarūpaṃ  
sphuṭataramupadiṣṭaṃ cakrarājābhinītam |  
lagati yadayamarthaḥ śaktividdhe'ntaraṅge  
na tu tunaraparatra pratyavāyo('sti) na tanme || 33 ||   
  
[atrāyaṃśloko mūlaślokānupūrvīsamānaprāyaḥ ādarśa pustake   
ṭīkāyāmadhikamupalabhyate |  
  
iti paramarahasyaṃ mātṛkārthasvarūpaṃ  
sphuṭataramupadiṣṭaṃ cakrarājābhinītam |  
lagati yadayamarthaḥ śaktividdhe'ntaraṅge  
na tu punaraparatra pratyavāyo'sti tasmai || 1 || ]  
  
  
iti mātṛkācakraviveke turyavivekaḥ pañcamaḥ khaṇḍaḥ || 5 ||  
  
mātṛkācakravivekamūlaṃ sampūrṇam ||  
  
caturaśro(sro)palakṣitasya jāgraccakrasya bahiḥsanniveśaḥ   
śiṣyavyutpādanāyaiva vyutpannāpekṣayā tviyaṃ kalpanā(nā)nusaraṇīyā   
api tu madhyasthitasyaiva caturaśra(sra)sya prādhānyadṛṣṭyā   
prathamayaṣṭavyatā siddheti cakrasyānyathāsanniveśakalpanāpratyavāyaṃ   
pariharati -  
  
antaḥsthamityādi | uṣarbudhendvoḥ | aṣṭāracaturdaśāropalakṣitayoḥ | arkātmakaṃ   
caturaśraṃ(sram) daśāradvayodaraniyatasanniveśamantaḥ sthameva |   
evakāreṇa naiyatyamuktam | na tu bahirdeśe tasya sanniveśaḥ śaṅkanīya-  
भानुरूपं खलु भानुश्चाग्निचन्द्रयोरङ्गम् । तदुभयाधीनसिद्धिकत्वात् ।   
एवं चतुरश्र(स्र)स्य अङ्गत्वे सत्यपि । जडाजडसारं   
चन्द्राग्नितत्त्वयोः सारभूतमेतच्चतुरश्रचक्ररूपमङ्गसारत्वात्प्रागेव   
पूज्यमिति व्युपादनायैव । तच्चतुरश्र(स्र)चक्रम् । पूर्णपदे   
व्याप्तिस्थले । वाह्यदेशे कृतम् । आदिसिद्धेन शिवेनेति शेषः । मध्यचक्रस्य   
चतुरश्रोपलक्षितस्य । मूलाङ्कुरापेक्षया मध्यस्थितस्य बीजस्यैव   
यैरुपासकैः प्राधान्यमवगतं ते मध्यस्थितमपि   
चतुरश्रं(स्रम्) बीजवत्प्राधान्यदृष्ट्या प्रथमतो यजन्ते । ये   
तत्राव्युत्पन्नाः तदपेक्षयेयं चतुरश्रस्य बहिः सन्निवेशरूपकल्पना   
चक्रस्थितस्यैवार्थस्य व्याख्यानरूपता । तदप्रत्यवायविषय इति तात्पर्यम् ।   
अष्टालषोडशदलयोश्चतुर्दशारमध्य एव सन्निवेशः ।   
तयोश्चतुर(स्र)श्रस्योदरभागे यः   
सन्निवेशश्चतुरश्र(स्र)स्य   
दशारद्वयस्याप्युपलक्षकस्यसमनन्तरं चतुर्दशाराष्टारयोर्यजनं   
कर्तव्यमिति चतुर्दशारोपलक्षकत्वेन   
षोडशदलमष्टारोपलक्षकत्वेनाष्टदलं च शिष्यव्युत्पादनायैव बहिः   
सन्निवेशितमिति वेदितव्यम् । अयमर्थः । सुषुप्तिजाग्रत्स्वप्नात्मकं   
चक्रत्रयमपि प्रत्येकं प्रधान्येन यष्टव्यम् । तत्र सुषुप्तिचक्रस्य   
चतुर्दशारस्य व्याप्तिस्थले बहिर्देशे स्थित्या प्राधान्यमवगम्यते ।   
साम्प्रदायिकेन विलोमेन स्वप्नचक्रव्यापारस्यापि प्राधान्यमवगम्यते ।   
तदुभयमध्यपतितस्य जाग्रच्चक्रस्य बीजसन्निवेशन्यायेन यैः   
प्रधान्यमवगम्यते तदपेक्षया   
चतुरश्र(स्र)षोडशदलाष्टदलानां   
जाग्रत्सुषुप्तिस्वप्नचक्रोपलक्षकाणां बहिः सन्निवेशकल्पनानुसरणीया । ये तु   
पुनरत्राव्युत्पन्नाः तदपेक्षया जाग्रच्चक्रस्य प्रधान्यं   
बहिश्चतुरस्रादिचक्रस्य (रेखा) त्रयसन्न्निवेशेनव्युत्पादितम् ।   
तदीयाकल्पना (शिष्य)व्युत्पादनमात्रपरा सन्निवेशकल्पना विवेकेन   
व्युत्पत्तिमता च साधकजनेन चतुर्दशारपर्यन्त एव श्रीचक्रे   
सुषुप्त्यादिचक्रत्रयस्य प्रत्येकं (प्राधान्यमव)गन्तव्यमिति ?   
शिवम् ॥ ३२ ॥ ३३ ॥ (१)  
  
॥ इति मातृकाचक्रव्याख्यानं सम्पूर्णम् ॥  
  
  
  
  
  
मुक्तबोद्ह इन्दोलोगिचल् रेसेअर्च्ह् इन्स्तितुते©२०११ मुक्तबोध इन्दोलोगिचल् रेसेअर्छ् इन्स्तितुते  अल्ल् रिघ्त्स् रेसेर्वेद्।ए-तेxत्स् मय् बे विएwएद् ओन्ल्य् ओन्लिने ओर् दोwन्लोअदेद् ड़ोर् प्रिवते स्तुद्य्।ए-तेxत्स् मय् नोत्, उन्देर् अन्य् चिर्चुम्स्तन्चेस्, बे चोपिएद्, रेपुब्लिस्हेद्,रेप्रोदुचेद्, दिस्त्रिबुतेद् ओर् सोल्द्, एइथेर् इन् ओरिगिनल् ओर् अल्तेरेद् ड़ोर्म्, wइथोउत्थे एxप्रेस्स् पेर्मिस्सिओन् ओड़् मुक्तबोध इन्दोलोगिचल् रेसेअर्छ् इन्स्तितुते इन् wरितिन्ग्।दत-एन्तेरेद् ब्य् थे स्तड़्ड़् ओड़् मुक्तबोध उन्देर् थे दिरेच्तिओन् ओड़् मर्क् स्। ग्। द्य्च्ज़्कोwस्कि।          