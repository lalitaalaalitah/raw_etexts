---
Author:
- kallaṭa bhaṭṭa
Catalog number: M00352
Commentator:
- rāmakaṇṭha
Description: KSTS Series volume  6
Editor:
- J. C. Chatterji
Publication city:
- Shrinagar
Publication country: United States
Publication year:
- '1913'
Publisher:
- Kashmir Series of Texts and Studies
Subjects:
- śaiva
- non-dual  śaivism of Kashmir
- spanda
Uniform title: spandakārikā with vivṛtti by rāmakaṇṭha
author_iast: kallaṭa bhaṭṭa
title: स्पन्दकारिका विवृत्ति रामकण्ठ
title_iast: spandakārikā vivṛtti rāmakaṇṭha

---
  
  
  
  
 प्। १)  
  
ॐ नमः स्वस्पन्दात्मसंविन्मूर्तये शम्भवे ।  
  
अथ स्पन्दकारिकाः   
  
श्रीरामकण्ठाचार्यविरचितविवृत्युपेताः ।  
  
प्रथमो निष्यन्दः ।  
  
दशादिक्कालाद्यैरकलितचिदालोकवपुषः सदा तादृक्स्वात्मानुभवितृतया   
विस्फुरति यः ।  
निजो धर्मः शम्भोरनुपमचमत्कारसरसः परं शाक्तं तत्त्वं जगति   
जयति स्पन्द इति तत् [दिगादिवृत्तयः शक्तावनुद्भिन्नप्रसरत्या तन्मया एव   
स्वालक्षण्येन भातुमप्रभविष्णवः शक्तिरपि शक्तिमदौन्मुख्येन   
तन्मात्रावशेषा केवलमनुभवितृरूपविस्फुरणमाश्लिष्टा । अत एव   
दिगादिकलनया अकलितं चिन्मात्रं वपुः इति प्रथमपादेन शक्तिमान्   
परामृष्टः । शेषेण स्पन्दशब्दस्य सार्थकतां प्रकटयितुं   
शक्तिमदभिव्यञ्जिका तत्समवायिनी ब्रह्माह्रादादिपर्याया शाक्तविजृम्भणा   
परामृश्यते । जयति-पदाभिधेयं सर्वौत्कर्ष्यशालित्वं शाक्ततत्त्वस्य   
अवगम्यते । ततश्च तत्समावेशरसपरिभोगविगाहनवतां भक्तिभाजां   
भुक्तिमुक्तिसम्पत्तिपात्रता विश्वाभिलषणीयता च ध्वन्यते ।] ॥ १ ॥  
  
प्। २)  
  
तज्ज्ञैरदर्शितदिशः स्वयमाविशन्तः केचिन्निसर्गगहनं विषमं भ्रमन्तु   
।  
तेनैव यत्पुनरमी हतवर्त्मनान्यान् आकारयन्ति गमनाय महान्भ्रमोऽयम्   
[विज्ञजनोपदिष्टसत्सम्प्रदायमन्तरेण निसर्गगम्भीरं   
शैवागमाब्धिमवगाहमानानां वामाख्यशक्तिसंवृतसंविदां   
स्वोपज्ञतया सम्भावनावतां वस्तुतो विना पारतीरलाभं मध्ये   
निमग्नप्रायतैव । तदीयदुष्पथे तु भ्रमिमनुभवतां तदनुगानां या   
पारदर्शनाय तच्चोदना हन्त तत् चक्षुरुन्मेषमन्धकूपनिपतनम् । अतः   
तादृशजनान् पारं लङ्घयितुमयं मदीयो यत्रः इति ।] ॥ २ ॥  
  
नानावादानिलौघाननवसरकृतान्योन्यसङ्घट्टघोरोद्घातानापादयद्भिः   
श्रवणविदलनोद्दामशब्दप्रबन्धान् ।  
शास्त्राब्धिः क्षोभ्यते   
यैर्विवरणरभसादुद्यदावर्तभीमभ्रान्तिभ्रष्टागमार्थप्लवविधुरमति  
-स्तारितोऽर्थी जनस्तैः ॥ ३ ॥  
  
कश्चिद्भिन्नरुचिर्विदन्नपि परं तत्त्वं विपर्यस्यति   
द्वेषध्वान्तविरुद्धबुद्धिरितरो जात्यैव चान्यो जडः ।  
इत्थं दुर्लभ एव सर्वहृदयग्राही गिरां सङ्ग्रहः किन्त्वेतेऽद्य विवेकिनः   
कतिपये सन्त्यत्र पात्रं सताम् ॥ ४ ॥  
  
प्। ३)  
  
केनापि ग्रथितां प्रसारणधिया कैश्चिद्द्विसूत्रीकृतामेकीकृत्य यथागमं   
विरचितां स्पन्दार्थसूत्रावलीम् ।  
ईशानुग्रहशक्तिवज्रशिखया विद्धेषु विद्वन्मनोमाणिक्येषु   
निवेशयाम्यहमिमां कर्तुं कृतार्थां द्वयीम् [प्रथमं   
श्रीवसुगुप्तपादैः सूत्रावलिः द्।ब्धा । तदनु भट्टश्रीकल्लटादिभिः सिद्धैः   
संवृतार्थविवृत्या प्रगुणीकृता । अधुना तु सूत्रसन्दर्भण-  
spandārthasūtrāvalī ekīkṛtya saṃyojya vṛttisaṃvāditārthavivaraṇaṃ   
kroḍīkṛtya ca āgamāmnātaparamārthanirṇītyā viśiṣṭaracanayā upetā   
parāśaktipātākhyacubhyakamaṇiśikhayā anuviddhāsu sahṛdayānāṃ   
vimalamanoratnajātiṣu nigumpayate | yatparimalasaubhāgyādicacanayā   
sudhāmayasvāmiprāsādamadhyāruhya   
niratiśayasukhānubhūtiranargalavikacitavṛttyā surasyate iti |] || 5 ||  
  
yasyonmeṣanimeṣābhyāṃ jagataḥ pralayodayau |  
taṃ śakticakravibhavaprabhavaṃ śaṃkaraṃ stumaḥ || 1 ||  
  
taṃ śaṃkaraṃ - śreyasaḥ kartāraṃ stumaḥ - praśaṃsāmaḥ | taṃ kaṃ yasya   
unmeṣa-nimeṣābhyāṃ - śaktiprasarapralayābhyāṃ jagato - viśvasya   
pralayodayau - vināśaprādurbhāvau | atra yathāsaṃkhyaṃ na vivakṣitamiti   
vakṣyāmaḥ | taṃ kīdṛśaṃ śakticakravibhavaprabhavaṃ   
  
p. 4)  
  
śaktīnāṃ vakṣyamāṇasvarūpāṇāṃ cakraṃ - samūhaḥ sa eva vibhava-  
वस्तुसङ्गतिस्तु कथं (?) - इति विचार्यम् । शङ्करस्तावत् नित्यम्   
अव्यभिचरदेकस्वभाव एक एव पदार्थः परमार्थसन् - इति प्रकरणस्य अस्य   
तात्पर्यं तथानिर्वाहात् तस्य परस्परविरुद्धौ अनित्यौ निमेषोन्मेषात्मकौ   
अवस्थाविशेषौ सम्बन्धित्वेन कथं प्रतिपादितौ (?) कर्तृप्रथया हि   
अनया एवं प्रतिपाद्यते - शङ्कर उन्मिषति निमिषति इति । एवं च   
अनित्यावस्थायोगित्वं नित्ये भगवति अनुपपन्नम् तत् कथमुक्तं   
यस्योन्मेषनिमेषाभ्याम् इति (?)   
  
अत्रोच्यते - उन्मेष-निमेषशब्दाभ्यां तदुपचरितवृत्तिभ्याम्   
इच्छामात्रमेकं शङ्करसम्बन्धि प्रतिपाद्यते स च तस्य नित्यो धर्मः   
स्वभावभूतः तस्य उन्मेष-निमेषशब्दवाच्यत्वं द्वित्वं च   
  
प्। ५)  
  
उपचारात् यतो जगत एव परमेश्वरमायाशक्त्युद्भावितकार्यरूपत्वात् अनित्यस्य   
प्रलयोदयसम्भवे सति निमेषोन्मेषौ वस्तुतः सम्भवतः । तौ च   
ईश्वरेच्छामात्रनिमित्तकौ इति उदयात्मकोन्मेषहेतुत्वात् ईश्वरेच्छैव उन्मेषशब्देन   
प्रलयात्मकनिमेषहेतुत्वात् निमेषशब्देन च उपचर्यते । यथा आयुष्कारणत्वात्   
आयुःशब्देन घृतम् । सा च अव्यतिरिक्ता शङ्करस्य शक्तिः तदवगम एव च   
आत्मैश्वर्यप्रत्यभिज्ञालक्षणसिद्धेर्हेतुः । सा च दिदृक्ष्येव सर्वार्थान् (३ नि।   
११ का।) इत्यत्र वक्ष्यमाणन्यायेन सांसारिकपुरुषप्रसिद्धेच्छासादृश्यात्   
तदवगमोपायतया इच्छाशब्देन व्यपदिश्यते । यथा हि पुरुषस्य इच्छावस्थायाम्   
इष्यमाणः पदार्थः स्वरूपाव्यतिरेकेणैव अवतिष्ठते तथा भगवतः शक्तौ   
अनन्तावभासविशेषचित्रं जगत् मनागपि अनुपजातविशेषात् स्वरूपात् अव्यतिरेकेणैव   
अवतिष्टह्ते । सेयं परमार्थसती शिवदशा या एवं तद्विद्वद्भिः स्तूयते   
  
प्। ६)  
  
सदा सृष्टिविनोदाय सदा स्थितिसुखासिने ।  
सदा त्रिभुवनाहारतृप्ताय स्वामिने नमः ॥  
  
इति । तथा ईश्वरप्रत्यभिज्ञायाम्   
  
या चैषा प्रतिभा तत्तत्पदार्थक्रमरूपिता ।  
अक्रमानन्तचिद्रूपः प्रमाता स महेश्वरः ॥  
  
इति । इत्थम् एकस्या एव पारमेश्वर्याः शक्तेः इच्छा-ज्ञान-क्रियाव्यपदेशः   
इदन्तोन्मिषन्मायाशक्तिजनित एव यतः शिवदशामेकां मुक्त्वा मायाशक्तिः सर्वत्र   
कृतपदा यद्वशात् एकस्मिन् शिवतत्त्वे परमार्थसति सदाशिवादि-  
ni0 14 kā0) ityādiślokavyākhyānāvasare pratipādayiṣyate | sā evaṃlakṣaṇā   
pārameśvarī śaktiḥ svalīlollāsitasya jagato'vasthādvayahetutvāt dvitvenāpi ca upacaritā |   
tena idamatra prathamaślokapūrvārdhe tātparyam - yasya icchāmātreṇa jagataḥ   
pralayodayau taṃ stumaḥ | tacca yathāsaṃkhyam atra mukhyayā   
  
p. 7)  
  
vṛttyā nāpekṣaṇīyam unmeṣeṇa udayo nimeṣeṇa pralayaḥ - iti tu arthasaṃkhyā   
samavaiti | etacca icchāmātram unmeṣanimeṣau - ityetāvattātparyaṃ pratipādayituṃ   
svayaṃ vṛttikṛtā bhaṭṭakallaṭena vyākhyātam   
  
saṃkalpamātreṇa   
  
iti | ye tu yathāsaṃkhyasamarthanānurodhāt yasya unmeṣe kriyāśaktipratisaṃhārāt   
svarūpavikāse jagataḥ pralayo vināśaḥ nimeṣe prasṛtakriyāśaktitvāt   
svarūpasaṃkocarūpe jagataḥ udaya udbhavaḥ iti vyācakṣāṇāḥ śaṃkarasyaiva   
pāramārthikau unmeṣanimeṣau dharmatvena pratipādayanti te ca kālpanikameva arthaṃ   
paramārthatvena pratipadyamānāḥ tathā darśanasya asya antaraṃ nanu praviṣṭāḥ   
(?) - iti namastebhyaḥ |  
  
nanu nityāvyabhicaradekasvabhāvasya bhagavataḥ śaktirapi tādṛgeva pratipāditā   
tayorabhedābhyupagamāt | tat kathaṃ vyākhyātaṃ śaktīnāṃ cakramiti (?)   
atra brūmaḥ | nanu idameva tat niratiśayam   
  
p. 8)  
  
aiśvaryam īśvarasya iha vivakṣitaṃ yat sarvatra aham - iti   
svarūpaparāmarśamātrāvyabhicāre'pi niravadhivijṛmbhamāṇavicitrāvabhāsakhacitaṃ   
trailokyālekhyam idam ullikhatiḥ ittham ullikhyamānamapi etat paramārthataḥ   
parāmṛśyamānaṃ tatsvabhāvāt manāgapi ca yat na bhidyate |   
  
yathoktam   
  
parameśvaratā jayatyapūrvā tava sarveśa yadīśitavyaśūnyā |  
aparāpi tathaiva te yayedaṃ jagadābhāti yathā tathā na bhāti ||   
  
iti | anyatrāpi   
  
likhate jagattritayacitramadbhutapratibhāparisphuritaśaṃsi te namaḥ |  
susitaikasūkṣmanijaśaktivartikāracitāvabhāsaśataśobhi śaṃbhave ||   
  
iti | etacca evaṃvidhaṃ śāṃkaramaiśvaryaṃ   
tadanugrahagrastasamastamāyātamastvaprakāśitaparamārthānāṃ svasaṃvedyameva   
suprabuddhānāṃ mahātmanām | īśvaraśaktipātaprabodhitānāṃ tu samyak   
upanatasadgurūpadeśakrameṇa   
  
p. 9)  
  
abhyasyatāṃ pratyāsannasvānubhavam | aprabuddhāḥ punaḥ anupadeśyā eva iti | etadeva   
iha purastāt pratipādayiṣyamāṇam | tat evaṃvidhe sthite śaṃkarasya pāramaiśvarye yā   
imāḥ paramādbhutamāyāśaktivaśāt cidacidbhedena dvividhā api avāntarabhedāt   
aparyantā bhāvavyaktayaḥ sā parameśvarasya svarūpāt abhinnā śaktirekaiva tāttvikī   
idamiti parāmarśabhedamātrajanmanā tu nānānāmarūpavibhaktabhāvabhedena   
avabhāsamānā satī bahutvena vyapadiṣṭā śaktīnāṃ cakram - iti | śaktiśabdena ca   
bhāvavyaktīnāṃ vyapadeśe parameśvarāt śaktimato bhedābhāvapratipādanameva   
prayojayam | etā eva vibhavaḥ aiśvaryamaīśvarasya tābhireva tasya itthaṃ   
vibhavanaśīlatvāt | yathoktaṃ pārameśvare   
  
saktiśca śaktimāṃścaiva padārthadvayamucyate |  
śaktayo'sya jagatkṛtsnaṃ śaktimāṃśca maheśvaraḥ ||  
  
p. 10)  
  
iti | evaṃ ca svaśaktibhūtasya asya vibhavasya asau prabhavaḥ - utpattikāraṇaṃ na tu   
svarūpavyatiriktasya anyataḥ kutaścit labdhātmanaḥ ataśca yasya ityādinā   
prathamaślokapūrvārdhena śaṃkarasya jagatkāraṇatve pratipādite'pi   
śakticakrātmakasvaiśvaryabhūtajagatprabhavatvalakṣaṇaviśeṣapratyāyanaparam kdam   
tam ityādinā ślokāparārdhena viśeṣaṇaṃ na punaruktam | etadeva vṛttikṛtā   
vyākhyātam   
  
vijñānadehātmakasya śakticakraiśvaryasya   
utpattihetutvam * * * * * * * * (?) |  
  
ityādinā | vijñānadeho - viśuddhasaṃvinmātramūrtiḥ maheśvaraḥ sa ātmā -   
svabhāvo yasya śakticakrātmana aiśvaryasya - iti hi tasya artho'bhimataḥ | kiṃ ca yasya   
evaṃvidhadharmāvyabhicāraḥ sa parameśvaro vyākhyāsyamānārthena śaṃkaraśabdena   
iha pratipāditaḥ |  
  
p. 11)  
  
sa ca ātmaiva nānyaḥ - iti yattacchabdopalakṣitavākyopanibandhaḥ sūcayati yataḥ   
ślokapañcāśatprapañcitaprakaraṇārthaparyālocanayā tasyaiva   
proktaviśeṣaṇāvyabhicāraḥ paryavasyati | etadeva vṛttikṛtā darśitam anena   
svasvabhāvasyaiva śivātmakasya   
  
iti vyācakṣaṇena svasya - ātmanaḥ sva - ātmīyo bhāvaḥ - svarūpaṃ   
svasvabhāvaḥ - iti hi tasya vigraho'bhipretaḥ | tat asya ādyaślokasya ayaṃ   
tātparyārthaḥ prakaraṇanirvāhyavastupratijñābandharūpaḥ yat - parameśvaraḥ   
icchāmātreṇa jagataḥ pralayodayau vidadhāti labdhasthitikamapi jagat   
tacchaktivibhūtirekaiva māyāvaśāt tu nānātvena avabhāsate - iti | idameva   
arthadvayam atra prakaraṇe vistāryate upapattyupalabdhipradarśanakrameṇa | tathā ca -   
prathamata eva māyāvaśāt svarūpapratyavamarśasya anullāsāt vedyāt   
dehāderavyatirekeṇa pratibhāsamānasyaiva   
  
p. 12)  
  
ātmano vyatirekaḥ pradarśyate | tato vedyasyaiva jagato vedakāt tasmāt   
upalabdhatāttvikasvabhāvāt śaktibhāvena avyatiriktatvam - iti asminneva arthadvaye   
upapattyupalabdhī - iti caturniṣyandaḥ spandasiddhānto'nena ślokena āsūtritaḥ |   
siddhāntatā ca asya siddhasyaiva - na sādhyasya - īśvaratattvasya anto -   
niṣṭhā niścayaḥ iti kṛtvā yadi vā nānāsiddhāntoditasya jñāna-kriyā-  
इत्यस्यैव सिद्धान्तता । किं च प्रारब्धप्रकरणाविघ्नपरिसमाप्तिप्रयोजनेनापि अनेन   
आदिश्लोकेन सम्बन्धादयोऽपि सूच्यन्ते - इत्यादिशन्ति गुरवः । तच्च सर्वं   
शङ्करं स्तुमः इत्यत एव वाक्यात् लभ्यते । यतः उपायलक्षणं   
श्रेयःशास्त्ररूपं मुख्यतया उपेयलक्षणं च आत्मैश्वर्यप्रत्यभिज्ञारूपं   
तदुभयमपि  
  
प्। १३)  
  
शम् इत्यनेन पदेन उक्तम् । तस्य कर्ता शङ्करः इत्यन्वर्था इयं सञ्ज्ञा   
परमेश्वरस्य । अत एतच्छास्त्रात्मकश्रेयसः साक्षात् कर्ता परमेश्वर एव ।   
तत्सम्प्रदायमिमं निबध्नद्भिः कर्तृव्यपदेशोऽधिगतः । एवम् ईश्वरशास्त्रयोः   
कर्तृकार्यलक्षणः सम्बन्धः । अभिधेयमिह शङ्करस्वरूपमिति स्तुमः इति पदात्   
प्रतीयते । उपादेयवस्तुस्वरूपप्रतिपादनमेव स्तुत्यर्थः - इति हि निश्चितं   
विपश्चिद्भिः । अतः शास्त्राभिधेययोः प्रतिपाद्य-प्रतिपादकभावलक्षणः   
सम्बन्धः । प्रयोजनं च आत्मैश्वर्यप्रत्यभिज्ञात्मकं शङ्करपदादेव   
अवसीयते । परस्यापि हि श्रेयसः कर्तृत्वेन ईश्वर एव व्याख्यातः - इति   
अभिधेय-प्रयोजनयोः उपायोपेयभावलक्षणः । सम्बन्धः । इति व्याख्याताः   
सम्बन्धादयस्त्रयः ।अभिधानमस्य शास्त्रस्य स्पन्द इति । यतः स्पन्दतत्त्वविविक्तये ।   
(१ नि० २१ का० २ पा०) इत्यादौ इहैव व्यवहारः । स्पन्द-शब्दश्च अयं   
स्वस्वभावपरामर्शमात्रस्य   
  
प्। १४)  
  
नित्यस्य शून्यताव्यतिरेचनकारणभूतस्य तावन्मात्रसंरम्भात्मनः   
शक्त्यपराभिधानस्य पारमेश्वरस्य धर्मस्य किञ्चिच्चलनात् स्पन्द इति अर्थानुगमात्   
वाचकत्व्न व्यपदिष्टः । तत्प्रतिपादनहेतुत्वात् शास्त्रमपि इदं स्पन्दशब्देन   
अभिधीयते । विषयश्च [अग्र विषयशब्देन उपदेशविषयः अधिकारी निर्दिश्यते   
शास्त्रान्तरेषु विषयशब्देनाभिधेयं विवक्षितम् इह तु अभिधेयं व्याख्यातपूर्वम्   
।] अस्य   
विशुद्धश्रद्धाभक्तिप्रकर्षपिशुनितपरमेश्वरपरशक्तिपातप्रोन्मील्यमान-  
samyagupanatadīkṣādisaṃskāro guruvacanacodanāmātrāvaśeṣasvātmaiśvaryopalabdhiḥ   
tādṛśasyaiva iha upadeśyatvena purastāt parigṛhītatvāt | iti abhidhāna-viṣayāvapi   
avagantavyau | vyākhyātaśca ayamādiślokaḥ samastaprakaraṇārthopakṣepagarbhaḥ || 1 ||  
  
nannu sura-nara-tiryagādibhedena pravibhaktatanu-karaṇa-  
  
प्। १५)  
  
प्राणभृत्प्रपञ्चस्य सुख-दुःख-क्षुत्तृष्णा-  
parasparadūrabhinno yaḥ svabhāvaḥ sa kathaṃ   
samanantarapratipāditādbhutaiśvaryaśaṃkarābhedena pratijñātaḥ yena evaṃ   
vyākhyātam (?) yasya evaṃpratipāditaviśeṣaṇāvyabhicāraḥ sa kathaṃ   
śaṃkaro mamaiva ātmā (?) - iti ata āha   
  
yatra sthitamidaṃ sarvaṃ kāryaṃ yasmācca nirgatam |  
tasyānāvṛtarūpatvānna nirodhosti kutracit || 2 ||  
  
tasya - asya vakṣyamāṇasya tattvasya na kvacit - kasmiṃścit deśe kāle ākāre   
avasthāviśeṣe vā nirodhaḥ - avacchedaḥ idanteyattāvyapadeśahetuḥ   
vedyavastudharmaḥ asti - vidyate kuto hetoḥ (?) anāvṛtarūpatvāt -   
jātyādyabhimānarūpeṇa   
  
p. 16)  
  
malena anāvṛtam anācchādita. rūpaṃ yasya tat tathā tasya bhāvaḥ tattvaṃ tasmāt | tasya   
anāvṛtatvopapattipratipādanāya viśeṣaṇamāha yatra sthitamidaṃ sarvaṃ kāryaṃ   
yasmācca nirgatam - iti | idam iti vedyatayāvasthitaṃ sarvam iti yatra yatra darśane   
yathā yathā parikalpitaṃ tat aśeṣaṃ kāryaṃ kartradhīnasadbhāvaṃ yatra - yasmin   
vedakatvena kartṛtvena ca avasthite ādheyasamastapadārthasārthasāmānyādhārabhūte   
ekasmin sthita. - tena tena pṛthivyādinā ghaṭapaṭa-gavādinā vā rūpeṇa   
labdhapratiṣṭhaṃ yadantargatasya sarvasya vastunaḥ prakāśamānatvāt   
svarūpasattāsādanamityarthaḥ | nanu sūryādiprakāśāntargataṃ ghaṭapaṭādidravyaṃ tena   
tena rūpeṇa prakāśamānatvāt sattām āsādayati tathaiva sarvamidaṃ kāryaṃ yatra sthitam   
ityuktam uta anyena prakāreṇa (?) ityāha - yasmācca nirgatam iti -   
pradhānādikāraṇāntaraparihāreṇa yasmāt   
  
p. 17)  
  
ekakartṛbhūtāt ekasmāt kāraṇāt nirgatam udbhūtam | tat ayamatrārthaḥ - yaḥ   
padārthaḥ sarvasya idantāpannatayā prameyabhūtasya śāstreṣu nānāvibhāgena   
saṃgṛhītasya tattvavrātasya ekaḥ prakāśakatvena sthitihetutvāt ādhārabhūtaḥ   
kartṛtvāt ca prabhavaḥ kāraṇaṃ svayaṃ ca vedyatvasaṃsparśāsahiṣṇutvāt   
māyīyapramātrantarāviṣayabhūto'navacchinnamahimā nirmalacinmātraikarūpaḥ sa iha   
svasvabhāvaśabdenābhimataḥ na tu jātyādyavacchinnābhimānasaṃkocitātmano   
māyāśaktyapahnutasvaiśvaryasaṃvidaḥ kāryavargāntaḥpātinaḥ prāṇiprabandhasya   
svarūpaṃ svasvabhāvaḥ | iti yuktam uktam ātmaiva śaṃkara iti | tat etat vṛttikṛtā   
  
kathaṃ punaḥ svasvabhāvasyaiva saṃsāriṇaḥ śivatvena vyapadeśaḥ iti ākṣipya   
  
yatra sthitam idaṃ jagat yasmāt ca utpannam   
  
p. 18)  
  
iti vivṛṇvatā pratisamāhitam |  
  
tasya saṃsāryavasthāyām   
  
iti | vṛttirevaṃ boddhavyā - saṃsāriṇāṃ tanmāyāvabhāsitajātyādyabhimānā   
māyīyāvasthā tasyāmapi tasya svasvabhāvasya tattvato nirodho nāsti iti || 2 ||  
  
nanu yo'yaṃ svabhāvākhya evaṃpratipāditaḥ padārthaḥ sa kiṃ kevalāt   
āgamājñāmātrāt om iti abhyupagantavyaḥ uta praguṇābhyām upapattyupalabdhibhyāṃ   
vyutpādyābhyāṃ pratipattigocaratāṃ netuṃ śakyaḥ (?) - iti   
saṃśayacchedāya ślokāntareṇa upapattiṃ yāṃ pratipādayiṣyati tadavatāraṇārtham   
idaṃ tāvat ucyate - sakalaprakaraṇapratipādyārthatattvalabdhapratiṣṭhayā parayā   
prajñayā svasvabhāvasya parāmarśāvasare   
ravikiraṇaspṛṣṭanīhāranikaraniḥsāranaśyatsvarūpayā saṃprati tu   
dvaitamahāmohatimirātmanā vijṛmbhamāṇayā māyāśaktyā   
  
p. 19)  
  
āviṣṭānāṃ sarvapramātṝṇāṃ pāramārthikāt vedakāt svabhāvāt pracyutyeva vedya   
eva dehādau vedakabhāvena ahamiti pratyayaḥ paramadurbhedasya bhedagranthermūlam |   
tatastebhyo dehādibhyaḥ tasya ahaṃpratyayātmanaḥ svasvabhāvasya vyatirecanāya   
samanantarapratijñātasya sarvathā nirodhābhāvasya upalabdhaye svānubhavapramāṇām   
upapattiṃ prastāvayan āha   
  
jāgradādivibhede'pi tadabhinne prasarpati |  
nivartate nijānnaiva svabhāvādupalabdhṛtaḥ || 3 ||  
  
ataḥ tasya svabhāvasya na kvacit nirodhaḥ asti yataḥ asau nijāt ātmīyāt anupādheḥ   
svabhāvāt svarūpāt na nivartate nānyathā bhavati na cyavate iti saṃbandhaḥ | kīdṛśāt   
svabhāvāt (?) upalabdhṛtaḥ upalambhakāt jñātuḥ anubhavituḥ ityarthaḥ |   
kadā ca na nivartate (?) jāgradādivibhede prasarpati api jāgradādinā   
  
p. 20)  
  
yo vibhedo vyatirekaḥ avasthānām anyonyavailakṣaṇyaṃ tasmin prasarpati   
vijṛmbhamāṇe  ādigrahaṇāt svapna-suṣuptāvasthe gṛhyete smṛtyādyavasthāḥ   
svapnenaiva saṃgṛhītāḥ tulyarūpatvāt madamūrchādyavasthāśa suṣuptena | tatra jāgrat   
iti jāgarāvasthaiva śāstreṣu prasiddhā yasyāṃ śrotrādibhiḥ indriyaiḥ śabdādīn   
indriyārthān gṛhṇan prasṛtaśaktiḥ puruṣaḥ parispandate | svapnaḥ svāpāvasthā   
yasyāṃ svavyāpārapariśrāntaḥ śrotrādivihāraviratāvapi manasaiva asau viṣayān   
parigṛhṇāti | suṣuptaṃ gāḍhanidrārūpā sukhasvāpāvasthā manovyāpārasyāpi   
vyuparame sati yatra vyatiriktavedyasaṃvedanaṃ tātkālikaṃ nāsti | smṛtyavasthā   
anubhūtaviṣayāsaṃpramoṣātmikā svapnasadṛśī manasaiva viṣayagrahaṇasāmyāt |   
madaḥ pānātiśayajaḥ cittendriyavṛttipramoṣarūpo vikāraḥ | mūrchā   
viṣādaviṣādibhojanādijanitamohātmā | evamādivedyagrahaṇābhāvasāmyāt suṣuptatulyā   
  
p. 21)  
  
anyā api yāḥ kāścanāpi avasthāḥ saṃbhavanti tā etāsu eva anarbhavanti | etannimittake   
vibhede pravartamāne'pi nijāt upalabdhuḥ svabhāvāt asau na nivartate | yadi avasthātmaka   
eva ayam upalabdhā syāt tat avasthāvat so'pi vibhidyeta | yāvatā tāsāṃ vibhede prasarpati   
ayaṃ svabhāvāt avasthāvyatiriktāt na nivartate | iti apiśabdasya arthaḥ | katham etat   
pratipadyāmahe - yat avasthātāpi san avasthāsu bhinnarūpāsu prasarantīṣvapi sa   
ekasmāt svabhāvāt na nivartate iti (?) atra hetugarbhaṃ viśeṣaṇam āha -   
kīdṛśi tasmin prasarpati (?) tadabhinne abhinna ekarūpo   
nirviśeṣopalabdhṛtvamātreṇa lakṣaṇena yuktaḥ svasvabhāvo vyāpakatvena svayam   
anubhūyamāno yatra sa tathā tasmin | avasthābhede'pi upalabdhṛlakṣaṇasya avasthātuḥ   
abhedaḥ -   
  
p. 22)  
  
iti sarvasya atra svānubhavaḥ pramāṇam | tathāhi - yo'ham asvāpsaṃ sa jāgarmi iti   
ekānusaṃdhātṛsūtranibaddhatvena svayam anubhūyamānā jāgarādayo'vasthāḥ   
prasarpanti | etābhyaśca anyadavasthāntaram ānantye'pi saṃsāriṇāṃ jantūnāṃ na   
saṃbhavati | ato yathā ekasmin dehe avasthāvyatiriktarūpa upalabdhā vyāpaka ekaḥ tathā   
sarvadeheṣvapi sa eva eko vyāpakaḥ siddhaḥ dehabhede'pi tasya   
upalabdhṛmātravyatiriktalakṣaṇāntarābhāvāt | pratipāṇi pṛthaktvena ahamiti tu   
pratyayo māyīyo na tattvikaḥ | tadvyudāsārthameva prakaraṇārambhaḥ | so'pi ca   
upalabdhṛtvamātram ekaṃ svalakṣaṇaṃ na vyabhicaratyeva | iti svasvabhāva eva śaṃkara   
- iti samyak upapāditaṃ svānubhavānapahnavinaḥ prabuddhān prati | etābhireva   
avasthābhiḥ yogaśāstraprasiddhāsvapi jāgarādyavasthāsu tasya abhedaḥ pratipādito   
veditavyaḥ |   
  
p. 23)  
  
tāsvapi tasya upalabdhṛtvena vyāpakatayā avasthānāt | tāśca saṃkṣepato lakṣyante |   
tatra dhyeye arthe cetasā jhagiti pravṛttimātraṃ jāgarāvasthā dhāraṇā iti kvacitprasiddhā   
| tatraiva visadṛśapratyayaparihāreṇa samānapratyayapravāhaikatānatānusaṃdhānaṃ   
svapnāvasthā dhyānam iti yām āhuḥ | krameṇa aikāgryātiśayāt   
pratyayāntarāsaṃkīrṇasūkṣmadhyeyābhāsamātraviśeṣatā cittasya savedyasuṣuptāvasthā   
yāṃ vitarkavicārānandāsmitānurūpānugamalakṣaṇasya saṃprajñātasya samādheḥ   
ānandāsmitāmātrānugatam avasthāviśeṣam ācakṣate | yastu   
  
virāmapratyayābhyāsapūrvaḥ saṃskāraśeṣo'nyaḥ (pā0 1 sū0 17 pātañjale)  
  
iti kṛtalakṣaṇaḥ asaṃprajñātaḥ samādhiḥ tat apavedyasuṣuptam | sarvāsu etāsu ca   
anubhavitṛrūpasya vyāpakasya ekasya svabhāvasya sattā sthitaiva |  
  
p. 24)  
  
yataḥ sālambane tāvat samādhau vyatiriktavedyasadbhāvāt laukikāvasthāvat vedakasya   
upalabdhuḥ sattvaṃ sphuṭam eva | yatra tu nirālambanatvāt abhāvarūpatvaṃ tatra   
tatkālameva vedyāsaṃvedanamātraṃ na tu vedakasya vedakatvābhāvaḥ suṣuptādivat tato   
niḥsṛtasya sā avasthā smartavyatayā vedyatvam āpannā vyāpakasya sadbhāvam   
abhivyañjayatyeva | ye punaḥ vedyasaṃvedanasāmarthyābhāvamātravyāmohitā   
upalabdhāramātmānameva asatyaṃ manyante tān purastāt pratibodhayiṣyati | etat sarvaṃ   
vṛttikṛtā   
  
jāgradādināpi bhede pravartamāne na tasya svarūpamāvriyate   
ityādinā granthena sūcayitvā viṣaśaktidṛṣṭāntena pramāṇīkṛtam || 3 ||  
  
nanu jāgarādiṣu avasthāviśeṣeṣu svabhāvāt upalabdhuḥ [upalabdhṛrūpāt ityarthaḥ   
|] asau na nivartate svaraya ātmana   
  
p. 25)  
  
upalabdhurjñānasya bhāvāt svānubhavarūpāt ekarūpatayā avasthānāt - iti yat   
pratipāditam tat katham (?) yataḥ tāsu avasthāsu anubhavituḥ evaṃvidhāḥ   
pratyayāḥ prādurbhavanti tat yathā - manuṣyo'haṃ brāhmaṇo'haṃ devadatto'haṃ   
yuvāhaṃ vṛddho'haṃ kṛśo'haṃ sthūlo'ham - ityādayo dehālambanāḥ   
sukhito'haṃ duḥkhito'ham - ityādayo buddhyālambanāḥ kṣudhito'haṃ tṛṣito'ham -  
- इति प्रत्यवमर्शप्रत्येयः सुषुप्ताद्यवस्थातः प्रतिबुद्धस्य शून्यालम्बनः   
प्रादुर्भवति । त एते देहादयः सर्व एव अनित्याः तदालम्बनश्च अहम्प्रत्ययोऽपि अनित्य   
एव । इति कथमुक्तम् उपलब्धुः [उपलब्धृताविषयस्य इत्यर्थः ।] स्वभावात्   
असौ न निवर्तते (?) इत्यत आह   
  
प्। २६)  
  
अहं सुखी च दुःखी च रक्तश्चेत्यादिसंविदः ।   
सुखाद्यवस्थानुस्यूते वर्तन्तेऽन्यत्र ताः स्फुटम् ॥ ४ ॥  
  
अहं सुखी इत्यादयो याः संविदः ता अन्यत्र वर्तन्ते ततः असौ स्वभावात् एकस्मात् न   
निवर्तते - इति सम्बन्धः । अन्तरङ्गत्वात् मुख्या बुद्ध्यालम्बनाः संविदोऽत्र   
निर्दिष्टाः । आदिग्रहणात् तु देहाद्यालम्बनाः सङ्गृहीताः । ताश्च पूर्वं   
प्रतिपादिताः । तेन सर्वा एताः संविदः अन्यत्र यथाप्रतिपादिताभ्यः सुखादिभ्यः   
अवस्थाभ्यो व्यतिरिक्ते सुखाद्युपलब्धरि वर्तन्ते सरितः सागरे इव तत्र   
विगलितान्योन्यभेदा ऐक्येन अवतिष्ठन्ते तादात्म्यम् आपद्यन्ते इत्यर्थः । एतत् च स्फुटं   
स्वानुभवसंवेद्यत्वात् सुप्रकटमेव । अतश्च एकैव संवित् उपलब्धृरूपा अहमिति   
स्फुरन्ती पारमार्थिकी मायाशक्तिजनिततथाविधस्वभावपरामर्शाभावबलात्   
सुखाद्यनित्यवस्तुवेदकत्वेन   
  
प्। २७)  
  
अहं सुखी दुःखी च - इत्यादिना बुद्ध्याद्यवस्थासामानाधिकरण्यम् उपगता सती   
संविद इति बहुवचनेन निर्दिष्टा । यदि पुनः सुखादिवेद्यवस्तुसम्बन्धात् सुखादिवत्   
संविदोऽपि अहं प्रत्ययरूपाः परमार्थत एव बह्वयः स्युः तदा   
स्मृतिप्रत्यभिज्ञाद्यनुसन्धानं न स्यात् असति च तस्मिन् सर्वव्यवहारोच्छेदः   
प्रसक्तः स च नेष्टः ततः अन्यत्र इति निर्दिष्टस्य अर्थस्य विशेषणम् आह - एताः   
संविदः कीदृशि अन्यत्र वर्तन्ते (?) सुखाद्यवस्थानुस्यूते सर्वेषु   
सुखादिषु सुखदुःखमोहरूपेषु अवस्थाविशेषेषु उत्पादविनाशधर्मकत्वात्   
अनित्येषु वेद्यत्वसामान्यात् शब्दादिविषयसमानवृत्तिषु अहमिति उपलब्धात्मकेन   
एकेन रूपेण व्यापकतया स्थिते । यतः अहं सुखी दुःखी च इत्येवमादिषु प्रत्ययेषु   
उल्लसत्सु द्वौ अर्थौ स्फुरतः । एकः सुखाद्यात्मा   
  
प्। २८)  
  
वेद्यरूपः - स वेद्यत्वादेव घटादिवत् अनित्यत्वेन नानात्वेन च प्रतिपद्यते   
अहमिति अपरो वेदकरूपः - स च पूर्वापरावस्थाव्यापकत्वेन   
समस्तप्रमातृप्रसिद्धः सकलव्यवहारहेतोः अनुसन्धानस्य कर्ता नित्य   
उपलब्धृमात्ररूपत्वात् एक एव प्रकाशते । तत् एवम् - यथा जाग्रदादिना हेतुना   
विभेदे प्रसर्पत्यपि अयम् अभिन्नस्वलक्षण एक एव तथा   
जाग्रदाद्यवस्थान्तर्गतसुखित्वादिप्रत्ययासन्तानेन हेतुना विभेदे प्रवर्तमानेऽपि   
अभिन्नस्वलक्षण एक एव यतः इहापि योऽहं सुखी जातः स इदानीं दुःखी रक्तो वा स्थित   
- इति एकानुसन्धातृनिबद्धा एव अवस्थाः प्रतीयन्ते । तस्मात्   
अनन्तजन्तुसन्तानवर्तिभिः अशेषैः अवस्थाविशेषैः ईषदपि   
अनुपजनितोपलब्धृमात्रस्वभावान्यथाभावः स्वयंसिद्धो   
नित्यनिरावरणरूपत्वात्   
  
प्। २९)  
  
सर्वत्र अनिरुद्धः तात्त्विकः स्वस्वभाव एव शङ्कर इति । तत् एतत्   
  
स च अनुस्यूत एव सर्वासु अवस्थासु   
  
इत्यादिना व्याख्याय   
  
स स्वभावः परः स्मृतः ॥  
  
इति सिद्धान्तीकृतं वृत्तिकृता ॥ ४ ॥  
  
एवं स्वस्वभावस्य शिवत्वेन व्यपदेशो युक्त इति उपपाद्य इदानीं तस्य सङ्ग्रहेण   
लक्षणम् अनुवदन् परमार्थसत्तां प्रतिपादयितुम् आह न दुःखं न सुखं यत्र न   
ग्राह्यं ग्राहको न च । न चास्ति मूढभावोऽपि तदस्ति परमार्थतः ॥ ५ ॥  
  
तत् वक्ष्यमाणविशेषणं वस्तु स्वस्वभावशब्दवाच्यं परमार्थतः तत्त्वतः अस्ति   
तद्व्यतिरिक्तं सर्वम् असत्यसद्भावम् इत्यर्थः । किं तत् (?) यत्र न   
दुःखं न सुखं न च ग्राह्यं न ग्राहको न मूढभावोऽपि अस्ति । अनेन   
सुखादिरूपताप्रतिषेधेन वेद्यत्वम् अस्य प्रतिषिध्यते । द्विविधं   
  
प्। ३०)  
  
हि वेद्यम् - बाह्यम् आभ्यन्तरं च । तत्र आभ्यन्तरं सुखादि   
अन्तःकरणवेद्यत्वात् तत् यत्र नास्ति प्रतिपादितविविक्तवेदकैकस्वभावत्वात् तस्य ।   
बाह्यं तु शब्दादि वेद्यं तत् ग्राह्यशब्देन निर्दिष्टं श्रोत्रादिबाह्येन्द्रियगृहीतं   
हि तत् अन्तःकरणेन सुखाद्यात्मकं वेद्यते तदपि यत्र नास्ति । न हि तस्य रूपं   
शब्दादिविषयात्मकत्वेन ग्राह्यताम् आपद्यते । ग्राहकोऽपि मायीयः प्रमाता अत्र   
विवक्षितः न तु तात्त्विक उपलब्धृमात्रस्वरूपः तस्य एवं नित्यसत्त्वेन   
प्रतिपाद्यमानत्वात् । एवं मायीयो देहाद्यहङ्कारमयो ग्राहकोऽपि यत्र नास्ति ।   
ग्राहकमिति तु पाठे ग्राहकम् इन्द्रियम् इति व्याचक्षते तदपि यत्र नास्ति । एवं   
ग्राह्यग्रहणस्वरूपव्यतिरिक्तं ग्रहीतृमात्रस्वभावं यत् तत्त्वं तत् अस्ति इति ।  
  
ननु च एवं सति मूढावस्थैव असौ -   
  
प्। ३१)  
  
इति प्रतिपादितं भवति तस्यां हि सुखादिरूपताभावः । एतत् निराकर्तुम् आह - न   
चास्ति मूढभावोऽपि इति - मूढस्य भावो मूढत्वं   
वेद्यवेदनसामर्थ्याभावः सोऽपि यत्र नास्ति न विद्यते यतः तस्यापि अवस्थान्तरे   
मूढोऽहमासम् - इति प्रत्यवमृश्यमानत्वात् वेद्यत्वं स्थितमेव केवलं   
तत्कालमनुपलम्भः । वेद्यत्वसद्भावे च मूढावस्थायाः कथं   
वेदकैकस्वभाववस्तुरूपत्वं स्यात् (?) यद्येवं मूढभावोऽपि तत्र   
नास्थि तत्प्रतिपत्तिगोचरसमस्तवेद्यवस्तुरूपताप्रतिषेधात् अभावमात्रं तत् - इति   
प्रतिपादितं स्यात् । तत्प्रतिक्षेपार्थम् आह - तदस्ति परमार्थतः इति - यत्   
एवंविशिष्टतया व्याख्यातं तत् वस्तु परमार्थतः अस्ति सततम्   
अविलुप्तोपलब्धृमात्रलक्षणस्वभावत्वात् । यत् पुनः सुखादि तत्   
कल्पनामात्रलब्धात्मकं क्षणभङ्गुरं सर्वदा वेद्यमेव वेदकैकस्वभावात्   
आत्मनो   
  
प्। ३२)  
  
दूरभिन्नम् । अतो यत् यत् वेद्यभूमिकायां वर्तते तत् सर्वम् असत् अनित्यत्वात् । यस्तु   
वेदकः स एक एव परमार्थसन् इत्यर्थः । तत् इदं   
  
तस्य चायं स्वभाव   
  
इत्यादिना ग्रन्थेन वृत्तिकृता व्याख्यातम् ॥ ५ ॥  
  
इदानीम् अस्य परमार्थसत आत्मन एव शिवस्य   
समस्तवस्तुसम्पादनस्वतन्त्रशक्तित्वप्रतिपादनपूर्वम् उपादेयतमत्वम् उपदेष्टुं   
युगलकमाह इदानीम् अस्य परमार्थसत आत्मन एव शिवस्य   
समस्तवस्तुसम्पादनस्वतन्त्रशक्तित्वप्रतिपादनपूर्वम् उपादेयतमत्वम् उपदेष्टुं   
युगलकमाह   
  
यतः करणवर्गोऽयं विमूढोऽमूढवत्स्वयम् ।  
सहान्तरेण चक्रेण प्रवृत्तिस्थितिसंहृतीः ॥  
  
लभते तत्प्रयत्नेन परीक्ष्यं तत्त्वमादरात् ।  
यतः स्वतन्त्रता तस्य सर्वत्रेयमकृत्रिमा ॥ ६ ॥ ७ ॥  
  
तत् तत्त्वं स्वस्वभावाख्यं वस्तु परमार्थसत्त्वेन अवस्थितं प्रयत्नेन   
प्रकृष्टेन यत्नेन सततम् अविलुप्तेन उद्योगेन आदरात् श्रद्धातिशयात्   
  
प्। ३३)  
  
परीक्ष्यं सर्वासु अनुभवदशासु वक्ष्यमाणोपदेशानुसारेण क्रमेण   
वेद्यवेदकलक्षणराशिद्वयविभजनपरतया वेदकस्वरूपपरामर्शात् आत्मत्वेन   
स्फुटीकार्यम् । यतः तस्य इयम् अधुनैव प्रस्तुतव्याख्याना स्वतन्त्रता   
स्वेच्छामात्रादीनसकलकार्यकर्तृत्वरूपा सर्वत्र सर्वस्मिन् देहे दशाविशेषे वा   
अवस्थितस्यापि अकृत्रिमा सहजैव न तु उपादानसहकार्यादिकारणान्तरापेक्षिणी -   
यतः संसारिणामपि तत्स्वातन्त्र्यमहिम्नैव समस्तव्यवहारसम्पत्तिः   
मायाव्यामोहवशात् तु सत्यस्वभावपरामर्शाभावात् सर्वः संसारी परतन्त्र इव   
व्यवहरति सर्वक्रियासु व्यतिरिक्तकारणापेक्षसर्वार्थसिद्धिकत्वात् - तस्मात्   
स्वाभाविकस्वातन्त्र्यप्राप्तये तत् तत्त्वं परीक्ष्यम् न तु   
सुखदुःखमोहग्राह्यग्राहकरूपप्रतिषेधात् तत् अवस्तुभूतम् अवगन्तव्यम् इति   
उपदिष्टम् । इदानीम्   
  
प्। ३४)  
  
इयम् इति निर्दिष्टां स्वतन्त्रतां प्रतिपादयितुं यच्छब्दविशिष्टं विशेषणं   
व्याख्यायते । किं तत् तत्त्वं परीक्ष्यं (?) यतो यस्मात् अयं करणवर्गं   
करणानां श्रोत्रादीनां बाह्यानां मनःप्रभृतीनाम् आभ्यन्तराणाम्   
इन्द्रियाणां वर्गः त्रयोदशकरणसमूहः प्रवृत्तिस्थितिसंहृतीः लभते   
प्रवृत्तिः जिघृक्षितार्थोन्मुखतासमुन्मिषदवस्था स्थितिः   
गृहीतार्थविश्रान्त्यवस्था संहृतिः कृतकृत्यत्वात् बाह्यार्थपरित्यागे   
स्वव्यापारोपरमः प्रत्यस्तमयावस्था एताः लभते प्राप्नोति । कीदृशः करणवर्गः   
(?) विमूढः प्रायशो जडतयैव प्रसिद्धः । कथं लभते (?  
bāhyābhyantaram indriyacakraṃ pravṛttyādicetanavyāpārasamarthaṃ yatsaṃsparśabalāt   
bhavati tat tattvam ātmatvena sphuṭīkṛtaṃ sat indriyacaitanyāpādanasvātantryavat   
sarvaviṣayasvātantryalābhāya   
  
p. 35)  
  
kalpate eva ataḥ parīkṣyaṃ yena abhyāsadaśāyāmeva abhivyajyamāne svātantrye   
paraśarīrāveśādikrīḍā upapadyate | tat idam   
  
na ca sukhādirūpo yadā nāsau   
  
ityādinā   
  
tasmāttattattvaṃ yatnena parīkṣitavyam   
  
ityādinā ca pṛthak vyākhyātaṃ vṛttau || 7 ||  
  
nanu kimidam ucyate - tat kiṃcit tattvaṃ parīkṣyaṃ yadvaśāt indriyāṇi   
cetanībhavantīti kila evaṃ vyavahāro vyavasthitaḥ - sarvaḥ kaścit cetanaḥ pramātā   
dharmādharmasaṃbandhāt icchākhyena guṇena saṃyujyamāno heye upādeye vā   
viṣayabhūte prayatnavān bhūtvā tenaiva icchākhyena guṇena karaṇavargaṃ jaḍameva   
tattadviṣayahānopādānādau prerayati sa ca tatprerito jaḍa eva dātrādivat svakāryaṃ karoti |   
tat kathamuktam - yataḥ kāraṇabhūtāt amūḍhavat   
  
p. 36)  
  
pravṛttyādi labhate iti vyākhyātaṃ ca - yatsaṃsparśabalāt eva hetoḥ   
pravṛttyādicetanavyāpārasaṃpādanasamartho bhavai (?) ityāśaṅkya   
yathā eṣa karaṇavargaḥ cetanībhavati tathā saṃsāripuruṣasya vyavahārapradarśanena   
sphuṭīkartumāha nahīcchānodanasyāyaṃ prerakatvena vartate | api   
tvātmabalasparśātpuruṣastatsamo bhavet || 8 ||  
  
nahi na khalu icchānodanasya icchaiva nodanaṃ nudyate anena iti pratodādi karaṇaṃ tasya   
prerakatvena indriyavargaṃ prati codakatvena asau puruṣaḥ saṃsārī pramātā vartate   
avatiṣṭhate | yathā kaścit devadattādiḥ kenacit karaṇabhūtena hastādinā jaḍaṃ pratodādi   
prerayati na evam ayam āntaraḥ puruṣaḥ icchayā jaḍaṃ karaṇavargaṃ svaviṣaye   
pravartayati api tu ātmabalasparśāt ātmanaḥ parasya pramātuḥ sarvakartuḥ īśvarasyaiva   
  
p. 37)  
  
svabhāvasyaiva yat balaṃ sāmarthyaṃ kāraṇāntaranairapekṣyeṇa   
akhilavastusaṃpādanaśaktatā tatsparśāt tatsaṃparkāt tatsamo bhavet tena   
ātmaśabdoktena pareṇa kartrā tulyaḥ saṃpadyate | idamatra tātparyam - yatraiva   
svasvabhāve sthitvā ātmaśabdapratipāditaḥ parameśvaro jagadidaṃ   
pravṛttisthitisaṃhṛtīḥ yatheṣṭaṃ lambhayituṃ svatantraḥ tatraiva sthitvā puruṣo'pi   
ayaṃ saṃsārī karaṇavargaṃ svaviṣaye pravṛttyādi lambhayituṃ svatantraḥ tena tatsamo   
bhavet iti uktam | tato yathā īśvaraḥ sarvavyāpikābhyāṃ jñānakriyākhyābhyāṃ   
śaktibhyāṃ viśvaṃ pravṛttyādi prāpayan sarvaṃ jānāti ca karoti ca tathā puruṣaḥ   
tadbalasparśādeva upajātajñatvakartṛtvasāmarthyo māyāvaśāt niyataviṣayābhyāṃ   
jñānakriyāśaktibhyāṃ antarbahīrūpakaraṇavargatayā prasṛtābhyāṃ svaviṣayaṃ   
jānāti ca karoti ca - iti tatsāmyam asya uktam   
  
na ca icchāpreraṇena karaṇāni prerayati   
  
p. 38)  
  
ityādi vivṛtametat vṛttau || 8 ||  
  
nanu svavyāpāre karaṇavargaṃ pravartayan puruṣaḥ īśvarabhūmikāsādanāt tadvat   
svātantryam āpnoti - iti tayoḥ īśvarapuruṣayoḥ abhedaḥ eva pratipāditaḥ syāt kathaṃ   
bhedanibandhanam īśvarasāmyaṃ puruṣasya pratipāditaṃ tasyāṃ daśāyām (?  
  
निजाशुद्ध्यासमर्थस्य कर्तव्येष्वभिलाषिणः ।  
यदा क्षोभः प्रलीयेत तदा स्यात्परमं पदम् ॥ ९ ॥  
  
सत्यम् अस्ति अभेदः तस्याम् अवस्थायाम् अनयोः । किन्तु अयं पुरुषो निजया सहजया   
देहाद्यात्मप्रतिपत्तिमूलरागादिरूपया अशुद्ध्या मलेन हेतुना अभिलाषी   
क्षणिकसुखलवलुब्धः तयैव च तत्साधनभूतविषयावाप्तिहेतुषु कर्तव्येषु क्रियासु   
असमर्थः शक्तिदरिद्रो - यतः इच्छन् अपि अभिमतं न आप्नोति - एवंविधस्य   
अस्य यदा यस्मिन्   
  
प्। ३९)  
  
काले क्षोभः प्रत्नियतशरीराद्यालम्बनाहम्प्रत्ययात्मा मायीय उपप्लवः प्रलीयेत   
कृत्रिमालम्बनोत्तीर्णस्वाभाविकाहम्प्रत्ययप्रभाकर्प्रकाशसम्पर्कात्   
प्रालेयपटलवत् विगलेत् विनश्येत् तदा परमं निरुत्तरं पदं स्थानं स्यात्   
सद्भावेन प्रकाशेत - अभेदः आत्मपुरुषशब्दप्रतिपादितयोः परापरयोः   
संविदोः तस्यामेव दशायाम् उपलभ्यतया प्रथेत इत्यर्थः । तदेतत् -   
स्वस्वभावे प्रतिष्ठानम् इदम् (इति) अनेन श्लोकेन प्रतिपादितम् । उपपाद्यतां   
नाम दर्शनान्तरेषु तैस्तैः प्रकारैः अशुद्धिः अस्य पुंसः इह तु एतावत्येव असौ -  
ahaṃpratyayaḥ pravartate tāvanmātranibandhanā hi sarvāḥ saṃsāritvapratipattayaḥ   
tasminneva vigalite svasvabhāvābhivyaktilakṣaṇā parā   
  
p. 40)  
  
śuddhiriti | yaduktam   
  
jāte dehapratyayadvīpabhaṅge prāptaikadhye nirmale bodhasindhau |  
avyāvartyaivendriyagrāmamantarviśvātmā tvaṃ nityameko'vabhāsi ||   
  
tathā   
  
nātmādhīnatve'p viśvaṃ niyoktuṃ sarvo hastādīniveṣṭe yatheṣṭam |  
bālo rājevātmaśaktyaprabodhāt tvayyantaḥsthe sarvaśaktistu sarvaḥ ||  
  
iti | tadetat tāvat   
  
sa cāsya   
  
ityādinā vṛttau vyākhyātam || 9 ||  
  
nanu pralīnadehādyahaṃpratyayalakṣaṇakṣobho nivātaniścalajaladhivat supraśāntasthitiḥ   
ātmaiva paramapadaśabdapratipāditaḥ tat kathaṃ tadbalasparśāt puruṣaḥ tadvilakṣaṇaṃ   
kṣobhātmakameva dharmam āsādayet yena yukta indriyavargaṃ pravṛttyādi lambhayan   
ahaṃ karomi ahaṃ jānāmi   
  
p. 41)  
  
iti svaviṣayaṃ pratipadyamānaḥ kṣubhita eva bhavati (?) - iti   
anātmajñānāṃ mativibhramabhaṅgāyāha   
  
tadāsyākṛtrimo dharmo jñatvakartṛtvalakṣaṇaḥ |  
yatastadepsitaṃ sarvaṃ jānāti ca karoti ca || 10 ||  
  
tadā tasmin yathoktakṣobhaparikṣayopalakṣite kāle ātmanaḥ asya akṛtrimaḥ   
sahajasiddhaḥ satatamavyatirikto jñatvakartṛtvalakṣaṇo dharmaḥ guṇo'styeveti śeṣaḥ   
yato yasmāt avyabhicāriṇo guṇāt kāraṇabhūtāt sarvam akhilam īpsitaṃ jñeyatayā   
kāryatayā avāptumiṣṭaṃ vastu sa puruṣaḥ tadā tasyāṃ daśāyāṃ   
satyasvabhāvasaṃbandhalakṣaṇayogātmikāyāṃ na tu anyadā -   
dehādyālambanāhaṃpratītisārasaṃsāripuruṣadaśāyāṃ jānāti ca karoti ca | kim uktaṃ   
bhavati (?) - jñatvamupalabdhṛtvaṃ nāma asyātmano'vyatirikto guṇaḥ   
sa ca idantāvaseyasya   
  
p. 42)  
  
vastuno jñeyatayā kāryatayā ca dvaividhyāt dvitvena upacaryate | vastuta ekaiva īśvarasya   
svabhāvapratyavamarśarūpā ucyate tāvanmātrasaṃrambharūpatvāt kriyāśabdena ca   
udghoṣyate | sa ca evaṃvidho dharmaḥ asya vedyatvapratītyupaplavāsaṃspṛṣṭe   
vedakaikalakṣaṇe svabhāve sthitasya sarvajñatayā sarvakartṛtayā ca vijṛmbhate | yat   
punaḥ tādṛksvabhāvapratyavamarśābhāvāt vedya eva dehādau   
vedakapratyayanibandhanaṃ jñatvaṃ kartṛtvaṃ ca tat kṛtrimaṃ parimitaviṣayaṃ ca |   
tasmāt ātmano jñatvakartṛtvalakṣaṇāvyatiriktadharmatā svabhāva eva na tu   
kṣobhāvasthā | tādṛśaṃ ca ātmabalaṃ spṛśan saṃsāripuruṣaḥ   
karaṇavargapravartanādinā svaviṣaye jñatvakartṛtvābhyāṃ yujyamānastatsamo bhavet   
- iti yat uktaṃ tadeva upapannam | tadetat   
  
yatastasminpralīnakṣobhātmake kāle   
  
ityādinā vṛttikṛt vyācaṣṭa || 10 ||  
  
p. 43)  
  
ittham ātmasvarūpam upapattyā vyavasthāpya tatpratipattiphalaṃ pradarśayitum āha   
tamadhiṣṭhātṛbhāvena svabhāvamavalokayan |  
smayamāna ivāste yastasyeyaṃ kusṛtiḥ kutaḥ || 11 ||  
  
tam iti sarvanāmnā ślokadaśakapratipāditamātmatattvaṃ pratyavamṛśyate | tam   
evaṃlakṣaṇaṃ svabhāvam ātmānam adhiṣṭhātṛbhāvena sarvaśarīreṣu sarvāvasthāsu   
sarvadā sarvatra anubhavitṛmātreṇa sarvam ākramya avasthitatvāt ananyādhiṣṭheyaḥ   
ahameva ekaḥ svatantraḥ parameśvaraḥ adhiṣṭhātā ityevaṃrūpatayā avalokan uktayā   
upapattidṛśā vakṣyamāṇayā ca upalabdhyupadeśadṛśā paśyan pratyabhijānan   
smayamāna iva vismṛtaparapramātṛrūpātmatattvapratyabhijñānāt   
māyīyapramātṛsvarūpam asatyamapi itthaṃ prathamānaṃ vimṛśan vismayamiva   
āpanno ya āste nirviplavāṃ sthitim anubhavati tasya evaṃlakṣaṇasya   
  
p. 44)  
  
yoginaḥ iyaṃ suprasiddhā dehādyahaṃpratītimātramūlā kusṛtiḥ   
janmajarāmaraṇādidvandvayogāt kutsitā garhitā sṛtiḥ saraṇaṃ   
nānāyonyantarabhramaṇaṃ kutaḥ (?) - pratipāditakṣobharūpāyā   
aśuddheḥ hetubhūtāyā abhāvāt asīnasya gatiriva nāstyeva ityarthaḥ | vṛttikṛtā ca   
  
evaṃ yataḥ sarvānusyūta eva ayamātmā   
  
ityādinā vyākhyātametat || 11 ||  
  
idānīṃ samastavedyadharmavirahitasvarūpasyātmatattvasyopādeyatayā   
pratipādanādabhāva eva prāpyatayopadiṣṭo bhavati - iti manyamānān   
pratibodhayitumāha   
  
nābhāvo bhāvyatāmeti na ca tatrāstyamūḍhatā |  
yato'bhiyogasaṃsparśāttadāsīditi niścayaḥ || 12 ||  
  
abhāvo vastuśūnyatā bhāvyatāṃ bhāvanīyatvaṃ samādhāvālambanabhāvaṃ naiti na   
gacchati abhāvabhāvabhāvanayoḥ parasparavirodhāt bhāvo   
  
p. 45)  
  
hi saṃvidviṣayatāyogyaḥ padārtho dhyeyatayā ālambanībhavitumarhati na punaḥ na kiṃcit |   
yathā kvacit upadiṣṭam   
  
abhāvaṃ bhāvayettāvadyāvattanmayatāṃ vrajet ||  
  
iti | bhavatu vāsau dhyātṛ-dhyāna-dhyeyavikalpocchedarūpā samādhyavasthā   
yāmabhāva iti manyante vismṛtātmānaḥ | na ca tatra tasminnavasthāviśeṣe amūḍhatā   
mūḍhatvābhāvo vidyate yato'bhiyogasaṃsparśāt vyutthānāvasare   
tādṛgdaśāntarānusaṃdhānaviṣayeṇābhiyogena tatkālapratyuditenābhilāpena   
saṃsparśāt saṃparkāt tat daśāntaram āsīt abhūdatītam iti niścayaḥ adhyavasāyaḥ syāt |   
kim uktaṃ bhavati (?) - abhāvasamādhilabdhapratiṣṭho yogī tato   
vyutthitaḥ san yadi tāmavasthāṃ nānusaṃdadhyāt tat kathaṃ labdhapratiṣṭho'smi - iti   
pratyayo'sya syāt (?) asati ca tasmin samādhivyutthānayoḥ   
  
p. 46)  
  
vyatirekāgrahaṇam | tasmāt tadānīṃ tādṛśīṃ daśām aham anvabhavam - iti   
avaśyaṃ smaryate | tacca atītatvena smaryamāṇatvādeva anityaṃ sukhādivat ātmanaḥ   
svarūpaṃ na bhavati tasya cidrūpasya anubhavitṛtvena sarvadā vartamānatvāt   
smartrantareṇa smaryamāṇatvaṃ na saṃbhavati | vyākhyātam etat vṛttau   
  
na tvabhāvo bhāvanīyaḥ   
  
ityādinā || 12 ||  
  
tat sphuṭīkartum āha   
  
atastatkṛtrimaṃ jñeyaṃ sauṣuptapadavatsadā |  
na tvevaṃ smaryamāṇatvaṃ tattattvaṃ pratipadyate || 13 ||  
  
ata āsīt tat iti bhūtatvena abhiyujyamānatvāt tat abhāvasamādhisaṃjñitaṃ vastu   
kṛtrimaṃ jñeyaṃ bhāvābhāvadaśāyogitvāt kalpanākṛtam   
  
p. 47)  
  
anityaṃ boddhavyaṃ sadā na kācidasau kālakalā vidyate yasyāṃ sā tādṛśī   
samādhyavasthā nityatvena avatiṣṭhate | kathaṃ kṛtrimaṃ jñeyaṃ (?) -  
संविदधिकरणं तेन तुल्यम् । किमुक्तं भवति (?) - यथा लौकिकी   
सुषुप्तावस्था निविडमोहात्मकत्वात् सतोऽपि वेद्यवेदकविभागस्य तत्कालम् अग्रहणे सति   
अभावरूपा इव सती प्रबोधकालप्रत्युदितानुसन्धानविषयताम् आपाद्यमाना   
अतीतत्वेन स्मर्यमाणत्वात् अनित्या तद्वत् अभावसमाध्यवस्थापि अनित्या व्युत्थानसमये   
भूतत्वेन स्मर्यमाणत्वसाम्यात् । एतेन सर्वे एवम्प्रायाः समाधयः   
सुषुप्तावस्थायामेव अन्तर्भवन्ति - इति प्रतिपादितम् न तु पुनः तत् तत्त्वम् इह   
उपादेयतमतया उपदिष्टं स्वस्वभावलक्षणं वस्तु एवम् अनेन उक्तप्रकारेण   
स्मर्यमाणत्वं प्रतिपद्यते तस्य हि नित्योदितत्वात् सदा वर्तमानत्वमेव । तदेतत्   
  
प्। ४८)  
  
अतोऽभावभावनया समाधिलब्धभूमिकस्यापि   
  
इत्यादिना वृत्तौ विवृतम् ॥ १३ ॥  
  
अथैवं नित्योदितत्वात् सदा प्रकाशमानमपि तत् तत्त्वम् अप्रत्यभिज्ञायमानत्वात्   
बन्धहेतुः अतो लब्धोपदेशेन सर्वावस्थासु   
वेद्यवेदकरूपतत्त्वद्वयसङ्गृहीतविश्वप्रपञ्चविभजनपरतया वेदकांशम्   
अहमिति सर्ववेद्यस्वरूपोत्तीर्णमेव प्रत्यवमृशताम् आत्मीकार्यम् । - इति   
उपदेष्टुं तस्य तत्त्वस्य स्वमायावैभवोद्भासितं द्वैरूप्यं प्रतिपादयितुमाह   
  
अवस्थायुगलं चात्र कार्यकर्तृत्वशब्दितम् ।  
कार्यता क्षयिणी तत्र कर्तृत्वं पुनरक्षयम् ॥ १४ ॥  
  
अत्र अस्मिन् इह प्रतिपादिते आत्माख्ये परस्मिन् तत्त्वे अवस्थायुगलं द्वे अवस्थे   
सम्भवतः ।  
  
प्। ४९)  
  
अनेन विविधदर्शनप्रक्रियाप्रबन्धव्यवस्थापिततत्त्वादिभेदात् अपर्यन्तमपि   
हेयोपादेयरूपं वस्तु लक्षणद्वययोगात् द्वित्वेनैव सङ्गृह्य प्रतिपादितम्   
आनन्त्येऽपि विश्ववैचित्र्यस्य द्वे एव तत्त्वे इत्यर्थः । एक एव तु परमार्थसन् परमेश्वर   
आत्मा निरुपम-निष्प्रतीघात - निरुपादाननिजैश्वर्यशक्तिबलाद् द्वित्वेन   
आत्मानम् अवभासयन् क्रीडति - इति प्रतिपादयितुम् अवस्थाशब्देन निर्देशः कृतः   
एकमेव तत् तत्त्वं द्वित्वेन अवतिष्ठते इत्यर्थः । कीदृशम् अवस्थायुगलं (?  
aham iti ekā avasthā svatantrā dvitīyā tu tadviparītā kāryarūpā bhogyā vedyā jaḍā   
paratantrā tābhyāṃ śabditaṃ kathitam | śabditaśabdena anayoḥ saṃjñāmātrabhedo na   
vāstavaḥ - iti pratipāditam | tataḥ kāryarūpā  
  
p. 50)  
  
yā iyam avasthā sā prakāśamānatvamātralabdhatmakatvāt ātmanaḥ paramakāraṇāt   
kartṛśabdena vyapadiṣṭāt prakāśaikasvabhāvāt na bhidyate yataḥ śakticakrātmakasya   
svavibhavasya prabhavatvena etat tattvaṃ prāgeva pratipāditam | tatra tasmin itthaṃbhūte   
avasthāyugale kāryatā kṣayiṇī kāryarūpāvasthā kṣaṇabhaṅginī yat yat idaṃ   
mukulitatattvaparāmarśatayā kāryarūpatvenaiva avasīyate tat sarvam   
udayavyayasaṃbandhāt pratikṣaṇavinaśvaram kartṛtvaṃ punarakṣayaṃ   
kartṛrūpāvasthā nityā nityoditasarvāvasthāvyāpakatvopalabdhṛtvamātradharmakatvāt   
avināśi | tadevam ekameva kartāraṃ jñātāraṃ sarvādhiṣṭhātāraṃ satatam ātmatvena   
anusaṃdadhāno yastiṣṭhati tasya bandhānupapattiḥ - iti pūrvaślokena saṃbandhaḥ |   
tadetat   
  
avasthādvayameva   
  
ityādinā vṛttau vyākhyātam || 14 ||  
  
p. 51)  
  
nanu yat upalabdhṛrūpaṃ tattvaṃ tat akṣayamityuktaṃ tacca nopapadyata eva   
abhāvasamādhyavasthāsu upalabhyasvarūpābhāvāt kathaṃ tasyākṣayatvam (?  
  
कार्योन्मुखः प्रयत्नो यः केवलं सोऽत्र लुप्यते ।  
तस्मिंल्लुप्ते विलुप्तोऽस्मीत्यबुधः प्रतिपद्यते ॥ १५ ॥  
  
कार्ये निर्मेये वेद्ये वा वस्तुनि उन्मुखः तस्य तथासम्पादने प्रवणो यः प्रयत्नः   
कर्तृत्वं (त्वे) सहज उत्साहः स केवलं स एव परं कारणं व्यापारहेतुः   
तस्यां दशायां कार्यस्य स्थूलरूपस्य अभावात् लुप्यते अनभिव्यक्ततया आत्मन्येवं   
न्यग्भूयेव अवतिष्ठते । तस्मिन् प्रयत्ने तत्कालमेव लुप्ते सति अबुधः   
तत्त्वावबोधशून्यो विलुप्तोऽस्मि - इति प्रतिपद्यते नाहमस्मीति भावविलक्षणतया   
वस्तु परिछिन्दत एवंविधः प्रत्यय उपपन्नः   
  
प्। ५२)  
  
परिच्छिनत्ति चेत् कर्तृत्वेन प्रथमतरं सन्नेव असौ सिद्धः कथं निषेधस्य   
विषयः स्यात् (?) तत् इदम् आयातम् - यथा कश्चित् देवदत्तो   
गृहाद्यवस्थितः केनापि आहूतो - भो देवदत्त (?) - इति स   
आत्मानम् अपह्नोतुकामः प्रत्याह - नाहमस्मीति एवमुक्ते प्रत्युत स्थितोऽहमस्मि   
- इति प्रतिपादितं भवति न त्वसन्निधानम् । तस्मात् अभावसमाध्यवस्थासु   
कार्याभावात् करणव्यापारविरतिमात्रेणात्माभावप्रत्ययो भ्रान्तिरेवेति ।   
व्याख्यातमेतत् वृत्तौ   
  
कार्यसम्पादनसामर्थ्यम्   
  
इत्यादिना ॥ १५ ॥  
  
एनमेवार्थं विशेषयितुम् आह ।  
  
न तु योऽन्तर्मुखो भावः सर्वज्ञत्वगुणास्पदम् ।  
तस्य लोपः कदाचित्स्यादन्यस्यानुपलम्भनात् ॥ १६ ॥  
  
न तु पुनः तस्य परमार्थसतः परस्य तत्त्वस्य   
  
प्। ५३)  
  
कदाचित् कस्याचिदपि समाध्याद्युपलक्षितायां कालकलायां लोपः स्वरूपोच्छेदः   
स्यात् उपपद्येत अन्यस्य तद्व्यतिरिक्तस्य वेद्यरूपस्य अनित्यस्य वस्तुनः अनुपलम्भनात्   
अनुभवाभावात् न हि वेद्यं नास्ति वेदकोऽपि नास्ति - इति वक्तुं शक्यम् । कस्य तस्य   
लोपो न स्यात् (?) यः अन्तर्मुखोव्यतिरिक्तबाह्यवेद्याभावात् अन्तः   
स्वात्मन्येव मुखं ज्ञशक्तिर्यस्य स तादृशो भाव आत्माख्यं तत्त्वं यतः   
सर्वज्ञत्वगुणास्पदं सकलवेद्यवर्गवेदकतारूपस्य गुणस्य धर्मस्यास्पदम्   
अनन्यसाधारणम् अधिकरणम् । इदमत्र तात्पर्यम् - आत्मनो ज्ञानक्रियाभेदेन   
द्विविधा या शक्तिः सा पुरुषावस्थायाम् अन्तःकरणबहिष्करणव्यापारोपरमे सति   
केवलस्वात्ममात्राभिमुखज्ञशक्तिमात्रत्वेनावशिष्यते तेन अन्तर्मुखो भाव   
इत्युक्तम् । मुखशब्देन च शक्तेः व्यवहारो दृष्टो यथा पारमेश्वरे   
  
प्। ५४)  
  
शैवीमुखमिहोच्यते ॥  
  
इत्यादौ । एवं च व्युत्थानावसरे तादृग्दशान्यथानुपपत्तिसद्भावः । स भावो   
बाह्यविषयाग्रहणमात्रव्यामोहैः अभाव इति तैः योगिभिः प्रतिपद्यते न तु सततम्   
अविलुप्तज्ञशकेः तस्य भावस्य आत्मविलक्षणवस्त्वनुपलम्भात् कथञ्चित् लोप   
उपपद्यते तदा हि असौ स्वभावमेव अभलगगनतलवत् सर्वतो व्यतिरिक्तं   
सर्वव्यापकं चित्मात्ररूपतया अनुभवति केवलं मोहपरवशतया   
विस्मृतानुसन्धायकस्वात्मरूपः तथा न प्रतिपद्यते । प्रबुद्धस्तु यथा   
प्रतिपद्यते तथा उपायं पुरस्तात् उपदेक्ष्यति । व्याख्यातमेतत्   
  
न तु योऽन्तर्मुखोऽन्तश्चक्रारूढ   
  
इत्यादिना वृत्तौ ॥ १६ ॥  
  
इति श्रीराजानकरामकृतायां विवृत्याख्यायां स्पन्दकारिकाटीकायां   
व्यतिरेकोपपत्तिनिर्देशो नाम प्रथमो निःष्यन्दः ॥ १ ॥  
  
प्। ५५)  
  
अथ   
  
व्यतिरिक्तस्वभावोपलब्धिर्नाम   
  
द्वितीयो निष्यन्दः ॥   
  
एवं यथाप्रतिज्ञातं देहादिव्यतिरिक्तमात्मतत्त्वं स्वानुभवसिद्धयोपपत्त्या   
व्यवस्थाप्य इदानीं तदुपलब्ध्युपायोपदेशावसरे   
सुप्रबुद्धप्रबुद्धाप्रबुद्धभेदेन त्रिविधे लोकतन्त्रे कस्तावत् प्रस्तुतोपदेशपात्रम्   
(?) - इति विषयव्यवस्थापनाय आह   
  
तस्योपलब्धिः सततं त्रिपदाव्यभिचारिणी ।  
नित्यं स्यात्सुप्रबुद्धस्य तदाद्यन्तेऽपरस्य तु ॥ १ ॥  
  
तस्य यथाप्रतिपादितस्य स्वात्मन एव परमेश्वरस्य उपलब्धिः अनुभवो निर्विकल्पा   
प्रतिपत्तिः नित्यं सर्वदा सर्वासु अनुभव्दशासु सुप्रबुद्धस्य सुष्टु प्रबुद्धस्य   
देहाद्यहम्प्रत्ययदीर्घदुःस्वप्नमय्या   
  
प्। ५६)  
  
मोहमहानिद्रया मनागपि अनावृतसंविदः सिद्धसाध्यस्य सम्यग्दर्शिनः स्यात्   
उपपद्यते । कीदृशी (?) सततम् अव्यवधानेन त्रिपदाव्यभिचारिणी त्रिषु   
जागरस्वप्नसुषुप्तेषु पदेषु संवेदनभूमिकासु अव्यभिचारिणी अविसंवादिनी   
कयाचिदपि अवस्थया अनभिभूतत्वात् अव्यवहितसन्निधिः । एवम् एतस्य सुप्रबुद्धस्य   
स्वीकृतस्वात्मैश्वर्यलक्षणपरसिद्धेरिहोपदेशविषयत्वं नास्त्येव   
कृतकृत्यत्वात् । अपरस्य तत्समनन्तरस्य द्वितीयस्य प्रबुद्धस्य   
परशक्तिपातप्रभातालोकविलुप्यमानमायातमिस्रतया   
समुन्मिषद्विशदविवेकचक्षुषः क्षीयमाणमोहवशात्   
अविजृम्भमाणमोहोत्साहसम्पदः तदाद्यन्ते तेषां जागरादीनां त्रयाणां   
पदानाम् आदिभूतं यत् पदं जाग्रदवस्थात्मकं तस्य अन्तभूतं यत्पदद्वयं   
स्वप्नसुषुप्ताख्यं तत्र तस्य   
  
प्। ५७)  
  
आत्मतत्त्वस्य उपलब्धिः स्यात् । वृत्तिकृदभिप्रायानुसारेण तदाद्यन्तपदस्य एवं   
विग्रहः कृतः यतः   
  
स्वप्नसुषुप्तादौ   
  
इति तेन एतत्पदं व्याख्यातम् । अत्र च आदिशब्देन   
स्वप्नसुषुप्तावस्थासङ्गृहीतस्मृतिमोहाद्यवस्थापरिग्रहः तस्याभिप्रेतः । एवं   
च व्याख्यानस्य अयमाशयः -इह द्विविध आत्मतत्त्वस्य उपलब्ध्युपदेशाः   
उपक्रान्तो निर्वाह्यश्च एकः सर्वव्यतिरिक्तचिन्मात्रस्वस्वरूपविषयः अपरो   
विश्वात्मकतच्छक्तिचक्रविषयः । उभयरूपोपि अयमुपदेशः अस्मिन्   
सुषुप्तस्वप्नरूपपदद्वयेऽपि प्रबुद्धस्य प्रायशो नोपयुज्यते पदत्रय इव   
सुप्रबुद्धस्य तत्त्वोपलब्धेरप्रयत्नसिद्धत्वात् यत   
एतत्पदद्वयवर्तिसंवित्प्रत्यवमर्शमात्रादेव यथाप्रतिपादितपरतत्त्वोपलब्धिः   
स्वयमेव तस्य उपपद्यते   
  
प्। ५८)  
  
तथाहि - यदा विगलितसकलवेद्यविकल्पत्वात् निष्केवलां सुषुप्तावस्थां   
प्रबोधदशायाम् आत्मनः परामृशति तदा   
सर्वोपरागरहितस्वरूपमात्रविशान्तनित्याविलुप्तचेतयितृमात्रस्वभावम् आत्मतत्त्वं   
स्वयमेव उपलभते । यदा च तत्तद्विभिन्नस्वकारणविरहेऽपि   
स्फुटतरावभासचेतनाचेतनविचित्रभावचक्रनिर्माणमयीं विनिद्रः सन् आत्मनः   
स्वप्नावस्थां परामृशति तदा तेनैव दृष्टान्तेन प्रबोधबलात् परमकारणस्य   
स्वभावस्यैव परमेश्वरस्य   
स्वेच्छामात्रव्यतिरिक्तकारणान्तरनिरपेक्षसर्वकर्तृतारूपं तत्त्वमुपलभते ।   
अप्रबुद्धस्य पुनरेतत् प्रयत्नशतैरपि समर्प्यमाणं तुम्बकतोयद्रववत् नान्तः   
स्पर्शं करोति । तदेवम् अस्मिन् पदद्वये प्रबुद्धस्य उपलब्धिः स्यात् - इति   
प्रतिपाद्यते । परिशिष्टे जाग्रत्तुर्याख्ये पदद्वये   
  
प्। ५९)  
  
सा अस्य नास्ति - इति अर्थात् उक्तं भवति । अतो जागरावस्थायां   
शब्दादिविषयग्रहणव्यग्रेन्द्रियव्यापारव्यवहितं तुर्यावस्थायां च लोकोत्तरत्वात्   
अत्यन्तापरिचितं स्वयं दुर्लक्षं परं तत्त्वम् इति तदुपलब्धौ तत्र प्रबुद्धोऽपि   
उपदेशमपेक्षत एव । यत आह वृत्तिकारः   
  
जाग्रत्तुर्यौ त्वागममात्रगम्यौ   
  
इति ।  
  
तस्य चिद्रूपस्य सर्वगतस्य   
  
इत्यादिना व्याख्यातवान् वृत्तिकृत् एतत् ॥ १ ॥  
  
एवमुपदेशविषयं व्यवस्थाप्य इदानीं पारमेश्वरस्य तत्त्वस्य सर्वव्यतिरिक्तत्वेन   
सार्वरूप्येण च द्विप्रकारस्य जागरादिषु चतुर्ष्वपि पदेषु प्रविभागप्रतिपादनायाह   
  
ज्ञानज्ञेयस्वरूपिण्या शक्त्या परमया युतः ।  
पदद्वये विभुर्भाति तदन्यत्र तु चिन्मयः ॥ २ ॥  
  
प्। ६०)  
  
विभुः व्यापक ईश्वरश्चिन्मात्रमूर्तिरात्मा पदद्वये जागरस्वप्नाभिधाने परमया   
अत्यद्भुतरूपत्वात् सर्वातिशायिन्या शक्त्या निजेन सामर्थ्येन युतः सहितो भाति चकास्ति   
प्रकाशते । कीदृश्या शक्त्या (?) ज्ञानेज्ञेयस्वरूपिण्या ज्ञायतेऽनेन   
इति ज्ञानं बाह्याभ्यन्तरं करणचक्रं ग्रहणात्मकं ज्ञप्तिमात्रं वा ज्ञेयं   
ग्राह्यं शब्दादि सुखादि च विषयजातमनन्तविशेषं तदेव रूपं विद्यते यस्याः सा   
तथा तया । किमुक्तं भवति (?) - परमेश्वर एव स्वमायावशात्   
नानाक्षेत्रज्ञरूपतयावभासमानः स्वामेव अव्यतिरिक्तां परां शक्तिं   
ज्ञानज्ञेयभावेन अवभासयन् जागरस्वप्नदशाव्यवहारमुद्भावयति एतदेव च   
अस्याः शक्तेः पारम्यम् - यत् स्वस्य वैभवस्वरूपस्य   
प्रकाशमानतामतिरोदधती ज्ञानज्ञेयमयानन्तरूपतया स्फुरति । भिन्ने तु   
अभेदाप्रथनमात्रप्राणे   
  
प्। ६१)  
  
मायातमसि विगलितज्ञातृज्ञानज्ञेयविभागविभ्रमम् एकमेव परमार्थसत्   
चित्प्रकाशैकरूपं तादृक्स्वभावानुभवितृतामात्रधर्मलक्षणशक्तिकं   
तत्त्वमिष्यते यत आह तदन्यत्र तु चिन्मय इति । तस्मात् उक्तरूपात् पदद्वयात् अन्यत्र   
अपरत्र सुषुप्ततुर्याभिधाने पदद्वये चिन्मयो विभुर्भाति चेतयत इति चित्   
उपलब्धृस्वभाव आत्मा ईश्वरः तन्मात्रप्रकृतिः तयोः   
पदयोर्व्यतिरिक्तवेदनीयाभावात् निष्कलस्वात्ममात्रविश्रान्तशक्तिरीश्वर एव   
प्रकाशत इत्यर्थः । ननु जागरस्वप्नयोर्ज्ञानज्ञेयमयत्वेन   
सुषुप्ततुर्ययोश्चिन्मयत्वेनैव प्रकाशनाभेदात् पदद्वयमेव तत्कथं   
पदचतुष्टयम् इति (?) अत्र उच्यते जागरस्वप्नपदार्थानां   
स्थैर्यास्थैर्यप्रतिपत्तिविकल्पकृतोऽस्ति भेद इति तत्पदद्वयम् यतः ईश्वरपरिकल्पितः   
सर्गो जागरावस्थाया दृढत्वेन   
  
प्। ६२)  
  
प्रतिपद्यते स्वप्ने तु अदृढत्वेन क्षेत्रज्ञपरिकल्पित इत्यनयोः पदयोर्भेदकारणम् ।   
सुषुप्तावस्थायां तु सदपि चिन्मात्ररूपं तत्त्वं   
मोहवशादहमित्युपलब्धृचमत्कारविरहात् असदिवाभाति तस्यैव तु तत्त्वस्य   
परमार्थसत्तया आत्मत्वेनोपलब्धिस्तुर्यपदे - इत्ययं सुषुप्ततुर्ययोर्भेदः । तेन   
चत्वार्येव पदानि विश्व-तैजस-प्राज्ञ-तुर्यादिसञ्ज्ञाभिः   
शास्त्रान्तरेष्वपि प्रसिद्धानि ।   
  
ज्ञानज्ञेयभेदेन द्विरूपम्   
  
इत्यादिना व्याख्यातमेतद्वृत्तौ ॥ २ ॥  
  
इदानीमुक्तेन प्रकरेङ् प्रबुद्धस्यैव उपदेश्यत्वमुपक्रान्तं दृढयितुम्   
अप्रबुद्धानां च तत्प्रतिषेद्धुं श्लोकत्रयमाह   
  
गुणादिस्पन्दनिःष्यन्दाः सामान्यस्पन्दसंश्रयात् ।  
लब्धात्मलाभाः सततं स्युर्ज्ञस्यापरिपन्थिनः ॥ १३ ॥  
  
प्। ६३)  
  
अप्रबुद्धधियस्त्वेते स्वस्थितिस्थगनोद्यताः ।  
पातयन्ति दुरुत्तारे घोरे संसारवर्त्मनि ॥ ४ ॥  
  
अतः सततमुद्युक्तः स्पन्दतत्त्वविविक्तये ।  
जाग्रदेव निजं भावमचिरेणाधिगच्छति ॥ ५ ॥  
  
अतः प्रस्तुतव्याख्यानश्लोकत्रयनिर्दिष्टात् हेतोः जाग्रदेव प्रबुद्ध एव निजं भावम्   
आत्मीयां पारमार्थिकीं सत्ताम् अचिरेण अल्पीयसा कालेन अधिगच्छति सम्यग् उपलब्ध्या   
स्वीकरोति । एवकारेणाप्रबुद्धं व्यवच्छिनत्ति । कीदृशः सन्नधिगच्छति (?  
upacaritasāmānyaviśeṣātmakatayā dviprakāratvena vyākhyāsyamānasya yattattvaṃ   
paramārthaḥ yathākramamupādeyatayā heyatayā ca niścitaṃ rūpaṃ tasya viviktaye   
vivekāya pṛthakkaraṇāya eṣa upādeyatamaḥ   
  
p. 64)  
  
paramakāraṇabhūtasya satyasya ātmasvarūpasya - ayamahamasmi ataḥ sarvaṃ   
prabhavati atraiva ca pralīyate - iti pratyavamarśātmao nijo dharmaḥ sāmānyaspandaḥ   
tathaite atyantaheyā viśeṣaspandā anātmabhūteṣu dehādiṣu   
ātmābhimānamudbhāvayantaḥ parasparabhinnamāyīyapramātṛviṣayāḥ -   
sukhito'haṃ duḥkhito'ham - ityādayo guṇamayāḥ pratyayapravāhāḥ saṃsārahetavaḥ   
- iti vibhāgāya satataṃ sarvāsu avasthāsu avyavadhānena udyuktaḥ   
uktavakṣyamāṇopapattyupalabdhyupāyapratipattyabhivyajyamānasvabalavṛṃhaṇatvāt   
avyāhatotsāhamadhyavasitaḥ | etena prabuddha eva upāyapariśīlanaikatānaḥ san acireṇa   
svarūpamupalabhate nānyaḥ - iti pratipāditam | kuto hetoḥ sa evādhigacchati nānyaḥ   
(?) ityāha - guṇādispandaniḥṣyandā ityādi yato   
guṇādispandaniḥṣyandā jñasyāparipanthinaḥ syuḥ iti saṃbandhaḥ | spandānāṃ   
kṣetrajñajñānādiśaktīnāṃ   
  
p. 65)  
  
niḥṣyandā nānārthaunmukhyena prasṛtāḥ pravāhā bhinnāḥ pratyayāḥ   
spandaniḥṣyandāḥ guṇā ādayaḥ prathame pradhānaṃ yeṣāṃ te guṇādayaḥ   
sukhādyātmakatvena sattvādimayāḥ guṇādayaśca te spandaniḥṣyandā - ahaṃ sukhī   
duḥkhī mūḍhaḥ - ityādayo jñānabhedāḥ | kiṃrūpāḥ (?)   
sāmānyaspandasaṃśrayāt labdhātmalābhāḥ sāmānyasya   
sarvavyāpakasyāntarlīnānantaviśeṣaspandasya parasya śaktisphuritasya saṃśrayāt   
samyak ananyaśaraṇatayā śrayaṇād bhajanāddhetoḥ labdhātmalābhāḥ labdha āsāditaḥ   
tena tena bhinnenākāreṇa ātmanaḥ svasvarūpasya lābha udayo yaiste tathāvidhā   
guṇādispandaniḥṣyandāḥ jñasya   
parameśvarānugrahoditaheyopādeyapratyayapramātṛbhāvasya sāmānyaspanda eva   
parameśvaramukhyaśaktitvena   
  
p. 66)  
  
pratiṣṭhitanirvikapapratipatteḥ sukhādyupādhyuparāgajanitānyonyabhinnarūpebhyo   
viśeṣaspandebhyo vyāvṛttasvaśaktyabhimānasya   
uktavakṣyamāṇayuktyabhyāsanityodyogena vijigīṣamāṇasya aparipanthinaḥ syuḥ   
svabalāvirbhāvāt pratihatasvabhāvāvaraṇasāmarthyāḥ santaḥ apratidvandvinaḥ   
saṃpadyeran paratattvopalabdhyutsāhaṃ nihantuṃ na prabhaveyuriti yāvat | idamatra   
tātparyam - ye kecana yasya kasyacinmāyīyasya pramātuḥ sukhādyātmakatvāt   
guṇamayāḥ spandaniḥṣyandāḥ pratyayasaṃdhānāḥ prasaranti te sarve ekameva   
sāmānyaspandamāśritya taṃ tamātmānaṃ pratilabhante prabuddha eva tu   
tadudayābhijñaprajñāpātram atastasya nityodyoginaḥ sataḥ ete prayogino bhavituṃ na   
prabhavanti | ye   
  
p. 67)  
  
tvaprabuddhāḥ tairete durnivāraprasarāḥ ityāha - aprabuddhadhiyastu ityādi -   
aprabuddhā pārameśvaraparānugrahavirahādavigalitagāḍhājñānanidrā dhīḥ prajñā   
yeṣāṃ te tathā tān punaramī yathāvyākhyātā guṇādispandaniḥṣyandā ghore   
vibhīṣikāśatasaṃkulatvād dāruṇe ata eva duruttāre durlaṅghye saṃsāravartmani janmādi   
prabandhamārge pātayanti tatrānavarataṃ bhrāmayanti | kīdṛśāḥ santaḥ (?  
स्थितिर्निर्विकल्पप्रतिपत्तिप्रभवा सुस्थिरा प्रतिष्ठा तस्याः स्थगने सद्य एव आच्छादने   
उद्यता गृहीतोद्योगाः प्रतिपक्षभूतस्य प्रबोधस्याभावात्   
लब्धप्रसरत्वादेवमुपचरिताः । किम् उक्तं भवति (?) - यथा   
कांश्चित् राजादीन्   
  
प्। ६८)  
  
प्रमादित्वाद्यवस्थासत्त्वात् सदपि सैन्यादिस्वसामर्थ्यं सत्त्वेनाप्रतिपद्यमानान्   
अन्तरप्रेक्षिणो विपक्षाः स्वपदव्यपरोपणबद्धाभियोगा महति व्यसने पातयन्ति आ   
स्वसामर्थ्यसद्भावप्रतिपत्तेः । एवमप्रबुद्धस्य सर्वकर्तृत्वादिलक्षणं निजं   
महिमानं सामान्यस्पन्दरूपं विद्यमानमपि अप्रतिबुद्ध्यमानस्य   
सर्वकार्यपरतन्त्रं देहादिसर्गमेवात्मत्वेनावगच्छत एते लब्धप्रसराः   
सुखितोऽहम् इत्यादयो गुणप्रधानाः प्रत्ययप्रवाहाः सत्ये स्वात्मनि स्थितिं   
व्यवधाय संसारमेवासादयन्ति आ प्रबोधप्राप्तेः - इति प्रबुद्धा   
एवास्योपदेशस्य विषया नाप्रबुद्धाः । तेषां हि कथञ्चिद्   
गृहीतमप्युपदेशवचनं निश्चायकप्रतिपत्तिशिथिलप्रज्ञत्वान्नान्तर्विश्राम्यति ।   
यथोक्तं केनापि   
  
ज्ञेयत्वमप्युपगता हृदये न रोढुं शक्ताः प्रमूढमनसामुपदेशवाचः ।  
आर्द्रत्वमादधति किं नलिनीदलानां श्लिष्टा निरन्तरतयापि नभोऽम्बुधाराः ॥  
  
प्। ६९)  
  
इति । तत्र   
  
जाग्रदवस्थायामेव   
  
इति वृत्तिग्रन्थः प्रकृतानुसारेण प्रबुद्धावस्थायाम् - इति बोद्धव्यम् । यदि वा   
सततोद्युक्तपदेन प्रबुद्धस्वीकारे सति सततोद्युक्तः प्रबुद्धो   
वक्ष्यमाणोपदेशक्रमेण जाग्रदवस्थायां व्यवहारदशायामेव निजं   
भावमधिगच्छति - इति व्याख्येयम् । व्याख्यातमेतत् श्लोकत्रयं वृत्तौ   
विभागेन   
  
अतः सततं सर्वकालं यः करोति   
  
इत्यादिना । तथा   
  
गुणस्पन्दस्य सत्त्वरजस्तमोरूपस्य   
  
इत्यादिना । तथा   
  
स्वल्पबोधांस्तु   
  
इत्यादिना ग्रन्थेन ॥ ३ ॥ ४ ॥ ५ ॥  
  
एवं प्रबुद्धस्यैव जागरतुर्यपदयोरुपदेश्यत्वे व्यवस्थापिते   
सर्वशरीरिसाधारणजाग्रद्वृत्त्यन्तरलीनामेव तावत्परतत्त्वोपलब्धिमुपदेष्टुमाह   
  
अतिक्रुद्धः प्रहृष्टो वा किं करोमीति वा मृशन् ।  
धावन्वा यत्पदं गच्छेत्तत्र स्पन्दः प्रतिष्ठितः ॥ ६ ॥  
  
प्। ७०)  
  
सामान्यविशेषभेदेन प्रतिष्ठिताप्रतिष्ठितरूपत्वात् स्पन्दस्य द्वैविध्ये स्थिते   
उपादेयः प्रतिष्ठितः स्पन्दः तत्र पदे उपलभ्यते इति सम्बन्धः । यः   
प्रतिष्ठितश्चलत्वव्यपदेशहेतुः   
सुखित्वाद्यनित्यविशेषस्पन्दाविषयत्वादप्रकम्पस्थितिः स्वभावमात्राधारः   
सामान्यरूपो मुख्यः स्पन्दः प्रत्यस्तमितसमस्तविशेषशक्तिचक्रपरमात्मधर्मः   
स तत्र तस्मिन् अधुनैव निर्दिश्यमाने पदे उपलक्षणीयः । कस्मिन् (?)   
यत्पदम् अतिक्रुद्धो गच्छेत् प्रत्यग्रक्षत-दारुणोपद्रव-द्विषद्दर्शनादिना   
तीव्रतरकोपाविष्टः तज्जन्यविकारावस्थायाः प्रागेव झटिति जातमात्रक्रोधो यत्पदं   
यां भूमिकां गच्छेत् मनसा आसादयेत् तथा अतिप्रहृष्टो यत्पदं गच्छेत्   
मृतप्रत्युत्थितप्राणसमप्रमदादिदर्शनादिना प्रहृष्टः प्रकृष्टेन   
परमेणातिशयेन हृष्टः प्रमुदित आनन्दनिर्भरः तथैव उत्पन्नमात्रहर्षो   
यत्पदं गच्छेत् तथा किं करोमि इति   
  
प्। ७१)  
  
मृशन् यत् पदं गच्छेत् क्रुद्धेन राज्ञा रिपुणा वा बलवताभियुक्तस्तत्प्रतीकाराय   
कर्तव्यनिश्चयमलभमानः केवलं किं करोमि किमुपायमत्रावलम्बेय - इति   
प्रतिपत्तिमूढ एव मृशन् विकल्पयन् निरालम्बनचित्तवृत्तिर्यां   
भूमिकामधितिष्ठेत् तत्र प्रतिष्ठितस्पन्दोपलब्धिरित्यर्थः एतेन प्रकारत्रयेण   
दुःख-सुख-  
evaṃvidhāni prakārāntarāṇi saṃgṛhītāni veditavyāni | tena atikruddhavat   
aśaṅkiteṣṭajanavināśaśravaṇādinā kāraṇena   
atiśokāviṣṭo'piśokavyañjakāsrupralayādivikṛteḥ prāgeva samunmiṣitamātraśoko   
yatpadaṃ gacchet tathā akasmāt kupitakṛṣṇoragavyāghrādigrāsagocaragamanādinā   
nimittena atibhītaḥ tathaiva sadyaḥ samudbhūtamātrabhayo yatpadaṃ gacchet   
tathātyantajugupsāspadapadārthadarśanādihetunā   
  
p. 72)  
  
jātamātrajugupso yatpadaṃ gacchet tatrāpi pratiṣṭhitaspandopalabdhiḥ - ityupadiṣṭaṃ   
bhavati krodha-śoka-bhaya-jugupsābhedena caturvidhasya duḥkharāśeḥ   
atikruddhaśabdena upalakṣitatvāt | tathā   
prahṛṣṭavannijavīryabalasaṃpattisaṃbhāvanādihetunā suduṣkaramapi kāryaṃ   
nirvartayituṃ nirvikalpameva utsahamāno jhaṭiti yatpadaṃ gacchet tathaiva   
adṛṣṭapūrvaparamaramaṇīyādipadārthadarśanādinā sapadi ativismayāviṣṭo yatpadaṃ   
gacchet tathā kuhanādinā kāraṇena utpannamātrātihāso yatpadaṃ gacchet tatrāpi   
pratiṣṭhitaspandopalabdhiḥ - ityupadiṣṭaṃ bhavati harṣotsāha - vismaya-  
किङ्कर्तव्यतामूढवत् दूरत्वादिना दृष्टार्थनिश्चयावधारणाभावात्   
संशयाविष्टो यत्पदं गच्छेत् तत्रापि पूर्ववदुपलब्धिः - इत्युपदिष्टं भवति   
विस्मरणादिदशासु तत्त्वाप्रतिपत्तिलक्षणस्य   
  
प्। ७३)  
  
बहुविधस्य मोहराशेः किङ्कर्तव्यतामूढभावेन उपलक्षणात् ।   
एवमन्तःकरणव्यापाररूपजाग्रदवस्थाश्रयं परतत्त्वोपलब्ध्युपायमभिधाय   
बुद्धीन्द्रियव्यापाररूपजाग्रदवस्थाश्रयस्य अस्य यथा ह्यर्थोऽस्फुटो दृष्टः   
(४ नि० ६ क०) इत्यत्र प्रसङ्गाद्वक्ष्यमाणत्वात् सम्प्रति   
कर्मेन्द्रियव्यापाररूपजाग्रदवस्थाश्रयं तं पदं प्रतिपादयितुमाह -   
धावन्वा यत्पदं गच्छेत् तत्र इति तत्र तस्मिन्नपि पदे प्रतिष्ठितस्पन्दोपलब्धिः । तत्र   
हि इच्छाप्रयत्नज्ञानक्रियादिवृत्तीनां विभागाग्रहणाद् अद्वयेश्वररूपाभिव्यक्तिः   
। तथा हि - धावतः प्रतिपदं   
पदोज्जिहीर्षोद्धारप्रयत्नदेशावधारणपदविन्यासक्रियादिषु वृत्तिविशेषेषु सत्स्वेव   
अनवधार्यमाणविभागत्वात् असत्स्विव संवित् अविभागपरस्वभावमात्रप्रतिष्ठिता   
भवति तदा परवश एव पुमानैश्वरं रूपमाविशति । एतदपि   
वागादिकर्मेन्द्रियव्यापारोपलक्षणार्थं वेदितव्यम् । तेन धावद्वद्  
  
प्। ७४)  
  
अतिचतुरवर्णस्वरोच्चारव्यग्रवाग्वृत्तिरपि यत्पदं गच्छेत् तथा   
वीणावेणुवादनादित्वरिततरव्यापार्यमाणकराङ्गुलिकलापो यत्पदं यच्छेत् तत्रापि   
प्रतिष्ठितस्पन्दोपलब्धिः - इत्युपदिष्टं भवति सर्वकर्मेन्द्रियव्यापाराणां   
धावत्पदेन उपलक्षणात् । यथा ह्यर्थोऽस्फुटो दृ।ष्त इत्यादिश्लोके   
बुद्धीन्द्रियव्यापारगताम् एतामुपलब्धिं दर्शयिष्यति । यद्यपि च सर्वस्य   
प्राणभृतः सर्वासु अवस्थासु सर्वेन्द्रियवृत्तयो न अन्तरेण   
नित्योदितप्रतिष्ठितस्पन्दप्रकाशपरिस्फुरितसमापत्तिम् उन्मिषितुमेव प्रभवन्ति तथापि   
मायाशक्त्युद्भावितभेदावभासबलात् नानात्वेन उल्लसद्भिः अनन्तैः   
ज्ञानक्रियाविशेषैः व्यवधीयमान इवासौ प्रतिष्ठितः स्पन्दः प्रबुद्धस्यापि   
उपलब्धिगोचरत्वं गमयितुमशक्य - इति तदुपलब्धियोग्याः काश्चिदेव   
अतिक्रुद्धत्वादयो दशा उपायत्वेन सङ्गृह्य उपदिष्टाः । एताश्च प्रबुद्धस्य   
प्रत्यवमृश्यमानाः सद्यः प्रतिष्ठितस्पन्दोपलब्ध्युपायतां   
  
प्। ७५)  
  
भजन्ते न तु अनुभूयमानाः सा हि अवस्था दुःखादिमय्येव । ततो निष्क्रान्तस्तु   
प्रबुद्ध उपदेशबलाद् उपजाततादृशात्मस्वरूपविवेचनक्षमप्रज्ञातिशयः   
स्पन्दतत्त्वमनुभवति यदनुशीलनैकाग्र्यात् क्रमेण सुप्रबुद्धपदवीमधिरूढः   
सर्वत्र अनुभविष्यति - इति । विवृतमेतत्   
  
तस्य च स्पन्दतत्त्वस्य   
  
इत्यादिना वृत्तौ ॥ ६ ॥  
  
अथ जाग्रद्वृत्त्यन्तर्लीनतुर्यदशागतस्वभावोपलब्धये   
श्लोकत्रयमुपायोपदेशमाह तत्र युगलकं तावत्   
  
यामवस्थां समालम्ब्य यदयं मम वक्ष्यति ।  
तदवश्यं करिष्येऽहमिति सङ्कल्प्य तिष्ठति ॥  
  
तामाश्रित्योर्ध्वमार्गेण चन्द्रसूर्यावुभावपि ।  
सौषुम्नेऽध्वन्यस्तमितो हित्वा ब्रह्माण्डगोचरम् ॥ ७ ॥ ८ ॥  
  
तां यच्छब्दोपलक्षितवाक्यनिर्दिष्टाम् अवस्थां   
  
प्। ७६)  
  
दशाम् आश्रित्य आसाद्य पुरुषस्य चन्द्रसूर्यौ मनःप्राणौ द्वावपि युगपदेव   
अस्तमितः प्रलीयेते । किं कृत्वा (?) तादृग्दशाश्रयणसामर्थ्यादेव   
ब्रह्माण्डगोचरं हित्वा यदन्तस्तद्बहिः - इति ब्रह्माण्ड। शरीरं स एव गोचरः   
स्वप्रसराधिकरणं तं हित्वा त्यक्त्वा संवेद्यताभावादतिक्रम्येत्यर्थः । केन पथा   
अस्तमितः (?) ऊर्ध्वमार्गेण सर्वातिरिक्तेन अलौकिकेन वर्त्मना । तथा च-  
- iti dvidhā saṃsāragocaraiva ālambanīyaṃ nijaṃ viṣayamatītya tasyāṃ daśāyāṃ   
madhyasthatāṃ prāpya svakāraṇa eva astameti tathā sūryaśabdoditā prāṇaprasararūpā   
kriyāśaktiḥ nānānāḍīsaṃcāralakṣaṇāṃ kusṛtimakhilāṃ khilīkṛtya   
sāmānyaprāṇarūpatāmāpannā lokātiriktena pathā svapada eva śāmyati | tataḥ   
sauṣumne'dhvanyastamita ityāha - suṣumnābhidhā śarīramadhyamadhyāsitā yā nāḍī   
  
p. 77)  
  
tadīye adhvani parasyāḥ pārameśvaryāḥ śakteḥ pravahaṇamārge praśāmyataḥ   
jñeyakāryoparāgaparityāgāt paraśaktirūpatāmāpadyete - iti yāvat | kāṃ tāṃ   
daśāmāśritya (?) ityāha - yāmavasthāṃ samālambya   
samyaktyaktasamastavastuvyāpṛtistimitasarvaśaktitayā avalambya avaṣṭabhya   
kasmiṃścidavasare puruṣastiṣṭhati | kiṃ kṛtvā (?) samālambyeti   
samālambanakriyāpūrvabhāvikriyāntaraniṣṭhaṃ vākyamāha - iti saṃkalpya iti   
ityevaṃ saṃkalpaṃ kṛtvā | kathaṃ (?) yadayaṃ mama vakṣyati   
tadavaśyaṃ kariṣye'ham iti yasya ājñātikramāt sadya eva prāṇātyayādiranarthaḥ   
samāpatati so'tra rājādiḥ ayam iti nirdiṣṭaḥ ayaṃ yad vastu mama kartavyataṃyā vakṣyati   
jalpiṣyati tadavaśyaṃ sarvātmanā parihṛtasamastānyakaraṇīyo'haṃ kariṣye   
saṃpādayāmi - iti yugalakasya vākyārthasaṃgatiḥ | idaṃ tu tātparyam -   
kenacitkāraṇena avaśyakaraṇīyavacasā prabhaviṣṇunā kārayitavyavastuvivakṣayā   
  
p. 78)  
  
ākṣiptasya puṃsaḥ tadvacanaśuśrūṣāmātraniviḍāvadhānatvāt   
samastavṛttipratyastamaye sati saṃvit turīyāṃ daśām avaśyamevāviśati   
tatpratyavamarśābhyāsāt paratattvopalabdhiḥ - iti | atra brahmāṇḍagocaraśabdena   
śarīrākāśasya candrasūryaśabdābhyāṃ manaḥprāṇaprasarayośca pratipādanam |   
prayojanam anena upadeśena   
pratyabhijñāpitaturīyadaśāpratyavamarśābhyāsakāṣṭhādhirohiṇaḥ prabuddhasya   
nikhilabāhyābhyantarādhvātikrāntaparamapadaviśrāntilābhaḥ - iti | vyākhyātametat   
pṛthak vṛttikṛtā   
  
yāṃ spandarūpāmavasthām   
  
ityādinā   
  
tasya tāmavasthām   
  
ityādinā ca granthena || 8 ||  
  
nanu evaṃvidhā daśā sarvasya kasyacitkathaṃcit upajāyata eva tatkimupadeśena -   
ityāha   
  
tadā tasminmahāvyomni pralīnaśaśibhāskare |  
sauṣuptapadavanmūḍhaḥ prabuddhaḥ syādanāvṛtaḥ || 9 ||  
  
p. 79)  
  
tadā tatra tādṛśadaśāviśiṣṭe kāle sauṣumnādhvaśabdapratipādite mahāvyomni   
paramākāśe samastavedyavyatiriktasvarūpatvāt   
śabdaguṇātmakabhūtākāśasvarūpavailakṣaṇyācca mahāvyomaśabdapratipādite   
svasvabhāva eva kīdṛśe (?) pralīnaśaśibhāskare   
pratyastamitasamastajñānakriyāprasaraprapañce mūḍhaḥ   
parameśatigmaraśmiparamaśaktyaṃśusparśābhāvād   
anidrāṇapaśupratyayanidrāvasādaḥ sauṣuptapadavatsyāt suṣuptāvasthāyāmiva bhavet |   
yathā suṣuptāvasthā pralīnākhilavedyaprapañcarūpāpi aprabuddhasya tatkālam   
anubhavasāmarthyābhāvāt mohamayyeva tathā eṣā turyadaśāpi mohātmikaiva |   
prabuddhaḥ punarīśvaraśaktipātaprabhāvāt prakarṣeṇa lokātiriktātiśayena buddhaḥ   
pratyuditasamyagjñānadṛṣṭiḥ tādṛgdaśāpratyavamarśāvasarānubhūtaturyābhogaḥ   
anāvṛto dehādyavacchinnāhaṃpratyayarūpeṇa   
  
p. 80)  
  
āvaraṇena viyuktaḥ syāt saṃpadyeta | tadetat   
  
tasminmahāvyomni   
  
ityādinā granthena vyākhyātaṃ vṛttau || 9 ||  
  
evaṃ dehādivedyavargavyatiriktatvena   
sarvadaśānusyūtopalabdhṛmātralakṣaṇaikasvabhāvatvena ca upapāditasya   
pratipāditopalabdhyupāyasya svātmana eva śaṃkarasya yatsāmarthyaṃ tadeva   
avaśyakaraṇīyaśāstracoditakriyāsādhanabhūtānāṃ mantrāṇāṃ vīryam - iti   
prabuddhameva upalabdhatādṛgātmasvabhāvaṃ prati upadeṣṭuṃ yugalakamāha   
  
tadākramya balaṃ mantrāḥ sarvajñabalaśālinaḥ |  
pravartante'dhikārāya karaṇānīva dehinām ||  
tatraiva saṃpralīyante śāntarūpā nirañjanāḥ |  
sahārādhakacittena tenaite śivadharmiṇaḥ || 10 || 11 ||  
  
tena prastutavyākhyānena hetunā ete mantrā ārādhyadevatāvācakā varṇādisaṃniveśāḥ   
śivadharmiṇaḥ śivasya parameśvarasyānanyasādhāraṇaḥ sarvajñatvādirguṇo   
  
p. 81)  
  
dharmaḥ sa vidyate yeṣāṃ te tathā śivādabhinnasvarūpā ityarthaḥ | kena hetunā (?  
सामर्थ्यं शक्तिम् आक्रम्य उच्चिचारयिषावस्थायां तदभेदोपपत्त्या स्वीकृत्य   
सर्वज्ञबलशालिनः सर्वज्ञस्य शिवस्य बलेन शक्त्या श्लाघमाना सन्तः   
अधिकाराय प्रवर्तन्ते यथास्वं प्रतिनियतकार्यसम्पादनस्वाम्यार्थ्यं प्रसरन्ति ।   
एते हि अनासादितपरमेश्वराभेददशा उत्पादविनाशधर्मकवर्णमात्रात्मकाः   
तृणमपि कुब्जयितुमशक्ताः उक्तबलाक्रमणेन तु नियतेतिकर्तव्यतासहाया   
दीक्षादिवृश्चिकविषाकर्षणान्तपरापरस्वकार्यसम्पादनाधिकाराप्रतिहतशक्तयो   
भवन्ति । यद्येवं सर्वमन्त्राणामुक्तबलाक्रमणलक्षणवीर्यसाम्यं तत्   
कथमेषां भिन्नाधिकारित्वं सर्वे सर्वार्थसाधनाधिकृताः कथं न भवेयुः   
(?) - इत्यत्र परमेश्वरपरिकल्पितनियतिनियन्त्रितत्वमेव   
  
प्। ८२)  
  
हेतुं प्रतिपादयितुमुपमानमाह - कथमेते मन्त्रा नियताधिकाराय प्रवर्तन्ते   
साधकानां (?) - देहिनां करणनीव यथा हि   
देहादिमात्रानित्यवस्तुव्यवस्थितात्माभिमानानां सर्वशरीरभृतां करणानि   
इन्द्रियाणि यतः करणवर्गोऽयम् इत्यत्र प्रतिपादितयुक्त्या परमेश्वरादेव   
चेतनत्वापादनहेतुप्रवृत्त्यादिलाभसाम्ये सत्यपि करणानि   
तत्परिकल्पितनियतिशक्तिबलात् शब्दादिविषयप्रकाशनमात्रपर्यवसितसामर्थ्यानि   
यथास्वं पृथक्पृथगधिकाराय प्रवर्तन्ते न सर्वाणि सर्वस्मै तथैवैते   
मन्त्राः साधकानां स्वीकृतपरस्वभावाहम्भावप्रतिपत्तीनां   
यथानियमिताधिकाराय प्रवर्तन्ते तस्मात् करणवत् सर्वज्ञबलशालिनोऽपि मन्त्रा   
नियताधिकारा एव । ततश्च शिवधर्मिणो मन्त्रा यत्कृताधिकाराः सन्तो निरञ्जना   
अञ्जनात् वाच्योपरागरूपात् मलात् वर्णादिरूपभावनात्मकाद्वा निष्क्रान्ताः अत एव   
शान्तरूपाः शान्तं शुद्धं संविन्मात्रावशेषत्वात्   
  
प्। ८३)  
  
निर्विकारं रूपमात्मा येषां ते तादृशाः सन्तः तत्रैव शिवे परमकारणे   
स्वस्वभावे सम्प्रलीयन्ते तदैक्यमुपगच्छन्ति । केन साकम् (?)   
आराधकचित्तेन सह साधकमनसा साकं । तस्यां हि   
दशायामभिसम्ध्युपाधिविरहात् स्वाभाविकमात्रावशेषं यत् साधकचित्तं तेन   
साकम् । किमनेन तात्त्विकमन्त्रवीर्यं पतिपादितं भवति (?) तदिदं   
भवति - मन्त्रचेतसोः उदयास्तमयदशयोः परमकारणात् शिवादभेदः -   
इति मन्त्रात्मकतया साधकचित्तात्मकतया च शिवशक्तिरेव   
वर्णसङ्कल्पादिरूपधारिणी उदिता सती सम्प्रति   
अनासादितस्वस्वभावबलस्पर्शप्रतिपत्तीनां साधकानां भेदविभ्रममुत्पादयन्ती   
नियतार्थसाधनाधिकाराय पर्यवस्यति । यस्तु यथाप्रतिपादिते स्वस्वभावे एव   
सुदृढात्मप्रतिपत्तिः तस्य उदयास्तमयज्ञस्य सर्वमन्त्राः  
  
प्। ८४)  
  
सर्वार्थसाधनाधिकारिणो भवन्ति तत्तदितिकर्तव्यतासाहित्यनियमाद्यपेक्षां विना आ   
सतां वा मन्त्राः यद्यद्वचनं येन येनाभिसन्धिना उच्चारयति तत्   
तस्यामोघमन्त्रतामापद्यते - इति स्वभावबलाक्रमणमेव सिद्धं स्वतो   
मन्त्राणां वीर्यं प्रत्यवम्रष्टव्यं योगिना - इति तात्पर्यार्थः ।   
उपलक्षणार्थं मन्तव्यं चैतत् । उक्तोपपत्त्या न केवलं मन्त्रा एव शिवधर्मिणो   
यावन्न काचित्क्रिया ज्ञानं कार्यं ज्ञेयं वा वस्तु सम्भवति यत्    
परतत्त्वाभेदापत्तिलब्धात्मकं सत् शिवात्मकमेव न भवति - इति   
समनन्तरमेव वक्ष्यति । व्याख्यातम् एतत् वृत्तौ   
  
यद्बलं निरावरणाचिद्रूपम्   
  
इत्यादिना ॥ ११ ॥  
  
इति राजानकश्रीरामविरचितायां स्पन्दविवृतौ व्यतिरिक्तस्वभावोपलब्धिर्नाम द्वितीयो   
निष्यन्दः ॥ २ ॥  
  
प्। ८५)  
  
अथ   
  
विश्वस्वभावशक्त्युपपत्तिर्नाम   
  
तृतीयो निःष्यन्दः ॥  
  
इदानीं पक्षान्तरोपन्यासभङ्ग्या प्रकरणारम्भश्लोकापरार्धप्रतिज्ञातं   
स्वस्वभावस्यैव शिवस्य विश्वव्यक्तिमयशक्तिचक्रविभवनशीलत्वमवसरप्रप्तम्   
उपपत्त्युपलब्धिभ्यां निर्वाहयितुं श्लोकत्रयमाह   
  
यस्मात्सर्वमयो जीवः सर्वभावसमुद्भवात् ।  
तत्संवेदनरूपेण तादात्म्यप्रतिपत्तितः ॥ १ ॥  
  
तेन शब्दार्थचिन्तासु न सावस्था न या शिवः ।  
भोक्तैव भोग्यभावेन सदा सर्वत्र संस्थितः ॥ २ ॥  
  
इति वा यस्य संवित्तिः क्रीडात्वेनाखिलं जगत् ।  
स पश्यन्सततं युक्तो जीवन्मुक्तो न संशयः ॥ ३ ॥  
  
प्। ८६)  
  
यस्य इति वा संवित्तिः स जीवन्मुक्त इति सम्बन्धः इत्येवम् इदानीमेव   
प्रतिपाद्यप्रकारेण यस्य वा साधकोत्तमस्य संवित्तिः सम्यक् ज्ञानं स सततम्   
अव्यवधानेन सर्वावस्थासु युक्तः समाहितः उक्तवक्ष्यमाणोपदेशदृशा   
स्वभावबलपरिशीलनाप्रमत्तैकाग्रमानसः स जीवन् नियतदेहाधिकरणान् प्राणान्   
धारयन् एव मुक्तः   
सर्वव्यापकसर्वात्मकसर्वेश्वरस्वतन्त्रस्वस्वभावाहङ्कारप्रतिपत्तिदार्ढ्येन   
जन्मादिविरोधात् निष्क्रान्तः परमेश्वर एव संवृत्त - इत्यत्र न संशयो न   
भ्रान्तिः स्वसंवेद्योपपत्त्युपलब्धिनिष्प्रकम्पत्वात् अस्य अर्थस्य । किं कुर्वन्   
जीवन्मुक्तः (?) अखिलम् अशेषमनन्तवस्तुव्यक्तिविचित्रं जगत् विश्वं   
क्रीडात्वेन स्वनिर्मितचराचरभावक्रीडनकोपरचितलीलामात्रतया पश्यन् विभावयन् ।   
सर्वो हि जनः   
अनुन्मिषितस्वस्वभावनिभालनक्षमविमलविज्ञानदृष्टिरात्मनोऽन्योन्यतश्च   
  
प्। ८७)  
  
विभिन्न इदमखिलं भावजातं कुतश्चिदन्यतः कारणात् उद्भूतम् अनिशं   
मन्यमानः तद्भावजन्यहर्षशोकभयादिविकारान् अनुभवन् भवाध्वनि पुनः   
पुनः जन्मादिबन्धनभाजनतां भजते । यस्तु प्रतिपाद्यप्रकारेण   
उत्पन्नपरसंविदभिव्यक्तिः स यथा कश्चित् क्रीडापरः स्वपरिकल्पितैः   
भयक्रोधादिकारणभूतभावप्रतिच्छन्दकैः क्रीडन् तद्याथात्म्यवेदित्वात्   
भयादिविकारकालुष्यं मनागपि नापद्यते तथैव भावानां   
स्वस्वभावशक्तिविजृम्भितमात्रतया याथात्म्यवेदी सन् सन् मनागपि विकृतिं न   
आपद्यते । एवं सर्वं क्रीडात्वेनैव पश्यन् जीवन्नेव मुक्तः । कथं यस्य संवित्तिः   
(?) इति - तेनेत्यादिश्लोकेन प्रतिपादयति तेन वक्ष्यमाणेन हेतुना   
शब्दार्थचिन्तासु सा अवस्थैव नास्ति या न शिवः - इति यस्य संवित्तिः स जीवन्मुक्तः   
इति । शब्दोऽर्थप्रत्यायकः पदसमुदायः अर्थोजात्यादिभेदात् बहुविधम्   
  
प्। ८८)  
  
अभिधेयं वस्तुजातं तयोः चिन्ता तथा तथा विकल्पनाः अनन्तचिन्तनीयवस्तूपरागात्   
विचित्राणि ज्ञानानि यन्मयो व्यवहारः एतासु शब्दार्थचिन्तासु सा अवस्था दशा न   
काचित् शब्दचिन्तारूपा अर्थचिन्तारूपा वा सम्भवति या शिव एव साक्षात् न भवति । यत   
एवं तदा भोक्ता अनुभवितैव ईश्वरः सदा नित्यं सर्वत्र सर्वासु अवस्थासु   
भोग्यभावेन अनुभवनीयवस्त्वात्मना स्थितो न पृथक् किञ्चित् भोग्यं नामास्ति   
तत्त्वानवमर्शमात्रविजृम्भितम् एतत् भोक्तृभोग्यविभागरूपम् । केन हेतुना न   
सावस्था न या शिवः (?) इत्याह - यस्मात् जीवः आत्मा सर्वमयो   
विश्वरूपः परस्परव्यतिरिक्तप्रतिपत्तिः जीवस्यापि यो व्यवहारः सोऽपि   
वेद्यवेदकाभेदपूर्वकतयैव उपपन्न - इत्यर्थः कुत एतत् (?)   
तत्संवेदनरूपेण तादात्म्यप्रतिपत्तितः सर्वभावसमुद्भवात्   
  
प्। ८९)  
  
सर्वमयो जीवः तस्य कस्यचित् संवेद्यस्य घटसुखादेः यत् संवेदनं ज्ञानं तस्य   
यत् स्वभावः तेन हेतुना या तादात्म्यप्रतिपत्तिः तदभेदसंवित् ततो हेतोः निर्वर्तमानो   
यः सर्वभावसमुद्भवः सर्वेषां भावानां उत्पत्तिः तस्मात् सर्वमयो जीवः ।   
किमुक्तं भवति - जीवस्यैव व्यवहारो विचार्यमाणोऽयं   
वस्तुयाथात्म्यमुपपादयति । तथाहि - अयं स्वविषयं संविदन्नेव   
समुद्भावयति सृजति संवेद्यमानमेव हि वस्तु स्वरूपं लभते न तु   
असंवेद्यमानं संवेद्यमानता च तेन तेन रूपेण प्रकाशमानता   
प्रकाशमानत्वं च प्रकाशादव्यतिरिक्तं नान्यत् किञ्चित् । यदाह न्यायवादी   
  
चेतनाच्चापि वेद्यत्वादतद्रूपाप्रवेदनात् ।  
  
इति । एवं च यत् यत् अयं जीवः संवेत्ति तत्तदस्य शरीरमेव सम्पद्यते न तु   
नियतशिरपाण्याद्यवयवसम्निवेश   
  
प्। ९०)  
  
एव सोऽपि हि अस्य संवेद्यमानतावस्थायामेव शरीरीभवति अन्यदा तु व्यतिरिक्तो विषय   
एव । तथा च - संवेद्यमानत्वसामान्यात् द्विविधं शरीरमस्याम्नातं   
तत्त्वविद्भिः भूतात्मकं भावात्मकं च तत्र   
मायाशक्तिवैभवविस्मारिततात्त्विकस्वभावतया वस्तुसंवेदनावसरे   
स्वरूपापरामर्शत्वमुकुलितसामर्थ्योऽयं जीवः अवच्छिन्नाहङ्कारास्पदतया   
शिरःपाण्यादिमच्छरीरत्वेन यत् परामृशति तत् अस्य सृष्ट्यादिमयत्वात्   
भूतात्मकम् - इत्युक्तम् । यत्तु व्यतिरिक्तं शब्दादिविषयत्वेन परामृशति   
तद्भावात्मकं । परमार्थे तु विचार्यमाणे द्वयमप्यस्य शरीरं   
संवेद्यमानत्वाविशेषात् । एवं संवेद्यमानतालक्षणभावसंसर्गावस्थायां   
जीवः संवेद्यवस्त्वव्यतिरेकात् सर्वमयो विश्वरूपः स्थितोऽपि सन्   
तथावस्तुसंवेदनतत्त्वपरामर्शानुन्मेषात् सर्वमिदम्   
आत्मव्यतिरिक्तकारणान्तरलब्धात्मकत्वेन आत्मनः परस्परतश्च पृथक्त्वेन   
व्यवच्छिन्दन्   
  
प्। ९१)  
  
आत्मानं च देहाद्यनित्यभावाहम्भावेन अध्यवस्यन् जन्मादिबन्धभाक् संसारी   
जीव इति व्यपदिश्यते । यदा तु   
शिवदिवाकरशक्त्यंशुपातजनितप्रबोधोन्मिषितविशददृष्टिस्फुटतर-  
yathāvasthitavastusaṃvedanaparāmarśaśaktibhirvyaktibhāk bhavati tadā sa eva   
saṃkalpamātravilikhitāvicitraviśvavyaktimayaśakticakraḥ śivaḥ saṃpadyate | tena uktam   
- tattadvastusaṃvedanasvabhāvabalena yā tādātmyapratipattiḥ   
saṃvedyamānavastvabhedasaṃvittitaḥ sarvabhāvasamudbhavaḥ tasmāt jīvaḥ tāvat   
sarvamayaḥ tena ca tasya sarvamayatvapratipattilakṣaṇena hetunā sā avasthā nāsti yā   
śivamayī na bhavati tataśca bhoktaiva īśvaro bhogyabhāvena īśitavyavasturūpatayā sadā   
sarvatra saṃsthitaḥ | evaṃ yasya vā saṃvittiḥ sa jīvanmukta - iti   
vākyasamanvayasaṃkalanārthametat   
  
p. 92)  
  
punaruktam - ityanena ślokatrayeṇa ātmana eva viśvarūpatvena sthitiḥ pratipāditā   
viśvaprapañcasya nimittāntarānupapatteḥ | yathoktaṃ brahmavidā   
  
kalpayatyātmanātmānamātmā devaḥ svamāyayā |  
sa eva buddhyate bhedāditi vedāntaniścayaḥ ||  
  
iti | tathā anyenāpi stutidvāreṇoktam   
  
vividhairupādhibhiravasthitairbahiḥ sphaṭikādivattava vicitratocyatām |  
yadi te kadācana kathaṃcana kvacidbhavituṃ kṣamāstvadavabhāsataḥ pṛthak ||  
  
paramāṇupākapariṇāmavibhramādyuta vā vivarta iti viśvamiṣyatām |  
vibudhottamairyadiha tadvikalpanāstava śaktireva na tathopapādayet ||  
  
tadihāpi ca pratinimeṣamunmiṣannimiṣadvikalpavividhāṃśumaṇḍalaḥ |  
atha cātiśuddhavapuradbhutaikabhūḥ sphurasi tvameva śiva cinmayo maṇiḥ ||  
  
p. 93)  
  
vyākhyātametat vṛttau pṛthak pṛthak   
  
sarvātmaka evāyamātmā   
  
ityādinā   
  
tena tathāvidhena   
  
ityādinā   
  
evaṃ svabhāve yasya   
  
ityādinā ca granthena || 1 || 2 || 3 ||  
  
iti śrīrājānakaśrīrāmaviracitāyāṃ spandavivṛtau viśvasya   
svasvabhāvaśaktimātratvopapattirnāma tṛtīyo niḥṣyandaḥ || 3 ||  
p. 94)  
  
atha   
  
abhedopalabdhirnāma   
  
caturtho niḥṣyandaḥ ||  
  
idānīmiyameva upapattiḥ sugṛhītā satī abhedopalabdhyupāyaḥ - iti pradarśayituṃ   
mantranyāsādisamastavidhisaṃskārakatvamasyāḥ pratipādayitumāha   
  
ayamevodayastasya dhyeyasya dhyāyicetasiḥ |  
tadātmatāsamāpattiricchataḥ sādhakasya yā || 1 ||  
  
tasya kasyacit dhyeyasya tena tenākāreṇa smartavyasya mantravācyasya devatāviśeṣasya   
udayaḥ tattadarthakriyāsaṃpādinā amoghaśaktinā tena tenopāsyenākāreṇa prathanam kva   
adhikaraṇe (?) - dhyāyicetasi dhyāyinaḥ smartuḥ saṃbandhini cetasi   
saṃkalpe ko'sāvudayaḥ (?) - icchataḥ icchāvasthāyāṃ   
  
p. 95)  
  
vartamānasya mantramuccicārayiṣoḥ sādhakasya abhiyuktasya vastusāmarthyasiddhā yā   
tadātmatāsamāpattiḥ tasya dhyeyasya ya ātmā svarūpaṃ tasya bhāvastadātmatā tayā   
samāpattirekībhāvaḥ | idamatra tātparyam -   
nyāsādihetormantroccāraṇecchāvasthāyāṃ mantraruddhānyadevatākārāyāṃ   
sādhakacetasaḥ svayamaprayatnena saṃpādyamānaṃ yadabhinnarūpatvaṃ sa eva   
parāmarśakṣamasaṃvido dhyāturmukhya ārādhyadevatāyāḥ pratyakṣadarśanarūpa   
udayo na tu vyatirekavibhāvyamānākāratā - iti anayaiva saṃvidā śivarūpatāpatteḥ |  
  
śivo bhūtvā śivaṃ yajet |  
  
ityasya vidheḥ caritārthatvam |  
  
ayameva tatsaṃvedanadvāreṇa   
  
ityādinā vyākhyātametat vṛttau || 1 ||  
  
asyā eva saṃvido vidhyantarasaṃskārakatvamāha   
  
iyamevāmṛtaprāptirayamevātmano grahaḥ |  
iyaṃ nirvāṇadīkṣā ca śivasadbhāvadāyinī || 2 ||  
  
p. 96)  
  
iyameva yathāpratipāditā śarīrādivinaśvaravastvālambanāhaṃpratyayarūpasya   
svaprakāśavyatiriktavedyabhāvapratītimayasya mithyājñānasya ucchedāt   
anavacchinnasvacchasvacchandasvabhāvamātraikatattvopalabdhirūpā saṃvit samyag   
jñānam amṛtaprāptiḥ amṛtasya avināśinaḥ śivātmakasyātmanaḥ prāptirupalabdhiḥ   
kila arthānugatāmṛtaprāptirbhavati na tu dravyaviśeṣātmakasya jaḍasyānityasya   
vastunaḥ kasyacit prāptiramṛtaprāptiḥ sā hi jīvasya   
kālāntarasthāyiśarīratvakāraṇabhāvāt etadupacāreṇa evamucyate | tathā ayamevātmano   
grahaḥ yā evaṃvidhā mantroccāraṇecchākṣaṇabhāvinī saṃvit so'yamevātmano jīvasya   
graho grahaṇaṃ teṣu teṣu hi dīkṣādiṣu vidhiviśeṣeṣu ātmanaḥ śiṣyasaṃbandhinaḥ   
svasya vā grahaṇaṃ śāstreṣu upadiśyate | yathā udāhṛtaṃ vṛttau   
  
ātmao grahaṇaṃ kuryāddīkṣākāle gururdhiyā |  
  
p. 97)  
  
iti | tena tādṛgvidhisaṃpattaye parikalpitarūpaviśeṣasyātmano yā   
paramakāraṇabhūtasvabhāvābhedasamāpattirupajāyate sā parāmṛśyamānā   
ātmagrahaṇātmakavidhisaṃpadikā bhavati na tu anyathā tasyāmūrtasya grahaṇaṃ   
saṃbhavati grahītuḥ paramātmanaḥ sarvavyāpakasaṃvidrūpāt tasyābhinnatvāt | tathā   
iyameva nirvāṇadīkṣā nirvāṇaṃ nirvṛtirdvaitapratyayalakṣaṇakṣobhaparikṣayāt   
ātyantikī praśāntiḥ saṃvidaḥ svasvabhāvavyavasthitiḥ tadarthā dīkṣā   
svarūpasaṃbodhadānātmako bhedamayabandhakṣapaṇalakṣaṇaśca saṃskāraviśeṣaḥ sā   
caivaṃrūpā nirvāṇadīkṣā iyameva pratipāditā saṃvit etatkāraṇatvāt tasyāḥ | yata eṣā   
saṃvit śivasadbhāvadāyinī śivasya svasvabhāvasyaiva parameśvarasya yaḥ sadbhāvaḥ   
sattā yena rūpeṇa ahamevāsmi  
  
p. 98)  
  
iti pratipattirabādhitā siddhyavasthāyāmupapadyate tasya dāyinī pratipādikā sa hi niruttaraḥ   
saṃskāraḥ suprabuddhagurorgocaraḥ paramaśivātmakasvarūpaprāptimātro na tu   
bāhyasādhanasādhyavidhiviśeṣātmaka iti | vyākhyātametat   
  
iyameva sā mithyājñānaśūnyasya   
  
ityādinā vṛttau || 2 ||  
  
evamuttamavidhisaṃskārakāraṇatvamasyāḥ saṃvidaḥ pratipādya idānīṃ   
siddhyantarakāraṇatvaṃ saṃsārivyavahāranidarśanena pratipādayituṃ ślokadvayamāha   
  
yathecchābhyarthito dhātā jāgrato'rthān hṛdi sthitān |  
somasūryodayaṃ kṛtvā saṃpādayati dehinaḥ || 3 ||  
  
tathā svapne'pyabhīṣṭārthānpraṇayasyānatikramāt |  
nityaṃ sphuṭataraṃ madhye sthito'vaśyaṃ prakāśayet || 4 ||  
  
p. 99)  
  
yathā dehino dehamātrameva ātmatvena pratipannasya sarvasya saṃsāriṇo jāgrato   
yathāsvaṃ viṣayagrahaṇavyagrendriyavṛttilakṣaṇāṃ jāgarāvasthām anubhavato hṛdi   
sthitān āśayaniviṣṭān draṣṭum abhīṣṭān bhāvān icchābhyarthitaḥ icchayā   
didṛkṣārūpayā abhyarthitaḥ tadavasthāsvabhāvabalāt tādātmyasamāpattyā   
tadarthasaṃpatteḥ yācita iva dhātā sarvakartā parameśvaraḥ paramātma saṃpādayati   
yathābhiprāyaṃ cakṣuṣoḥ udayam   
abhipretārthāvadhāraṇamātrāvadhānarūpasvarūpaprathanaṃ vidhāya -   
ityupamānavākyam | idamatra tātparyam - yo yaḥ kaścit saṃsārī yamevārthaṃ   
draṣṭumutpanneccho bhavati sa taddidṛkṣāvasthāyāṃ jhagityavaśa eva paramātmānaṃ   
dhātāramabhedena āviśati sā avasthā asya prārthanā - ityupacaritā tatpūrvakatayā   
abhīṣṭārthaprāpteḥ |   
  
p. 100)  
  
sa tayā abhyarthito dhātā tāvanmātrārthaprathanāya avadhānātmanā cakṣuṣoḥ   
svarūpavyaktilakṣaṇamudayaṃ kṛtvā saṃnihiteṣvapi anyeṣu bahuṣu dṛśyeṣu   
yaddidṛkṣayaiva abhyarthitaḥ tamevārthaṃ pradarśayati nānyat | cakṣuṣorudayaṃ   
kṛtvā - iti upalakṣaṇamātrametat mantavyam | tena śuśrūṣābhyarthitaḥ   
śravaṇayorudayaṃ kṛtvā śravyāntarasaṃnidhāvapi śuśrūṣitameva arthaṃ śrāvayati   
dhātā dehinaḥ - iti sarvendriyeṣvapi yojyam | cakṣuṣośca somasūryaśabdena   
pratipādanena viśvarūpāt dhāturjīvasya vāstavābhedapratipādanaprayojanam |   
upalakṣaṇārthaṃ ca vṛttikṛtaiva vyākhyātam   
  
cakṣurādiṣvavadhānena   
  
ityatrādigrahaṇāt | itthaṃ sarvajīvānāṃ sarvārthaprathanamicchāpūrvakaṃ bhavat sā ca   
icchāvasthā saṃsāriṇaḥ paramakāraṇābhedarūpā - iti parameśvara eva svatantro   
yatheṣṭamidamakhilaṃ prakāśayati -   
  
p. 101)  
  
iti paramārthaṃ tadīyamāyāśaktijanitadehādivyavacchedāḥ saṃsāriṇo na prapadyante |   
yastu prabuddha   
uktopadeśābhyāsaprakarṣakaṣaṇapāṣāṇaniśitīkṛtaprajñākṛpāṇīnikṛttakalpa-  
संस्मर्यमाणः तं प्रत्यभिज्ञातुमलम् - इति सिद्धाव्यतिरेकसमाधियोगिनं   
प्रति इदमुपमेयवाक्येनोपदिश्यते । यथा वा तैरेव प्रतिपादितयुक्त्या इच्छाभ्यर्थितः   
सन् सर्वार्थान् प्रथयति तथैव तेन प्रकारेण नित्यं सर्वदा सर्वासु   
ज्ञातृज्ञेयसम्बन्धदशासु प्रणयस्य इच्छावस्थायां   
तादात्म्यप्रतिपत्तिरूपायाः प्रार्थनायाः अनतिक्रमात् अनुल्लङ्घनात्   
प्रत्यवमर्शावहितत्वेन अनुपेक्षणात् स्वप्नेऽपि स्वव्यापारोपरतचक्षुरादौ   
मनोमात्रग्राह्यस्वसृष्टिविषयायां स्वापावस्थायां यावद् अभीष्टान्   
साधकाभिमतानेव अर्थान् स्फुटतरम्   
  
प्। १०२)  
  
अतिप्रकटं कृत्वा मध्ये स्थितो हृदये सदासीनोऽवश्यं नियमेन असौ धाता   
प्रकाशयेत् प्रथयेत् - इति तथेत्यादेरुपमेयवाक्यस्यार्थः । तात्पर्यं पुनरिदं   
- यः सर्वदा सर्वानुभवेषु धातुः सर्वेश्वरस्य स्वस्वभावस्य   
तल्लीनत्वलक्षणं प्रणयं स्वसामर्थ्यसिद्धं प्रतिक्षणप्रत्यवमर्शावहितत्वात्   
नातिक्रामति तस्यासौ धाता जागरवत् स्वप्नेऽपि अभिमतानेवार्थान् प्रकाशयति न तस्य   
स्वप्नपदार्थाः स्वातन्त्र्येण प्रवर्तमानाः   
सर्वकर्तृत्वलक्षणस्वशक्तिप्रतिबन्धमुद्भावयन्ति असंसारित्वात् किन्तु स्वतन्त्रः   
स्वशक्त्या यथेष्टं तान् सृजति । यथाह भर्तृहरिः   
  
प्रविभज्यात्मनात्मानं सृष्ट्वा भावान् पृथग्विधान् ।  
सर्वेश्वरः सर्वशक्तिः स्वप्ने भोक्ता प्रपद्यते ॥  
  
इति । अत एव स्वप्नस्वातन्त्र्यमेतत् - इत्युक्तम् । तस्य स्वप्नजागरयोर्विशेषो नास्ति -   
इति तमोवरणनिर्भेदः स एवोक्तः ।   
देहाद्यहन्ताजनितोऽनवच्छिन्नस्वमाहात्म्यनिरोधः   
  
प्। १०३)  
  
तमः तेन वरणं स्थगनं स्वभावतिरोधानं तस्य   
निर्भेदोऽनन्तनिजवैभवाभिव्यक्तिवशात् विनाशः स हि तस्यामवस्थायामाविर्भवति ।   
व्याख्यातमेतत् वृत्तौ पृथक् पृथक्   
  
यथा अस्य अनभिव्यक्तस्वस्वरूपस्य   
  
इत्यादिना । तथा   
  
स्वप्नेऽप्यभीष्टार्थानेव पश्यति   
  
इत्यादिना ग्रन्थेन ॥ ३ ॥ ४ ॥  
  
अथ एवंविधसमाधिव्युत्थानमात्रात् संसारिसमानतां योगिनः प्रतिपादयन्   
नित्ययुक्ततां द्रढयितुमाह   
  
अन्यथा तु स्वतन्त्रा स्यात्सृष्टिस्तद्धर्मकत्वतः ।  
सततं लौकिकस्येव जाग्रत्स्वप्नपदद्वये ॥ ५ ॥  
  
अन्यथा तु उक्तात्प्रकारात् अन्येन प्रकारेण सर्वकर्तुः स्वतन्त्रस्य परमेश्वरस्य एकस्य   
ममैवेदं   
  
प्। १०४)  
  
जगत्कार्यम् - इति प्रतिपत्त्यभावरूपेण वर्तमानस्य योगिनो जाग्रत्स्वप्नपदद्वये   
जागरस्वापदशयोः तद्धर्मकत्वतः सर्गगुणात्मकत्वात् सृष्टिः   
नानाभावनिर्मितिः सततम् आत्मतत्त्वसंविदुदयात् स्वतन्त्रा स्यात् वास्तवेन   
स्वतन्त्रस्वात्ममात्रकर्तृत्वेन अपरामृश्यमाना सती   
विचित्रविभ्रमदानस्वच्छन्दा दुर्निवारतादृक्सामर्थ्यप्रसरा भवेत् । कस्येव   
(?) - लौकिकस्येव संसारिणो लोकस्य यथा । इदमत्र तात्पर्यम् -   
जागरास्वप्नलक्षणं पदद्वयं सर्गस्वभावं तत्र हि ज्ञानज्ञेयभावेन   
पारमेश्वर्याः शक्तेः स्थितिः प्रतिपादिता तादृशि अस्मिन् द्वयात्मके पदद्वये यो   
योगी यथोक्तसंवित्तिसमाधानापरित्यागात् अप्युत्थितः स्यात् तस्य सर्वथा स्वतन्त्रे   
सर्वकर्तरि स्वात्मनि सुव्यवस्थितस्य   
  
प्। १०५)  
  
सृष्टिस्वभावं तत्पदद्वयं शक्तिप्रतिबन्धाय न प्रभवति यस्तु अतोऽन्यथा स्यात् स   
लोकवन्निजयैव भावसृष्ट्या परवशीक्रियते - इति नित्ययुक्तेन योगिना   
भाव्यमित्यर्थः । तदेतत्   
  
अन्यथा स्वरूपस्थित्यभावे   
  
इत्यादिना व्याख्यातमेतद्वृत्तौ ॥ ५ ॥  
  
इदानीमतीतानागतव्यवहितविप्रकृष्टादिवस्तुविज्ञानमनयैव संविदा सुलभम् -  
  
yathā hyartho'sphuṭo dṛṣṭaḥ sāvadhāne'pi cetasi |  
bhūyaḥ sphuṭataro bhāti svabalodyogabhāvitaḥ || 6 ||  
  
evaṃ yatparamārthena yatra yena yathā sthitam |  
tattathā balamākramya na cirātsaṃpravartate || 7 ||  
  
p. 106)  
  
yathā hi kasyacit sāvadhāne tadarthadidṛkṣāniviḍaprayatne'pi cetasi sati jhagiti   
dṛṣṭamātro'rthaḥ asphuṭaḥ aprakaṭo bhāti prathate bhūyo'nantaraṃ   
svabalodyogabhāvitaḥ svasyātmanaḥ sarvajñasya balaṃ sāmarthyaṃ jñatvādilakṣaṇā   
śaktiḥ tayā udyogaḥ udyamo niviḍatarāvadhānatayā darśanotsāhaḥ tena bhāvito   
lakṣitaḥ san sphuṭataro bhāti pratyabhijñāyamānaniravaśeṣaviśeṣaḥ so'yam iti prathate   
- ityupamānavākyam | asyedaṃ tātparyaṃ - yasya kasyacit draṣṭumabhīṣṭo'rtho   
jhagiti visphāritamātracakṣuṣo na samyak dṛśyatāmāpadyate punaḥ kṣaṇāntare   
taddeśagatasyaiva tathaiva nyakṣanikṣiptākṣasya sphuṭataraḥ prakāśate tatra ko hetuḥ   
(?) - na hi tena draṣṭṭavyatiriktaṃ viśeṣadarśanasādhanaṃ   
kiṃcidāhriyate tena tāttvikasvabhāvānupraveśa   
  
p. 107)  
  
eva tasya saṃjāyate yadbalasparśāt tasya so'rtho yāthātmyena prathate - tataḥ   
svabalodyogamātraṃ sarvārthaprakāśanasādhanaṃ sarvadehināṃ nānyatkiṃcit |   
evaṃvidhārthaprakāśanaṃ sarvaprāṇisādhāraṇamapi prabuddhasya yogina eva   
pratyavamṛśyamānaṃ sat tathā prakāśate nānyasya   
māyātimiratiraskṛtasamyagdarśanasya iti yogī eva anena upadeśena smāryate evam   
ityādyupameyavākyoktena | yathā hi asphuṭadṛṣṭo'rthaḥ svabalamevākramya   
sphuṭataraṃ prakāśate evam anenaiva upamānavākyoktena prakāreṇa balaṃ   
svasvabhāvasāmarthyam ākramya didṛkṣākṣaṇe tat abhedena adhiṣṭhāya vartamānasya   
yoginaḥ tathā tenaiva tattadavasthākāradeśakālādyavisaṃvādinā prakāreṇa   
saṃpravartate samyagabhivyaktimeti samyak   
  
p. 108)  
  
jñeyatayā abhimukhībhavati | kiṃ tadvastu (?) - paramārthena tattvato yat   
vastu gavādi yathā yena avasthātmanā prakāreṇa yena yādṛśena viśiṣṭasāsnādimatā   
ākāreṇa yatra yasmin vyavahitaviprakṛṣṭādau deśe bhūtādau vā kāle sthitaṃ tattathā   
saṃpravartata - iti | ayamatra bhāvārthaḥ - asphuṭe'rthe dṛṣṭe tasya   
sphuṭatarāvabhāsāya sarvajñasvasvabhāvābhedo yaḥ sarvasya kasyacit aprayatnena   
utpadyate prabuddhaḥ tatparāmarśābhyāsāt deśakālādivyavahitānapi   
yathābhimatānarthān tattvato jānāti - ityabādhitāyāṃ yuktau sthitāyāṃ   
sarvajñatvādiguṇābhivyaktau ayameva hetuḥ | ata evoktam   
  
parimitaviṣayamatītānāgatajñānaṃ na   
kiṃcidāścaryaṃ nirāvaraṇasvasvabhāvatvāt   
  
iti | tasyāṃ hi daśāyāṃ deśakālādyaniruddhaṃ svasvabhāvabalamabhivyajyate |  
  
p. 109)  
  
asphuṭo'rtho dṛṣṭaḥ ityupalakṣaṇārthametanmantavyam tena śrutādiṣvevameva yojyam |   
etena ca dṛśyāderarthasya sphuṭataradarśanādyarthaṃ prayatnaviśeṣāvasthāyāṃ   
saṃpādyamānena pratiṣṭhitaspandānupraveśena   
sarvabuddhyakṣavyāpārātmakajāgradavasthāśrayaḥ paratattvopalabdhyupāyaḥ   
prasaṅgāt pratipādito veditavyaḥ vyākhyātametadvṛttikṛtā ślokadvayaṃ pṛthak   
pṛthak yathā kila dūrasthita   
  
ityādinā   
  
tathā tenaiva prayatnaviśeṣeṇa   
  
ityādinā granthena || 6 || 7 ||  
  
athaitayaiva yuktyā kṣuttṛṣṇādijayaṃ pratipādayitumāha   
  
durbalo'pi tadākramya yataḥ kārye pravartate |  
ācchādayedbubhukṣāṃ ca tathā yo'tibubhukṣitaḥ || 8 ||  
  
yato yasmāddhetorbalaṃ sarvakartṛtvasvātantryalakṣaṇaṃ   
  
p. 110)  
  
sāmarthyamātmīyamākramya pūrvoktayā yuktyā tatrāvyatirekeṇa sthitvā durbalo'pi   
apacitadehadhātutvāt asamartho'pi san kaścit kārye bhārodvahanādivyāpāre pravartate   
kriyāpradhāno bhavati - etat dṛṣṭāntavākyam | asyedaṃ tātparyam - yaḥ   
parikṛśakāyatvāt aśakta eva saṃdhyādivyāpāramārabhamāṇaḥ abhyāsabalāt   
viṣayāntare balavattareṇāpyaśakyaṃ vyāyāmādikarma kartuṃ prabhavati tasya tathā   
sāmarthyotpattau prākpratipāditayuktyā svasvabhāvabalākramaṇamekaṃ varjayitvā   
nānyatkiṃcinnimittam | tattu yatheṣṭasarvakartṛtvalakṣaṇaṃ balamātmatattvasya   
māyīyaḥ kartā māyāpratibaddhaśaktitvāt   
niyatakāraṇāntarāpekṣaniyatakāryasaṃpādanasāmarthyaṃ manyate | so'pīdamahaṃ   
kartuṃ śaknomi - ityavikalotsāhadaśāyāṃ tadeva balamavalambamānaḥ   
tatkāryasaṃpādanakṣamo bhavati - iti yuktiryogina eva pratipattigocarī bhavati - iti   
tāmetāṃ dṛṣṭāntīkṛtya   
  
p. 111)  
  
taṃ pratyeva idaṃ dārṣṭāntikavākyena upadiśyate - yathā durbalo'pi   
balavatsaṃpādyakāryasapādanasamarthaḥ svasvabhāvabalākramaṇādeva bhavati tathā   
tenaiva prakāreṇa sarvakāryasaṃpādanasvatantraṃ svabalamākramya tat svaśaktitayā   
adhiṣṭhāya yo'tibubhukṣitaḥ atyarthaṃ bhojanecchāviṣṭaḥ sa tāṃ bubhukṣām   
ācchādayet sthagayet nyakkuryāt nityatṛptākṛtakasvarūpasāmarthyaprathanāt   
annādyabhyavahārakāraṇameva kṣunnivṛttyādikāryam - iti   
niyatiśaktipratibandhavidalane sati atyantaṃ tāṃ tirobhāvayet nityatṛpta eva   
syādityarthaḥ |  
  
durbalaḥ kṣīṇadhāturapi   
  
ityādinā vyākhyātametadvṛttau || 8 ||  
  
evaṃ pṛthak sarvajñatvasarvakartṛtvādiguṇavyaktyupāyopapattīḥ pratipādya   
punarekopapattinidarśanena   
  
p. 112)  
  
tāḥ pratipādayitumāha   
  
anenādhiṣṭhite dehe yathā sarvajñatādayaḥ |  
tathā svātmanyadhiṣṭhānātsarvatraivaṃ bhaviṣyati || 9 ||  
  
anena ātmanā cetayitrā adhiṣṭhite ahamiti pratipattyā adhyāsite dehe śarīre   
sarvajñatādayaḥ śarīrāśrayāṇi sarvāṇi jñeyāni kāryāṇi ca teṣu jñatā   
jñātṛtvamādiryeṣāṃ tānyeva kartṛtvādayo dharmāḥ yathā sarvasya sthitā - iti   
dṛṣṭāntavākyam | asyedaṃ tātparyam - yadyadayamātmā ahamiti-pratipattyā   
adhitiṣṭhati tattadasya śarīram tadāśrayaṃ ca sarvamayaṃ sthūlaṃ sūkṣmaṃ vā jñeyaṃ   
kāryaṃ ca jānāti ca karoti ca - ityanena nidarśanena tathaiva tenaiva prakāreṇa   
ahaṃtayā dehādhiṣṭhānavat svātmani svasvabhāve na duḥkhaṃ na sukhaṃ yatra   
ityādinoktalakṣaṇe dehādivyatiriktaviśuddhādvayacinmātravapuṣi adhiṣṭhānāt ahaṃtayā   
adhyāsanāt evaṃ śarīrāśrayasamastajñeyakāryavastu   
  
p. 113)  
  
jñātṛtvādivat sarvatra sakaleṣvapi bhuvaneṣu yoginaḥ sarvajñatādayo bhaviṣyanti   
avaśyamabhivyaktiṃ yāsyanti parasparavyatirikta-dehamātrāhaṃbhāvalakṣaṇa-  
सर्वज्ञतादयः सर्वत्र अभिव्यज्यन्त एव इत्यर्थः ।  
  
अनेन आत्मस्वभावेन   
  
इत्यादिना व्याख्यातमेतत् वृत्तौ ॥ ९ ॥  
  
एवं व्याधिवलीपलिताद्युच्छेदाय उपपत्तिमाह   
  
ग्लानिर्विलुण्ठिका देहे तस्याश्चाज्ञान्तः सृतिः ।  
तदुन्मेषविलुप्तं चेत्कुतः सा स्यादहेतुका ॥ १० ॥  
  
ग्लानिः मान्द्यादिजनिता हर्षहानिः सा देहे शरीरे विलुण्ठिका   
धातुबलवर्णतेजःशक्त्यादीनां हठेन हर्त्री तस्याश्चाज्ञानतः   
प्रतिपादिततत्त्वावगमाभावात्   
  
प्। ११४)  
  
सृतिः सरणं प्रवृत्तिः तत् अज्ञानम् उन्मेषविलुप्तं चेत् उन्मेषेण वक्ष्यमाणेन   
स्वभावालोकविकासेन विलुप्तं विच्छिन्नं निर्मूलतां नीतं यदि तदा असौ ग्लानिः   
अहेतुका कारणरहिता कुतो भवेत् न भवेदेव निर्निमित्तस्य उत्पादाभावात् अज्ञानं   
नाम जन्म-परिणाम-विवृद्धि-क्षय-  
janmādivikārādhikaraṇe kalevarādau ātmābhimānaḥ yasmiṃśca sati aprabuddho janaḥ   
tadvikārān janmādīn ātmani āropayan glānyā viluṇṭhyate | yastu   
vakṣyamāṇonmeṣapariśīlanād āvirbhūtasatyātmapratyayaḥ tasya kutaḥ glāniḥ - iti   
mukhyaṃ phalaṃ sahajānandahānirūpāyā   
  
p. 115)  
  
glānerabhāvaḥ gauṇastu valīpalitādyabhāvaḥ yataḥ tadā kutaḥ sā glāniḥ kāraṇarahitā   
bhavet - iti vyākhyāya punarvṛttikṛtā vyākhyātam   
  
anenaiva kāraṇena valīpalitābhāvaḥ śarīradārḍhyaṃ ca yoginām   
  
iti || 10 ||  
  
atha unmeṣasya glānikāraṇabhūtājñānavināśahetoḥ svarūpapratipādanāya āha   
  
ekacintāprasaktasya yataḥ syādaparodayaḥ |  
unmeṣaḥ sa tu vijñeyaḥ svayaṃ tamupalakṣayet || 11 ||  
  
sa tu sa punarunmeṣaḥ svasvabhāvābhāsavikāso vijñeyo boddhavyo lakṣaṇīyaḥ | ko'sau   
(?) - ekacintāprasaktasya ekasyāṃ cintāyāṃ dṛśyamāna-  
चिन्त्याभासानुपरक्तज्ञानात्मनः स्वस्वभावप्रकाशात् कारणभूतात्   
  
प्। ११६)  
  
अपरस्याः चिन्तायाः ग्राह्यालम्बिनो ज्ञानान्तरस्य उदयः उत्पत्तिः स्यात् । तं च योगी   
स्वयं आत्मनैव उपलक्षयेत् - परमार्थपरमेश्वरः सर्वतो विविक्तः   
परमकारणं परमात्मा अयमहमस्मि - इति प्रतिपद्येत । नहि तस्य शब्दादिवत्   
इदन्तया स्वरूपमुपलक्षयितुं शक्यं - स्वसंवेदनसंविदितस्वभावत्वात् ।   
तस्यैवंविधस्य नित्योदितस्यापि उपदेश्यं प्रति तदानीमेव अभिव्यज्यमानत्वात्   
उन्मेषशब्देन व्यपदेशः कृतः । यस्त्वेवं मन्यते - यस्यां चिन्तायां   
सत्याम् अपरचिन्तोदयः सा चिन्तैव चिन्तान्तरकारणं नान्तरालवर्ति वस्त्वन्तरं विद्यते   
यच्चिन्ताद्वयस्वरूपव्यतिरेकेण उपलक्षणीयात्मकं द्वितीयचिन्ताकारणं स्यात् - इति   
तं प्रतिकारणभावेन कार्यभावेन च अभिमतस्य पूर्वापरीभूतस्य चिन्ताद्वयस्य   
एष सम्बन्धो न सिद्ध्यति अनुसन्धातारं तृतीयं विना । पूर्वं कारणम्   
  
प्। ११७)  
  
अपरा च कार्यभूता चिन्ता - इति योऽनुसन्धत्ते यश्चासौ अनपह्नवनीयोऽनुसन्धाता   
सोऽनुसन्धेयचिन्ताद्वयव्यापकविशुद्धचिन्मात्रस्वरूपः सर्वकारणमात्मैवोन्मेष   
इत्युक्तः । अत एव वृत्तिकृता व्याख्यातम्   
  
चिन्ताद्वयान्ते व्यापकतया अनुभूयमानः   
  
इत्यादिना ॥ ११ ॥  
  
इदानीं तत्तत्साधनविशेषाभिनिविष्टानां योगिनां प्रायेण याः प्राप्यफलतया   
अभीष्टाः सिद्धयः ता एतदुपासायोगिनो विघ्नपरम्परा एव   
इत्युन्मेषाभ्यासप्रभावं प्रतिपादयितुमाह   
  
अतो बिन्दुरतो नादो रूपमस्मादतो रसः ।  
प्रवर्तन्तेऽचिरेणैव क्षोभकत्वेन देहिनः ॥ १२ ॥  
  
अतः अस्मात् प्रतिपादितस्वरूपात् उन्मेषात्   
जागराद्यवस्थागतसुखदुःखाद्यनुभवदशासु अविलुप्तेन अवधाएनन   
प्रतिक्षणविनश्वरविचित्रपरतन्त्रतुच्छरूपात्   
  
प्। ११८)  
  
वेद्यवस्तुनो वैधर्म्येण भाव्यमानात् सर्वकारणभूतात् अचिरेण अल्पेन कालेन एतानि   
सिद्धचिह्नानि क्षोभकत्वेन सन्तोष-स्मयाभिमानादिभिः चित्तव्युत्थापकत्वेन   
देहिनो नितरामनुन्मूलितदेहाद्यहम्प्रत्ययस्य योगिनः प्रवर्तन्ते प्रादुर्भवन्ति । कानि   
तानि (?) - बिन्दुः भ्रूमध्यादौ प्रदेशे   
ध्यानाभ्यासप्रकर्षप्रवर्धमानोत्तरोत्तरप्रसादस्तेजोविशेषो यो बिन्दुभेदाभ्यासात्   
धरातत्त्वध्यायिनामभिव्यज्यते । तथा - नादो   
वेगवन्नद्योघनिर्घोषघनोपक्रमः   
क्रमसूक्ष्मीभावाभिव्यज्यमानमधुमत्तमधुकरध्वनितानुकारी स्वोच्चरितो   
ध्वनिविशेषो यं व्योमतत्त्वाभ्यासिनः शृण्वन्ति । तथा - रूपं   
सन्तमसाद्यावरणेऽपि सति तत्तद्दृश्यवस्त्वाकारदर्शनं यत्   
तेजस्तत्त्वन्यक्षनिक्षिप्तमतयो [न्येक्षेण कार्त्स्न्येनेत्यर्थः ।]  
  
प्। ११९)  
  
निरीक्षन्ते । तथा - रसो रसवद्वस्तुविरहेऽपि अमृतास्वादो मुखे   
लोलाग्रलम्बिकादिधारणानिरतैः [लोलाग्रं जिह्वामूलम् । ; लम्बिका तालुरन्ध्रम् ।  
] अप्तत्त्वध्यायिभिर्य उपलभ्यते पवनतत्त्वध्यायिनां स्पर्शविशेषोऽपि   
योऽभिव्यज्यते सोऽपि अस्मात् प्रवर्तत - इति अत्र द्रष्टव्यम् । इदमत्र तात्पर्यम् -   
उन्मेषाभ्यासयोगिना तत्तद्धारणाद्यभ्यासचिरलभ्यास्वपि अचिरप्राप्यासु एतासु   
उपलब्धिषु सन्तिषिणा न भाव्यम् - निरुत्तरपदारोहप्रत्यूहभूतत्वादासाम् ।   
एताश्चेतरयोगिनां क्रमभाविन्योऽपि उन्मेषाभ्यासयोगिनां तदभिसन्धिविरहात्   
अक्रमेणापि प्रवर्तन्ते इति तथैव निर्दिष्टाः । व्याख्यातमेतत्   
  
अतोऽस्मात् उन्मेषात्   
  
इत्यादिना वृत्तौ ॥ १२ ॥  
  
प्। १२०)  
  
एवम् उन्मेषोपदेशेन आत्मनो देहादिवेद्यव्यतिरिक्तस्वरूपतां प्राक् बहुभिः प्रकारैः   
प्रतिपादितां सङ्ग्रहेण प्रतिपाद्य इदानीं तथैव तस्य सकललोकस्वानुभवसिद्धं   
व्यवहारं प्रदर्शनीकृत्य विश्वरूपतां सङ्क्षेपतः प्रतिपादयन्   
समस्तप्रकरणार्थतात्पर्यमाह   
  
दिदृक्षयेव सर्वार्थान्यदा व्याप्यावतिष्ठते ।  
तदा किं बहुनोक्तेन स्वयमेवावभोत्स्यते ॥ १३ ॥  
  
यदा यस्मिन् काले साधको दिदृक्षयेव द्रष्टुमिच्छया यथा सर्वार्थान् अखिलान्   
प्रमेयपदवीजुषो भावान् व्याप्य स्वसंवित्प्रकाशेन आच्छाद्य तदन्तर्लीनान् कृत्वा   
अवतिष्ठते नानात्वदर्शनभ्रान्तिनिवृत्तेरेकत्र तत्त्वे विश्राम्यति तदा तस्यां   
दशायां यत्फलमनुभूयते तत्र बहुना भूयसा उक्तेन फलाभिधानेन किं   
(?)   
  
प्। १२१)  
  
तत्प्रतिपादनेच्छया ग्रन्थसहस्राण्यपि उक्तानि निरर्थकानि भवन्ति तस्य   
वचनगोचरातीतत्वात् अत आह स्वयं तदवभोत्स्यते इति तत् तादृशं फलं   
स्वयमात्मनैव व्यतिरिक्तसाधननिरपेक्षेण प्रतिपत्स्यते अभियुक्तः स्वसंवेद्यत्वात्   
तस्य । इदमत्र तात्पर्यम् - योगिना सर्वभावानां स्वस्वभावाव्यतिरेकजिज्ञासुना   
स्वानुभूता दिदृक्षावस्था निदर्शनीकार्या तथा हि - द्रष्टुमभीष्टा भावाः   
स्वस्वभावाभेदेन व्यवतिष्ठन्ते भावभेदहेतोरिदन्ताप्रत्ययस्य अनुन्मेषात् तदा   
यथा दिदृक्षावस्थायां क्षेत्रज्ञस्वभावादभेदः तद्दिदृक्षितानां भावानां   
तथा परमात्मस्वभावात् अखिलजगद्भावानामभेद एव - इति   
पूर्वोपदिष्टव्यतिरिक्तात्मस्वरूपोपलब्धिपरामर्शाभ्यासात्   
उन्मिषितदिदृक्षाक्षणोपलक्षणक्षमविज्ञानचक्षुषं योगिनं प्रत्येव   
अयमुपदेशः मायाशक्तिजनितेन हि विकल्पतिमिरेण तिरस्कृतसम्यग्ज्ञानदृश   
एकमेव निर्विभागचिन्मात्रस्वरूपमात्मतत्त्वं   
  
प्। १२२)  
  
प्रमातृभेदेन प्रमेयभेदेन च नानारूपं पश्यन्तो   
दिदृक्षितदृश्यमानदृष्टाद्यवस्थाविभागं भावानां परिकल्प्य   
दिदृक्षितानामपि तेषां जीवस्वभावादभेदं वस्तुसन्तमेव पराम्रष्टुमशक्ताः   
कुतो जगद्भावानां परमात्मस्वभावानाम् अभेदं प्रतिपद्येरन् तदा योगिनैव   
दृष्टान्तीकृतस्वदिदृक्षाक्षणपरामर्शदिशा   
स्वस्वभावाभेदमखिलभुवनभावाभासानां भावयता   
भेदध्वान्तनिर्भेदभास्करेण भवितव्यम् । व्याख्यातमेतत्   
  
दिदृक्षा द्रष्टुमिच्छा तदवस्थास्थ इव   
  
इत्यादिना वृत्तौ ॥ १३ ॥  
  
एनमेव उपदेशं द्रढयितुमाह   
  
प्। १२३)  
  
प्रबुद्धः सर्वदा तिष्ठेज्ज्ञानेनालोच्य गोचरम् ।  
एकत्रारोपयेत्सर्वं ततोऽन्येन न पीड्यते ॥ १४ ॥  
  
सर्वदा सर्वासु अनुभवदशासु प्रबुद्धस्तिष्ठेत् प्रतिपादितोपदेशाभ्यासपरत्वात्   
अनिमीलितसम्यग्ज्ञानदृष्टिः जाग्रदेव आसीत । कथं (?) - ज्ञानेन   
संवेदनेन गोचरं विषयम् आलोच्य परिच्छेद्य तथारूपतया निश्चित्य एकत्र ज्ञातरि   
स्वात्मनि सर्वं परिच्छेद्यम् आरोपयेत् अर्पयेत् तदभिन्नतया प्रतिपद्येत इत्यर्थः ।   
ततश्च सर्वभावानामेकप्रमातृस्वरूपाभेदप्रतिपत्तिरूपात् आरोपणात् अन्येन   
व्यतिरिक्ततया अवभासमानेन प्रमेयेण वक्ष्यमाणेन कलाद्यात्मकेन भावजातेन   
न पीड्यते विनश्वरभावाहम्भावप्रतिपत्त्यादिना पाशेन संसारचक्रे निबध्य न   
कदर्थ्यते । इदमत्र तात्पर्यम् - यं   
  
प्। १२४)  
  
यमर्थं रूपादिकं चक्षुरादिज्ञानेन प्रमाता आलोचयति निश्चिनोति स स   
निश्चयावस्थायां प्रमातृरूपात् अभिन्न एव भवति निश्चितत्वं हि नाम वस्तुनः   
प्रकाशमानत्वं तच्च प्रकाशमानत्वादभिन्नमेव नान्यद्भवितुमर्हति   
प्रकाशव्यतिरिक्तरूपत्वे तस्य प्रकाशमानतानुपपत्तेः । एवं निश्चयावस्थायां   
प्रकाशमात्रस्वरूपप्रमात्रभेदः सर्वभावानां स्वभावसिद्धः तत एवंविधो   
ग्राह्यग्रहीतृग्रहणसम्बन्धः स्थितोऽपि अपरामृश्यमानो नानात्वमोहजालेन   
बध्नाति सर्वजन्तून् अतः सर्वावस्थासु अविरतपरामर्शो भवेत्   
येनैकप्रमातृपरमार्थत्वं जगद्भावानां प्रतिपन्नः सन् पुनः संसारी न स्यात्   
। तदेवं प्रबुद्धः सर्वदा तिष्ठेत् इत्युक्तम् ।  
  
प्रबुद्धोऽसङ्कुचितशक्तिः   
  
इत्यादिना व्याख्यातमेतत् वृत्तौ ॥ १४ ॥  
  
प्। १२५)  
  
इदानीमेवं स्वयं संव्यवस्थितः स्वात्मैव परमेश्वरः एकः पदार्थः सन्   
निजयैव मायाशक्त्या प्रतिपशु भेदेन आत्मानमवभासयन् क्रीडति - इति तत्त्वतो   
द्वितीयपदार्थाभावमेव समर्थयमानः पशुस्वरूपप्रतिपादनद्वारेण   
शक्तिप्रसरक्रीडामेव अस्य प्रतिपादयितुमाह   
  
शब्दराशिसमुत्थस्य शक्तिवर्गस्य भोग्यताम् ।  
कलाविलुप्तविभवो गतः सन् स पशुः स्मृतः ॥ १५ ॥  
  
स इयता प्रबन्धेन प्रतिपादयितव्यस्वरूप आत्मैव ईश्वरो वक्ष्यमाणेन हेतुना   
पराधीनसर्ववृत्तित्वेन अनवबासितात्मा पशुः तिर्यक्प्रायः स्मृतः अनादित्वात्   
संसारक्रीडाव्यवहारस्य सदा स्मर्यमाणत्वेन स्थितः । कीदृशः सन् (?  
  
p. 126)  
  
kalāviluptavibhavo bhogyatāṃ gataḥ san pārameśvaryāḥ śakteḥ   
vakṣyamāṇavāgrūpaprasarābhiprāyeṇa ādi-kṣāntavarṇasamudāyātmikāyā   
stadviparītaṃ [viparītam ityato'nantaramasya ślokasyāvaśiṣṭavyākhyābhāgo   
yāvatsamasamūlādarśapustakeṣu vinaṣṭasattayā truṭito'sti | ataḥ idaṃ vyākhyānaṃ   
padyārthabhijñānāya spandapradīpikāgranthāt prakṣipyopanyasyate -   
  
śabdānāṃ rāśiḥ śabdarāśiḥ varṇasamūhaḥ mātṛkā akārādi kṣakārāntā   
śabdajananī varṇātmakatvāt śabdānām tatsamutthasya kādivargātmakasya   
brāhmayādiśakticakrasya kalābhiḥ kakārādyakṣaraiḥ viluptavibhavaḥ dṛtamahā   
vyāptiḥ svasvabhāvātpracyāvitaḥ ata evāsya bhogyatāṃ gataḥ san puruṣaḥ paśuḥ ucyate   
ajñatvāt | uktaṃ ca īśvarapratyabhijñāyām   
  
svāṅgarūpeṣu bhāveṣu pramātā kathyate patiḥ |  
māyāto bhediṣu kleśakarmādikaluṣaḥ paśuḥ ||  
  
iti | anyatrāpi   
  
bhedagranthivibhaṅge hi karmātmaikyaṃ prapadyate |  
so'vijñātaḥ paśuḥ prokto vijñātaḥ patireva saḥ |  
  
iti || 15 ||]  
  
parāmṛtarasāpāyastasya yaḥ pratyayodbhavaḥ |  
tenāsvatantratāmeti sa ca tanmātragocaraḥ || 16 ||  
  
p. 127)  
  
ādyavyākhyābhāgaḥ samastamūlādarśapustakeṣu   
pūrvapadyavyākhyābhāgavadvinaṣṭasattayā truṭito'sti | ato'sya padyasyāpyarthajñāpakaṃ   
vyākhyānaṃ spandapradīpikāgranthādeva prakṣipya upanyasyate -  
  
tasya ca paśoryaḥ pratyayodbhavaḥ śrotrādidvāreṇa viṣayadarśane   
smaraṇādijñānotpattiḥ sa eva parāmṛtarasāt svarūpodayāt apāyaḥ pracyutiḥ yataḥ sa   
pumān tenāsvatantratāṃ pāratantryam asarvagatādim eti prāpnoti sa ca pratyayodbhavaḥ   
tanmātragocaraḥ śabdādiviṣayaviṣayaḥ tadabhilāṣātmaka ityarthaḥ || 16 ||  
  
asvatantro vyatiriktasādhanasāmagryapekṣasakalasamīhitārthaḥ pumān tadbhāvamāpadyate   
jāgarasvapnasuṣuptāvasthopameyasakala-vijñānākala-  
यतस्तस्य प्रत्ययोद्भव एव परामृतरसापायः परम् अनुत्तरम् अमृतमविनाशि   
अद्वयचिन्मयं शिवाख्यं स्वरूपं तस्य रसः तथाप्रत्यवमर्शात्मक आस्वादः   
तस्मात् अपायः पृथग्भावोऽन्यथावृत्तिः इदमित्यादिविकल्परूपः ।  
  
प्। १२८)  
  
इदमत्र वाक्ये गर्भीकृतम् - एकस्यैव परस्य तत्त्वस्य   
स्वेच्छापरिकल्पितानुग्राह्यानुग्राहकभावविविक्तात्मनोऽनुग्राह्योपायार्थं तथैव   
स्वेच्छया परिकल्पितशिवशक्तिसदाशिवेश्वराविद्यात्मकविभागाभासस्य   
प्रक्रियाशास्त्रेषु यत् पञ्च्रूपत्वं व्यवस्थितं तत् परामृतशब्देन रसशब्देन च   
सङ्ग्रहेण उक्तम् । तथा च - अहमित्येव   
अत्यन्तभेदसंस्पर्शशून्यपरमशिवाख्यस्वभाववाचकत्वेन परामृतशब्दः   
तत्परामर्शरूपशक्तितत्त्ववाचकत्वेन च रसशब्दः   
अत्यन्तप्रशान्न्तनिष्परामर्शशून्यप्रायशिवतत्त्ववादिमतनिरासार्थं यः   
प्रयुक्तः स पूर्वं व्याख्यात एव तदेवं तत्त्वद्वयं शिवशक्त्याख्यं   
यदभिन्नमपि स्वरूपप्रतिपादनान्यथानुपपत्त्या विभज्य तत्त्वविद्भिः   
  
प्। १२९)  
  
प्रकाशय्ते । तथा च तत्त्वगर्भस्तोत्रे गुरुभिः   
सततमविलुप्तोपलब्धृत्वलक्षणस्वधर्मरूपायाः शक्तेः   
प्राधान्यप्रतिपादनाभिप्रायेण शिवतत्त्वमेवमस्तूयत ।  
  
यस्या निरुपधिज्योतीरूपायाः शिवसञ्ज्ञया ।  
व्यपदेशः परां तां त्वामम्बां नित्यमुपास्महे ॥  
  
इति । शक्तितत्त्वं च विदितपरमार्थैः   
स्वरूपप्रत्यवमर्शसामान्यस्पन्दादिसञ्ज्ञाभिः व्यवह्रियमाणं   
तत्पर्यायभूतोन्मेषादिपदाभिधेयतया प्रतिपादितम् । यदुक्तम्   
  
किञ्चिदुच्छूनतापत्तेरुन्मेषादिपदाभिधाः ।  
प्रवर्तन्ते त्वयि शिवे शक्तिता ते यदाम्बिके ॥   
  
इति । न च यदाशब्दश्रुतिभ्रमात् कदाचिदेषा शक्त्यवस्था भवति कदाचिन्न भवति इति   
मन्तव्यम् यतः स्वभावसंवेदनात्मको नित्यः सामान्यस्पन्दरूप एव धर्मः   
किञ्चिदुच्छूनता इत्युक्तम् ।  
  
प्। १३०)  
  
ततः परं सदाशिवेश्वरविद्याख्यं तत्त्वत्रयमपि परामृतशब्दवाच्यमेव   
यतः परमेश्वरस्य परमार्थतः एकत्वेऽपि अत्यद्भुतस्वैश्वर्यवीर्येण   
विशुद्धचिन्मात्ररूपतया विश्वात्मकत्वेन च अन्तर्बहीरूपं द्वैविध्यं   
यदवस्थितम् तत्र विश्वात्मकस्य बाह्यस्य रूपस्य ज्ञेयकार्यभावेन   
लब्धस्वरूपत्वात् एकापि तच्छक्तिः ज्ञानक्रियारूपतया द्वित्वेन उपचर्यते । तच्च   
ज्ञानक्रियात्मकत्वं यत्र बहिरगृहीतोन्मेषमन्तः साम्येनैवावतिष्ठते   
त्रैगुण्यमिव अव्यक्तावस्थायां सा परमेश्वरभोगात्मकज्ञानक्रियारूपत्वेऽपि   
अन्तर्मुखत्वात् निमेषात्मिका सदाशिवदशा । यत्र पुनः शक्तेः क्रियाप्राधान्येन   
बहिर्गृहीतोन्मेषायाः पराहम्भावविश्रान्तिः सा ईश्वरदशा । यस्यां   
पुनर्ज्ञानशक्त्युद्रेकेण अस्या बहिर्मुखत्वं   
बाह्याभ्यन्तररूपसामानाधिकरण्यपर्यवसायित्वात् स्वरूपविश्रान्तिनिष्ठत्वमेव   
  
प्। १३१)  
  
सा विद्यादशा इति । तिसृष्वपि एतासु दशासु भेदप्रतिपत्तिमूलत्वात् लब्धात्मिकापि   
मायाशक्तिः परस्याः संविदः सर्वापूरकपरिपूर्णाहङ्कारलक्षणे स्वभावे एव   
विश्रान्तत्वात् प्रत्यस्तमिता सती परमानन्दनिर्भरशिवरूपं तिरोधातुं नालम् इति   
पदत्रयमेतत्परामृतमेव । यदुक्तं तत्त्वगर्भ एव   
  
ज्ञानक्रियास्वरूपेण प्रवृत्तायास्तु ते शिवे ।  
सदाशिवत्वं जगदुर्भोगाह्वं तत्त्ववेदिनः ॥  
  
गुणीभूतज्ञशक्तिस्त्वं व्यक्तीभूतक्रियात्मिका ।  
यदा तदैश्वरं तत्त्वं व्यक्ततामेति वृत्तिमत् ॥  
  
प्रवृत्तावुन्मुखीभूता भवेस्त्वं परमे यदा ।  
ज्ञानशक्तिस्तदोदारा विद्या त्वं परिगीयसे ॥  
  
इति । तथा ईश्वरप्रत्यभिज्ञायाम्   
  
एवमन्तर्बहिर्वृत्तिः क्रिया कालक्रमानुगा ।  
मातुरेव तदन्योन्यावियुक्ते ज्ञानकर्मणी ॥  
  
प्। १३२)  
  
किं त्वान्तरदशोद्रेकात्सादाख्यं तत्त्वमादितः ।  
बहिर्भावपरत्वे तु परतः पारमेश्वरम् ॥  
  
ईश्वरो बहिरुन्मेषो निमेषोऽन्तः सदाशिवः ।  
सामानाधिकरण्यं च सद्विद्याहमिदन्धियोः ॥  
  
इदम्भावोपपन्नानां वेद्यभूमिमुपेयुषाम् ।  
भावानां बोधसारत्वाद्यथावस्त्ववलोकनात् ॥  
  
इति । ततः परं तु परस्परपरिहारावस्थिताहम्प्रतीतिलक्षणभिन्नविषयापेषिणि   
नानाभेदनियतात्माभिमानत्वात् तात्त्विकस्वैश्वर्यानभिज्ञे क्षेत्रज्ञत्त्वे   
मायाशक्तिरेव केवला प्रभोर्विश्वरूपैश्वर्यप्रथास्पदभूता विजृम्भते ।   
यथोक्तं तत्त्वगर्भे एव   
  
यदा त्वेवंविधादत्र निजा भोगाज्ञता पशोः ।  
तदा मायास्वरूपेति गीयसे वैभवाश्रयः ॥  
  
इति । प्रत्यभिज्ञायामपि   
  
प्। १३३)  
  
भेदे त्वेकरसे भातेऽहन्तयानात्मनीक्षिते ।  
शून्ये बुद्धौ शरीरे वा मायाशक्तिर्विजृम्भते ॥  
  
इति । सा इह प्रत्ययोद्भवशब्देन प्रतिपादिता यतोऽहमित्येव शिवात्मकस्य स्वभावस्य   
परामर्शात्मकं सम्यक् ज्ञानं तस्यैव च स्वभावस्य विश्वरूपतया   
अवभासमानस्य इदन्तोल्लेखने भेदोद्भावनसामर्थ्यं मायाख्या शक्तिराख्याता   
न तु वस्त्वन्तरं किञ्चित् । इदमिति च परामृश्यमानोऽर्थः   
प्रकाशमानत्वमतिक्रम्य अन्यथाभवितुं यतो न शक्नोति ततो भेदरूपाणि असौ   
माया प्रकाशात्मकपारमेश्वरधर्मत्वानतिक्रमात् भगवतः शक्तिरेव   
इयमत्यद्भुता यत् स्वरूपं स एव एवं प्रत्यपादयत् ।  
  
दैवी ह्येषा गुणमयी मम माया दुरत्यया ।  
मामेव ये प्रपद्यन्ते मायामेतां तरन्ति ते ॥  
  
इति । तथाहि अत्रायमर्थः - एषा मम दैवीमाया देवस्य इत्थङ्क्रीडनैकरसस्य   
ईश्वरस्य   
  
प्। १३४)  
  
सतः शक्तित्वेन सम्बन्धिनी किंस्वरूपा (?) - गुनभयी गुणाः   
सुखाद्यात्मानः सत्त्वाद्यभिधानाः तत्प्रकृतिका सा हि भेदावभासस्वभावा   
भिन्नश्चार्थः शब्दादिविषयात्मकः विषयश्च सुखादिसंवेदनपर्यवसितात्मा -  
duḥkhena atyetuṃ śakyā tadatikramaṇe kṛtotsāhaiḥ prabuddhairapi sapadi   
sakalasaṃsāryavasthocchedānupapatteḥ bhedavyavahārasya durlaṅghyatvāt | kiṃ tu   
māmeva ye prapadyante chinnadvaitadaśāpratiṣṭhitasaṃvidaḥ suprabuddhāḥ santo   
māmevaikaṃ tattvamabhedenātmatayā pratyabhijānate te madbhāvamāpannā   
enāmatitaranti | tasyāṃ hi daśāyāṃ divasadyutāviva dyotamānāyām iyaṃ yāminīva   
nirmūlanaṣṭasvarūpā tairevātikrāntā   
  
p. 135)  
  
bhavati | yaduktaṃ stotre   
  
samādhivajreṇāpyanyairabhedyo bhedabhūdharaḥ |  
parāmṛṣṭaśca naṣṭaśca tvadbhaktibalaśālibhiḥ ||   
  
evaṃpratyayodbhavamātraṃ māyā tanmūlaṃ ca kṣetrajñatattvaṃ paśuparyāyeṇa   
asvatantraśabdenātra pratipāditam | pratyayodbhavarūpayā hi anayā māyayā svabhāvāt   
pracyāvitasya asya taddharmaviparītena kālādirūpeṇa suprasavena pāśapañcakena   
grathitasya pāratantryaṃ paśutvamudbhāvyate | tathā ca - ayam anayā vyāmohitaḥ   
anavacchinnatvādirūpaṃ svadharmam aparāmṛśan tadviparītena avacchedakena   
kalanātmanā bhūtabhaviṣyadādivikalpavibhaktena kālākhyena tathā   
sarvātmakatvadharmavismṛteḥ sarvatra niyatakāryakāraṇabhāvākhyātmakena   
niyatināmnā tathā sarvakartṛtvasarvajñatvalakṣaṇadharmadvayaudāsīnyāt   
kiṃcitkartṛtva-kiṃcijjñatvarūpābhyāṃ   
  
p. 136)  
  
kalāvidyābhidhānābhyāṃ tathā prepsitārthavirahāt   
nityanirabhilāṣatvalakṣaṇasvadahrmāparāmarśāt viṣayābhilāṣitārūpeṇa rāgākhyena ca   
pāśena badhyamānaḥ parādhīnavṛttiḥ paśuḥ saṃbadhyate | eṣa ca māyāśakteḥ   
pañcabhedaḥ prasavaḥ samastasya paśuprabandhasya aviśeṣeṇa svarūpamāvṛtya   
vyavasthitaḥ | yastu pratiprāṇi vicitrabuddhyādirūpatayā pariṇaman tamāvṛṇoti tasya   
pradhānākhyasya prasavasya prapañcaṃ pratyayodbhavaviṣayapratipādanadvāreṇāha sa ca   
tanmātragocaraḥ iti sa ca paśutvakāraṇaṃ pratyayodbhavaḥ tanmātragocaraḥ tanmātrāṇi   
śabdādisāmānyāni gocaro viṣayo yasya sa tathā pratyayo hi ayaṃ pratyeyaṃ bhinnaṃ   
viṣayamapekṣya prādurbhavati viṣayaviṣayibhāvaśca grahītṛgrahaṇagrāhyarūpe tritaye   
sati upapadyate | tadapi tritayaṃ sādhāraṇaṃ pravṛttikāraṇaṃ vinā na   
  
p. 137)  
  
syāt iti | taccatuṣṭayamanena vākyenākṣiptam | tatra grahītā pratyayavān paśuḥ grāhyāḥ   
prādhānyena śabdasparśarasarūpagandhāḥ ākāśādisthūlabhūtāśrayā viśeṣātmakā   
guṇāḥ tadātmanā samastaviṣayopalabdheḥ | teṣāṃ cātropādāne upapanne sāmānye   
sarvaviśeṣāṇāmantarbhāvaḥ - iti sāmānyavācinā tanmātraśabddena upāttāḥ | taiḥ   
śabdādibhirāśrayabhūtāni sthūlāni ākāśādibhūtāni ākṣiptāni nirāśrayāṇāṃ   
teṣāmanupapatteḥ | tadetat daśavidham kāryam | sa ca pratyayavān paravaśaḥ paśuḥ   
viṣayitve sati iṣṭāniṣṭaviṣaye hānādānakriyāyāṃ karaṇamapekṣate | tatra yena viṣayaṃ   
niścinoti tatprakāśapradhānaṃ buddhyākhyaṃ karaṇaṃ | yena ca anātmabhūtaṃ   
dehādikamartham ātmatayā abhimanyate tadviparyayātmakaṃ   
niyamapradhānamahaṃkārākhyaṃ yena ca pravṛttipradhāne na viṣayaṃ vikalpayati   
tatsaṃśayātmakaṃ mano'bhidhānam -   
  
p. 138)  
  
iti trividhamantaḥkaraṇaṃ yathottaraṃ kāryatvenoktam | yena tu śabdādīn gṛhṇāti   
tacchrotrādibuddhīndriyapañcakam | yena vacanādikriyāṃ karoti   
tadvāgādikarmendriyapañcakam - iti daśavidhaṃ bahiṣkaraṇam | tacca   
ahaṃkārakārtayaiva uktam | tadetadābhyantaraṃ bāhyaṃ ca karaṇam | evaṃ   
trayoviṃśatividhaḥ kāryakaraṇavargo viṣayitvānyathānupapattyā atrākṣiptaḥ | tathā   
pravartakaṃ hetumantareṇa viṣayapravṛtterabhāvādapi viṣayatvaṃ upapadyate - iti sa   
heturatra sukhādyātmā pradhānābhidhāna ākṣiptaḥ | tathāhi - sukhaṃ pratiprāṇi   
svavāsanānuguṇeṣṭaviṣayaprāptestṛptiranitya ānandaḥ tena prayuktaḥ san   
iṣṭaviṣayādānāya pravartate tadviparyayo duḥkham anirvṛtiḥ tato'niṣṭaviṣayahānāyaḥ   
ubhayanyagbhāvastu mohaḥ tasmin sati vyavatiṣṭhate - iti sukhaduḥkhamohātmakaṃ   
prakāśapravṛtitiniyamārthaṃ sattvādyabhidhānaguṇatrayamayaṃ vikārāvasthāyāmapi   
anyonyāvinābhūtatvāt   
  
p. 139)  
  
ekameva pradhānākhyaṃ sarvaprāṇabhṛtāṃ   
vividhavāsanānuguṇanānārūpakāryakaraṇātmakasvapariṇāmaprapañcānugata-  
अनेनैवाभिप्रायेण वृत्तिकृता स च तन्मात्रगोचरः इत्यस्य पदस्य   
  
रूपाद्यभिलाषात्मकः   
  
इति पर्यायः प्रयुक्तः । रूपादिषु योऽभिलाषो रागः तन्निमित्तकत्वात् तदात्मकः   
प्रत्ययोद्भवः ततश्च अभिलाषप्रपञ्च एव सुखाद्यात्मकं प्रधानं कारणं   
इत्येषा प्राधानिकी तत्त्वचतुर्विंशतिः स च तन्मात्रगोचरः इत्यनेनाक्षिप्ता । प्राक् च   
द्वादश तत्त्वानि निर्णीतानि तद्यथा - शिवादिविद्यान्तानि पञ्च माया   
कालादिपञ्चकं पशुतत्त्वं च - इति षट्त्रिंशत्तत्त्वरूपतया पारमेश्वरी एकैव   
शक्तिर्विजृम्भते । व्याख्यातप्रायमेतत् वृत्तौ   
  
प्। १४०)  
  
परामृतरसात् स्वरूपात् अपायः प्रच्युतिः   
  
इत्यादिना ॥ १६ ॥  
  
एवं प्रत्ययोद्भवस्य पशुत्वकारणभावे प्रतिपादिते शक्तिवर्गस्य भोग्यतां गतः   
सन् पशुः स्मृतः - इति पूर्वोक्तविरोधपरिहारार्थमाह   
  
स्वरूपावरणे चास्य शक्तयः सततोत्थिताः ।  
यतः शब्दानुवेधेन न विना प्रत्ययोद्भवः ॥ १७ ॥  
  
अस्य एवम्प्रत्ययापादितपशुत्वस्य आत्मनः स्वरूपावरणे स्वरूपस्य शिवात्मकस्य   
स्वभावस्य आवरणे तथाप्रत्यवमर्शाभावमात्रेण हेतुना व्यवधाने स्थगने   
तन्निमित्तं शकयः प्रागुक्ताः सततोत्थिताः पतिपशुव्यवहारस्य न कदाचित् उपरमात्   
सततं नित्यम् उत्थिताः उदिताः यतः अस्वतन्त्रतापादनात्मना अमृतरसापायहेतुत्वेन   
प्रतिपादितो यः प्रत्ययोद्भवः   
  
प्। १४१)  
  
स शब्दानुवेधेन शब्दसम्भेदेन विना न सम्भवति - इति शेषः । एतदेव कुतः   
(?) इति चेत् तदुच्यते - शब्दः खलु प्रत्यवमर्शात्मा   
अवभासात्मनोऽर्थस्य अन्यतः   
खड्गोदकादर्शादेरन्तःक्रोडीकृततत्तत्पदार्थसार्थात् जडात् भेदतः   
स्वभावभूत एव । तथा च प्रत्यभिज्ञा   
  
स्वभावमवभासस्य विमर्शं विदुरन्यथा ।  
प्रकाशोऽर्थोपरक्तोऽपि स्फटिकादिजडोपमः ॥  
  
इति । अन्यत्रापि उक्तम्   
  
न सोऽस्ति प्रत्ययो लोके यः शब्दानुगमं विना ।  
अनुविद्धमिव ज्ञानं सर्वं शब्देन भासते ॥  
  
इति । स च सर्वावच्छेदविरहितविशुद्धचित्प्रकाशात्मकमुख्यार्थनिष्ठः सन्   
प्रत्यवमर्श इत्युच्यते ।   
जातिगुणक्रियाभिधानादिविविधविशेषावच्छिन्नभिन्नरूपविश्वात्मकार्थाव-  
rūpaṃ tatsaṃketatvena vyavasthitaḥ   
  
p. 142)  
  
śrotragrāhyo dhvaniviśeṣātmako'rtha eva prāyeṇa śabda iti vyavahriyate |   
tasmācchabdarūpatāmāpannāḥ pratyayodbhavaprāṇabhūtāḥ śaktaya evāsya   
svarūpāvaraṇe sadodyuktā - iti śaktivargasya bhogyatāṃ gataḥ san paśuḥ smṛtaḥ   
- iti pūrvoktenāvirodhaḥ pratipāditaḥ |  
  
svarūpasyasvasvabhāvasyācchādane   
  
ityādinā vṛttau vyākhyātametat || 17 ||  
  
athāsya śabdaparyantasya prasarasya parasyāśca śakterabhedapratipādanapūrvaṃ   
tatsvarūpāpratyabhijñāmātranibandhanau bandhamokṣau pratipādayitumāha   
  
seyaṃ kriyātmikā śaktiḥ śivasya paśuvartinī |  
bandhayitrī svamārgasthā jñātā siddhyupapādikā || 18 ||  
  
sā śivasya svasvabhāvasyaiva parameśvarasya kriyātmikā   
tatsvarūpapratyavamarśalakṣaṇavyāpāraśarīrā   
  
p. 143)  
  
śaktiḥ avyabhicārī dharmaḥ samarthatārūpaḥ iyaṃ pratipāditaprasararūpā śaktiḥ yaiva   
advayacinmātrasvabhāvapratyavamarśinī parā śaktiḥ parameśvarasya saiva iyam   
itthaṃ-prasṛtya avabhāsate tattvato nāsti asyāḥ tato bheda ityarthaḥ | yathoktaṃ   
vṛttau   
  
na sā jīvakalā kācitsaṃtānadvayavartinī |  
vyāptrī śivakalā yasyāmadhiṣṭhātrī na vidyate ||  
  
iti | asya hi ślokasyāyamarthaḥ - jīvasya puṃsaḥ paśoḥ kalānāṃ dvividhaḥ saṃtāno   
- jñānarūpaḥ kriyārūpaśca tatra jñānarūpo'ntaḥkaraṇātmakaḥ trividhaḥ   
kriyārūpo bahiṣkaraṇātmakaḥ svabhāvasthaprāṇaśaktisahita ekādaśavidhaḥ - iti   
caturdaśavidho jīvakalāsaṃtānaḥ saṃgrahāt dvividha eva saṃtānadvayavartinī   
jīvasyātmanaḥ kalā sā na kācit saṃbhavati iti śeṣaḥ yasyāṃ vyāptrī   
deśakālādyanavacchinnavaibhavādhiṣṭhātrī vedyatvādinā sarvamadhiṣṭhāya   
ātmaparatantraṃ kṛtvā vartamānā   
  
p. 144)  
  
śivakalā śivasya paramātmanaḥ kalā parā śaktiḥ uktarūpā na vidyate sattāṃ   
vyabhicarati saiva itthamavabhāsate ityarthaḥ | vaiśvarūpye'pi avabhāsalakṣaṇasya   
sāmānyarūpasya śivadharmasya vyāpakasya atirobhāvāt saiva parā śaktiriyam aparā   
sthūlakriyārūpā - iti parāparayoḥ śaktyorabheda eva pāramārthikaḥ   
pratyabhijñāpitaḥ | tadetat jñānagarbhastotre'pyuktam   
  
bahiṣkaraṇabuddhyahaṃkṛtimanaḥsuṣumnāśrayāccaturdaśasu caṇḍike pathiṣu yena   
yena vrajet |  
kalā śivaniketanaṃ janani tatra sma te daśodayāti durlabhā jagati yā surairapyaho ||  
  
asyāpi ślokasyāyaṃ tātparyārthaḥ - śrotrādipañcakaṃ vāgādipañcakaṃ   
daśavidhaṃ bahiṣkaraṇaṃ buddhyahaṃkāramanāṃsi trividhamantaḥkaraṇaṃ   
madhyamaprāṇaśca - iti kalāyāḥ cidātmikāyāḥ śakteḥ caturdaśa bhedāḥ | teṣāṃ   
ye tāvanta eva panthānaḥ   
  
p. 145)  
  
prasaramārgāsteṣu madhye yena yena kenacidekatamena pathā eṣā kalā śivaniketanaṃ   
vrajet śivaḥ paramātmā sa eva niketanamālayastad gacchet tatra daśā udayati - iti   
saṃbandhaḥ | śivaniketanaṃ vrajet - iti māyīyabhedapratyayavyatirekeṇa   
śivākhyasvapadāśrayaṇarūpaḥ pāramārthikaḥ kalāyā vyāpāraḥ siddhavat   
vyavahṛtaḥ | iyaṃ hi kalā śivātmakāt nijāspadāt na duḥkhaṃ na sukham ityādinā   
kṛtalakṣaṇāt udeti kṛtakṛtyā ca tatraivānte(ntaḥ)praviśya samarasībhavati   
saridiva sāgare madhye'pi buddhyādyanyonyabhinnaprasararūpatayā nānātvena   
avabhāsamānāpi jalarūpatvamiva sāmānyaṃ cidātmakatvaṃ na vyabhicarati - iti na   
kadācit śivasvabhāvāt apaiti kiṃtu māyāśaktivyāmohitaiḥ na tathā pratyabhijñāyate   
- iti | evameṣā kalā yena yena pathā śivaniketanaṃ vrajet   
  
p. 146)  
  
tatra sā tādṛśī svasaṃvedyatvāt vyapadeṣṭumaśakyā kasyacit prabuddhasyaiva daśā   
avasthā udayati abhivyajyate yā surairbrahmādibhirapi durlabhā te hi   
pratyayodbhavajanitabrahmatvādyavacchinnapāśavābhimānānatikramāt śivarūpāṃ   
patidaśāṃ kathamāpnuyuḥ - iti | prakṛtamidānīṃ vyākhyāyate - kiṃtu   
evaṃ-rūpāpi asau pārameśvarī kriyātmikā parā śaktiḥ paśuvartinī bandhayitrī   
paśau bhedapratyayodbhavāpāditapāratantrye puṃsi vartamānā bandhasya   
janmādiprabandhaparivartanātmakasya saṃsārasya kartrī | - paśuḥ kila sarvato   
vyavacchinnasya ātmana eva svatvena enām adhyavasyan   
iṣṭāniṣṭaviṣayopādānahānajanitasukhādyanubhavamātraparyavasitanijajñānakriyāparisp  
andatvāt aparāmṛṣṭatatparamārtho vyavachhinatti | sā caivaṃ vyavachhinnatvena   
gṛhyamāṇā tam ā prabodhaprayudayāt   
  
p. 147)  
  
paśutvena badhnāti - iti paśuvartinī bandhayitrī ityuktam | nanu evaṃ-  
- ज्ञाता विदिता शिवात्मकस्वस्वभावप्रत्यवमर्शक्रियारूपतया प्रत्यभिज्ञाता   
सती सिद्ध्युपपादिका सिद्धेः आत्मैश्वर्याधिगमलक्षणायाः परायाः   
आनुषङ्गिकविविधविभूत्याविर्भावऊपायाश्च अपरायाः उपपादिका   
वस्तुस्वभावबलात् सम्पादयित्री यत एषा स्वमार्गस्था स्वस्मिन् आत्मीये   
शिवस्वभावरूपे मार्गे अध्वनि स्थिता तद्व्यतिरिक्तविषयान्तरनिवृत्तगतिरित्यर्थः   
प्रत्ययोद्भवरूपमायावैभवोद्गावितभिदापेक्षया तु पशुवर्तिनी जीवकला -   
इत्युच्यते प्रत्युदितप्रबोधस्य तु यथावस्थितत्वेन प्रत्यभिज्ञायमाना सर्वाः   
सिद्धीरुपपादयति । इति श्लोकार्थं व्याख्याय इदानीं यथा एषा स्वमार्गस्था तथा   
वितित्य प्रतिपाद्यते । एषा   
  
प्। १४८)  
  
हि परमेश्वरस्वरूपप्रकाशप्रत्यवमर्शमात्ररूपा परैव शक्तिः वाग्रूपतया   
प्रसृता - इति परमेश्वरेण शास्त्रेषु बहुशः प्रदर्शयता सर्वदा   
स्वमार्गस्थत्वमस्याः प्रतिपादितम् । तथा च श्रीमालिनीविजये  
  
या सा शक्तिर्जगद्धातुः कथिता समवायिनी ।  
इच्छात्वं तस्य सा देवि सिसृक्षोः सम्प्रपद्यते ॥  
  
सैकापि सत्यनेकत्वं यथा गच्छति तच्छृणु ।  
एवमेतदिति ज्ञेयं नान्यथेति सुनिश्चितम् ॥  
  
ज्ञापयन्ती जगत्यत्र ज्ञानशक्तिर्निगद्यते ।  
एवं भवत्विदं सर्वमिति कार्योन्मुखी यदा ॥  
  
जाता तदैव तत्तद्वत्कुर्वत्यत्र क्रिया मता ।  
एवं यथा द्विरूपैव पुनर्भेदैरनेकताम् ॥  
  
अर्थोपाधिवशाद्याति चिन्तामणिरिवैश्वरी ।  
तत्र तावत्समापन्ना मातृभावं विभिद्यते ॥  
  
द्विधा च नवधा भेदैः पञ्चाशद्धा च मालिनी ।  
  
इत्यादिना प्रकाशितोऽयमर्थः । तथा शब्दाद्वयवादिभिरपि   
  
प्। १४९)  
  
विवृत्तिवाचोयुक्त्या तत्प्रसरं प्रतिपादयद्भिः स्वमार्गस्थत्वमेव अस्याः   
प्रदर्शितम् । यदाहुः   
  
वाग्रूपता चेदुत्क्रामेदवबोधस्य शाश्वती ।  
न प्रकाशः प्रकाशेत सा हि प्रत्यवमर्शिनी ॥  
  
इति । सैषा अत्यन्ताभेददशा यस्यां स्फुटमेव अस्याः स्वमार्गस्थत्वम् । यदा पुनः   
इदमिति नानारूपं विभक्तत्वेन क्रमिकत्वेन च अन्तः परिस्फुरितमखिलं जगत्   
अविमर्शात् उपसंहृत्य विभागक्रमशून्यस्वमहिम्नि स्वभावव्योम्नि निमिषन्ती   
स्वरूपप्रकाशमात्रपरिशेषैव भवति तदा आन्तरस्य परस्य ज्ञातुः   
पश्यन्त्यभिधानवाग्रूपा विवृत्तिः - इत्युक्ता । यदाहुः   
  
अविभागा तु पश्यन्ती सर्वतः संहृतक्रमा ।  
स्वरूपज्योतिरेवान्तः सूक्ष्मा वागनपायिनी ॥  
  
इति । अत्रापि स्वमर्गस्थैव एषा । यदा प्राणप्रयत्नव्यतिरेकेण प्रतिप्राणि   
शरीरान्तरस्वोदितानादिनिधनध्वनिविशेषात्मकतया   
  
प्। १५०)  
  
कालादिक्रमं वर्णादिविभागं भाविनमनुगच्छन्ती प्रसरं गृह्णाति तदा   
मध्यमाख्यवाग्रूपा विवृत्तिः - इत्यभिहिता तदापि   
संविन्मात्रप्रकृतिकत्वमनतिक्रान्ता स्वमार्गस्थैव एषा । यदुक्तम्   
  
केवलं बुद्ध्युपादाना क्रमरूपानुपातिनी ।  
प्राणवृत्तिमतिक्रम्य मध्यमा वाक् प्रवर्तते ॥  
  
इति । यदा तु प्रयोक्तृपुरुषेच्छानुविधायिप्रयत्नप्रेरिते प्राणाभिधाने मरुति   
शरीरोद्देशेषु उरःप्रभृतिषु जाताभिघाते सैव सामान्यध्वनिरूपा   
स्वरव्यञ्जनादिभेदविभक्ताकारादिनियतवर्णरूपतां प्रयोक्तृभेदेऽपि   
अव्यभिचरन्ती प्रसरति तदा वर्णभेदादिव्यञ्जकप्राणमात्राश्रया   
वैखर्यभिधानवाग्रूपा विवृत्तिः - इत्युक्तम् ।   
  
प्। १५१)  
  
यदुक्तम्   
  
स्थानेष्वभिहते वायौ कृतवर्णपरिग्रहा ।  
वैखरी वाक् प्रयोक्तॄणां प्राणवृत्तिनिबन्धना ॥  
  
इति । तदापि असौ देशकालाधारप्रयोक्तादिवैचित्र्यैः   
अविकायनियतवर्णसमुदायात्मिकतां पुरुषेच्छादिसापेक्षाभिव्यक्तिकामजहती नित्यैव   
संविद्रूपत्वमपि अनुगतमेव मध्यमावदस्यामपि - इति स्वमार्गस्थत्वमपि   
अस्या न व्याहन्यते । एवमसौ वैखरीरूपतामापन्नापि   
मातृकावर्गवर्णपदवाक्यार्थभेदेन अपर्यन्तं प्रसरं गृह्णाति । यथा च   
वर्णवैखरीरूपा इयम् एवमनन्तप्रसरा तथा स्वरवैखरीरूपापि   
स्वरग्राममूर्च्छनातानजातरागादिभेदेनापि अनन्तप्रसरा । तदेवम् इयं   
पारमेश्वरी परा शक्तिः   
  
प्। १५२)  
  
स्वभावप्रत्यवमर्शक्रियादिना साङ्केतिकशब्दपर्यन्तेन निरवधिना स्वमहिम्ना   
प्रसृतापि सर्वस्यैव पदार्थजातस्य सामान्यसंवित्प्रकाशव्यतिरेकेण   
अनुपपन्नस्वात्मलाभस्य प्रत्यवमर्शिनी सती सर्वदा स्वमार्गस्थत्वं न व्यभिचरति   
। ततश्च - जगत्क्रीडार्थम् ईश्वरोद्भावितमायाशक्तिजनितैः   
नानाविकल्परूपैरावरणैः सम्बध्यमानापि   
अनुग्रहशक्तिस्पर्शोन्मेषितसत्यतद्रूपग्रहणकुशलविमलविज्ञानदृशः   
प्रमातॄन् प्रतितैः स्थगयितुमत्यन्तं तिरोधातुमशक्यैव - यदुक्तम्   
  
सेयमाकीर्यमाणापि नित्यमागन्तुकैर्मलैः ।  
अन्त्या कलेव सोमस्य नात्यन्तमभिभूयते ॥  
  
इति । तत् इत्थं परममेव कारणं यथाविभक्तशब्दरूपतयापि प्रसृतम् - इति   
स्थितम् ।  
  
सत्यं परागतं सूक्ष्मं निरवद्यमनुत्तरम् ।  
अथ ब्रह्म परं शान्तमादिवर्णत्वमागतम् ॥  
  
प्। १५३)  
  
इत्यादि । तथा च शब्दाद्वयम्वादे सामान्येन   
शब्दार्थोभयरूपोऽपर्यन्तावान्तरभेदो योऽयमीश्वरस्य शक्तिप्रसरः तं   
विवर्तवाचोयुक्त्या व्यवहरति स्म । यदाह   
  
अथायमान्तरो ज्ञाता सूक्ष्मे वागात्मनि स्थितः ।  
व्यक्तये स्वस्य रूपस्य शब्दत्वेन विवर्तते ॥  
  
अनादिनिधनं ब्रह्म शब्दतत्त्वं यदक्षरम् ।  
विवर्ततेऽर्थभावेन प्रक्रिया जगतो यतः ॥  
  
इति । अत्र ब्रह्मपर्यायशब्दतत्त्वतया पारमेश्वररमेव रूपं निर्दिष्टम् । तत् -   
इयं परा शक्तिरेव स्वमार्गस्था ज्ञाता तथा सम्यक्प्रतिपन्नस्वभावा सती   
सम्पूर्णां सिद्धिम् उपपादयति - इत्युक्तम् । सेयमेव वैखरीरूपतामापन्ना   
पुरुषप्राणपरिस्पन्दाधीनाभिव्यक्तिकत्वात् स्थूला क्रियाशक्तिः - इत्यपि क्वचिदुक्ता   
तत्पूर्वा च मध्यमा वाक् इच्छाशक्तिः तत्पूर्वा च पश्यन्ती   
  
प्। १५४)  
  
ज्ञानशक्तिः - इति । तदेवं शक्तित्वे सति शक्तिमन्तमियम् अपेक्षते -   
इत्यभिन्नमातृकात्मकः शब्दराशिरूपक्रियाशक्तिप्रधान ऐश्वरो विग्रहोऽस्याः   
समाश्रयः यत्र इदं वर्गादिभिः वाक्यपर्यन्तैः स्वप्रसरभेदैः विजृम्भते ।   
योऽपि वाक्यरूपः प्रसरोऽस्याः स नित्यानित्यभेदेन द्विविधः - तत्र मन्त्रात्मकः   
शास्त्रात्मकश्च नित्यः लोकिकव्यवहारविषयलौकिकवाक्यात्मकस्तु अनित्यः । एवं   
परमेश्वरशक्तित्वेन प्रत्यभिज्ञायमाना एषा वाङ्मयी विभूतिः परसिद्धिप्रदा   
नानापशुसम्बन्धितया तु अवच्छिद्यमाना बन्धहेतुर्भवति - इति ।   
व्याख्यातमेतद् वृत्तौ   
  
सा चेयं क्रियात्मिका क्रियास्वभावा   
  
इत्यादिना ॥ १८ ॥  
  
एवं पतिस्वभावस्यैव आत्मतत्त्वस्य स्वमायावभासितं पशुत्वं प्रतिपाद्य इदानीं   
पशोः सतो विद्योदयात् स्वमार्गस्थत्वेन अभिज्ञायमाना एषा   
  
प्। १५५)  
  
परा शक्तिः पतित्वाभिव्यक्तिमावहन्ती संसारविच्छेदहेतुः यथा भवति तथा   
संसारकारणप्रतिपादनपूर्वं हेतुकथनं प्रतिजानानः श्लोकद्वयमाह   
  
तन्मात्रोदयरूपेण मनोऽहम्बुद्धिवृत्तिना ।   
पुर्यष्टकेन संरुद्धस्तदुत्थं प्रत्ययोद्भवम् ॥ १९ ॥  
  
भुङ्क्ते परवशो भोगं तद्भावात्संसरेदतः ।  
संसृतिप्रलयस्यास्य कारणं सम्प्रचक्ष्महे ॥ २० ॥  
  
अतो हेतोः अस्य उक्तवक्ष्यमाणरूपस्य पशोः यः संसृतिप्रलयः संसारक्षयः   
तस्य कारणं हेतुं सम्प्रचक्ष्महे युगलकात् अस्मादुत्तरेण श्लोकेन सम्यक्   
प्रकर्षेण च ब्रूमहे । अत्र व्यधिकरणेन षष्ठ्यौ व्याख्येये । कुतो हेतोः (?  
sūkṣme śarīre tanmātrapañcakaṃ guṇatrayam - iti   
sthūlaśarīrakāraṇabhūtamaṣṭakam   
  
p. 156)  
  
yat saṃniviṣṭaṃ tanmukhaṃ puryaṣṭakam tatkāryatvāt sthūlamapi śarīraṃ tacchabdena   
iha puryaṣṭakam - ityucyate tena saṃruddhaḥ tāvanmātramātmatvenābhimanyamāno   
vismṛtasarvātmakatvādisvasāmarthyavaśāt baddhaḥ ata eva paravaśaḥ   
sarvaśaktisvabhāvavyatiriktakāraṇāntarādhīnasakalasamīhitārthasiddhatvāt asvatantraḥ   
san bhogaṃ   
māyāvabhāsitānādinijakarmopacitavāsanānuguṇasukhādisaṃvedanātmakatayā   
paryavasitaṃ svaviṣayamātraṃ bhuṅkte anubhavati | kīdṛśaṃ tadutthaṃ tasmāt   
puryaṣṭakāt utthitamudbhūtaṃ - dehabandhe hi sati bhoganirvṛttirupapadyate - |   
kaṃ taṃ bhogam (?) pratyayodbhavaṃ   
prāgvyākhyānasvarūpaniyatasvaviṣayajñānotpādarūpaṃ -   
svaviṣayamātrabhoktṛtvābhimānarūpasya pratyayasya utpāda eva bhogaḥ - ityarthaḥ   
| kīdṛśena puryaṣṭakena saṃruddhaḥ (?) - tanmātrodayarūpeṇa   
tanmātrāṇi   
  
p. 157)  
  
sthūlabhūtakāraṇabhāvena īśvarecchayaiva avabhāsitāḥ sūkṣmāḥ śabdādayaḥ   
teṣāmudayaḥ sthūlaśarīrabhāvapariṇatākāśādyātmanā abhivyaktiḥ | tathā ca - atra   
yadyannāḍyādi suṣiraṃ tadākāśaṃ śabdatanmātrodayaḥ yadyat sakriyaṃ prāṇādi sa   
vāyuḥ sparśatanmātrodayaḥ yadyat uṣṇaprabhāsvarādirūpaṃ agnyādi tattejo   
rūpatanmātrodayaḥ yadyat dravarūpaṃ rudhirādi tā āpaḥ rasatanmātrodayaḥ yadyat   
kaṭhinaṃ māṃsāsthisnāyvādi sā pṛthvī gandhatanmātrodayaḥ - iti tanmātrodayo   
rūpamākāro yasya tat tathā tena | evaṃ tanmātrodayarūpatvaṃ vyākhyāya   
guṇodayarūpatvaṃ darśayituṃ viśeṣaṇāntaramāha - mano'haṃbuddhivṛttinā iti |   
anubhūyamānasya asya ātmalābho'nubhavaśca antaḥkaraṇaniṣṭhaḥ - iti manasi   
rajoguṇodaye ahaṅkāre tamoguṇodaye buddhau ca sattvaguṇodayarūpāyāṃ   
vṛttirvartanam   
  
p. 158)  
  
avasthitiḥ yasya tādṛśena | sa ca evaṃvidhena puryaṣṭakena saṃruddhaḥ san paśuḥ   
tadbhāvāt tasya puryaṣṭakasya sthūlasūkṣmasya bhāvāt vidyamānatvāt aprabodhe sati   
anucchedāt saṃsaret anavarataṃ nānāśarīrabhogavāsanākarmacakrabhramamanubhavet ā   
prabodhaprayudayāt | idamatra tātparyam - dehasaṃruddhasya puṃsaḥ   
pratiniyatasukhādisaṃvedanātmani bhoge yo bhoktṛtvābhimānaḥ tat saṃsārakāraṇam   
ato'sya nirāvaṇasvasvarūpasthitimātraṃ saṃsāravināśahetuṃ saṃpracakṣmahe - iti |   
vyākhyātametat vṛttikṛtā   
  
tanmātrodaya   
  
ityādinā   
  
bhuṃkte'śnāti paravaśaḥ   
  
ityādinā ca || 19 || 20 ||  
  
adhunā ātmana eva śivasya yathoktaiśvaryarūpaṃ patitvaṃ yena abhivyajyate tat   
samanantaraṃ pratijñātam upāyāntaram upadiśan prakaraṇamupasaṃharati   
  
yadā tvekatra saṃrūḍhastadā tasya layodbhvau |  
niyacchan bhoktṛtāmeti tataścakreśvaro bhavet || 21 ||  
  
yadā tu yasmin punaḥ kāle sthūlasūkṣmatvāt anayoḥ puryaṣṭakasaṃjñānirdiṣṭayoḥ   
pratyayodbhavamātramūlayoḥ śarīrayoḥ madhyāt ekatra anyatarasmin athavā -   
prākpratipāditopapattyā saṃvedyamānasyaiva arthasya śarīratve vyavasthite   
bhūtātmakabhāvātmakabhedena sthūlasūkṣmayoḥ śarīrayormadhyādekatra athavā -   
dhyeyatayā ālambanīyayoḥ sthūlasūkṣmayorbhāvayormadhyāt ekatra saṃrūḍhaḥ samyak   
avilambatayā rūḍhaḥ   
  
p. 160)  
  
ekāgratāprakarṣāt abhedena pariṇatasaṃvit sādhakaḥ tadā tasmin kṣaṇe tasya abhedena   
pratipannasya yathoktasya śarīrasya layodbhavau tyāgagraharūpau vināśotpādau niyacchan   
bhoktṛśabdena vakṣyamāṇasya satyasya kartuḥ ātmana eva kāryatayā avadhārayan -  
निर्विकल्पतया व्यवस्थापयन् भोक्तृतामेति भोक्तुरुपलब्धृमात्रस्वभावस्य   
परमात्मनो भावो भोक्तृता तामाप्नोति सतीमपि तदानीमेव प्रत्यभिज्ञया स्वीकुरुते   
ततः सत्यात्मस्वरूपप्रत्यभिज्ञालक्षणात् हेतोः चक्रेश्वरो भवेत् चक्रस्य   
प्राक्प्रतिपादितस्थित्या चराचरभावपर्यन्तेन प्रपञ्चेन प्रसृतस्य   
शब्दराशिसमुत्थस्य स्वशक्तिसमूहस्य ईश्वरोऽधिष्ठाता   
स्वैश्वर्यविजृम्भामात्रतया अवगम्यमानस्य   
  
प्। १६१)  
  
यथेष्टविनियोक्ता सम्पद्येत । तदैव स्वाभाविकस्वातन्त्र्याभिव्यक्तेः   
पशुप्रत्ययप्रध्वंसे सति शक्तिचक्रभोग्यतां विमुच्य   
तद्भोक्तृभावरूपमैश्वर्यं प्रतिपाद्येत अतः तौ लयोद्भवौ तत्र भोक्तरि आत्मनि   
नियच्छेत् - इति वाक्यार्थः । इदमत्र तात्पर्यम् - यथा सर्वः कश्चित् देही   
देहमात्रप्रतिष्ठितात्माभिमानो बाह्यस्य घटादेः पदार्थस्य ग्राह्यतयैव   
प्रतिपन्नस्य त्यागग्रहौ तादृशि स्वात्मनि नियच्छन् अहमेव एतयोः कर्ता - इति   
निश्चिन्वन् तावति स्वतन्त्रं कर्तारं शरीरितानिविष्टमात्मानं मन्यते तथैव तस्य   
शरीरस्य वेद्यभूमिकापादनेन क्रियमाणौ त्यागग्रहौ तद्विलक्षणे सर्वदा   
वेद्यत्वसंस्पर्शासहिष्णौ अनन्यसाधारणकर्तृत्वस्वभावे सत्ये स्वात्मनि   
वस्तुसामर्थ्यात् नियमं   
  
प्। १६२)  
  
भजन्तावपि अप्रबुद्धत्वात् न प्रतिपद्यते ततः   
शरीरशरीरिविवेकग्रहणयोग्यप्रज्ञप्रबुद्धमेव प्रति अयमुपदेशः यतः   
तादृश एव अनुग्रहशक्तिशकलितसंशयग्रन्थिः परमेश्वरस्य   
एवंविधविशेषोपदेशपात्रम् । यदाह   
  
अयं सर्वस्य प्रभव इतः सर्वं प्रवर्तते ।  
इति मत्वा भजन्ते मां बुधा भावसमन्विताः ॥  
  
मच्चित्ता मद्गतप्राणा बोधयन्तः परस्परम् ।  
कथयन्तश्च मां नित्यं तुष्यन्ति रमयन्ति च ॥  
  
तेषां सततयुक्तानां भजतां प्रीतिपूर्वकम् ।  
ददामि बुद्धियोगं तं येन मां प्रापयन्ति ते ॥  
  
तेषामेवानुकम्पार्थमहमज्ञानजं तमः ।  
नाशयाम्यात्मभावस्थो ज्ञानदीपेन भास्वता ॥  
  
इति । यस्मात् उपदेशात् अनुशील्यमानात् अस्य एकत्र इति प्रतिपादितस्य शरीरस्य अभेदेन   
प्रतिभासमानस्य सतः समनन्तरं   
  
प्। १६३)  
  
वेद्यीक्रियमाणस्य त्यागग्रहात्मकौ लयोद्भवौ तद्विधर्मिणि भोक्तरि सर्वेश्वरे   
स्वात्मन्येव स्वातन्त्र्येण कार्यतया नियम्यमानौ नियन्तुः   
परस्वभावप्रत्यभिज्ञामावहन्तौ सर्वैश्वर्याय कल्पेते ततः तौ तत्र नियच्छेत् -  
pralayodayau jagadapi tatsvarūpābhedāt tasya svaśakticakramayo vibhava - iti   
yathopakrāntārthanirvāhāt ekameva tattvaṃ   
svarūpaparāmarśamātrāvyabhicāradharmakaṃ paramārthasan ato vyatiriktaṃ kiṃcit na   
saṃbhavati - iti upapāditam | yaduktam   
  
paramārthe tu naikatvaṃ pṛthaktvādbhinnalakṣaṇam |  
pṛthaktvaikatvarūpeṇa tattvamekaṃ prakāśate ||  
  
yatpṛthaktvamasaṃdigdhaṃ tadekatvānna bhidyate |  
yadekatvamasaṃdigdhaṃ tatpṛthaktvānna bhidyate ||  
  
p. 164)  
  
dyauḥ kṣamā vāyurādityaḥ sāgarāḥ sarito diśaḥ |  
antaḥkaraṇatattvasya bhāgā bahiravasthitāḥ ||  
  
iti | ayamevārthaḥ uktyantareṇa svastotre pratipādito'smābhiḥ   
  
citrālokavikalpakalpitanavākalpāṅkanānākṛtiṃ nṛtyantīṃ bahudhā bahiḥ   
svavapuṣo'pyantarna bhinnāṃ punaḥ |  
nityaṃ nūtanakautukaḥ priyatamāṃ svāṃ śaktimālokayan   
acchinnāpratimapramodamahimā śaṃbhurjayatyekakaḥ ||   
  
iti | tat atra samanantaravyākhyāte śloke prakaraṇārambhaślokapratijñātaḥ   
svasaṃvedanasaṃvedya ātmaiśvaryādvayalakṣaṇo'rtho nirvāhitaḥ | vyākhyātametat   
vṛttikṛtā   
  
yadā punarekatra sthūle sūkṣme vā   
  
ityādinā granthena || 21 ||  
  
iti śrīrājānakaśrīrāmaviracitāyāṃ spandavivṛtau   
śaktyātmakaviśvāvyatirekopalabdhiḥ prakīrṇaṃ ca caturtho niṣyandaḥ samāptaḥ || 4 ||  
  
p. 165)  
  
idānīm ātmana eva ekasya tattvasya saṃśayamātram aprathane kāraṇaṃ tacca   
sadgurūpadeśavyatirekeṇa na śakyamunmūlayitum parameśvaro hi gurumūrtimāviśya   
anugrāhyān svapratyabhijñāpanena prabodhayati - iti   
nijagurusarasvaīstavanadvāreṇāha   
  
agādhasaṃśayāmbhodhisamuttaraṇatāriṇīm |  
vande vicitrārthapadāṃ citrāṃ tāṃ gurubhāratīm || 1 ||  
  
tām aśakyasvarūpapratipādanāṃ hṛdi sphurantīṃ gurubhāratīṃ vande guroḥ   
vasuguptābhidhānasya sākṣāt   
siddhamukhasaṃkrāntasamastarahasyopaniṣadbhūtaspandatattvāmṛtaniḥṣyandasya   
bhāratīṃ vācaṃ staumi | kīdṛśīm (?) - agādha   
  
p. 166)  
  
ityādyārdhena viśeṣaṇam avidyamāno gādho viśrāntibhūmikā yatra tādṛśo yaḥ   
saṃśayaḥ tattvāpratipattirūpo vibhramaḥ sa eva durjaravikalpormijālasaṃkulatvādinā   
ambhodhiḥ samudraḥ tasya samuttaraṇe samyak vilaṅghane tāriṇīm nāvam | tathā   
vicitrārthapadāṃ vicitraḥ atyadbhutaḥ artho'bhidheyaṃ vastu yeṣāṃ tādṛśi padāni   
yasyāṃ sā | tathā tāṃ citrāṃ ghaṭanāviśeṣaśālitvāt vismayādhāyinīm |   
viśeṣaṇādvayena anena arthagataṃ śabdagataṃ ca atiśayaṃ tuṣṭāva yato'tra   
sakalalokāśayanirviṣayaḥ katipayalokottaraprabuddhahṛdayasaṃvādī vicitro'rthaḥ   
padānāṃ tādṛgarthapratipādanaśālinī ca citrā padavākyaracanā - iti om |   
vyākhyātametat vṛttau   
  
agādho hi apratiṣṭho'nantaḥ   
  
ityādinā granthena || 1 ||  
  
p. 167)  
  
eṣa spandābhidhāno nidhiriha vivṛto vītasaṃdehasarpatrāsaḥ   
saṃpūrṇasiddhipradaniratiśayajñānamāṇikyagarbhaḥ |  
sarvārthibhyo vilabdhyā svayamapi sahajānandabhogopalabdhyā bhavyānāmasya lābhaṃ   
saphalayatu paraṃ śaṃkarasya prasādaḥ || 1 ||  
  
sadvidyāsarasīvibhūṣaṇavarasphārotpaloccāśayaprotsarpatparipakvabodhamadhupenedaṃ   
mayāgāyi yat |  
rāmeṇānupamapramodamadhuraṃ baddhāvadhānasya tacchrotuḥ kasya na cetanasya tanute   
viśrāntimantaḥ parām || 2 ||  
  
cetasyākulite kvacitkuviṣaye tūṣṇīṃ vidvatya sthitāṃ vyāvartya praṇayātprasādya ca   
śanaiḥ kāntāṃ nijāṃ cetanām |  
cumbanto vigaladvibhāganiviḍāśleṣollasannūtanānandaspandanimīlitākṣamaniśaṃ   
bhūyāsta bhavyāśayāḥ || 3 ||  
  
atyuktaṃ yadihāstyanuktamapi yadyadvā duruktaṃ   
budhaistatsūkṣmāṃśanirūpaṇaikanibhṛtaprajñairavajñāyatām |  
puṣpāntarmakarandasārakaṇikāsvādotsukāḥ kānane kiṃ vindanti   
kaṭhorakaṇṭakaśikhāsparśa yathāṃ ṣaṭpadāḥ || 4 ||  
  
śaśijyotirdīpaprabhṛtibhiraśakyaṃ śamayituṃ yadāsīnniḥspandīkṛtasakalalokaṃ kila   
tamaḥ |  
gate tatredānīṃ kṣayamamalasūryāgamahate kṛtārthāḥ saṃkocaṃ vijahatu vinidrā   
janadṛśaḥ || 5 ||  
  
p. 168)  
  
jayati janamariṣṭāduddharantī bhavānī jayati nijavibhūtivyāptaviśvaḥ smarāriḥ |  
jayati ca gajavaktraḥ so'tra yasya prasādāduparamati samasto vighnavargopasargaḥ || 6 ||  
  
saṃpūrṇā iyaṃ vṛttyanusāriṇī spandavivṛtiḥ |   
  
kṛtistatrabhayato   
mahāmāheśvarācāryaśiromaṇirājānakaśrīmadutpaladevapādapadmānujīvino   
rājānakaśrīrāmakaṇṭhasya iti śivam ||   
  
  
  
MUKTABODHA INDOLOGICAL RESEARCH INSTITUTE©2011 Muktabodha Indological Research Institute  All Rights Reserved.E-texts may be viewed only online or downloaded for private study.E-texts may not, under any circumstances, be copied, republished,reproduced, distributed or sold, either in original or altered form, withoutthe express permission of Muktabodha Indological Research Institute in writing.Data-entered by the staff of Muktabodha under the direction of Mark S. G. Dyczkowski.          