---
Alternate name:
- ādyānanda
Author:
- navamīsiṃha
Catalog number: M00314
Description: "First 30 chapters of the  tantracintāmaṇi with the commentary pañjikā\
  \ \n\nDescription by Mark S.G. Dyczkowski:\nThe author of the Tantracintāmaṇi is\
  \ ṇavamīsiṃha, who is also \ncalled Aadyananda.  In the beginning of his work he\
  \ tells us that he \nwas a minister of King BhUpAlendra of Nepal who he says was\
  \ a pious \nand learned man. He was probably king MahIndra Malla or BhUpAlendra\
  \ \nMalla of Kathmandu who ruled for about five years between 1689-1694 cE. Like\
  \ the Kulamuktikallolinī, by the same \nNavamīsiṃha, this too is a massive compendium\
  \ of passages from a \nwide range of Tantras. He discusses the creation of the universe\
  \ and \nwith it the Tantras in the first chapter. He maintains that Kālī, \nKṛṣṇa\
  \ Tārā and Rāma are essentially the same. He presents the \nMantras and ritual procedure\
  \ for the worship of the Ten Mahāvidyās \nthat in his day had become a popular group\
  \ of deities in Nepal as \nthey were in North India.  He also deals with the worzip\
  \ of śiva \nand śakti. He also dedicates much space to an  exposition of the \n\
  worship of śyāmā.  The chapters are called prakāśas. The twenty-\nfifth chapter\
  \ is missing in this manuscript. A complete manuscript \ncontaining all forty chapters\
  \ is deposited in the Asiatic Society of \nMombai. \n\n\n\nThe format of all the\
  \ colophons is exemplified by that of the first \nchapter which is as follows:\n\
  \n\niti śrītaṃtraciṃtāmaṇau sṛṣṭikramanirūpaṇātmakaḥ prathamaprakāśaḥ \n|| 1 ||\n\
  \n\nThe names of the chapters indicate their contents. They are as \nfollows:\n\n\
  \n sṛṣṭikramanirūpaṇa || 1 |\n\n śrīśyāmādividyoddhāropāsanāvaśyakatāpūrvakamāhātmyakathanaṃ\
  \ || 2 \n||\n\n guruśiṣyamaṃtranirṇaya || 3 ||\n\n sādhakānāṃ garbhādhānādi ṣoḍaśa\
  \ saṃskāranirṇaya || 4 ||\n\n dīkṣākālanirṇaya || 6 ||\n\n vāstuyāganirṇaya || 7\
  \ ||\n\n paśupatikuṇḍādinirṇaya || 8 ||\n\n dīkṣāvidhinirṇaya || 10 ||\n\n pūrṇābhiṣekanirṇaya\
  \ || 11 ||\n\n dakṣiṇādyācāranirṇaya || 12 ||\n\n mahānīlādikramanirṇaya || 13 ||\n\
  \n bhāvanirṇaya || 14 ||\n\n prātaḥkṛtyādinirṇaya || 15 ||\n\n sādhāraṇanityārcanāyāṃ\
  \ pūjāmaṇḍapapraveśanādinyāsajālāṃtanirṇaya || \n16 ||\n\n sādhāraṇanityārcanāyāṃ\
  \ taryajanādivisarjanāṃtanirṇaya || 17 ||\n\n kaulavāmayoḥ sāmānyanityārcanāyāṃ\
  \ tanmārgotpattipūrvaka śrīpātrādisthāpanāṃtanirṇaya || 18 ||\n\n kaulavāmayoḥ sāmānyanityārcanāyāṃ\
  \ pīṭhapūjādikuladravyaniṣevano || \n19 ||\n\n bhojanādipūjāyāḥ sātvikādibhedāṃtanirṇaya\
  \ || 20 ||\n\n śrīdakṣiṇakālikāyāḥ nityārcananirṇaya || 21 ||\n\n śrīdakṣiṇakālikāyā\
  \ nityārcanāyāṃ stavakavacādinirṇaya || 22 ||\n\n mahākālādimitānityāṃtakarmanirṇaya\
  \ || 23 ||\n\n tārābhedatritayasādhāraṇanityārcananirṇaya || 24 ||\n\n25 missing\
  \ in this manuscript or wrongly numbered\n\n śrīvidyānityārcananirṇaya || 26 ||\n\
  \ntripurabhairavī-mahālakṣmī-mātaṅgī-bhuvaneśī-\ndhūmāvatī-vagalāmukhīvidyānāṃ nityārcananirṇaya\
  \ || 27 ||\n\n sakalasādhāraṇacakrārcananirṇaya || 28 ||\n\n yaṃtrakarmaṇādipūrvakapratiṣṭhāṃtanirṇaya\
  \ || 29 ||\n\n mālābhedādipratiṣṭāṃtanirṇaya || 30 ||"
Main title: tantracintāmaṇipañjikāsahita
Manuscript:
- 'NGMCP Manuscript No. : 4-1665  Reel No. : B 131/2'
Publication country: India
Subjects:
- compendium
- tantric / āgamic literature
Uniform title: tantracintāmaṇi
author_iast: navamīsiṃha
title: तन्त्रचिन्तामणि
title_iast: tantracintāmaṇi

---
  
  
  
  
प्। १अ)  
  
ॐ नमः श्रीकालिकायै ।  
  
यस्याः सृष्टिमिदं कुलाकुलगतं तत्वेन सम्पादितं ।  
भूतं पञ्चरसोज्वलं च निगमाश्चत्वार एव क्रमात् ॥ १ ॥  
  
बूताद्यं किलसागरेण सहितं नित्यं जगन्मण्डले तस्यै साधकसिद्धिदान   
विमल प्रख्यात कीर्त्यै नमः ॥  
  
वन्दे ज्ञानवरप्रदाननिरतं पादारविन्दं गुरोर्दिव्यौघे प्रभृतेश्च   
विघ्ननि च यध्वंशलंवोदरं ।  
तन्त्राणां रचनाकरं पशुपतिं गुह्येश्वरीं कलिकां   
ब्रह्मोपेन्द्रमहेन्द्रवन्दिततरां वज्रादिकां योगिनीं ॥  
  
नेपालाधिपतेः समस्तधरणीयानीन्द्र चुडामणेर्नानादानतपोव्रतादि   
कविताशीलस्य विद्यानिधेः ।  
भूपालेन्द्रधराधिपस्य नवमी सिंहस्त्वमात्यः  
क्रमं निर्णीया शुवुधैः समं वितनुते श्रीतन्त्रचिन्तामणिं ॥  
  
चेद्ग्रन्थलाघवधियात्र निगूढगुप्तिः कार्या तदावुधजने मम मुग्धता   
स्यात् ।  
तस्माद् रहस्यकथनं ध्रुवमस्ति लोके प्राकट्यदोषशमनं कुरु देविमातः ॥  
  
हे धीरा परमार्थदत्तमनसः सिद्धिं   
परामीप्सवस्तत्तद्दैवतसद्रहस्यमखिलं ज्ञातुं च चेदुत्सुकाः ।  
तत् पश्यन्तु भवन्त एव ममतं ग्रन्थं मदीयं   
मुद्धर्नानातन्त्रविलोकनोत् सुकतयानायासयध्वं मतः ॥  
  
मन्त्राणां वचनं येषां ग्रन्थेस्मिन् प्रकटी कृतं ।  
तेषां नामानि तन्त्रस्य उत्पत्ति कथनं पुनः ॥  
  
आधिक्यमागमानां च सृष्ट्युत्पत्तिः क्रमस्ततः ।  
कालिका कृष्णयोस्तारा रामयोश्चैकरूपता ॥  
  
निर्णयो दशविद्यायाः शिवशक्त्यो रूपासना ।  
श्यामायाः सर्वमूलत्व मुक्तमाद्ये प्रकाशके ॥  
   
मन्त्रोद्धार क्रमेणैव वामदक्षिणलक्षणं ।  
विद्या स्वाम्नायके मार्गनिर्णयश्च पृथक् पृथक् ॥  
  
आवश्यको मकारेषु चाश्रायाधीनतस्तुयः ।  
गुरुं विना तन्त्र मन्त्रेणाधिकारी निरूपणं ॥  
  
दीक्षा प्रशंसा गदिता द्वितीये तु प्रकाशके ।  
श्रीगुरोः शिवतुल्यत्वं गुरुलक्षण निर्णयं ॥  
  
गुरुं विनोपदेशौ च स्त्रीणां वामे स्वनायकात् ।  
लक्षणालक्षणे शिष्य तयोराम्नाय निर्णयः ॥  
  
त्याज्यात्याज्य विवेकः स्यादुपदेशान्तरं तयोः ।  
वैदिकादिषु मन्त्रेषु स्त्री शूद्रौनाधिकारिणौ ॥  
  
प्। १ब्)  
  
जातिर्मनोश्च विप्रादौ देया देया विवेचना ।  
एतेषां तु स्थितिर्ज्ञेया प्रकाशे तु तृतीयके ॥  
  
तुर्य प्रकाशे संस्काराः षोडशैव तु मन्त्रिणः ।  
तत्र नाम प्रादानाख्ये चक्राणां लिखनं कृतं ॥  
  
मन्त्राणामधि संस्काराः षोडशैव प्रचोदिताः ।  
मध्येशाय प्रदानह पञ्चमे तु प्रकाशते ॥  
  
मासादि निर्णयः षष्ठः प्रकाशे तु प्रकीर्तितः ।  
दीक्षाविधिर्द्धनाद्यादौ परिधा ग्रहणे भुवः ॥  
  
वास्तुयागविधेरादौ तस्योत्पत्तिः प्रकीर्तिता ।  
तन्मण्ण्डलं च शास्त्रोक्तं तत्र देव विनिर्णयः ॥  
  
वलिमन्त्राश्च तन्त्रोक्त वास्तुमण्डल दैवते ।  
प्रकाशे सप्तमे प्रोक्ते चाष्टमेथ निगद्यते ॥  
  
दिक्साधनं मण्डपस्य कुण्डादेर्ल्लक्षणानि च ।  
अङ्कुरा रोपणं प्रोक्तं नवमे तु प्रकाशके ॥  
  
गुरोर्निमन्त्रणविधिर्दन्तकाष्ट शुभाशुभं ।  
स्वप्नः सम्प्रार्थन विधिर्वह्नेः स्थिति विवेचनं ॥  
  
कुण्डसंस्कार पूर्वं हि वह्निसंस्थापनं पुनः ।  
दीक्षायादि न कृत्यं च तदङ्गह वनं ततः ॥  
  
मन्त्रप्रदानभेदोस्ति वामदक्षिणमार्गयोः ।  
उपदेशः कुलस्त्रीणां दीक्षाभेदोपदेशकौ ॥  
  
उपासनाविधिः स्वप्नलब्ध मन्त्रस्य निर्णयः ।  
मनोर्गुरोश्च देवस्यत्यागोदश प्रकाशके ॥  
  
आचारा दशधा प्रोक्ता महानीलादयः क्रमात् ।  
श्यामादि विद्या विषये त्रयोदश प्रकाशके ॥  
  
दिव्यवीर पशूनां च भावावाला प्रपूजने ।  
योग्यायोग्य विवेकोस्ति चतुर्दश प्रकाशके ॥  
  
सात्विकादि प्रभेदेन पूजा भिन्नाः प्रकीर्तिताः ।  
पृथक् मोक्षप्रदं कर्म प्रातःकृत्य विधिस्ततः ॥  
  
अजयाया विधानं च स्नानं नानाविधं स्मृतं ।  
विभूतिधारणं सन्ध्या चन्दनं च क्रमात् पुनः ॥  
  
गायत्रीणां समुद्धारः प्रकाशति स्मसङ्ख्यके ।  
पूजाप्रसंसा द्वारार्चासनं भूतापसारणं ॥  
  
भूतशुद्धिर्मातृकादिः कलासङ्ख्या प्रकाशके ।  
अन्तर्य्यजनकर्माणि चार्घ्यादि स्थापनेविधिः ॥  
  
द्रव्याणि यन्त्रलिखने पीठनिर्णयमेव च ।  
सालग्राम शिलायाश्च उत्पत्तिर्लक्षणानि च ॥  
  
हरींशाद्रिसुता सूर्यगणेश दिक्पतिग्रहाः ।  
एतेषां भेदतो भेदः सम्यगुक्त पृथक् पृथक् ॥  
  
प्। २अ)  
  
मुद्राः सर्वोपचारेषु प्रत्येकं लक्षणादिकं ।  
नित्यहोम विधिर्भूत वलिरा रात्रिकं ततः ॥  
  
देवता भेदतो भिन्ना करमाला प्रचोदिता ।  
ब्रह्मार्पणादिकं सर्वं सप्तदश प्रकाशके ॥  
  
कुलमार्ग समुत्पत्तिः पञ्चशुद्धिर्विधिस्ततः ।  
शक्तिशुद्धिस्तु कौलादेर्विशेषन्या स निर्णयः ॥  
  
द्रव्यदान विवेकस्तदुत्पत्तिः पाककर्मणि ।  
मांसादेर्निर्णयः सम्यङ्मकारस्यानु कल्पकं ॥  
  
आन्तरीय विशेषस्तु संस्कारं कथनं क्रमात् ।  
पात्रसङ्ख्या प्रकथने मानसेष्ठादिनिर्णयः ॥  
  
महापात्रस्य च पुनः साधनं लक्षणं शुचिः ।  
श्रीपात्रस्थापनादिश्च तर्पणं तत्वशोधनं ॥  
  
वटुकादि वलिश्चाष्ठा दशमेस्ति प्रकाशके ।  
पूजोपचार मन्त्रश्च कुलद्रव्याणि सेवनं ॥  
  
ऊनविंशति सङ्ख्येस्मिन् प्रकाशे प्रकटीकृतं ।  
भोजनादि विधिः सायं तन्नीय कृत्यलेखनं ॥  
  
शिवावलिर्न्निशाकृत्यं नित्यभेद विनिर्णयः ।  
लिखितो विंशतितमे प्रकाशे सर्वसम्मते ॥  
  
श्यामा पूजाक्रमस्त्वेक विंशत्याद्य प्रकाशके ।  
स्तोत्रादि लिखनं सम्यक् विंशति प्रकाशके ॥  
  
महाकालादि नित्यानां मन्त्रोद्धारादिकं पुनः ।  
त्रयोविंशति सङ्ख्येस्मिन् प्रकाशे प्रकटायते ॥  
  
तारार्चन क्रमोवेव विंशत्याद्य प्रकाशके ।  
प्रचण्ड चण्डिका पूजा पञ्चविंशति सङ्ख्यके ॥   
  
श्रीविद्याया क्रमः सम्यक् षड्विंशति प्रकाशके ।  
भैरवी च महालक्ष्मी मातङ्गी भुवनेश्वरी ॥   
  
धूमावती च वगला तासां पूजा पृथक् पृथक् ।  
सप्तविंशति सङ्ख्येस्मिन् प्रकाशे प्रतिपादितं ॥  
  
चक्रपूजा पूर्व कृत्यं सामग्री लक्षणं ततः ।  
द्विविधं यजनं तत्र दूतानां लक्षणं पृथक् ॥   
  
दशविद्या क्रमेणैव दूतीयाग विधिस्ततः ।  
चक्राचारः कृतोप्यष्टा विंशत्याद्य प्रकाशके ॥  
  
प्रस्तारादिश्च यन्त्राणां क्रमाद् दक्षिण वामयोः ।  
प्रतिष्ठाद्विविधा प्रोक्ता ऊनविंशत् प्रकाशके ॥  
  
चलाचलाद्विधा माला देवताम्नाय भेदतः ।  
पृथक् पृथक् वला प्रोक्ता रुद्राक्ष सम्भवादिकं ॥  
  
महाशङ्खादिभिर्भिन्ना महाफलविनिर्णयः ।  
ग्रथनादि विवेकस्तु संस्कारादि विधास्तथा ॥  
  
महामाला विनिर्माणं संस्कारौ मुख्यभेदयोः ।  
जाग्रतीकरणं तस्याः प्रोक्तं त्रिंशत् प्रकाशके ॥  
  
प्। २ब्)  
  
कालचार्थस्तत्ॐगानिपुरश्चरणकर्मणः ।  
विघ्नराजविधिर्विद्या विशेषाम्नायनिर्णयः ॥  
  
क्रमेण दशविद्याया जपसङ्ख्यादि निर्णयः ।  
सर्वसिद्धिप्रदं स्थानं देवतानां पृथक् पृथक् ॥  
  
पीठानां च समुत्पक्तिः क्षेत्रस्य ग्रहणे विधिः ।  
कूर्मचक्र परिज्ञानमभिषेकविधिस्ततः ॥  
  
कार्याकार्य विचारस्तु सङ्कल्पकरणं ततः ।  
जपस्य कालकथनं रहस्यमतु सूतके ॥  
  
मन्त्रविद्या विभेदेन प्रबोधकाल निर्णयः ।  
तयोर्भेदे मन्त्रशिखा मन्त्र चैतन्यकं ततः ॥  
  
क्रमेण दशविद्यायाः कुल्लुका विधिरीरितः ।  
सेतु विप्रादिभेदेन निर्वाण कथनं ततः ॥  
  
शापोत्कीलनयोर्भेदः सापोद्धारो सितामनोः ।  
मन्त्रस्य हृदयं चार्थनिर्णयोर्न विशेषतः ॥  
  
जपस्यारम्भ भेदादि पुनर्वीरपुरस्क्रिया ।  
शावरस्य च स्तोत्रादेश्चैक विंशत् प्रकाशके ॥  
  
मन्त्रसिद्धेरुपायाश्च चितासाधन कर्मध ।  
वीरसाधन भेदाश्च विद्यायां च पृथक् पृथक् ॥  
  
जपसङ्ख्या प्रमाणं च युग्म त्रिंशत् प्रकाशके ।  
नैमित्तिकस्य कालादि कुलाकुल विनिर्णयः ॥  
  
ग्रहणं द्विविधं प्रोक्तं वाह्याभ्यन्तरभेदतः ।  
दमनारोपणोत् पत्तिर्द्दमनारोपणे विधिः ॥  
  
पवित्रारोपणोत्पत्तिः पवित्रारोपणे विधिः ।  
ग्रन्थिर्भेदो देवता या त्रयस्त्रिंशत् प्रकाशके ॥  
  
शारदीयविधानं च चतुःस्त्रिंशत् प्रकाशके ।  
पशुदाने विवेकस्तु पशुभेदादि निर्णयः ॥  
  
देवता तृप्तिकालश्च पशोर्लक्षणवीक्षणं ।  
नराणां प्रोक्षणं खड्गलक्षणं पात्रनिर्णयः ॥  
  
शुभाशुभं च नैवेद्यं पञ्चत्रिंशत् प्रकाशके ।  
कुमारी पूजनविधौ तासां लक्षण निर्णयः ॥  
  
शुभाशुभादि सङ्केतः ऋतुत्रिंशत् प्रकाशके ।  
सामान्यतः काम्यविधिः षट्कर्म क्रमनिर्णयः ॥  
  
तेषां प्रकीर्णकथनं आसनादि निरूपणं ।  
मन्त्रग्रथनभेदादि माला कुण्डादि निर्णयः ॥  
  
होमद्रव्यप्रमाणं च सप्तत्रिंशत् प्रकाशके ।  
क्रमेण दशविद्यायाः प्रयोगश्च पृथक् पृथक् ॥  
  
प्रायश्चित्त विधिः पश्चादष्ट त्रिंशत् प्रकाशके ।  
साम्राज्य मुद्रिका पश्यन् यन्त्राणां लक्षणं क्रमात् ॥  
  
प्। ३अ)  
  
मन्त्रीणां धारणायो न चत्वारिंशत् प्रकाशके ।  
प्रत्येकं मातृवर्ण ध्यानादीनां निरूपणं ॥  
  
क्रमेण दशविद्यायाः मन्त्रभेदाः प्रकीर्तिता ।  
नानाप्रयोगमन्त्राः स्युश्चत्वारिंशत् प्रकाशके ॥  
  
कुमारी योगिनी काली वाराहि कुब्जिका परा ।  
नारायणी मुण्डमाला चामुण्डा भुवनेश्वरी ॥  
  
गौतमी समसूत्रामणिर्विजयमालिनी ।  
लेएलावती गुह्यसिद्धिर्मालिनी परमेश्वरी ॥  
  
प्रचण्ड चण्डिका शम्भू नित्या कात्यायनीति च ।  
फेत्कारी भैरवी भूतसिद्धि सिद्धेश्वरी तथा ॥  
  
मेरुनीलमतङ्गाश्च शक्तिसङ्गम भैरवी ।  
साख्यायनं किरणाख्यं गन्धर्व भूतभैरवौ ॥  
  
वीरार्द्दनं वीरभद्रं रुद्रकालानरोत्तरे ।  
सिद्धिसारस्वतं हाहारावो मन्थानभैरवः ॥  
  
सिद्धेश्वरो विश्वसारस्तथा वौद्धायनं पुनः ।  
माहेश्वर महाहारौ कालाग्निश्च मृडाण्यपि ॥  
  
एतेषामं ततो ज्ञेयास्तन्त्रशब्दः पृथक् पृथक् ।  
सिद्धनाथो महाकालो दक्षिणामूर्तिरेव च ॥  
  
सुरेन्द्र ब्रह्मगोरक्षा वै शम्पायनमेव च ।  
नन्दिकेश्वर वायव्यौ वाराही शाम्भवीति च ॥  
  
सनत्कुमारः श्रीकण्ठोप्यगस्त्यस्तत्वसारकौ ।  
वसिष्ट पुनरेतेषामं तस्याच्छंहिताभिधा ॥  
  
ब्रह्मविष्णुरुद्रसिद्धदेव्युमाचन्द्रशक्तयः ।  
एतेषामं ततो ज्ञेया यामलं चाष्टसञ्ज्ञकं ॥  
  
कुलवीर मन्त्रभाव चूडामणिभिरीरितः ।  
हयग्रीवं नारदाभ्यां महाकपिलतो भवेत् ॥  
  
पञ्चरात्र ततो देवी शैवलिङ्गागमानि च ।  
कुमारी विजया काली ताराकल्पाश्च विश्रुताः ॥  
  
मातृमन्त्र ज्ञानानि कुलगुप्ता कुलानि च ।  
माघश्चेतेभ्यः शब्देभ्योप्यर्णवं परिकीर्तितं ॥  
  
रहस्य क्रमतः कुल्लोलिनी श्रीमतकालयोः ।  
उत्तरं च पदं ज्ञेयं चण्डी पीठं प्रकीर्तितं ॥  
  
नित्याह्निकोमा तिलके चोड्डीशं कुलपूर्वकं ।  
स्वायम्भुवः सोमशम्भुस्तथैव पिङ्गलामतं ॥  
  
षडन्वयो महारत्न नवरत्नेश्वरावपि ।  
कामधेनुमतं कुम्भकुलसम्भवसञ्ज्ञकौ ॥  
  
कालिक्रमोमत्स्यसूक्तमुदयाकर पद्धतिः ।  
योगिनी हृदयं चेति काली हृदयमेव च ॥  
  
त्रिशक्तिरत्नकं सोमभुजङ्गा वलिरेव च ।  
कुलावतारकं पद्यवाराही हरपूर्वतः ॥  
  
प्। ३ब्)  
  
गौरी संवादकं ज्ञेयं समाकर्ण्यकमातृका ।  
तूर्णायागश्च ललित स्वच्छन्दं परिकीर्तितं ॥  
  
कुलप्रकाशकं चेति कुलामृत प्रदीपिका ।  
नवदुर्गा कल्पसञ्ज्ञं कुलमूलावतारकं ॥  
  
तन्त्रराजश्च कामाख्या शब्दात् पञ्चासिकाः स्मृता ।  
कुलरत्नद्योतकंस्यादेतेभ्यः ग्रन्थमध्यतः ॥  
  
वचनाति समानीयं लिख्यते क्रियते न तु ॥  
  
जातीकदंव करवीर कुशेशयादि पुष्पेभ्य मकरन्द कणाप्रसिद्धा ॥  
आनीय सञ्चयतियन्मधुमक्षिका सा गृह्नन्ति दैवत विधौ विबुधान किं तत् ॥   
  
श्रीदेव्युवाच ॥  
  
त्राहि त्राहि महादेव शरणागतवत्सलः ।  
साहङ्कारावयं मूढा ईश्वरा इति वादिनः ॥  
  
महाकालः कथं ज्ञेयः कथं मुक्तिर्भवेच्छिव ।  
मुक्तयः कतिधादेव श्रेष्ठा का किञ्च साधनं ॥  
  
यदास्माकं यदि कृपा देव्या विष्णौ सुरेषु च ॥  
  
श्री-ईश्वर उवाच ॥  
  
ज्ञायते तत्प्रभावेण सकलं वेदवाक्यतः ।  
देवेभ्यः सारमुद्धृत्य यत् कृतं शङ्करेण वै ॥  
  
वेदाधिकतया देवीश्चागम परिकीर्तितः ।  
आगतं शिववक्त्रेभ्यो गतं च गिरिजामुखं ॥  
  
मलत्रय विनाशित्वात्तस्मादागम उच्यते ।  
आगमोत्पत्ति सङ्ख्ये च कथ्यते शृणु साम्प्रतं ॥  
  
सार्द्धवर्षाष्टको ब्रह्मा यदा जातस्तु देवताः ।  
अहङ्कारीं महान् जातस्तन्त्र विद्या प्रभावतः ॥  
  
तदा तस्मिन् कलियुगे शिश्नोदर परायणाः ।  
नादृतास्तैस्तु वेदादि स्मृतया वै वृथागमे ॥  
  
खानं पानं मैथुनं च देशे देशे पुरे पुरे ।  
न कश्चिन्मन्यते विष्णुं गणेशं नरविंशिवं ॥  
  
मत्वा सर्वं जगच्छाक्तं भगपूजां प्रकुर्वन्ते ।  
तदा वटुकरूपेण मया मृष्टाः पितामहः ॥  
  
ब्रह्मणादिश्यतां धर्मोवयं येन तरेन हि ।  
तदा तु ब्रह्मणा प्रोक्तं ममोर्द्ध्व मुखनिर्गतः ॥  
  
आगमः पञ्चमो वेदो भुक्तिमुक्तिप्रदायकः ।  
तदाद्य कलिसद्ये तु मया प्रोक्तं पितामहः ॥  
  
ब्रह्मणेर्दत्वया वाच्यं सृष्टिकर्ता सदाशिवं ।  
तदा पितामहे प्रोक्तं कर्ताहं चापि रक्षकः ॥  
  
ममोर्द्ध्वमुखतो जातं मन्यसे चान्य आगमः ।  
एवं तदाचार निष्टायास्यन्ति मरमाङ्गतिं ॥  
  
चदुस्त्वं वेत्सिनो सौख्यं खानपानाङ्गनाभवं ।  
इति श्रुत्वा ब्रह्मवचो धर्मसंस्थापनाय तु ॥  
  
प्। ४अ)  
  
युगत्रयस्तदाजातः क्रोधसंरक्तलोचनः ।  
अवज्ञां वीक्ष्य धातुश्च प्रखरेण नखेन च ॥  
  
शिरो निपातितं धातुः कराङ्गुल्याद्धरातले ।  
तन्मुखा पञ्चमो वेदो ममदेहेलयं गतः ॥  
  
तस्मादागमकर्ताहं वेदकर्ता पितामहः ।  
पञ्चाशद्वै महापद्माह्यागमं ग्रन्थ ईरितः ॥  
  
तन्त्र मन्त्रा महादेवि सर्वेपि सुप्रतिष्ठितः ।  
त्रिंशन्निखर्वषट् वृन्द नवत्यर्वुदकोटयः ॥  
  
मन्त्रा प्रोक्ता महेशानिह्यागमं कुत्र किं स्थितं ।  
तच्छृणुत्वं महेशानि यद्यहं तव वल्लभः ॥  
  
महत् पञ्चाशपद्मे तु षट्विंशति भुविस्थितं ।  
चतुर्दशस्थितं स्वर्गे दशपाताल गोचरं ॥  
  
एवं क्रमेण देवेशिह्यागमः कथितो मया ।  
आगमे सर्वशास्त्राणि ह्यागमे सर्वदैवतं ॥  
  
आगमे सकलं पुण्यम्मागमे किं न लभ्यते ।  
आगमं सकलं ज्ञानं विद्याः सर्वाः प्रतिस्थितां ॥  
  
अथ सृष्टिक्रमः ॥  
  
मन्त्रशास्त्रस्य सिद्ध्यर्थमाविर्भवति पार्वती ।  
अनादि विद्या काली च महाताराभिधा परा ॥  
  
षट्शाम्भवेश्वरी विद्या वाच्या तीता पराकला ।  
महाप्रलयमासाद्यकोटि ब्रह्माण्डनायिका ॥  
  
शिवशक्तिमयं देहमेकी कृत्य सदास्थिता ।  
कोटिवक्त्रा भवाद्यास्तु ब्रह्माणः प्रेतरूपिणः ॥  
  
तछ्मशाने प्रनृत्यन्ती गायन्ती ध्यान सङ्कुला ।  
चितिरक्षा स्वरूपत्वं प्राप्यतिष्ठति पार्वती ॥  
  
माहेश्वराणामानन्त्यं सन्ति विष्णोरनेकताः ।  
शक्रादीनां तु गणनानास्त्येव प्रियवादिनी ॥  
  
नद्यां तु वालुकायावत्तावदिन्द्रापुरेरिताः ।  
कीटाद्ब्रह्माण्डपर्यन्तं स्थावरञ्जङ्गमादिकं ॥  
  
एकैकवारमिन्द्रत्वं गतं तत्पुनरप्यलं ।  
अनन्तकोटि ब्रह्माण्डे यावतः परमाणवः ॥  
  
तावन्तः संस्थितं भूमौ चितिरूपिस्थ रूपतः ।  
माहेश्वरी समेतानां ब्रह्माणी कोटिकोटयः ॥  
  
तिष्ठन्ति देवदेवेशि चतुर्वेदाः शवास्मृता ।  
युताश्च शवरूपेण सप्तप्रेतगता परा ॥  
  
सामरस्यं समासाद्य सर्वरूपा समाहितां ।  
विन्दुव्यापक रूपेण स्वरूपं विभ्रतीपरं ॥  
  
एकस्मिन्नेव काले तु स्वविंवं पश्यती शिवा ।  
तद्बिम्बं तु भवेन्माया तत्र मानसिकं शिवं ॥  
  
प्। ४ब्)  
  
सृष्टेरुत्पादनार्थं तु भर्तृरूपम कल्पयेत् ।  
आदिनाथं तु मनसा कल्पातीत स्वरूपिणं ॥  
  
तं विलोक्य महेशानि सृष्ट्युत्पादन कारणात् ।  
आदिनाथं मानसिकं स्वभर्तारं प्रकल्पयेत् ॥  
  
विपरीतरतिः कृत्वा महाशून्यं विधाय च ।  
त्रिंशदर्बुदषट्वृन्द पञ्चाशत् पद्मकोटयः ॥  
  
युगानि परमेशानि विपरीतरता भवेत् ।  
विपरीत रतौ देविविन्दुरेको भवेत्पुरा ॥  
  
बिन्दुध्वनि सकाशाच्च प्रत्येकं वर्णजातयः ।  
मातृकर्णास्तदा जाता अक्षरेति तदा भवे ॥  
  
ध्वनिना व्याप्तमखिलं जगदेतच्चराचरं ।  
अद्यापि जायते देवि कादंवर्य्या ध्वनि श्रुतः ॥  
  
तत्रैका तु सखी जाता महालावण्य कालिका ।  
श्रीमहासुन्दरं रूपं विभ्रती परमाकला ॥  
  
तस्यानाम महाकाली सुन्दरीति प्रकल्पयेत् ।  
तां विलोक्य महाकालो महामोह परो भवन् ॥  
  
कालीं प्रतिवचः कालो वाणीं गर्वान्वितां परां ।  
उवाच सुन्दरी कालो महाकाल प्रियेपरे ॥  
  
त्रैलोक्यसुन्दरी काली कारुण्या मृतसागरे ।  
द्वितीय वाक्यं देवेशि कालीमुवाच शङ्करः ॥  
  
महाघोरे शिवारावे क्रूर दंष्ट्रा करालिनी ।  
ललजिह्वे भीमनादेर्दूदृशं वचनं वदन् ॥  
  
ईदृशं वचनं श्रुत्वा निर्गुणा परचण्डिका ।  
अनादिरूपा श्रीकालीसोमोत्पादन तत्परा ॥  
  
कालो मोहवशं जातः कालिका मायया शिवे ।  
अनादि सृष्टोरुत्पत्तिःकारणार्थं महेश्वरी ॥  
  
ब्रह्माण्डानामथेशस्त्वं मायया कथितं क्षणात् ।  
कालस्य मायां ज्ञात्वा तु स्वयं व्याप्यत्वताङ्गता ॥  
  
कालस्तु चकितो जातः सा वै कुत्र गता प्रिया ।  
हाहाप्राणप्रियाकाली सा वै कुत्र गता प्रिया ॥  
  
इति मोहवशं यातः श्मशानाटन तत्पराः ।  
एवं मोहवशं जातो भ्रान्तचित्तस्तदा भवेत् ॥  
  
दर्शनार्थं तपस्तेपे पञ्चाशत् पद्मकोटयः ।  
युगानि तत्र जातानि न कालीदर्शनं शिवे ॥  
  
कालस्य जातं देवेशि मार्गभ्रष्ट परायणः ।  
इति ज्ञात्वा महाकालः ज्ञानं दत्तं महेश्वरी ॥  
  
आकर्षणाख्या बुद्धिस्तुदत्ता कालाय पार्वती ।  
भक्तिप्रिया महाकाली श्रीमहादक्षिणामता ॥  
  
वरदानेषु त्वरिता तेनेदं दक्षिणा स्मृता ।  
आकर्षणं कृतं तेन जातं तत्क्षण मात्रतः ॥  
  
काल्या ज्ञानं महेशानि मार्गव्यक्तिपरायणः ।  
कालो जातो महेशानि महाभक्ति प्रियोवचः ॥  
  
प्। ५अ)  
  
शिवाकर्षणकं कर्म मिथुनत्व प्रदायकम् ।  
इति ज्ञात्वा महेशानि आगत्यं तु शिवान्तिके ॥  
  
तदा स्वमनसा वालां शक्तिं कृत्वा महेश्वरी ।  
आनीयादाच्च कालस्य मार्गाभ्यासार्थमेव तु ॥  
  
मार्गं विना महेशानि गतिरत्र कथं भवेत् ।  
तत्राभ्यास युतः कालः कुण्डली ध्यान तत्परः ॥  
  
मनुष्याणां कुण्डली तु सार्द्ध त्रिवलया स्मृता ।  
श्रीदेव्याः कुण्डली देवी स्वेच्छया गुणिता शिवे ॥  
  
त्रिगुणाश्री त्रिशक्तिश्च यदा वेदगुणा भवेत् ।  
चतुर्वर्णा चैक जटा चतुर्वेदेश्वरी परा ॥  
  
यदा पञ्चगुणा देवि महोग्रा तु तदा भवेत् ।  
यदा षट्गुणिता शक्तिः सिद्धि काली प्रकीर्तिता ॥  
  
यदा सप्तगुणां शक्तिः सप्तार्णा कालसुन्दरी ।  
यदाष्टगुणिता शक्तिरष्टार्णा भुवनांविका ॥  
  
यदा नवगुणा शक्तिर्नवार्णा चण्डिकेश्वरी ।  
यदा दशगुणा जाता दशविद्यास्वरूपिणी ॥  
  
यदा रुद्रगुणा जाता श्मशानकालिका भवेत् ।  
यदा सूर्यगुणा देवि द्वादशी चन्द्रभैरवी ॥  
  
यदा कामगुणा देवी कामभेदा च तारिणी ।  
चतुर्द्दश गुणा जाता महापञ्चदशी स्मृता ॥  
  
कलागुणा यदा शक्तिः श्रीमहाषोडशी तदा ।  
कलातीतागुणा देवी छिन्नमस्ता तदा भवेत् ॥  
  
अष्टादशगुणाः प्रोक्ता महामधुमती भवेत् ।  
ऊनविंशद्गुणादेवी महापद्मावती तदा ॥  
  
गुणिता विंशति यदा विंशद्वर्णा रमा भवेत् ।  
एकविंशद्गुणादेवि प्रोक्ता श्रीकामसुन्दरी ॥  
  
द्वाविंशद्गुणितादेवी दक्षिणा कालिका तदा ।  
त्रयोविंशद्गुणादेवि विद्येशी तु तदा भवेत् ॥  
  
गुणिता तत्व सङ्ख्याभिर्गायत्रीस्या तदा भवेत् ।  
पञ्चविंशद्गुणादेवी पञ्चमी सुन्दरी तदा ॥  
  
षड्विंशद्गुणिताशक्तिः षष्ठिविद्या प्रकीर्तिता ।  
सप्तविंशद्गुणादेवि महारत्नेश्वरी परा ॥  
  
अष्टाविंशतिधा सा वै गुणिता परमा कला ।  
अष्टाविंशत्यक्षरी सा मृतसञ्जीवनी परा ॥  
  
ऊनत्रिंशद्गुणादेवी महानीर सरस्वती ।  
त्रिंशद्गुणा यदा विद्यावसोर्द्धारा तदा स्मृता ॥  
  
एकत्रिंशद्गुणा देवी त्रैलोक्यमोहिनी भवेत् ।  
द्वात्रिंशद्गुणिता चेत्स्यात्त्रैलोक्य विजया स्मृता ॥  
  
त्रयस्त्रिंशद्गुणा चेत्स्याच्छ्रीमछ्री कामतारिणी ।  
चतुस्त्रिंशद्गुणा शक्तिरघोराख्या तदा भवेत् ॥  
  
पञ्चत्रिंशद्गुणादेवी सङ्गीतमोहिनी भवेत् ।  
षड्त्रिंशद्गुणिता विद्या वगलाख्या तदा भवेत् ॥  
  
प्। ५ब्)  
  
सप्तत्रिंशद्गुणाशक्तिः प्रोक्ता विद्यात्वरुन्धती ।  
अष्टात्रिंशद्गुणा चेत्स्यादन्नपूर्णेश्वरीमता ॥  
  
गुणितो न चत्वारिशन्नकुली परिकीर्तिता ।  
चत्वारिंशद्गुणाशक्तिः प्रोक्ता विद्या त्रिकण्टकी ॥  
  
गुणिता एकचत्वारिंशत् तदा राजेश्वरी कला ।  
द्विचत्वारिंशद्गुणिता त्रैलोक्याकर्षणी तदा ॥  
  
त्रिचत्वारिंशद्गुणिता राजराजेश्वरी स्मृता ।  
चतुश्चत्वारिंसद्गुणिता कुक्कुटी परिकीर्तिता ॥  
  
चत्वारिंशत् षष्टगुणाः प्रोक्ताः श्रीमृत्युहारिणी ।  
चत्वारिंश मुनिगुणा महाभोगमतीमता ॥  
  
चत्वारिंशद्वसुगुणा वासवी परिकीर्तिता ।  
ऊनपञ्चाशद्गुणिता फेत्कारी परिकीर्तिता ॥  
  
पञ्चाशद्गुणिता देवी महाश्रीमातृसुन्दरी ।  
पञ्चाशच्चन्द्र गुणिता मातृकोत्पत्ति सुन्दरी ॥  
  
एकैक मातृका वर्णं प्रतिविद्याः सकाशतः ।  
उत्पन्ना परमेशानिस्वोत्पत्तिषुपरायणा ॥  
  
यो भावो यस्य वै प्रोक्तस्तद्भावे संस्थिता शिवा ।  
स्वेच्छाया वरयं कृत्वा यथा कुण्डलिनी स्थित ॥  
  
तथा विद्यासु सञ्जाता अक्षोभ्य मुनिरूपिणी ।  
सार्द्ध त्रिवलयादेवी मनुष्यस्य प्रकीर्तिता ॥  
  
एवं विद्या समुत्पन्नाः कुण्डलीतो महेश्वरी ।  
येन तुष्टासु यापूर्वा स तस्या ऋषिरीरितः ॥  
  
उपासकास्तदन्येस्युरिति सङ्क्षेपतो मतं ।  
अथातो ब्रह्मदेवे शिष्याष्यास्यामि यथा क्रमं ॥  
  
वीजाङ्कुर स्फटिजवा ब्रह्मेति परिकीर्तितं ।  
तदिदं ब्रह्म चाख्यातं कालकालीमयं परं ॥  
  
दावधि वर्णितो वाक्यं तावत्सगुणतागतं ।  
तदेव सगुणं ब्रह्मवर्णना शक्तिगोचरं ॥  
  
वर्णनायामशक्तिर्हि यदा जाता महेश्वरी ।  
तदेव निर्गुणं प्रोक्तं सगुणं वाच्यगोचरं ॥  
  
वाग्भवं मुखमित्युक्तं मुखादुच्चार्यते च तत् ।  
अवाच्यं यद्भवेद्ब्रह्म तत्कथं मुखगोचरं ॥  
  
स्वाशक्त्या यन्त्रितच्च तस्माच्छक्ते प्रधानताः ।  
शक्तिकोणे महेशानि ब्रह्माण्डानामनन्तकं ॥  
  
सर्वं तिष्ठति देवेशि जगदेतच्चराचरं ।  
तस्या कुण्डलिनी शक्ति रक्षोभ्य नागरूपिणी ॥  
  
स्वेच्छयागुणितादेवि स्वेच्छावर्णः स्वरूपिणी ।  
ब्रह्माण्डगोला देवेशि काल्या तस्मै प्रदर्शितः ॥  
  
प्। ६अ)  
  
ब्रह्मगोला विष्णुगोला रुद्रगोलस्तृतीयके ।  
लोकेश गोलदेवेशि देव गोलस्ततः शिवे ॥  
  
ततो हि ऋषिगोलो हि क्रमाद्गोलाश्च कोटिशः ।  
परम्ब्रह्म च प्रकृतिः प्रतिबिम्बः स्वरूपिणी ॥  
  
महत्तत्वं ततो जातमहङ्कारस्ततः परं ।  
आकाशस्तु ततो जातस्ततो वायुः प्रकीर्तितः ॥  
  
ततोग्नि पूजातोग्र अग्नेरापः प्रकीर्तितः ।  
पानीयात् पृथिवी जाता ततोह्यौषधयः शुभाः ॥  
  
औषधीभ्यो भवेदन्नं अन्नात्प्राणः प्रकीर्तितः ।  
प्राणाज्जीवो हि सञ्जातो जीवात्मा परमात्मकौ ॥  
  
ब्रह्मविंवात् सर्वमेतज्जगदेतच्चराचरं ।  
अत एव भवेद्ब्रह्मजगदेतच्चराचरं ॥  
  
सत्वं रजस्तम इति ब्रह्मविष्णुशिवादयः ।  
ये चान्ये वहवो भूताः सर्वं प्रकृति सम्भवाः ॥  
  
सैव देवी महाशक्तिः श्यामा दक्षिणकालिका ।  
सैव प्रसूयते विश्वं विश्वं सैव प्रयाति च ॥  
  
सैव संहरते विश्वं जगदेतच्चराचरं ।  
आधारं सर्वभूतानां सैव रोगार्तिहारिणी ॥  
  
इच्छाक्रिया तथा ज्ञाना ब्रह्मविष्णुशिवात्मिका ।  
त्रिधा शक्तिः स्वरूपेण सृष्टिस्थित्यन्तकारिणी ॥  
  
सृजति ब्रह्मरूपेण विष्णुरूपेण पाल्यते ।  
संहरेद् रुद्ररूपेण जगदेतच्चराचरं ॥  
  
यस्या योनौ जगत्सर्वे मध्ये प्रवर्ततेखिलं ।  
यस्यां प्रलीयते विश्वं यस्यां तज्जायते पुनः ॥  
  
यां समाराध्य त्रैलोक्यं सम्प्राप्तं पदमुत्तमं ।  
तस्माद्भेदं प्रवक्ष्यामि सावधानावधारय ॥  
  
कदाचिदाद्या ललिता पुंरूपा कृष्णविग्रहा ।  
लोकः सम्मोहनार्थाय स्वरूपं विभ्रतीपरा ॥  
  
वेणुनाद समारम्भ सर्वसम्मोहन क्षमा ।  
कदाचिदाद्याः श्रीकालीसैव तारोस्तिपार्वती ॥  
  
कदाचिदाद्याः श्रीतारापुंरूपारामविग्रहा ।  
रावणस्यवधार्थाय देवानां स्थापनानि च ॥  
  
दैत्य संहारणार्थाय पुंरूपं विभ्रती परं ।  
आद्या तारा महाशक्तिः सैवकाली महेश्वरी ॥  
  
या महावैष्णवी माया सा महासुन्दरी मता ।  
नैव स्त्री न पुमानेषा नैव चाग्नि नपुंसकं ॥  
  
यद्यच्छुरी रमाधत्ते पूज्यते तेन तेन सा ।  
कदाचिज्जायते सा स्त्री कदाचिदपि सा पुमान् ॥  
  
तां तां तनुं वितनुते लीलार्थमरिमर्द्दनी ।  
सर्वभेदाः कालिकाया सैवाद्याः परिकीर्तिताः ॥  
  
श्रीदेव्युवाच ॥  
  
देवेश श्रोतुमिच्छामि सिद्धिविद्यादि निर्णयः ।  
तत्वं कथय देवेश यदिमेकरुणा तव ॥  
  
प्। ६ब्)  
  
श्रीशिवोवाच ॥  
  
चतुर्युग क्रमेणैव भेदभेदान्तरे शिवे ।  
सत्ये काली च श्रीविद्या कमला भुवनेश्वरी ॥  
  
सिद्धिविद्या महेशानि त्रिशक्ति वगलाशिवे ।  
महाविद्या सत्ययुगे मातङ्गी भैरवीशिवे ॥  
  
धूमावती च विद्यास्यात् त्रेतायां शृणु पार्वती ।  
कालीतारा सुन्दरी च सिद्धिविद्या प्रकीर्तिता ॥  
  
मातङ्गी भुवना लक्ष्मी महाविद्या प्रकीर्तिता ।  
धूमावती भैरवी च विद्यात्वेन महेश्वरी ॥  
  
द्वापरे कालिका तारारोधिनी भैरवी तथा ।  
सिद्धिविद्या महेशानि सुन्दरी भुवना रमा ॥  
  
धूमावती महाविद्या मातङ्गी कमला तथा ।  
विद्यात्वेन महेशानि कलौकाली तु केवलं ॥  
  
कालीतारा छिन्नमस्ता सिद्धिविद्या कलौ मता ।  
सुन्दरी भैरवी लक्ष्मी मातङ्गी भुवनेश्वरी ॥  
  
महाविद्या महेशानि धूमा च वगला शिवे ।  
विद्यात्वेन महेशानि कलौ सङ्कीर्तिता मया ॥  
  
कालिकायां महाकालश्चा क्षोभ्यस्तारिणी मनौ ।  
त्रिपुरायां तु राजेशो वगलायां च त्र्यम्वकः ॥  
  
मातङ्ग्यां तु महेशश्च भुवनेस्यां महेश्वरः ।  
नारायणो महालक्ष्म्यां महादेवं शृणु प्रिये ॥  
  
छिन्नायां तु करालस्यात् सिद्धायां कुक्कुटेश्वरः ।  
धूम्रायां तु अघोरः स्यादिति सङ्क्षेपतो मतां ॥  
  
शक्त्या विना शिवे सूक्ष्मे नामधाम न विद्यते ।  
शिवं विना चित्कलायां न कलात्वं क्वचिद्भवेत् ॥  
  
बिजाङ्कुरन्याय योगाच्छिव शक्त्यात्मकं महः ।  
सदा जागर्ति देवेशि नानारूपाणि दर्शयत् ॥  
  
सर्वाभावे तु वटुक्तो महाकालस्तथैव च ।  
तारिणां वटुकः प्रोक्तः काल्यां कालः प्रकीर्तितः ॥  
  
कलौ काली कलौ कली कलौ काली तु केवला ।  
साधिता कालनाथेन प्रत्यक्षा कालिका वलौ ॥  
  
कलौ कालीं विहायाथ यः कश्चिन् मोक्षकार्मुकः ।  
स भोजनं विना सूनं क्षून्निवृत्तिमभीप्सति ॥  
  
कलौकालीं विहायाथयः कश्चिच्छान्तिमिच्छति ।  
सहिशीत निवृत्त्यर्थं हिमशैलं निषेधिते ॥  
  
कलौ कालीं विहायाथयः कश्चिन्मोक्षकार्मुकः ।  
स सिद्धान्नं परित्यज्य विषभोजनमिच्छति ॥  
  
कलौ कालीं विहायाथ यः कश्चित्काव्यमिच्छति ।  
स तु दुःखनिवृत्त्यर्थं पापानि कुरुते सदा ॥  
  
स दरिद्रो महामूर्खो ममद्रोही स एव तु ।  
युगत्रयेषु देवेशि कलिपूर्वेषु तत्वतः ॥  
  
प्। ७अ)  
  
अन्या विद्यामपि भजन् सिद्धिमाप्नोति मानवः ।  
कलौ काली स्पर्शमणिर्नान्या विद्या कदाचन ॥  
  
श्रीमहाकालिका विद्या कलौ पूर्णफलप्रदा ।  
अज्ञानाद्ज्ञानतो चापि सलीलं वा सहेलया ॥  
  
स्मृतापि सिद्धिदा काली सकृदेव महेश्वरी ।  
चतुर्युगानां राज्ञी वै कालिका परिकीर्तिता ॥  
  
विद्याराज्ञी सिद्धि विद्या कलौ शीघ्रफलप्रदा ।  
नामैक्याद्रूप साम्यार्द्ध महाविद्या प्रकीर्तिता ॥  
  
महाविद्या सिद्धिविद्या विद्याभेदैः प्रतिष्ठिता ।  
उपविद्यादिभेदैश्चकालिका संस्थिता भुवि ॥  
  
ताराद्याः सकला विद्या कालिकायां अजायत ।  
सर्वविद्या कालिकायां संस्थिता एव पार्वती ॥  
  
शक्तिः शिवशक्तिर्ब्रह्मा शक्तिर्विष्णुर्जनार्द्दनः ।  
शक्तिरिन्द्रोरविःशक्तिशक्तिश्चन्द्रो ग्रहाः ध्रुवं ॥  
  
शक्तिरूपं जगत्सर्वं यो न जानाति नारकी ।  
तेषां मध्ये प्रजातं तु कालीरूपं मनोहरं ॥  
  
विशेषतः कलियुगे नराणां भुक्तिमुक्तिदं ।  
कलिर्हिग्रस्यादासस्य पादपूजां करोति हि ॥  
  
इति श्रीतन्त्रचिन्तामणौ सृष्टिक्रमनिरूपणात्मक प्रथमप्रकाशः ॥ १ ॥  
  
अथ दक्षिणकाल्यास्तु मन्त्रमुद्धारयाम्यहं ।  
यदेकचारस्मरणात् किं तद् यत्नकरेस्थितं ॥  
  
क्रोधि संवह्नि संयुक्तं त्रिमूर्तीन्दुः समायुतं ।  
त्रिलिखेत् परतो देवि हूङ्कारद्वयमेव हि ॥  
  
मायाद्वयं समालिख्य अत्रिः संवर्त सूक्ष्मयुक् ।  
ने कालिके सप्तवर्णान् पूर्ववत् परमेश्वरी ॥  
  
स्वाहान्तेयं महाविद्या द्वाविंशत्यक्षरी परा ।  
मनसा विश्वविज्ञानं त्राणं संसारवन्धनात् ॥  
  
यतः करोति संसिद्धि मन्त्र इत्युच्यते ततः ॥  
  
अथ विद्यामाहात्म्यम् ॥  
  
नात्रसिद्धादि चिन्तास्ति नारि मित्रादि लक्षणं ।  
तया प्रयास वाहुल्यं न कायक्लेश सम्भवं ॥  
  
अस्याः स्मरण मात्रेण सिद्धयोष्टौ भवन्ति हि ।   
एवं समस्तविद्यानां राज्ञीं स्तोतुं न शक्यते ॥  
  
नवकोटि सहस्रैस्तु जिह्वाकोटि शतैरपि ।  
सर्वसिद्धिप्रदा देवी अनिरुद्ध सरस्वती ॥   
  
तस्मादस्या ज्ञानमात्रात् सिद्धयः सम्भवन्ति हि ।  
अनिरुद्ध सरस्वत्या ज्ञानमात्रेण साधकः ॥  
  
पाण्डित्वं च कवित्वे च वागीश समतां व्रजेत् ।  
तस्य पाण्डित्य वै दग्धं विचित्रपद्यकल्पनात् ॥  
  
देवा अपि विलजन्ते किं सुप्तुर्मानुषादयः ।  
अपि चेत् त्वत्समानारीमत्समः पुरुषोस्ति चेत् ॥  
  
अनिरुद्ध सरस्वत्यासमो मन्त्रस्तदा भवेत् ।  
य एतां चिन्तयेन् मन्त्रिः सर्वकाम समृद्धिदां ॥  
  
प्। ७ब्)  
  
तस्य हस्ते सदैवास्ति सर्वसिद्धिर्न संशयः ।  
गद्यपद्यमयी वाणी सभायां तस्य जायते ॥  
  
ब्रह्महत्या सुरापानमगत्यागमनानि च ।  
सर्वमाश्रुतरत्येव दक्षिणामेव चिन्तयन् ॥  
  
वागीश्वरः समोवाचीधनेन धनदोपमः ।  
चन्द्रसूर्यः समो भूत्वा वसेत् कल्पायुतं दिवि ॥  
  
इत्यादिमादिकं चैव वहुः किं कथ्यते पुनः ।  
न तस्य दुर्लभं किञ्चिद्यः स्मरेघोरकालिकां ॥  
  
अश्वमेधैश्च गोमेधैर्नरमेधैस्तथापरैः ।  
दानैश्च विविधैरन्यै होमैर्नानाविधैरपि ॥  
  
अनेकपुण्य सम्भारैर्यदि सम्प्राप्यते परा ।  
विद्याराज्ञी घोरकालीह्य निरुद्ध सरस्वती ॥  
  
ज्ञात्वैव मुक्तिमाप्नोति किं पुनः कथ्यते परं ।  
मन्त्रस्य ज्ञानमात्रेण विजयीभुवि जायते ॥  
  
तस्या लोक न मात्रेणवादिनोनिः प्रभामताः ।  
राजानोपि हि दासत्वं भजेते किं परे जनाः ॥  
  
वह्नेः शैत्यं जलस्तम्भङ्गतिस्तम्भं विवस्वतः ।  
दिवारात्रि व्यत्ययं च स कर्तुं भवति क्षमः ॥  
  
अस्यास्तु ज्ञानमात्रेण जीवन्मुक्तः प्रजायते ।  
बृहस्पति समो वाग्मी धरणी सदृशः क्षमी ॥  
  
श्रीरामसदृशो वीर्येरूपे काम समः स्मृतः ।  
समुद्र इव गाम्भीर्ये तेजसा भास्करोपमः ॥  
  
दुर्वासा इव शापादौ क्रोधादौ स यमोपमः ।  
सृष्टौ प्रजापतिः साक्षात् स्थितौ विष्णुः समस्तथा ॥  
  
लये हरः समोह्येषः एतां योवेत्ति तत्वतः ।  
वहुना किमिहोक्तेन समानो नास्ति भूतले ॥  
  
अस्या जपो ब्रह्म जपो ध्यानमस्यात्मचिन्तमं ।  
योग सन्धारणं सम्यक् ध्यानमस्या न संशयः ॥  
  
महापदि महापापे महाग्रह निवारणे ।  
महाभये महोत्पाते महाशोके महामये ॥  
  
महामोहे महासार्थे महादारिद्र सङ्कटे ।  
महारण्ये महाशून्ये महाज्ञाने महारणे ॥  
  
दुरध्वे च दुरावासे दुर्भिक्षे दुर्न्निमित्तके ।  
समस्तक्लेश सङ्घाते स्मरणादेव नाशयेत् ॥  
  
अस्या ज्ञानं ज्ञानमेव ध्यानमस्यात्म चिन्तनं ।  
तस्मादस्या समाविद्याः नास्ति तन्त्रेन संशयः ॥  
  
ब्रह्मादि भवने तस्य न समः किमुचापरे ।  
स एव सुकृती लोके स एव कुलभूषणः ॥  
  
धन्या च जननी तस्य येन देवी समर्चिता ।  
गामे च तुंवुरुः साक्षाद्दानेकर्णः समोपमः ॥  
  
दत्तात्रेय समो ज्ञानी येन देवी समर्चिता ।  
मेधा प्रज्ञा तथा लक्ष्मीवल्लभः सर्वजन्तुषु ॥  
  
प्। ८अ)  
  
अस्याः स्मरणमात्रेण देह ज्ञानं प्रजायते ।  
कृते चैवापि त्रेतायां परं चर्चा परे युगे ॥  
  
प्रत्यक्षा देवताः सर्वाभक्ताधीना हि देवताः ।  
गुरुणा करुणा सिन्धुवीरेण चकितासिता ॥  
  
सेविता शुद्धबोधेन प्रत्यक्षा कालिकाकलौ ।  
सर्वसिद्धिप्रदा साक्षान्महापातकनाशिनी ॥  
  
देवैर्देवत्व विषये सिद्धैः खेचरसिद्धये ।  
पन्नगैराक्षसैर्मत्यैर्मुनिभिश्च मुमुक्षुभिः ॥  
  
कामिभिर्द्धर्भिश्चार्थमीप्सुभिः सेविता सदा ॥  
  
अथ तारामन्त्रः ॥  
  
अथातः सम्प्रवक्ष्यामि ताअरामन्त्रात् कवित्वदं ।  
ॐ माया त्री& हू& फडिति पञ्चवर्णो मनुर्मतः ॥  
  
अथ छिन्नायाः ॥  
  
प्रणमच्चरमां लज्जां बीजद्वन्द्वं च वाग्भवं ।  
वज्रवैरोचनीये ह्रींह्रीम्फट् स्वाहान्तराक्षरः ॥  
  
अथ षोडशी ॥  
  
श्रीबीजं शक्तिबीजं च कामबीजं च वाग्भवं ।  
वालान्तः संस्थितं वीजं प्रणवं च ततः परं ॥  
  
शक्तिबीजं रमां चैव विद्यां च परमेश्वरीं ।  
लोपा वा कामराजं वा त्रिकूटामथ चापरां ॥  
  
विन्यस्य पुनराद्यानि वीजानि पञ्चसुन्दरी ।  
विपरीत क्रमेणैव विन्यसेत् षोडशी परा ॥  
  
अथ भैरवी ।  
  
विपद्भृगु हुताशस्थो मौक्तिको बिन्दुशेषरं ।  
वियत्तदादि केन्द्राग्नि स्थितं वामाक्षि विन्दुमत् ॥  
  
आकाशभृगु वह्निस्थो मनुः सर्गेन्दुखण्डवान् ।  
पञ्चकूटात्मिका विद्यादेवी त्रिपुरभैरवी ॥  
  
अथ लक्ष्मी ॥  
  
ऐ& ह्री& श्री& क्ली& समुच्चार्य हसराद्रौयुताः पुनः ।  
विसर्गान्ताः पञ्चमं तु वीजमेतदुदाहृतं ॥  
  
जगत्प्रसूत्यै हृदयं द्वादशार्णो मनुर्मतः ।  
प्रणवादिरयं मन्त्रः स्यात् त्रयोदशवर्णकः ॥  
  
अथ मातङ्ग्याः ॥  
  
प्रणवं च ततो मायां कामवीजं च कूर्चकं ।  
मातङ्गी ङेयुता चास्त्रं वह्निजाया वधिर्मनुः ॥  
  
अथ भुवनेश्वर्याः ॥  
  
अथ वक्ष्ये महेशानि भुवनेशी मनूत्तमां ।  
न कुलीशोऽग्निमारूढो वाम नेत्रार्द्ध चन्द्रवान् ॥  
  
अथ धूमावत्याः ॥  
  
अथातः सम्प्रवक्ष्यामि धूमावत्या मनुं परं ।  
धू& धू& धूमावती स्वाहा मन्त्रोष्टाक्षर ईरितः ॥  
  
अथ बगलायाः ॥  
  
तारं मायां समुच्चार्य वदेच्च बगलामुखी ।  
तदग्रे सर्वदुष्टानां ततो वाचं मुखं पदं ॥  
  
स्तम्भयेति पदं जिह्वां कीलयेति ततः परं ।  
बुद्धिं विनाशये ह्री& ॐ स्वाहा षट्त्रिंशदर्णकः ॥  
  
इत्येवं कालिकाभेदाद् दशविद्या उदीरिता ।  
देव्या दक्षिण सञ्ज्ञाया प्रवक्ष्यामि यथा विधिः ॥  
  
प्। ८ब्)  
  
कृते श्रुत्युक्त मार्गः स्यात् त्रेतायां स्मृतिभाषणं ।  
द्वापरे वै पुराणोक्तः कला वागं स सम्भवः ॥  
  
अशुद्धाः शूद्रकर्माणो ब्राह्मणाः कलिसम्भवाः ।  
तेषामागममार्गेण सिद्धिर्नश्रौन्न वर्त्मना ॥  
  
आगमोक्त विधानेन कलौ देवान् यजेत् सुधीः ।  
न हि देवाः प्रसीदन्ति कलौ चान्य विधानतः ॥  
  
उपासना त्रिधा प्रोक्ता श्रेष्ठा तत्व तु सात्त्विकी ।  
यस्यां च मानसी पूजा जपौ मुख्यतमौ स्मृतौ ॥  
  
राजसो दक्षिणो मार्गः प्रतिमायां च पूजनं ।  
बाह्योपचारैः पुष्पाद्यैस्तदाद्यानां विशिष्यते ॥  
  
तामसोपासनं प्रोक्तं पीठादौ वलिदानतः ।  
वाममार्गेण तच्चाद्यं वर्णे हित्वा प्रशस्यते ॥  
  
एषा व्यवस्था सम्प्रोक्ता वामदक्षिणयोः परा ।  
आचारो द्विविधो देवी वामदक्षिण भेदतः ॥  
  
पञ्चमुद्रादि रहितो दक्षिणाचार सञ्ज्ञकः ।  
मद्यं मांसं तथा मत्स्यं मुद्रा मैथुनमेव च ॥  
  
मकारे पञ्चकैर्देवी योनौ कौलः प्रपूजयेत् ।  
वामहस्तात् पानपूजा क्रमाद्वानि प्रकीर्तिताः ॥  
  
दक्षहस्तात्यानयोगाद्वामहस्त प्रतर्पणात् ।  
दक्षहस्तात् पूजनाद्धिकौल इत्यभिधीयते ॥  
  
केवलं दक्षहस्तेन पूजनाद् दक्षिणाभिधः ।  
उपासना द्विधा प्रोक्ता सा कामाकाम विच्युता ॥  
  
मोक्षबीजं तु निःकामा सकामो भवबीजकं ।  
पन्था तु दक्षिणें श्रेष्ठो वामं श्रेष्ठतरोमतः ॥  
  
यस्तु वामं विजानाति स एव परमोगुरुः ।  
अहं जानामि सम्पूर्णं पादोनंसनकादयः ॥  
  
अर्द्धं चापि वशिष्ठाद्याः शक्राद्याः पादसम्मितं ।  
जानन्ति माथाः षष्ठांशङ्कोष्ठंशमितरेजनाः ॥  
  
पतन्ति कोटयश्चात्र जायन्ते कृमि योनिषु ।  
तं मार्गे ये विजानन्ति ते मुक्तानात्र संशयः ॥  
  
श्रीकृष्णो वाममार्गं तु फाल्गुण्यायोपदिष्टवान् ।  
मया चिन्तय तादृष्टो मुनिभ्यश्च निरूपितः ॥  
  
चाण्डालो वा तुरुष्को वा ब्रह्महावाथ मस्करी ।  
श्रोत्रियोतामसमार्गीं भुक्तिमुक्त्योः सभाजनं ॥  
  
वामदक्षिणमार्गो हि कालीताराविधौ स्मृतः ।  
छिन्नाविधौ वाममार्गो वगला वामदक्षगा ॥  
  
सुन्दरी वाम दिव्या च दक्षे मार्गेपि संस्थिताः ।  
वालाविद्या दक्षविद्यामातङ्गी वामदक्षिणा ॥   
  
प्। ९अ)  
  
केवला भुवना लक्ष्मी धूमा दक्षिणमार्गगाः ।  
सुमुखी वामसन्तुष्टा वटुको वामदक्षिणः ॥  
  
भैरवी वामयोगस्था बगला वामदक्षिणा ।  
पूर्वाम्नाये दक्षवामौ दक्षिणे दिव्यवामके ॥  
  
कौलदक्षौ पश्चिमे तु कौलवामौ तथोत्तरे ।  
ऊर्द्ध्व दिव्यौ महेशानि पाताले वाम एव च ॥  
  
यदीशाद्याः सर्वविद्याः कामिनी योगनायिका ।  
वाममार्गेन सिद्ध्यन्ति नान्यथा सिद्धिदाः क्वचित् ॥  
  
वामदक्षिणयोगेन उभयाचार तत्परा ।  
शैवशाक्ते गाणपत्ये सौरस्वायम्भुवे तथा ॥  
  
चान्द्रचीने पाञ्चरात्रे वैष्णवे वैदिकेपि च ।  
वामे चान्ते भविष्यन्ति कलेद्वैजाति जातयः ॥  
  
एवं दर्शणमार्गेपि न हि वामं करोत्ति चेत् ।  
तस्य सिद्धिर्न्नदेवेशि मम वैरी प्रकीर्तितः ॥  
  
सर्वस्मादधिको वामधर्मः प्रोक्तः कुलागमे ।  
तत्रापि कालिका तारा विधौ प्रियतरः स्मृतः ॥  
  
कापालिके महेशानि वाममार्गोत्रकारणं ।  
वाममार्ग प्रकारेण सर्वं सिद्ध्यन्ति नान्यथा ॥  
  
वाममार्गं विनादेवी न हि सिद्ध्यन्ति देवताः ।  
उत्तराम्नाय सम्प्रोक्ता देवास्तुष्यन्ति पञ्चमैः ॥  
  
ऊनः पदार्थ एकश्चेत् साधकन्ते शपन्ति च ।  
पश्चिमाम्नाय देवानां सुरापानं कृता कृतं ॥  
  
मच्चतुष्टयमिच्छन्ति तं विना प्रशपन्ति च ।  
पूर्वाम्नायोक्त देवानां तन्मांसं च कृता कृतं ॥  
  
आवश्यकं मत्रयं च तं विना प्रशयन्तिते ।  
ऊर्द्ध्वाम्नायोक्त देवानां ते मत्स्याश्च कृता कृताः ॥  
  
आवश्यकं मद्वयं च विना तं प्रशयन्तिते ।  
दक्षिणाम्नाय देवानां निषिद्धं स चतुष्टयं ॥  
  
मेनैकेन विनातेपि प्रशयन्ति हि साधकं ।  
कौलिकं कूर्चतः कर्मवैदिकं नाभिधीयते ॥  
  
वैदिकं कूर्चतः कर्मकौलिकं नाभिधीयते ।  
विरुद्धाद्दुभयं नष्टं तथा एक पथा चरेत् ॥  
  
वाममार्गी यदा दक्षं प्रविशेत् तत् सुरैः स तु ।  
विघ्नान्ते पीड्यते चापि न सिद्धिमधि गच्छति ॥  
  
दक्षमार्गी यदा वामं प्रविशेत् तत्सुरास्तदा ।  
लोकद्वयाद्व्यापयन्तितं ग्रसन्ति च वामिनं ॥  
  
तस्मात् स्वकुलमार्गं तु ज्ञात्वा कुर्याद्दुपासनं ।  
यदृच्छया शृउतं तन्त्रं छद्मनापि वलेन वा ॥  
  
परेरितं तवा गाथा तज्जपेद्यद्यनर्थकृत् ।  
न शास्त्रमालोक्वे देवन्नाचरेन्न जपेदपि ॥  
  
प्। ९ब्)  
  
न पश्येन्नोपदिश्येच्च न कुर्यान्नैव साधयेत् ।  
पुस्तके लिखितान् मन्त्रानालोक्य प्रजपन्तिये ॥  
  
ब्रह्मा हत्या समं तेषां पातकं परिकीर्तितं ।  
तस्माद्दीक्षां प्रयत्नेन सदा कुर्याच्च तान्त्रिकीं ॥  
  
अथातः प्रथमतो दीक्षां प्रवक्ष्यामि विशेषतः ।  
दीयते ज्ञान विज्ञानं क्षीयते पापराशयः ॥  
  
तेन दीक्षा इति प्रोक्ता प्राप्ता च सद्गुरोर्मुखात् ।  
अदीक्षितानां मर्त्यानां दोषं शृण्वं तु साधकाः ॥  
  
अन्नं विष्टा समं तस्य जलं मूत्र समन्तथा ।  
अदीक्षितं कृतं श्राद्धं श्राद्धं चादीक्षितस्य वा ॥  
  
गृहीत्वा पितरस्तेषां नरके च मुदारुणे ।  
पतन्त्येव न सन्देहो यावदिन्द्राश्चतुर्दशः ॥  
  
सहस्रै  * * *(?) रैश्च भक्तियुक्तो यजेद्यदि ।  
तथाप्य दीक्षितस्यार्थां देवागृह्नन्ति नैव च ॥  
  
कर्माखिलं वृथा यस्मात् तस्माद दीक्षितः पशुः ।  
तस्मादं दीक्षितं दृष्ट्वा किञ्चित् कार्यं न साधयेत् ॥  
  
दीक्षाग्रहणकाले तु पापराशिः परायते ।  
निर्वाणपद संयुक्तो वहिर्गच्छति तत्परः ॥  
  
तदा देव पितृणां तु कार्यार्ध्ये भवति स्वयं ।  
अन्यथा यत्कृतं कर्म हुतं भस्मनि हव्यवत् ॥  
  
सर्वाश्रमेषु दीक्षायां नित्यत्वं परिचक्षते ।  
अनीश्वरस्य मन्त्रस्य नास्ति त्राता यथा भुवि ॥  
  
तथा दीक्षा विहीनस्य नेहस्वामी परत्र च ।  
न तपोभिर्जपैर्होमैर्विविधैर्वापि साधनैः ॥  
  
न क्रियाचित्कदाचित्तु दीक्षाहीनस्य सिद्ध्यति ।  
द्विजानां मनुपूतानां स्वकर्माध्ययनादिषु ॥  
  
यथाधिकारो नास्ती हस्याच्चोपनयनादिषु ।  
तथा चा दीक्षितानां च मन्त्र देवार्चनादिषु ॥  
  
नाधिकारोस्त्यतः कुर्यादात्मानं मन्त्र संस्कृतं ।  
दीक्षामूलं जगत्सर्वं दीक्षामूलं परं तपः ॥  
  
दीक्षामाश्रित्य निवसेद्यत्र कुत्रा समे जपन् ।  
अदीक्षितश्च मरणे रौरवे नरके व्रजेत् ॥  
  
अतो दीक्षेति सा प्रोक्ता देशिकैस्तन्त्रवेदिभिः ।  
यावन्न प्राप्यते दीक्षा पुरुषार्थ फलप्रदा ॥  
  
सर्वसिद्धिकरी दीक्षा सर्वसम्पत्प्रदायिनी ।  
प्रतिभा स्वरवर्णानि कान्तिः पुष्टिधराणि च ॥  
  
मोहनस्तम्भना कृष्टि मारणोच्चाटनानि च ।  
वशीकार्यं सुकविता बुद्धिश्च धारणा युता ॥  
  
तारणं च समुद्रस्य वह्नेः शैत्यं रणेजयम् ।  
विपिने चा भयं चैव शोकदुःखापहं तथा ॥  
  
प्। १०अ)  
  
धर्मार्थकाममोक्षाणि ददात् येषां न संशयः ।  
अनेक कोटि सन्त्रेभ्यस्तथा विद्यात्य एव च ॥  
  
एकं गुरुमुखाल्लब्धं सर्वसिद्धि प्रवर्तकं ।  
गुरुपदेशतो लब्धं जपेत्यासार्चनादिकं ॥  
  
पश्चात् तत् साधयेत् सर्वं सदा तद्भावभावितः ॥  
  
इति श्रीतन्त्रचिन्तामणौ   
श्रीश्यामादिविद्योद्धारोपासनावश्यकतापूर्वकमाहात्म्यकथनं नाम   
द्वितीयः प्रकाशः ॥ २ ॥  
  
यः शिवः सर्वगः सूक्ष्मश्चोन्मनो निष्कलोव्ययः ।  
व्योमाकारोह्यजानन्तः स कथं पूज्यते प्रिये ॥  
  
अत एव शिवः साक्षाद्गुरु रूपं समाश्रितः ।  
दीनानुकम्पया देवीपर्य्येति पृथिवीमिमां ॥  
  
मनुष्य चर्मणानर्द्धः साक्षात् परः शिवः स्वयं ।  
अत्रिनेत्रः शिवः साक्षाद चतुर्वाङ्गुरच्युतः ॥  
  
अचतुर्वदनो ब्रह्मा श्रीगुरुः कथितः प्रिये ।  
नर वदृश्यते लोके श्रीगुरुः पापकर्मणां ॥  
  
शिव च दृश्यते साक्षान्नराणां पुण्यकर्मणां ।  
श्रीगुरुं परमं तत्वं तिष्ठन्तं चक्षुषाग्रतः ॥  
  
मन्दभाग्या न पश्यन्ति अन्धाः सूर्यमिवोदितं ।  
गुरुः सदाशिवः साक्षात् सत्यमेव न संशयः ॥  
  
शिव एव गुरुर्नो चेद्भुक्तिमुक्तिं ददातिकः ।  
सदाशिवस्य देवस्य श्रीगुरोरपि पार्वती ॥  
  
उभयोरन्तरं नास्ति यः करोति स पातकी ।  
यथा घटश्च कलशः कुम्भश्चैकार्थ वाचकः ॥  
  
तथा देवश्च मन्त्रश्च गुरुश्चैकार्थ उच्यते ।  
न गुरोः सदृशं वस्तु न देवः शङ्करोपमः ॥  
  
न च कौलात् परो योगो न विद्या कालिका समा ।  
गकाराज्ञान सम्पत्तिरकारस्तत् प्रकाशकः ॥  
  
उकाराच्छिव तादात्म्यं दद्यादिति गुरु स्मृतः ।  
यद्यप्यधीतनीगमाः षडङ्ग सहितां प्रिये ॥  
  
आगमाद्यानि शास्त्राणि ज्ञानं नास्ति गुरुं विना ।  
तस्माद्गुरुं समालोच्य भजते यः पुमान् शिवे ॥  
  
योगं ज्ञानं स्फुटं तस्मै ब्रुवते नात्र संशयः ।  
तारकः कोहि संसारे प्राणिनां सद्गुरोर्विना ॥  
  
असद्गुरुः स्वयं नष्टं कथं पालयते परं ।  
धनार्थिनस्तु गुरवः शिष्याः सिद्ध्यर्थिनः कलौ ॥  
  
तस्मान्न चोभयः सिद्धिर्देवतानां विदंवनं ।  
भक्तिः श्रद्धान्वितौ शिष्य गुरु सम्पूर्ण लक्षणौ ॥  
  
प्। १०ब्)  
  
सर्वोपि मार्गस्तत्कालं भुक्तिमुक्ति प्रदायकः ॥  
  
अथातो गुरुलक्षणं ॥  
  
तस्मादादौ प्रवक्ष्यामि लक्षणं गुरुशिष्ययोः ।  
श्रीगुरुः परमेशानि शुद्धवेशो मनोहरः ॥  
  
सर्वलक्षण संयुक्तः सर्वावयव शोभितः ।  
सर्वागमार्थ तत्वज्ञः सर्वमन्त्र विधानवित् ॥  
  
लोकः सम्मोहनाकारो देववत् प्रियदर्शनः ।  
सुमुखः सुलभः स्वच्छ इञ्ज्ञिताकारवेष्टवित् ॥  
  
अन्तर्मुखा बहिर्दृष्टिः सर्वज्ञो देशकालवित् ।  
आज्ञा सिद्धस्त्रिकालज्ञो निग्रहानु ग्रह क्षमः ॥  
  
वेदवेदान्त विछान्तः सर्वजीव दयापरः ।  
स्वाधीनेन्द्रिय सञ्चारः षडङ्ग विजयक्षमः ॥  
  
अत्र गण्योति गम्भीरः पात्रापात्रं विशेषवित् ।  
निर्मलो नित्यसन्तुष्टो निर्द्वन्द्वो नित्यशक्तिमान् ॥  
  
सद्भक्तवत्सलो धीरः कृपालुः स्मित पूर्ववाक् ।  
भक्तप्रियः सर्वसमोदयालुः शिष्यशासकः ॥  
  
स्वेष्टदेव मनुः प्राज्ञो वनिता पूजनोत्सुकः ।  
नित्यनैमित्तिके काम्ये एतत्कर्मण्य निन्दितः ॥  
  
रागद्वेष भयक्रोध दम्भाहङ्कार वर्जितः ।  
यदृछालाभ सन्तुष्टो गुणदोष विभेदकः ॥  
  
स्त्रीधनादिष्टनाशक्तोदुःसङ्गव्यसनोज्रितः ।  
अलोरूपा हिंसकश्च पक्षपाती विचक्षणः ॥  
  
वित्तविद्यादि मन्त्रज्ञो यन्त्र तन्त्राद्य विक्रयी ।  
निःसङ्कल्पो निर्विकल्पो निर्णीतार्थोति धार्मिकः ॥  
  
तुल्ये निन्दास्तुतिर्मौनी निरपेक्षो नियामकः ।  
शुद्धचित्तोदयालुश्च ब्राह्मणो वेदपारगः ॥  
  
अथ कुलगुरोः ॥  
  
कुलीनः सर्वविद्यानां मधिकारीति गीयते ॥  
दीषा प्रभुः स एवात्र सर्वमन्त्रस्य नापरः ॥  
  
अकुलं शिव इत्युक्तः कुलं शक्तिः प्रकीर्तिताः ।  
कुलाकुलानुसन्धान निपुणः कौलिकः प्रियः ॥  
  
कुलभक्तान् कुलाचारान् कुलज्ञानान् कुलव्रतात् ।  
प्रीतो भवति यो दृष्ट्वा कौलिकः स तु मे प्रियः ॥  
  
तत्व त्रयः स्वीकरणान् मूलमन्त्रार्थ तत्ववित् ।  
देवता गुरुभक्तश्च कौलिकः स्यात्तदीक्षया ॥  
  
कुलाचारस्तो नित्यं कुलशास्त्र प्रयोजकः ।  
शान्तः स्वाधीन सर्वज्ञो लोभमोह विवर्जितः ॥  
  
क्रोध मोह सदा त्यागी विरागी वीरवन्दितः ।  
सर्वाश्रय परित्यागी ललनार्चन तत्परः ॥  
  
प्। ११अ)  
  
इत्यादि लक्षणोपेतः श्रीगुरुः कथितः प्रियः ।  
नाति वालो न वृद्धश्च न खञ्जोन कृशस्तथा ॥  
  
नाधिकाङ्गो न हीनाङ्गो न खल्वाटो न दन्तुरः ।  
कृतज्ञं वाग्मिनः शूरं प्रतिष्टागम पारगं ॥  
  
वास्तु विद्या कृताभ्यासं शल्योद्धार विवेकिनं ।  
क्रियानु क्रमवेत्तारं मुद्रातन्त्र विवेकिनं ॥  
  
स्वविद्यानुष्ठा न तपो धर्माणाम प्रकाशकः ।  
वर्णाश्रम ज्ञान तपोधर्माणां च प्रकाशकः ॥  
  
षट्कर्म सु सुसिद्धो यो दाता भोक्ता न याचकः ।  
स एव कौलिकाचार्यस्त्वन्यः कुल विडंवकः ॥  
  
पिण्डपदं तथा रूपं रूपातीतं निरञ्जनं ।  
यस्तु सम्यग् विजानाति स गुरुश्चोर्द्धरेत् परं ॥  
  
पाशस्तम्भं वेधदीक्षा पशुग्रहणमेव च ।  
त्रिविधं यो विजानाति स गुरुः कथितः प्रिये ॥  
  
पशुपाश पशूनां च रहस्यार्थ विधानवित् ।  
यो जानाति वरारोहे स गुरुः परिकीर्तितः ॥  
  
घृणा शङ्काभयं लज्जा जुगुप्सा चेति पञ्चमी ।  
कुलं शीलं तथा शक्तिरष्टौ पाशाः प्रकीर्तिताः ॥  
  
पाशबद्धः पशुः प्रोक्तः पाशमुक्तो महेश्वरः ।  
तस्मात् पाशहरोप् यत्र स गुरुर्नान्य उच्यते ॥  
  
मूलादि ब्रह्मरन्ध्रान्तं सप्तां भोजदलेषु च ।  
जीवाचारफलं वेत्ति स गुरुर्नापरः प्रिये ॥  
  
अथ असद्गुरुलक्षणं ॥  
  
कुलक्षणं ॥  
  
वह्वाशी दीर्घसूत्रीय विषयादिषु लोलुपः ।  
हेतु वादरतो दुष्टो वाग्वादी गुरुनिन्दकः ॥  
  
अरोमावकुरोमा च निन्दिता श्रममेव च ।  
कालदन्तोऽसितोष्ठश्च दुर्गन्धः श्वासवाहकः ॥  
  
दुष्टलक्षण सम्पन्नो यद्यपि स्वयमीश्वरः ।  
वङ्गप्रतिग्रहासक्त आचार्यं श्रीक्षयावहः ॥  
  
अपुत्रो मृतपुत्रश्च कुण्डश्च वामनस्तथा ।  
कुनखीदीर्घदन्तश्च स्त्रीजितश्चाधिकाङ्गकः ॥  
  
हीनाङ्गः कपटीरोगी वङ्गवल्ली च कुब्जकः ।  
एतैर्दोषैर्विहीनो यः स गुरुःशिष्यभाजनः ॥  
  
स्वनाम्ना न गुरुःकार्यो भार्या च मातृनामिका ॥  
  
अथ देशभेदाद्गुरोर्भेदः ॥  
  
कुमारी हिमवन्मध्ये श्वेतकृष्ण मृगान्विते ।  
देशे जातस्तु यो विद्वानाचार्यत्वमथार्हति ॥  
  
औग्यन्या मध्यदेशार्च कौरुक्षेत्राश्चलाटजां ।  
अन्तर्वेदी प्रतिष्ठाना चावन्त्या गुरवो वराः ॥  
  
राडावारेन्द्रकास्तैरागौर्य रामागधास्तथा ।  
अङ्गजातोद्भवाश्चेति सप्तैते मध्यमा स्मृताः ॥  
  
प्। ११ब्)  
  
आन्ध्राः कालिङ्गकार्णाटा महाराष्ट्राश्च ठक्वजाः ।  
वीरजाडाविडापौण्ड्रास्त्वष्टौ ते गुरवोधमाः ॥  
  
कामरूपाश्च चम्पाकामे पालोत्थाश्च सैन्धवाः ।  
वाङ्गा गान्धारपौलिङ्गा सप्तैते चाधमाधमाः ॥  
  
काञ्चिजाः कौशलाः कास्थाकावेलाः कौकणो भुजाः ।  
सौराष्ट्रा देवराष्ट्राश्च अष्टौते निन्दिता भृशं ॥  
  
अशेषकामदा श्रेष्ठा मध्यमा भूतिहापितः ।  
अधमात्य शुभेनष्टा आर्यादर्भा न दोषभाक् ॥  
  
चतुष्पदा स्त्रिरोधाश्च षट्पदार्थ विभूषिताः ।  
गोत्रगोचर संयुक्तो समयाद्युक्त लक्षणाः ॥  
  
दीक्षास्था स्वप्नसम्पूर्णं यो जानन्त्यव्य संहितां ।  
आचारास्ते तु विज्ञेया चापरे लोकदाम्भिकाः ॥  
  
सर्वद्रव्या तिरिक्तं तु आत्मानं वेत्तियो नरः ।  
सर्वलक्षण हीनोपि स गुरुर्न्नाम्रसंशयः ॥  
  
पितुर्दीक्षायतेर्दीक्षायादीक्षावनवासिनां ।  
विविक्ताश्रमिणां दीक्षा पुत्रायुर्द्धन नाशिनी ॥  
  
प्रमादाद्वा तथा ज्ञानात् पितृदीक्षां समाचरेत् ।  
प्रायश्चित्तं ततः कृत्वा पुनर्दीक्षां समाचरेत् ॥  
  
त्यक्ताग्नयः क्रियाहीनाय तथोनिः परिग्रहाः ।  
वनस्थास्तादृशा एव वर्णा न्यूनाश्रमी यतः ॥  
  
अतस्तेषां नाधिकारो दीक्षानान्य महेश्वरी ।  
यतेर्दीक्षां गृहीत्वा तु कदाचिदपि मोहितः ॥  
  
प्रायश्चित्तं धेनुरेका त्रिरात्र व्रतमेव वा ।  
प्रायश्चित्तं ततः कृत्वा पुनर्दीक्षां समाचरेत् ॥  
  
यदि भाग्यवशादेव सिद्धविद्यां लभेत् प्रिये ।  
तदैवतां तु दीक्षेत त्यक्त्वा गुरु विचारणां ॥  
  
स्वेष्टविद्या प्रदाने तु न कुर्याद्गुरु चिन्तनं ।  
क्षत्रविट् शूद्रजातीनां क्षत्रियोनुग्रहक्षमः ॥  
  
वैश्यः स्यात्तेन कार्यः स्याद्वये नित्यमनुग्रहः ।  
सजातीयेन शूद्रेण तादृशेन महामते ॥  
  
अनुग्रहाभिषेकौ च कार्यौ शूद्रस्य सर्वदा ।  
वर्णोप्तमेऽथ च सुरसति वा विश्रुतेपि वा ॥  
  
स्वदेशतोथवान्यत्रनेदं कार्यं शुभार्थिना ।  
विद्यमानेकुयः कार्याद्यत्र तत्र विपर्ययं ॥  
  
तस्यहा मूत्रनाशः स्यात्तस्माच्छास्त्रोक्तमाचरेत् ।  
विप्र एवे दृशः कार्यो गुरुर्नोचेत्तदेदृशे ॥  
  
क्षेत्रविट् शूद्रजातीयः प्रातिलोस्यं न दीक्षयेत् ।  
आचार्यमातुलौ ऋत्विक् पितृष्यः श्वशुरो नृपः ॥  
  
प्। १२अ)  
  
इति षङ्गुरवोप्यत्र प्रोक्ता मन्त्र विशारदैः ।  
निर्वीर्येः स्यात् पितुर्मन्त्रंस्तथा मातामहस्य च ॥  
  
सोदरस्य कनिष्ठस्य वैरिपक्षा श्रितस्य च ।  
निर्वीर्यो हि पितुर्मन्त्रः शैवशाक्तेन दुष्पति ॥  
  
दक्षे मार्गे तु निर्वीर्ये पितुर्मातामहस्य च ।  
सोदरस्या गृहस्थस्य वाममार्गेति वीर्यवान् ॥  
  
न पत्नीं दीक्षयेद्भर्ता न पितादीक्षयेत् सुतां ।  
न पुत्रं च तथा भ्राताभ्रातरं च न दीक्षयेत् ॥  
  
स्त्रियो दीक्षा शुभा प्रोक्ता मातुश्चाष्टगुणाः स्मृता ।  
साध्वी चैव सदाचारां गुरुभक्ता जितेन्द्रिया ॥  
  
सर्वमन्त्रार्थ तत्वज्ञा सुशीला पुजने रता ।  
गुरुद्योग्या भवेत् सा हि विधवा परिवर्जिता ॥  
  
मात्रा दीक्षा प्रदेया वै स्त्रीणां सत्येन शाम्भवी ।  
देवी परम्परा प्राप्ता दीक्षा स्त्रीणां शुभा मता ॥  
  
देवी परम्परा जातु विशेषं शृणु सादरं ।  
देवी परम्परोदिष्टं पारम्पर्य क्रमागता ॥  
  
स्त्रीणां दीक्षापरं जाता देवी दीक्षा शुभा मता ।  
तत् परम्परया प्राप्ता दीक्षा सिद्धिप्रदामता ॥  
  
पुरुषाणां तत्सकाशात् दीक्षा जाता परम्परा ।  
मुख्यं शृणु महादेवी स्त्रीणां नियमो मतः ॥  
  
नियमः पुरुषो ज्ञेयो न योषित्सु कथञ्चन ।  
शाक्ते विकल्प सहिते कथं दीक्षा भवेत् प्रिये ॥  
  
गुरोः सकाशाच्चेद्देया तदा सा भगिनी मता ।  
स्वयं वै यदिचेद्देया तदा कन्या प्रकीर्तिता ॥  
  
अन्यतो दापनीया चेत्मार्गं भ्रष्टा तदा भवेत् ।  
मन्त्रशास्त्रे वहुविधामार्गा देविमयेरिता ॥  
  
तदर्थं सङ्कटे चित्तं किङ्कार्यंवद शङ्कर ।  
स्वसम्प्रदाये यः श्रेष्टस्तत्सकाशात्तुदीक्षणं ॥  
  
शुभं प्रोक्तं महादेवि ह्यभावे शृणु सादरं ।  
त्रयोदश्यां कृष्णम्पक्षे चन्द्र वा सरसंयुते ॥  
  
तालपत्रे मनुर्लेख्य संस्कार दशकं चरेत् ।  
दश संस्कारयोगेन सिद्धमन्त्रो भविष्यति ॥  
  
तद्दिने पायसं कृत्वा दक्षिणामूर्ति सन्निधौ ।  
पायसादि निवेद्यार्थ विल्वैः सम्पूज्य शङ्करं ॥  
  
इति वाचमनीय *? मष्टोत्तर सहस्रकं ।  
सञ्जप्य होमयेद्देवी तत्तन्मन्त्रोक्तवर्त्मना ॥  
  
वाचने नास्ति चेछक्तिस्तदा किं वा विधीयते ।  
पुत्रद्वारा वा चमनीयं स पुत्रो गुरुरेव तु ॥  
  
एवं गृहीत मन्त्रस्तु सिद्धिर्हि भवति प्रिये ।  
अथचान्यः प्रकारेण दीक्षणं शृणु साम्प्रतं ॥  
  
नद्यां समुद्रगामीन्यां शुभेलग्ने शुभेदिने ।  
सम्प्रदायं पुरा दृष्ट्वा श्रीसूर्यमण्डलं लिखेत् ॥  
  
प्। १२ब्)  
  
साङ्गं सावरणं सूर्यं सम्पूज्य प्राणवल्लभे ।  
तारं फट् मनुमालिख्य वाचयेत् तत्सकाशतः ॥  
  
शताष्टवारं सद्वाच्ये नाङ्कानां वा मनोगतिः ।  
तत्र सूर्यं गुरुं पूज्य सर्वसिद्धीश्वरो भवेत् ॥  
  
इदं पशुपरं प्रोक्तं न तु वीर परम्प्रिये ।  
वीराणां कौलिकानां तु भर्त्ता दीक्षणमाचरेत् ॥  
  
भर्तुर्दीक्षाप्रदाने तु न दोषः कालिकागमे ।  
शिवेन दीक्षापूर्वं तु गौर्यै दत्ता शुभावहा ॥  
  
सा च पुत्र्यथवा भार्या तद्वदत्रापि पार्वती ।  
न पुत्री गदिता सा तु वीरभार्या प्रकीर्तिता ॥  
  
अथ शिष्यलक्षनं ॥  
  
सच्छिष्यं तं कुलेशानि सर्वलक्षणसंयुतं ।  
समाधि साधनोपेतं गुणशील समन्वितं ॥  
  
शुद्धदेहं तया वन्द्यं धार्मिकं शुद्धमानसं ।  
दृढ व्रतं सदाचारं शुद्धभक्ति समन्वितं ॥  
  
कृतज्ञं पापभीतं च साधुसज्जनसम्मतं ।  
आस्तिक्यं दानशीलं च सर्वभूतहिते रतं ॥  
  
विश्वास विनयोपेतं वित्तशाठ्य विवर्जितं ।  
असाध्यसाधनं शूरं वलकान्ति समन्वितं ॥  
  
अनुकूल क्रियाद्युक्तं अप्रमत्तं विचक्षणं ।  
सकृदुक्तगृहीतार्थं चतुरं बुद्धिवित्तरं ॥  
  
गृहतल्या समोत्सङ्ग निर्विकारमसेवकं ।  
विमृष्यकारिणं धीरं मनोदारिद्र्यवर्जितं ॥  
  
सर्वकार्याति कुशलं धीरं सर्वोपकारकं ।  
अल्पार्थे परनिन्दायाम् सुमुखं विमुखं प्रिये ॥  
  
जितेन्द्रियं सुसन्तुष्टं मन्त्रज्ञं ब्रह्मचारिणं ।  
त्यक्त्वाधिक्याति चापल्यं दुःशङ्कातङ्क वर्जितं ॥  
  
गुरुध्यानस्तुति कथा सर्वदा भजनोत्सुकं ।  
गुरुदैवतभक्तं च कामिनी पूजनोत्सुकं ॥  
  
सर्वज्ञा पालकं देवि गुरुकीर्ति प्रशंसकं ।  
गुरुवाक्य प्रमाणज्ञं गुरुसुश्रूषणेरतं ॥  
  
चित्तानुवर्त्तिनं प्रेक्ष्यकारिणं कुलनायिके ।  
लज्जाभिमानगर्वादिवर्जितं गुरुसन्निधौ ॥  
  
निरपेक्षं गुरुद्रव्ये तत्प्रसादाभिकाङ्क्षिणं ।  
रूपध्यानादिनिरतं मोक्षमार्गाभिगामिनं ॥  
  
इत्यादि लक्षणोपेतं गुरुः शिष्यं परिग्रहेत् ॥  
  
अथ दुष्टशिष्यलक्षणं ॥  
  
दुष्टानुपापिनं दुष्टं गुणहीनं विरूपिणं ।  
परशिष्यं च पाखण्डं धूर्तं पण्डितमानिनं ॥  
  
हीनाधिकाविकाराङ्गं विकलावयवान्वितं ।  
पङ्गुं च वधिरं चैव मलिनं व्याधिपीडितं ॥  
  
प्। १३अ)  
  
उच्छिष्टं दुर्मुखं चापि स्वेच्छावेशधरंवितं ।  
दुर्विदग्धं कुचेष्टं च कुचैलं भीमवीक्षणं ॥  
  
निद्रालस्य युतं तन्द्राद्यूतादि व्यसनान्वितं ।  
कपाट  कुद्व्यस्तंवादौ तिरोहिततनुं सदा ॥  
  
पैशुन्ययुक्तिकं क्षुद्रं श्रद्धाभक्ति विवर्जितं ।  
किमेतिवादिनस्तब्धं प्रेषकं च पलं शठं ॥  
  
धनस्त्री शुद्धिरहितं निषेधविधिवर्जितं ।  
रहस्यभेदकं चापि देवकार्यार्थघातकं ॥  
  
मार्जारवकवृत्तिं च रन्ध्रान्वेषण तत्परं ।  
मायान्वितं कृतघ्नं च प्रच्छन्नोत्तरदायकं ॥  
  
विश्वासघातकं देवद्रोहिणं पापकारिणं ।  
अविश्वासमवद्यां गमनर्थ सिद्धिकाङ्क्षिणं ॥  
  
आततायि नमादिष्टं कुत्सितं कूटसाक्षिणं ।  
सर्वत्र याचकं देवि सर्वोत् कृष्टाभिगामिनं ॥  
  
असत्यविष्टं वा शक्तं ग्राम्यादि वहुभाषिणं ।  
दुर्विचार कुतर्कादि कारकं कलहप्रियं ॥  
  
वृथा क्षेपकरं भ्रान्तं प्रत्यक्षे प्रियवादिनं ।  
वागुक्षवादिनं विद्या वचसानु प्रसंशकं ॥  
  
गुणाः सहिष्णुं सहितमति क्रोधसमन्वितं ।  
चार्वाकं दुर्जनसखं सर्वलोकविगर्हितं ॥  
  
पिशुनं परसन्ताप सर्वप्राणि भयङ्करं ।  
अक्लेशवादिनं मित्रद्रोहिणं भ्रातृवञ्चकं ॥  
  
जिह्वोपस्थ परं देवि तस्करं पशुचेष्टितं ।  
अकारणद्वेष हाअस्यक्लेश चक्रादिकारकं ॥  
  
अतिहास्यस्य कर्त्तारं सातरं परिहासकं ।  
कामुकं चाति निर्लज्जं मिथ्यादुश्चेष्ट शूचकं ॥  
  
असूयामदमात्सर्यदम्भाहङ्कार संयुतं ।  
ईर्ष्या पैशुन्यपारुष्यकार्यण्य क्रोधशासिनं ॥  
  
अधीरं दूषितं द्वेष्यमशक्तं तनुवर्जितं ।  
अप्रह्वमति मूढं च चिन्तादलितमानसं ॥  
  
भ्रष्टलोभं पुनर्द्दीनमतुष्टं सर्वयाजकं ।  
वह्वाशीनं कपटिनं भ्रामकं कुटिलं प्रिये ॥  
  
भक्तिश्रद्धादयाशान्ति धर्माचार विवर्जितं ।  
मातृपितृगुरुप्राज्ञमहतां हास्यकारकं ॥  
  
कुलद्रव्यादि वीभत्सं गुरुसेवाभिमानिनं ।  
स्त्रीदुष्टं समयभ्रष्टं गुरुसप्तं कुलेश्वरी ॥  
  
इत्यादि विगुणोपेतं गुरुः शिष्यं परित्यजेत् ॥  
  
स्रीदेव्युवाच ॥  
  
असिद्धगुरुणादत्तोमन्त्रः शिष्याय वा गुरुः ।  
सिद्धोमन्त्रान्तरे देव नैव सिद्धोथ वा गुरुः ॥  
  
भिन्नाम्नायो यदा शिष्यस्तद्भिन्नाम्नाय देवतां ।  
सेवते तत्र देवेश कीदृक् सिद्धिस्तु तद्वद ॥  
  
प्। १३ब्)  
  
ईश्वर उवाच ॥  
  
गुरुस्तु दक्षिणाम्नायो सर्वाम्नायेषु दीक्षितः ।  
ऊर्ध्वाम्नायी तथान्येषु पूर्वाम्नायी परेषु च ॥  
  
द्वयोस्तु पश्चिमाम्नायी दुत्तरस्त्वधरे भवेत् ।  
अधरेणैव कुत्रापि गुरुत्वं पारलौकिकं ॥  
  
दक्षिणोपासकः काले ऊर्द्ध्वः सायुज्य माप्नुयात् ।  
देवताया तथा पूर्वः सारुप्यं लभते परः ॥  
  
सामीप्यं चोत्तरे लोकसधोगस्त्वैहिकं फलं ।  
लोभत्यागैश्चोपकाराह्यधोमार्गेप्युदर्ककृत् ॥  
  
मन्त्रान्तरे च संसिद्धो गुरुर्मन्त्रं प्रयच्छति ।  
यथोक्ता चरणात्तस्य सिद्धिः शिष्यस्य जायते ॥  
  
कृपावशात् सिद्धमन्त्रन्दाताधि च परो गुरुः ।  
विना जपं विना पूजां सिद्धयस्तत् करेस्थिताः ॥  
  
गुरुशिष्या वुभौ मोहाद परिक्षपरम्परं ।  
उपदेशं ददन् गृहन् प्राप्नुयाद् वै पिशाचतं ॥  
  
स्नेहाद् वा लोभतो वापि यदि गृह्नाति दीक्षयेत् ।  
तस्मिन् गुरौ स शिष्ये तु देवता शापदापयेत् ॥  
  
तस्मादेवं विधं शिष्यं न गृह्नीयात् कथञ्चन ।  
यदि गृह्नाति मोहेन तत्पापैर्व्याप्यते गुरुः ॥  
  
मन्त्रिपापं च राजानं पतिं जाया कृतं यथा ।  
तथा शिष्य कृतं पापं प्रायो गुरुमपि स्पृशेत् ॥  
  
ज्ञानेन कृपया चापि गुरुशिष्यं परीक्षयेत् ।  
संवत्सरं तदर्द्धं वा तदर्द्धं वा तदर्द्धतः ॥  
  
उत्तमानद्धमां कार्यं जीवानुत्तम कर्मणि ।  
प्राणद्रव्ये प्रदानाद्यैर्दशस्य सममानसैः ॥  
  
उन्मर्म सूचकैर्वाक्यैर्मायाभिर्गुरु चेष्टितैः ।  
पक्षपातैरुदासीनैरनेकैश्च मुहुर्मुहुः ॥  
  
आकृष्टः पीडितश्चापि योनिषादेन याचति ।   
गुरुः कृपां करोतीति सदा सञ्चिन्तयेत् सदा ॥  
  
श्रीगुरोः स्मरणे चापि कीर्तने वापि नन्दने ।  
परिचर्य यमार्गेण प्रेषणेन् वेषणे प्रिये ॥  
  
आनन्दकं परोमां च स्मरनेत्रादि विक्रियां ।  
तेषां स्यात्तेत्रयोगाः स्युर्मन्त्र सिद्धिरपीश्वरी ॥  
  
वोधकत्वं च विज्ञाय शिष्योभूयान्न चान्यथा ।  
आदिमध्यावसानेयान्यायः शक्तिनिपातितः ॥  
  
अधमामध्यमाश्रेष्टाः शिष्या देवि प्रकीर्तिताः ।  
आदौ भक्तिर्भवेद्देवि दीक्षार्थं संवदन्ति ये ॥  
  
पुनर्विलुप्तभावास्ते आदियोग्या इतीरिताः ।  
दीक्षासमय सम्प्राप्य ज्ञानविज्ञान वर्जिताः ॥  
  
तस्मात् प्रध्वस्त वीर्याये मध्ययोग्या इतीरिताः ।  
आदौ भक्ति विहीनोयः मध्ये भक्तोस्ति वानवा ॥  
  
अन्ते च प्रतिभक्तिः स्यादन्त योग्या भवन्तिते ।  
कुर्वन्नाचार्य सुश्रूषां मनोवाक्कायकर्मभिः ॥  
  
प्। १४अ)  
  
शुद्धभावो महोत्साहो वोद्धा शिष्य इति स्मृतः ।  
स भूपदेश्यः पुत्रश्चिव्यत्ययी वसुदस्तथा ॥  
  
गुरुः सुश्रूषया विद्या पुष्कालेल धनेन वा ।  
अथ वा विद्यया विद्या चतुर्थोनोप पद्यते ॥  
  
नित्यशः कायवाक् चित्तैस्त्रिद्वैकावृद्धिकावधि ।  
परीक्ष्य सपरिग्राह्यस्याद्यः संयतमानसः ॥  
  
तयोर्वत्सरमात्रेण ज्ञातान्योन्यं भविष्यति ।  
गुरुता शिष्यता वापि नान्यथेति विनिश्चयः ॥  
  
शिष्यश्च सद्गुरोर्मन्त्रं गृहीत्वातं परित्यजेत् ।  
गुरुत्यागकरः शिष्यः प्रायश्चित्ती भवेद्ध्रुवं ॥  
  
यदि दैवात्पशोर्विद्यालभ्यते कुलजैर्न्नरैः ।  
द्विजं तु कौलिकं प्राप्य पुनर्विद्यामुपा लभेत् ॥  
  
यो गृह्नाति पशोर्विद्यां तस्याधिर्गात्रपीडनं ।  
भवत्येव न सन्देहो वन्धूनां चैव वा भवेत् ॥  
  
सद्गुरुं तु समाश्रित्य गृह्नीयात् संस्कृतं मनुं ।  
श्रीगुरुं लक्षणोपेतं संशय छेदकारकं ॥  
  
लब्ध्वा ज्ञानप्रदं देवि न गुर्वीरमाश्रयेत् ।  
अनभिज्ञं गुरुं प्राप्य संशये षड्विकारकं ॥  
  
शिष्यागुर्वन्तरं गत्वा तद्दोषैर्नामुलुप्यते ।  
गुरवो वहवः सन्ति कुमन्त्रौषधवेदिनः ॥  
  
निगमागमशास्त्रोक्त मन्त्रज्ञो दुर्लभे भुवि ।  
अविज्ञोश्चोर्द्धरेन्मूर्खं न मूर्खोमूर्खमुद्धरेत् ॥  
  
शिलां सन्तारयेन्नौ हि न शिलातारयेच्छिलां ।  
मधुलुब्धो यथा भृङ्गः पुष्पात् पुष्पान्तरं व्रजेत् ॥  
  
ज्ञानलुब्धस्तथा शोष्यो गुरोर्गुर्वन्तरं व्रजेत् ।  
न मन्त्रे चाधिकारोस्ति शूद्राणां नियमः परः ॥  
  
मन्त्राभावाद मन्त्रेण भाषितुं सर्वमर्हति ।  
या वद्धनानि मन्त्राणां शूद्राय प्रतिपादयेत् ॥  
  
तावन्त्योः ब्रह्महत्याः स्युस्तस्मात् संस्कारयेच्चतं ।  
हाहाकारेण रहितं दद्यात् यश्चाच्च तान्त्रिकं ॥  
  
स्वागमोक्तेन मार्गेण स्त्रीशूद्रैरपि पूजनं ।  
कर्तव्यं संस्कृतैस्तैश्च आगमोक्तेन वर्त्मना ॥  
  
शूद्रस्य वाचनो देवीच्चधिकारो हि वर्तते ।  
तन्त्रोक्तं प्रणवं देवी वह्निजायां च पार्वती ॥  
  
वाचनं धारणं देवी कर्तव्यं सततं प्रिये ।  
पुराणोक्तं महेशानि यो जपेच्छूद्रयामरय्ः ॥  
  
सदा स पच्यते घोरे यावदिन्द्राश्चतुर्द्दश ।  
प्रणवं वह्निजायां च न शूद्रोप्युच्चरेत् क्वचित् ॥  
  
प्रणवोच्चारणाद्धोमाछालग्राम शिलार्च्चनात् ।  
ब्राह्मणी गमनाच्चैव शूद्रश्चाण्डालतां व्रजेत् ॥  
  
शूद्रस्य प्रणवोच्चारं पुराणे समतां प्रिये ।  
तस्माद् यत्नेन कर्तव्यं तन्त्रोक्तं शूद्रजातिनां ॥  
  
प्। १४ब्)  
  
महाविद्या प्रभावेण शूद्रोवैश्यत्वमाप्नुयात् ।  
प्रणवादि महेशानि गृह्नीयाच्छूद्रजातयः ॥  
  
एतद्दीक्षापरं तत्वं सुगोप्यं परमेश्वरी ।  
ब्राह्मणाः क्षत्रिया वैश्याः शूद्राः पौलस्त्य जातयः ॥  
  
पञ्चधा मनवाः ख्याताः प्रदोषाश्चानुलोमतः ।  
मायाबीजं ब्राह्मणः स्याच्छ्री बीजं क्षत्रियं स्मृतं ॥  
  
कामबीजं भवेद्वैश्यो वाग्भवं शूद्र ईरितः ।  
चतुर्बीजं परित्यक्त्वा मन्त्र पौलस्त्य सञ्ज्ञकः ॥  
  
चतुर्बीजं ब्राह्मणानां क्षत्रियाणां त्रिबीजकं ।  
बीजद्वयं तु वैश्यानां शूद्राणां त्वेक बीजकं ॥  
  
हीनवर्णायनो दद्यान्मन्त्रं त्वधिकवर्णकं ।  
उमा महेश्वरश्चैव दक्षिणामूर्त्यघोरकं ॥  
  
हयग्रीवं च वाराहं मष्टाक्षरमतः परं ।  
प्रणवाद्यं वासुदेवं लक्ष्मीनारायणं तथा ॥  
  
वर्ण त्रये च दातव्यं नान्यवर्णे कदाचन ।  
पाशुपतं नारसिंहं तथा चैव सुदर्शनं ॥  
  
वर्णद्वये च दातव्यं नान्येषां चैव कर्हिचित् ।  
अग्निमन्त्राश्च ये केचित् सूर्यमन्त्राश्चयेतथा ॥  
  
तारादि घृणिमन्त्राश्च दातव्याश्च त्रिवर्णके ।  
आनुष्टुभं शक्तिमन्त्रास्तथा विन्ध्यनिवासिनी ॥  
  
नीलसरस्वती चैव दातव्या चादि वर्णके ।  
मातङ्गीन्युग्रतारा च कालिका श्यामरा तथा ॥  
  
छिन्नमस्ता च वाला च दातव्या सर्ववर्णके ।  
तारादिस्तु गणेशश्च हरिद्रा सञ्ज्ञकस्तथा ॥  
  
त्रिवर्णेष्टेव दातव्याः पुरं ध्रीणां विशेषतः ।  
प्रणवमायां लक्ष्मीं च वाग्भवं चान्य बीजकं ॥  
  
एतद्बीजेन संयुक्तं दातव्यं चादि वर्णके ।  
मायां लक्ष्मीं वाग्भवं च दातव्यं क्षत्रिये वपि ॥  
  
लक्ष्मीं च वाग्भवं चापि कथितं वैश्यवर्णके ।  
वाग्भवं चान्य बीजं च शूद्राणां च समीरितं ॥  
  
हृदादि हूम्फट्कारादि शङ्कराणां प्रशस्यते ।  
कल्पोक्तावैका विप्रदेया विन्ध्यनिवासिनी ॥  
  
ब्राह्मणे क्षत्रिये चापि देव्याः पाशुपताभिधा ।  
सौदर्शना नारसिंहा कार्तवीर्यस्य नान्यतः ॥  
  
वर्णत्रयेपि दातव्यं दक्षिणामूर्त्य घोरकं ।  
अष्टाक्षरं हयग्रीव मुमामाहेश्वरं तथा ॥  
  
लक्ष्मीनारायणं चास्त्र देवीं तारां वराहकं ।  
अग्नेः सूर्यस्य घृणयस्ताराद्याश्च गणेश्वराः ॥  
  
सर्ववर्णेषु दातव्याः कालिका श्याम **(?) था   ।  
छिन्नमस्ता च बाला च मातङ्गिन्युग्रतारिका ॥  
  
प्। १५अ)  
  
योगिनीनां यक्षिणीनां त्रैपुरा वदुकादयः ।  
शावराश्च पुलस्त्यानि न जप्याद्विज जन्मनि ॥  
  
पन्थानो वहवः प्रोक्ता मन्त्रशास्त्रे मणीषिभि ।  
स्वगुरोर्मतमाश्रित्य शुभं कार्यां न चान्यथा ॥  
  
अथ मन्त्रो जप्यमानस्त्वन्याचारुषु तत्परः ।  
सम्प्रदायेन सम्भिन्नः सर्वदोष समन्वितं ॥  
  
एवं ते कथितं देवी लक्षण गुरुशिष्ययोः ॥  
  
इति श्रीतन्त्रचिन्तामणौ गुरुशिष्यमन्त्रनिर्णयोर्नामस्तृतीयः प्रकाशः ॥ ३ ॥   
श्रीदेव्युवाच ॥  
  
शतशोत्रजना देवतन्त्र मार्गेषु संस्थिताः ।  
सिद्धिर्नर्द्धश्यते क्वापि किं परत्र भविष्यति ॥  
  
यदि कर्मप्रधानं च देवताराधनेन किं ।  
देवताराधनं सत्यं साधका दुःखि न कथं ॥  
  
एतन्मे संशये सिद्धि किं चक्रैश्चापि मात्रकैः ।  
संस्काराच्च कथं कार्या साधकानां वदस्व तत् ॥  
  
ईश्वर उवाच ॥  
  
गर्भे कर्मत्रयं कुर्याज्जातमात्रे तथा दश ।  
ततः कर्म त्रयं चेति संस्काराः षोडशः स्मृताः ॥  
  
द्विजातीनां तथा मन्त्रे कुर्यात् कर्मत्रयं गुरुः ।  
दशशिष्यस्ततः कुर्यात् सिद्धमन्त्रेपुनस्त्रयं ॥  
  
षडेव जन्मसंस्काराः प्रोक्ताः स्त्रीशूद्रयोरपि ।  
तथैव मन्त्रसंस्काराः षोडशः परिकीर्तिताः ॥  
  
चाण्डालादिषु चत्वारो मन्त्रेतावन्त एव हि ।  
त्रयश्च यवनादीनां तन्मन्त्रेष्ठ पिते त्रयः ॥  
  
वामदक्षिणभेदेन तेषां कर्तव्यतां शृणु ।  
आज्यस्थाने सुरां वामे होमाद्यर्थं प्रकल्पयेत् ॥  
  
या काद्येषु च मांसं स्याढ्येकादौति मयः स्मृताः ।  
मैथुनं ब्रह्मचर्यस्य मुद्रा तत्कर्मकास्तथा ॥  
  
अथ गर्भाधानसंस्कारः ॥  
  
गर्भाधानं स्वकल्पोक्ता वर्त्मना प्रथमं भवेत् ।  
दक्षिणानामथो वामे दूतीयागं समाचरेत् ॥  
  
सन्तर्प्ययेदं गङ्गे व मन्त्रैर्योनिं च तीर्थतः ।  
तस्यां अङ्गे देवताया मन्त्रन्यासं समाचरेत् ॥  
  
सर्वान्यासान् स्व स्वदेहे भावयेत्तां च भैरवी ।  
स्वयं च भैरवो भूत्वा रतिकर्म समाचरेत् ॥  
  
मुखासनस्थो भगगन्ध्वजं कृत्वा जपेदमुं ।  
मन्त्रं पञ्च सहस्रं तु यथेष्टं लभते सुतं ॥  
  
लक्ष्मी प्राणेश्वरी चेति मम पाहि न वाक्षरः ।  
तस्याः सोमे तस्य सूर्यगर्भस्तिष्ठेद्धराजले ॥  
  
अथ पुंसवनाख्य संस्कारः ॥  
  
अथ द्वितीय संस्कारः कार्यः पुंसवनाभिधः ।  
तृतीयेमासि कुर्वीत अथ पुंसवनं बुधः ॥  
  
प्। १५ब्)  
  
तृतीयेमासि कुर्वीतै वेदोक्त दिवसे स्वकल्पोक्तेन वर्त्मना ॥  
  
तत्र वैदिक मुख्यस्य होमस्थाने स्वदेवता ।  
जुहुयात् कारणे नैव चतुराहुति सङ्ख्यया ॥  
  
तदावरण देवानां पुरुषाणां द्वयं द्वयं ।  
एकास्त्रीणां वाममार्गे शेषं पूर्ववदीरितं ॥  
  
स तीर्थं स पशुं पात्रं निशायां भैरवो बलिः ॥  
  
अथ सीमन्ताख्य संस्कारः ॥  
  
अथ तृतीय संस्कारः सीमन्ताख्यः प्रकीर्तितः ।  
चतुर्थे षष्ठाष्टमेषुमाः सुःसन्मध्यमाधमाः ॥  
  
ज्योतिः शास्त्रोक्तदिवसे स्वकल्पोक्तेन वर्त्मना ।  
वामी तु देवता मन्त्रं सीमन्ते सुरु वा लिखेत् ॥  
  
न्यासं कुर्यात् तगङ्गेषु सूतिरुग्रोहहारिणं ।  
ततो न गच्छेत्तां भार्यां देवताशापभीतितः ॥  
  
कामेन वा मोहेन दुःकाले वा विधानतः ।  
अन्येन वा कृतः सङ्गः सीमन्तः स्वदद्यावहः ॥  
  
अथ जातकर्माख्य संस्कारः ॥  
  
अथ चतुर्थ संस्कारः कुर्यात् स्त्री शूद्रयोरपि ।  
जातकर्माभिधं विप्र स्वकल्पोक्तेन वर्त्मना ॥  
  
कन्या जन्मनि विप्राणां शूद्रस्य सुत जन्मनि ।  
तूष्णीमेव क्रियां कुर्याद् विष्णु स्मरण पूर्वकं ॥  
  
वामाचारी न कुर्वीतमेधाजनन संस्कृतिं ।  
किन्तु स्वर्णस्य लेखन्या विलिखेत् कारणायया ॥  
  
तालुदेशे मूलबीजं रसयानां तथा मनुं ।  
देवतां तर्पयेत् पश्चादन् यत्कर्म तु दक्षवत् ॥  
  
अथ नामप्रदानाख्य संस्कारः ॥  
  
अथ पञ्चमसंस्कारन्नाम कर्माद्वयोर्द्धवं ।  
सर्वेषामयमुद्दिष्टः सूतकान्ते शुभेदिने ॥  
  
स्वकल्पोक्त विधानेन नामकर्म समारभेत् ।  
तन्त्रेषु या नियोक्तानि मात्रा चक्राणि षोडशः ॥  
  
विचार्यतानि कुर्वीत नामयत् सफलं भवेत् ।  
न कृतं चेदत्र नाम तादृशश्चेद् गुरुस्तथा ॥  
  
पूर्णाभिषेके कुर्वीत तत् सबीजं निरूप्यते ।  
यस्मादृश्च गुणैः सिद्धिर्विप्राणां सम्प्रजायते ॥  
  
अथ नक्षत्र चक्रं ॥  
  
तारा चक्रं प्रवक्ष्यामि वालानां मन्त्रसिद्धये ।  
अ आहये द्वयमेव ई उ ऊ वह्नि होमताः ॥  
  
ऋ ॠ ऌ ॡ चरो हिण्यां ए मृगे शिवभे च ऐ ।  
ओ औ पुनर्वसुः पुष्पकरौ सर्पश्चभे खगौ ॥  
  
पितृवघङौ भाग्ये च आर्यमणेच्छजौ मतौ ।  
हस्तेद्गजटठौत्वाष्ठे स्वात्याण्डोद्वीशभेढशौ ॥  
  
प्। १६अ)  
  
तथदा अनुराधायां ज्येष्ठायाधोथ मूलभे ।  
नपफा पूर्वषाढायां वकारोभस्तु वैश्वभे ॥  
  
मः कर्णेथ धनेष्टायां यरोलशततारके ।  
वशौ तु पूर्वभाद्रायां षसहास्युरुपान्तिमे ॥  
  
लं क्षं अं अश्चरेवत्याङ्गण्यां मन्त्राक्षरार्क्षतः ।  
साध्ये नामादि वर्णर्क्ष त्रिरावृत्यानि फलानि तु ॥  
  
स्थाननाशः सतां सङ्गो वहुमैत्री मृतेः समं ।  
आधिं वाच्याधिमाप्नोति साधकात् कार्यसिद्धयः ॥  
  
वहुभिः शत्रुताक्षेपो विपत्तिं सम्पदात्ययः ।  
एतस्तु तारा चक्रस्य फलं ज्ञात्वा चरेदिदं ॥  
  
अथ गणचक्रं ॥  
  
तारोक्त मातृकाभिर्भैर्ज्ञात्वा साधकसाध्ययोः ।  
स्त्री पुंसां वा व्यस्तथोश्च गणचक्रं विना विचारयेत् ॥  
  
स्थिराणि विमघोग्राणि रौद्रं नरगणः स्मृतः ।  
हयत्यमित्रादितीदुवात्यज्य करघोटकाः ॥  
  
देवाश्वराक्षसाः स्यु *?  साध्यसाधकयोः फलं ।  
नृदेवयोः फलं शीघ्रं व्यस्तयोः कष्टतः फलं ॥  
  
नृदैत्ययोर्मनुग्राहाव्यस्तयोर्मरणं भवेत् ।  
देवदानवयोर्युद्धयस्तयोर्निःफलं भवेत् ॥  
  
अथ रासिचक्रं ॥  
  
ग्रहोपग्रह मन्त्रेषु रासिचक्रं विचारयेत् ।  
वेदारामात्रयोर्युग्मं युग्मं षष्ठन्ति मौशषट् ॥  
  
सड्वर्गाश्च ततः षष्टुनाम वर्णस्थलात्मनोः ।  
भवेद्यत्रादिमावर्णः फलं तत्र भवेदिदं ॥  
  
इष्टोदासः पोषकश्च रोगकृत् पुत्रदः शुभः ।  
स्त्रीसौख्य कृद्वातकारी भाग्यदः कार्यसिद्धकृत् ॥  
  
लाभकृद्व्यकृच्चेति प्रोक्तोयं रासिमात्रिका ।  
स्त्रीशूद्रेपतिलोमानां नाममन्त्रैरूपासनां ॥  
  
पूर्वोक्ता राशयोर्ज्ञेयामीनाद्याश्च द्विजादितः ।  
वर्णो तत्सोमनुग्राह्यो वैदिकोत्र विशेषतः ॥  
  
अथ पञ्चभूतचक्रं ॥  
  
वक्ष्येथ कौलिके मार्गे सिद्धि कृत्यां च भौतिकं ।  
यावग्नि भूजलाकाश पञ्चचत्वारि विन्यसेत् ॥  
  
द्वौ द्वौ स्वरौ तले लेख्यौ एकाराद्यास्ततः पुनः ।  
कादिकाश्चापि षड्वर्गाषक्षलासश्च हस्तथा ॥  
  
पुनः पुनर्नामलेख्यं मन्त्राक्षर समोमनुः ।  
तस्मात् पुनर्मनु लेख्यो युगपत् स्यात् करात्मकं ॥  
  
इष्टेधिकेल्पकष्टे तु मन्त्रसाधनमाचरेत् ।  
कुर्वन्ति भूतवेतालाः पिशाचे चान्यथा नरं ॥  
  
महीसलिलयोर्मैत्रमनिलानलयोरपि ।  
सामान्यमग्नि भूत्यां तु सलिलानिलयोस्तथा ॥  
  
शात्रवं वैपरीत्येन चक्रं स्यात्यां च भौतिकं ॥  
  
प्। १६ब्)  
  
अथ अकदुमचक्रं ॥  
  
सिद्धादि चक्रं वक्ष्येहं यद्धात्वा नामकारयत् ।  
दक्षिणोपासनामार्गे स्वमन्त्रं स्वस्य देवता ॥  
  
द्वादशारे तथा चक्रे कूटषट्कं विवर्त्तयेत् ।  
आदिहान्ताल्लिखेद्वर्णान् पूर्वतोयावदीश्वरं ॥  
  
स्वनामाक्षरमारभ्य फट्यो मन्त्राक्षरावधि ।  
सिद्धसाध्यः सुसिद्धारिरिति ज्ञेयं पुनः पुनः ॥  
  
सिद्धः सिद्ध्यति कालेन सार्धरं सिद्ध्यति वानवा ।  
सुसिद्धो ग्रहणादेव रिपुर्मूलं निकृन्तति ॥  
  
अथ सिद्धारिचक्रं ॥  
  
अथ वक्ष्ये महाविया साधने सिद्धमातृकां ।  
मूलक्रमेण विज्ञेया तत्र कोष्टानि षोडशः ॥  
  
क्रमादि तेषु काष्टेषु मातृकाणां सुविन्यसेत् ।  
कडीसां कद्व्यद्धि सूर्यदिकषडष्टन्दया वृषा ॥  
  
पञ्चाङ्गतिथि विश्वे च कोष्टकास्तत्र कीर्तिता ।  
आदौ ज्ञेयं चतुष्केषु सिद्धाद्यं विदिसासु च ॥  
  
तत्स्थान समकोष्ठातु पुनर्गण्य गुरूक्तितः ।  
सिद्धः सिद्धो जपात् सिद्धेत् सिद्धसार्द्ध्येद्विसङ्गुणात् ॥  
  
सिद्धः सुसिद्धः सम्प्राप्तः सिद्धारिर्हन्ति गोत्रजान् ।  
साद्ध्यः सिध्येति सङ्क्लेशात् साध्यसाध्योति दुःखकृत् ॥  
  
साध्यः सुसिद्धो भजनान् साध्यारिः स्वस्त्रियं हरेत् ।  
सुसिद्धः सिद्धोर्द्ध जपात् वहु जाप्यार्च तत्परे ॥  
  
अतिद्रुन्तं द्विः सुसिद्धः सुसिद्धारिः कुलापहः ।  
अरिसिद्धः सुतं हन्न्यादरिः सार्द्धस्तु कन्यस्तं ॥  
  
अरिः सुसिद्धः पालघ्नो अर्घरिः साधकापहः ।  
अत्र प्रसिद्धनामः स्यात् प्रसुप्तोयेन जागृषात् ॥  
  
अथ प्रकारान्तरमाह ॥  
  
प्रसिद्धं यद्भवेन्नाम किं वास्य जन्मनाम च ।  
जातीनां पुष्पपातेन गुरुणा यत्कृतं भवेत् ॥  
  
विश्लिष्य तस्य वै वर्णान् वरव्यं जनभेदतः ।  
तथैव मन्त्रवर्णस्तु ततः शोधन मारभेत् ॥  
  
विन्दुद्विविन्दुकोप ध्यानीय जिह्वाग्र सम्भवः ।  
संहतोच्चारणप्राप्तमधिकाक्षरमेव च ॥  
  
अपुत्रं साक्षरं लक्षौ त्यक्त्वा खण्ड चतुष्टयं ।  
मन्त्राक्षरैः सहैकैकः नामवर्णान् विशोधयेत् ॥  
  
व्यञ्जनैर्व्यञ्जनान्येव स्वरैर्सार्द्धं स्वरास्तथा ।  
आद्यमाद्येन संशोध्यं द्वितीये च द्वितीयकं ॥  
  
मन्त्रेवाप्यथ वा नाम्निवर्णाः स्युर्विषमा यथा ।  
तदा मन्त्रं समारभ्य समं यावत् प्रपूरयेत् ॥  
  
आद्यं तयोस्मियद्वणमिन्त्रयस्मिन् वरानने ।  
अचिरेणैव कालेन स तावत् सर्वसिद्धिदः ॥  
  
प्। १७अ)  
  
साध्यान्तादिपुतोजस्तुसोति कृच्छ्रेण सिद्ध्यति ।  
आदावन्ते सुसिद्धस्तु सर्वकाम विभूतिदः ॥  
  
आदावन्ते रिपुर्यस्य भवत्याज्यस्म मन्त्रकः ।  
आदौ सिद्धौंऽत्यसौध्यायो द्विगुणेन स सिद्ध्यति ॥  
  
आदौ सिद्धः सुसिद्धान्तो यथोक्तात् सिद्ध्यते जपात् ।  
आदौ सिद्धांऽत शत्रुश्चेत् सत्याज्यो मन्त्रिसत्तमैः ॥  
  
साध्यौदिश्चैव सिद्धान्त स्त्रिगुणात् सिद्ध्यते जपात् ।  
आदौ साद्ध्यः सुसिद्धान्ते प्रोक्त मार्गेण सिद्ध्यति ॥  
  
सुसिद्ध्यादिस्तु साध्यान्तश्चतुर्गुणमपेक्षते ।  
सुसिद्धादिश्चान्त शत्रुर्सध्यमः  परिकीर्तितः ॥  
  
आघारिश्चान्त सिद्धारिः सोपित्यज्य त्रिकर्मणि ।  
आदौ मध्ये तथा चान्ते सिद्धः शुभफलप्रदः ॥  
  
सर्वसाध्य उदासीनः प्रोक्तस्तन्त्रे स्वयम्भु वा ।  
स्थान त्रितय सु सिद्धस्सर्वानर्थांश्च साधयेत् ॥  
  
स्थान त्रितयगतारिर्मन्त्रौमृत्युर्न्नसंशयः ।  
सिद्धादि साध्य युग्मान्तो व्यर्थ इत्युच्यते बुधैः ॥  
  
सिद्धादिद्धि सुसिद्धान्ते सर्वकार्यार्थ साधकः ।  
सिद्धादिररि युग्मान्तो नाशकः परिकीर्तितः ॥  
  
शत्रुर्हति यदा मध्ये सिद्धस्तदन्तके साध्यः ।  
कष्ठेन कार्यसिद्धिस्तस्य फलस्वल्पमेव भवति ॥  
  
अन्ते यदि भवति रिपुः प्रथमे मध्येति च भवति साध्य युगं ॥  
  
कार्यं विलंवि तस्यात् प्रशस्यति क्षिप्रमेवान्ते ।  
आद्यन्तं योर्यदा साध्या मध्य सिद्धिः प्रजायते ॥  
  
आद्यं तयोर्यदा सिद्धो मध्य साध्यः प्रजायते ॥  
  
तावुभौ साध्यसिद्धौ हि जपाधिक्येन सिद्ध्यति ।  
अरिसम्प्रतितं सिद्धिः सुसिद्धो हि तथा भवेत् ॥  
  
सर्वनाशकरो ज्ञेयः साधकस्य न संशयः ।  
सिद्धेनान्तरितः साध्यः सुसिद्धान्तरितोऽथवा ॥  
  
शीघ्रं सिद्ध्यति मन्त्रोयमीशानः स्वयमत्रवीत् ।  
सिद्धेनान्तरितः शत्रुः सुसिद्धेनापि चेद्भवेत् ॥  
  
नासौ रिपुर्भवेन्मन्त्रं किन्तु कष्टेन सिद्ध्यति ।  
साध्यान्तरितु सिद्धस्तु सुसिद्धोपि तथा यदि ॥  
  
ईदृशं लक्षणं दृष्ट्वा दूरतः परिवर्जयेत् ।  
रिपुणादूषितो मन्त्रो नैव देयः कदाचन ॥  
  
एषु दोषेषु सर्वत्र मायाकाममथापि वा ।  
क्षिप्त्वा चादौ श्रियं दद्याद्दोषाणां च विमुक्तये ॥  
  
अथ षड्दलेमातृकाचक्रं ॥  
  
यस्तु बीजात्मको मन्त्रस्तत्र षट्दलमातृका ।  
विज्ञेया तत्र पद्मं तु रचयेत् षड्दलं शुभं ॥  
  
प्। १७ब्)  
  
तत्रर्न्यसम्मातृकाणां कूटषण्ढ विवर्जितान् ।  
स्वनामाद्यक्षरं यत्र तदारभ्य विचारयेत् ॥  
  
सम्पद्दारिद्र्यधैर्याणि वन्धुविग्रहसंशयौ ।  
सर्वनाशः क्रमादेतत् नाम्नाद्यर्णस्य कोष्ठतः ॥  
  
कथं मन्त्रस्य सिद्धिः स्यादेतदर्थमहं ध्रुवं ॥  
  
अथ ऋणिधनचक्रं ॥  
  
धन्नाशमातृका तत्र षत्त्रिद्विव्यगषट् कृताः ।  
वह्न्यभ्रातृभ्रुवालेख्या अङ्का एकादशः स्वराः ॥  
  
तत्तद्रेकार्चठात्कच्च लेख्या वर्णहरोन्मिका ।  
तदधो द्विकुसप्तार्च्चिषड्त्रिसप्तेषु सागराः ॥  
  
षट्पञ्च साधकस्यां कामन्त्राङ्काः पूर्वमीरिताः ।  
स्वरव्यञ्जनभिन्नानां मन्त्रार्णानां पृथक् पृथक् ॥  
  
अङ्कयोगस्तथा कार्यः साधकस्य तु नामजः ।  
नागशेषावुभौ स्थाप्यौ यावन्नानान्तकं मनुः ॥  
  
अधिकस्तत्साधकस्य देयं मन्त्रेण साधितः ।  
मन्त्रो यद्यधिकोकः स्यात् तदा मन्त्रं जपेत् सुधीः ॥  
  
समेपि च जपेन्मन्त्रं जपेत् तदृणाधिके ।  
शून्ये मृत्युं विजानीयात् तस्माच्छून्यं परित्यजेत् ॥  
  
तावत्सङ्ख्यां समादाय न साध्यानपि साधयेत् ।  
हीनाश्च ग्रहयोगेन तथादिक्षूप पत्तितः ॥  
  
पुरश्चर्यां पुनः कुर्यान्मन्त्र सन्दीप्तये पुनः ।  
ऋणी तु साधको ज्ञेयः साधकाङ्क्ॐ यदाधिकः ॥  
  
यावत्स्यादधिकस्तावत् सङ्ख्यकानि यदा चरेत् ।  
पुरश्चरण सञ्ज्ञानि तदास्य समता भवेत् ॥  
  
पुरश्चर्यां पुनः कृत्वा तदास्यात् कार्यसाधकः ।  
एकस्मिन् सन्धिते कार्ये पुनर्याति स कुण्ठकां ॥  
  
तावज्रयं पुनः कृत्वा चैक कार्य क्षमा भवेत् ।  
तत्वमन्त्रः प्रकटितं सर्वतन्त्रेषु गोपितं ॥  
  
इति क्रमेण सम्प्रोक्तं ऋणीधन विशोधनं ।  
ऋणं धनं च विज्ञाय नामदद्यान्महेश्वरी ॥  
  
अन्यथा नामदाने च नामानुरूपकं फलं ।  
न भवत् परमेशानि भ्रष्टो भवति साधकः ॥  
  
स्वमुखत्वं न जानाति देवदोष पुरः कलौ ।  
सर्वमेवं तु विज्ञाय नामाज्ञादापयद्गुरुः ॥  
  
विज्ञायं तद्गुरु मुखान्माम कर्म समाचरेत् ।  
भावशुद्धिर्वैष्णवानां कोष्ठशुद्धिः शिवस्य च ॥  
  
राशिशुद्धिस्त्रैपुरेषु गोपारेकदम स्मृताः ।  
प्रत्यङ्गिरा सिद्धिलक्ष्म्या कुलाकुल विचारयेत् ॥  
  
प्। १८अ)  
  
कालिकायाश्च तारायास्ताराश्चक्रं विशस्यते ।  
अत्र चेच्छस्तमन्त्राणां नान्य चक्रं विचारयेत् ॥  
  
कालिकायां च तारायां कुल्लुकायां त्रिकण्टके ।  
तथैकाक्षर कूटे च शिवपञ्चाक्षरे तथा ॥  
  
षडक्षरे तु तस्यैव विष्णोरष्टाक्षरेपि च ।  
नृसिंहार्क वराहाणां प्रासाद प्रणवस्य च ॥  
  
पिण्डिताक्षर मन्त्राणां सिद्धादीन्नैव शोधयेत् ।  
हंसस्याष्टाक्षरस्यापि तथा पञ्चाक्षरस्य च ॥  
  
नपुंसकस्य मन्त्रस्य सिद्धादीन्नैव शोधयेत् ।  
एकाक्षरे तथा कूटे मालामन्त्रे त्रिबीजके ॥  
  
स्वप्नलब्धे स्त्रियादत्ते सिद्धादीन्नैव शोधयेत् ।  
विंशत्पर्णाधिकामन्त्रा मालामन्त्राः प्रकीर्तिताः ॥  
  
अथान्नप्राशनसंस्कारः ॥  
  
अन्नप्राशनसंस्कारः षष्टसार्वजनीनकः ।  
स्वकल्पोक्त विधानेन शूद्रादिनाम मन्त्रकः ॥  
  
पितरस्तत्र सम्पूज्या वाममार्गे तु भैरवाः ।  
स्वेष्ट देवस्य चक्रस्य पूजान्ते स्ववशेषितं ॥  
  
स तीर्थं स परं दद्यात् मूलमन्त्रमुदीरयेत् ।  
एवं कृत विधानस्य क्षुद्विपत्तिंर्नजायते ॥  
  
अथ चौराक्षसंस्कारः ॥  
  
अथ सप्तम संस्कारं चौराक्ष शृणु पार्वती ।  
सर्वेषामे तदुद्दिष्टं बाल्यपातकनाशनं ॥  
  
बौद्धानां प्लवनानां च शिखातस्थाप्यतेन च ।  
स्त्रीणामपि च कर्तव्यं सौभाग्यारोग्य वृद्धये ॥  
  
वामे चूडास्तु धर्तव्या मन्त्रबीजसमाःकचाः ।  
तीर्थे क्षिप्त्वा खरेद्भूमौ विशेषा वामिमामिति ॥  
  
अथ मौञ्जीवन्धाख्य संस्कारः ॥  
  
अथाष्ठं मन्त्रसंस्कारं मौञ्जीवन्धमहं ब्रुवे ।  
गुरोः समीपे नयनं तच्चोपनयनं स्मृतं ॥  
  
स्वकल्पोक्त विधानेन तत् कुर्याद् ब्रह्मवर्चसे ।  
वामाचारैर्द्विजैः पूर्वं कर्तव्यं कुलदीक्षणं ॥  
  
पश्चाद्दीक्षा तु सा विमाञ्च्यत्या सा सतितो भवेत् ।  
दीक्षा तु लघुदैवत्या प्राक्यश्चान् महतस्तथा ॥  
  
मृहद्दैवतमन्त्रे तु सिद्धेः क्षुद्राः स्वयं वशाः ।  
तेषां ग्राह्या यत्र दीक्षा पुरश्चर्या समाचरेत् ॥  
  
प्रयोगांश्च प्रकुर्वीत न स्वोष्टस्य कदाचन ।  
सच्छिष्यं वा सुपुत्रं वा विन्न्यष्टन्दापयेन्न च ॥  
  
लोभाद्भयाद्वां कामाद्वायोदद्यात् सिद्धमन्त्रकं ।  
शिष्यस्य जायते सिद्धि गुरोः शापं प्रजायते ॥  
  
प्। १८ब्)  
  
यस्या यस्यां देवताया प्रशस्तिर्यत्र यत्र च ।  
तत्तन्मार्गे प्रशस्तास्य स्वराज्यराजवद्भवेत् ॥  
  
तन्त्राण्यष्टोत्तरशतं मया प्रोक्तानि पार्वतीः ।  
येन येन तु यत्पृष्टं तस्याधिक्यं तु वर्णितं ॥  
  
निःपक्षपातं वक्ष्यामि मेरुतन्त्रे यथार्थतः ।  
सर्वेभ्यो वैदिकं श्रेष्ठं न्यूनं स्मार्तं ततः स्मृतं ॥  
  
ततस्तां च तु तत्रापि संहिता अर्णवास्ततः ।  
यामलासङ्गमास्तन्त्रमुड्डीशानि च ताडवे ॥  
  
इन्द्रजालं कच्छपुटावौधञ्जैनं च शावरं ।  
क्रमादपचितं ज्ञेयं यथायोग्यं समुच्यतां ॥  
  
नीचे उच्चस्य जातः स्याञ्तीव उच्चात्यते ध्रुवं ।  
ज्ञातिदाद्याय सर्वेपि स्वाचारात् कर्मकुर्वते ॥  
  
इदं पशुमतं प्रोक्तं वक्ष्येन्यत् कौल वामयोः ।  
सर्वेभ्यो वैदिकः श्रेष्ठो वैदिकोद् वैष्णवः परः ॥  
  
वैष्णवाद्माणयः श्रेष्टो गाणपात् सौर उत्तमः ।  
सौराच्छैवः श्रेष्ठतरः सैवाच्छाक्तः परोमतः ॥  
  
शाक्तेभ्यो दक्षिणः श्रेष्ठो दक्षिणाद् वाम एव तु ।  
वामाद्वीरः श्रेष्ठतरो वीरात् कौलावधूतकः ॥  
  
कौलावधू ततः कौलः कौलात् परतरं न हि ॥  
  
अथ प्राजापत्यव्रताख्यसंस्कारः ॥  
  
संस्कारं नवमं विन्द्यात् प्राजापत्यं व्रताभिधं ।  
स्वकल्पोक्तेन मार्गेण वैदिकस्तान्त्रिकः पुनः ॥  
  
एतद्व्रतस्य संस्कारे गाणपत्यो मनुः स्मृतः ।  
वक्रतुण्डादिका दक्षे उच्छिष्टाद्यास्तु वामके ॥  
  
अथ सौम्यव्रताख्यसंस्कारः ॥  
  
संस्कारं दशमं सौम्य व्रतं वैदिकमाचरेत् ।  
स्वकल्पोक्त विधानेन तत्स्थाने तान्त्रिकः पुनः ॥  
  
गृह्णीयाद् भैरवं मन्त्रं वदुकाख्यस्य वामके ।  
कालभैरव भेदस्य यस्य कस्यापि दक्षिणे ॥  
  
पुरश्चर्यो पाशकानां नाशको भैरवो यतः ।  
दरिद्रैः साधकैर्ग्राह्यः स्वर्णाकर्षणभैरवः ॥  
  
अथ आग्नेयाख्यसंस्कारः ॥  
  
एकादशं तु संस्कारमाग्नेयाख्यमतन्द्रितः ।  
कुर्याद् गृह्योक्त मार्गेण तस्मिन् स्थाने तु तान्त्रिकः ॥  
  
गृह्नीयादङ्ग देवानां मन्त्रानादौ गुरोर्मुखात् ।  
पूजादिमत्रान्तच्छिक्षान्तद्द्रव्य नियमांस्तथा ॥  
  
अथ देवाख्यसंस्कारः ॥  
  
द्वादशं चापि संस्कारं वैश्वदेवं व्रताभिधं ।  
तस्मिन् स्थाने भवेद्दीक्षा स्वेष्टं मन्त्रस्य तान्त्रिके ॥  
  
अथ गोदानाख्यसंस्कारः ॥  
  
त्रयोदशं तु संस्कारं गोदानाख्यं प्रकीर्तितं ।  
तत्स्थाने तान्त्रिकः कुर्यात् सर्वपाप विमोक्षणं ॥  
  
प्। १९अ)  
  
सत्स्थले तु समासीन आदर्शं वा घटोदकं ।  
स्थाप्याग्रे सत्पया वाचास्ततः सम्प्रार्थयेदिति ॥  
  
पुरश्चरण कामोहं पापङ्क्षयि तु मुध्यतः ।  
अपराह्नं जपं कुर्वे देवताः सन्तुसाक्षिणः ॥  
  
पृथिव्याप्तेज-आकाशवायुः सूर्येन्दुभानि च ।  
यावच्छरीरे पापानि तिष्ठन्ति मम देवताः ॥  
  
तावच्च प्रतिबिम्बामे मलिनेभां तु पातके ।  
शान्ते पारदमध्ये च यथा सन्दृश्यतां तथा ॥  
  
शुद्धः सञ्चिन्मयो भूत्वा चिन्तयेत् पापपूरुषं ।  
दक्षकुक्षि स्थितं कृष्णं मङ्गुष्ठ परिमाणकं ॥  
  
विप्रहत्या शिरो युक्तं कनकस्तेय वाहुकं ।  
मदिरापान हृदयं गुरुतल्प कटीयुतं ॥  
  
पापसंयोग यद्वन्द्वमुपयातकरोमकं ।  
खड्गचर्मधरं दुष्टमधोवक्त्रं सुदुःसहं ॥  
  
एवं सञ्चिन्तयित्वाथ जपं कुर्वन् विचिन्तयेत् ।  
दीयमानं पापनरं जपान्ते प्रेक्षयेत् पुनः ॥  
  
आदर्शादि पदास्वच्छा सर्वछाया प्रदृश्यते ।  
तदा तु निर्गतं पापं पुरश्चरणयोर्गता ॥  
  
अथ समावर्तनाख्यसंस्कारः ॥  
  
चतुर्दशं तु संस्कारं समावर्तन मुच्यते ।  
तस्य स्थाने पुरश्चर्या कर्तव्या तान्त्रिकैर्जनैः ॥  
  
आदौ सङ्क्षेप पूजा तु दिने कृत्वा तु कौलिकः ।  
आसायं तु जपं कुर्याच्चक्रपूजां तथा निशि ॥  
  
शक्तिभिः सहितः पञ्चमकारादि समन्वितः ।  
एवं सिद्धिमवाप्नोति नान्यथा जपकोटिभिः ॥  
  
अथ विवाहाख्य संस्कारः ॥  
  
विवाहः पञ्चदशमः सर्वेषां स विधीयते ।  
विधवाया विवाहस्तु पिच्छले नैव जायते ॥  
  
सर्वपाप विनिर्मुक्ता सा तु विष्णुपदं व्रजेत् ।  
अब्राह्मणी द्विजा कुर्यादन्यमेकं तथा पतिं ॥  
  
अथ पितृमेधाख्य संस्कारः ॥  
  
षोडशः पितृमेधाख्यः स्वगृह्योक्तेन वर्त्मना ।  
वैदिकस्तान्त्रिकस्तत्र देवस्थाने स्वदेवतां ॥  
  
स्थापयित्वा चरेच्छ्राद्धं ब्राह्मणामृतपन्थिनः ।  
अथवा यजमानस्य मार्गस्थस्तदभावतः ॥  
  
आमश्राद्धं प्रकुर्वीत वामी तु पलपैतृकं ।  
शक्तियुक्ताद्विजाः कौले भोज्याश्चक्रार्चने तथा ॥  
  
वर्जयेत् तुलसीं तत्र भृङ्गराजेन पूजयेत् ।  
पाकः कौलिकवस्तूनां पिण्डाश्च रुधिरोक्षिताः ॥  
  
प्। १९ब्)  
  
एतैः षोडश संस्कारैः संस्कृतः साधकोत्तमः ।  
जीवन्मुक्तस्तदाज्ञेयः सामर्थ्यं देवतार्चने ॥  
  
इति श्रीतन्त्रचिन्तामणौ साधकानां गर्भाधानादि षोडश संस्कारनिर्णये   
नाम चतुर्थः प्रकाशः ॥ ४ ॥  
अथ मन्त्रम * (?) षोडश संस्कारः ॥  
  
अथ षोडश वक्ष्येहं संस्कारान् मन्त्रसंस्थितान् ।  
शापैर्मन्त्रा विमुच्यन्ते यान् कृत्वा दैवनिर्मितैः ॥  
  
अथादौ सर्वमन्त्राणां तयोरन्यत्र जाग्रतिः ।  
प्रबोधकाले सञ्जप्तो जाग्रतो जायते मनुः ॥  
  
अथवा सम्पुटी कृत्य जातानाद्यान् स विन्दुकान् ।  
पुनश्च सविसर्गांस्तान् क्षकारं केवलं पठेत् ॥  
  
एवं जप्तोपदिष्टां चेत् प्रबुद्धः शीघ्रसिद्धिदः ।  
अथ सावरण मन्त्राणां जाग्रतिं शृणु पार्वती ॥  
  
कांस्यभाजनमानीय शुद्धं भस्मादिभिः कृतं ।  
प्रजपेद् रविरात्रौ तु या मेया मे शताष्टकं ॥  
  
खादिर्या ताडयेद् यष्ठ्या कांस्यपात्रं वदेदिति ।  
जाग्रतो भवमन्त्रस्त्वं भाषयाथ तुरीयके ॥  
  
यामे दद्याद्वलिं काल्याः मन्त्रजं भैरवस्य तु ।  
कुक्कुटं चान्य देवेषु स्फोटयन्तारिकेरकं ॥  
  
अथ सर्वे मन्त्राः कथं शापिता इत्यपेच्छायां तद्वीजमाहा ॥  
  
सुरया मूर्द्धया पूर्वदेवादेवा विमोहिता ।  
यदा तदा तु भगवान् प्रोवाच मधुसूदनः ॥  
  
कः पूज्यो भवतां मध्येकः श्रेष्ठस्तं निगद्यतां ।  
उन्मत्तास्तु तदा देवाः श्रेष्ठोहमिति चासुवन् ॥  
  
किं विष्णुस्तान् स भगवान् मोहयन्नात्ममाय वा ।  
इत्यवोचद्यस्य वाक्यं सापेयानुग्रहेक्षमं ॥  
  
स एव देवः श्रेष्ठाग्रे पूर्वो वाप्य परोपि वा ।  
इति श्रुत्वा वचो विष्णो स शापश्च परस्परं ॥  
  
मन्त्ररूपाण्यतो देवी संस्कारैः शापमोक्षणं ।  
विना तु शापमोक्षेणकः सिद्धिं प्राप्नुयाज्जनः ॥  
  
देव्युवाच ॥  
  
शापः केन कथं दत्तं शप्ते जप्ते च किं फलं ।  
निःशापत्वं कथं तेषां सिद्धिः स्यादितिमेवदा ॥  
  
शिवोवाच ॥  
  
आदि मध्यावसानेषु वायुर्यस्य व्यवस्थितः ।  
चतुराद्योवैक वीजोनैकधां यत्र सङ्गमः ॥  
  
केनापि च समाक्रान्तः स मन्त्रछेदितोसिना ।  
कार्तिके येन तज्जायाछिद्यतेस्य मनोरथाः ॥  
  
आदौ मध्येवसाने वा भूवीज युगलं भवेत् ।  
आदौ यद्वाद्विधावक्र त्रिधा मध्यं ततोद्विधा ॥  
  
प्। २०अ)  
  
रुद्वौ शक्रस्य शापेन भुक्तिमुक्ति विवर्जितौ ।  
जातौ मन्त्रौ वा मदक्षमार्गयोरपि सेवितौ ॥  
  
ह्री& मो& फ्रे& श्री&ष्वेकतमं यत्र बीजं न दृश्यते ।  
ह्र&कारो वा स मन्त्रस्तु शक्तिहीनः कृतः सुरैः ॥  
  
एतादृशश्चेत् सञ्जप्तः सामर्थ्यं हन्ति मन्त्रिणः ।  
शक्तिहीनस्य वामस्य मरणं नात्र संशयः ॥  
  
नादौ ह्री& न च मध्ये क्ली& क्रो& ते वा नैव दृश्यते ।  
असौपराङ्मुखो मन्त्रो जातः सूर्यस्य शापतः ॥  
  
पराङ्मुखं भजेन्मन्त्रं देवता स्यात् पराङ्मुखी ।  
दैवात् कार्येपि संसिद्धे लोकस्याच्च पराङ्मुखः ॥  
  
आदावन्ते यथा मध्येहं वासं वा न दृश्यते ।  
विधिरास्ते कृता मन्त्रा देवाचार्यगणापि च ॥  
  
जप्ते तु वधिरे मन्त्रे विस्मृतिस्तस्य जायते ।  
जायते वधिरो नूनं महाकालेन भाषितं ॥  
  
सूर्यबीजं हकारः स्याच्चन्द्रबीजं तु सः स्मृतः ।  
रेफोग्निं बीजमुद्दिष्टमेतन्नेत्र त्रयं ममः ॥  
  
पञ्चाक्षरे यत्र मन्त्रे यत्रैकमपि नास्ति चेत् ।  
मम शापान्नेत्रहीनो दुःखशोकभयप्रदः ॥  
  
नादौ मध्येन चान्ते वा  ह्सौं वाहं सवाथ हौं ।  
ऐं वा फ्रें वाथवा ह्रू& वा नमो वा ह्री& मनुः स तु ॥  
  
शापेन कीलतो नेत्रो राजदेवेन पार्वती ।  
जप्तस्तु कीलितो मन्त्रो न सिद्धिमधिगच्छति ॥  
  
मध्ये ए कोलकारो वा फट् व्ॐतेल द्वयं यदि ।  
फट् द्वयं चात्रयं वां तेन चेत्सस्तम्भितो मनुः ॥  
  
शापेन भैरवेणास्मात् सिद्धं भवति शोभनं ।  
कदापि नैव दुःखं च प्रायशो बहुलं भवेत् ॥  
  
आदौ तु यस्य मन्त्रस्य क्रमात् सप्ताक्षराणि चेत् ।  
रेफेण वा यकारेण संयुक्तानि मनुः स तु ॥  
  
वाय्वग्निकाय सन्दग्धः साधकं परितापयेत् ।  
तस्मात् संस्कारयेद्देवी सिद्धये साधकोत्तमः ॥  
  
द्वाभ्यां त्रिभिरथा षड्भिरष्टभिर्वा प्रदृश्यते ।  
यदाक्षरैरन्तरितः फट्कारः स निगद्यते ॥  
  
नारसिंहस्य शापेन त्रस्तः सन्त्राशयेत् सदा ।  
स्वप्नादौ साधकं नैव सिद्धिः सन्दृश्यते क्वचित् ॥  
  
ओ& वा हं वा सकारो वानादौ भीतो मनुः स तु ।  
ब्रह्मशापाद्धीन सिद्धिर्भवेदत्यन्तकष्टदः ॥  
  
आदि मध्यावसानेषु मिलित्वाम चतुष्टयं ।  
स मन्त्रो मलिनो मायाशापान्मालिन्य कारकः ॥  
  
प्। २०ब्)  
  
हू& चादौ वा मन्त्रमध्ये चान्ते फट् युगलं भवेत् ।  
तिरस्कृतो रुद्रशापात् साध्यं कुर्यात्तिरस्कृतं ॥  
  
आदौ तारद्वयं चान्ते वषड्वा अत्रमादले ।  
क्रदुंव कलहं कुर्याद्वाला शापेन भेदितः ॥  
  
हकारेण सकारेण रहितस्त्र्यक्षरस्तु यः ।  
सुषुप्तः सिंहशापेन प्रोक्ताभीष्ट फलापहः ॥  
  
अष्टादशाक्षरादिर्यः पञ्चफट्कारपूर्वकः ।  
चामुण्डा शापतो जातो मदोन्मत्तो न शोभनः ॥   
  
मध्ये वेत्यं च फट्कारा कालिका शापतः स तु ।  
मूर्छितो मूर्छितं कुर्याद्वामिनं तु विशेषतः ॥  
  
एवमन्ते च फट्कार पञ्चकं स तु रम्भया ।  
हतवीर्यस्तु शापेन कृतः क्षीणस्वकारकः ॥  
  
चत्वारो यत्र फट्कारा आदिमध्यां च सानिका ।  
अष्टादशाक्षरो हीनो हानिं भैरवशापतः ॥  
  
एकोनविंशत्पर्णश्चे ह्री& क्रो& मा& कार संयुतः ।  
प्रध्वस्त कामशापेनध्वं सयेत् कामकारणात् ॥  
  
सप्तवर्णा मनुर्वालः कुमारोष्टाक्षरः स्मृतः ।  
षोडशार्णस्तु तरुणः प्रौढो व्योमा विवर्णकः ॥  
  
त्रिंशत् कलाशतं वेदकाष्टावर्णास्तु यत्र तु ।  
सकृद्धि एते कालेन सदा दुःकानि कुर्वते ॥  
  
नवार्ण ॐकारयुतश्चामुण्डा शापतो मनुः ।  
निःस्त्रिंश साधकं छिन्ध्यानि स्त्रिंशेन न संशयः ॥  
  
अन्ते नमो वा स्वाहा वा नास्ति वा यस्य मध्यतः ।  
वषट् वौषट् स हू& फट् च एतद्वानास्त्यसौ मनुः ॥  
  
निर्बीज इति संशप्तो भुवनेस्यास्य साधकः ।  
सेवां कुर्वल्लभेद्वंशनाशं वर्षत्रयादितः ॥  
  
आदि मध्यावसानेषु फट् फट्कारास्तु यस्य तु ।  
कौमार्यास्तु स शापेन सिद्धि हीनो न सिद्धिकृत् ॥  
  
दशाक्षरो यस्तु मन्त्रः स गणेशस्य शापतः ।  
मन्दो जप्तस्तु मूर्खत्वं कुर्याज्जन्मनि जन्मनि ॥  
  
आदिव्यञ्जन संयोग एक एव स्वरो भवेत् ।  
तत्कूटं कूटतो हानि मातङ्ग्याः शापतः स्मृताः ॥  
  
द्विवर्णसत्वहीनः स्यादाश्विनेयस्य शापतः ।  
नाशयेत् साधकवलं राज्ञः सैन्यं विनाशयेत् ॥  
  
चतुर्वर्णः केकरस्तु जातः सर्पालिशापतः ।  
जपित्वा केकरं मन्त्रं चाक्षुषा नैव पश्यति ॥  
  
षडक्षरा बीजहीना जाता रावणशापतः ।  
वंशवृद्धिर्नतज्जापादन्यथा स्त्रीसुखं न हि ॥  
  
सार्द्ध त्रिसप्तसूर्याणां धूमावत्याश्च शापतः ।  
धूमीता व्याकुलं चित्तं जायते साधकस्य तु ॥  
  
प्। २१अ)  
  
विंशत् तथैकविंशच्च त्रिंशद्वर्णस्तु तारया ।  
सप्त आलिङ्गितश्चायं जपात् सप्तं न तेर्मृतिः ॥  
  
द्वाविंशत्यक्षरो मन्त्रः सरस्वत्यास्तुशापतः ।  
मोहितः साधकं कुर्यात्यानादिव्यसनाकुलं ॥  
  
चतुर्विंशति वर्णोयः सप्तविंशति वर्णकः ।  
क्षुधार्ता राजमातङ्ग्याः शापाद्दारिद्र्यकारकः ॥  
  
त्रयोविंशत्रयं रुद्रावर्णाः कौलिकशापतः ।  
मन्त्रा दृप्तास्तज्जप्तेन छान्दसोर्जायते जनः ॥  
  
षड्विंशदेकोनत्रिंशत्रिंशत्षड्त्रिंशदक्षरः ।  
पूष्णः शापादङ्गहीनः कामनारूपको न हि ॥  
  
अष्टाविंशदेक त्रिंशद्वर्णो नन्दीशशापतः ।  
अतिक्रूरः साध्यनाशं कृत्वा नश्यच्च साधकः ॥  
  
अष्टत्रिंशाक्षरो मन्त्रो मातृकाणां तु शापतः ।  
अति क्रुद्धस्त जपेन स्वकृतेस्वस्य सङ्क्षयः ॥  
  
चत्वारिंशत् समारभ्य त्रिषष्टियावदक्षरं ।  
सव्रीडामालिकाशापात् स व्रीडा तस्य साधकाः ॥  
  
पञ्चषष्ट्यक्षरायेस्युर्मन्त्रास्तेशान्तमानसाः ।  
कामशापेन तज्जापादुद्योगस्य पलं न हि ॥  
  
षट्षष्ठितोनवनवतिपर्यन्तं कुजस्य तु ।  
स्वान अष्टास्तु शापेन जातास्तादृक्वसाधकः ॥  
  
धातिधृतिर्द्धात्रिधृतिक्वङ्कयुग्मं द्विगोकराः ।  
शतत्रयं यत्र वर्णाः शापिताच्छिन्नमस्तया ॥  
  
यूयं भवन्तु निःस्नेहा साधकानां भयावहा ।  
निःकामैर्यतिभिर्जप्ताः संसारः स्नेहनाशनाः ॥  
  
चतुःशतान्यथारभ्ययावद्वर्ण सहस्रकं ।  
अतिवृद्धो यज्ञशापात् पौष्टिकादिषु वर्जिताः ॥  
  
सहस्राणाधिकामन्त्रा दण्डपाणेस्तु शापतः ।  
दण्डकाख्यापीडिताश्च तज्जपात् कष्टमाप्नुयात् ॥  
  
द्विसहस्राणाधिकामन्त्रा भार्गवस्य तु शापतः ।  
खण्डीकृता सप्तधा ते सिद्धि खण्डकराः स्मृताः ॥  
  
अन्यच्छृण्वं तु भोदेवा मुनीनां जपतां यदा ।  
सिद्धिर्नजाता तु तदा दत्तः शापः सुदारुणः ॥  
  
आश्वासनं देवतानां जातं सिद्धेरकारणात् ।  
उपदेशे गुरुःकुर्यात्तस्मात्तन्मन्त्रशोधनं ॥  
  
तत्प्रकारं प्रवक्ष्यामि शृण्वं तु सकरासुराः ।  
गुरुः सिद्धासने संस्थोगुदमेढ्रान्तरं दृधं ॥  
  
वामेन पार्ष्णि नापीड्य तस्योपरि तु विन्यसेत् ।  
पादं तु दक्षिणं गुल्फं ग्रन्थ्योरन्योन्यमर्द्दनं ॥  
  
यथा स्यात् तत्प्रकर्तव्यं ततो दषिणपार्ष्णिना ।  
लिङ्गमूलं विनिष्पीड्यस्थिरकाय उपाविशेत् ॥   
  
प्। २१ब्)  
  
गुदमाकुञ्च्यपवनसपानाख्यं तदा गुरुः ।  
उत्थापयेत् ततः प्राणामधु सम्यङ्निरोधयेत् ॥  
  
अपानः प्राणयोः कुर्यात् सङ्घट्टं चैक दृङ्मना ।  
मूलाधारेचित् स्वरूपः कुण्डल्यां परमात्मनि ॥  
  
जातदोषं स्वस्य मन्त्रं चिन्तयेत् तत्र सद्गुरुः ।  
तस्य मन्त्रस्याक्षराणि क्रमादेकैकशस्तुतः ॥  
  
सुषुम्णाया तु मार्गेण मूलाधारे प्रवेशयेत् ।  
स्वाधिष्ठाने ततश्चक्रे मणिपूरेह्यनाहते ॥  
  
विशुद्ध आज्ञा चक्रे च भित्वा भित्वा प्रवेशयेत् ।  
एवं नीत्वा ब्रह्मरन्ध्रं तत्रन्यात् सोममण्डलात् ॥  
  
निर्गता मृतसंसिक्तमन्त्राणां सु विभावयेत् ।  
पुनः सुषुम्णा मार्गेण आज्ञा चक्रे च तारयेत् ॥  
  
विशुद्धे नाहते चापि मणिपूरे च चक्रके ।  
स्वाधिष्ठाने ततो भेदान्मूलाधारं प्रवेशयेत् ॥  
  
ततस्तन्मन्त्रमृष्यादिन्यासः पूर्वं जपेन्मनुं ।  
उक्तशापाद्विनिर्मुक्तं पश्चादुपदिशेच्चतं ॥  
  
अल्पपुण्यतया पापाधिक्यात् पापः कलौयुगे ।  
आशीर्वादफलं स्तोकं पूर्णपापादिजं फलं ॥  
  
वाचिकानां तु शापानां नाशाद्यर्थ मथोच्यते ॥  
  
अथ मन्त्राणां जननादि संस्काराः ॥  
  
श्रीपर्ण्यो वा चन्दनस्य पीठे चूतादिकस्य वा ।  
कस्तूरी कुङ्कुमाब्जैश्च विलिखेत् पाञ्चभौतिकं ॥  
  
चक्रमावाहयेत् तत्र मातृकाख्यां सरस्वतीं ।  
यथोक्तविधिना पूजां कृत्वा चाष्ठोत्तरशतं ॥  
  
जपित्वा मातृकां तस्या मध्यात् स्वाभीष्टमन्त्रकं ।  
स्वरव्यञ्जन विन्दुश्च सर्गयोगाक्षराणी च ॥  
  
पृथक् पृथगथोद्वृत्य चैकीकृत्य गुरूक्तितः ।  
गृहीतं जमयेत् मन्त्रं प्रोक्तं सञ्जननं त्विदं ॥  
  
आद्यन्तं प्रणवं कृत्वा प्रणवां तरितां जपेत् ।  
अष्टोत्तरशतं मन्त्रं वर्णानेतत्तु जीवनं ॥  
  
रोचना कुङ्कुमाभ्यां च भुजपत्रे लिखेन्मनुं ।  
प्रत्यक्षरं शतं वारं ताडयेच्चन्दनाम्भसा ॥  
  
समुच्चरन् वायुबीजमेतत्ताडनमुच्यते ।  
कुण्ठिताः शावराः मन्त्राः ताडिताः सिद्धिकारकाः ॥  
  
पूर्वोक्तपीठे संलिख्य तन्मन्त्राक्षर सङ्ख्यया ।  
आदायकरवीरस्य पुष्पाण्पथ समुच्चरन् ॥  
  
प्रत्यक्षरं च तैः पुष्पैः शतवारं हुनेदिति ।  
उच्चरन् वह्निबीजं च वोधनं त्वेतदुच्यते ॥  
  
प्राग्वत् पीठे च तैर्द्रव्यैः पद्ममष्टदलं लिखेत् ।  
तत्कर्णिकायां मालत्या लिखेत् कलिकयैकया ॥  
  
प्। २२अ)  
  
एकैकार्णं तु मन्त्रस्य तन्मन्त्राक्षर सङ्ख्यया ।  
अश्वत्थ पल्लवं गृह्यतमेवं मन्त्रमुच्चरन् ॥  
  
अभिषिञ्चाम्यमुं मन्त्रं नम इत्यभिषेचयेत् ।  
नानासुगन्धितो येन पल्लवैः केन चाक्षरं ॥  
  
एकमष्टोत्तरशतमभिषेकस्त्वयं स्मृतः ।  
अभिषेको मन्त्रशुद्धिं कुर्यान्नृणां यथा जलं ॥  
  
ज्योतिर्मन्त्रश्चिन्तनीयामूलाधारेग्निमण्डले ।  
संस्कर्तव्यं मनुं तस्य उर्ध्वमेवं विभावयेत् ॥  
  
आणवाष्यः साहजिकः आगन्तुः कार्मणः स्मृतः ।  
योगाख्यामायिकः प्रोक्तः स्वमन्त्रे तु मलत्रयं ॥  
  
ज्योतिर्मन्त्रेण निर्दग्धमेकमेक विचिन्तयेत् ।  
एवं तु विमलो जातः स्वमन्त्र इति चिन्तयेत् ॥  
  
ज्योतिर्मन्त्रस्तु वेदादि हौ&मितिद्यक्षरो मतः ।  
विमलीकरणं त्वे तत्प्रयोगां तेपि कारयेत् ॥  
  
प्राग्वत् पीठे कुङ्कुमादि द्रव्यैर्मन्त्रं विलेखयेत् ।  
ताम्रादिपात्रं कर्पूर वा सितेन जलेन च ॥  
  
शुद्धेनापूर्यलिखितमन्त्रेणाष्टोत्तरंशतं ।  
अभिमन्त्र्यजलं तेन मन्त्रेण कुशबिन्दुभिः ॥  
  
प्रत्यक्षरं प्रोक्षयेत् तदे तदाप्यायनं मतं ।  
पुरश्चर्या क्लेशितानां समावर्तनवत्विदं ॥  
  
कस्तूर्याद्यैस्ताम्रपात्रमध्ये मन्त्रं विलेखयेत् ।  
पात्रान्तरे च कर्पूरादिकवासित सज्जलं ॥  
  
गृहीत्वा चार्घ्यपात्रेण पठमन्त्रमिमं मनुं ।  
तर्पयामि नम्ॐ तेन तर्पयेदिति तर्पणं ॥  
  
ॐ ह्रीं श्री& पूर्वकं मन्त्रं जपेदष्टोत्तरं शतं ।  
जपेदेतद्दीपने स्यात् सर्वमन्त्रेष्वपीष्यते ॥  
  
जप्यमानस्य मन्त्रस्य गोपनं त्वप्रकाशनं ।  
संस्कारा दशसम्प्रोक्ता सर्वतन्त्रेषु गोपिता ॥  
  
एवमेकादश प्रोक्तः संस्कारा अथ पञ्च च ।  
प्रतिमन्त्रं वक्ष्यमाणो जपहोमश्च तर्पणं ॥  
  
मार्जनं भोजनं चापि द्विजानामिति षोडशः ।  
प्रोक्ताः मन्त्रस्य संस्काराः देवशापादि मोचकाः ॥  
  
दीक्षाकालं प्रवक्ष्यामि तच्छृणुष्व वरानने ॥  
  
इति श्रीतन्त्रचिन्तामणौमन्त्राणां जागरणादि षोडशसंस्कारनिर्णयन्नाम   
पञ्चम प्रकाशः ॥ ५ ॥  
अथ मासफलं ॥  
  
ईश्वरोवाच ॥  
  
चैत्रे दुःखाय दीक्षास्याद् वैशाखे रत्नसञ्चयः ।  
मरणं भवति ज्येष्टे चाषाढे वन्धुनाशनं ॥  
  
समृद्धिः श्रावणेनूनं भवेद् भाद्रपदक्षयः ।  
प्रजानाशोऽथाश्विने तु भवेच्चा शुभमेव च ॥  
  
ज्ञानं स्यात् कार्तिके सौख्यमार्गश्रीर्ष भवेत्किल ।  
पौषे ज्ञानक्षयोमाद्येभवे मेधा विवर्द्धनं ॥  
  
प्। २२ब्)  
  
फाल्गुणे सर्वसिद्धिः स्यात् मलमासं विवर्जयेत् ।  
निषिद्धमासे तु तत् तद्विशेषो शृणु भेदत्तः ॥  
  
षष्टी भाद्रपदेमासि तथाश्विन चतुर्दशी ।  
कार्तिकी नवमी शुक्लामार्गो शुक्लातृतीयका ॥  
  
पौषे च नवमी शुक्लामाघे शुक्ला चतुर्थिका ।  
फाल्गुणे नवमी शुक्ला चैत्रे काम त्रयोदशी ॥  
  
वैशाखे चाक्षया चैव ज्येष्ठे दशहरातिथिः ।  
आषाढे पञ्चमी शुक्लाश्रावणे शुक्लपञ्चमी ॥  
  
एतानि देवपर्वाणि तीर्थकोटि फलं लभेत् ।  
निन्दितेष्वपि कालेषु दीक्षोक्ता पर्वणी शुभा ॥  
  
अथ पक्षफलं ॥  
  
भुक्तिमुक्तिप्रदः शुक्लकृष्ण मोक्षप्रदः स्मृतः ।  
वामाचारवतां शुक्लो न सत्कृष्णौपि मध्यमः ॥  
  
तिथेः फलं बुद्धिनाशः क्रमाद् ज्ञेयः सुसिद्धये ।  
अगौरीमान्त्रिकात्रष्टा विगणेशाश्च दुःखिता ॥  
  
सिद्ध्यन्ति मन्त्राः सर्वेपि न सिद्ध्यन्ति कदाचन ।  
समृद्धिर्द्रुतसिद्धिश्च मूर्खता दुःखनाशनं ॥  
  
जडतारिक्तनाशश्च सर्वपूर्णं भवेत् फलं ।  
शुक्लाश्रेष्ठा नैव कृष्णा शुभाशुभ नराहरेः ॥  
  
सिद्धिः स्यात् सर्वमन्त्राणामशैवानां महाभयं ।  
सिद्धिर्हातु विशेषेण पुत्रहानिः पितृनृते ॥  
  
अमावास्या सोमवारे भौमवारे चतुर्दशी ।  
सप्तमी रविवारेण सूर्यपर्वशतैः समा ॥  
  
अथ वारफलं ॥  
  
रविवारे भवेद्वित्तं सोमशान्ति भवेत्किल ।  
आयुरङ्गारकेहन्ति तत्र दीक्षां विवर्जयेत् ॥  
  
बुधः सौन्दर्यमाप्नोति ज्ञानस्यान्न बृहस्पतौ ।  
शुक्रे सौभाग्यमाप्नोति च शो * * * * * * (?  
  
atha nakṣatraphalaṃ ||  
  
kramāddīkṣāphalaṃbhānāṃ samatā ca yathā vipat |  
manastāpaḥ priyāsaukhyaṃ saukhyaṃ maṃtrasya siddhayaḥ ||  
  
siddhiśca krūramaṃtrāṇāṃ śaktimaṃtrasya siddhayaḥ |  
sarve maṃtrāḥ prasiddhyaṃti sarpamaṃtrasya siddhayaḥ ||  
  
nidhanaṃ rājadaṇḍaśca vaśitvaṃ sarvasiddhayaḥ |  
rudradaivatasaṃsiddhiḥ śīghraṃ siddhiḥ śubhāmati ||  
  
devamaitrī sarvehāniḥ kalahaśca mahābhayaṃ |  
saṃpadrogojapātsiddhiḥ kṣobhaḥ saṃtāpa īśatā ||  
  
sarvasiddhiphalaṃbhānāṃ kramāddakṣatha vāmake |  
caturaste tvadhaḥpāto dagdhāliṃgitadhūmite ||  
  
p. 23a)  
  
adhomukhe śubhebhe ca caṃdraśuddhau viśeṣataḥ |  
kṛṣṇe tārābalaṃ kuryāṃt svanāmādi viciṃtanaṃ ||  
  
atha yogaphalaṃ ||  
  
yogāśca prītirāyuṣmānsaubhāgyaḥ śobhanaḥ śubhaḥ |  
śukarmā ca dhṛtirvṛddhirdhruvaḥ siddhiśca harṣaṇaḥ ||  
  
varīyā&śca śivaḥ siddho brahmā iṃdraśca ṣoḍaśaḥ |  
viṣkaṃbhādika yogānāṃ nāmatulyaṃ phalaṃ bhavet ||  
  
ānaṃdādika yogānāṃ sarvatrā vikalaṃ phalaṃ |  
śubhāni karaṇānyāhurdīkṣāyāṃ ca viśeṣataḥ ||  
  
atha karaṇaphalaṃ ||  
  
vavavālagataittilaścavaṇijastadanaṃtaraṃ |  
karaṇānyetāni śubhānyeva sarvataṃtreṣu bhāvinī ||  
  
śakunyādī niviṣṭiṃ ca viśeṣeṇa vivarjayet |  
viṣṭiṃ vihāya karaṇevare siddhirdrutaṃ bhavet ||  
  
sarvasiddhirviṣṭipucchesthire tu sthiratā bhavet ||  
  
atha lagnaphalaṃ ||  
  
atha lagnaphalaṃ devādhanaṃdhānyaṃ samṛddhayaḥ |  
mṛtyurvātha bhaveddhāniḥ paśupatya vināśanaṃ ||  
  
rājyaṃ vā devatā siddhirhānirmedhā vināśanaṃ |  
ratnādi lakṣmīlābhaśca dhanaṃdhānyaṃ ca siddhayaḥ ||  
  
pūrṇasiddhiḥ pratāpaśca hānirvijñānanāśanaṃ |  
putraprāptirmaṃtrasiddhiḥ paśavorvipulaṃ dhanam ||  
  
sadāduḥkhaṃ tathā hānirvāmitāṃ mithunaḥ śubhaḥ |  
vāgināṃ yavanānāṃ ca viruddhaṃ vahudhā śubhaṃ ||  
  
atha kālaphalaṃ ||  
  
dharmataḥ prātakālaḥ syāt saṃgame rājyadāyakaḥ |  
madhyāhne sarvasiddhiḥ syāt sāyāhne madhyamo bhavet ||  
  
rajanī maṃtradāne tu niṣiddhā deśikottamaiḥ |  
caraḥ sarvovivarjaḥ syāt sthirarāśiṣu saukhyadā ||  
  
sthiralagnaṃ viṣṇumaṃtre śivamaṃtre caraṃ śubhaṃ |  
dviḥ svabhāvagataṃ lagnaṃ śaktimaṃtre praśasyate ||  
  
tṛtīyaikādaśaḥ ṣaṣṭhaḥ daśamasthaḥ śubhaḥ śaśī |  
janmacaṃdraḥ śubhaḥ proktā janmanakṣatra varjitaḥ ||  
  
śuklapakṣe dvitīyastu paṃcamo navamastathā |  
gocare ye grahāḥ śuddhāstairyuktopi śubhaḥ śaśī ||  
  
śubhamadhyasthito vāpi caṃdramā śubhado bhavet |  
paṃcāṃga śuddhedivase svādaye caṃdrasūryayoḥ ||  
  
guru śukrodaye caiva śasyate maṃtrasaṃskriyā |  
śukrosto yadi vā vṛddho gurvādibhyo bhavedyadi ||  
  
meṣavṛścika siṃheṣu tadā doṣo na vidyate |  
asvādhyāya bhūmikaṃpe saṃdhyāgarje ca bhairava ||  
  
ulkāpāte ca divase tatra dīkṣāṃ vivarjayet |  
śikṣati janmanakṣatre saṃkrāṃtau viṣuve'yane ||  
  
p. 23b)  
  
anyeṣu puṇyayogeṣu grahaṇe caṃdrasūryayoḥ |  
paṃcaparvayugādyāsuvyatīpātādi vāsare ||  
  
atra dīkṣā śubhā proktā nātra kāryā vicāraṇā |  
yanmāsatithivārādiśodhanaṃ proktameva hi ||  
  
maṃtradīkṣā paraṃ tatra vijñeyaṃ sādhakottamaiḥ |  
vidyādīkṣāparaṃ naiva tithimāsādi śodhanaṃ ||  
  
yadaivecchā tadā dīkṣā gurorājñānusārataḥ |  
pausukṣavau pratyathana kālādi niyamaḥ smṛtaḥ ||  
  
niṃdyānitāni sarvāṇi praśastāni vimuktaye ||  
  
śaśidivākarayorgrahaṇe janmani śiṣyasya makarasaṃkrāṃtau ||  
  
karuṇāsamaye ca gurornakṣatrādīpyate tena dīkṣāyāṃ ||  
  
saṃtīrtherkavidhugrāse tattudāmana parvaṇoḥ |  
maṃtradīkṣāṃ prakurvāṇo māsarkṣādīnna śodhayet ||  
  
ravisaṃkramaṇe caiva sūryasya grahaṇe tathā |  
tatra lagnādikaṃ kiṃcinna vicārya kadācana ||  
  
mahāṣṭamyāṃ viśeṣeṇa dhanakāmārthasiddhaye ||  
  
sūryagrahaṇakāle tu nānyadanveṣitaṃ bhavet |  
sūryagrahaṇakālena sāmānyo nāsti kaścana ||  
  
tatra yadyatkṛtaṃ sarvemanaṃta phaladaṃ bhavet |  
na māsatithi vārādi śodhanaṃ sūryaparvaṇi ||  
  
dadātīṣṭaṃ gṛhīyattattasmin kāle gurornṛṣu |  
siddhirbhavati maṃtrasya vināyāse navai tataḥ ||  
  
kartavyaṃ sarvayatnena maṃtrasiddhimabhīpsubhiḥ |  
caṃdragraha sahasreṇa sūryagraha samo bhavet ||  
  
tato lakṣaguṇaṃ proktaṃ grahaṇaṃ nijavāsare |  
tatra sūryagrahaḥ śasto na tu caṃdragrahaḥ kvacit ||  
  
caṃdragrahe tu dāridryaṃ śaure sarvasamṛddhaye |  
sūryagrahaḥ śivaḥ proktaḥ caṃdrākhyaḥ śaktireva ca ||  
  
sūryagrahe śaktidīkṣā paśudīkṣā na kārayet |  
caṃdragrahe viṣṇudīkṣā paṃcarātraṃ na kārayet ||  
  
caṃdrasūryagrahe dīkṣā sarvadīkṣā śubhāmatā |  
caṃdragrahe śaktidīkṣā sarvadīkṣottamottamā ||  
  
navāratithiṛkṣādinamāsaniyamastathā |  
na yogakaraṇaṃ nāpi na vicāraṃ samācaret ||  
  
devī bodhaṃ samārabhya yāvatsyā navamī tithiḥ |  
kṛtā tāsu budhairdīkṣā sarvābhiṣṭa phalapradā ||  
  
bodhane naiva durgāyāḥ kālākālaṃ na kārayet |  
aśokākhyāṣṭāmī yatra rāmākhyo navamī tathā ||  
  
yugādyāyāṃ janmadine vivāhadivase tathā |  
viṣuvā'yanayordvaṃdve naiva kiṃcid vicārayet ||  
  
p. 24a)  
  
ayane viṣuve caiva yugādyāsu tathaiva ca |  
grahaṇe ca mahātīrthena kālasyā vicāraṇaṃ ||  
  
tulasīnikaṭe vilvamūledhātrītale tathā |  
anādidevasānnidhye mahākṣetre gavāṃ gṛhe ||  
  
devī pūjādine vāpi nāsti kālasya nirṇayaḥ |  
tithiṃ vinā vidīkṣāyā viśiṣṭāvasaraṃ śṛṇu ||  
  
durlabhe sadgurūṇāṃ tu sakṛtsaṃga upasthite |  
tadanujñā yadā labdhvā sa dīkṣā savaro mahān ||  
  
grāme vā yadi vāraṇye kṣetre vā divase niśi |  
gurāvaśruta dṛṣṭe ca siddhakṣetre suśobhanaṃ ||  
  
āgaccheti gururdaivād yadā dīkṣā tadā bhavet |  
yadaivecchā tadā dīkṣā gurorājñānurūpataḥ ||  
  
na tithirna vrataṃ homā na snānaṃ japaḥ kriyā |  
dīkṣāyā kāraṇaṃ kiṃtu svecchā vāpte tu sadgurau ||  
  
śiṣyānāhūyaguruṇā kṛpayā yadi dīyate |  
tadā lagnādikaṃ kiṃcinna vicāryaṃ kathaṃcana ||  
  
sarvevārāḥ grahāḥ sarve nakṣatrāṇi ca rāśayaḥ |  
yasminnahani saṃtuṣṭā guruḥ sarvasukhāvahaḥ ||  
  
puṇyatīrthe kurukṣetre devā pīṭhe catuṣṭaye |  
prayāge śrīgiraukāśyāṃ kālākālaṃ na śodhayet ||  
  
dvayoḥ parāge harivāsare ca arddhodaye caiva mahodaye ca |  
dīkṣā praśastā kathitā śivena siṃhastha doṣo na hi manyate ca ||  
  
gayāyāṃ bhāskarakṣetre vireje caṃdraparvate |  
catvare ca mataṃge ca tathā kanyāśrameṣu ca ||  
  
na gṛhṇīyāt tato dīkṣāṃ tīrtheṣve teṣu pārvatī |  
iti te kathitaṃ devī dīkṣākālaṃ sureśvarī ||  
  
iti śrītaṃtraciṃtāmaṇau dīkṣākālanirṇayenāma ṣaṣṭhaḥ prakāśaḥ || 6 ||  
śrīdevyuvāca |  
  
vāmamārge kathaṃ dīkṣā dakṣiṇe ca kathaṃ bhavet |  
kiṃ tatrāvaśyakaṃ keṣāṃmitime nirṇayaṃ vada ||  
  
īśvara uvāca |  
  
śṛṇu devi pravakṣyāmi sarvataṃtreṣu gopitaṃ |  
dīkṣāvidhiṃ paṃcavidhaṃ tadrājñāmuttamottamaṃ ||  
  
uttamaṃ mahādāḍhyānāṃ sāmānyānā tu madhyamam |  
brāhmaṇānāmalpamuktaṃ yatīnāmapi cālyakaṃ ||  
  
tasmādādau pravakṣyāmi tubhyaṃ yaccottamottamaṃ |  
yasmin jñāte cottamādi bhedānāṃ viṣayo bhavet ||  
  
tatra vakṣyāmi dīkṣāṃgaṃ vāstu yāgapuraḥ saraṃ |  
tatra bhūmīparīkṣyeta vāstujñāna viśāradaḥ ||  
  
p. 24b)  
  
tatra prathamato bhūmiparīkṣā |  
  
plavasthānaṃ ca gaṃbhīraṃ dīrghatoyāśayaṃsaraḥ |  
agniśālāgni hotṛṇāṃ puṇyasthānaṃ pariśrutaṃ ||  
  
dvijānāṃ sa vratānāṃ vā āśrayaḥ svāśramotha vā |  
dīkṣāyāmatiśastāni sthānānyetāni pārvatī ||  
  
mahānadīnāṃtīrāṇi gaṃgāsāgarasaṃgame |  
praśastāni ca tīrthāṇi kṣetrāṇi cāśramāṇyapi ||  
  
araṇyāni ca sarvāṇi parvatāḥ sakalā api |  
sanirjuropyupagirirdevatāyatanānyapi ||  
  
atha niṣiddhāni |  
  
na ca dīkṣāṃ prakurvīta nikuṃje gahane vane |  
dvisīmnice mahāraṇye mātsaryamṛgasevite ||  
  
sphuṭitā ca saśalyā ca valmīka rohiṇī tathā |  
dūrataḥ parivarjyābhūḥ karturāyurddhanāpahā ||  
  
sphuṭitāmaraṇaṃ kuryādduṣarādhanavāśinī |  
saśalyā kleśadā nityaṃ viṣamā śatruvarddhinī ||  
  
īśakoṇa pravāsā ca kartuḥ śrīdāsuniścitaṃ |  
pūrvaplavāvṛddhikarī varadā bhūttarahlavā ||  
  
dakṣiṇaplavayā bhūmi nityaṃ mṛtyubhayapradā |  
gṛhakṣayakarī sā ca bhūmiryā nairṛtaplavā ||  
  
dhanahānikarī pṛthvīkīrtitā varuṇaplavā |   
vātaplavā tathā bhūmirnityamudvegakāriṇī ||  
  
prathame bhūpradeśe ca parīkṣāṃ kārayedbudhaḥ |  
brāhmaṇībhūḥ kuśopetā kṣatriyāsyāccharākulā ||  
  
kuśakāśākulā vaiśyā śudrāḥ sarvatṛṇākulā |  
kuṃdeṃdugopahemālivarṇāyā brāhmaṇāditaḥ ||  
  
brāhmī sarvārthasiddhaḥ syāt kṣatriyā rājyadā tathā |  
dhanadhānyakarī vaiśyā śūdrā tu niṃditānune ||  
  
mṛttikā gaṃdhamāghrāya śubhāśubha nirūpiṇaṃ |  
nānāgaṃdhān mahāśokāmāṃsagaṃdhāndhaneśvaraḥ ||  
  
kaṭugaṃdhā bhavedrogī viṣṭāgaṃdhā ca niṣphalā |  
maṃdyagaṃdhānnirogīsyā durgaṃdhī bhayamādṛśet ||  
  
siddhirnagaṃdhasaṃbhūte sudhā ca vaṇijāyatā |  
kṣāragaṃdho tathā nāśopāni gaṃdhā śubhāvahā ||  
  
punaḥ svādaṃ vadivyāmi śubhāśubhagataṃ tu va |  
āmlāvighnī tathā bhūmiḥ kaṣāyā hi nirogitāṃ ||  
  
lavaṇena mahānāśotiktenāpi nijo ripuḥ |  
viśeṣaḥ svādamāsādya maṃtrī tasyāni rūpyate ||  
  
bhūme parigrahaṃ kuryādyā vadāyatanaṃ bhavet |  
śalyādi śodhanaṃ kuryāttuṣāṃgārādi dūrayet ||  
  
śarkalā yatra vidyaṃte kleśo bhavati mānavaḥ |  
aṃgāreṇa tathā rogā lohanāyāsa jāyate ||  
  
p. 25a)  
  
dagdhādinā ca kāṣṭena rājabhītiḥ prajāyate |  
tṛṇena jāyate śokaḥ iṣṭakeṇā sthirī bhavet ||  
  
vetaśāvaṃdha vairvyāptaṃ vaṃśena maraṇaṃ bhavet |  
viṣṭayā vaṃdhanaṃ prāptaṃ śūnyabhāṇḍena śunyatā ||  
  
carmaṇā kalahaṃ vidyāt karpaṭe dhananāśanaṃ |  
asthināṃ ca bhavenmṛtyumasthinā jñāyate bhuvi ||  
  
mṛttikā snigdhapatraṃ ca yaḥ sa bhāgabhavennaraḥ |  
vālukā yatra vidyaṃte tatra vidyā mahāsukhī ||  
  
pāṣāṇaṃ ca mahābhāgī sphāṭikā niḥśriyo bhavet |  
maṇināroganāśaśca hiraṇyairddhanavānbhavet ||  
  
viśeṣajaṃ tu savare pravakṣyehaṃ śubhāśubhaṃ |  
urageṇāsthirābhūmirmaṇḍūkena dhanāgame ||  
  
pippalīkā bhavecchokā mukhakairdhānyavardhayet |  
chuchuṃdarī mahānāśo kaumyeṇa dhanavān bhavet ||  
  
śalabhairogitāṃ yāṃti pataṃgeṇa mahābhayaṃ |  
hidiṃgikā mahātrāsovicchikaṃ maraṇaṃ dhruvaṃ ||  
  
gṛhagodhau mahāsiddhiḥ kṛkalādbhayanāśane |  
evamādīni jaṃtūnāṃ śubhena śubhadā bhavet ||  
  
aśubhenāśubhaṃ vidyā jaṃtūnāṃ ca viśeṣataḥ |  
bhūmistu khananāchodhyā sveṣṭakuṇḍādi karmaṇi ||  
  
khanyamāne jalaṃ yāvacchalya doṣo vinaśyati |  
dūre yatra sthiraṃ vāriḥ khanituṃ naiva śakyate ||  
  
paṃcahastaṃ ca kātavyaṃ śalyadoṣopaśāṃtaye |  
asthikīṭāṃgāramalādikahīnaṃ śubhāvahaṃ ||  
  
anyathātaṃ mṛdaṃ tyaktvā pūrayeccha bhayāmṛdā |  
grāmād vahisthayā tatra viprādyaiḥ svasvavarṇayā ||  
  
śalyoddhāraṃ tataḥ kṛtvā pūrayet su samaṃ yathā |  
etadakaraṇe maṃtrī na kiṃcit phalamāpnuyāt ||  
  
evaṃ saṃkṣepataḥ proktaḥ śalyoddhāra kramo mayā |  
evaṃ viśodhyatāṃ bhūmiṃ kāryādvāstu prapūjanaṃ ||  
  
smārtā ca tāṃtrikī cetidvividhāsannigadyate |  
carasthira prabhede ca dvidhā vāstuḥ prakīrtitaḥ ||  
  
gṛhaprāsāda kūpānāṃ maṇḍapasya jalasya ca |  
apareṣvapi kāryeṣu yoga homādikeṣu ca ||  
  
tūtane vigrahe kāryon yathā mahadupadravā ||  
  
atha vāstu puruṣotpattiḥ ||  
  
vāstunāmāpurā kaścida surobhūn mahābalaḥ |  
trailokyaṃ nirjitaṃ tena tripaṃcāśacca devatāḥ ||  
  
yeraṇe saṃmukhe jātāstena teti nipīḍitāḥ |  
punaḥ punarjitā yuddhe sa evāsit prajāpatiḥ ||  
  
divyavarṣa sahasrāṃte devāḥ śaraṇamāgatāḥ |  
viṣṇormamāti pārvatyā deveṃdreṇāpitacchrutaṃ ||  
  
p. 25b)  
  
yoddhukāmaḥ sobhyadhāvantāradena pracoditaḥ |  
kṛtaṃ yuddhaṃ tena sārddha mallābhirvarṣapaṃcakaṃ ||  
  
tato daityo madotsikto viṣṇumāyā vimohitaḥ |  
uvāca vacanaṃ tuṣṭo vrīyatāṃ vrīyatāmiti ||  
  
nendreṇa na kubereṇa mamatoṣakaraṃkṛtaṃ |  
sasainyenāpitadyuddhaṃ tvayā tu jaṭilena hi ||  
  
kṛtaṃ viṣṇusahāyena pārvatyarddhīgadhāriṇā |  
tenāhaṃ tuṣṭi māpannastrailokya parameśvaraḥ ||  
  
adeyaṃ nāsti me kiṃcidyāvayaṃ tu trayopi ca |  
ityākarṇya vacastasya śivayorbhrūḥ pracoditaḥ ||  
  
hariḥ prāhamahādhanyadaityendratvatsamostikaḥ |  
satyaṃ trivākyaṃ kuruṣu tadā vācyo ca romayā ||  
  
śivenāpi ca pārvatyā eka evā paro na hi |  
triṣu vā ca tadā daityastadā viṣṇurvyatijñipat ||  
  
yathāte tvaritaṃ mṛtyuḥ sa upāyaḥ pradarśyatāṃ |   
viṣṇoḥ chalamiti jñātvā daityeṃdraḥ samabhāṣataḥ ||  
  
avaśyameva gaṃtavyaṃ sa vaiḥ kālamukhehare |  
tathāpi svapratijñārthaṃ yogacchati sa jīvati ||  
  
paraṃ tvekonamevaṃ śayaiścamat sevanaṃ kṛtaṃ |  
tasya mārgaṃ darśayitvā deho yaṃti papātyatāṃ ||  
  
kāle tasmiṃśca bhodevā vāgravā cāśarīriṇī |  
daityeṃdra kurumāśokaṃ bhūmerjanmatavā bhavet ||  
  
tatraiva tvaṃ layaṃ yā hitvattoṣārthaṃ varaṃ śṛṇu |  
ye varṇāḥ svasya bhogārthaṃ kariṣyaṃti navaṃ gṛhaṃ ||  
  
tatra tvadutsavamṛte nānāduḥkhairupahutāḥ |  
kālakarṇyādikā dāsyo vināyaka mukhāścate ||  
  
sevakāpīḍayiṣyaṃti ityājñāpa rāmeśvarī |  
ityākarṇyavayaḥ sopi gataṃ kṛtvā mahītale ||  
  
praviveśa tato devairmat pāṣāṇaiḥ prapūritaṃ |  
ye naye nirjitā devāḥ punarudgamasaṃkayā ||  
  
tasyorddhaṃ tu tripaṃcāśannivāsaṃ ca kurudyatāḥ |  
mūrddhavyagni samādiṣṭo mukhe cāpaḥ samāśritaḥ ||  
  
pṛthvīdharorvyamā caiva talasthānamadhisthitau |  
vakṣasthale cāpa vatsuḥ pūjanīyaḥ sadābudhaiḥ ||  
  
netrayorditimajjanyauthotrerditi jayaṃtakau |  
sarpeṃdrauskaṃdhasaṃsthaut pūjanīyau prayatnataḥ ||  
  
satyarogādayastadvadvāhya paṃca ca paṃca ca |  
rudreśvarājayakṣmā ca vāmahaste samasthitaḥ ||  
  
sāvitraḥ savitā tadvaddhaste dakṣiṇamāstitau |  
vivasthānatha mitraśca jaṭharesaṃ vyavasthitau ||  
  
p. 26a)  
  
pūṣā ca pāpayakṣmā ca hastayormaṇibaṃdhake |  
tathaivā suraśeṣau ca vāmapārśve samāsthitau ||  
  
pārśve tu dakṣiṇe tadvadvitathaḥ sagṛhakṣataḥ |  
uccāryamā vubhau jñeyau jāṃghvo gaṃdharva puṣpakau ||  
  
jaṃghayorbhṛṃga sugrīvausphiddhasthau dauvārikau mṛgaḥ |  
jayaśakau tathā meḍhrapādayoḥ pitarastathā ||  
  
madhyena ca pado brahmā hṛdaye sa tu pūjyate |  
tasmāda vaśyaṃte pūgṛhavā sa mukhecchayā ||  
  
śṛṇvaṃ tu tadvidhiṃ devā vāmadakṣiṇamārgataḥ |  
bhadrabhūmi praśodhyaṃte daśadaṇḍa samālikhet ||  
  
adhodhautiryakādau ca tenekāśihikoṣṭakaṃ |  
vāstu maṇḍalakaṃ kāryamaṣṭahastaṃ tu nāparaṃ ||  
  
ekāśīti padaṃ cakraṃ vaidikastatra devatāḥ |  
madhyakoṣṭeṣu nava sutvādau brahmāṇamarcayet ||  
  
apavatsaṃ tadīśāne prāgaryannaṃ trikoṣṭake |  
āgneya savitāraṃ ca vivasvaṃta mayāktiṣu ||  
  
indraṃ nairṛtya digbhāge mitraṃ paścimagaṃ triṣu |  
vāyavye rājayakṣmāṇaṃ sumeruṃ cottaratraye ||  
  
vaidakoṣṭheṣu vaiśyanyāmīśakoṇācca devatāḥ |  
śikhīparyaṇa śrāpaścaditiḥ proktoṣṭhayordvayoḥ ||  
  
kramādete paṃcadevāḥ jñātavyāḥ savyamārgataḥ |  
jayaṃtendroḥ sūryasatyabhṛṃgā āgneyakoṇake ||  
  
aṃtarīkṣaṃ tathā vātaḥ pūṣā sāvitra eva ca |  
catuṣka īśato devāstato dakṣiṇa paṃcake ||  
  
yugme kramā ca vitatho bṛhatkṣatayamo yathā |  
gaṃdharvo bhṛṃgarājaśca nair-ṛtīstha catuṣkake ||  
  
īśānato jayanṛpau pitṛdau vārikau tathā |  
tataḥ paścādvike paṃcamugrīva puṣpadaṃtakaḥ ||  
  
varuṇā suraśeṣāśca vāyavye īśatastva hi |  
rudraśca pāpayakṣmāśca rogaścottara paṃcasu ||  
  
saravyau bhallāṭa somau ca bhujaścāditistathā |  
devā ete paṃcacatvāriṃśadarvāśca bhaktitaḥ ||  
  
uktānamiti devānāṃ padānyāpūryapaṃcabhiḥ |  
madhye padānāṃ navakaṃ mārjayitvā prapūrayet ||  
  
sitena rajasā bhūyastaddikṣu catasṛṣvapi |  
ṣaṭkaṃ saṃsājya rajasā raktena paripūrayet ||  
  
śiṣṭhāni ca padānyatra yathāsthānaṃ prakalpayet |  
vicitrāṇi tato madhye brahmāṇaṃ saṃprapūrayet ||  
  
rathobhistadyatho tebhyaḥ pāyasānnairvaliṃ haret |  
pāyasairmadhuraiḥ sarvān saṃyajenmadhurānvitaiḥ ||  
  
tattaddravyaivāmatimān pūjayeddoṣaśāṃtaye |  
pāṣāṇe pratimāyāṃvā vāstopateḥ pratijāni ||  
  
iti vaidika maṃtreṇa tasyā vāhana pūjanaṃ |  
nāmamaṃtreṇa cānyeṣāṃ pūjāṃ kṛtvā prapūrayet ||  
  
atha tāṃtrika mārge tu catuḥ ṣaṣṭipade tathā |  
koṇayoḥ sūtrayugalaṃ madhye brahmāṇa nirccayet ||  
  
p. 26b)  
  
catuḥkoṣṭheṣu tatpūrvādyāsu koṣṭha dvikedvithike |  
āryakaṃ ca vivasvaṃtaṃ mitramanyaṃ mahīdharaṃ ||  
  
sāvitraḥ savitāśakra induttidrudratarjayau |  
ayāyavatsakauceti śaivyāḥ koṇārddhakoṣṭayoḥ ||  
  
sarvaṃ grahaścāryamāṇaṃ bhaṃjakaṃ pilipicchakaṃ |  
carakiṃ ca vidārīṃ ca pūtanā pūrvato dvayoḥ ||  
  
īśānaścārthaparjanyojayaṃtaḥ śakrabhāskarau |  
saṃvyovṛṣoṃtarīkṣaśca pūrvāśākoṣṭagāstathā ||  
  
agniḥ pūṣā ca vitathoyamotha gṛharakṣakaḥ |  
gaṃdharvo bhṛṃgarājaśca mṛgodakṣiṇadiggatāḥ ||  
  
nair-ṛtiśca tathā dauvārikaḥ sugrīvakastathā |  
varuṇaḥ puṣpadaṃtaścāsuraḥ sopākhyarogakau ||  
  
paścādathottare vāyurnāgo mukhyastataḥ paraṃ |  
somabhallāḍhārgalākhyā aditirditiruttare ||  
  
brahmasthānaṃ raktavarṇairdiśaḥ pītairvidiksitaiḥ |  
tato diśastu haritairvidiśaḥ kṛṣṇavarṇakaiḥ ||  
  
aruṇaḥ paridhiḥ kāryaḥ suṃdaraṃ maṇḍalaṃ bhavet |  
uktānāṃ sarvadevānāṃ svarūpaṃ ca nigadyate ||  
  
akṣamālāṃ varaṃ dakṣe vāme daṇḍa kamaṇḍalu |  
dadhānamaṣṭa nayanaṃ yajenmadhyembujāsanaṃ ||  
  
sarve caturbhujādevā vāstudehe vyavasthitāḥ ||  
  
atha vāstu dhyānaṃ |  
  
ākuṃcitakaraṃ vāstumuttānamasurākṛtiṃ |  
smaren pūjāsu kudryādiniveśetva dharānanaṃ ||  
  
jānunī kūrparāśakte diśivāta hutāśayoḥ |  
yaidryāpādapraḍhau raudryāṃ śirosya hṛdayāṃjaliḥ ||  
  
kṛtāṃjalipuṭā ūrddhve khaḍgakheṭakapātayaḥ |  
brahmāṇaṃ sannirīkṣyeta tadvaktrābhimukhāścate ||  
  
svasvasthāna sthitāścaiva sādhāraṇamudāhṛtaṃ |  
marīciḥ śvetavarṇaḥ syādvivasvā ekavarṇakaḥ ||  
  
śātakuṃbhenibhomitraḥ kṛṣṇavarṇastu bhūdharaḥ |  
savittīnīlavarṇābhaḥ sāvitro dhūmavigrahaḥ ||  
  
iṃdraścāruṇa varṇābhaḥ śuklaścendra jayastathā |  
rudraḥ pravāla sadṛśaḥ pīto rudrajayastathā ||  
  
āpo gokṣīradhavalaḥ āpavatsojavādyutiḥ |  
īśānaḥ kṣīradhavalaḥ parjanyāṃ janasannibhaḥ ||  
  
jayaṃto janasaṃkāśo maheṃdraścāmaladyutiḥ |  
ādityo raktavarṇaḥ syāt satyakaścitravarṇakaḥ ||  
  
vṛṣo vaṃdhūka puṣpābhaḥ kuṃdābhaścāṃtarīkṣakaḥ |  
udyaddinakarābhogniḥ pūṣālaktāktasannibhaḥ ||  
  
p. 27a)  
  
vitathaśceṃdra cāpābho vidyudvarṇo gṛhakṣataḥ |  
yamaścāṃ jana saṃkāśo gaṃdharvaḥ padmarāgavat ||   
  
bhṛṃgarājastu bhṛṃmābhomṛgojīmūtasannibhaḥ |  
nir-ṛtiḥ pāvakākṣaścapīto dauvārikasmṛtaḥ ||  
  
sugrīva nīlakaṇṭhābhaścaṃdrābhaḥ puṣpadaṃtakaḥ |  
varuṇaḥ sphaṭikābhaśca bhṛṃgābhaścāvaromaromataḥ ||  
  
śeṣāścotpala saṃkāśo rogaścaiveṃdra nīlavat |  
vāyuḥ kṛṣṇātravarṇaḥ syurnnāgaḥ śaṃkhendusannibhaḥ ||  
  
mukhyā mauktikasaṃkāśo bhallāṭa śvetapadmavat |  
somaḥ sphaṭika saṃkāśo'rgaloraktotyalaghutiḥ ||  
  
diti kuṃdeṃdu dhavalā kapilā aditiḥ smṛtāḥ |  
carakī śaṃkhasadṛśī vidārī pāvakādyutiḥ ||  
  
pūtanā hima saṃkośo meghābhāpilapicchakī |  
khaḍgaṃ ca pāśapātraṃ ca churikāṃ kartakāṃ tathā ||  
  
dadhānā bhīmarūpāstārākṣasya parikīrtitāḥ |  
sitāraktaśca pītaśca kṛṣṇaḥ skaṃdādikā grahāḥ ||  
  
vajraṃ śaktiṃ ca khaḍgaṃ ca pāśaṃ ca vikṛtānatā |  
dadhānābhīṣaṇāḥ proktā grahāḥ skaṃdādi kāścate ||  
  
homādikaṃ tathā kuryāt svaiḥ svaiścāhutimādadet |  
vrīhimuṅgayavaiḥ kṣaudraḥ ghṛtadugdhaplutaiḥ kramāt ||  
  
aṣṭottaraśataṃ cāṣṭottara viṃśatimeva vā |  
pratyekaṃ tairhuneddravyairmaṃtraistadvacca pāyasaiḥ ||  
  
valiṃ ca teṣāṃ kurvīta pāyasairvyaṃjanātvitaiḥ |  
sasitairdugdhakadalīphalāpupādisaṃyutaiḥ ||  
  
valivadāya yet pūrvaṃ pūjayet sādhakastataḥ |  
annādibhiśca saṃyuktaṃ māṣabhaktyādi maṇḍitaṃ ||  
  
gṛhāṇemaṃ baliṃ brahman vāstudoṣaṃ praṇāśayaḥ |  
gaṃdhādi śarkarāpūpapāyaso parisaṃyutaṃ ||  
  
āryakākhya gṛhāṇemaṃ sarvadoṣaṃ praṇāśaya |  
caṃdanādyarcitanāthaḥ karpūrā gurumaṇḍite ||  
  
vivasvadvai gṛhāṇemaṃ sarvadoṣaṃ praṇāśaya |  
saguḍaṃpāyasaṃ nātha puṣpādi susamanvitaṃ ||  
  
gṛhāṇemaṃ valiṃ hṛdyaṃ mitraśāṃtiṃ prayacchame |  
māṣodanaṃ samāṃse ca gaṃdhādikṣīra saṃyutaṃ ||  
  
gṛhāṇemaṃ mahībhṛtvaṃ sarvadoṣa praṇāśaya |  
evaṃ madhye tu saṃpūjya īśānādi valiṃ haret ||  
  
puṣpādi kuśakanīyaṃ śarkarā guru vā sitaṃ |  
sāvitra vai gṛhāṇemaṃ śāṃtimāśuprayacchame ||  
  
p. 27b)  
  
piṣṭakaṃ saguḍaṃ nāthaṃ raktagaṃdhādi śobhitaṃ |  
gṛhāṇemaṃ valiṃ sūrya vighnamāśu praṇāśayaḥ ||  
  
śītamatraṃ tathā puṣpaṃ kuṃkumādi samanvitaṃ |  
gṛhāṇemaṃ baliṃ hṛdyaṃ śakradeva namostute ||  
  
odanaṃ ghṛtasaṃyuktaṃ vastragaṃdhādi maṃḍitaṃ |  
gṛhāṇemaṃ baliṃ hṛdyamiṃdra jananamostute ||  
  
pakvāpakvamidaṃ māṃsaṃ vastrapuṣpādi saṃyutaṃ |  
gṛhāṇemaṃ valiṃ hṛdyarudradeva namomyahaṃ ||  
  
samāṃ saghṛta saṃpakvagaṃdhapuṣpādi saṃyutaṃ |  
gṛhāṇemaṃ valiṃ rudrajayasvasti namostute ||  
  
kṣīrakhaṇḍa samāyuktaṃ puṣpādibhiralaṃkṛtaṃ |  
gṛhāṇemaṃ valiṃ hṛdyamāpaśāṃtiṃ prayacchame ||  
  
dadhidaṃguḍasaṃmiśraṃgaṃdhādibhiḥ susaṃyutaṃ |  
gṛhāṇe valiṃ vatsa vighnametvaṃ pranāśaya ||  
  
saghṛtaṃ māṣabhaktaṃ ca raktagaṃdhādi saṃyutaṃ |  
baliṃ gṛhāṇa sarvatvaṃ rakṣavighnaṃ vināśayaḥ ||  
  
māsaṃ puṣpādi saṃyuktaṃ māsabhaktopasaṃyutaṃ |  
gṛhāṇemaṃ valiṃ skaṃdarakṣavighnaṃ vināśaya ||  
  
svamāṃsaṃ piṣṭakairyuktaṃ pakvamāṃsodakānvitaṃ |  
aryaman vai gṛhāṇemaṃ sarvavighnaṃ vināśaya ||  
  
raktamaṃsodanaṃ matsyagaṃdha dhūpasamanvitaṃ |  
jaṃbhakatvaṃ gṛhāṇemaṃ rakṣavighnaṃ vināśaya ||  
  
chāgakarṇānvitaṃ māṃsaṃ vastragaṃdhādi saṃyutaṃ |  
pilipiccha gṛhāṇemaṃ rakṣavighnaṃ vināśaya ||  
  
ghṛtena sādhitaṃ māṃsaṃ vastragaṃdhādi saṃyutaṃ |  
carakitvaṃ gṛhāṇemaṃ rakṣavighnaṃ vināśaya ||  
  
raktapuṣpaṃ samāsaṃ vai raktavastrādi saṃyutaṃ |  
vidāri vai gṛhāṇemaṃ rakṣavipraṃ vināśaya ||  
  
pittaraktāsthitaṃ yuktaṃ raktagaṃdhādimaṃḍitaṃ |  
gṛhāṇemaṃ pūtanatvaṃ rakṣavighnaṃ vināśaya ||  
  
saghṛtaṃ cākṣataṃ puṣpavastra gaṃdhādyalaṃ kṛtaṃ |  
gṛhāṇemaṃ valiṃ tvīśa vāstudoṣapahārakaḥ ||  
  
utpalaṃ pāyasairyuktaṃ vastrādika samanvitaṃ |  
gṛhāṇemaṃ valiṃ hṛdyaṃ devarāja namostute ||  
  
paṃcahastaṃ supītaṃ ca dhvajaṃ saṃkādimaṇḍitaṃ |  
gṛhāṇemaṃ valiṃ hṛdyaṃtiṣṇusuta namostute ||  
  
odanaṃ ghṛtasaṃpūrṇaṃ paṃca ** (?) di maṇḍitaṃ |  
gṛhāṇemaṃ valiṃ hṛdyaṃ devarāja namostute ||  
  
raktapuṣpayutaṃ bhaktaṃ raktagaṃdhādibhiryutaṃ |  
gṛhāṇemaṃ valiṃ hṛdyaṃ megharāja namostute ||  
  
vitānaṃ dhūmravarṇābhaṃ gaṃdhādi suśobhitaṃ |  
raktayuktaṃ gṛhāṇemaṃ valiṃ satya namostute ||  
  
p. 28a)  
  
idaṃ tu māṃsa bhaktaṃ vai vastragaṃdhādi pūjitaṃ |  
gṛhāṇemaṃ vṛṣa valiṃ vāstudoṣaṃ vināśaya ||  
  
idaṃ śārdūla māṃsaṃ tu naivedyādi susaṃyutaṃ |  
gṛhāṇemaṃ valiṃ hṛdyaṃ vyomaśāṃtiṃ prayachame ||  
  
suvarṇaṃ piṣṭakaṃ cātha vastragaṃdhādibhiryutaṃ |  
ghṛtānvitaṃ gṛhāṇemaṃ saptajihvanamostute ||  
  
kṣīraṃ lājā samāyuktaṃ gaṃdhapuṣpādi saṃyutaṃ |  
gṛhāṇemaṃ valiṃ hṛdyaṃ pūṣadeva namostute ||  
  
māṃsaudanaṃ gaṃdhamālyayutaṃ vastrādibhūṣitaṃ |  
vitathena valiṃ gṛhna vāstudoṣaṃ vināśaya ||  
  
matsyamāṃ sa yutaṃ bhaktaṃ gaṃdhapuṣpādyalaṃkṛtaṃ |  
yamarāja gṛhāṇemaṃ valiṃ śāṃtiṃ prayacchame ||  
  
pakvamāṃsaudana navanītaṃ vastrādi maṇḍitaṃ |  
prītikaraṃ gṛhāṇemaṃ gṛhana rakṣa namostute ||  
  
nānāgaṃdha samāyuktaṃ raktadhūpādibhiryutaṃ |  
valiṃ gṛhāṇa gaṃdharva sarvadoṣaṃ pranāśaya ||  
  
imāṃ tu sākunīṃ jihvāṃ māṣabhakto paristhitaṃ |  
gṛhāṇemaṃ bhṛṃgarājaṃ valiṃ śāṃtiṃ prayacchame ||  
  
evaṃ tilaghṛtoyetaṃ gaṃdhapuṣpādibhiryutaṃ |  
gṛhāṇemaṃ valiṃ hṛdyaṃ mṛgadev anamostute ||  
  
śarkarāmaṇḍitaṃ khaṇḍaṃ vastragaṃdhādyalaṃkṛtaṃ |  
prītovaliṃ gṛhāṇemaṃ rakṣarāja namostute ||  
  
caṃdanā gurukākhaṇḍa vastragaṃdhādibhiryutaṃ |  
gṛhāṇemaṃ valiṃ hṛdyaṃ dauvārikaṃ namostute ||  
  
idaṃ tu pāyasaṃ nātha gaṃdhapuṣpādi miśritaṃ |  
sugrīva vai gṛhāṇemaṃ valiṃ śāṃtiṃ prayacchame ||  
  
yavāgvalaṃ kṛtaṃ dugdhaṃ bhaktoparisamarpitaṃ |  
gṛhāṇemaṃ valiṃ hṛdyaṃ jaladeva namostute ||  
  
māṣabhaktaṃ kuśasthaṃ ca ghṛtagaṃdhādi saṃyutaṃ |  
puṣpadaṃta gṛhāṇemaṃ vāstudoṣaṃ pranāśaya ||  
  
madhunā sādhitaṃ piṣṭaṃ gaṃdhādyai rūpaśobhitaṃ |  
gṛhāṇemaṃ valiṃ roga sarvadoṣa praṇāśaya ||  
  
sa ghṛtaṃ maṇḍakaṃ vedamaṃtrādyairupaśobhitaṃ |  
gṛhāṇemaṃ valiṃ hṛdyaṃ mṛgavāhanamostute ||  
  
idaṃ tu kṛśarānnaṃ me dugdhagaṃdhādi sādhitaṃ |  
pātāleśa gṛhāṇemaṃ vighnamāśu praṇāśaya ||  
  
nārikelādikaṃ bhaktaṃ pītavastrādi saṃyutaṃ |  
gṛhāṇemaṃ valiṃ mukhya vāstudoṣaṃ praṇāśaya ||  
  
dadhigaṃdhādibhiryuktaṃ pītapuṣpasamanvitaṃ |  
valiṃ pragṛhyatāṃ somaḥ sarvadoṣaṃ praṇāśaya ||  
  
odanaṃ ghṛta saṃmiśraṃ gaṃdhapuṣpa samanvitaṃ |  
gṛhāṇemaṃ valiṃ hṛdyaṃ bhallāṭakanamostute ||  
  
p. 28b)  
  
māṣānnaṃ tu ghṛtāttyaktuṃ gaṃdhapuṣpādimaṇḍitaṃ |  
gṛhāṇemaṃ valiṃ hṛdyamargalākhya namostute ||  
  
pālikāṃ madhusaṃmiśrāṃ vastragaṃdhādi saṃyutaṃ |  
gṛhāṇemaṃ valiṃ hṛdyaṃ devamātarnamostute ||  
  
kṣīrakhaṇḍa samāyuktaṃ nānāpūjāpaśobhitaṃ |  
daityamātargṛhāṇemaṃ sarvadoṣaṃ praṇāśaya ||  
  
svargapātāla martyeṣu ye devāvāstu devatāḥ |  
gṛhnaṃtvimaṃ baliṃ hṛdyaṃ tuṣṭāyāṃ tu svamaṃdira ||  
  
mātaro būtavetālāye cānye valikāṃkṣiṇaḥ |  
viṣṇoḥ pariṣadāye ca tepi gṛhnaṃtvimaṃ baliṃ ||  
  
pitṛbhyaḥ kṣetrapālebhyo valiṃ datvā prakāmataḥ |  
abhāvādukta mārgasya kuśapuṣpādibhiryajet ||  
  
vāstuśeṣa kriyā bhūtaḥ sarvarakṣā vibhūtikṛt |  
bhūtaprīti pradaścāsmindiśā balirudīryate ||  
  
dikpāla pariṣat sarvabhūtānuddiśyanāmabhiḥ |  
pūjā visarjanāṃtāyatsa vijñeyo diśāṃ valiḥ ||  
  
dadhyaṃvu rajanī yutvā jāsaktuṃ tileṃdhasā |  
dravyeṇa vitaredikṣu valiṃ dikku sa yorgataḥ ||  
  
surāṇāṃ tejasāṃ caiva pretānāṃ rākṣasāmapi |  
devyā jālānāṃ prāṇānāṃ nakṣatrāṇāṃ ca tatpunaḥ ||  
  
vidyānāmadhipānāṃ ca tānyathoktān valiṃ haret |  
sa vāhana pada proktā parivārāya śaktaye ||  
  
tatpārṣadebhyaśca tataḥ sarvebhya iti saṃyutaṃ |  
bhūtebhyaśca kramādbhūyaḥ prācyāṃdiśi kṣipedvaliṃ ||  
  
dviṣatpiśācavetālarakṣorakṣārthināmiha |  
deśāṃvali viśeṣeṇa sarvasaṃpat samṛddhidāṃ ||  
  
devī devaviśeṣāṇi karme kṛtvā su maṃtriṇā |  
mahāvali pradānena prasṛte desamaṇḍale ||  
  
kuchālaṃ cāstramaṃtreṇa pūjayet parameśvarī |  
khanitaḥ puruṣāyāpi dāpayed dakṣiṇādibhiḥ ||  
  
hīnāṃgavarjanīya ca avatyāṃ caiva varjayet |  
tatkṣaṇānmṛttikāṃ bhūmivasudhoddṛtya pūjayet ||  
  
dvibhujepītta dehastu jagadhārikaṃ jāsamaḥ |  
viśvakarmāgadāsauyājñānamudrākṣa sūtrabhṛt ||  
  
viśvakarma jagadvyāpi saṃsāra sṛṣṭikārakaḥ |  
atra kudālahastatvaṃ viśvakarmā namostute ||  
  
ekāśīkoṣṭha nirbheda cāstau viśvātmakarmakaḥ |  
kuddāra gṛhatāṃ maṃtrakhananaṃ kuru sāṃprataṃ ||  
  
bhadramuhūrtamāśritya khanyate vāstu koṣṭake |  
svarṇakuddāra rūpatvaṃ bhūmikhanana karmaṇi ||  
  
viśvakarmāyudhaṃ nityaṃ namostu vāstumūrtaye |  
kuddārairdāpayittopi kīṭakoṭi śatairapi ||  
  
p. 29a)  
  
kṣamyato pṛthivī devī viṣṇusthāpana hetave |  
śubhāśubhāni vāstūnāṃ krameṇaiva vadāmyahaṃ ||  
  
kakṣāṃtare ca nityaṃ ca sarvatra bhadramādṛśe |  
śīrṣe caiva bhavenmṛtyuḥ vakṣaṃ ca duḥkhabhāgināṃ ||  
  
haste caurabhayaṃ vidyāt urayā paśunāśanaṃ |  
jñānau videśagamanaṃ pādābhyāṃ ca nirarthakaṃ ||  
  
vāmadakṣiṇa nityevaṃ vāstukṣetamudīrita |  
nipuṇaṃ kārayenmaṃtrī kalyāṇaṃ pauṣṇatāṃ kṛtaṃ ||  
  
samāhita samo bhūtvā khanite vāstukakṣate ||  
  
atha visarjanamaṃtraḥ ||  
  
tato visarjayeddevī devān vāstu prapūjitān |  
yāṃ tu devagaṇāḥ sarve pūjāmādāya pārthivīṃ ||  
  
iṣṭakāma prasiddhyarthaṃ punarāgamanāya ca |  
ityetat kathitaṃ devī vāstuyāgasya rakṣaṇaṃ ||  
  
sarvapāpaharaṃ caiva sarvakāma prapūrakaṃ |  
evāsuraṃ ca vāstūnāṃ prakāreṇāga vāstukaṃ ||  
  
ekāśīti pade koṣṭamīśanair-ṛtyamaṇḍalaṃ |  
īśeśirastathā pucchaṃ maṇḍalākāra vāstu sa ||  
  
koṣṭhe ca devatā pūjyaṃ madhye brahmā prapūjayet |  
bhādrapadādi sarvasyāmāsi māsi trayaṃ trayaṃ ||  
  
digānāmiśamādini ca rataṃ ca vidhīyate |  
kanyādi saṃkramaṃ jñātvā digānāṃ ca kramoragāḥ ||  
  
tulāmithunapūrvādirāśvinī kārtike tathā |  
evaṃ krameṇa saṃyātā mārgaśīrṣaṃ ca pauṣakaṃ ||  
  
māghamāsāṃtakaṃ cakre dhanūrmakarakuṃbhakaṃ |  
mīnameṣa vṛṣau caiva phālguṇaṃ caitrameva ca ||  
  
vaiśākhāṃta kramaṃ jñātvā paścimādiṣu vā kramaṃ |  
mithune karkaṭaḥ siṃhau jyeṣṭhāṣāḍhāṃ ca śrāvaṇaṃ ||  
  
evaṃ kramaṃ prabudhyaṃ tanāgānāṃ vāstu saṃkramaṃ |  
prayaṃtrayopi māsāni catuṣṭaya diśākrama ||  
  
svapitaṃ vāma pārśvaṃte dvibhujaṃ navabhiḥ phaṇā |  
ekāśikoṣṭha cāṃgāni vyāpakaṃ nāgavāstu sa ||  
  
khanitaṃ grīva vāmāgre nipuṇaṃ kārayetsudhīḥ |  
evaṃ nāgasya vāstūni jalakārya viśeṣataḥ ||  
  
athavā nirmite gehe vāstu pūjāṃ samārabhet |  
nair-ṛtyakoṇe gehesyahesya caturasrākṛtiṃ śubhāṃ ||  
  
kṛtvā samatalāṃ bhūmiṃ vitastyuccāṃ ca vedikāṃ |  
vistārāyāmato hastamātrāṃ tatra likhedbudhaḥ ||  
  
ekāśīti pade koṣṭhe lekhayecchuchabhumiṣu |  
svaiḥ svaiḥ maṃtrastu vāstvādān pūjayet pūrvavat sudhīḥ ||  
  
evaṃ siṃhagate bhānau pūrṇāyāṃ prativatsaraṃ |  
svagehe vāstu pūjāṃ yo maṇḍapeṣu samācaret ||  
  
p. 29b)  
  
navālamaraṇaṃ vyādhi bhūtapretādikāni ca |  
na sarpapīḍāmanyonya kalahādya śubhāni ca ||  
  
putrapautra dhanārogya paśudāsī samṛddhibhāk |  
arogī vijayīkhyātaściraṃ jīvati tadgṛhe ||  
  
rājaveśmasu sarvatra tathā ca mahiṣī gṛhe |  
sacivāmātyasenānībhavaneṣu pure tathā ||  
  
vidadhyāt prativarṣeaṃ tu prokta siddhyai tu deśikaḥ |  
na ceduktānyathā rūpaphalaiḥ kleśo niśaṃ bhavet ||  
  
bhairava kṣetrapālānāṃ yoginīnāṃ viśeṣataḥ |  
vāmācārairvaliḥ kāryā mahiṣairvāpi kukkuṭaiḥ ||  
  
ārādhitāstu vāmena jāyaṃteti vubhukṣitāḥ |  
devatā valimicchaṃti taddhīnaṃ haṃti sādhakaṃ ||  
  
madyamāṃsa pramattāste proktanena pracoditāḥ |  
kadācicchubhamicchaṃti tasmāt sadbhinna vāmataḥ ||  
  
kriyatebhyarcanaṃ tāsāṃ ghātastu nikaṭe yataḥ |  
śubhaṃ bhavati vā no vādyathā śāstre tathājane ||  
  
yāvanna madyamāṃsāsījanastāvada valolupaḥ |  
bhukte tasmin tanmanāḥ syāt kvajapaḥ kvacaṃ devatāḥ ||  
  
madyamāṃsādikatyāgāttasyāvāti niṣevaṇāt |  
dṛśyate tulyarūpoyaḥ sa siddhonyastu pātakī ||  
  
evaṃ parīkṣya kartavyā siddhānāmapi saṃgatiḥ |  
tatsaṃsargī paṃcamoyamanya saṃgena gaṇyate ||  
  
kālarūpeṇa kalanāgītā gītāgāthāvidheḥ puraḥ |  
mayyadhairyādvṛṣo naśyettṛṣṇayādvau vinaśyataḥ ||  
  
dhāturvādāṃ trayaṃ naśyet sarvanāśastu vāmataḥ |  
iti saṃciṃtya bhodevāḥ svadharmaḥ śreyase bhavet ||  
  
iti śrītaṃtraciṃtāmaṇau vāstuyāganirṇayo nāma saptamaḥ prakāśaḥ || 7 ||  
  
vāstu śāṃtiṃ vidhāyaivaṃ sadasadjñāna hetave |  
tataḥ samīkṛtāyāṃ tu bhūmaudivasā dhanaṃ caret ||  
  
sūtrakarkaṭakīlāni gṛhītvā ca niśāṃtare |  
ādyaṃtaraṃ ca saṃyuktānalikā dhruvavedhiyā ||  
  
yāmyottarāsā tanmadhye keṃdrāvṛttaṃ samālikhet |  
rekhāṃ tato vṛttamadhye te makarkāṭakena tu ||  
  
dhanuḥ kuryāttataścāyaṃ tataḥ kuryāddhanuḥ punaḥ |  
evaṃ cāpāni ṣaṭ tatra padmaṃ bhavati ṣaḍdalaṃ ||  
  
saumye yāmya trayaṃ kṛtvā datvānāṃ madhyadeśataḥ |  
dīrghārekhākṛtā sā tu bhavet pūrvā parābhidhā ||  
  
yāmya paścimayoḥ saumya pūrvayoruparisthayoḥ |  
cāpayorarddhagaṃ sūtramīśānīrākṣasī bhavet ||  
  
p. 30a)  
  
anyayoścā payorevamāgneyo vāyavī bhavet |  
vidiktaṃ sthāni sūtrāṇi samānyeva hi vṛttataḥ ||  
  
yatheṣṭaṃ vahirānīyanikhanet tatra kīlakān |  
vaddhaṃ caturṇāṃ kīlānāṃ mastake dṛḍhasūtrakaṃ ||  
  
samakarṇaṃdigaṃkaṃ tacchuddaṃ syāccaturasrakaṃ |  
gaṇeśaṃ pūjayitvādau puṇyāhaṃ vācayet sudhīḥ ||  
  
tataḥ paṃcavinānaiśca maṃḍapaṃ racayecchubhaṃ |  
maṇḍapaṃ kuladīkṣāyāṃ kuryādviṃśati hastakaṃ ||  
  
madyamāṃsapuraṃdhrīṇāṃ samāveśo yathā bhavet |  
maṃḍapoṣṭā daśakalaḥ siddhāṃte vāmamārgake ||  
  
alpatvāt tatra kuṇḍānāṃ madhikepi sa paṃcake |  
vaidikya vahusāmāgryāṃ navakuṃḍe tu ṣoḍaśaḥ ||  
  
kuṃḍālpatāyāṃ sāmagryāmalpayācendrahastakaḥ |  
dakṣiṇe vahu sāmagryāṃ sūryahastaṃ tu maṃḍapaḥ ||  
  
alpāyāṃ daśahastaḥ syānnavahastaḥ sadāviśāṃ |  
śūdrāṇāṃ saptahastaḥ syācchaṃkarāṇāṃ tu paṃca ca ||  
  
proktaṃ mānaṃ maṃḍapānāṃ sarvataṃtreṣu gopitaṃ |  
proktā nānāvidhā hastāstannirṇayamatha śṛṇu ||  
  
yasmindeśe ca kāle ca sapmutpanno yathā yavā |  
teṣāmaṣṭādarārṇāsyādaṃgulaṃ tu dvijanmanāṃ ||  
  
samodaraistu śūdrāṇāṃ saṃkarādau tathā rasaiḥ |  
avaidikasya viprāderetatsaṃkhyākaśālibhiḥ ||  
  
yatra kartā svayaṃ tatra māname tadanyatonyathā |  
ācarya dakṣiṇakare madhyamāṃguli madhyamaṃ ||  
  
parvaṇāraṃtaraṃ dīrghaṃ mātrāṃgulamudāhṛtaṃ |  
ucchrāya pratimāyāśca prāsāde * ? stu nirmitiḥ ||  
  
vedikāpīṭha śivikārathādye tatpramāṇataḥ |  
vināṃguṣṭhena śeṣābhirmuṣṭiraṃgulibhiḥ kṛtaḥ ||  
  
caturdhā vibhajedekobhāgo muṣṭāṃgulaṃ tu tat |  
homāṃgāni śruvādīni kuṇḍasthaṇḍila vedikāḥ ||  
  
yajñopavītamauṃjāḍhyaṃ kuryān muṣṭyaṃgulena tu |  
yaṃ kaṃ citpauruṣāyāmaṃ vibhajya daśadhā punaḥ ||  
  
evaṃ dvādaśabhāgaṃ tu kṛtvā teṣṭe kamaṇḍaluṃ |  
dehalabdhāṃgulaṃ nāmajānīyāttasya tatpunaḥ ||  
  
ebhiścaturviṃśatibhirhastaḥ syādaṃgulaiḥ punaḥ |  
anena pratimāṃgāni satapunmānmeva ca ||  
  
narāṇāṃ cāpi nārīṇāṃ kuryādgopyaṃ prakāśitaṃ |  
caturdaśakaraṃ koṭi home saṃpatti saṃyutaṃ ||  
  
anyathā dvādaśakaraṃ rakṣahome tu diktaraṃ |  
maṇḍapaṃ navadhā kṛtvā madhyabhāgasyavedikā ||  
  
p. 30b)  
  
staṃbhāstuvedikākoṇe maṃḍapādhau sthitā vahiḥ |  
paṃcamāṃ sanyasedbhūmaupuṣṭatāsāṃśa sūtrataḥ ||  
  
mastake kalaśākāraṃ taddśāṃśena kārayet |  
svāyāmoccābhavedvedī navakoṣṭhotthasaṃdhiṣu ||  
  
maṃḍapasya tṛtīyāṃśaṃ dīrghānstaṃbhān suvinyaset |  
dvādaśaivaṃ tu paṃcāśo bhūmau kūṭaṃ dadyāṃśataḥ ||  
  
madhyastaṃbhasthitaṃ kūṭaṃ mṛdaṃ yābhaṃ prakalpayet |  
vāhyastaṃbhorddhato deyā valayodvādaśairbahiḥ ||  
  
dakṣadīkṣāvidhau padmanibhaṃ kūṭaṃ tu kārayet |  
tridhāraṃ vāmadīkṣāyāṃ śaṃkhābhaṃ vaiṣṇavemakhe ||  
  
caturasrā catuḥ koṇāvedī sarvaphalapradā |  
taḍāgādi pratiṣṭhāyāṃ padminī patrasannibhā ||  
  
rājñāṃ syāt sarvato bhadrā caturbhadrābhiṣecane |  
vivādve śrīdharādevī viṃśatyastra samanvitā ||  
  
vāmamārgeṇa dīkṣāyāṃ guptādyastrā tu vedikā |  
staṃbhānāmupūristhāpyānya vraṇāni ṛjūni ca ||  
  
ekajātīni kāṣṭhāni vidyāstaṃbhagalenyaset |  
nārikeladalairvaśaḥkaṭairācchādayet punaḥ ||  
  
huṃhā māruta vṛṣṭyādi bhavanaḥ syādyathā tathā ||  
  
pūrvoktasaṃsādhita dikṣu kuryādvārāṇi catvāri tu maṇḍapasya |  
paṃcāṃśamānā khalu dehalīsyādvi procchite tatra kapādvaśākhe ||  
  
vāmamārgedvāramidaṃ dakṣiṇe śreṣṭhamaṇḍape |  
kuryāddohalikāṃ ramyāṃ sāṣṭhāṃgulakaradvayaṃ ||  
  
  
vitastyāconnavaśikhaṃ dvārastho bhayapārśvayoḥ |  
sthāpayet phalakaudvau tu śreṣṭhamadhye kaniṣṭhake ||  
  
maṃḍapetau dīrghatayā kramāt sārddhakaradvayaṃ |  
sapāda dvitayaṃ yugmahasta paṃcāṃśakaṃ bhuvi ||  
  
nikhanedagnimīḍeti gāyatryā pārśvayordvayoḥ |  
tatsajātīyakāṣṭena tāvadvistāragarbhakaṃ ||  
  
caturasraṃ tu viṣamaṃ dvayorūpani kīlayet |  
darbhamālā ca vadhnīyāt pūrvadvāre vidhisvayaṃ ||  
  
evaṃ tu dakṣiṇadvāre tadvāreplakṣakoṣṭhajaṃ |  
iṣetvetinyasenmālāṃ vaṃdhayet pūrvakastathā ||  
  
auduṃvaramayaṃ kuryāt paścimadvāratastvidaṃ |  
agnenyā yā hi maṃtreṇa plekṣajaṃ vaidikemakhe ||  
  
prāgvadevaṃ prakurvīta vaṭavṛkṣamayaṃ tathā |  
śannodevīti maṃtreṇa saumyadigdvārato nyaset ||  
  
teṣāmuparitiryaksthaḥ kāṣṭhānāṃ madhyato vilaṃ |  
kṛtvā toraṇa jātīya koṣṭhe caracayechuddhaṃ ||  
  
p. 31a)  
  
śreṣṭha madhye jaghanyeṣu śaivayāge triśūlakaṃ |  
viśveśagoṃgulaṃ dīrghaṃ taccaturthośa vistṛtaṃ ||  
  
vaiṣṇave dvādaśāṃśe nā śaṃkhacakragadāṃvujaṃ |  
prāgādi kramayogena nyaset sauropi vaiṣṇavaḥ ||  
  
ṛjuvai madhyamaṃ śṛṃgaṃ kiṃcidvaktraṃ tu pārśvayoḥ |  
evaṃ śūlo gaṇapatiḥ śivādyāḥ śivavatmatāḥ ||  
  
tatastu maṃḍapaḥ syāgre bhūmbūrddhvaṃ daśahastakaṃ |  
bhūmau karadvayaṃ vaṃśaḥ svacchavastrā ca guṃṭhitaḥ ||  
  
vistṛtaścaika hastena dīrghaḥ paṃcakarairddhvajaḥ |  
maṃtradevaṃ likhet tatra sāyudhaṃ ca savāhanaṃ ||  
  
ghaṃṭācāmarasaṃyuktaṃ devatāvarṇavarṇakaṃ |  
sthāpayitvā dhvajaṃ paścād daśadikṣu prakalpayet ||  
  
digīśānāṃ patākāśca dhvajasyārddha pramāṇataḥ |  
vedokta tattanmaṃtreṇa tattadvarṇāśca taddiśi ||  
  
trātāramiṃdramiti ca pītavarṇāharediśi |  
āgneyyā piṃgalātvanno agnervaruṇa maṃtrataḥ ||  
  
sugaṃdhapaṃthā manunā kṛṣṇavarṇātvayā smṛtā |  
asutvaṃtepi manunā nair-ṛtyāṃ dhūmravarṇikā ||  
  
tatvāyāti brahmaṇeti vāruṇyāṃsita varṇikā |  
ānomiyudbhiriti ca vāyavyāṃ haritā bhavet ||  
  
vayaḥ somavrata iti saumyāyāṃ caṃdravarṇikā |  
tamīśānamitīśānyāmativiśvetāpatākikā ||  
  
īśāna pūrvayormadhye śeṣaraktapatākinaṃ |  
toyanair-ṛtya madhye tu vidhiṃ raktapatākinaṃ ||  
  
vāmamārge vedamaṃtro vajrapāta samaḥ smṛtaḥ |  
brahmaṇānāṃ vāmamārgo narakāyaiva jāyate ||  
  
maṃtrābhāvenāma maṃtrān praṇavādyāṃchataṃtakān |  
pathe dakṣiṇamārge tu vāme praṇava varjitān ||  
  
maṇḍapo parivadhnīyādatiśvetaṃ vitānakaṃ |  
alaṃkuryāt puṣpamālādibhirenaṃ tu veṣṭayet ||  
  
āmrāśvattha dalotpannāyuktayā dīrghamālayā |  
staṃbhādukulasaṃveṣṭya madhye kuryācca vedikāṃ ||  
  
iṣṭikābhira pakvābhirhastavistṛti piṇḍakāṃ |  
maṇḍapāyāma rudrāṃśa * * * ? pteṣu rāmakaiḥ ||  
  
aśaiḥ samunnatāṃ vāpi mānamasya vilokya ca |  
sāmagryādessamāveśo yathā syāditi maṇḍapaḥ ||  
  
ayutāhuti homastu vidheyaḥ sthaṇḍilopari |  
ekahastamitaṃ kuṇḍaṃ daśarakṣāvadhi smṛtaṃ ||  
  
lakṣāṇāṃ daśarenaikaṃ hastahastaṃ vivarddhayet |  
daśahastaṃ koṭihomevaidikānāmitīritaṃ ||  
  
p. 31b)  
  
madyamāṃsādi homastu kuṇḍa eva vidhīyate |  
paṃcāśat pramite home prakoṣṭakṛta muṣṭikaṃ ||  
  
kuṇḍasyamānaṃ bhavati śateratni samaṃ bhavet |  
sahasraṃ hastamātre syāt dvihastamayutemataṃ ||  
  
caturhastamitaṃ lakṣe ṣaḍdalaṃ daśalakṣake |  
koṭi homecāṣṭahastaṃ kuṇḍaṃ vāmairvidhīyate ||  
  
ekakuṇḍavidhāne tu caturasraṃ vidhīyate |  
brāhmaṇānāṃ viśeṣeṇa staṃbhane cāpi pūrvataṃ ||  
  
navavidhāne tu vahnibhāge bhagākṛtiḥ |  
bhogārthaṃ cāpi putrārthaṃ vāsinā caturasravat ||  
  
arddhacaṃdranibhaṃvānya vaiśyānāṃ sarvakarmaṇi |  
anyeṣāṃ māraṇe proktaṃ catuḥkuṇḍe tatheṣyati ||  
  
trikoṇakuṇḍaṃ nair-ṛtyaṃ ripughātakaraṃ smṛtaṃ |  
vidveṣakārayāṃ caitachūdrāṇāṃ ca viśiṣyate ||  
  
vṛttaṃ mukhyaṃ kṣatriyāṇāṃ sarveṣāṃ śāṃti karmaṇi |  
paścimāyāṃ tu tatkāryaṃ vauddhārīṇāṃ ca siddhidaṃ ||  
  
ṣaṭkoṇa muccāṭayati chedeṣu ca viśiṣyate |  
vāyavyāṃ kārayet tacca saṃkarāṇāṃ viśeṣataḥ ||  
  
udīcyāṃ pauṣṭike padmaṃ vṛṣṭidaṃ tuṣṭidaṃ tathā |  
sarvaprayogeṣṭhanayā paraprītikaraṃ mataṃ ||  
  
aṣṭakoṇaṃ muktikaramaiśānyāṃta vidhīyate |  
kārāgṛhāt tathā rogyācciṃtāde mokṣamāpnuyāt ||  
  
aṣṭakuṇḍavidhāne tu kramoyaṃ navakuṇḍake |  
navamaṃ caturasraṃ syāt pūrveśā na digaṃtaraṃ ||  
  
vidhāne paṃca kuṃḍānāmīśāne paṃca saṃbhavet |  
samakuṇḍavidhāne tu na khāto vedike vahi ||  
  
anyadeka paṃcakoṇamabhicāra vināśanaṃ |  
tathānyat saptakoṇaṃ ca kuṃḍabhūta nirkṛtane ||  
  
athādau caturasrasya kuṃḍasya vidhirucyate |  
nābhi yoni samāyuktaṃ śreṣṭhaṃ kuṇḍaṃ trimekhalaṃ ||  
  
dvimekhalaṃ tu śūdrāṇā śaṃkarāṇāṃ tu mekhalaṃ |  
yāvat kuṇḍasya vistāraḥ khananaṃ tāvadeva hi ||  
  
yāvat kuṃḍamiheṣṭasyāttāvaddiktādhanekṛte |  
caturasraṃ samaṃ kuryāt sumakarṇaṃ ca śilpacet ||  
  
ekahastasyayaḥ karṇobhujāste tu karadvayaṃ |  
dvihastasya tu karṇasyā trihastabhujasaṃmiti ||  
  
caturhastādike pyevaṃ kaṃṭhaḥ sarvatra bhūsamaṃ |  
jinabhāga samāstasya vahiḥ kāryāstu mekhalā ||  
  
dvādaśāṃgu vistārādyot sedhāccaturaṃgulā |  
tadurddhamaparādīrghāḥ ṣṭāṃgulātāca dṛccatā ||  
  
p. 32a)  
  
caturbhiraṃgulairdīrghātāvaduccātadūrddhataḥ |  
dairghyāt sūryāṃgulāṃ yonistryaṃśonā vistareṇa tu ||  
  
ekāṃgulocchritāsātu praviṣṭābhyaṃtare tathā |  
kuṃbhadvaya samādyuktā cāśvatthadalavanmatā ||  
  
aṃguṣṭha mekhalā yuktā madhye vāhyadhṛtiḥ kṣamā |  
yonyāstu paścimebhāge mekhalā tritayā vahi ||  
  
caturasraṃ bhavet pīṭhaṃ kuṇḍaṣaṣṭāṃśa vistṛtaṃ |  
tāvaddīrghaṃ tathoccaṃ ca tālaṃ tanmadhyato nayet ||  
  
yoni madhyetha tadvṛttaṃ kuṇḍaṣaṣṭhāṃśamānataḥ |  
prāgagnicānya kuṇḍānā proktāyo nirudaṅmukhī ||  
  
śeṣāḥ pūrvamukhāyoni kuṇḍeyoniṃ ca varjayet |  
kuṇḍamadhyestha keṃdrā tu kuryāt karkaṭakena tu ||  
  
prasāritenavyāsārka bhāgatulyena tatparaṃ |  
ṣaṣṭhāṃśena tu vṛttaṃ syāt pūrvavṛttaṃ tu karṇikā ||  
  
karṇikāgre vāhya vṛttābhyaṃtareṣṭa dalāni tu |  
evaṃ ṣaḍaṃgulorccaḥ syānnābhirvedākhamīritaṃ ||  
  
iṣṭasya caturasrasya jināṃśo bhaga ucyate |  
sapādaiḥ paṃcabhirbhāgairmadhye sūtraṃ vivardhayet ||  
  
prācyāmatha prakuryācca caturthā caturasrakaṃ |  
madhyato bhrāmayet kakāṭakaṃ paścimasaṃsthayoḥ ||  
  
arddhacāpākṛtiṃ rudraṃ vahirdiśyostadagrataḥ |  
cihnāṃtaṃ pātayet sūtraṃ hayorapi tadā bhavet ||  
  
aśvatthadalasaṃkāśaṃ yonikuṇḍa mudaṅmukhaṃ |  
prāṅmānāścātra kartavyā yonirūpāḥ sumekhalāḥ ||  
  
caturasrīkṛtaṃ kṣetraṃ daśadhāpi bhajedvudhaḥ |  
ekamekaṃ tvajedeśamadha ūrddhve ca taṃtravit ||  
  
jyāsūtraṃ pātayedagretanmānāddhāmayet tataḥ |  
arddhacaṃdranibhaṃ kuṇḍaṃ ramaṇīyamidaṃ bhavet ||  
  
atra tadyāmya pṛṣṭasyādekaṃ tanmāraṇāya ca |  
saumyapṛṣṭaṃ tatonyatra yoniḥ paścimadignatā ||  
  
agraṃ prāktibhuje kāryaṃ laṃvāstulyā trayopi ca |  
sāṃtaraṃ sarvataṃtreṣu proktapatra niraṃtaraṃ ||  
  
ekahaste tu hastādyā bhujo bhūddvādaśābdayaḥ |  
dvihastadvautrayaṃ paṃcatrihastedyarka bhūmayaḥ ||  
  
caturhastatrayaṃ caṃdraḥ paṃcahaste triśeṣarāḥ |  
ṣaḍasredryabdarānāścanagebhyākṛtisāgarā ||  
  
aṣṭahastekṛtā gakṣmādeva viśvāgnaṃyogavi |  
vedāti dhṛti yugmāni daśahastabhujā ime ||  
  
vyāsārddhaṃ caturasrasya svasyāṣṭādaśabhāgayuk |  
tāvat karkāṭakādvṛttaṃvṛttakuṇḍamihocyate ||  
  
p. 32b)  
  
racayeccaturasrasyavyāsārddhe nṛpabhāgayuk |  
tāvat karkaṭake nāpi kuryādvṛttaṃ manoharaṃ ||  
  
tena karkaṭamānena cihnaṣaṭkaṃ ca pūrvavat |  
kṛtvā tatra bhujāndatvā kuṇḍamevaṃ ṣaḍasravat ||  
  
iṣṭasya caturasrasya caturviṃśāṃka kalpanāṃ |  
kṛtvā tanmadhyataḥ sūryabhogakarkāṭakena ca ||  
  
vṛttaṃ kuryāt punaḥ sārddhaṃ tithibhāgairdvitīyakaṃ |  
digvidikcāṃtarāle ca sūtrāṇyaṣṭau prapātayet ||  
  
tatoṃtarvṛttarekhāyā īśaḥ sūtrāgrasūtrakaḥ |  
rekhāṃ nayedvāhyavṛtte pūrvasūtrasya mūrddhani ||  
  
tato dakṣiṇarekhāyāmaṃtarvṛttasya mūrddhani |  
tāmānayeddalaṃ tasyādevamaṣṭadalāni ca ||  
  
aṃśavyā sārddhakenāpi yadvṛttaṃ sā tu karṇikā |  
tataḥ ṣaḍaṃgavyā sārddhavṛttena tatkeśarāṇi ca ||  
  
vyāsa ṣaṣṭhāṃ samānocca karṇikākeśarāṇi ca |  
gurūkta yuktyā nikhanedyathā padmākṛtirbhavet ||  
  
padmākṛtiṃ prakurvīta kaṇṭhamekhalayā saha |  
kāryaṃ tathācārukābhiścaturasra samaṃ yathā ||  
  
atheṣṭa caturasrasya vyāsaḥ svadvādaśāṃśayuk |  
tenaiva bhrāmayedvṛttaṃ cihnānyatradigaṣṭake ||  
  
kramānnyasettaduparibhujāndadyāt samāniti |  
aṣṭāsraṃ jāyate kuṇḍatadvatkaṇṭhaścamekhalā ||  
  
iṣṭasya caturasrasya vyāsārddhasvanagāṃśayuk |  
tadvyāsārddhena tat tasyāt tatra cihnāni paṃca tu ||  
  
samabhāgena deyāni teṣu sūtrāṇi dāpayet |  
jyārūpāṇi dhanurlopā kuṇḍaṃ paṃcāsrakaṃ bhavet ||  
  
iṣṭasya caturasrasya vyāsārddhaṃ paṃcamāṃśayuk |  
bhrāmayettenaṣṭattaṃtu saptādānāṃkanātu tat ||  
  
khyātānyetāni kuṇḍāni tāṃtrike smārtakarmaṇi |  
anādhikānyakaṇṭhāni viyonīti śrutīrite ||  
  
ācārya kuṇḍaṃ navamaṃ caturasraṃ tu vedike |  
aṣṭāśaktau tu catvāri dikṣu kuṇḍāni tāṃtrike ||  
  
tadaśaktāvekameva caturasraṃ prakalpayet |  
śaktyā upāsane vāmapāthyaikaṃ yoni kuṇḍakaṃ ||  
  
amekadoṣadaṃ kuṇḍaṃ mānaṃ nyūnādhikaṃ yadi |  
tasmāt samyakparīkṣyedaṃ kartavyaṃ śubhamicchatā ||  
  
khātādhike bhavedrogī hīne dhenudhanakṣayaḥ |  
cakrakuṇḍe tu saṃtāpo maraṇacchinnamekhale ||  
  
mekhalārahite śokopyadhikevitta saṃkṣayaḥ |  
bhāryā vināśakaṃ kuṇḍaṃ proktayonyā vinā kṛtaṃ ||   
  
p. 33a)  
  
apatyadhvasanaṃ proktaṃ kuṇḍaṃ yatkaṇṭhavarjitaṃ |  
śṛṃgārarahitaṃ yacca kuṇḍaṃ jarjaramekhalaṃ ||  
  
yajamāna vināśāya proccāṭaḥ sphaṭike bhavet |  
sūcādhikesu hṛdveṣaḥ sūtrahīne daridratā ||  
  
anāle jaṭhare rogaḥ chidre kuḍetva vācyatāṃ |  
yathokta kuṇḍepyutpātādevaṃ jāte phalaṃtvidaṃ ||  
  
ṣaṭvāṇāddhirvahni netramitāḥ syuḥ paṃcamekhalā |  
dharmabhede jātibhede vācārya yajamānayoḥ ||  
  
ṣaṣṭīśenāṣṭamāṃśena mekhalā dvitayaṃ mataṃ |  
kaulike vāmamārge ca vauddhejaine ca śāvare ||  
  
kuṇḍānāṃ lakṣaṇaṃ proktaṃ sruksruvā lakṣaṇaṃ tataḥ |  
prakalpayet sruvaṃ yoge vakṣyamāṇena vartmanā ||  
  
kālaskareṇāmalakī parā śakhadirairapi |  
suvarṇarūpya tāmrairvā ayobhirapi kārayet ||  
  
sruksruvautaijasaugrāhyau na kāsyāgra salīsakau |  
yajñadārumayo vāpi tāṃtrikau śilpi saṃmatau ||  
  
parṇe vā brahma vṛkṣāderacchidre madhya ucchrite |  
dhīparṇī siṃsapākṣīraśākhiṣvekatasaṃ guruḥ ||  
  
gṛhītvā vibhajeddhastamātrāṃ śaṭtriṃśatāpunaḥ |  
viṃśatyaṃśairbhaveddaṇḍo vaidikairaṣṭa * * * ?  ||  
  
ekāṃśenamitaḥ kaṃṭhaḥ saptabhāgamukhaṃ mataṃ |  
vedī tryaṃśena vistāraḥ kaṃṭhasya parikīrtitaḥ ||  
  
atra kaṃṭhaḥ samānaḥ syānmukhe mārge prakalpayet |  
kaniṣṭhāṃgulamānena sarpiṣo nirgamāya ca ||  
  
vedī madhye vidhātavyo bhāgenaikenakarṇikā |  
vidadhīstavahīstasyā ekāṃśenābhito'vaṭaṃ ||  
  
tasya khyātaṃ tribhirbhāgairvṛttamarddhāśato vahiḥ |  
aṃśenaikena parito dalāni parikalpayet ||  
  
mekhalā mukhavedyāḥ syānnebhiraddhāśamānataḥ |  
daṇḍamūlāgrayoḥ kuṃbhau guṇavedauṃgulaiḥ kramāt ||  
  
daṇḍīyugaṃ yamāṃśaiḥ syāddaṇḍasyānāha īritaḥ |  
ṣaḍbhiraṃśaiḥ pṛṣṭhabhāgo vedyākūrmākṛtirbhavet ||  
  
haṃsasya hastino vāpi potriṇo vā likhenmanuṃ |  
mukhasya pṛṣṭhabhāge tu saṃproktaṃ lakṣaṇaṃ sucaḥ ||  
  
sauvarṇa sruksruvausyātā saumyakarmaṇi sarvataḥ |  
bhavetāmāyasāvetau staṃbhanādiṣu karmasu ||  
  
tadalābhepalāśasya parṇābhyāṃ hūyate haviḥ |  
palāśapatre niśchidre ruciresruksruvau matau ||  
  
p. 33b)  
  
vidadhyādvāśvattha patre saṃkṣipte homakarmaṇi ||  
  
atha sruvalakṣaṇaṃ |  
  
srucaścaturviṃśatibhirbhāgairāracayet sruvaṃ |  
dvāviṃśatyā daṇḍamānamaṃśairetasya kīrtitaṃ ||  
  
caturbhiraṃśaisanāhakarṣāhyagrāhitacchiraḥ |  
aṃśadvayenanikhaṃ netyaṃke mṛgapadākṛtiḥ ||  
  
daṇḍamūlāgrayorgaṇḍī bhavet kaṃkaṇabhuṣitāḥ |  
sruvasyavidhirākhyātaḥ śāstresminmaṃtrasaṃjñake ||  
  
iti śrītaṃtraciṃtāmaṇau paśupakuṇḍādinirṇayo nāmāṣṭaḥ prakāśaḥ || 8 ||  
athāṃkurārpaṇaṃ ||  
  
pratiṣṭāyāṃ ca dīkṣāyāṃ snāpane cotsave tathā |  
saṃprokṣaṇe ca śāṃtyarthaṃ vivāhe mauṃjivaṃdhane ||  
  
sarvamaṃgalakāryeṣu kārayeda kurārpaṇaṃ |  
pratiṣṭādi ca sātpūrvaṃ navame saptame dine ||  
  
paṃcame vā tṛtīye vā sadyo vācāṃkurārpaṇaṃ |  
puṇyāha ghoṣaṇaṃ kṛtvā brāhmaṇaiḥ sahadeśikaḥ ||  
  
bījāropaṇa karmedaṃ kartavyaṃ sarvakāmadaṃ |  
maṃḍapottara digbhāgeśālāṃ pūrvāparāyatāṃ ||  
  
taṃ maṇḍemaṇḍapaṃ kuryādakṣāḥ prāgvaruṇāyataṃ |  
vāmyodīcyāṃ yataṃ vāmadīkṣāyāṃ saṃprasaśyate ||  
  
gomayenopaliptāyāṃ bhūmau dakṣetha vāmake |  
sa tailataṇḍule naiva sa taila vijayādravaiḥ ||  
  
tatra rekhāḥ paṃcakaradīrghā kāryāstu paṃca ca |  
vitastyaṃtaritā rudrarekhā kāryāstathāyatā ||  
  
catvāriṃśat koṣṭhakāḥ syuścaturviṃśati koṣṭhakaiḥ |  
brāhmaṇaistatravīthīsyāt purayed raktacūrṇakaiḥ ||  
  
paścāt koṣṭha catuṣkaṃ ca brahmasthānaṃ tadīritaṃ |  
āpneya koṣṭhamārabhya īśānnāṃtaṃ prapūrayet ||  
  
pītaraktaśvetakṛṣṇarajñobhiḥ sṛṣṭimārgataḥ |  
koṣṭhadvayaṃ tathā vīthī raktenaiva prapūrayet ||  
  
viṣṇusthānaṃ tadagre tu jñeyaṃ koṣṭha catuṣṭayaṃ |  
prāgvadrajobhirāpūryatadagrepi ca vīthikā ||  
  
proktaṃ koṣṭha catuṣkayaddudrasthānaṃ tadīritaṃ |  
tatpūryaṃ pūrvavadraṃgairāraktaiḥ sarvarekhikāḥ ||  
  
vistāronnati dairghyeṇa hastamātrāstuṃ pālikā |  
kāryāḍamarukākārāścatasro viṣṇudaivatāḥ ||  
  
dūrvāmra pallavāśvatthadalopetāśca veṣṭitā |  
sūtreṇa viṣṇuḥ sthānasya catuḥkoṣṭhe niveśayet ||  
  
vairavya paṃcamukhyastāḥ kāṣṭajā ṣoḍaśāṃgulaiḥ |  
āyāmocchrāya dairghyākhyairyuktā paśyānniveśayet ||  
  
brahmasthāne pallavāṃdi sūtraiḥ prāgvacca yojitāaḥ |  
pātrāṇi trividhānyāhuskurārpyaṇa karmaṇi ||  
  
pālikāḥ paṃcamukhyaśca śarāvāṃśca catuḥ kramāt |  
proktāḥ syusarvatatvajñairharirbrahmaśivātmikā ||  
  
p. 34a)  
  
eṣāmucchrāyadratneyaḥ ṣoḍaśā dvādaśāṣṭabhiḥ |  
aṃgulaiḥ kramaśastāni śubhānyāveṣṭyataṃtunā ||  
  
prakṣālya deśikasteṣu padeṣvāhitaśāliṣu |  
sugaṃdhidārbhapuṣpeṣu paścimādi niveśayet ||  
  
pālikā cakravistāraḥ ṣoḍaśāṃgula mucyate |  
bhavetkaṃṭhavilaṃ cāsyāt tadaṣṭyaṃgula vistṛtaṃ ||  
  
padepīṭhasya vistāraṃ ṣaḍaṃgulamudāhṛtaṃ |  
caturaṃgula utsedhastatsaṃdhiśvāṃgulaṃ bhavet ||  
  
tatsaṃdhestu bhavennābhaṃ padepīṭhārddhameva ca |  
bhavet paṃcamukhī caiva ghaṭikā sarvakāmada ||  
  
caturaṃgula vistārāṇyāhurvaktrāṇi paṃcavai |  
catvāri ca caturdikṣu ūrddhvamekaṃ yathā vidhiḥ ||  
  
ghaṭikāyāma vistāro dvādaśāṃgula mucyate |  
ācāryāḥ kathayatyeke ṣoḍaśāṃgula mucyate ||  
  
ācāryāḥ kathayaṃtyeke ṣoḍaśāṃgulameva ca |  
dvādaśāṃgula vistāraṃ śarāvasya mukhaṃ smṛtaṃ ||  
  
caturaṃgula vistāra madhastānmūlamucyate |  
sa bhave kanakaṃ rūpyatāmraṃ tomārtikānyapi ||  
  
śaivāḥ śatāvāścatvāro teṣu pātrāṇi vinyaset |  
vahnyādīśānaparyaṃtaṃ catuṣkeṣu pṛthak pṛthak ||  
  
prokteṣu teṣu pātreṣu brahmaviṣṇuśivān yajet |  
saṃpūjayeccharāveṣu rudracaṃdanapuṣpakaiḥ ||  
  
pālikāmuttathā viṣṇuṃ brahmāṇaṃ ghaṭikāsu ca |  
mṛdvālukākarīṣaiścoddhvataḥ pātrāṇi pūrayet ||  
  
brahmādibhiśca kuddālaṃ pūjayitvā dināṃtare |  
gītanṛtya samāyuktaṃ gajavāji samanvitaṃ ||  
  
gurvādayorathāruḍhāgajāruḍhāstathā pare |  
gatvā tīraṃ taḍāgasya nadyā puṣpaṃ vanasya vā ||  
  
tatra śuddhaṃ bhuvobhāgaṃ darbhaiḥ saṃsṛjya vāstrataḥ |  
abhyukṣyacārdyatoyena tattanmaṃtramanusmaran ||  
  
hṛdā bhūmiṃ samāvāhya gaṃdhapuṣpaiḥ samarccayet |  
kuddālī maṃtramaṃtreṇa khalvā bhūmimatho mṛdaṃ ||  
  
gṛhītvā vāmadevena pūrayet kāṃsyapātrake |  
hṛdāmṛdaṃ ca saṃmṛjya vastreṇācchādya dhārayet ||  
  
puraṃ vā nilayaṃ vāpi sarvamaṃgala niḥsvanaiḥ |  
guruḥ pradakṣiṇaṃ kṛtvā maṃḍapatvānayet tataḥ ||  
  
etatkarma divākāle kuryādrātrau na buddhimān |  
tataḥ svarṇādike pātre daśabījāni vāpayet ||  
  
va& vījaṃ prajapenmaṃtrī dugdhena kṣālayet tataḥ ||  
tāni priyaṃ guhyāmākatilaśarṣapaśālayaḥ ||  
  
muṅjāḍhakī suriṣyā vā khalyomāṣāḥ prakīrtitāḥ |  
mūlamaṃtrābhijaptāni paṃcaghoṣapuraḥsaraṃ ||  
  
p. 34b)  
  
āśīrvāgbhirdvijātīnāṃ maṃgalācārapūrvakaṃ |  
nirvapatteṣutrāḥ treṣu deśikoyatamānasaḥ ||  
  
bījaṃ mukhyena mūlena prāṅmukho vā gudaṅmukhaḥ |  
vāpayet sarvavījāni pālikādiṣṭha tu kramāt ||  
  
bījānāmadhipaḥ somastasmādrātrau tu nirvapet |  
bījebhyo daivatebhyaśca sa rātrau kāṃtimān yataḥ ||  
  
tasmādgurustu bījāni niśāyāmeva vāpayet |  
skaṃdaṃ priyaṃgau niṣyāca vāyumagniṃ kulutthake ||  
  
āḍhakyāṃ nir-ṛtiḥ somaḥ muṅgevaiva svataṃtile |  
prajāpatiṃśāli bījetvanaṃtaṃ sarṣayercayet ||  
  
iṃdraṃ śyāme tu māṣe ca varuṇaṃ tu nagātmaje |  
somajaṃ pūjayennityamadhi vā sa dināvadhi ||  
  
adhivāsadine prāpte somamudvāsayedguruḥ |  
tryaṃvakāya ca śarvāya śaṃkarāya śivāya ca ||  
  
sarvaloka pradhānāya śāśvatāya namo namaḥ |  
vikīryānena maṃtreṇa haridrā cūrṇamiśritaṃ ||  
  
toyaṃ pravarṣayetteṣu siṃcettoyairdinaṃ pratiṃ |  
haridrābhiḥ samatyajya vastrairācchādyadeśikaḥ ||  
  
valiṃ trividha pātrāṇāṃ dikṣu pūrvāditaḥ kṣipet |  
praṇavādyairna mātaiśca rātraurātrīśa nāmabhiḥ ||  
  
bhūtāni pitaro yakṣānāgābrahmāśivohariḥ |  
gurupadiṣṭamārgeṇa samyak pātra trayāgataḥ ||  
  
navāhaṃ tu baliṃ dadyāttattaduddiśyadaivataṃ |  
saṃdhyayorubhayorarddharātrau cāpi valiṃ haret ||  
  
śālyodanaṃ tilālājāsaktavaḥ prathamedine |  
haridrā cūrṇasaṃyukto bhūtebhyoyaṃ valirmataḥ ||  
  
evaṃ dvitīyadivase pitṛbhyastilataṃḍulaiḥ |  
tṛtīyasaktavolājā yakṣebhyo dadhi saṃyutāḥ ||  
  
nāgebhyaḥ saktu vasturye nārikelajalaplutāḥ |  
dadyāt puṣpākṣata valiṃ paṃcame brahmaṇemudā ||  
  
ṣaṣṭe śivāya cāpūyayuktaṃ bhaktaṃ praśasyate |  
guḍaudanaṃ saptamehni viṣṇave vinivedayet ||  
  
viṣṇorevāṣṭamadibhedaddhyodanavaliḥ smṛtaḥ |  
kṛśarānnaṃ tu navame viṣṇoreva praśasyate ||  
  
vāmamārge caturdikṣu maṃtrastasya valiṃ caret |  
brahmasthāne tu vetālomeṣastasya valinsurā ||  
  
viṣṇusthāne bhairavīsyādajastasyā valirmataḥ |  
bhairavastu śivasthāne māhiṣaṃ valimicchati ||  
  
p. 35a)  
  
gauḍī mādhvī ca yaiṣṭī ca surāstatra kramānmatāḥ |  
madyamāṃsaṃ madyayuktaṃ bhūtebhyo valiriṣyate ||  
  
pitṛbhyaḥ sāsavapalaṃ yakṣebhyaḥ kukkuṭomadhu |  
bhekoduruvalirnāge vāmamārge valisvayaṃ ||  
  
evaṃ gateṣu navasu divaseṣu vilokayet |  
prarūḍhāṇyaṃ kurāṇyanyona vīkṣeta kadācana ||  
  
ācārya eva praviśettacchiṣyovātadājñayā |  
yajñamānābhivṛddhyarthamaṃkurāṇi parīkṣayet ||  
  
samyak tasyodgamojātaḥ kiṃnaṣṭaṃ madhyamaṃ ca kiṃ |  
samyagatyudgame siddhiḥ kuṃthite vighnamāpnuyāt ||  
  
kīṭabhuktenyaphalaṃ rutite sarvanāśanaṃ |  
dhūmravarṇānya pūrṇāni tathā tīryaggatāni ca ||  
  
śyāmalāni ca kubjāni varjayeda śubhāni ca |  
avṛṣṭiṃ kurute kṛṣṇaṃ dhūmrābhaṃ kalahaṃ tathā ||   
  
apūrṇajananāśaṃ ca durbhikṣaṃ śyāmalākulaṃ |  
tīryagjāte bhavedvyādhiḥ kubje śatrubhayaṃ bhavet ||  
  
aśubhevāṃ kulejāte śāṃtihomaṃ samācaret |  
mūlamaṃtreṇa juhuyādgurumūrtidharaiḥ saha ||  
  
aghorāstreṇa cāstreṇa śataṃ vātha sahasrakaṃ |  
samyak pūrvaṃ prarūḍhāṇi komalāni sitāni ca ||  
  
siddhiḥ priyaṃgubhirjñeyā śyāmākaiḥ strīsukhaṃ bhavet |  
tilaiḥ pūjyajanollāsaiḥ sarṣapairnābhicārakaḥ ||   
  
śālībhiḥ sarvamānyatvaṃ mudgedeva kṛpā bhavet |  
catuḥpādāstadāḍhakyāṃniṣyā vā kṣetramaṃdire ||  
  
khalvaiḥ satkarmasiddhiśca māśaiḥ śāṃtirarerbhavet |  
sarvaiḥ samudgatairvāmai siddhiḥ pātastvatonyathā ||  
  
iti śrītaṃtraciṃtāmaṇau aṃkurārpaṇanirṇayonāma navamaḥ prakāśaḥ || 9 ||  
  
atha dīkṣāvidhiṃ vakṣye matrīṇāṃ hitakāmyayā |  
vinā tayā na labhyeta sarvamaṃtraphalaṃ yataḥ ||  
  
caturvidhā samuddiṣṭā kriyāvatyādibhedataḥ |  
kriyāvatī varṇamayī kalātmāveṣamaryapi ||  
  
tatra kriyāvatī dīkṣā vahusvānna nigadyate |  
dīkṣādānāt pūrvadine prātaḥ kṛtyaṃ nivartya ca ||  
  
samalaṃ kṛtyadehaṃ svaṃsvagṛhepūjanaṃ caret |  
gaṇeśasya vidhānena puṇyāhaṃ vācayet tataḥ ||  
  
nāṃdīmukhaṃttarpayitvā paṃcavādyapuraḥsaraṃ |  
yathoktakṛtasaṃbhārogacchedguru gṛhaṃ prati ||  
  
ācārya ṛtvigvaraṇasaṃbhāro * ? daśāmataḥ |  
śrīparṇī vṛkṣapīṭhāmi hastamānānimānataḥ ||  
  
p. 35b)  
  
aṣṭāṃgula samucchrāya sahitāni samāni ca |  
saptaviṃśati darbhāṇāṃ ceṇegre graṃthabhūṣitāḥ ||  
  
viṣṭarāḥ sarvayajñeṣu lakṣaṇaṃ parikīrtitaṃ |  
sukhoṣṇodaka saṃbhūtāḥ pādyārthe tāmragaḍḍukāḥ ||  
  
śaṃkhā arghyapradānāya gaṃdhapuṣpajalānvitāḥ |  
sutāmrasyakamaṇḍalvāḥ ācamyodakapūritāḥ ||  
  
tairyutā madhupakvārthaṃ kāṃsyā dadhyādi pūritāḥ |  
mahadarghyāṇi vastrāṇi mudrikādyaṃ subhūṣaṇaṃ ||  
  
mayūrapatra chatrāṇicoṣṇīṣāṇi samāharet |  
pādukācāharet tatra carmābharaṇabhuṣitāḥ ||  
  
kṛtvai tat phalamāpnoti mahāyajñārhaṇopamaṃ |  
anyebhyo madhuparkasya viprebhyaḥ pūjanaṃ smṛtaṃ ||  
  
bhaktyā tadviguṇaṃ dadyādācāryāya subhaktimān |  
anyairdvijaiḥ samaṃ yatra deśikasya prapūjanaṃ ||  
  
tasmin yajñephalaṃ svalpamanāvṛṣṭau yathākṣiteḥ |  
evaṃ gurugṛhaṃgatvā praṇamya gurupādukāṃ ||  
  
datvā varaṇasāmagrīṃ saṃkalpya vṛṇuyādguruṃ |  
uccāryāmukamaṃtrasya grahaṇāyadvijottamaḥ ||  
  
gurutveneti saṃbhāṣyatvāmahaṃ ca tatovṛṇe |  
ityuktvā vṛṇuyācchiṣyo vṛtosmīti tato guruḥ ||  
  
yathocitaṃ guroḥ karmakuruṣveti vadecchiśuḥ |  
karavāṇīti coccārya gurorevāhvayātataḥ ||  
  
brāhmaṇān vṛṇuyādaṣṭau vedavedāṃgapāragān |  
taddevatopāsakāṃśca ṛtvitkenātha vā yadā ||  
  
catvāri kuṇḍani tadā catvāro ṛtvijaḥ smṛtāḥ |  
tataḥ śiṣyeṇa sahito yāyādyāga gṛhaguruḥ ||  
  
upaviśya ca tadvāre parīkṣāmārabhet tataḥ |  
guruḥ svayaṃ daṃtakāṣṭhaṃ kṣīravṛkṣādi saṃbhavaṃ ||  
  
athavā cūtavṛkṣasya dvādaśāṃgulamānataḥ |  
śiṣyāya mūlasaṃjaptaṃ pradadyāddaṃtadhāvanaṃ ||  
  
daṃtān viśodhya purataḥ sthaṇḍile hastamātrake |  
caturasre tyājayeta parīkṣeta tato guruḥ ||  
  
tadagraṃ yaddiśāsaṃsthaṃ tatredaṃ pūrvataḥ phalaṃ |  
bhūtirhṛdayasaṃtāpo vaṃdhunāśastathāmṛtiḥ ||  
  
śokaśca vyagratā saukhyaṃ jñānalābhaḥ kramāt phalaṃ |  
amaṃgalasthānapāte prāyaścittaḥ samācaret ||  
  
aṣṭādhikaṃ sahasraṃ vā śataviṃśatireva vā |  
astrasaṃpuṭitenaiṣāṃ nāmnā svāhanvitena ca ||  
  
doṣājahijahītyevaṃ padaṃ nāmāvasānugaṃ |  
kevalājyena juhuyādduḥsvapneyyevameva hi ||  
  
p. 36a)  
  
daṃtakāṣṭhaṃ punardeyaṃ punarduṣṭe caturguṇaṃ |  
tṛtīyamapi duṣṭaṃ cenna grāhyā sā tu devatā ||  
  
vāmamārge sakṛdapi guruśiṣyau vināśayet ||  
  
atha svapnaparīkṣāmāha |  
  
tataḥ svapnaparīkṣyāṃ ca kuryāt tadvidhirucyate |  
vedikānāṃ dakṣiṇānāṃ vaiṣṇavānāṃ ca vāmināṃ ||  
  
yajjāgrato devamudaitidaivamātṛbhyamaṃtrān japatastriretān |  
divaikabhugdakṣiṇapārśvaśāyīsvapnaṃ parīkṣeta yathopadeśaṃ ||  
  
svapnamānavamāśritya svāpacet pūrvamastakaṃ |  
gṛhasthān darbhaśayyāyāṃ pūrvaśīrṣāstra rakṣitān ||  
  
hṛdā sadbhasmaśayyāyāṃ yatān dakṣiṇamastakān |  
devasya dakṣiṇebhāge śiṣyaṃtamadhivāsayet ||  
  
ahatāstaraṇāstīrṇe sadarbhaḥ śayane śuciḥ |  
maṃtrite ca śivaṃ dhyāyan prāk sirasko niśiḥsvapet ||  
  
śikhāvaddhasya sūtrasya śivayātacchikhāṃguruḥ |  
āveṣṭyāhatavastreṇa tamācchādya ca varmaṇā ||  
  
rekhā trayaṃ ca parito bhasmanā tilasarṣapaiḥ |  
kṛtvāstra japtaistadvāhyedigīśānāṃ valiṃ haret ||  
  
gurupādārcanaṃ kṛtvā upavāsī jiteṃdriyaḥ |  
darbhaśayyāṃgato rātrau dṛṣṭvā svapnaṃ nivedayet ||  
  
bhagavan devadeveśa śūlabhṛdvṛṣavāhanaḥ |  
iṣṭāniṣṭhe samācakṣu svapnemūptasya sāṃprataṃ ||  
  
niśāṃte paśyati svapnaṃ śubhaṃ vā yadi vā śubhaṃ |  
oṃhṛtsakalalokāya viṣṇave prabhaviṣṇave ||  
  
viśvāya viśvarūpāya svapnādhipataye namaḥ |  
svapnamānavamaṃtroyamupavāsī jiteṃdriyaḥ ||  
  
darbhaśayyāgato rātrau svapnaṃ paśyedyathā tathaṃ |  
bhuktvāśayītaśayane suśuddhe vasudhātale ||  
  
ardharātre samutthāya pādaśau ca vihāya ca |  
ācamya devaṃ saṃsmṛtya saṃpūjya ca sa paṃcakaiḥ ||  
  
śivadaivatayoraikyaṃ bhāvayan prajapedidaṃ |  
namojāyatrinetrāya piṃgalāya mahātmane ||  
  
vāmāya viśvarūpāya svapnādhipataye namaḥ |  
svapne kathayame nityaṃ sarvakāryamaśeṣataḥ ||  
  
svapnastu prathameyāme saṃvatsara phalaṃ bhavet |  
ṣaḍbhirmāsairdviyāmotthastribhirmāsaistriyāmakaḥ ||  
  
caturthe māsamātreṇa prātaḥkāle tu satvaraṃ |  
ciṃtārugjālpadīrghaṃ yat tatphalaṃ naiva vidyate ||  
  
vātādhikyādbhavet svapnaḥ sāhasoḍḍīnapūrvakaṃ |  
pitrāttejogni pītādiraktaṃ krodhādikaṃ tathā ||  
  
p. 36b)  
  
adhyāśayetādiśita śayanādyaṃ valāṃsitaḥ |  
vāte prātastvaṃgamardaḥ pittāddāhastu netrayoḥ ||  
  
kaphāt prasevate nityaṃ dvaṃ dvaṃ dvaṃ dvaṃ na kiṃ triṣu |  
siddhaṃ vā svaguruṃ devaṃ prasannā vā kumārikāṃ ||  
  
gaṃgāṃgāṃ bhāratīṃ bhānuṃ liṃginaṃ liṃgamaiśvaraṃ |  
vāraṃ chatraṃ rathaṃ dīpaṃ prāsādā kamalaṃ nadīṃ ||  
  
kuṃjaraṃ vṛṣaṃbhaṃ mālyaṃ samudraṃ phalitaṃ drumaṃ |  
parvataṃ projjvaladvahniṃ mamamāsaṃ surāsavaṃ ||  
  
grahādbhānividhaṃ sūryaṃ ratnānyā bharaṇāni ca |  
siṃhāsanaṃ vimānaṃ ca dhvajaṃ rājyābhiṣecanaṃ ||  
  
śvetacaṃdanavastrāṇi śālayaḥ kuṃkumaṃ madhu |  
lājāsiddhārthakaṃ nāryo navabhāṇḍaṃ ca pāyasaṃ ||  
  
aśvaṃ phalāni siddhānnaṃ dadhivāra vilāsinīṃ |  
dugdhaṃ vādyāni cāṣaṃ ca mayūraṃ na kulaṃ mṛdaṃ ||  
  
vaddhameka paśuṃ puṣpaṃ sadvākyaṃ cekṣu maṃjanaṃ |  
pūrṇakuṃbhaṃ darpaṇaṃ ca mīnavājyaṃ ca rocanā ||  
  
śaṃvarodanahīnaṃ ca śastrāṇi ca patākikāḥ |  
bhāradvāja nṛpālau ca vedaśabdaṃ ca gāyanaṃ ||  
  
kaśāmāṃgalyagītāni cāṃkuśaṃ yaddhṛdaḥ priyaṃ |  
svapne dṛṣṭvāni caitāni sādhakaḥ siddhimāpnuyāt ||  
  
vyādhyārddhyarttanāsti duḥkhaṃ sāmānyasukhamāpnuyāt |  
yadākarma sukāmyeṣu striyaṃ svapneṣu paśyati ||  
  
kāmayaṃtī nadī siṃdhustaraṇaṃ bhramaṇaṃ cakhe |  
bhāskarodayanaścaiva grahaṇaṃ caṃdrasūryayoḥ ||  
  
harmyaṃ prāsādanāmāśca vṛṣaśailāgnirohaṇaṃ |  
bhojanaṃ dadhibhaktasyāt pakvamāṃsaṃ ca bhakṣaṇaṃ ||  
  
kṛmiviṣṭānulepaśca rudhireṇābhiṣecanaṃ |  
tāṃbūlabhakṣaṇaṃ madyapānaṃ dadhyasi caṃdanaṃ ||  
  
pracaṇḍaḥ kiraṇaḥ svacchaḥ kāryasiddhestu lakṣaṇaṃ |  
kṛṣṇāṃ varadharā nārī kṛṣṇagaṃdhānulepanāṃ ||  
  
avagūhatiyaṃ svapnesārātristasya paścimā |  
evaṃ tu raktayā vyādhiḥ śokoruṇaḥ samānayā ||  
  
bhinnayā kalahā hatyāpītayā kīrayāni yat |  
śvetāṃvaradharā nārīśvetamālyānupanā ||  
  
avagūhatiyaṃ svapne tasya śrīsarvatomukhī |  
āsane śayaneyāne salile vāhane gṛhe ||  
  
jvalamāne viṃbudhyeta tasya śrīsarvatomukhī |  
sitoragasyadaṃśaścejjāyate dakṣiṇekare ||  
  
daśāhobhirbhavellābho rogīrogād vimucyate |  
nigaḍairvāhupāśena vadhyate vā suto bhavet ||  
  
pratiṣṭāvarddhate tasya dugdhapānāddhanātyayaḥ |  
surāṃraktaṃ piban vidyāṃ labhed viprodhanaṃ paraḥ ||  
  
p. 37a)  
  
dadhi dṛṣṭvā bhavet prītirgodhūmaiśca dhanāgamaḥ |  
siddhāviṣṭāgataṃ vidyāṃllābhaḥ siddhārthakaistathā ||  
  
dadhilābhā bhavedartho ghṛtalābhāddhruvaṃjayaḥ |  
ghṛtāsanāddhanakleśojayastu dadhibhakṣaṇe ||  
  
liṃgādyabhyarcanaṃ dṛṣṭvā vyavahāre jayo bhavet |  
yastu madhye taḍāgādebhuṃjīta ghṛtapāyasaṃ ||  
  
niṣkaṃpaṃ puṣkaraṃ patretaṃ vidyāt pṛthivīpatiṃ |  
devatāliṃginogāvaḥ pitaro brāhmaṇo nṛpāḥ ||  
  
yaṃ vadati naraṃ svapne tat tathaiva bhaviṣyati |  
astraiḥ saṃveṣṭayedyastu grāmaṃ vā nagaraṃ tathā ||  
  
grāme maṇḍalarājyaṃ syānnagare pārthivo bhavet |  
caṃdratārārkagrasanaṃ parimārgaṇameva ca ||  
  
bhūmyaṃ vudhīnāṃ grasanaṃ śatrūṇāṃ ca vadhakriyā |  
jayo vivāhadyūteṣu śatrūṇāṃ ca tathā jayaḥ ||  
  
vaḍavā mahiṣī siṃhīgohastinyādvidohanaṃ |  
prasādo guru vipreṣṭha devasiddhādikācchubhaḥ ||  
  
snānaṃ rājyābhiṣekaśca svaśiracchedanamṛtiḥ |  
tīrthodakānāṃ taraṇaṃ tathā viṣa *?  laṃghanaṃ ||  
  
gohasti vaḍavāsūtirvahnirābhastathaiva ca |  
parastryā liṃganaṃ tasyālābha rodanameva ca ||  
  
viṣṭālepaḥ kuṃdajātīvakulakṣeśa darśanaṃ |  
raṇadvidyudvimarddeṣu jayonigaḍavaṃdhanaṃ ||  
  
paśumartyamṛgāṇāṃ ca labdhiradhyasanaṃ tathā |  
śikhilābhaḥ śvetavastre puṣpacaṃdanedhāraṇaṃ ||  
  
maṇitāla suvarṇādi pātre bhojanakaṃ yadā |  
paśyet tadā sādhakasya jñeyā siddhirūpa sthitā ||  
  
kāryārttanāṃ kāryasiddhi ṛṇārtānāṃ dhanāgamaḥ |  
vaṃdhyā varmatuṣāgnyāhi lavaṇāṃgāramiṃdhanaṃ ||  
  
viṭklīconmattatailānijaṭilārivasauṣadhaṃ |  
rogābhṛśaṃ ca sanyāsī rugnābhyaktau kṣudhāturaḥ ||  
  
vimuktakeśaḥ parito tvagāsṛk śaraṭaḥ kṣutaṃ |  
mārjārayuddhaṃ kārpāsogarbhiṇī varajasvalā ||  
  
guḍastakraṃ ca kāṣāyī paṃkaraṇḍā kaligṛhe |  
vastādikasya svavalalulāpasavalaṃ tathā ||  
  
aṃdhaḥ kubjo durvacano vadhiraḥ khaṃjakukṣakau |  
vamanaṃ ca ghaṭoriktorajakīmalināṃvarā ||  
  
etairdṛṣṭairnakāryaṃ syādrotī mṛtyumavāpnuyāt |  
aśokaṃ karavīraṃ ca pālāśaṃ vāpi puṣpitaṃ ||  
  
svapnepi salilaṃ dṛṣṭvā naraśokamayāpnuyāt |  
rūpāṃtare praveśaśca dakṣiṇāśāgatistathā ||  
  
p. 37b)  
  
paṃkenimajjanaṃ snānaṃ putrabhāryā vināśadaṃ |  
gohasti dvijaviprādivarjye kṛṣṇena śobhanaṃ ||   
  
raktagaṃdhāṃvaraḥ sranvī kṛṣṇā vā dakṣiṇāmakhaḥ |  
kharoṣṭramahiṣārūḍhastrimāsaṃ na sajīvati ||  
  
śvabhre vā patate gehe dvāraṃ vāsyavidhīyate |  
navottiṣṭhatiyastasmāttadaṃtaṃ tasya jīvitaṃ ||  
  
cāṃtaṃ mūtraṃ purīṣaṃ ca saṃtānaṃ jananaṃ cyutiḥ |  
śukraṃ ca paśyedyaḥ svapne tasyāyurdaśamāsikaṃ ||  
  
tāḍyate vikṛtaiḥ kṛṣṇaiḥ puruṣairudyatāyudhaiḥ |  
pāṣāṇaistāḍyate cāpi tasya mṛtyurnna saṃśayaḥ ||  
  
mahiṣoṣṭhu kharārūḍhastairābhyaktaśca muṇḍitaḥ |  
dakṣiṇāśāṃ prasthitoyaḥ yasya mṛtyurnnasaṃśayaḥ ||  
  
paśyet prāsādapatanaṃ gṛhasya śaśisūryayoḥ |  
parvatānāṃ ca vṛkṣāṇāmadhikārāṣyutirbhavet ||  
  
hāniścaiva svagātrāṇāṃ vyādhinābhibhavastathā |  
gṛhasaṃmārjanaṃ lepo gomayena mṛdāpi vā ||  
  
tīrthānadīṃ samāyātastīrenyadvasanaṃ dhṛtaṃ |  
rogīrogādvimucyeta hāniḥ svasthasya jāyate ||  
  
puṃnāmāno mṛgakhagāḥ potakīsūkarīralā |  
piṃgalāchuchukāpallīvāmāṃ kokilā śivā ||  
  
strīnāmāno mṛgakhagāḥ śrīkaṇṭhāyābharoruruḥ |  
chikaro pipalobhāsaḥ dakṣe kākarkṣa kukkurāḥ ||  
  
dṛṣṭāścedrogiṇo roganāśaḥ sādhakasiddhayaḥ |  
śvasthasya codyamāllābho digvyatyāsānnaśobhanaṃ ||  
  
atha duḥkhaśca śāṃtiḥ |  
  
trirātraupoṣito bhūtvā haviṣyāsī purohitaḥ |  
sakṣīrāṇāṃ ghṛtāktānāṃ samidhānāṃ śataṃ dahet ||  
  
pālāśānāṃ tu gāyatryā śūdraḥ snātvā haviṣyabhuk |  
dīpaṃ dadyād vipragṛhe viṣṇorgehe śivālaye ||  
  
evaṃ dṛṣṭvā śubhaṃ svapnaṃ gṛhnīyān manumanyathā |  
gṛhīte hānirevasyādvānyaṃ devaṃ viciṃtayet ||  
  
atha svapnanivedanaṃ |  
  
śiṣyastu śucirācāṃte puṣpahasto gurūttamaṃ |  
praṇamya śirasā hṛṣṭhastasmai svapnaṃ nivedayet ||  
  
svapnevākṣi samakṣāmvā āścaryasatiharṣadaṃ |  
akasmādya divā paśyantākhyātavyaṃ gurorvinā ||  
  
svapnānnidrā phalaghnīsyāt svapno vācyo macānyathā |  
evaṃ vicārya sa tato guruḥ pujāṃ samācaret ||  
  
vidhāyā ca manaṃ tatra sāmānyārghye vidhāya ca |  
arghyodakena saṃprokṣya dvārapūjāṃ samācaret ||  
  
p. 38a)  
  
tataśca deśiko vighnāndivyārālokanena ca |  
aṃtarīkṣagatānastrodakairutsādayet kramāt ||  
  
pārthivān pārṣṇighātaistu tribhirutsārya yatnataḥ |  
aṃgaṃ saṃkocya kiṃcittu śākhāṃ vāma gatāṃ spṛśan ||  
  
utsāritānāṃ viprānāṃ dadanvanvada tu dakṣiṇo |  
brahmāṇaṃ cāstvadhīśaṃ ca nair-ṛtyāṃdiśi pūjayet ||  
  
carghyāṃvunā ca gavyena yātasthānesu siṃcite |  
vīkṣaṇādyaistataḥ śuddhiṃ caturdvārāṃ samācaret ||  
  
saṃvīkṣya mūlamanunāhyastreṇa prokṣayettataḥ |  
kuryāttāḍanamaṃtreṇa kavacenā vasevayet ||  
  
śrīkhaṃḍāguru caṃdraiśca dhūpitestreṇasaṃkadhā |  
yavāṃścaṃdanasiddhyarthadūrvābhasmākṣatān kuśān ||  
  
salājānvikirenmaṃtrī pratyuhaghnā hi maṇḍape |  
mārjayedastramaṃtreṇatān maṃtrīdarbhamuṣṭinā ||  
  
āsanāya tu varddhanya īśānesvāpayeccatān |  
puṇyāhaṃ vācayitvātha viprāṃnsaṃtoṣya yatnataḥ ||  
  
vedikāyāṃ likhet paścāt sarvato bhadramaṇḍalaṃ |  
atha tat saṃpravakṣyāmi kuryāt tāṃtrikakarmaṇi ||  
  
nṛpavarga samākāryā koṣṭhakāścaturasrake |  
madhye ṣaḍvarga koṣṭhāni mārjayet tatra saṃlikhet ||  
  
āyāma dvādaśāṃśaṃ ca vahistyaktvātha madhyataḥ |  
tato vṛttatrayaṃ madhye samaṃ kuryād yathāvidhi ||  
  
karṇikāmadhyavṛttena dvitīyena tu keśarān |  
aṃtarvṛttena patrāṇi patrāṃgaṃ tyaktabhāgataḥ ||  
  
kiṃjalkāgreṣu saṃsthāpyā pārśvatastvarddhacaṃdrakāḥ |  
tadagre tu tribhiḥ koṣṭhaiḥ pādān koṇeṣu vinyaset ||  
  
śeṣāṇi pīṭhagātrāṇi parataḥ paṃkti yugmakaṃ |  
vīthīṃ kuryānmārjayitvā caturdikṣu ca madhyataḥ ||  
  
kramādvābhyāṃ caturbhiśca koṣṭhairdvāra catuṣṭaye |  
koṣṭhatrayena caikena pratyekaṃ dvārapārśvayoḥ ||  
  
śobhābhavaṃtyataḥ koṣṭhairekatastribhireva ca |  
upaśobhāstataḥ koṣṭhaiḥ ṣaḍbhiḥ koṇāni kalpayet ||  
  
śuklaṃ taḍulacūrṇaṃ syādutsadhāyāmatastathā |  
aṃgulena samākāryāḥ sīmārekhā dalāni ca ||  
  
pīṭhagātrāṇi ca dvāracatuṣkaṃte prapūrayet |  
avipre pūraṇīyāni rakte naiva dalānyapi ||  
  
kusuṃbhacūrṇamāraktaṃ pūraṇīyāstu tena tu |  
dvāraśobhāḥ pīṭhapādāḥ sarvavarṇairviniścayāt ||  
  
pītaṃ haridrā cūrṇaṃ syāt pīṭhagarbhaṃ ca karṇikāṃ |  
upaśobhāśca viprāṇyaḥ pīṭhagarbhaṃ ca kṛṣṇataḥ ||  
  
vilvapatrasya cūrṇotthoharitastena pūrayet |  
saṃdhīṃśca kalpavallīṃśca pītaraktena keśarān ||  
  
vīthī catuṣka madhye tu kalpavallī prapūrayet |  
patramūla phalākāra maṇḍitā hṛdayaṃgamāḥ ||  
  
p. 38b)  
  
nānāvarṇa rajobhistrāṃ jayet kuśalī guruḥ |  
kṛṣṇavarṇena konāni vahirekhā trayaṃ tataḥ ||  
  
śuklāruṇākhya kṛṣṇaistu rajobhirbhūṣayet kramāt |  
sarvataṃtreṣṭidaṃ proktaṃ sarvato bhadramaṇḍalaṃ ||  
  
vakṣyetha devayonīnāṃ sarvatobhadramaṇḍalaṃ |  
mārgetha dakṣiṇe tatra koṣṭhākāra vivargakāḥ ||  
  
prāgvadeva tu tanmadhye padmaṃ ṣaṭtriṃśatā śubhaṃ |  
ekapaṃktyā bhavet pīṭhaṃ dvāraṃ śobhā ca pūrvataḥ ||  
  
ṣaḍbhiḥ koṣṭhaistu koṇāni raṃjitavyaṃ ca pūrvavat |  
pīṭhapādāḥ paridhayaḥ padmādyaṃ pūrvavanmataṃ ||  
  
vāmamārge maṇḍalaṃ syāt koṣṭairapūkavalgitaiḥ |  
caturbhiḥ paṃkajaṃ madhye tadvāhye vīthikā tu vā ||  
  
kalpavallī samāyuktā padmaṃ pūrva vadeva hi |  
dikcatuṣke tu padmāni caturbhiḥ koṣṭhakaiścaret ||  
  
vidiśāsu caturbhiḥ syuścatuṣṭāveda saṃkhyakāḥ |  
catuṣ.ka padmavīthānāṃ madhye svastikasannibhaṃ ||  
  
jāyate taccatuḥkoṣṭhe vidiśo su caturṣvapi |  
rajobhiḥ śuklahāridra raktanīlaiḥ prapūrayet ||  
  
svastikā nīlaraktāśca pūrvavat parikalpayet |  
uditaṃ maṃḍalaṃ hyetat navapadmaṃ suśobhanaṃ ||  
  
vedyā uparivadhnīyāt phalapuṣpopaśobhitaṃ |  
vedikāyāmāsane sa prāṅmukhaḥ saṃviśedatha ||  
  
vaddhapadmāsato maunī ṛjukāyo jiteṃdriyaḥ |  
deśikeṃdrastu saṃsthāpya pūjopakaraṇāni tu ||  
  
dakṣiṇe vāmabhāge tu sthāpayet kalaśaṃ śubhaṃ |  
sugaṃdhijala saṃpūrṇahasta prakṣālanāya ca ||  
  
paścāt pātraṃ nidhāyātha dīpān prajvālayecchubhān |  
vyajanaṃ mukulaṃ chatraṃ cāmaraṃ dikṣu maṃtravit ||  
  
saṃskuryāttāni sarvāṇi vakṣyamāṇa vidhānataḥ |  
karaśuddhiṃ vidhāyātha kuryāttālatrayaṃ tataḥ ||  
  
śaramaṃtreṇa digvaṃdhaṃ kuryānmaṃtrī samāhitaḥ |  
mahastu tata utpannaṃ rakṣayettaṃ hi sarvataḥ ||  
  
bhūtaśuddhiṃ tataḥ kṛtvā prāṇasthāpanamācaret |  
nyāsādikaṃ tataḥ kuryāddeśikoyatamānasaḥ ||  
  
ṛṣiṃ vinyaset tato mūrddhni chaṃdho vaktragataṃ nyaset |  
devatāṃ hṛdayenyasya mūlamaṃtrasya deśikaḥ ||  
  
ṣaḍaṃgaṃ vinyasenmaṃtrī paṃcāṃgaṃ ca yathāvidhi |  
asya maṃtrasya paṃcāṃgaṃ netraṃ tasya vidhīyate ||  
  
p. 39a)  
  
aṃgairvihīnasya manoraṃgaṃ te naiva kalpayet |  
tattattaṃtroktamārgeṇanyāsānanyān samācaret ||  
  
śarīresvasyamaṃtrajño yogapīṭhaṃ prakalpayet |  
dehātmake tataḥ pīṭhe dhyāyen maṃtrasya devatām ||  
  
darśayitvā tato mudrāḥ sthāpayedarghyamuttamaṃ |  
jalena pūritāṃ dakṣe prokṣaṇī sthāpayet tataḥ ||  
  
taṃtrātmamalyaṃ śaṃkhāṃṣu tata uttarato nyaset |  
pādyamācamanīyaṃ ca madhuparkaṃ ca maṃtravit ||  
  
tato mūlāṃvunā maṃtrī prokṣaṇyadbhiḥ samāhitā |  
svātmānaṃ maṇḍalaṃ cānyat pūjopakaraṇādikaṃ ||  
  
prokṣayed gaṃdhapuṣpādyairddeśesvedeśikottamaḥ |  
yogapīṭhaṃ samabhyarcyanyāsamārgeṇa maṃtravit ||  
  
pīṭhāṃtaṃ ca tatastatra pūjayediṣṭadevatāṃ |  
devatātmātataḥ paṃcakuryācca sumanoṃtalīn ||  
  
śīrṣa hṛdi tathādhāre varaṇe sarvagātrake |  
pūjayecca nivedyena rahitaiścaṃdanādibhiḥ ||  
  
sarvopacāraistaṃvesthaṃ gurvādiṣṭena vartmanā |  
samāpayedidaṃ sarvaṃ prokṣaṇyadbhiḥ samācaret ||  
  
pāṇīyaṃ prokṣaṇī saṃsthaṃ tyaktvā saṃpūryavpūrvavat |  
upacāraiścaṃdanādyairmaṇḍalaṃ pūjayed guruḥ ||  
  
pūjayet karṇikāṃ pūrvaṃ śālibhistaṃḍulaistataḥ |  
darbhānyaseduparyeṣāṃ sākṣataṃ kūrcakaṃ tataḥ ||  
  
chinnamūlā kuśādīrghāḥ saptaviṃśati saṃkhyakāḥ |  
brahmagraṃthisthitāstvagradeśe kūrca ihocyate ||  
  
yajedādhāra śaktyādīn pīṭhamaṃtrāvasānakaṃ |  
svarṇādi racitaṃ tatra kalaśaṃ chidravarjitaṃ ||  
  
dvādaśāṃgula haimaṃ ca raupyaṃ ṣoḍaśameva ca |  
mārtikaṃ tāmrakuṃbhaṃ ca ṣaṭtriṃśadaṃgulaṃ smṛtaṃ ||  
  
vittaśāṭhyaṃ na kurvīta kṛte niḥphalamāpnuyāt |  
triguṇātmakasūtreṇa veṣṭitaṃ sarvato vahiḥ ||  
  
caṃdanāguru karpūrairmadhye samyaktadhūpitaṃ |  
dhruvaṃ japanvidhānena sthāpayed deśikottamaḥ ||  
  
navaratnāni nikṣipya kuṃbhe kūrcamathopari |  
pūrvācaṃdana saṃyuktaṃ vinyasedakṣatānvitaṃ ||  
  
puṣpaṃ nīlaṃ ca vaiḍūrya vidrumaṃ mauktikaṃ tathā |  
tato marakaṭaṃ vajraṃ gomedhaṃ padmarāgakaṃ ||  
  
proktāni navaratnāni deśikaiḥ taṃtravikramaiḥ |  
kṣādyaṃtaṃ kramato maṃtraṃ mātṛkā manasā japan ||  
  
mūlamaṃtraṃ japennaṃte ciṃtayennaikyamātmanaḥ |  
ghaṭasya pīṭhābhedaṃ ca ciṃtayet sādhakottamaḥ ||  
  
p. 39b)  
  
paṃcāśadauṣadhīkkāthaiḥ pūrayet tadanaṃtaraṃ |  
ekena sahitāstāśca varṇauṣadhyaścatā imāḥ ||  
  
caṃdanaṃ cāpi raktākhyaṃ caṃdanaṃ cā gurustathā |  
kapūrośīrakuṣṭāni vālakaṃ cāpi keśaraṃ ||  
  
kaḥkolakaṃjāti phalaṃ jaṭāmāṃsīmurātathā |  
graṃthikaṃ rocanājātī putraṃ pippala vilvayoḥ ||  
  
pṛśnaparśī citrakaṃ ca lavaṃgakabhṛśaṃ tathā |  
kaḥkolaṃ cāpi guṃjāsyādudusvarakakāśmarī ||  
  
padmakāṣṭhaṃ śaṃkhapuṣpī mayūrasya śikhā tathā |  
plakṣogni maṃthaśca tathā muhuparśī kuśāḥ punaḥ ||  
  
pāṣāṇabhedakaṃ kṛṣṇaḥ śaṃkhapuṣpī ca rohiṇaṃ |  
śyonāko vṛhatī caiva pāṭalā mukhakarṇikā ||  
  
tulasī śikharī iṃdravallī bhṛṃgābhidho nṛpaḥ |  
tato parājitā tālamūlī cāpi kṛtāṃjali ||  
  
dūrvā śrīdevikanyākhyābhāratho bhadramustakaṃ |  
lavaṃgarahitāścaitā paṃcāśat saṃkhyakā iti ||  
  
dugdhaṃ vṛkṣatvayā kvāthairbrahmabhūrukvṛgudbhavaiḥ |  
gaṃdhapaṃkaprasthanādi vā sitairvāśubhairjalaiḥ ||  
  
kvāthāditoyairāpūryaśaṃkhaṃ tasminviloḍayet |  
gaṃdhāṣṭakaṃ tasya tasya devasyātha vinikṣipet ||  
  
gaṃdhāṣṭakasya saṃyogāt sāmarthyāddeśikasya ca |  
saśaktikajjalaṃ kuṃbhe bhavedevaṃ vidurbudhāḥ ||  
  
ādau kṛśānu saṃvaṃdhī kalādaśakamarcayet |  
dhūmārciruṣmājvalinījvālinī visphuraṃgiṇī ||  
  
suśrīḥ surūpā kapilāhavyakavyavahedraye |  
kalā ṣoḍaśakaṃ sauraṃ pūjayet tadanaṃtaraṃ ||  
  
tāpinī tāpinī dhūmrā marīcirjvālinī ruciḥ |  
suṣumṇā bhogadā viśvāvodhinīdhāriṇīkṣamā ||  
  
kalāḥ ṣoḍaśakaṃ cāṃdraṃ yajet paścād gurūttamaḥ |  
amṛtāmānadā pūṣā puṣṭituṣṭiratirdhṛtiḥ ||  
  
śaśinī caṃdrikā kāṃtirjyotsnāśrīprītiraṃgadā |  
pūrṇāpūrṇāmṛtākāṃtidāyinyaḥ svasyajāḥ kalā ||  
  
bhedāhi bhedasaṃjātāḥ kalāḥ paṃcāśadinduyuk |  
sannidhāyya pratiṣṭhāpyābhyarcayet kramaśastutāḥ ||  
  
nivṛttiḥ pratiṣṭhā vidyāśāṃtiṛddhiścadīpikāḥ |  
recikā mocikāpārā sūkṣmāsūkṣmāmṛtā tathā ||  
  
jñānadāpyāyanīcānyāpinī vyomarūpakā |  
anaṃtā sṛṣṭi ṛddhīkāsmṛtirmedhā ca kāṃtikā ||  
  
lakṣmīrdyutiḥ sthirāsthitiḥ siddhirjarā ca pālinī |  
kṣāṃtīścaryauratiḥ kāmāvaradāhlādinī tathā ||  
  
p. 40a)  
  
prītidīrghī tīkṣṇaraudrībhayā nidrāvataṃdrikā |  
kṣukrodhinī kriyotkārī mṛtyuḥ pītāśvetāruṇā ||  
  
asitā ca tathānaṃtā madhye madhye prapūjayet |  
ha oṃ saḥ śuci ṣaḍiti prati viṣṇustaveti ca ||  
  
triyaṃvakaṃ ca gāyatrī viṣṇuryoniṃ tathaiva ca |  
tārasya paṃcabhedotthakalānāṃ pūjane sudhī ||  
  
kalādaśakamāvāhya sṛṣṭyādyaṃ sannidhāpya ca |  
haṃsaḥ śuciṣaḍitpādyāṃ ṛcaṃ saṃjapya pūjayet ||  
  
prāṇasaṃsthāpanaṃ kṛtvā kalānāṃ pūjayeccatāḥ |  
evaṃ jarādyāstīkṣṇādyāḥ pītādyāśca vidhānavit ||  
  
nivṛttyādyāścāpi yajedukta yuktyā vicakṣaṇaḥ |  
akārokārakau proktau makāro viṃdunāmakau ||  
  
śaktiḥ śāṃtohyamīsaptadhruvabhedāḥ prakīrtitāḥ |  
aṃtimaudvāvimaubhedaupṛthageva samīritau ||  
  
tataḥ aśvatthapanastha cūtānāṃ pallavāmṛḍaṃ |  
vadhayediṃdravāruṇyālatayāsyedyanasya tu ||  
  
kalpavṛkṣadhiyātaṃ ca bhāvayet kalaśopari |  
pātraṃ taṃḍula saṃpūrṇaṃ nārikela phalānvitaṃ ||  
  
kalpavṛkṣaphalaṃ hyetatsthāpayedanayādhiyā |  
paṭṭavastrayuge nāpi ghaṭaṃ saṃveṣṭayet tataḥ ||  
  
etat pradhānakuṃbhasya sthāpanaṃ parikīrtitaṃ |  
atha pūrvādikāṣṭhāsu toraṇānāṃ samipataḥ ||  
  
yathecchayā maṃḍalāni kuryādvāṣṭadalāni ca |  
tadūrddhaṃśālipuṃjaṃ tu pratidvāraṃ samācaret ||  
  
dadūrddha pūrṇakalaśaṃ tatra ceṣṭāt prapūjayet |  
prāgdhruvaṃdharāṃ dakṣe paścādvākyatimuttare ||  
  
vighneśamatha cāgneyādiṣu kuṃbhān suvinyaset |  
amṛtaṃ durjayaṃ siddhārthakaṃ maṃgalamarcayet ||  
  
punaḥ pūrvādikāṣṭāsu kramādiṃndrādikānyajet |  
lokapālānmaṇḍaleṣu kuṃbhopari ca tadvacā ||  
  
airāvataṃ puṇḍarīkaṃ vāmanaṃ kumudāṃjadau |  
puṣpadaṃtaḥ sārvabhaumaḥ supratīkaṃ tadagrataḥ ||  
  
tato guruḥ svavedyāṃ tu gatvā svasyāsane viśet |  
saṃciṃtya mūlamaṃtreṇa mūrtiṃ tasmin guruttamaḥ ||  
  
tasyāṃ mūrtau mamāvāhya pūjayediṣṭa devatāṃ |  
smṛtvā mūlamanuṃ maṃtrī samyaṅnādī yathā tataḥ ||  
  
nirgamayya ca caitanyaṃ nāsikāgra vinirgataṃ |  
aṃjalau mātṛkā padmemahaḥ puṣpānvite guruḥ ||  
  
p. 40b)  
  
mastakāṃtaṃ samutthāpya tasyāmāvāhayet tataḥ |  
saṃsthāpanaṃ sannidhānaṃ sannirodhaṃ tataścaret ||  
  
saṃmukhīkaraṇaṃ cāpi sakalī karaṇaṃ tataḥ |  
tato vaguṃṭhanaṃ kāryamamṛtīkaraṇaṃ tataḥ ||  
  
paramīkaraṇaṃ kuryāt kramataḥ svasvamudrayā |  
kramādvidadhyācca tata upacārāt prakalpayet ||  
  
āsanāni prasūnāṃtānupacārān prakalpayet |  
tattanmaṃtravidhāneṣu proktāṃgāvaraṇānyapi ||  
  
sarvāṃta lokapālānāṃ tadastrāṇāṃ ca pūjanaṃ |  
vidhāya pūjāmevaṃ hi dhūpadīpanivedyakaiḥ ||  
  
kṛte nivedya ca tato maṇḍalaṃ paritaḥ kramāt |  
pravālāṃkura pātrāṇi sthāpanīyāni maṃtraṇā ||  
  
vedikāyā dakṣabhāge kṛtvā sthaṇḍilamuttamaṃ |  
saṃsthāpya vahni saṃskṛtya vaiśvadevaṃ samārabhet ||  
  
yathāvidhi tatastatra gaṃdhādyairdevatāṃ yajet |  
tatra praṇava pūrvābhirhutvāvyāhṛtibhiḥ purā ||  
  
juhuyān mūlamaṃtreṇa pāyasena ghṛtena ca |  
paṃcaviṃśatibhiḥ paścāddhṛtvāvyāhṛtibhiḥ punaḥ ||  
  
saṃpūjyatāṃ caṃdanādyaiḥ pīṭhamūrtau niyojayet |  
agniṃ visṛjya śiṣṭhena pāyasena valiṃ haret ||  
  
pārṣadebhyaścandanādi puṣpākṣata samanvitaṃ |  
tata utthāpya naivedyaṃ tatsthalaṃ śodhayet sudhīḥ ||  
  
punaryajeccopacāraiḥ paṃcabhirdarśayet tataḥ |  
tarpaṇaṃ vyajanaṃ chatraṃ cāmaraṃmukhavāsakaṃ ||  
  
sahasram ca japenmaṃtrī mūlamaṃtra samāhitaḥ |  
devatāyai nivedyāthataṃjapaṃ saṃpade tataḥ ||  
  
īśānadiśiyaḥ pūrve isthāpito vikirotra ca |  
suvarṇavastra saṃyuktaṃ karatyaṃ jalapūritaṃ ||  
  
nyasedatra yajedastra devatāṃ ghorarūpiṇīṃ |  
paścimāsyāṃ kheṭgakheṭadhāriṇīṃ siṃhasaṃsthitāṃ ||  
  
tiṣṭhansaṃpūjya ca tato gṛhītvātaṃ pradakṣiṇaṃ |  
bhramedaṃ tastu dakṣeti lokeśānāmitīrayan ||  
  
nālamuktairnodakena devājñā śrāvaryastataḥ |  
svasthānesthāpayettaṃtu puṇyaṃtreṇa tatorcayet ||  
  
upaviśya tu bhūyostu gaṃdhādyairmaṃtravittamaḥ |  
proktakuṇḍeṣu vidhivad vahne saṃsthāpanaṃ caret ||  
  
athāgni saṃskāraḥ |  
  
munayaḥ ucuḥ |  
  
agniḥ kva kva ca devāśca hūyategnau surān kathaṃ |  
tamprāpnuvaṃtite devābhinnākasmādvadasvanaḥ ||  
  
īśvara uvāca |  
  
na svarge na ca tīrtheṣu nauṣadhīṣu nabheṣu ca |  
ṛṣayordevatāḥ saṃti maṃtrāsravaṃ hi devatāḥ ||  
  
p. 41a)  
  
sādhakānāṃ phalaṃ dātuṃ tattadrūpaṃ dhṛtaṃ suraiḥ |  
mukhyasvarūpaṃ teṣāṃ tu maṃtrā eva na cetarat ||  
  
tanmaṃtrairyadrutaṃ vahnau kiṃ taddahati pāvakaḥ |  
grahaścinoti tacchreyo yathānāḍyonnajaṃ rasaṃ ||  
  
nirdoṣā tu yathā nāḍī vahedannarasaṃ laghu |  
devayogyo grahastacchredyāṃśaṃ vahate sure ||  
  
sūryabhātiṣubheṣṭharkanādryāśreyobhivarddhate |  
poṣayen vaidikānmaṃtrā nitarān haṃti cāmavat ||  
  
tatastribheṣu saumyasya nāḍībuddhivilāsakṛt |  
tasmāttriṣusitasyāpi vāmināmati puṣṭidā ||  
  
tatastriṣuśane sarve nāśayenmaṃtra saṃcayan |  
caṃdrasya sarvamaṃtrāṇāṃ puṣṭikartṛ tatastriṣu ||  
  
tataḥ satriṣvāranāḍīparenyatra vināśakṛt |  
tasmāt triṣurgurornāḍī satvaraṃ maṃtrasiddhidā ||  
  
rāhunāḍī triṣu tato na satpaiśācaketare |  
triṣṭhataḥ ketunāḍī tu sadbhūte devamaṃtrahṛt ||  
  
tithivāsarasaṃyogāt kṛtaśeṣādṣutāśanaḥ |  
khasthekaukutale netre pratyakṣegnau svarūpake ||  
  
mārayet sādhakaṃ khasthoharate bhūtale dhanaṃ |  
pratyakṣogniḥ phalaṃ datte śubhameva svarūpagaḥ ||  
  
nityanaimittike durgāhomādau na vicārayet |  
vahne tu sthāpanaṃ kuryādvaidikaḥ kalpamārgataḥ ||  
  
tāṃtrikaḥ kuṇḍasaṃskārānaṣṭādaśa samācaret |  
mūlamaṃtreṇa saṃpaśyet prokṣayedastra maṃtrataḥ ||  
  
kuśaiḥ saṃtāḍayet kuṇḍaṃ astramaṃtraṃ paṭhan tridhā |  
tataḥ kavacamaṃtreṇa kuṇḍasyā bhakṣaṇaṃmataṃ ||  
  
astramaṃtreṇa khananaṃ kuṇḍasyāṃgulamānataḥ |  
aṃguṣṭhānāmikābhyāṃ tāṃmṛdaṃ maṃtreṇa coddharet ||  
  
punaḥ śuddhamṛdātaṃ ca pūrayeddhṛdayāṇunā |  
samīkuryāt tatostreṇa secayet kavacena ca ||  
  
kāṣṭhādinākuṭṭayettanmaṃtreṇasyād yathādṛḍhaṃ |  
kuśaiḥ saṃmārjayet kuṇḍaṃ tataśca kavacāṇunā ||  
  
vilepanaṃ gomayābhiḥ kavace naiva kārayet |  
kavacenāgni sūryendu kalāḥ kuṇḍe viciṃtayet ||  
  
trisūtrīkṛta sūtreṇa veṣṭayet pratimekhalaṃ |  
trivāraṃ varmamaṃtreṇa kuṇḍapūjāṃ tataścaret ||  
  
tāraścāmukakuṇḍāya āsanaṃ tena so iti |  
eṣorghya ityādyūhaiśca sakalaṃ pūjanaṃ caret ||  
  
nābheśca mekhalānāṃ ca kuryādevaṃ prapūjanaṃ |  
saṃciṃtayet tatostreṇa tat kuṇḍaṃ vajravadṛṭaṃ ||  
  
p. 41b)  
  
vahnerjvālānilāsāya hṛnmaṃtreṇa kuśaistataḥ |  
kuṇḍasya tu caturdikṣu kuryānmārga catuṣṭayaṃ ||  
  
acchinnāgaiḥ kuśairvastramaṃtritaiḥ kuṇḍabhittiṣu |  
bhūtapretādidṛṣṭīnāma śucīnāṃ samācaret ||  
  
uccāṭanamime proktāḥ saṃskārā dhṛti saṃmitā |  
bhavedanena vidhinā kuṇḍasyāpyakṣa cāṭavaṃ ||  
  
vāmahome tu saṃskārā ādyāścatvāra eva hi |  
trisrastihyolikhedrekhāḥ prāśudagrācchadādhunā ||  
  
smṛtāśca prāṅmukhāgrāṇāṃ devāvillīśaṃ vāsavāḥ |  
udaṅmukhāgrarekhāṇāṃ brahmasūryaidavaḥ kramāt ||  
  
vilikhedarbhakāṇḍena vāmamārgestu maṃtrataḥ |  
trikoṇo pariṣaṭkoṇaṃ trikoṇaṃ citayasya tu ||  
  
viṣṇvīśa vāsavādīmāṃṣaṇḍāṃ tatra tu pūjanaṃ |  
vāmamārgetviṣṭa devāstrikoṇe pūjanaṃ bhavet ||  
  
saṃprekṣya praṇavenā yogapīṭhaṃ samarcayet |  
tadvidhiḥ saṃpravakṣyāmi maṇḍūkaṃ ciṃtayettale ||  
  
kālāgni rudraṃ tasyorddhaṃ śaktiyuktaṃ viciṃtayet |  
tadūrddhaṃ ciṃtayet kūrma tasya pṛṣṭhe vasuṃdharāṃ ||  
  
śvetadīpaṃ tatra ciṃtyaṃ sudhāsiṃdhu suveṣṭitaṃ |  
maṃdārān pārijātāṃśca saṃtānān haricaṃdanān ||  
  
kalpavṛkṣāṃśca tatraiva ciṃtayet pūjayedapi |  
etādṛśa gṛhe ciṃtyaṃ rasya maṇimayaṃ gṛhaṃ ||  
  
svarṇapīṭhaṃ tu tanmadhye tasya pādānviciṃtayet |  
puruṣārthāṃstu dharmādīn dharmajñānaṃ virāgatāṃ ||  
  
aiśvaryamiti cāṃgāni pīṭhasyoktāni tatra tu |  
madhyenaṃtaṃ tatra padmamānaṃdamayakaṃdakaṃ ||  
  
saṃchinnālaṃ tasya coktā vikāramayakeśarāḥ |  
prakṛtyātmaka pātrāṇi paṃcāśadvarṇakarṇikā ||  
  
sūryasyeṃdoḥ pāvakasya maṇḍala tritayaṃ tataḥ |  
tataḥ pūrvādikāṣṭhāsu satvaṃ rajastamastataḥ ||  
  
aṃtarātmā punaścātmā paramātmā tataḥ paraṃ |  
māyātatvaṃ ca jñānātmākatvātatvaṃ pratiṣṭhitaṃ ||  
  
vidyātatvaṃ paraṃ tatvaṃ yogapīṭhamitīritaṃ |  
svāgrādi prāgdakṣiṇena tatpadmakeśare prabhuḥ ||  
  
madhyāṃtaṃ pūjayedetājayāṃ ca vijayāṃ tathā |  
ajitākhyāṃ cāparājitāṃ nityāṃ ca vilāsinīṃ ||  
  
dogdhīmadyorāṃ ca tathā maṃgalāmatha tatra tu |  
hrī& sarvaśakti kamalāsanāya nama uccarat ||  
  
datvā puṣpāṃjaliṃ kuṇḍe pūjayed bhuvaneśvarīṃ |  
āvāhanādi paramīkaraṇāṃtaṃ ca pūjayet ||  
  
p. 42a)  
  
kāmonmattaṃ śivaṃ tatra devīmṛtumaṃtī tathā |  
gāṇeśa śaivaśāketeṣu dhyāyet saṃpūjayediti ||  
  
vaiṣṇe ca tathā śaure lakṣmīmṛtumatīṃ smaret |  
nārāyaṇasya saṃyogājjātamagniṃ viciṃtayet ||  
  
araṇyātmaṇito vipragehā vahniṃ kumārikāṃ |  
suvāsināsadvastrākṛtaśaucā samāharet ||  
  
pātrāṃtareṇa pihite tāmrapātrādike śubhe |  
agnipraṇayanaṃ kuryāccharāve vātha nūtane ||  
  
dadyādaṃtreṇa pātregniṃ kavacena pidhāya ca |  
jīrṇeśarāve kāpāle bhinnapātre tatholmuke ||  
  
nāgni praṇayanaṃ kuryād vyādhi hānibhayāpahaṃ |  
kravyādāṃśaṃ ca nairṛtye tyajedastreṇa vahnitaḥ ||  
  
devāṃśaṃ mūlamaṃtreṇa sthāpayedagrataḥ sudhīḥ |  
paścāttamagniṃ saṃskāraiḥ saṃkuryādvīkṣaṇādibhiḥ ||  
  
pradīpakalikākāraṃ teja āvāhayettataḥ |  
aikyaṃ jāṭharavaiṃdavyaṃ vahnibhyāṃ pārthivasya ca ||  
  
smṛtvāgni bījakenātha caitanyaṃ yojayedratha |  
oṃkāreṇābhimaṃtryātha dhenumudrā mṛtīkṛtaṃ ||  
  
saṃrakṣa ca śareṇātha kvacenāvaguṇṭhayet |  
tataḥ saṃpūjya kuṇḍasyadrāmapatiḥ pradakṣiṇaṃ ||  
  
praśavena tataḥ svasya saṃmukhaṃ sviṣakuṃḍake |  
devyāyonau tatra jānuspṛṣṭa bhūmau ca deśikaḥ ||  
  
śivavījamiti dhyātvā niḥkṣipedāśuśukṣaṇiṃ |  
devadevyorācamanaṃ maithunītadhiyācaret ||  
  
citpiṃgala hanahana pacapaca dahadaha |  
sarvajñā jñāpayasvā hātārādi jinavarṇakaḥ ||  
  
amuṃ manuṃ prabhāṣyaiva kṛśānuṃ jvālayet tataḥ |  
maṇivaṃdhau samau kṛtvā karau tu prasṛtāṃgulī ||  
  
madhyame tilite kṛtvā tanmadhyāṃguṣṭakau kṣipet |  
iyaṃ sā paramāmudrā jvālanī homakarmaṇi ||  
  
agniṃ prajvalite vaṃde jātavedaṃ hutāśanaṃ |  
suvarṇavarṇamanalaṃ samiddhaṃ sarvatomukhaṃ ||  
  
anena jvalite maṃtreṇopatiṣṭheddhutāṃśanaṃ |  
mukha naiva dhamedagniṃ mukhā devohyajāyata ||  
  
prādeśamātrāṃ samidhaṃ mulāgradyutasaṃplutāṃ |  
tūṣṇīṃ vahnau samutkṣipyajikāyā devatā nyaset ||  
  
vinyasedātmano dehe maṃtrī jihvādavirbhujaḥ |  
liṃgapāyu śirovaktraghrāṇa netreṣu sarvataḥ ||  
  
vahnirāghrīśa saṃyuktāḥ sādiyāṃtāḥ saviṃdavaḥ |  
varṇāmaṃtrāḥ samuddiṣṭā jihvānāṃ saptadeśikaḥ ||  
  
p. 42b)  
  
kuśaiḥ palāśādiparṇai vā sa pavitreṇa kenacit |  
tataḥ pravinyasejjihvādehe maṃtrī vibhāvasoḥ ||  
  
saliṃgagudamurddhāsya nāsā netreṣu cakramāt |  
sa sarvāṃgeṣu jihvāstā vakṣyaṃte trividhātmikā ||  
  
hiraṇyāgagaṇāraktā kṛṣṇā caiva tu suprabhā |  
vahu ūpā cātiraktā jihvāḥ saptetisyatvikāḥ ||  
  
padmarāgā suvarṇānyā tṛtīyā bhadralohitā |  
lohitānaṃtaraṃ śvetādhūminī ca karālikā ||  
  
rajasyo rasa vā vahnervihitā kāmyakarmasu |  
viśvamūrtisphuliṃginyau dhūmravarṇa manojavā ||  
  
lohitānyā karālākhyā kālītāmasya īritā |  
etāḥ saptaniyuktaṃte krūrakarma sumaṃtribhiḥ ||  
  
svasvanāma samābhāḥ syurjihvākalyāṇaretasaḥ |  
amartyapitṛgaṃdharvayakṣanāgapiśācakāḥ ||  
  
rākṣasāḥ saptajihvānāmīritā adhidevatā |  
jihvāsu tridaśādīnāṃtattatkārya samāptaye ||  
  
juhuyādvāṃchitāṃ siddhiṃ dadyustā devatāmatā |  
analerāghiṃvaṃdvaṃtāḥ sā diyāṃ tākṣarānvitāḥ ||  
  
maṃtrī pravinyased bhūyā vahneraṃgāni vai kramāt |  
sahasrārciḥ svasti pūrṇa uttiṣṭha puruṣastathā ||  
  
dhūmavyāpī saptajihvo havyavāhā tṛtīyakaḥ |  
aśvodarajavaiśvānarākhyakaumāra tejasaḥ ||  
  
viśvamukho devamukho mūrtayoṣṭau prakīrtitāḥ |  
pradakṣiṇa krameṇaiva saṃsiṃcya ca tato jalaiḥ ||  
  
mekhalo parisaṃśuddhaiḥ punardarbha catuṣṭayaiḥ |  
prāgagrairudagraiśca hitvā pūrvāṃ paristaret ||  
  
ekumekhalake kuṇḍe mekhalādhaḥ paristaret |  
dvimekhale dvitīyāyāṃ madhyamāyāṃ trimekhale ||  
  
sthaṇḍile sikatānāṃ tu vāstubhūmau paristaret |  
nālamekhalayormadhye paridhi sthāpanāya ca ||  
  
raṃdhraṃ kuryāttathā vidvānmadhyamāmekhalopari |  
palāśakāśmarī vilvavikaṃkaṭa samudbhavān ||  
  
ekavṛkṣodbhavānārdrān paridhītvāhu mātrakān |  
prāṇānāyamya vidhivat paristīrthakuśāṃtaraiḥ ||  
  
svagṛhokta vidhānena vāyudeśācca pūrvataḥ |  
sruksruvau ca praṇītāṃ ca prokṣaṇīpātra yugmakam ||  
  
ādyasthālīṃ ca paridhīnidhyā ca kuśamuṣṭayaḥ |  
adhomukhāni pātrāṇi homadravyaṃ valiṃ tathā ||  
  
p. 43a)  
  
gaṃdhapuṣpākṣatādīni sarvānyāsādayedatha |  
tānyabhyukṣya pavitreṇa cottānāni vidhāya ca ||  
  
prokṣaṇī pātrayugalaṃ paripūrya śubhāṃvunā |  
datvā kṣatānpavitraṃ ca tadūtyūyanidhāyayet ||  
  
diśyuttarasyāṃ tatpātraṃ praṇītāṃ pūryate budhaiḥ |  
tataḥ kiṃcit praṇītāṃvu prokṣaṇyādhāya tajjalaiḥ ||  
  
yajñasādhanasaṃbhāraṃ prokṣayen mūlamaṃtrataḥ |  
vṛṇuyād brāhmaṇaṃ śāṃtaṃ devatāṃ maṃtradīkṣitaṃ ||  
  
kuṇḍasya dakṣiṇebhāge veśayettaṃ kuśāsane |  
amukāmukagotrohamamukāmukagotriṇaṃ ||  
  
dīkṣāṃga bhūtahomesmin brahmāṇaṃ tvāṃ vṛṇo iti |  
vastrālaṃkārādikena kṛtvātaṃ paripūrayet ||  
  
kuryāt kuśavaddhuṃ cāpi labhyate brāhmaṇo na cet |  
kuṇḍamadhye tu ṣaṭkoṇagarbhitaṃ svarṇakarṇitaṃ ||  
  
nānākeśara saṃyuktaṃ caturdvāra samāvṛtaṃ |  
ciṃtayedaṣṭadalakaṃ caturasra trayāvṛtaṃ ||  
  
pūjāpīṭhaṃ tu tadvahnestatra maṇḍūka kādikān |  
jñānātmāṃtaṃ yogapīṭhaṃ saṃpūjyāṣṭa daleṣu tu ||  
  
prāgdakṣiṇena madhyāṃtaṃ pītāṃ śvetāṃ tathāruṇāṃ |  
kṛṣṇāṃ dhūmrāṃ ca pūjayedvisphuliṃginīṃ ||  
  
rucirāṃ jvālinīṃ ceti sarvaṃ pīṭhaṃ prapūjayet |  
sarvaśaktiḥ komalāsanāya dṛdvādaśākṣaraḥ ||  
  
samastapīṭhapūjāyāṃ vahnermaṃtra udāhṛtā |  
tato hutāśanaṃ dhyāyedvarasvastika śaktibhiḥ ||  
  
abhayena ca saṃyuktairbhujaiḥ samyagvirājitaṃ |  
siṃdūravarṇaṃ padmasthaṃ svarṇālaṃkārabhūṣitaṃ ||  
  
trinetraṃ ca jaṭāmaulimaruṇāsragitāṃvaraṃ |  
dhyātvaivaṃ manunānena pūjayedupacārakaiḥ ||  
  
vaiśvānaro jātavedo ihāvaha lohitākṣa |  
sarvakarmāṇi sādhaye svāhāṃtaḥ praṇavādikaḥ ||  
  
saptaviṃśatyakṣaroyaṃ maṃtraḥ syādvahni pūjanaṃ |  
tataḥ ṣaṭkoṇa madhye ca jihvā dhyānaṃ ca pūjanaṃ ||  
  
jihvā jvālārucaḥ sarvāvarābhayakarostathā |  
aiśyāṃ hiraṇyā svarṇābhāṃ śāṃtipauṣṭika siddhidā ||  
  
vaiḍūrya varṇā kanakā prācyāṃ staṃbhana kāryakṛt |  
vidveṣe tadvaṇādityanibhāraktāgni koṇagā ||  
  
p. 43b)  
  
kṛṣṇāṃjana ca paprakhyā naiṛtyāṃmāraṇakṣamāḥ |  
suprabhā padmarāgā bhāvāruṇyāṃ dhanadāyakā ||  
  
atiraktā jayābhāsoccāṭe vāyurdiśāgatā |  
vahurūpā tu ṣaṭkoṇa madhye ṣaḍvarṇa saṃyutā ||  
  
anekakārya saṃsiddhi nāśakartrī ca sāmatā |  
yathā kāryaṃ tathā jihvā dṛśyate cet svadiggatā ||  
  
jvālā rūpā tadā siddhiviparye tu viparyayaḥ |  
agnīśāsura vāyavyā devāgre cāpi dikṣu ca ||  
  
pūjayecca ṣaḍaṃgāni patre vyāvṛtti devatāḥ |  
iṃdrādīnsāyudhānyaścāt saṃpūjyāgniṃ punaryajet ||  
  
tataścādhomukhau kṛtvā sruksruvau tu pratāpayet |  
kuśāgraistu tayoragraṃ madhyaṃ madhyaiśca mārjayet ||  
  
mūlaṃ mūlaistridhā caiva mārjayitvā pratāpayet |  
dhṛtvātau vāmahastena prokṣayet prokṣaṇī jalaiḥ ||  
  
dakṣiṇeṇa karāgreṇa punaḥ saṃtāpayeccatau |  
kuśānkṣiptā tato vahnau svadakṣatau kuśāstare ||  
  
saṃsthāpya sruksruvau paścādghṛta saṃskāramācaret |  
samādāya ghṛtasthālī maṃtramaṃtreṇa secayet ||  
  
ghṛtaṃ tatra samāpūrya vīkṣaṇādi susaṃskṛtaṃ |  
vāyavye vāhyatāṃgāvot kṛtvā teṣu hṛdānyaset ||  
  
tāpanaṃ tu samuddiṣṭaṃ kuśadvayamataḥ kṣipet |  
ājye prajvalitaṃ vahnau vinyasetadghṛtānvitaṃ ||  
  
pavitrīkaraṇaṃ darbhadvayena jvalito hṛdā |  
varmaṇājyaṃ ca nīrājya vahnau darbhadvayaṃ kṣipet ||  
  
abhidyotanametatsyādudyotanamathocyate |  
kuśaṃ prajvalitaṃ cākṣye darśayattaddhṛdā kṣipet ||  
  
vahnābuddhāsya ca ghṛtamaṃgārānagniṣu kṣipet |  
ayaḥ saṃspṛśya maṃtrajñaḥ kuryādutplavanaṃ tataḥ ||  
  
astre maṃtraṃ japaṃ maṃtrāṃkuśau prādeśamātrakau |  
aṃguṣṭhānāmikābhyāṃ ca gṛhītvā ghṛtamutplavet ||  
  
tato dṛḍhaṃ kuśābhyāṃ tu svābhimukhyena saṃplavet |  
ghṛtaṃ tatsyāt saṃplavanaṃ ṣaṭsaṃskārā itīritāḥ ||  
  
uttamaṃ goghṛtaṃ proktaṃ madhyamaṃ mahiṣī bhavaṃ |  
adhamaṃ chāgalī jātaṃ niṣiddhaṃ tveḍakādijaṃ ||  
  
krītaṃ yadāpaṇe cājyaṃ svāducedgavyavattu tat |  
kuśadvayaṃ ghṛtenyasya tataḥ prādeśa saṃmitaṃ ||  
  
sa graṃthikatvāhvāgnaudvau śuklakṛṣṇau viciṃtayet |  
pakṣau vāma iḍāṃ dakṣe piṃgalāṃ madhyatastataḥ ||  
  
p. 44a)  
  
suṣumṇāṃ saṃsmarenmaṃtrī tato homaṃ samācaret |  
dakṣabhāgātsruveṇākṣyaṃ pragṛhnīṃyā hṛdādhunā ||  
  
dakṣenetre hutāśasyāgneye svāheti homayet |  
gṛhītvājyaṃ vāmabhāgā hṛdā vāmegni locane ||  
  
hunet somāya svāheti tyāgaḥ sarvatra saṃmataḥ |  
hṛnmaṃtreṇa gṛhītvājyaṃ madhyato madhyalocane ||  
  
hunettasyāgni somābhyāṃ svāheti ca tṛtīyakāṃ |  
dakṣabhāgāt punastyājyaṃ hṛnmaṃtreṇa samāharet ||  
  
agnivaktre'gnayesviṣṭe kṛte svāheti homayet |  
satārābhirvyāhṛtibhirājyena juhuyāt punaḥ ||  
  
juhuyādagnimaṃtreṇa trivāraṃ deśikottamaḥ |  
garbhādhānādikā vahneḥ samudvāhāvasānikāḥ ||  
  
śubhe karmaṇi kartavyā ājyāhutyaṣṭakaiḥ kriyā |  
praṇavaṃ pūrvamuccārya karmanāma samuccaret ||  
  
saṃpādayāmi svāheti sarvakarma svayaṃvidhiḥ |  
garbhādhānaḥ puṃsavanaṃ sīmaṃtonnayanaṃ caret ||  
  
jātaṃ vāgīśvarī garbhāt prāgvayeddhyo hutāśanaṃ |  
jātakarmaṃ tataḥ kṛtvā nālachedaṃ samācaret ||  
  
sūtakaṃ sādhayitvātha kuryānnāma yathāvidhiḥ |  
tṛptaye yasya pade tatsyāgnistannāmapūrvakaḥ ||  
  
cauropanayanaṃ vahnermahānāmnī vrataṃ tathā |  
mahāvrataṃ copaniṣaddhataṃ godānameva ca ||  
  
samāvartanamudvāhaḥ śākte vāgbhava pūrvakāḥ |  
tataśca vahneḥ pitarau devadevyādikau tathā ||  
  
pūjayitvā visṛjyātha mūlāgreṣu ghṛtaplutāḥ |  
samidho niḥkṣipetyaṃ ca vahnāvatha ca pūrvavat ||  
  
sa bījarasa nānāmnācaike kāmāhutiṃ hunet |  
tataścāṃgāni juhuyād vahnermūrtyaṣṭakaṃ tathā ||  
  
indrāgni lokapālāṃśca āyudhāni tataḥ paraṃ |  
maṃtreṇākāra pūrveṇa svāhāṃtena vicakṣaṇaḥ ||  
  
svāhā vasāne juhuyāddhyāyan maṃtradevatāṃ |  
caturvāraṃ sruveṇājyaṃ gṛhītvāsuci niḥkṣipet ||  
  
tenaiva tāṃ vidhāyāgnau hunettiṣṭan guruḥ svayaṃ |  
vauṣaḍaṃte vahnestu manunāsaṃ yade tat ||  
  
jihvāyāṃ madhyasaṃsthāyāṃ maṃtrī jvālāvalītaroḥ |  
tārādyairdaśabhirbhedaiḥ pūrvapūrva samanvitaiḥ ||  
  
p. 44b)  
  
manunā gāṇapatyena hunetpūrvaṃ daśāhutī |  
juhuyācca caturvāraṃ samaste naiva tena su ||  
  
saṃpūjya devatāpīṭhaṃ vahnau samyaktato guruḥ |  
agnirūpadharāṃ tatra pūjayediṣṭa devatām ||  
  
ājyena sadhyamanunā paṃcaviṃśati saṃkhyakaṃ |  
hunenmaṃtrī cāgnimukhevaktraikīkaraṇaṃ tvidaṃ ||  
  
ātmāgni devatānāṃ ciṃtayennaikyamātmavit |  
ekādaśātha mūlena hunedājyena vā hutiḥ ||  
  
rātrīsaṃdhyā name taddi proktaṃ deśikamuttamaiḥ |  
aṃgaprabhṛtyāmṛttīmāmekai kāmāhutiṃ hunet ||  
  
pūrvādi dikṣu kuṃḍeṣu sarveṣvapi yathāvidhiḥ |  
evaṃ vahniṃ susaṃskṛtya caruṃ gopayasā pacet ||  
  
na caitāmrādike pātre kṣāriteva śarādhunā |  
mūlādhunābhimaṃtryātha taṇḍulānśālisaṃbhavān ||  
  
tithi prasṛtimānena śarāṇuṃ prajapan kṣipet |  
prakṣālitena pātreṇa yāvadvaktraṃ pidhāya ca ||  
  
hra& maṃtreṇa tato mūla manunā deśikottamaḥ |  
pacedguruḥ prāṅmukhastasvinnetamabhidhārayet ||  
  
mūlena śruvasaṃsthena ghṛtenāthāvatārayet |  
haṃ maṃtreṇāstra saṃjapte kuśastīrṇe vibhajyatāṃ ||  
  
tridhāsvekaṃ devatāyai paraṃ vahnau nivedayet |  
śiṣṭaṃ śiṣyeṇasahito gururbhuṃjīta maṃtravit ||  
  
prādeśamātraṃ dvirjaptaṃ yathoktaṃ daṃtadhāvanaṃ |  
śiṣyāya dadyāt saradātviśodhyakṣālitaṃ tyajet ||  
  
ācāṃta maṃtraṃ ca yathā vidhitaṃ śikhāyāṃ vaṃdhaiḥ murakṣitamamuṃ   
pravidhāya maṃtrī |  
vedyāṃśayītakuśasaṃstaraṇeraṇanyāṃ śiṣyeṇa sārddhaṃ mamunā gadito   
dhivāsaḥ ||  
  
atha dīkṣādinakṛtyaṃ |  
  
samutthāyoṣasi punaḥ snānasaṃdhyādikaṃ caret |  
guruḥśiṣyo ṛtvijaśca gacchedyāga gṛhaṃ prati ||  
  
sarve te svasva kuṇḍeṣu juhuyuḥ saghṛtaistilaiḥ |  
punaḥ sādhyena manunā jyeṣṭhottara sahasrakaṃ ||  
  
apradīptena hotavyaṃ madhyamenāpyaniṃdhite |  
pradīpte lelihānegnau hotavyaṃ karmasiddhaye ||  
  
aṃdho budhaḥ sadhūme tu juhuyādyo hutāśane |  
yajamāno bhavedaṃdhaḥ saputra iti ca śrutiḥ ||  
  
yonarviṣijuhotyagnauvyaṃgāriṇi ca mānavaḥ |  
maṃdāgnirāmayāvī ca daridraścopa jāyate ||  
  
agneḥ karṇe homatovyādhi vādhānetreṃdhatvaṃ nāsikāyāmathāvidhiḥ |  
dravyachedomastakesyānmukhāṃtarhomaṃ kuryāt tena nityaṃ vipaścit ||  
  
p. 45a)  
  
yatra kāṣṭhaṃ tatra śrotre yatra dhūmastu nāsike |  
yatrālyajvalanaṃ netre yatra bhasma tu tacchiraḥ ||  
  
yatraiva jvalito vahnistatra jihvā prakīrtitāḥ |  
vaiśvānaraṃ sthitaṃ dhyāyet siddhomeṣu deśikaḥ ||  
  
śayānamājya homeṣu nivarṇaśeṣa vastuṣu |  
svarṇasiṃdūravālārka kuṃkumakṣaudrasannibhaṃ ||  
  
savarṇareva sauvarṇaḥ śobhanaḥ parikīrtitaḥ |  
bherīvāridahastīṃdradhvanirvahneḥ śubhāvahaḥ ||  
  
nāgaḥ caṃpakapunnāgapāṭalā yūthikānibhaḥ |  
padmeṃdīvarakalhāraḥ sarpirguggulusannibhaḥ ||  
  
pāvakasya śubhogaṃdho ityuktastava vedibhiḥ |  
pradakṣiṇāstyaktakaṃpāśchatrābhāḥ śikhinaḥ śikhāḥ ||  
  
śubhadā yajamānasya rājyasyāpi viśeṣataḥ |  
kuṃdendudhavalodhūmo vahneḥ proktaḥ śubhāvahaḥ ||  
  
kṛṣṇaḥ kṛṣṇagate varṇo yajamānaṃ vināśayet |  
śvetorājyaṃ nihaṃtyābhuvāya saḥ svarasannibhaḥ ||  
  
svaraḥ svara samovahne dhvaniḥ sarvavināśakṛt |  
pūtigaṃdho hutabhujorhyetu duḥkhaprado bhavet ||  
  
chinnavṛttāśikhā kuryān mṛtyuṃ dhanaparikṣayaṃ |  
śukapakṣanibho dhūmaḥ pārāvata samaprabhaḥ ||  
  
hāniṃ tu ragajātīnāṃ gavāṃ ca kurute'cirāt |  
evaṃvidheṣu doṣeṣu prāyaścittāya deśikaḥ ||  
  
mūlenājyena juhuyān paṃcaviṃśatimāhutiḥ |  
śiṣyaṃ snātaṃ paṃcagavyaṃ pāyayen maṃtravittamaḥ ||  
  
kuṇḍasyābhyā samānīya divyadṛṣṭyāvyalokayet |  
hṛtpuṇḍarīkā caitanyaṃ tasyātmani niyojayet ||  
  
ācāryastatra cādhvānaṃ ṣaḍvidhaṃ śodhayet kramāt |  
śodhanaṃ nāmatatvānāṃ kāraṇaikatva ciṃtanaṃ ||  
  
varṇādīnāṃ kalānāṃ ca tāsāṃ cidaikya ciṃtanaṃ |  
gururvahiḥ praviharet saṃskṛteṣūkta vartmanā ||  
  
sarvartvijaścaṃdanādyaiḥ saṃpūjyā prokta devatāṃ |  
sarvāvaraṇa saṃyuktau mūlena juhuyustataḥ ||  
  
paṃcaviṃśatidhā sarpiḥ saṃyutena payoṃdhasā |  
sruveṇākṣaṃ samityāṇyāsruvā śeṣaṃ kareṇa tu ||  
  
tatrā divyena hotavyaṃ tīrthe vāhyena vā tathā |  
dadyādvaliṃgaṃdhapuṣpadhūpapūrvakamādarāt ||  
  
nakṣatrāṇāṃ savārāṇāṃ rāśīnāṃ ca pṛthak pṛthak |  
devatābhyaḥ padaṃ proktā divānaktaṃ vadet tathā ||  
  
p. 45b)  
  
cāribhyaścātha sarvebhyo bhūtebhyaśca namo vadet |  
hunenmahāvyāhṛtibhisvato deśikasattamaḥ ||  
  
aṃgaprabhṛtyā vṛttīnāṃ hunedbhūyo ghṛtena vai |  
brahmārpaṇākhya maṃtreṇa sarvakarmachidesudhīḥ ||  
  
juhuyādāhutīraṣṭau kevalājyena maṃtravit |  
hutvā pūrṇāhutī maṃtrī srutvā mūlāṇunmatataḥ ||  
  
agnisaṃprārthyāgni sāṃgamaṃtreṇaikāhutiṃhunet |  
sarpiṣāsru ca māpūrya puṣpaṃ coparyadhomukhaṃ ||  
  
sruguparisruvaṃ datvā puṣpaṃ tatra prapātayet |  
savyottara karābhyāṃ ca saṃpuṭābhyāṃ ca śeṣavat ||  
  
saṃgṛhyotthāya saṃlagnau nābhautiryaṅnidhāya ca |  
pūrṇādarvītimaṃtreṇa mūlena vasu saṃyutaḥ ||  
  
dadyāt pūrṇāhutīstisraḥ sarvakāma prapūraṇīḥ |  
śrotriyasye tadduddiṣṭamanyaḥ pūrṇāhutiṃ caret ||  
  
mūlena vauṣaḍaṃtena svāhāṃtena tu vāmagaḥ |  
homaṃ tu māṃsamadyābhyāṃ tīrthājyābhyāṃ ca pūrṇatāṃ ||  
  
kuryāt svāhāṃta mūlena phalājyena tu vaidikaḥ |  
dakṣapādaṃ puraskṛtya dakṣaḥ pūrṇāhutiṃ caret ||  
  
śaktihome vāmapādaṃ vāmamārgī ca sarvataḥ |  
punaḥ saṃtyajya gaṃdhādyairmūlamaṃtreṇa maṃtravit ||   
  
kuṇḍādudvāsya vācāryo devatāṃ kalaśe nyaset |  
sāṃgāṃ śāvaraṇaṃ tatra pūjayecca yathāvidhiḥ ||  
  
saptavyāhatyagni jihvāṃgamūrtīnāmathaikikāṃ |  
dugdhena pariṣiṃcyāgniṃ prārthayīta tato guruḥ ||  
  
bhobho vahne mahāśakte sarvakāmapradāyaka |  
karmāṃtarepi saṃprāpte sānnidhyaṃ kurusādaraṃ ||  
  
iti maṃtreṇa saṃprārthya vahnimudvāsayedapi |  
tato brahmāṇamudvāsya brāhmaṇāya pradāpayet ||  
  
dvāviṃśatyalamātreyaṃ nirmitaṃ tāmrapātrakaṃ |  
taṇḍulaistat samāpūrya sahiraṇyaṃ sadakṣiṇaṃ ||  
  
dadyād viprāyatattuṣṭyai pūrṇapātramitīritaṃ |  
tataḥ parisarānagnau paridhīn prakṣipennatu ||  
  
nityanaimittikenāstu kṣipeddeśika sattamaḥ |  
vastreṇa netramaṃtreṇa śiṣyanetre nivadhyate ||  
  
kuṇḍāhaste samādāya nayanmaṇḍalasannidhau |  
sumanobhiḥ prapūryāsya aṃjalī kṣepayerdyade ||  
  
mūlamaṃtroccārapūrvaṃ devatāprītayeguruḥ |  
netravaṃdhamayāsyopaveśayet kuśasaṃstare ||  
  
p. 46a)  
  
tataśca pāṭhayan śiṣyaṃ maṃtramenaṃ gurūttamaḥ |  
ajñānatimirāṃdhasya jñānāṃjana śalākayā ||  
  
cakṣurunmīlitaṃ yena tasmai śrīguravenamaḥ |  
aṃtaḥ pūjāvidhānena saṃharejjanaṣeccataṃ ||  
  
śiṣyotha tasya maṃtrasya nyāsāṃ deho parinyaset |  
paṃcopacārairabhyarcyakalastheṣṭadevatāṃ ||  
  
yathokta vartmanā tatra sakalīkṛtyamācaret |  
athopaveśayecchiṣyaṃ bhūṣitaṃ maṇḍalāṃtare ||  
  
kuṃbhāsyastha suradruṃścamūrddhanyasya śiśorguruḥ |  
atha paṃcaninādaiśca viprāṇāṃ ca vanaiḥ saha ||  
  
susthitaṃ niyatātmānaṃ siṃcet kalaśapuṣpakaiḥ |  
yena prakāreṇa purāyojitaśca sudhāmayaiḥ ||  
  
toyairakṣarasaṃyuktairghaṭasthenaivartmanā |  
atha śiṣyaṃ cābhiṣiṃcedāśusaṃpadavāptaye ||  
  
gṛhītvābhyarcitaṃ pūrvaṃ karakaṃ hyastrarūpiṇaṃ |  
tattoyairabhiṣiṃcettaṃ rakṣāyai deśikottamaḥ ||  
  
janena śiṣṭena śiśuṃ gururā vāmayettataḥ |  
taddevasvarūpeṇa vidadhyāt sakalīkṛtiṃ ||  
  
vāsasī vimale ramye paridhāyājñayā guroḥ |  
ācamya nikaṭe tasya samyaktasya manuṃ triśaḥ ||  
  
dakṣakarṇevadedvidvānviprāyodakapūrvakaṃ |  
anyebhyastu vade devameva maṃtraṃ vicakṣaṇaḥ ||  
  
dakṣakarṇe triśovidyāmekoccāreṇacoccaret |  
eṣuvidhirdvijātīnāṃ strīśūdrāṇāṃ ca vāmataḥ ||  
  
svayaṃ jyotirmayīṃ vidyāṃ gacchaṃtīṃ bhāvayedguruḥ |  
agatāṃ bhāvayecchiṣyo na sosmīti viśeṣataḥ ||  
  
aṣṭottaraśataṃ śiṣyaḥ prajapedguruṇoditaṃ |  
aṣṭāviṃśativāraṃ vāhyaṣṭa kṛtvothavā japet ||  
  
gurudevātma maṃtrāṇāmaikyaṃ śiṣyo vibhāvayan |  
praṇāmaṃ gurave kuryāt sādhako bhaktimānmuhuḥ ||  
  
sāṣṭāṃgaścātha paṃcāṃgaṃ pūjākarmasusaṃyataḥ |  
hastābhyāṃ caraṇābhyāṃ ca jānubhyāṃ vakṣasā tathā ||  
  
mūrddhyā dṛṣṭyā tathā vācā cittenāṣṭhāṃga īritaḥ |  
hastajānu śirovākya * * * * * (?) īritaṃ ||  
  
alaṃkārāṃśca vāsāṃsidadyādṛtvigmya ādarāt ||  
  
īśvarāvarṇa vudhyānu dvijāsīṃbhiśca naṃdanaḥ |  
pradadyādgurave śiṣyaḥ svadhanārthaṃ tadarddhakaṃ ||  
  
daśāṃśaṃ vā pradadyācca vittaśāthya vivarjitaḥ |  
gobhūhiraṇya vipinagṛhakṣetrādikaṃ tathā ||  
  
p. 46b)  
  
akleśādanna vastrādi dadyādvittānusārataḥ |  
prākārāṃtaramālaṃvya guruṃ yatnene toṣayet ||  
  
tadadhīnamanānityaṃ tacciṃtana parāyaṇaḥ |  
tasyādābja rajobhūṣo bhavet sādhakasattamaḥ ||  
  
tato nānāvidhairbhakṣyairlehyacoṣyaistathā pare |  
brāhmaṇān bhojayet samyak pradadyādbhūri dakṣiṇāṃ ||  
  
evaṃ kriyāmayī dīkṣā saṃpadātrī nirūpitā |  
rājñāṃ dhanāhya vaiśyānāṃ viprāṇāṃ vyavasāyināṃ ||  
  
atha vīrāṇāṃ viśeṣaḥ ||  
  
kuladravyaiḥ samabhyarcya kulacakraṃ vidhānataḥ |  
śiṣyāya darśayet samyagdīkṣerya kaulikīmatā ||  
  
ṛṣyādi * ? sattāmenāṃ likhitvā bhūmimadhyagāṃ |  
puṣpādinā samabhyarcya śiṣyāyātha pradarśayet ||  
  
yadi śiṣye mahāprītistadākarṇe vadedguruḥ |  
tatopyatitarāṃ śiṣyo guruścedbhaktibhājanaṃ ||  
  
tadāgaṃḍūṣa pūrvāhi dadyādenāṃ gurūttamaḥ |  
nirvikalpopi śiṣyastadgṛhnīyāddhṛṣṭhamānasaḥ ||  
  
tadabhāvena siddhiḥ syāddevatāśāpamāpnuyā |  
siddhidravyaṃ mukhepūrya paṃcavyomāmṛtānvitaṃ ||  
  
abhiṣiṃcet priyaṃ śiṣyaṃ gaṃḍūṣākhyoyamīritaḥ |  
ayaṃ dīkṣākramaḥ prokto bhogayuksiddhimicchatāṃ ||  
  
atha kulastrīṇāṃ viśeṣaḥ |  
  
vīrakāṃtāṃ samānīya suśīlāṃ suyaśasvinī |  
kulabhaktaguruṃ prāpya dīkṣayet kuladīkṣayā ||  
  
pārānaṃdarasāghūrṇalocanāṃ kulajāṃ satīṃ |  
tāṃbūla pūgapūrṇāsyāṃ guruvākyarataḥ mukhī ||  
  
nijaputrīvadācāryastadbhālapaṭṭake likhet |  
śakticakraṃ tridhāvṛtya likhet kāmakalāṃ tataḥ ||  
  
tanmadhye deyamaṃtreṇa darbhitaṃ māmalāṃchanaṃ |  
tatra devīṃ samāvāhya dhṛtvā tatra prapūjya ca ||  
  
tatastatputrikākarṇe ṛṣiśchaṃdaḥ samanvitaṃ |  
mūlamaṃtraṃ tridhāvṛtya kathayed vāmakarṇakaḥ ||  
  
adyaḥ prabhṛti putrītvaṃ kuladīkṣārcaneratā |  
yathopadiśyavidhinā sāmarasyaṃ samānayet ||  
  
ityanujñāṃ gurorlajjādaṇḍavat praṇamedbhuviṃ |  
trāhinātha kulācāra padminī padmanāyakaḥ ||  
  
tvatpādāṃbhoruhacchāyāṃ mūrddhni dehi yaśodhana |  
gurave dakṣiṇāṃ dadyāttāṃbūlāruṇalocanaḥ ||  
  
svakulaṃ paramīkṛtya yathoddiṣṭaṃ samarcayet |  
aṃgāvaraṇa pūjādauyadina kramate kulaṃ ||  
  
p. 47a)  
  
tadā mūrddhni guruṃ dhyātvā kulāmṛtarasena tu |  
tarpayitvā kulaṃ dhyātvā japenmaṃtraṃ nirākulaṃ ||  
  
atha varṇamayīdīkṣā |  
  
atha varṇamayīṃ dīkṣāṃ śṛṇvaṃ tu jñānadāyinīṃ |  
puṃprakṛtvātmakatvaṃ ca varṇānāṃ samudīritaṃ ||  
  
tādṛskaṃ ca śarīrasya proktamevāstideśikaiḥ |  
tatastanau śiśornyasye darśāndeśikasattamaḥ ||  
  
saṃharedvaiparītyena varṇān tatsthāna saṃsthitān |  
deśikeṃdraḥ svasāmarthyādājñayā devatātmanaḥ ||  
  
devatātmā bhavecchiṣyastadā saṃlīna tatvakaḥ |  
tatastu śiṣya caitanyaṃ paramātma niyojayet ||  
  
tānarṇāṃstata utpādya nyasecchiṣya śarīrake |  
tasmiṃśca sṛṣṭi kramatastaccaitanyaṃ punarnyaset ||  
  
bhavecchiṣ.yo devatātmā nityānaṃdātmakaḥ śivaḥ |  
jñānadārṇamayīdīkṣā kathitāḥ sarvasiddhidā ||  
  
atha vakṣye kalāṃ dīkṣāṃ maṇimādyaṣṭasiddhidāṃ |  
veda paṃcakalāṃ dīkṣādakṣeṣṭa trikalāmatā ||  
  
kupaṃcāśat kalā vāme siddhamaṃtra gurostu sā |  
grāhyādrutaṃ siddhakartrī viparīte viparyayaḥ ||  
  
kalā nivṛtti pramukhā bhūtānāṃ paṃcaceritāḥ |  
śiṣyakāye bhūtamaye vedhayettā kramātsudhīḥ ||  
  
pādādi jānuparyaṃtaṃ nivṛttiḥ saṃsthitāḥ kalāḥ |  
jānvoḥ sakāśādānābhiḥ pratiṣṭhākhyāḥ kalāsthitāḥ ||  
  
nābhitaḥ kaṇṭhaparyaṃtaṃ vidyākhyā saṃsthitāḥ kalāḥ |  
kaṇṭhatohyālalāṭāṃtaṃ śāṃtyākhyā saṃsthitāḥ kalāṃ ||  
  
bhālācchirāvadhiḥ proktā śāṃtyatītākalāḥ tathā |  
saṃhṛtiḥ kramato vidvān vedhayet sthānatonyataḥ ||  
  
sthāne svīyājñayā caiva dīkṣā paṃcakalāḥ smṛtāḥ |  
aṣṭatriṃśatkalādīkṣāyuktiṃ śṛṇvaṃ tu devatāḥ ||  
  
krameṇakādikāvarṇāpatra dvādaśa saṃsthitāḥ |  
vilomābhādikā yatra tatra sthāna dvaye kalā ||  
  
bhāvanīyāstu sūryasya ṣoḍaśāsuvidhostathā |  
yakārādisthale vahnerbhāvanīyāḥ kalādaśaḥ ||  
  
tato varṇa kalānāṃ tu varṇasthānārccamaṃ hṛtiḥ |  
punaścajanayecchiṣyaṃ kalādīkṣāvidhiḥ svayaṃ ||  
  
atha vedhamayīdīkṣā |  
  
kaulike vāmamārge ca vedadīkṣā phalapradā |  
anyāstāda dakṣiṇemārge'nyathādbhūpatito bhavet ||  
  
p. 47b)  
  
dīkṣāṃ vedhamayīṃ vakṣyeyāṃ lajjā tyajate janaḥ |  
tatkālameva saṃsāraṃ jīvanmuktobhijāyate ||  
  
mūlādhāre tu śiṣyasya dhyāyet kaṃjaṃ caturdalaṃ |  
tasyāmadhye trikoṇe tu tanmadhye cāpi kuṇḍalīṃ ||  
  
trirāvartamayīṃ devīṃ vidyutpuṃjasvarūpiṇīṃ |  
māhādevamayīṃ sākṣāddhānamātra śarīriṇāṃ ||  
  
aṇoraṇīyasīṃ devīṃ cakraṣaṅka prabhedinīṃ |  
suṣumṇā vartmanādivyāṃ yāṃtiṃ śivagṛhaṃ prati ||  
  
sāṃtavādidalasthārṇāt padmasthāne samāharet |  
ṣaḍdale kamale taṃtulāṃta vādyarṇayugdale ||  
  
svādhisthāne guruḥ samyagyojayitvā tu vedhayet |  
tadarṇānānayedviṣṇauviṣṇuṃtaṃ nābhipaṃkaje ||  
  
phāṃtaḍādyarṇasaṃyukte digdale vedhayet svayaṃ |  
varṇān tān yojayedrudrerudraṃtaṃ hṛtsaroruhe ||  
  
kāṃtaṭhādyarṇa patrābjairvedhayedīśvare svayaṃ |  
varṇān tānāharedasmin kaṃthapadmevataṃ tathā ||  
  
kalādalamaye padme svarān saṃyojya yatnataḥ |  
sadāśivetha saṃyojyatānstadbhrūmadhyapadmake ||  
  
dvidalehakṣa saṃyukte vedhayitvātha deśikaḥ |  
śaktyā sa daivamātmānaṃ nayet paraśivāvadhi ||  
  
deśikājñāvaśācchiṣyodagdhā jñānastadākṣitau |  
patedavāptavijñānaḥ sarvajño jāyate tataḥ ||  
  
sadāśivaḥ svayaṃbhūyāt satyameva na saṃśayaḥ |  
iyaṃ jñānapradā proktā dīkṣāvedhātmikā śubhā ||  
  
atha sparśamayīdīkṣā |  
  
guruḥ svasyaṃ guruṃ dhyāyet svahastai śivarūpiṇaṃ |  
mūlavidyāṃ ṣaḍaṃgaṃ ca mātṛkādi manuṃ japan ||  
  
śiṣyasya mastake datvā kṛpayā dakṣiṇaṃ karaṃ |  
paścādupadiśet proktā sparśadīkṣāti siddhidā ||  
  
sadāśiveti cidrūpe guruścittaṃ nidhāpayet |  
maṃtrānsamastāntajjātān dhyāyaṃtsvayaṃ tadātmakaṃ ||  
  
jāto gurośca kṛpayā kevalohaṃ sadāśivaḥ |  
iti dhyāyannupadiśedvāgdīkṣātkiyamīritā ||  
  
nimīlya nayane dhyātvā paramātmani devatāṃ |  
taddarśanānaṃda pūrṇanetrābhyāṃ vīkṣayed guruḥ ||  
  
śiṣyaṃ prasannacittaḥ san paścādupadiśoditi |  
maṃtrasiddhasya siddhyaisyādṛgdīkṣephalaṃpradā ||  
  
gurorā lokamātreṇa bhāṣaṇāt sparśanādapi |  
sadyaḥ saṃjāyate jñānaṃ sādīkṣā śāṃbhavī smṛtā ||  
  
bhuktimukti prasiddhyarthaṃ parikṣya vidhivadguruḥ |  
paścādupadiśenmaṃtramanyathāniḥ phalaṃ labhet ||  
  
p. 48a)  
  
atha upadeśo yathā |  
  
mahādīkṣā tathā dīkṣā upadeśastataḥ paraṃ |  
yuge kṛtādau kartavyā upadeśaḥ kalauyuge ||  
  
caṃdrasūryagrahetīrthe siddhakṣetre śivālaye |  
maṃtramātra prakathanamupadeśaḥ sa ucyate ||  
  
atha kaulikopadeśaḥ |  
  
nyāsajālaṃ vidhāyādau śaṃkhapātrādi sthāpanaṃ |  
kṛtvā devīṃ samabhyarcya makārapaṃcakaiḥ plutaḥ ||  
  
kāraṇaṃ tanmukhe datvā paścādvidyāṃ samuccaret |  
kathitoyaṃ maheśāni upadeśastu kaulikaḥ ||  
  
anyāyena ca yodadyādgṛhnātyanyāyataścayaḥ |  
dadato gṛhnato vāpi kulaśāpo bhaviṣyati ||  
  
guruśiṣyāvubhau mohoda parīkṣya parasparaṃ |  
aśāstrīyopadeśaṃ tu yo gṛhnāti dadāti ca ||  
  
bhuṃjītetāvubhau ghorānnarakānekaviṃśatiḥ |  
asaṃskṛtyopadeśaṃ tu yaḥ karoti vimūḍhadhīḥ ||  
  
vinaśyaṃti ca tanmaṃtrāḥ saikateśālivījavat |  
anarhamaṃtravijñānaṃ tiṣṭhati kadācana ||  
  
tasmāt parīkṣya vaktavya manyathā niḥphalaṃ bhavet |  
sacchiṣyāyāni bhaktāya tadjñānamupadiśyate ||  
  
tatprāpnoti vratī nityaṃ gokṣīrā tu yathā ghṛtaṃ |  
dhanecchā bhayalobhādyairayogyaṃ yadi dīkṣayet ||  
  
devatāśāpamāpnoti kṛtaṃ ca vikṛtaṃ bhavet |  
atha svapnalabdha maṃtropāsanama kramamāha ||  
  
svapnamaṃtrā mahādevi tridhā vai pariniṣṭitā |  
pātāle bhuvirāṭ cakraṃ svargatāṃḍava cakrakaṃ ||  
  
svarge cakradvayaṃ devī tripurākhyaṃ dvitīyakaṃ |  
ādau virāṭ tato devi śivatāṃḍavameva ca ||  
  
tṛtīyaṃ tripurākhyaṃ tu svapnamaṃtrāstridhā sthitā |  
tatraiva suhṛdaṃto ye te virāṭ cakragocarāḥ ||  
  
astrāṃtāstu maheśāni śivatāṃḍava gocarāḥ |  
tripurā cakramadhyasthāḥ vahnijāyāṃti kāmatāḥ ||  
  
ete maṃtrāstvautsukena bhuvi svapnena gocarāḥ |  
svapnamārgeṇa deveśi upadiṣṭāḥ śivena tu ||  
  
teṣāṃ tu lakṣaṇaṃ devi śṛṇu yatnena sāṃprataṃ |  
pātāla cakraṃ maṃtrāṇāṃ lakṣaṇaṃ śṛṇu sāṃprataṃ ||  
  
aṃjanaṃ guṭikāguptiścājñā siddhistathaiva ca |  
śivatāṃḍava cakrasya lakṣaṇaṃ śṛṇu pārvatī ||  
  
khaḍgavetāla siddhiśca parakāya pradeśanaṃ |  
carācara gatitvaṃ vahyaṇimādyaṣṭakaṃ tathā ||  
  
p. 48b)  
  
tripurā cakra maṃtrāṇāṃ lakṣaṇaṃ śṛṇu pārvatī |  
manorathasya cākleśa tripurācakramaṃḍale ||  
  
ṣaṣṭhisiddhīśvaro bhūtvā bhuvisvarge ca bhūtale |  
tatra kiṃ vā prakartavyaṃ kiṃ tatra maṇḍalaṃ bhavet ||  
  
ṛṣiśchaṃdādikaṃ dhyānaṃ pīṭhaṃ nyāsādikaṃ śiva |  
yatra noktaṃ mahādeva tatra tat tatkathaṃ bhavet ||  
  
svapnalabdhasya maṃtrasya ṛṣiḥ śiva itīritaḥ |  
gāyatrī chaṃdaścidrūpā devatā parikīrtitā ||  
  
kādibījaṃ svarāḥ śaktiravyaktaṃ kīlakaṃ mataṃ |  
pīṭhaṃ tu mātṛkāpīṭhaṃ dhyānādi mātṛkoktavat ||  
  
mūlamaṃtrā ṣaḍāvṛttyā ṣaḍaṃganyā samācaret |  
svapnalabdhe mahādevī dakṣamūrtiḥ paraṃparā ||  
  
pūjayed dakṣiṇāmūrtiṃ gurutvena maheśvarī |  
tadguruśca bhavedviṣṇustadguruścaturānanaḥ ||  
  
tadguruḥ śaṃkaraḥ prokta evaṃ gurukramomataḥ |  
jātasūtaka doṣasya vāraṇaṃkenavāṃ bhavet ||  
  
tanmevada mahādeva likhedaṣṭadalaṃ śubhaṃ |  
tanmadhye kalaśaṃ sthāpyaṃ tatra vai vaiparītyakaṃ ||  
  
vaṭapatre kuṃkumena likhitvā maṃtrameva tu |  
kalaśaṃ purataḥ sthāpya guroḥ prāṇānniveśayet ||  
  
guroḥ sakāśād grahaṇājjāta sūtakavāraṇaṃ |  
vinā puraskriyāṃ devi maṃtromṛta itīritaḥ ||  
  
tasmāt kuryāt puraścaryāṃ mṛtasūtakaśāṃtaye |  
yo maṃtraścetanāyuktaḥ sumaṃtraḥ siddhidāyakaḥ ||  
  
caitanyaṃ tu puraścaryā caitanyaṃ gurumeva ca |  
yaṃtracaitanyakaṃ devi maṃtracaitanyakaṃ tathā ||  
  
gurucaitanyakaṃ caiva caitanyaṃ tṛtaye namaḥ |  
caitanyatrayahīnoyaḥ samaṃtraḥ siddhido na hi ||  
  
puraścaryādyanukte tu diksahasraṃ japaṃ caret |  
dvāviṃśākṣaraparyaṃtaṃ diksahasraṃ prakīrtitaṃ ||  
  
taduttaraṃ mahādevī gajāṃtaka sahasrakaṃ |  
svapnalabdhe maheśāni tryaṃgātpuratkriyāmatā ||  
  
japahomau brāhmaṇānāṃ bhojanaṃ tritayaṃ mataṃ |  
atha svapnādilabdha ripumaṃtrasyā vivekyādi guroraniṣṭaphaladudevatāyāśca   
krameṇa parityāgarucyate ||  
  
śrīdevyuvāca |  
  
bhagavandeva deveśa guruṇā jñāninā yadā |  
lobhena maṃtrā dattaścettena duḥkhamavāpyate ||  
  
tadā kiṃ devakartavyaṃ saukhyaṃ yenopajāyate |  
ihaloke paritrāpi yena saṃlabhyate sukhaṃ ||  
  
p. 49a)  
  
īśvara uvāca ||  
  
prāyaḥ kaliyuge devi guravo lobha saṃyutāḥ |  
śiṣyā sukhepsavastena na tayorlabhyate kvacit ||  
  
prāyo maṃtragrahastena duḥkhāyaivopajāyate |  
tadarthaṃ saṃpravakṣyāmi sarvataṃtreṣu gopitaṃ ||  
  
vikṣiptatā maṃtradoṣe gurudoṣakadarthatā |  
ādhirvyādhirdevadoṣe tasmāttaṃ parivarjayet ||  
  
maṃtratyāgavidhiṃ vakṣye yena saṃjāyate mukhaṃ |  
vidvānsaṃbrāhmaṇaṃ jñātvā taṃtreṣu pariniṣṭitaṃ ||  
  
prātastasya gṛhe gatvā svīyaṃ duḥkhaṃ nivedayet |  
tatastena prakartavyo maṃtratyāgavidhiḥ paraḥ ||  
  
śuciḥ samāhito bhūtvā prārabhet pravaredine |  
aśeṣaduḥkhanāśāyadeśikaḥ pravaraṃ vidhiṃ ||  
  
tatrādauramya bhavane kuṃbhaṃ dīkṣāvidhiḥ kramāt |  
maṇḍape sthāpayedvidvān pūrayettajjalaiḥ śubhaiḥ ||  
  
viloma maṃtrapāṭhena tatrāvāhyeṣṭha devatāṃ |  
sakalīkṛtya saṃpūjyā varaṇāni prapūjayet ||  
  
evaṃ sāvaraṇāmiṣṭvāmaṃtrī maṃtrasya devatāṃ |  
hunedvilomamaṃtreṇa goghṛtena sahasrakaṃ ||  
  
aṣṭānvitaṃ śataṃ cāpi tataḥ satarpayet prabhuṃ |  
brahmārpaṇena manunā devatābhyo valiṃ tataḥ ||  
  
yavānnaiścāpi dugdhānnairdigvidikṣvadha ūrddhvataḥ |  
āyāhīndrasurādhīśaḥ śatamanyo śacīpate ||  
  
namastubhyaṃ gṛhāṇe saṃpuṣpadhūpādikaṃ valiṃ |  
āyāhi tejasānātha havyavāhavalaprada ||  
  
gṛhāṇa puṣpadīpādi valimenaṃ prayojitaṃ |  
pretanāthatva māyāhi bhinnāṃ janasamadyute ||  
  
valiṃ dalaṃ gṛhītvemaṃ suprīto varatobhava |  
namaste rakṣasāṃ nātha nir-ṛte tvamihāgataḥ ||  
  
gṛhāṇa valipūjādi mayā bhaktyā niveditaṃ |  
paripaścima dikpāla jalanātha namostute ||  
  
bhaktyā niveditāṃ pūjāṃ gṛhītvā sukhamāpnuhi |  
prabhaṃjana prāṇapatetvamehi saparicchada ||  
  
mayā prayuktaṃ vidhivad gṛhāṇa valimādarāt |  
kuberatārakādhīśāvagacchaitāṃ surottamau ||  
  
puṣpadhūpādibhiḥ prītau ca bhavetāṃ varadau mama |  
īśatvameveṃ hi bhagavan sarvavidyāśrayaprabho ||  
  
pūjitaḥ puṣpadhūpādyaiḥ prīto bhavavibhūtaye |  
āyāhi sarvalokānāṃ nātha brahman samarccanaṃ ||  
  
p. 49b)  
  
gṛhāṇa sarvavighnānmenirvartaya namostute |  
āgaccha varadāvyakta viṣṇorviśvasyanāyaka ||  
  
pūjitaḥ paramābhaktyā bhavattvaṃ sukhado mama |  
tataḥ saparivārāṃśca pūjayen maṃtra devatāṃ ||  
  
maṃtreṇa viparītena puṣpadhūpopacārakaiḥ |  
tatastu prārthayed vidvān pūjitāṃ maṃtradevatāṃ ||  
  
ānukulyādyanālokhyamayātaralabuddhinā |  
upātto duḥkhado maṃtra taddoṣaṃ vinivartaya ||  
  
pāpaṃ pratihataṃmestubhūyācchreyaḥ sanātanaṃ |  
tanotu mamakalyāṇaṃ pāvanī bhaktireva ca ||  
  
iti saṃprārthya maṃtreṇa maṃtrayaṃtra vilomataḥ |  
likhitvāmala karpūraścaṃdanena samarcayet ||  
  
kalaśopari saṃsthāpya bhaktyā paramaṃyāṃ yutaḥ |  
tadyaṃtraṃ svasya śirasi vadhyāsmāyā ghaṭodakaiḥ ||  
  
maṃtrapūtaiḥ punaścātyaṃ kuṃbhatoyaiḥ prapūrayet |  
tanmadhye maṃtramaṃtraṃ ca niḥkṣipyātha prapūrayet ||  
  
taṃ kuṃbhaṃ nimnagānīre śuddhevānya jalāśaye |  
visṛjedatha vipraśca yathāśaktyā pratoṣayet ||   
  
itthaṃ kṛtavidhānasya durlabhasya manorujaḥ |  
vinaśyaṃti na saṃdehaḥ kramāccittaḥ prasannatā ||  
  
jāyatetī ca saṃpanno varddhate tat kulaṃ kramāt |  
evamuktā manutyāgo gurustyāgastathonyate ||  
  
maṃtroyaddevatāyāḥ syāttithau tasyā bhavedvratī |  
gurutyāgasya saṃkalpaṃ kuryātta doṣapūrvakaṃ ||  
  
gurvaṃtaraṃ ca saṃciṃtyanaraṃ vā devameva vā |  
rāśikūṭena saṃśuddhaṃ devatāṣṭaka madhyataḥ ||  
  
kuryādekaṃ guruṃ tatra pūrvā bhāve paraṃparaṃ |  
ādau tu dakṣiṇāmūrtiḥ sūryaścaṃdro hutāśanaḥ ||  
  
maṃtrāvaraṇadevatva jñātidevaḥ kuleśvaraḥ |  
deśadeva ime tvaṣṭyai naro vā lakṣaṇānvitaḥ ||  
  
guroryugmaṃ pūjayitvā nāsannata guruṃ dvayaṃ |  
devatāmnāya saṃproktaṃ dravyaṃ tannāmato yajet ||  
  
triparṇasya palāśasya prāgramuṣṭiṣu dakṣiṇe |  
prādeśa pramitānāṃ ca kuśānāmūrddhvavartmani ||  
  
toyaṃ pūrṇaṃ ghaṭaṃ prācyāṃ dugdhapūrṇāṃ ca paścime |  
uttare tu surāpūrṇamāprāyadravyamīritaṃ ||  
  
prāgguroścāpi caitanyaṃ praviṣṭaṃ nūtane gurau |  
iti saṃciṃtya maṃtrastu tasmāllabdho viciṃtayet ||  
  
p. 50a)  
  
aṣṭottara sahasraṃ ca manuṃ japtvā samāpayet |  
maṃtrasya varṇasaṃkhyākāndevatā prītikārakaiḥ ||  
  
dravyaistu bhojayedviprān devatārādhanakṣamān |  
tadabhāve vaidikāṃśca maṃtrā vedamayāyataḥ ||  
  
tadāmnāya pravṛttān vā tadabhāve tu bhojayet |  
evaṃtyāgoguroruktaḥ sarvataṃtreṣu gopitaḥ ||  
  
asiddhoyaḥ svayaṃ śiṣyaṃ kathaṃ saṃtārayiṣyati |  
devatyāgaṃ pravakṣyāmi sarvataṃtreṣu gopitaṃ ||  
  
kṛta nityakriyaḥ pūjāṃ devatāyāṃ samācaret |  
saṃkalpaṃ ca tataḥ kuryāddhenu tyāgādi pūrvakaṃ ||  
  
parokṣaṃ vā samakṣaṃ vā guroḥ saṃprārthayetsuraṃ ||  
  
trailokyanāthajagadīśamaheśvarastvaṃ   
brahmāṇḍakoṭijaṭharādbhutaśāṃtyaciṃtya |  
yastvaṃ mayālpamatinādvibhujādidehī dhyāto parādhaṃ śatakaṃ   
mamatatkṣamasva ||  
  
tvaṃ sūryacaṃdradahaneśagaṇeśaviṣṇurbrahmeṃdraśaktinarayāganagasvarūpa |  
dhyāto sivālyaviṣayeparipūjitositanmeparādhaśatakaṃ bhagavan kṣamasva ||  
  
vedopi naiva munayo na ca bhāratītvāṃ jānāti maṃdamatinā svaguruktarītyā |  
dhyātastvamevamaparādhakṛtāmayedaṃ duḥkhaṃ   
pralabdhamadhunāśaraṇāgatoṣaṃ ||  
  
dhyānaṃ karomi manasā na ca tehyanaṃta maṃtrākṣarātmakamidaṃ   
paribhāvayāmi |  
rūpaṃ tvadīyamiti yatpravadaṃti vedāḥ siddhirjayānna ca vahiḥ kṛtapūjanādyaiḥ   
||   
  
evaṃ saṃprārthya deveśaṃ praṇameddaṇḍavat punaḥ |  
maṃtrapūtyādikaṃ sarvaṃ gurave tatsamarpayet ||  
  
tadabhāve pūjakāṃtadbhaktāya pradāpayet |  
kuryājjapaṃ dviguṇitaṃ sarvatrāpi ca taddhitān ||  
  
prāgvacca bhojayedviprān gurvādīṃścāpitoṣayet |  
evaṃ tu devatā tyāgo mayātubhyaṃ niveditaṃ ||  
  
dīkṣāṃtaraṃ maheśāni pratyahaṃ prajapanmanuṃ |  
prāṇāṃtepi na vaityājyastyāgācchāpamavāpnuyāt ||  
  
japaṃ pūjā tato jāpyaṃ kuryād yatnena nityaśaḥ |  
pūjāṃte prajapen maṃtraṃ na maṃtraṃ kevalaṃ japet ||  
  
pūrṇābhibhiṣekahīnasya pūjāpaṃcopacārikāḥ ||  
  
iti śrītaṃtraciṃtāmaṇau dīkṣāvidhinirṇaye nāma daśamaḥ prakāśaḥ || 10 ||  
atha pūrṇābhiṣekadīkṣāmāha ||  
  
p. 50b)  
  
pūrṇābhiṣekadīkṣā tu caṃdrasūryagrahe bhavet |  
suṃdarī tāriṇī kālī kramāddīkṣā trigāminī ||  
  
kramāt pūrṇe maheśāni kramāchaṃbhurbhaviṣyati |  
caṃdrāgni pakṣa ṣoḍhākhya parānirvāṇa tatparā ||  
  
ṣaṭsāṃbhavaṃ tato devi cakrasaṃbhedanena ca |  
svacakradeha vijñānaṃ parakāya praveśanaṃ ||  
  
etadjñānādbhavenmedhā dīkṣā proktā mayā tava |  
hādrāviḍaṃ nigaditaṃ śṛṇukādau maheśvarī ||  
  
cakrāgni rasarājñī ca mahārājñī tataḥ śive |  
mahākāmakalākālī guhyakālī tataḥ śive ||  
  
guhyakālī dvidhā proktā sakalā niṣkalā kramāt |  
daśavaktrā tu sakalā proktā vā sṛṣṭikā kalā ||  
  
ugrāsaumyā mahākrūrā tridhā sāpi prakīrtitā |  
niḥkalāguhyaśaṃśaṃtā kālībhedena kīrtitā ||  
  
kevaleyaṃ bhavenmedhāhuyī sāmrājyarūpiṇī |  
caṃdrāgni vedapaṃcārṇā tathā nīlā krameṇa ca ||  
  
haṃsatārā mahānīlā tadaṃte cīna śāṃbhavī |  
kevalā tu bhavenmedhā siddhiṛddhi kriyādvidhā ||  
  
tritayā divyasāmrājyamedhā dīkṣā prakīrtitā |  
devarūpā divyarūpā maṃtrarūpā mahābalā ||  
  
sarvarūpā sarvapūrvā mahat sāmrājyamedhayā |  
siddhiṛddhikrameṇaiva bhedavāhulyamīritaṃ ||  
  
vidyārājyābhidhādīkṣā chinnamastāvidhau smṛtā |  
caṃdravahni rasoraktaśyāmā ca ṣoḍaśī tathā ||  
  
paraṣoḍhā saptadaśī tadajātā parā bhavet |  
dīpinīmālinī kullākramādvidyādirājyadā ||  
  
vagalāyā maheśāni sāmrājya parameṣṭhatā |  
caṃdraveda sūkṣmamerurmaṃtrahīnaṃ śivāṃtaraṃ ||  
  
hṛdayaṃ ca śatārṇāṃ ca paṃcārṇaṃ kullukā tathā |  
gāyatrī kramayogena sāmrājya parameṣṭhyaṃ dhṛk ||  
  
etatpaṃcaka saṃyuktaḥ sarvasāmrājya buddhi dhṛk |  
śrīdivya sarvasāmrājyadīkṣā sarvottarā bhavet ||  
  
tatopi dīkṣā deveśi nāsti brahmāṇḍa golake |  
daśavidyā prabhedāśca mahāvidyā prabhedajāḥ ||  
  
siddhividyā prabhedāśca mahāmaṃtrāstathaiva ca |  
tadaṃga maṃtrādeveśi śāvaraṃ deśaśāvaraṃ ||  
  
kālaśāvarakaṃ devi tathaiva siddhaśāvaraṃ |  
tridhādarśana maṃtrāśca tathāmnāya kramodbhavāḥ ||  
  
kādihādikahatvena ūrddhvāmnāyāt kalau śive |  
tathāyatanamaṃtrāśca yatkiṃcinmaṃtrajālakaṃ ||  
  
sarvādhikāro deveśi etaddīkṣāvidhau bhavet |  
etaddīkṣā samāyuktaḥ sākṣācchrī kālikāsvayaṃ ||  
  
p. 51a)  
  
praharākṣu krameṇaiva daśavidyā svarūpadhṛk |  
kāmakalābhidhāvidyāḥ sa bhedā vṛttidevatāḥ ||  
  
aṃgamaṃtrāstathānyepi tasyacāstragatāḥ sadā |  
kramadīkṣā maheśāni paṃcavidyāḥ subhedataḥ ||  
  
tadaṃgamaṃtrā gāyatrī kullukā paṃcakaṃ śive |  
anyavidyāvidhau proktaṃ rahasyāti rahasyakaṃ ||  
  
kramadīkṣāṃ vinā devi yojayet sādhakodhamaḥ |  
sadaridro mahāpāpī sutahārī prajāyate ||  
  
śrīvidyāyāṃ kālikāyāṃ tārāyāṃ parameśvarī |  
kramadīkṣāṃ vinā devi yojayet sādhakodhamaḥ ||  
  
sa daridrī mahāghorī lakṣmī hīnastu niṃditaḥ |  
aṃdhaḥ kāṇakubjapaṃguḥṣaṇḍhastu kuṣṭayuk * * (?) ||  
  
sarvarogayuto bhūyādādhi ciṃtā samākulaḥ |  
sutahārī ca strīhārī kanyā rājyavināśakaḥ ||  
  
athavā vātulo bhūyonmaṃtraḥ kṣobhamavāpnuyāt |  
devatāśāpamāpnoti dāridryaṃ tadgṛhe sadā ||  
  
viśeṣāddevadeveśi strīhārī vikalaḥ sadā |  
kramadīkṣā samāyukto rājā bhavati niścitaṃ ||  
  
mahāvibhava saṃyuktaḥ sarvasiddhiḥ samanvitaḥ |  
vijayo vinayaḥ sādhuḥ siddhaśca siddhidaḥ śubhaḥ ||  
  
prahṛṣṭātmā sarvavettāḥ trikālajñaḥ kaviḥ mukhīṃ |  
koṭi siddhīśvaraḥ śūraḥ suṃdaraḥ kāmamohanaḥ ||  
  
ānaṃdātmā parātmā ca parājita guṇottaraḥ |  
rājarājeśvaraḥ sākṣāt mahākālasamaḥ kalau ||  
  
etadvidyopāsakasya dāridryaṃ dīnatā kvacit |  
guruhīnā kramātyāgāt saṃpradāya viyogataḥ ||  
  
dāridryaṃ prathamaṃ bhūyānnātrakāryāvicāraṇā |  
ciṃtāmaṇi gṛhaṃ yatra yatra ratnasya maṃditaṃ ||  
  
navaratnātmasopānaḥ sarvaiśvaryopasaṃgṛhaṃ |  
kalpavṛkṣavanaṃ yatra pārijātavanaṃ tathā ||  
  
sparśamāṇastu prākāro dāridryaṃ tatra kutra vai |  
tasmāt kamavihīnasya dāridryaṃ tu pade pade ||  
  
kramayuktaṃ guruṃ prāpya kramaṃ saṃprārthayetsudhīḥ |  
anyathā gurumauḍhyena dāridratvamavāpnuyāt ||  
  
alpāyurvābhaveddevinātrakāryā vicāraṇā |  
vidherlipiṃ tu saṃmārjya tasyāḥ prakṣīṇato vrajet ||  
  
evaṃ gurūrdīkṣāṃ kuryāt pūrṇābhiṣecanaṃ |  
vinā yenābhiṣekeṇasādhakaḥ pūrṇavodhatāṃ ||  
  
ācāryatvaṃ navāpnoti sadgatiṃ ca samīhitāṃ |  
tasmādguruḥ priyaṃ śiṣyaṃ vodhayitvābhiṣecayet ||  
  
p. 51b)  
  
vināpūrṇābhiṣekeṇa paśurūpaḥ śivopi ca |  
vināpūrṇābhiṣekeṇa kālīṃ tārāṃ ca yojayet ||  
  
tasya kriyāṃ hariṣyāmi vātulo jāyate naraḥ |  
vināpūrṇābhiṣekeṇa gurudharmeṇa pārvatī ||  
  
na japo na tathā homo na pūjā pūrṇa kvacit |  
pūrṇābhiṣekahīnastu kauliko mriyaṃte yadi ||  
  
piśācatvamavāpnoti yāvadāhūta saṃplavaṃ |  
pūrṇābhiṣeko deveśi daśavidyāvidhau smṛtaḥ ||  
  
pūrvoktamaṇḍape sthitvā gurudhyāna parāyaṇaḥ |  
aṃkurāropaṇaṃ vāstuyāgaṃ kuryātyarehani ||  
  
kuṇḍaṃ nirmāya yatnena yathā vihitamādarāt |  
homaṃ kṛtvā guru kulaṃ mānyaṃ pūjya yathādarāt ||  
  
vedikāyāmiṣṭadevaṃ gurustṛtayamādarāt |  
vastrālaṃkaraṇaiḥ pūjyā guruśaktaya eva ca ||  
  
yathā divyaugha caraṇaṃ siddhaugha caraṇaṃ śive |  
mānavaughaṃ maheśāni svagurūṇāṃ catuṣkakaṃ ||  
  
abhiṣeka kriyābhijñastadvartanapuraḥ saraṃ |  
snānadvayaṃ yathoktena kṛtvā yatnena pārvatī ||  
  
paṃcapallavayogena durvā vilvaphalaistathā |  
vaidikaistāṃtrikairmaṃtraiḥ ṣecayecchiṣyamādarāt ||  
  
ayameva maheśāni pūrṇadīkṣākramaḥ smṛtaḥ |  
anyatsarvaṃ maheśāni dīkṣāpaṭalagocaraṃ ||  
  
viracya vipulaṃ cakraṃ maṇḍapeti manoharaṃ |  
khārītoyabhṛtaṃ kuṃbhaṃ sthāpayeccakra madhyataḥ ||  
  
anyeṣu kalaśān ratnavastra hemasamanvita |  
daleṣu vidhivat sthāpya tatrāvāhyaṣṭadevatāṃ ||  
  
abhyarcya madhyacāṃteṣu sāṃgāvaraṇadevatā |  
spṛśaṃ ca madhyakalaśamācāryaḥ prapaṭhediti ||  
  
sāṃgāṃśca caturo vedāntatastena jalena tu |  
abhyasiṃcedguruḥ śiṣyamiti pūrṇābhiṣecanaṃ ||  
  
vedebhyaḥ sarvataṃtrāṃśca taṃtrebhyo manavastathā |  
yatojātāstataḥ śiṣyaḥ sarvamaṃtraikabhājanaṃ ||  
  
bhavedācāryanāmā ca kuryānnāmāṃtaraṃ guruḥ |  
etādṛśasyayo dīkṣā gṛhnīyāt sa tu siddhibhāk ||  
  
sarvamaṃtrapradāneṣu samarthaḥ sa tu jāyate |  
sarvedevāvaśāstasya vedapaṃthā tu sātvikaḥ ||  
  
eṣa eva vidhistaṃtramārgesyāddakṣiṇābhidhe |  
viśeṣastatratoyānitīrthānāmāharetsudhī ||  
  
p. 52a)  
  
gaṃgāyā yamunāyāśca sarasvatyā mahodadheḥ |  
siṃdhugodāvarīrevākāverībhyaḥ pṛthūdakāt ||  
  
mahendrajāyāḥ sarayūcarmaṇvatyāśca puṣkarāt |  
mahānadyā vedikāyā kṣiprāvetravatījalaṃ ||  
  
kurukṣetrasya gaṃḍakyāḥ pūrṇāyāmānasasya ca |  
ghaṭedatvā japenmaṃtrānnānātaṃtra gatānapi ||  
  
abhiṣekastu taistoyai siddhāste manavosya tu |  
prayogārthaṃ tathānyasya dānārthamathavāmake ||  
  
madhye tīrthaghaṭaṃ sthāpyaśeṣāstoya ghaṭāmatāḥ |  
ye ye āvāhitā devā guruṇā tu surāghaṭe ||  
  
te te kurvaṃti sānnidhyaṃ maṃtrarūpāścatanmukhe |  
svayaṃ siddhyati vāgasya mūrddhānaṃ naiva nāmayet ||  
  
yadarthaṃ nāmito mūrdhā tasya mṛtyurnasaṃśayaḥ |  
vāmamārge gururyasya īdṛksiddho yadā bhavet ||  
  
śiṣyaśca nirahaṃkāraḥ sadā daivata tatparaḥ |  
devatārthaṃ yasyanāditrayaṃ bhoge mano na ca ||  
  
sa eva siddho vāmesyādanyonirayabhājanaṃ |  
daridro duḥkhito mūrkha ihaloke paratra ca ||  
  
kriyā dīkṣāvidhiṃ kuryādyathā śaktyā gurūktitaḥ |  
sajīvamīnayuktena surayā pūritena ca ||  
  
paṃcāmṛtaiḥ susaṃpūrṇaṃ śaṃkhena kalaśena vā |  
abhiṣekaṃ tataḥ kuryāt kulavṛkṣottha pallavaiḥ ||  
  
ayaṃ pūrṇābhiṣekotra kulamārge prakīrtitāḥ |  
abhiṣiṃcedguruḥ śiṣyaṃ nāmāsmai pradiśetsvayaṃ ||  
  
ānaṃdanātha śabdādaudvyakṣaraṃ caturakṣaraṃ |  
niyojyaivāmukosīti gururādautamādvayet ||  
  
yathā nārīpiturgotrāt paturgotraṃ samāśrayet |  
tathāśaktyupadeśena kaulogotrāṃtare vrajet ||  
  
athocyate maheśāni kaulānāṃ gotramuttamaṃ |  
durlabhaṃ sarvataṃtreṣu śāṃbhavaṃ tatprakīrtitaṃ ||  
  
upapātakalakṣāṇi mahāpātaka koṭayaḥ |  
kṣaṇāddahaṃtidīkṣeyaṃ vidhinā guruṇā kṛtā ||  
  
raseṃdreṇa yathāviddhamayaḥ sauvarṇatāṃ vrajet |  
dīkṣāviddhastathāhyātmā śivatvaṃ labhate dhruvaṃ ||  
  
gataṃ śūdrasya śudratvaṃ gatā viprasya vipratā |  
dīkṣā saṃskāra saṃpanne jātibhedo na vidyate ||  
  
dārvaśmalohamṛdulajātiliṃgaṃ pratiṣṭhitaṃ |  
yathocyate mahādevastathā varṇāstu dīkṣitāḥ ||  
  
p. 52b)  
  
pūrṇābhiṣekaṃ kṛtvā tu yatra kutra mṛtopi cet |  
sa eva devīrūpaḥ syāt sa devodhanyatāmiyāt ||  
  
pūrṇābhiṣekayuktasya yatkiṃcidamṛtaṃ bhavet |  
tasya kriyā ca saphalā devatā suprasīdati ||  
  
pūrṇābhiṣekayukto hi maṃtrāndṛṣṭvā japecchive |  
tatkṣaṇāt siddhimāpnotinā ca kāryā vicāraṇā ||  
  
guruṃ vināpi deveśitvabhiṣekītvayaṃ japet |  
taṃ sabhedaṃ sādhayitvā siddhiṃdātu mathārhati ||  
  
kaulāvadhutamārgeṣu tīrthayātrāṃ na ca vrajet |  
tīrthāsanaṃ ca saṃnyāsaṃ vratadhāraṇameva ca ||  
  
upavāsaṃ muṇḍanaṃ ca sarvathā parivarjayet |  
pūrṇābhiṣeka śirasaṃ tena tatra na muṃḍanaṃ ||  
  
pūrṇābhiṣeka saṃyuktaścāṇḍālopi bhavedyadi |  
sa brahmarṣirmaheśāni nātra kāryā vicāraṇā ||  
  
pūrṇābhiṣeka hīnoya ṛṣivarjyopi pārvatī |  
sa brāhmaṇādhamaḥ proktastvabhiṣekī dvijottamaḥ ||  
  
pūrṇābhiṣekī deveśi yasmindeśe virājite |  
saṃdeśo dhanyatāṃyāti samaṃtāt koṭiyojanaṃ ||  
  
navyādhirna ca vai mṛtyurna śatrūṇāṃ bhayaṃ kvacit |  
pūrṇarūpaḥ śivaḥ proktaḥ śiva eva na saṃśayaḥ ||  
  
kovādehīkasya dehaḥ sukhaṃduḥkhaṃ ca kasya ca |  
kojātaḥ komṛto devi sarvaṃ brahmasvarūpakaṃ ||  
  
yasminkāle bhaveddevi maṃtradevasya vismṛtaḥ |  
tadevamaraṇaṃ proktaṃ maraṇaṃ maraṇaṃ na hi ||  
  
pūrṇābhiṣeka yuktānāmadhikāro hi sarvataḥ |  
pūrṇābhiṣekaḥ saṃyuktastyajedetadvayaṃ śive ||  
  
ahaṃtā mamatā tyāgaḥ prathamaṃ buddhilakṣaṇaṃ |  
ahamiti maheśāni prathamodhyā sa īritaḥ ||  
  
mameti ca maheśāni dvitīyodhyā sa īritaḥ |  
ahaṃtā mamatā hīnaḥ pūrṇadīkṣāyuto bhavet ||  
  
kullukāyā japenāpi pūrṇadīkṣāphalaṃ labhet |  
vidyānāṃ kulapūjyatvāt kullukā tena kīrtitāḥ ||  
  
vidyāsaṃbaṃdhi doṣāṇāṃ bhakṣayitrīyataḥ śive |  
vikhyātā kullukā tena sarvadoṣa harā parā ||  
  
kullukājaya yuktānāṃ vidyāsiddhirbhaveddhruvaṃ |  
  
iti śrītaṃtraciṃtāmaṇau pūrṇābhiṣekanirṇayo nāmaikādaśamaḥ prakāśaḥ || 11   
||  
p. 53a)  
  
atha gurubhaktiḥ ||  
  
kulāgamastvayaṃ mārgo guruṇā saṃpradarśitaḥ |  
samyagācaritaścetsyābhuktimuktyoṣprasādhanaṃ ||  
  
vipropiguṇayuktopi na bhaktaścennaśasyate |  
mlecchāpi guṇahīnopi bhaktimān śiṣya ucyate ||  
  
gurubhaktivihīnasya tayorvidyā vrataṃ kulaṃ |  
vyarthaṃ sarvaṃ śavasyeva nānālaṃkārabhūṣaṇaṃ ||  
  
nārāyaṇe mahādeve mātāpitrośca rājani |  
yathābhaktirbhaveddevi tathā kāryāṇije gurau ||  
  
ekagrāmasthitaḥ śiṣyastrisaṃdhyaṃ praṇamedguruṃ |  
ekaḥ krośasthitaścāpi guruṃ pratidinaṃ namet ||  
  
arddhayojanagaḥ śiṣyaḥ praṇamet paṃcaparvasu |  
ekayojanamārabhyayojana dvādaśāvadhi ||  
  
tat tadyojana saṃkhyātairmārgegatvā namedguruṃ |  
dūradeśaḥ sthitaḥ śiṣyo bhaktyā tat sannidhiṃ gataḥ ||  
  
tat tadyojana saṃkhyātaṃ māseṣu praṇamedguruṃ |  
atidūrasthitaḥ śiṣyo yadecchāsyāt tadā vrajet ||  
  
riktahastastunopeyādrājānaṃ devatāṃ guruṃ |  
phalapuṣpāṃvarādīni yathā śaktyā samarcayet ||  
  
gurvagreṇa tapaḥ kuryānna snāyādātma śuddhaye |  
na laṃghayed gurorājñāmuttaraṃ na vadettathā ||  
  
apriyaṃ ca tathā kāle kāmakrodhau viśeṣataḥ |  
nāpracchannamukhodrūyāguroragre kadācana ||  
  
advaitaṃ devapūjāṃ ca guroragre parityajet |  
pādukāyogapaṭṭādi gurucihnāni sādaraṃ ||  
  
na laṃghayet spṛśennaiva tatsamakṣaṃ na dhārayet |  
paryyaṃkaśayanaṃ tadvattathāpāda prasarpaṇaṃ ||  
  
aṃgaṃ bhaṃgaṃ ca līlāṃ ca na kuryād gurusannidhau |  
chāyāṃ na laṃghayet tasya gacchenna purato guroḥ ||  
  
na kurvīta guroragre prabhāvaṃ śiṣyasaṃgrahaṃ |  
ahaṃkāraṃ na kūrvīta nollakṣaṇaṃ dhārayed vapuḥ ||  
  
jātāmāyā yadi braṃśe śapathaṃ gurusaṃjñitaṃ |  
na kuryācchivasaṃjñaṃ vā pramādena kriyeta cet ||  
  
tadarthaṃ nirvahedyatnādaṃte pūjājapājapāhutī |  
anirvāhetu kāryasya yadarthaṃ śapathaḥ kṛtaḥ ||  
  
prāyaścittaṃ manoḥ kuryānmūlākhyasya sahasrakaṃ |  
na niyogaṃ gurordadyādyuṣmadānābhibhāṣayet ||  
  
śrīnāthadevasvāmīti vodhane bhāṣaṇe vadet |  
ṛṇadānaṃ tathā dānaṃ vastūnāṃ krayavikrayaṃ ||  
  
na kuryādgurubhissārddhaṃ śiṣyobhūṣṇuḥ kadācana |  
guroḥ saṃnihitedyastu pūjayedanyamamvike ||  
  
p. 53b)  
  
sayāti narakaṃ ghoraṃ pūjā sā viphalā bhavet |  
yasmin dravye gurorasti spṛhānānu bhavecca tat ||  
  
avaśyaṃ yadi vāṃchāsyādanu bhūyāt tadājñayā |  
atyalpaṃ hi gurordravyemaddattaṃ svīkarotiyaḥ ||  
  
tiraścāṃ yonimāpannaḥ kravyādairbhakṣyatetriye |  
gurudravyālāṣī ca gurustrīgamanotsukaḥ ||  
  
patitaḥ syānna saṃdehaḥ prāyaścittannavidyate |  
guruḥsthānaṃ saṃpradāyaṃ taddharmaṃ yonicārayet ||  
  
gurubhiḥ sa vahiḥ kāryodaṃḍyovadhyaśca pātakī |  
pādukāmāsanaṃ vastraṃ vāhanaṃ chatracāmaraiḥ ||  
  
dṛṣṭvā gurornamaskuryānnatadbhogāya kalpayet |  
uktānukteṣu kāryeṣu nopekṣāṃ kārayet priye ||  
  
sadasadya gururvrūyāttat kāryamaviśaṃkayā |  
brahmahatyāśataṃ kṛtvā gurvājñāṃ paripālayet ||  
  
nigrahenugrahe vāpi guruḥ sarvasyakāraṇaṃ |  
nirgataṃ yadgurorvakrāt tatsarvaṃ śāstramucyate ||  
  
ājñābhaṃgorthaharaṇaṃ gurora priyavartanaṃ |  
gurudrohamidaṃ prodgaryaḥ kuryāt sa tu pātakī ||  
  
na viśedāsanedevi devatā gurusannidhau |  
jātividyādhanāḍhyo vā dūradṛṣṭvā guruṃ mudā ||  
  
abhimāno na kartavyo jāti * ? vidhanādibhiḥ |  
tatpāpaṃ samavāpnoti gurvagre nṛtabhāṣaṇāt ||  
  
gobrāhmaṇavadhaṃ kṛtvā na tatpāpamavāpnuyāt |  
daṇḍapraṇāṃaṃ kṛtvaikaṃ triḥpradakṣiṇamācaret ||  
  
gurustadguruyoge tu vaṃdeta praguruṃ priye |  
tato namedguruṃ sopi gurvagre tannivārayet ||  
  
praguroḥ sannidhau śiṣyaḥ svaguruṃ manamānayet |  
guruktaṃ paruṣaṃ vākye māśiṣaṃ cintayeddhṛdi ||  
  
tena saṃtāḍito vāpi prasādamiti saṃsmaret |  
bhogyayogyāni vastuni gurave sarvamarpayet ||  
  
taccheṣamiti saṃciṃtya grāhyaṃ tasyājñayāmudā |  
ekākṣarapradātāraṃ yo guruṃtvavamanyate ||  
  
saśca yoniṃ śataṃ gatvā cāṇḍālatvamavāpnuyāt |  
guraumanuṣyabuddhiṃ ca maṃtrevākṣarasemuniṃ ||  
  
pratimāyāṃ śilāṃ buddhiṃ kurvāṇo narake vrajet |  
guruśaktiśca tatputro tajyeṣṭhaśca guruḥ samaḥ ||  
  
ātmavaccakanīyāṃ saḥ putravat paripālakāḥ ||  
  
atha dakṣiṇācāramāha |  
  
śrīdevyuvāca |  
  
asmin ghore kaliyuge svalpa siddhyatidarpitāḥ |  
bhaviṣyaṃjanāsteṣāṃ sthirasiddhiḥ kathaṃ bhavet ||  
  
agrevaṃśādivṛddhiśca vaṃśedevakṛpā tathā |  
mokṣaḥ kathaṃ sādhakasya tathāvada kṛpānidhe ||  
  
p. 54a)  
  
īśvara uvāca |  
  
ahaṃkāra parityāgāt kāmyakarmavivarjatān |  
svadharmāccaraṇāt sarvaṃ manāyāsena jāyate ||  
  
etat kartumaśaktaścenniṣiddhaṃ tu parityajet |  
vihitaṃ karmakurvīta siddhiḥ syāt putrapautrikī ||  
  
tatrādau kathayiṣyāmi niṣiddhaṃ viddhinā saha |  
devasthāne gurusthāne śmaśāne ca catuṣpathe ||   
  
pādukāsanaviṇmūtramaithunāni vivarjayet |  
dhanyago gurudevāgni kośapustaka saṃmukhaṃ ||  
  
naiva prasātayelpādau na caitāni vilaṃghayet |  
ālasya madanaṃ mohaśāpapaiśūnya vigrahān ||  
  
asūyāmātsasaṃmānaṃ paraniṃdāṃ ca varjayet |  
liṃginaṃ vratinaṃ vipraṃ vedavedāṃga saṃhitāḥ ||  
  
purāṇāgaśāstrāṇi kalpāṃścāpi na dūṣayet |  
yugaṃ kuśalamaśmānaṃdāmabuhrīmulūkhalaṃ ||  
  
sūryaṃ saṃmārjanaṃ daṇḍaṃ dhvajaṃ vai tūryamāyudhaṃ |  
kalaśaṃ cāmaraṃ chatraṃ darpaṇaṃ bhūṣaṇaṃ tathā ||  
  
bhogabhogyāni cānyāniyāgra dravyāṇi yāni ca |  
mahāsthāneṣu vastūniyāni vā devatālaye ||  
  
divyoktāni padārthāni bhūtā viṣṭāniyāni vai |  
laṃghayejjānu naitāni na caitāni yadā spṛśet ||  
  
yā goṣṭīlokavidviṣṭāyā vatsvairavisarpiṇī |  
parahiṃsātmikāyā ca na tāmavataret kvacit ||  
  
pratigrahaṃ na gṛhnīyādātma bhogavidhitsayā |  
devatātithi pūjārthaṃ yatnatoppūrjayeddhanaṃ ||  
  
vibhītakakaraṃjārkāsnuhīcchāyāṃ na laṃghayet |  
staṃbhadīpamanuṣyāṇāmanyeṣāṃ prāṇināṃ tathā ||  
  
nakhāgrakeśanirddhūtasnānavastra paṭhodakaṃ |  
etat sparśaṃ tyajeddūraṃ kharaśvājalajastathā ||  
  
liṃgasthānaṃ ca nirmālyaṃ nādhyānnaiva ca laṃghayet |  
nadyāṃ pravāhayet sarvaṃ dadyādvā śivadīkṣite ||  
  
lokodvegakarīyā ca yā ca marma nikṛṃtinī |  
sthityudvegakarīyā ca tāṃgiraṃ naiva bhāṣayet ||  
  
ramyamapyujjvalamapi manasopi samīpsitaṃ |  
lokavidveṣaṇaṃ veṣaṃ na gṛhnīyāt kadācana ||  
  
taṃtroktān samayācārānaihi kāmuṣṃikocitān |  
ācarannādaracchiddhiṃ dīkṣitaḥ sodhigacchati ||  
  
sāmānyasiddhaurakṣārthaṃ pareṣāṃ na kadācana |  
prayoktavyaḥ svasya maṃtro mahāpadyapi sādhakaiḥ ||  
  
p. 54b)  
  
yatra yatra parīvādo mātsaryācchrūyate guroḥ |  
tatra tatra na vastravyaṃ pramādāt saṃsmareddhariṃ ||  
  
viṣṇoḥ śivasya śāstrasya vedasyārka gaṇeśayoḥ |  
bhavānyā vā yatra niṃdā tasmiṃnsthāne vasetana ||  
  
karmaṇā manasā vācā na hiṃset paradārakān |  
sa dīkṣite namokāryaḥ śāpānugrahakarmaṇi ||  
  
na tena maṃtro vaktavyo mudrā vā samayā api |  
siddhamaṃtrasya kartavyaṃ trividhaṃ parikīrtitaṃ ||  
  
nityaṃ naimittikaṃ kāmyaṃ tatrādau nitya mucyate |  
devaguruṃ gurusthānaṃ kṣetraṃ kṣetrādhi devatāḥ ||  
  
siddhān siddhādhivāsāṃśca śrīpūrvaṃ samudīrayet |  
dhārayedārjavaṃ satyaṃ sauśīlyaṃ samatāṃ ghṛtiḥ ||  
  
śāṃtirdayāmavasthāṃ ca divyāṃ śaktiṃ ca sarvadā |  
gamanāgamanaṃ kuryāt praṇamya gurupāduke ||  
  
paścāt pādena nirgaccht praṇamya ca gurorgṛhāt |  
malamūkādirahitaḥ keśaśmaśruviluṃvanāt ||  
  
somasūryāṃtarasthaṃ ca gavāśvatthādi madhyagāṃ |  
bhāvayeddevatāṃ viṣṇuṃ guruvipra śarīriṇāṃ ||  
  
maṃtraguptiśca kartavyā satataṃ maṃtrasiddhaye |  
gurornāma na gṛhnīyādvadeśavaśyaketviti ||  
  
oṃ śrīpūrvaṃ gurornāmadevanāma taduttaraṃ |  
pādaśabda sametoyaṃ na ta mūrddhvāṃjalīyutaḥ ||  
  
jasaṃtaṃ ca dadennāmatithyarṇaṃ ca hareryama |  
ayaṃ ca dakṣiṇācāraḥ kathitaḥ parameśvarī ||  
  
atha kulācāramāha |  
  
atha vakṣye kulācāramārge śāstrārthanirṇayaṃ |  
kaulikānāṃ kule jāto jyeṣṭho yadi na dīkṣitaḥ ||  
  
kaniṣṭho dīkṣitaścet syāt sakuryāt kulapūjanaṃ |  
pūjāṃte śeṣamādāya jyeṣṭhaṃ natvā nivedayet ||  
  
tasyocchiṣṭaṃ tu gṛhnīyāt kaniṣṭa iti nirṇayaḥ |  
pūjā madhye guraujyeṣṭhe pūjye vāpi samāgate ||  
  
na svāvrūyāt sthitiṃ śeṣaṃ mācaret tadanujñayā |  
nityārcanaṃ divākuryādrātrau naimittikārcanaṃ ||  
  
kāmyārcanaṃ proktakāle vahavo yatrasaṃgatāḥ |  
natvā svasvaguruṃ tatra svasvamārgeṇa tarpayet ||  
  
vināśanaṃ vinā snāna gaṃdhapuṣpākṣatānvinā |  
vinā madyaṃ vinā māṃsaṃ kulapūjāṃ na kārayet ||  
  
na kuryāt pralayaṃ bhuktvā vinā maṃtre pūjanaṃ |  
śaktyā vinā tathā pānamekahastena nārcayet ||  
  
śrīcakramekonokuryādekapātre ca nārcayet |  
napi vedekahastena cakreniṣṭīvanaṃ na ca ||  
  
p. 55a)   
  
praṇamya praviśeccakraṃ vinirgacchet praṇamya ca |  
śrīcakraṃ nāsane tiṣṭennā ca vīrāsane kvacit ||  
  
śrīcakradarśanaṃ nṝṇāṃ netrayoḥ pāpanāśanaṃ |  
tannāsti cedvraṇī dvaṃdvaṃ kaulikasyākṣi yugmakaṃ ||  
  
anācārāt sadācārāṃścakrasthān śaktitaulikān |  
śivagaurīdhiyāsarvān bhāvayennāvamānayet ||  
  
kulācāryagṛhaṃ gatvā bhaktyā pāpaviśuddhaye |  
yācayedamṛtaṃ vānnaṃ tadabhāve jalaṃ pibet ||  
  
kulācāryeṇa vecchaktyādattaṃ pātraṃ tu bhaktitaḥ |  
namaskṛtya pragṛhnīyādanyathā narakaṃ vrajet ||  
  
uṣṇīṣī kaṃcukī nagno muktakeśaśca uktavān |  
asnātonāti bhaktaśca vivādī ca parāṅmukhaḥ ||  
  
nedaṃ yasya kule jātaṃ yaśca saṃskāramādvijaḥ |  
vedādhyāyī kuladravyasevanānnirddhano bhavet ||  
  
yogāmṛtasya niṣṭīvānmadyabhāṇḍa paribhramāt |  
ūrddhvanālenapānācca devatāśāpa māpnuyāt ||  
  
ekāsane niviṣṭāye bhuṃjānāścaikabhājane |  
ekapātre pivaṃto yetaṃ yāṃti narakaṃ sadā ||  
  
ye sevaṃte kuladravye mekagrāmasthite gurau |  
tat kulejñe ca tatputre svahyeṣṭha kuladeśike ||  
  
vinānujñāṃ sa pāpātmā rauravaṃ nirayaṃ vrajet |  
paṭhanaṃ dharmaśāstrasyahya kulastrī niṣevanaṃ ||  
  
śrautakarmasyācaraṇaṃ śrotriyāṇāṃ ca saṃgatiḥ |  
kāmārthāyuryaśolobhojñānasaukhyādināśakaṃ ||  
  
ripuṇāpi na kartavyo vāgvādaścakra madhyataḥ |  
pitṛmātṛsamaṃ paśyettenoktaṃ puruṣaṃ mahet ||  
  
śrīguruṃ kulaśāstrāṇi pūjyasthānāni yāni ca |  
bhaktyā śrīpūrvakaṃ vidvān praṇamya parikīrtayet ||  
  
pāraṃparyāgamāmnāya maṃtra cārādikaṃ tathā |  
sarvaṃ guru kulālladhvaṃ saphalaṃ syānnavānyathā ||  
  
śrīśāstraṃ pūjayennityaṃ paśugehena niḥkṣipet ||  
  
svadāravanniṣeveta kulaśāstrāṇi sarvaṇi varjayet paradāravat ||  
  
saṃskārārthaṃ chinnabhinnā vyastavarṇāṃśca vaidikāṃn |  
maṃtrān paṭhen saṃpradāyāttaiḥ syādatravyavasthitiḥ ||  
  
dharmaśāstraviruddhoya ācāraḥ sa tu kaulikaḥ |  
cakreṇākārayedetā daivāt prāptāḥ prapūjayet ||  
  
gamanaṃ naiva kurvīta kṛtvā nirayamāpnuyāt |  
mātaraṃ gurupatnīṃ ca bhaginīṃ bhaginīsutāṃ ||  
  
bhrātṛjāyāṃ vīrabhāryāṃ kumārīṃ vratadhāriṇīṃ |  
vyaṃgāṃgīṃ vikṛtāṃgīṃ cakṣudhāṃ prītāṃ samāhṛtāṃ ||  
  
p. 55b)  
  
srūyāṃ sakṛtkāmagatāṃ vṛddhāṃ naivāmanoharāṃ |  
manoharāṃ yauvanasthāṃ suveṣāṃ cāruhāsinīṃ ||  
  
raktāṃta nayanāṃ śyāmāṃ pūjayet kaulikāṃgaṇāṃ |  
akasmācca na seveta balena kulayoginīṃ ||  
  
cakramadhye svyaṃ kṣudhāṃ vāstvataḥ prārthinīṃ bhavet |  
āmaṃ māṃsaṃ surākuṃbhaṃ mattebhaṃ siddhadarśanaṃ ||  
  
sahakāramaśokaṃ ca krīḍāṃ lubdhāṃ kumārikāṃ |  
ekavṛkṣaṃ śmaśānaṃ ca samūhaṃ yoṣitāmapi ||  
  
nārīṃ ca raktavasanāṃ dṛṣṭvā vaṃdeta bhaktitaḥ |  
guruśaktisuto jyeṣṭhaḥ kaniṣṭhaḥ kuladeśikān ||  
  
kuladarśana śāstrāṇi kuladravyāṇi kauikān |  
prerakāt sūcakāṃścāpi vācakān darśakāṃstathā ||   
  
śikṣakān vodhakān yogiyoginī siddhapūrūṣān |  
kanyāḥ kumārikānagnā unmattānapi yoṣitaḥ ||   
  
naniṃdenna jugupsetanahasennā ca mānayet |  
nāpriyaṃ nānṛtaṃ brūyāt kasyāpi * ? kuyoginaḥ ||  
  
kurūpe sati kṛṣṇeti na niṃde kulayoṣitaṃ |  
parikṣayennabhaktānāṃ vīrāṇāṃ ca kṛtā kṛte ||  
  
na paśyet patitāṃ nagnāmunmattā prakaṭastanīṃ |  
na divāsevayennārīṃ tadyoniṃ na nirīkṣayet ||  
  
striyaṃśatāparādhāṃ vā puṣpeṇāpi na tāḍayet |  
doṣāṃ na gaṇayet strīṇāṃ guṇāneva prakāśayet ||  
  
tiṣṭhaṃti kulayoginyaḥ kulavṛkṣeṣu sarvadā |  
tatpatreṣu na bhoktavyamarkapatre viśeṣataḥ ||  
  
na svayet kulavṛkṣādho na copadravamācaret |  
dṛṣṭvā bhaktyā namaskuryācchedayenna kadācana ||  
  
śleṣyāṃtakakaraṃjākṣaniṃvāśvattha kadaṃvakāḥ |  
vilvovaṭoḍuṃvarau ca viṃcāveti daśasmṛtāḥ ||  
  
prāyaścittaṃ bhṛgoḥ pātaḥ saṃnyāsaṃ vratadhāraṇaṃ |  
tīrthayātrādigamanaṃ kaule paṃcavivarjayet ||  
  
aṃhaḥ kaulaṃ vahiḥ śaivaṃ janamadhye tu vaiṣṇavaṃ |  
kaulaṃ tu gopayeddevi nārikela phalāṃvuvat ||  
  
guruṃ prakāśayeddhīmān maṃtraṃ yatnena gopayet |  
aprakāśaḥ prakāśābhyāṃ kṣīyate saṃpadāyuṣaṃ ||  
  
sarvācāra paribhraṣṭaḥ kulācāraṃ samāśrayet |  
kulācāra paribhraṣṭo rauravaṃ narakaṃ vrajet ||  
  
vāmācāraṃ tu kathayeda kulīnāma sadguruḥ |  
ācārāt patitaḥ śiṣye pātakī sagururbhavet ||  
  
p. 56a)  
  
sarvabhūtahiteraktaḥ samayācārapālakaḥ |  
anityakarma saṃtyāgī nityānuṣṭāna tatparaḥ ||  
  
parasyāṃ devatāyāṃ tu sarvakarmanivedakaḥ |  
anyamaṃtrārcanaḥ śraddhāmanyamaṃtrasyapūjanaṃ ||  
  
kulastrī vīraniṃdāṃ ca taddravyasyāpahāraṇaṃ |  
strīmayaṃ ca jagatsarvaṃ svayaṃtāvattathā bhavet ||  
  
peyaṃ carvaṃ tathā coṣyaṃ bhakṣyaṃ lehyaṃ gṛhaṃ sukhaṃ |  
sarvaṃ ca yuvatīrūpaṃ bhāvayedyatamānasaḥ ||  
  
striyodevāstriyaḥ prāṇāḥ striya eva hi bhūṣaṇaṃ |  
strīsaṃgiṇā sadābhāvyamanyathā svastriyāmapi ||  
  
taddhastāvucitaṃ puṣpaṃ taddhasta gṛhitaṃ jalaṃ |  
taddhastaracitaṃ bhojyaṃ devatābhyo nivedayet ||  
  
kulajāṃ yuvatīṃ vīkṣya namaskuryāt samāhitaḥ |  
yadi bhāgyavaśenaiva kuladṛṣṭistu jāyate ||  
  
tadaiva mānasīṃ pūjāṃ tadā tāsāṃ prakalpayet |  
vālāṃ vā yauvanonmattāṃ vṛddhāṃ vā suṃdarīṃ tathā ||  
  
kutsitvāṃ vā mahāduṣṭāṃ namaskṛtya vibhāvayet |  
tāsāṃ prahāraṃ niṃdāṃ ca kauṭilyamapriyaṃ tathā ||  
  
sarvathā na ca kartavyamanya siddhi * ? rodhakṛt |  
gocarmasthaṃ yathākṣīraṃ na peyaṃ syādvijottamaiḥ ||  
  
tathā paśumukhāddharmo na śrotavyastu kaulikaiḥ |  
asaṃskāraṃ pibeddravyaṃ valotkāreṇa maithunaṃ ||  
  
svahastena paśuṃ hatvā rauravaṃ narakaṃ vrajet |  
vīrahatyā vṛthāpānaṃ vīradravyāpahāraṇaṃ ||  
  
vīrastrīgamanaṃ caiva tatsaṃyogastu paṃcamaḥ |  
mahāpātakamityuktaṃ kaulikānāṃ kulāgame ||  
  
śṛṇu putrarahasyaṃ me samayācāra saṃbhavaṃ |  
yena hīnā na siddhyaṃti janmakoṭi sahasraśaḥ ||  
  
manavaḥ kulaśāstrāṇāṃ kulacaryānuyāyināṃ |  
udāracittaḥ sarvatra vaiṣṇavācāra tatparaḥ ||  
  
paraniṃdā sahiḥṣṇuḥ syāddupakārarataḥ sadā |  
parvate vipine vāpi nirjane śūnyamaṃḍape ||  
  
catuṣpathe jale śūnye yadi daivādgatirbhavet |  
kṣaṇaṃ dhyātvā manuṃjatvā natvā gacchedyathā mukhaṃ ||  
  
gṛddhaṃ vīkṣya mahākālīṃ namaskuryādalakṣitaḥ |  
kṣemaṃkarīṃ tathā vīkṣyajaṃvukīṃ yamadūtikāṃ ||  
  
kuraṃgaṃśyenaṃbhūkākau kṛṣṇamārjārameva ca |  
kṛśodarī mahācaṇḍe muktakeśī valipriye ||  
  
kulācāra prasannāsyenamaste śaṃkarapriye |  
śmaśānasthaṃ śavaṃ dṛṣṭvā pradakṣiṇa manuṃsmaran ||  
  
praṇamyānena maṃtreṇamaṃtrī sukhamavāpnuyāt |  
ghoradaṃṣṭrekarālāsyekiṭiśabda praṇādivi ||  
  
p. 56b)  
  
ghoraghoraravāsphāla namaste citivāsini |  
raktavastraṃ tathā puṣpaṃ rājānaṃ rājaputrakaṃ ||  
  
hastyaścarathaśastrāṇi phalakān vīrapuruṣān |  
mahiṣaṃ kulanāthaṃ ca dṛṣṭvā mahiṣamarddinī ||  
  
praṇamya jayadurgāṃ vāsa ca vighnairnalipyate |  
jayadevī jagaddhātrī tripure ca tridaivate ||  
  
bhaktebhyo varade devi mahiṣaghnī namostute |  
madyabhāṃḍaṃ samālokya matsyaṃ māṃsaṃ varastriyaṃ ||  
  
dṛṣṭvā ca bhairavīṃ devī praṇamya vivṛṣenmanuṃ |  
ghoravighnavināśāya kulācāra samṛddhaye ||  
  
namāmi varade devī muṇḍamālā vibhūṣite |  
raktadhārā samākīrṇe varadetvānnamāmyahaṃ ||  
  
sarvavighnaharedevi namaste varavallabhe |  
eteṣāṃ darśane naiva yadi daivānna kurvate ||  
  
śaktimaṃtraṃ puraskṛtya tasya siddhirnnajāyate |  
vedaśāstrapurāṇāni spaṣṭā veśyāṃganā iva ||  
  
eyaṃ tu śāṃbhavī vidyāṃ guptā kulavadhūriva |  
suguptāṃ kaulikācāra manu gṛhnaṃti devatāṃ ||  
  
vāṃchā siddhiṃ prayacchaṃti nāśayaṃti prakāśanāt |  
kulapuṣpaṃ kuladravyaṃ kulapūjāṃ kulaṃ japaṃ ||   
  
guruṃ kulapatiṃ cāpi kulamālī kulākulaṃ |  
kulacakraṃ kuladhyānaṃ sarvathā na prakāśayet ||  
  
prakāśāt siddhihāniḥ syāt prakāśādvaṃdhanādikaṃ |  
prakāśādvalahāniḥ syāt prakāśāddevahiṃsanaṃ ||  
  
prakāśān mṛtyulābhaḥ syānna prakāśyaṃ kadācana |  
pūjākālena maheśāni yadikopyatra gacchati ||  
  
darśayedvaiṣṇavīṃ mudrāṃ viṣṇunyāsaṃstathāstavaṃ |  
kadācidaṃgahāniḥsyānna ca vyaktaḥ kadācana ||  
  
paraṃ pūjā na kartavyā na ca vyaktiḥ kadācana |  
aṃtaḥ śāktā vahiḥ śaivāḥ sabhāryā vaiṣṇavāmatāḥ ||  
  
nānārūpadharāvīrāvicaraṃti mahītale |  
dakṣiṇākhyaṃ kulācāraṃ kathitaṃ tava suvrate ||  
  
na kasmaicit pravaktavyaṃ yadīcchet priyamātmanaḥ |  
atha vāmakulamārgādhikāritā vivekamāha ||  
  
vakṣyetha prakaṭaṃ dharmaṃ kaulikānāṃ ca vāmanī |  
ihaloke paratrāpiyaṃ kṛtvā sukhamāpnuyāt ||  
  
brāhmaṇyaṃ svasya viprastu samyajñātvā samāviśet |  
vāmamārgetha vā kaule tatrāpi ca na laṃghayet ||  
  
p. 57a)  
  
svasvavarṇā samācāraṃ na kuryāt tatpratigrahaṃ |  
parastrī dhananiṃdā ca vedaśāstrādi niṃdanaṃ ||  
  
anigrahaṃ cendriyāṇāṃ vacanaṃ guruviprayoḥ |  
saṃgaḥ sarvātmanātyājyoguptastiṣṭedguruṃ vinā ||  
  
satsaṃgaśca vivekaśca niścalaṃ nayanadvayaṃ |  
yasya nāsti naraḥ soṃdhaḥ kathaṃ vāme sukhaṃ labhet ||  
  
saṃsārikaḥ sukhaṃ proktaṃ vrahmajñosmītivādinaṃ |  
karmabhaṃgo bhayabhraṣṭaṃtaṃ tyajedetyajaṃ yathā ||  
  
madyaṃmāṃsaṃ surāpānaṃ matsyāḥ strīṇāṃdhavāstathā |  
anekā yatra jāyaṃte tatra vāmo gatipradaḥ ||  
  
sthitvā tu dakṣiṇemārge guptaṃ bhuṃktye palādikaṃ |  
sa yāti narakaṃ ghoraṃ viṣṭhāyāṃ jāyate kṛmiṃ ||  
  
vinā valiṃ palāṃ bhuṃktye vinā pūjāṃ surāṃ pibet |  
dūtīyajñaṃ vinā gacchet striyaṃ vāmyapi nārakī ||  
  
avudhvā samayācāraṃ kuladharmaṃ caredyadi |  
sa guruścaiva śiṣyaśca yoginīnāṃ bhavetyaśuḥ ||  
  
vāmamārgamajānāti mūḍhātmāmokṣamicchati |  
pārāvāramapāraṃ sa vāhubhyāṃ tartumicchati ||  
  
sarvakarmavihīnāye varṇāśrama vivarjitāḥ |  
kaule vā vāmamārgaṃ te bhuktimukteścabhājanaṃ ||  
  
niṃdaṃ tu vāṃdhavāḥ sarvetyajaṃ tu strī sutādayaḥ |  
janāhasaṃtumāṃ dṛṣṭvā rājānodaṇḍadyaṃ tu vā ||  
  
rogadāridrya duḥkhādyaiḥ pīḍitopyaniśaṃ tvahaṃ |  
lakṣmīstiṣṭatu vā yātu na muṃcāmiparthatvidaṃ ||  
  
evaṃ yasya dṛḍhā bhaktiḥ sa vāme siddhimāpnuyāt |  
nārthalābhānna ca krodhānnaḍheṣānna ca matsarān ||  
  
na kāmānna bhayādvāpimārgaṃ prāptaṃ parityajet |  
pratyahaṃ nārcayeddevīṃ mārgesmin vighnamāpnuyāt ||  
  
gurukāruṇya saṃpūto dehanirddhūtakalpaṣaḥ |  
kulapūjārato yastu soyaṃ kaulo navetaraḥ ||  
  
parokṣeko na jānīte kasya kiṃ ca bhaviṣyati |  
yadvai pratyakṣaphaladaṃ tadevottamadarśanaṃ ||  
  
gurūpadeśa nihitā mahāṃtā iti kecana |  
mohayaṃti janān kecit svayaṃ pūrvaṃ vimohitāḥ ||  
  
peyaṃ madyaṃ laṃ khādyaṃ samālokya priyāmukhaṃ |  
ityevā caraṇaṃ śreṣṭhaṃ paramāḥ pravadaṃti ca ||  
  
madyapānena manujo yadi siddhiṃ labheta cet |  
madyapānaratāḥ sarve saṃsiddhāna bhavetyume ||  
  
māṃsabhakṣaṇamātreṇa yadi puṇyāgatirbhavet |  
kravyādānāṃ tadā mokṣo māṃsādanyannabhuṃjate ||  
  
strīsaṃbhogena bhodevī yadi mokṣobhi jāyate |  
tadā sarvepi muktāḥ syuḥkasyajanma bhaviṣyati ||  
  
kṛpāṇadhārāgamanādvyāghrakarṇāvalaṃvanāt |  
bhujaṃgadhāraṇānnūnamaśakyaṃ kulavartmanaḥ ||  
  
p. 57b)  
  
vṛthāpānaṃ tu deveśi surāpānamihocyate |  
tanmahāpātakaṃ jñeyaṃ vedādiṣu nirūpitaṃ ||  
  
anāṃghre ca mavālokyamanāścādyamapeyakaṃ |  
madyaṃ māṃsaṃ paśūnāṃ tu kaulikānāṃ mahat phalaṃ ||  
  
amedhyāni dvijātīnāṃ madyānyekādaśaiva hi |  
dvādaśāṃ tu surāmadyaṃ sarveṣāmuttamaṃ smṛtaṃ ||  
  
tasmād brāhmaṇa rājanyau vaiśyaśca na surāṃ pibet |  
surādarśanamātreṇa kuryāt sūryāvalokanaṃ ||  
  
tasya saṃsargamātreṇa prāṇāyāma trayaṃ caret |  
ājānubhyāṃ bhavet snānaṃ nābhyāmupavasedahaḥ ||  
  
uddhanoce strirātraṃ tu madyasya sparśane vidhiḥ |  
surāpāne kāmakṛte jvalaṃtītāṃ prave * * (?) t ||  
  
mukhe tayā vinirddagdhetacchuddhiṃ samavāpnuyāt |  
avidhānena yohanyādātmārthe prāṇinaḥ priye ||  
  
nivasennarakeghore dināni paśuromabhiḥ |  
samitāni durācārastiryagyoniṣu jāyate ||  
  
vidhivadgāṃdvijaṃ vāpi hatyāpāpairnalipyate ||  
  
sarvebhyaḥ kaulikaḥ śreṣṭhastūrdhvāmnāyī ca vāgamaḥ |  
adhikārī bhaktiyuktoyaścamadguru sevakaḥ ||  
  
sa eva kauliko vaṃdya itaremadyapānatāḥ |  
smaraṇaṃ kīrtanaṃ tasya darśanaṃ vaṃdanaṃ tathā ||  
  
saṃbhāṣaṇaṃ ca kurute rājasūyādhikaṃ phalaṃ |  
sa yatra vasate devāstatra śrīvijayo bhavet ||  
  
dṛṣṭve dṛśaṃ ca praṇamedanyairvarjyaḥ sadūrataḥ ||  
  
pūrvāmnāyaḥ sṛṣṭirūpaḥ sthitirūpaṃ tu dakṣiṇaḥ |  
saṃhāraḥ paścimāmnāya uttarenugraho bhavet ||  
  
maṃtrayogaṃ viduḥ pūrvaṃ bhaktiyogaṃ tu dakṣiṇaṃ |  
paścimaṃ karmayogaṃ tu jñānayogaṃ tathottaraṃ ||  
  
iti śrītaṃtraciṃtāmaṇau dakṣiṇādyācāranirṇayo nāma dvādaśaḥ prakāśaḥ ||   
12 ||  
  
atha śyāmādi pratyekavidyāyāṃ viśiṣya maṃtrasiddhyaikakāraṇaṃ mahānīlādi   
kramamāha ||   
  
devyuvāca |  
  
deveśaśrotumicchāmi rahasyāti rahasyakaṃ |  
daśavidyādikādevaṃ daśavaidyekramāḥ prabhoḥ ||  
  
puraivakathitā svāmintaṃ kramaṃ vada saṃprati ||  
  
śiva uvāca ||  
  
rahasyāti rahasyaṃ ca kathyate tava bhaktitaḥ |  
mahānīla krameṇaiva kālikā siddhidāyinī ||  
  
mahānīlakramo devī dvividhā parikīrtitaḥ |  
sakalo niṣkalaścetitaṃ kramaṃ śṛṇu pārvatī ||  
  
p. 58a)   
  
khaḍgahastaśiranyasta sarvadā muktakuṃtalaḥ |  
sadāmāṃsāsavollāsa vijayāghūrṇalocanaḥ ||  
  
siṃdūratilakaṃ bhālepāṇau tu madirārasaṃ |  
na karoti naro yastu sa kathaṃ mama pūjakaḥ ||  
  
rātrau paryaṭanaṃ caiva rātrau śakteḥ prapūjanaṃ |  
na karoti naro yastu sa kathaṃ mamapūjakaḥ ||  
  
yoni cuṃvanakaṃ karmaśakterāliṃganaṃ tathā |  
na karoti naro yastu sakathaṃ mama pūjakaḥ ||  
  
tāṃbūlaṃ yonicakraṃ ca muṇḍamālā śavāśanaṃ |  
siṃdūraṃ khaḍgakaṃ caiva saṃvidā savayorasaṃ ||  
  
etāṃvihāyayaḥ kaścit kālīṃ sādhitumudyataḥ |  
ihakṣobhamavāpnoti paratra narakaṃ vrajet ||  
  
komurvudayugairdevi na hi siddhyatitāriṇī |  
siṃdūraviṃdubhūyugme svayaṃbhū munipatrakaṃ ||  
  
raktacaṃdanajaṃ vāpi tripuṇḍraṃ ca tatopari |  
kurvandalekajjalasya viṃdurdeyo maheśvari ||  
  
mahānīla kramedevi tilakaḥ parikīrtitaḥ |  
śmaśānaśāyī māṃsāsī saṃvidā naṃdamānasaḥ ||  
  
striyaṃ paśyan pṛśan gacchan sarvakālaṃ japaṃ caret |  
veśyārataḥ śmaśānastho mṛducūḍaka saṃyutaḥ ||  
  
daṃtākṣamālayādevi rājadaṃtena meruṇā |  
mālāṃ kṛtvā japeddevi sadā tāṃbūlacarvakaḥ ||  
  
kapālapātrasaṃpūjā vīrasādhana tatparaḥ |  
kapālamālābharaṇo rāmācuṃvana tatparaḥ ||  
  
śaktyānaṃdo netrayugaṃ mukhehālāṃ gṛhāṃgaṇe |  
veśyā vālākare mālāśaktilolābhagāṃvuje ||  
  
yonisaṃ cuṃvanaṃ kṛtvā sarvakālaṃ japaṃ kare |  
śaktyudbhavāna saṃkāryaḥ sarvametaccarācaraṃ ||  
  
avicārī prahṛṣṭātmāstrībhakto vijiteṃdriyaḥ |  
īdṛgvidho naro devī mahānīla kramomataḥ ||  
  
rājadaṃtamayī mālādviradoṣṭrāśca saṃbhavāḥ |  
asaktānāṃ niṣkalaḥ syāttaṃ kramaṃ śṛṇu pārvatī ||  
  
pītayādugdhakaṃ pītvā saccidānaṃdamānasaḥ |  
sphāṭikīmālikāṃ kṛtvā vihāre japamācaret ||  
  
dikkāla niyamonāstisthityādi niyamo na ca |  
na japekāla niyamo mahāmaṃtrasya sādhane ||  
  
yasmin maṃtre sadācārastatra dharmastu tādṛśaḥ |  
bhrāṃtistatra na kartavyā svargo vā mokṣa eva ca ||  
  
mṛdukomalakaṃ devi cūḍakaṃ vātha cūḍakaṃ |  
śarvavīrāsanaṃ kṛtvā yonitogāsanaṃ ca vā ||  
  
p. 58b)  
  
kāmarūpāsanaṃ devī muratāsanameva ca |  
siṃdūrāsanakaṃ devī parvatāsanameva ca ||  
  
sarovarāsanaṃ ceti tilapuṣpe cakhaṃ jayaṃ |  
caṃdraviṃvaṃ sarpiṇī ca cuṃvanāsanameva ca ||  
  
prayāgāsanakaṃ devī mahāprayāgāsanaṃ tathā |  
sparśakhaṭvāsaneceti yoni cuṃvanamāsanaṃ ||  
  
niṣkāsparśāsanaṃ devī vāyuḥ sparśāsanaṃ ca vā |  
āśreyāsanakaṃ devī tathā muṇḍāsanaṃ tathā ||  
  
śrīmuṇḍamurataṃ vāpi śrīvīramurataṃ ca vā |  
paṃcavīrāsanaṃ devī mureṃdrādi diśāḥ kramāt ||  
  
śrīdevyuvāca |  
  
deveśa śrotumicchāmi mahācīna kramaṃ paraṃ ||  
  
śiva uvāca |  
  
mahācīnakramaṃ devī kathyate sāṃprataṃ mayā |  
mahācīna krameṇaiva tārāśīghra phalapradā ||  
  
brahmacīno divyacīno vīracīnastṛtīyakaḥ |  
mahācīnonikalaścacīnaḥ paṃcāvidhomataḥ ||  
  
mahācīnaḥ kramāddevī dvividhaḥ parikīrtitaḥ |  
sakalo niṣkalaśceti sakalovauddhagocaraḥ ||  
  
niṣkalo brāhmaṇānāṃ ca dvitīyaṃ śṛṇu pārvatī |  
navadvayaṃ tribhuvane sārātsārataraṃ paraṃ ||  
  
mahācīna kramodevī dvividhaiva prakīrtitaḥ |  
tatraiva devadeveśi traiguṇyādbhedabhājanaṃ ||  
  
snānādimānasaṃ śaucaṃ mānasaḥ pravarojapaḥ |  
pūjanaṃ mānasaṃ divyaṃ mānasaṃ tarpaṇādikaṃ ||  
  
mānaso niyamo prokto mānasaṃdaṃtadhāvanaṃ |  
sarva eva śubhaḥ kālānāśubho vidyate kvacit ||  
  
na viśeṣo divārātrau na saṃdhyāyāṃ mahāniśi |  
vastrā īmānasaṃ śaucaṃ dehasparśādivāriṇāṃ ||  
  
śuddhiṃ na kārayedatra nirvikalpaṃ manaścaret |  
nātraśuddherapekṣāsti navāmedhyādidūṣaṇaṃ ||  
  
ya evaṃ ciṃtayen maṃtraṃ sarvakāmaḥ samṛddhidaṃ |  
gadyapadyamayīvāṇī sabhāyāṃ tasya jāyate ||  
  
tasya darśanamātreṇavādino niḥprabhāmatāḥ |  
rājānopi ca dāsatvaṃ bhajaṃti kiṃ pare janāḥ ||  
  
sarvadā pūjayeddevīmasnāta kṛta bhojanaṃ |  
mahāniśya śucau deśe valiṃmaṃtreṇa dāpayet ||  
  
strīdveṣo naiva kartavyo viśeṣāt pūjanaṃ striyaḥ |  
japasthāne mahāśaṃkhaṃ niveśyorddhe japaṃ caret ||  
  
striyaṃ gacchan pṛśan paśyan yatra kutrāpya cūḍake |  
bhuktvā tāṃvūlamanyāṃśca bhakṣa dravyānyathārucīn ||  
  
p. 59a)  
  
māṃsaṃ matsyaṃ dadhikṣaudraṃ saṃvidāsavadyorasaṃ |  
bhuktvānyaśeṣabhakṣyāṇi bhuktvā bhakṣyaṃ carejjapam ||  
  
dikkālaniyamonāsti sthityādi niyamo na ca |  
na japekāla niyamo nārcādiṣu valiṣvapi ||  
  
svecchā niyama uktotra mahāmaṃtrasya sādhane |  
vallāsanaṃghohadehasparśasparśādivāriṇaḥ ||  
  
tailaṃ saṃlāpya deveśi tāṃvūlaṃ bhakṣayan sadā |  
nānāvarāṇi saṃdhāryyadehaṃ vastreṇa mārjayet ||  
  
evaṃ snānaṃ careddevi sarvadā tadgatāśayaḥ |  
mahācīna kramodevī viprasnānamidaṃ bhavet ||  
  
śuddhiṃ na cārcayedatra nirvikalpaṃ manaścaret |  
sugaṃdhiścetalauhityakusumairaktacaṃdanaiḥ ||  
  
vilvairmaruvakādyaiśca tulasīvarjitaiḥ śubhaiḥ |  
varjayed vilvapatraṃ ca manuṃ yatnena varjayet ||  
  
keśān saṃvarddhayeddevī sarvadā tailabhūṣitaḥ |  
aṣṭamyāṃ ca caturdaśyāṃ viśeṣadivasaṃ sadā ||  
  
nādharmo vidyate subhrū kiṃtu dharmo mahān bhavet |  
svecchā niyama uktotra pravareddhṛṣṭamānasaḥ ||  
  
kṛtārthaṃ manyamānastu saṃtuṣṭo niyamānasaḥ |  
harernāmanagṛhnīṃyānna spṛśet tulasīdalaṃ ||  
  
nānya ciṃtā prakartavyo siddhirdivasamātrataḥ |  
anyathā naiva siddhiḥ syāt prajapairapi koṭibhiḥ ||  
  
puraścaraṇa lakṣaiśca homādīnāṃ ca koṭibhiḥ |  
brāhmībhūte mahācāre nirvikalpaḥ priyestivai ||  
  
bhrūyugme kuṃḍale devi siṃdūraṃ tatdanaṃtaraṃ |  
kucaṃdanaṃ tripuṇḍraṃ ca paṃkajaṃ vāsakeśaraṃ ||  
  
muṇḍamālāgaledhāryā kapālapāṇi saṃgataḥ |  
ityācāraparonityaṃ mahācīna kramo bhavet ||  
  
sarvadānaṃda hṛdyaḥ sarvadābhakta sevakaḥ |  
karṇanetrāṃtarasthoyaḥ mahāśaṃkhaḥ prakīrtitaḥ ||  
  
paṃcāśanmaṇibhirmālāgonalebhāsthi saṃbhavā |  
mālākuryān maheśāni cāṣṭasiddhīśvaro bhavet ||  
  
saivatārā maheśāni nātrakāryā vicāraṇā |  
śivaśaṃkaraviśveśaviśvatārakaśāśvataḥ ||  
  
vedahīnā vaidyadharmāstānkathaṃ brāhmaṇaścaret ||  
  
śiva uvāca ||  
  
sādhudevī mahāprājñe priye sādhaka supriye |  
tadbhāvanāśramāyatrastadbhāvamādaret priye ||  
  
yathā śrāddhavidhau devimāṃsaṃ mukhyaṃ prakīrtitaṃ |  
kalua tacca niṣiddhaṃ syādbrāhmaṇānāṃ maheśvarī ||  
  
p. 59b)  
  
ātmārthaṃ vā parārthaṃ vā paśūn hatvā paśurbhavet |  
yāvaṃti tasya romāṇitāvadyonimavāpnuyāt ||  
  
tathā tadbhāvanāyāṃ tu na ca doṣosti pārvatī |  
sa karastu mayā proktā niṣkalaṃ śṛṇu pārvatī ||  
  
maṇivaṃdhādadhapāṇiṃ pādāṃgulyādadhaḥ śive |  
mukhaṃ prakṣālayeddevī cīnasthānamidaṃ bhavet ||  
  
jānubhyāmavanīṃ dhṛtvā bhūmau mastaka mānayet ||  
cīnamārge namaskārakīrtitastu mayā tava ||  
  
pūrvakramasya deveśi kramaḥ pratinidhirmayā |  
snānadānādikaṃ kṛtvā tathā pūjādikaṃ priye ||  
  
tathā snānaṃ name deho na ca pāmanāstivai |  
kiṃ snānaṃ kasyacit snānamasnātaḥ kṛtabhojanaḥ ||  
  
sarvameva hṛdaṃbhojemayi sarvaṃ pratiṣṭhitaṃ ||  
mayijñātā maṃtrasiddhirmamadevāvarapradā ||  
  
tejorūpaṃ jagatsarvaṃ tāriṇī tatsvarūpadhṛk |  
tattejasīsvasyadehaṃ saṃbhāvyajapamācaret ||  
  
bhāvanā ca śamāpanno bhavedyogī mahākaviḥ |  
guḍārdrakarasenaiva surā tu brāhmaṇasya ca ||  
  
tadabhāve jalaṃ devi saṃbhāvya pūjanaṃ caret |  
tabhāva hṛdayāsannaḥ sadā tadrajamānasaḥ ||  
  
dvaṃdvabhāvaṃ parityajya sarvasiddhīśvaro bhavet |  
brahmā caiva vaśiṣṭaśca tathānye ca ṛṣīśvarāḥ ||  
  
niṣkalaḥ kramamārgeṇa bhajaṃti satataṃ śive |  
tārābhaktā maheśāni brahmaṇā parikīrtitāḥ ||  
  
brahmavidyā mahāvidyā sarvatra durlabhākalau |  
rahasyāti rahasyaṃ ca goptavyaṃ paśusaṃkaṭe ||  
  
devyuvāca ||  
  
chinnamastāvidhau devakramaṃme vrūhi satvaraṃ ||  
  
śiva uvāca ||  
  
divyacīna krameṇaiva chinnamastā varapradā |  
kramadvayaṃ maheśāni pūrvamekaṃ prakāśitaṃ ||  
  
etasyāstilakodevi bhrūmadhye cakracaṃdanaṃ |  
tadaṃte rocanāpatre tripuṇḍraṃ divyavarṇakaiḥ ||  
  
śmaśānabhasmaviṃdustu tanmadhye dāpayet priye |  
mukhe mukhaṃ pradatvā tu sarvakālaṃ japecchive ||  
  
yonicakraṃ samālocya yatkiṃcit kurute naraḥ |  
tattadakṣayamāpnotichinnāvidyā prasādataḥ ||  
  
kālītārā chinnamastā tathā ṣaṭśāṃbhavī śive |  
dikkālaniyamo nāsti sthityādi niyamo na hi ||  
  
pātāle kuhare durge parvate taṭinī taṭe |  
aṃtarīkṣe tathā bhūmau sarvatra japamācaret ||  
  
p. 60a)  
  
viśeṣaḥ kathitā devīśakti tatvasya pāvanaṃ ||  
  
devyuvāca |  
  
gaṃdharvākhyaṃ kramaṃ deva kathayasvamayi prabho ||  
  
śiva uvāca |  
  
gaṃdharvākhya krameṇaiva suṃdarī bhuvidurlabhā |  
gaṃdharvākhya kramaṃ devi kathyate śṛṇu sāṃprataṃ ||  
  
bhrūmadhye kuṃkumaṃ devi tadaṃte malayāguru |  
aṣṭagaṃdha tripuṇḍrasya madhye kastūrikānvitaṃ ||  
  
sugaṃdhaśvetalauhitya puṣpaiḥ saṃbhūṣito naraḥ |  
svastikāṃkita dehastho ratnaprākārasaṃyutaḥ ||  
  
aṣṭagaṃdhasya dhūmena nānāsaugaṃdhyabhūṣitaḥ |  
raktamālyāṃvaradharo muktāhāropaśobhitaḥ ||  
  
pūrṇābhiṣeka śirasi tena tatra na muṃḍanaṃ |  
keśān saṃvarddhayeddevi saugaṃdhya tailabhūṣitaḥ ||  
  
nānāsaugaṃdhya bhojyaiśca rājayogyai maheśvariḥ |  
āyāni saṃgataḥ pūtāḥ kiṃ punarvahnitāpitāḥ ||  
  
sadā coṣṇodakaiḥ snāyāt tadabhāve yathodakaṃ |  
gṛhaṃ citraistu saṃcitredarpaṇodarasannibhaṃ ||  
  
vitāna dvajabhūṣāḍhyaṃ ghaṃṭhānādopaśopaśobhitaṃ |  
paṃcavāditra saṃyuktaṃ nānāghoṣa samanvitaṃ ||  
  
ataḥ sūkṣmāṃ varairyuktaḥ svarṇapātrādi raṃjibhiḥ |  
graiveyavalayāṃgulyabhūṣaṇaiḥ bhūṣitaḥ sadā ||  
  
nānāmadhurabhojyaiśca dugdhapākairanekakaiḥ |  
nānābhogenasaṃyukto gaṃdharvākhyaḥ kramo bhavet ||  
  
iti saṃkṣepataḥ proktaṃ bhairavākhyaṃ śṛṇu kramaṃ |  
svapuṣpaiḥ kramayogena bhairavī bhuvi durlabhā ||  
  
svapuṣpākhyaḥ kramodevi kathyate śṛṇu sāṃprataṃ |  
taruṇī suṃdarī ramyāṃ tāruṇyāmṛtavigrahāṃ ||  
  
sadāratausābhilāṣāṃ maithunodyatamānasaṃ |  
maṃtrayaṃtra samāyuktāṃ samāyuktāṃ maheśvarī ||  
  
nagnāṃtāṃ ca vihāyādau svayaṃ nagno japaṃ caret |  
parasparālokanaṃ ca kartavyaṃ ca parasparaṃ ||  
  
avikārāṃ yadā devī sādhanārhonacānyathā |  
vikāre bhāvanāne ca sādhako naśyati kṣaṇāt ||  
  
tat kuṃḍaṃ ca maheśāni kṣaṇādvikarṣitaṃ bhavet |  
tathāpi svasya dehasya vikāraṃ na hi kārayet ||  
  
sāpi ceddevadeveśi savikārī yathā bhavet |  
puṣpiṇī manunādevi palātpuṣpaṃ samānayet ||  
  
drāviṇī manunādevi valādṛṣṭyāḍanaṃ nayet |  
ubhayaṃ caiva saṃgṛhya jayaṃ kuryān maheśvarī ||  
  
śaktiśca sādhako devi daṃpatī durlabhau smṛtau |  
vagalā suṃdarī tārākālādyāsvapi yatnataḥ ||  
  
p. 60b)  
  
kramoyaṃ yogyatāṃ samyak nātrakāryā vicāraṇā |  
kalidoṣāvaśāddevīnāyaṃ yogobhaviṣyati ||  
  
tasmāt pāśavavetkalpevālāśastādhunā śive |  
vālāyāmubhavācārodakṣiṇomukhya eva hi ||  
  
śīghraṃ ca siddhikāmaścedgavākṣāyogamabhyaset |  
yatra strīṇāṃ samūhosti nadī na daśamudrake ||  
  
yatra snānaṃ na kurvaṃti gavākṣaṃ tatra kārayet |  
tāmālokya prayatnena japaṃ kuryānniraṃtaraṃ ||  
  
sarvāḥ saṃvīkṣyayeddevī svarṇaratnādibhiḥ priye |  
iti saṃkṣepataḥ proktaṃ tilakaṃ śṛṇu pārvatī ||  
  
vāmahastatale yaṃtraṃ vilikhyā yatnataḥ śive |  
avaśiṣṭena tilakaṃ kārayet parameśvarī ||  
  
bhāle kastūrikā viṃduṃ muniputraṃ sucaṃdanaṃ |  
tanmadhye śvetaviṃduṃ ca keśādi pūrvavad bhavet ||  
  
daśavidyāvidhau devi keśavarddhanamīritaṃ ||  
  
devyuvāca ||  
  
deveśa śrotumicchāmi kamalā kramanirṇayaṃ ||  
  
śiva uvāca ||  
  
bhrūyugmedyu śṛṇaṃ devī siṃdūraṃ tadanaṃtaraṃ |  
sveta tripuṇḍraṃ deveśi tanmadhye keśaraṃ śive ||  
  
snātaḥ śuklāṃvaradharaḥ śuklamālyānulepanaḥ |  
śuklabhūṣaṇabhūṣāḍhyaḥ strisaṃdhyaṃ snānamācaret ||  
  
haviṣyāsī bhūmiśāyī madhurānna priyo naraḥ |  
bhṛguvāsaraparyaṃtaṃ dvitīyaṃ bhṛguvāsaraṃ ||  
  
dinavṛddhi krameṇaiva kumārīṃ pūjayetsadā |  
dvitīya bhṛgubhārabhya hrāsayeddinavṛddhitaḥ ||  
  
pratyahaṃ pūjayeddevi nānāvāditra niścanaiḥ |  
dinaṣoḍaśaparyaṃtaṃ pratyahaṃ tu samācaret ||  
  
punastadvimamārabhyataddināṃtaṃ maheśvarī |  
pūjayet prayato nityaṃ devatābhāva tatparaḥ ||  
  
pradakṣiṇā prakartavyā kalābhāva krameṇa ca |  
dīpāstatra pradātavyā kalāvṛddhiḥ krameṇa ca ||  
  
brāhmaṇān bhojayennityaṃ kalābhāvakrameṇa ca |  
ityācāraparaḥ śrīmān viṣṇurūponaro bhavet ||  
  
rājacihnāni sarvāṇi prayataḥ pūjayet sadā |  
sarvasāmrājyā lakṣmyāstu nātho bhūyānna saṃśayaḥ ||  
  
dhanadātasya dehasthā rājā ca kiṃkaro bhavet ||  
  
devyuvāca ||  
  
deveśa śrotumicchāmi brahmamārga kramaṃ śiva ||  
  
śiva uvāca ||  
  
veśyāyāḥ kajjalaṃ deyaṃ siṃdūreṇa tripuṇḍrakaṃ |  
haridrā bhrūyugedeyāśvetapatraṃ samācaret ||  
  
p. 61a)  
  
raktaviṃduṃ ca tanmadhye sarvadā tadgatodbhavet |  
bhojane śayane rātrau maithunaṃ sarvadā bhavet ||  
  
ucchiṣṭahaste deveśi ucchiṣṭe na valiṃ haret |  
śaktyucchiṣṭaṃ parocchiṣṭaṃ bhojanaṃ sārvakālikāṃ ||  
  
jape kuryān maheśāni rātrāveva japaṃ caret |  
tāmbūlaṃ bhakṣaṇaṃ kṛtvā tāṃbūlī caiva mohayet ||  
  
tāṃbūlabhakṣīṃ māṃsāsī bhuktvācārcāṃ ca kārayet |  
gṛhaṃ pralipya yatnena mārjanyā mārjanaṃ caret ||  
  
prajaped yatnato devi nānyathā siddhyati dhruvaṃ |  
ucchiṣṭa haste deveśi svadehaṃ procchyate sadā ||  
  
ucchiṣṭahastaḥ prajaped brahmamārgaḥ prakīrtitaḥ |  
brahmamārgaḥ kramodevi gatitastu mayā tava ||  
  
anena kramayogena siddhamārgaḥ kramo bhavet |  
siddhavidyā prabhāvāsyāt pratyakṣā varadāyinī ||  
  
sureṃdropi ca dāsaḥ syānmanuṣyāṇāṃ ca kākathā |  
rahasyaṃ kathitaṃ bhadre goanīyaṃ svayonivat ||  
  
devyuvāca ||  
  
vada śrībhuvaneśānyāḥ kramaṃ paramadurlabhaṃ ||  
  
śiva uvāca ||  
  
divyabhāva krameṇaiva bhuvanā śīghrasiddhidā |  
hakāro śivarūpitvā ukāraḥ pāpanāśakaḥ ||  
  
ikāraḥ kāmarūpatvāt māyā tena prakīrtitāḥ |  
brahmāṇḍa me taddeveśi māyayā veṣṭitaṃ bhavet ||  
  
yasyāṃ māyā vinā devi ma ca kiṃcit prabhāsate |  
yadbhāsarahitaṃ kiṃcinna ca kiṃcit prabhāsate ||  
  
yadbhāvarahitaṃ kiṃcinna ca tadbhāsate kvacit |  
yadbhāsāsahitaṃ devi jagade tat prabhāsate ||  
  
yāṃ vinā tu maheśāni jagadyatra samaṃ bhavet |  
evaṃ krameṇa deveśi sadā tadgatamānasaḥ ||  
  
trailokyavijayī bhūyānnātrakāryāvicāraṇā |  
etasyā tilakaṃ devi kathyate yatnataḥ śṛṇu ||  
  
śvetacaṃdanaviṃdustu bhrūmadhye tu pralāpayet |  
gaṃdhasāraṃ tadaṃte syāttripuṇḍraṃ divyavarṇataḥ ||  
  
raktākṣatāśca tanmadhye tena siddīśvaro bhavet ||  
  
devyuvāca ||  
  
deveśa śrotumicchāmi dhūmāvatyāḥ kramaṃ śive ||  
  
śiva uvāca ||  
  
dhūmāvatyāḥ kramodevi kathyate śṛṇu pārvatī |  
bhrūmadhye kajjalaṃ devi bhasmaviṃdustadaṃtare ||  
  
tripuṇḍraṃ ca lalāṭe syācchavabhasmatadaṃtare |  
kṛṣṇavastrāṃ varadharo kṛṣṇagaṃdha vibhūṣitaṃ ||  
  
gaṃdhapuṣpeṇa saṃyuktaḥ śmaśānāsanasaṃgataḥ |  
dhūmavarṇaṃ jagatsarvaṃ maṃtrī dhūmamayaṃ bhavet ||  
  
kākapicchaṃ vāsanaṃ syāt kṛṣṇa dravyaṃ pradhārayet |  
brahmacārī mitāhārī nirvikalpo jiteṃdriyaḥ ||  
  
satyavādī hṛdācāro bhūśāyīkuśaviṣṭharaḥ |  
snānaṃ viṣavaṇaṃ kuryāduccāṭana parāyaṇaḥ ||  
  
p. 61b)  
  
svacittaṃ kākavatkṛtya jagaduccāṭaye dhruvaṃ |  
ityācāra paro bhūyāddhūma kramagato bhavet ||  
  
kākakramastugadito kimanyacchrotumicchasi ||  
  
devyuvāca ||  
  
deveśa śrotumicchāmi vagalā kramanirṇayam |  
saubhāgyārca krameṇaiva vagalā śīghradarśinī ||  
  
pītāṃvaradharo maṃtrī pītabhūṣaṇabhūṣitaḥ |  
pītamālyāṃ varadharopītāgehe samāsthitaḥ ||  
  
pītapūjāparaḥ proktaḥ pītānnapītamānavaḥ |  
pītadravyopabhogī ca pītāsana samanvitaḥ ||  
  
pītahomī pītapuṣpī pītaśaktiḥ samanvitaḥ |  
rocanā bhrūvimaṃ dadyān kuṃkumaṃ munipatrakaṃ ||  
  
haridrayā tripuṇḍraṃ ca tanmadhye khādiraṃ śive |  
haricaṃdanadhūpena dhūpitaḥ parameśvarī ||  
  
śaktau sarvaṃ tu saṃpādya kramamārgarato bhavet |  
sṛṣṭisthityaṃta saṃhāraḥ pūjā ca trividhākalau ||  
  
kerale sṛṣṭipūjāsyādgarbhekaulāgama kramāt |  
arcanaṃ gauḍadeśe tu sthitimārgaṃ kumārakā ||  
  
guptakaulāgamodevi gauḍadeśārcanevidhiḥ |  
kāmarūpāgamaṃ devi saṃhāraḥ kramapūjanaṃ ||  
  
gauḍāgameva cāṃcalya sāṃkhyāyana munistathā |  
uktā vāmāgamaścaiva sthitya cā śṛṇuputraka ||  
  
sarvāṃgasuṃdarīṃ ramyāṃ sarvāvayava śobhitaṃ |  
navoḍhāṃ puṣpiṇīṃ caiva prārthayedviprakanyakāṃ ||  
  
aṣṭamyāṃ ca caturdaśyāṃ paurṇamāsyāṃ kumārakāṃ |  
atha vā bhaumavāre vā niśāyāṃ bhṛguvāsare ||  
  
suvāsitena tailena kuryādanyajanaṃ tathā |  
bhūlikātaulpamānīya āstīryodamukhe tadā ||  
  
tasyopari samāstīrya śamaṃtairjāti campakaiḥ |  
karpūraṃ caiva kastūrīmiśritaṃ caṃdanaṃ tathā ||  
  
sarvāṃga lepanaṃ kuryāllakṣmīsūktena buddhimān |  
paryaṃkoparitāṃ kanyāṃ caṃdanena vilepitāṃ ||  
  
dhruvādyairiti maṃtreṇa kanyāṃ dakṣiṇato mukhīṃ |  
unmūkhī śamanaṃ kuryācchrīsūktena kumārakaḥ ||  
  
tasyāḥ pādau prasāryātha guptenārccanamācaret |  
nyastvā ṣoḍhā dvayaṃ caiva vagalā paṃcakaṃ nyaset ||  
  
kanyāṃ caiva nyaseddevaṃ tattadaṃgāni saṃsmaret |  
janaṃ japapuraṃ caiva mārjayen mūlavidyayā ||  
  
p. 62a)  
  
gaṃdhadvāreti maṃtreṇa kuryāt kastūri lepanaṃ |  
mūlamaṃtreṇa vai tatra puṣpamālāṃ samarpayet ||  
  
nivedayed dravyaśuddhiṃ tatraiva japamācaret |  
prayogasiddhidaṃ puṃsāṃ maṃtrasiddhikaraṃ paraṃ ||  
  
etatkramaṃ vinā devi prayogo na bhavet kvacit |  
tasmāt sarvaprayatnena siddhyarthī deva bhūtale ||  
  
saubhāgyākhya kramaṃ devī vinā siddhiṃ na koṭibhiḥ |  
abhimānāṣṭakaṃ tyaktvā tyaktvā vaidūṣaṇaṃ trayaṃ ||  
  
tyaktvā paṃceṃdriyā śaktiṃ saubhāgya kramamācaret |  
sukhaduḥkhe same kṛtvā lābhālābhau jayājayau ||  
  
śītoṣṇa samatāṃ kṛtvā saubhāgya kramamācaret |  
ṣoḍhādvayaṃ ca na jñātvāyaḥ karotyarcanaṃ bhuvi ||  
  
patitaḥ sa bhaveddevi rauravaṃ narakaṃ vrajet |  
vāhyāṃtarayordevi prabhedajñānayorvinā ||  
  
pītakramo na kartavyo devatāśāpamāpnuyāt |  
saṃkalpaṃ ceti kalkena tyaktvā vijñānamānasaḥ ||  
  
pītaḥ kramaṃ tataḥ kuryānno cedbhraṣṭo bhaveddhruvaṃ |  
jiteṃdriya sukhaṃ kṛtvā kuryāt pītakramaṃ śive ||  
  
sukhārthaṃ kurute yosau devatāśāpamāpnuyāt |  
svasyā deśavidhiṃ caiva vā jñātvā parimeśvarī ||  
  
yaḥ karotyarcanaṃ devi sa vipraḥ patito bhavet |  
yastu kanyāmanaḥ kṣobhaṃ karoti yajane śive ||  
  
bhrāṃtacitto bhavet sadyo vācaspatiri vā paraḥ |  
notpādayedvadennaiva manaścaiva śarīrayoḥ ||  
  
vedanāṃjana yadyastu sa naraḥ parito bhavet |  
sapatnīṃ mātṛpatnīṃ vā gurubhāryāmathāpi vā ||  
  
arcayedbhuvanopetāṃ sāṃkhyāya na samarpitāṃ |  
dīkṣāyutāṃ ca rajakīṃ kulālagṛhakanyakāṃ ||  
  
puliṃda kanyakāṃ vāpi golakuṃḍāmṛtamādarāt |  
arcayed ṛṣipatniṃ ca pūrvokta lakṣaṇairyutāṃ ||  
  
arcaṇaṃ vidhimārgeṇa pūjādūrvā samomatāṃ |  
sarvalakṣaṇa saṃyukto puṣpiṇīmarcayecchive ||  
  
mataṃga muninoktaṃ ca sadyaḥ siddhikaraṃ tvidaṃ |  
siddhakramoyaṃ deveśi nāsti siddhirguruṃ vinā ||  
  
tasmāt sarvaprayatnena gurvājñā paripālakaḥ |  
siddho bhavati deveśi nātrakāryā vicāraṇā ||  
  
devyuvāca ||  
  
mahārāja kramaṃ deva kathayasva mama prabho ||  
  
p. 62b)  
  
śiva uvāca |  
  
mahārāja kramo devi kathyate śṛṇu sāṃprataṃ |  
nānāvicitra sopāna maṇḍite citramaṃdape ||  
  
saudhoṣṭālaka saṃśobhidhitā na dhvajaśobhite |  
nājopavaṃ na saṃyukte haṃsamāyūraśobhite ||  
  
nānāvicitraramye ca gajavāji virājite |  
sarvatobhadra saṃyukte nānābharaṇabhūṣite ||  
  
dhūpāmoda samāyukte citradīpena laṃkṛte |  
ratnasiṃhāsane ramye ratnābharaṇabhūṣite ||  
  
jātīcaṃpakapunnāgaketakīgaṃdhaśobhite |  
karpūrā gurukastūrī rocanā kuṃkumairyutaḥ ||  
  
jaṭāmāṃsyādi saugaṃdhyalepanaiḥ paribhūṣitaḥ |  
ghaṃṭhāninādasaṃyuktaḥ sarvadā śuddhamānasaḥ ||  
  
ānaṃdamagna hṛdayodivyavastrairalaṃkṛtaḥ |  
divyamālyāṃ varadharo divyabhūṣairalaṃkṛtaḥ ||  
  
tāṃbūlapūrṇavadanodevendra itrarājitaḥ |  
vedapātrairmṛtyapātrairbhogapātrairnināditaḥ ||  
  
nṛtyagītaiśca vādinnaścaturviṃśativācakaiḥ |  
saṃgītarāgatālaiśca dhvanibhiścanināditaḥ ||  
  
nānādeśopabhāṣābhirgadyaipadyairalaṃkṛtaḥ |  
nānāvicitrabhūṣābhirbhāṣitaḥ sādhakottamaḥ ||  
  
samastarājavarṣāṇī mohanādrānnanāyikā |  
śrīmahārājamātaṃgī sarvadevapramohinī ||  
  
tasyāstu tilakaṃ devi kathyate śṛṇu pārvati |  
kuce dvaṃdvaṃ ca bhrūmadhye gurusārāstadaṃtare ||  
  
kastūrikā tripuṇḍraṃ ca tanmadhye keśaraṃ śive |  
mahārāja kramo devi kathitastu mayā tava ||  
  
atha vā devadeveśi svayaṃgāṇa paro bhavet ||  
  
iti śrītaṃtraciṃtāmaṇau mahānīlādikramanirṇayo nāma trayodaśaḥ prakāśaḥ ||   
13 ||  
atha vīrapaśubhāvānnigadyaṃte ||  
  
śrīdevyuvāca ||  
  
vīrabhāvo mahādeva kathyate śṛṇu bhairava |  
nirdvaṃdvamānaso bhūtvā hṛdā kāmakalā tanuḥ ||  
  
niśā su pūjā pravarāhe tu vyuktā sadaiva hi |  
nijaṃ kulaṃ samādhāya svayaṃ bhairava rūpadhṛk ||  
  
kulaṃ ca bhairavī yūyaṃ tadgātrenyāsavistaraṃ |  
prasūna tūlikāmadhyeṃ puṣpakara saṃyute ||  
  
nānāgaṃdha samākīrṇe kuladravyeṇa yaṃtrake |  
likhitvā pūjayecchaktaughanasthāpanapūrvakaṃ ||  
  
svavāmabhāge ṣaṭkoṇaṃ tanmadhye brahmaraṃdhrakaṃ |  
likhitvā tatrakuṃbhaṃ vai sauvarṇaṃ rājataṃ tathā ||  
  
tāmraṃ bhūmimayaṃ vāpi mahāloha vivarjitaṃ |  
sthāpayet kalaśādhāraṃ kuṃbhaṃ sugaṃdhivāsitaṃ ||  
  
hetu dravyaṃ brāhmaṇādibhedataḥ saṃprapūrayet |  
tatra yaṃtraṃ vilikhyādau yadyat kulasamudbhavaṃ ||  
  
p. 63a)  
  
dhyātvaiṣṭadevatāṃ tatra japedaṣṭottaraṃ śataṃ |  
dhenuyoniṃ pradarśyātha amṛtaṃ tadviciṃtayet ||  
  
dṛṣṭvā mṛtamupāttaṃ vai nṛtyaṃti yoginīgaṇāḥ |  
nṛtyaṃti bhairavāḥ sarve nṛtyaṃti mātaropi ca ||  
  
indrādayaḥ surāḥ sarve nṛtyaṃti madhulolupāḥ |  
brahmaviṣṇumaheśādyāṃ nṛtyaṃti harṣatatparāḥ ||  
  
arghabhāṇḍaṃ tridhā kṛtvā gurave caikabhāgakaṃ |  
ekaṃ kulāyaṃ vai datvā ekena devatarpaṇaṃ ||  
  
pītvā kularasaṃ nānāvastrālaṃkārabhūṣitaḥ |  
sākṣādyadi gururnasyāttadātoye visarjayet ||  
  
ānaṃdarūpavān bhūtvā pūjayet parameśvarī |  
tat tatkalpavidhānena tattadyatnena pūjayet ||  
  
visarjanaṃ vidhāyātha svakule yojayettataḥ |  
tadviṃvara sa pānena amṛtaṃ bhujyate ||  
  
taccakorarasāsvāde saṃmado mama jāyate |  
tatphalagrahaṇādeva meru śṛṃgāvarohaṇaṃ ||  
  
latāliṃgena mātreṇa sudhādhauta kalevaraḥ |  
mūlayoge kṛte tatra japedaṣṭa sahasrakaṃ ||  
  
yatra jāpe ca home ca yatra saṃkhyā na coditā |  
tatreyaṃgaṇanāproktā aṣṭottara sahasrakaṃ ||  
  
jalapūtaṃ havirdravyaṃ gṛhītvā tarpayettataḥ |  
vidhāya tarpaṇaṃ deva pradakṣiṇa manu vrajet ||  
  
stutvā praṇamya kalpokta sravena toṣayet tataḥ |  
tasmāt kulaṃ samāyogya kṛtvā yatnena saṃjapet ||  
  
kule sākṣādyatastatvaṃ svayaṃ tiṣṭhati tatvataḥ |  
sadyaṃ māṃsaṃ tathā matsyaṃ mudrāmaithunameva ca ||  
  
ebhireva kṛtāḥ pūjā kulācāra prakīrtitaḥ |  
tena tat kulaśāstrajñaiḥ pūjanīyā prayatnataḥ ||  
  
kulaṃ kulaṃ cāṣṇakulaṃ niścalaṃ saśyavartate |  
sa dhanyaḥ sa ca vijñānī kularūpaḥ sa eva tu ||  
  
yatra tatra kujevāre śmaśānegamane kṛte |  
pūjāphalaṃ bhavet tatra saptavā sarasaṃmitaṃ ||  
  
caturdaśyāgate tatra pakṣa pūjāphalaṃ bhavet |  
na gacchennārya tatsthāne paśureva na saṃśayaḥ ||  
  
nāstyasmādadhikaṃ deva iti ciṃtāparāyaṇaḥ |  
madena dravyabhoktā tu bhavet kulaparāyaṇaḥ ||  
  
sādhakekṣo bhayāpanne mamakṣobhaḥ prajāyate |  
tasmādyatnīdvīravarobhavet bhāgayutaḥ sukhī ||  
  
bhogena mokṣamāpnoti bhogena kulaṃ sādhanaṃ |  
vinā hetukamāsādya kṣobhayukto maheśvaraḥ ||  
  
na pūjāṃ mamasaṃparkaṃ na dhyānamanuciṃtanaṃ |  
tasmād bhuktvā ca pitvā ca pūjayet parameśvara ||  
  
p. 63b)  
  
prakramacyutadoṣostināparaṃ doṣabhūṣaṇaṃ |  
yadyadvadati vidrāviyat karoti yadarcati ||  
  
tat sarvaṃ kularūpaṃ tu dhyātvā ca viharet sudhīḥ |  
ekākī nirjanedeśe śmaśāne parvatevane ||  
  
śūnyagehe nadītīre niḥsaṃgo viharenmudā |  
vīrāṇāṃ japakālastu sarvakālaḥ praśasyate ||  
  
sarvadeśe sarvapīṭhe kartavyaṃ ca na saṃśayaḥ |  
vīrasādhanakāryaṃ ca kartavyaṃ vīrapūruṣaiḥ ||  
  
divyairapi ca kartavyaṃ paśubhirna ca pāmaraiḥ |  
varaṃ pāmara kāryaṃ ca mayaśoriti niścitaṃ ||  
  
yadyannasatpurā proktaṃ saṃketaṃ maṃtrasādhane |  
aṃjanaṃ guṭikādiṃ ca kuryādvīro mahābalaḥ ||  
  
divyevīrenabhedosti yadbhedaṃ tattu kathyate |  
śāṃto vinīto madhuraḥ kalālāvaṇya saṃyutaḥ ||  
  
divyaṃ tu devavatprāyo vīraścoddhatamānasaḥ |  
vibhūti bhūṣaṇairvāpi caṃdanairvāpilepitaḥ ||  
  
ākāragopano vā pityakto vā kulabhairava |  
raktacaṃdanadigdho vā vaiṣṇavaścāpyavaiṣṇavaḥ ||  
  
apamāne ca pūjāyāṃ hṛṣṭapuṣṭaḥ sadā bhavet |  
devaniṃdā paro vāpi tattatpūjāparopi vā ||  
  
pūjāratastadrahitaḥ kulākulamatosthitaḥ |  
nijabhāva samāyukto devavadviharetkṣitau ||  
  
svakulāṃ puraścaryā rātrau kuryānna cānyathā |  
vedahīnodvijedeva yathā na śrutijā kathā ||  
  
viṣṇubhaktiṃ vinādevabhaktirne prabhavedyathā |  
śāktajñānaṃ vināmuktiryathāhāsyāya kalpate ||  
  
guruṃ vinā yathā taṃtre nādhikāraḥ kathaṃcana |  
patihīnā yathā nārī sarvakarma vivarjitā ||  
  
kulaṃ vinādevavidhīṃ kadāpi mamasādhane |  
nādhikārīti kauleya tasmādbhāva paro bhava ||  
  
avinītaṃ kulaṃ yasya sa kathaṃ mamapūjakaḥ |  
tasmādyatnāttathākāryaṃ yathāsyādvinayānvitaṃ ||  
  
bhāvābhāvātkuleśāstrenādhikāraḥ kathaṃcana |  
tena bhāvaviśuddhastu sādhakaḥ kauliko bhavet ||  
  
paśubhāvaṃ pravakṣyāmi "ṣṛṇuvatsa samāhitaḥ |  
yathāvidhi paśurvidyāṃ gṛhītvā bhāvatatparaḥ ||  
  
prathamaṃ pūrvasevārthaṃ yatnataḥ śuddhimācaret |  
namatsya bhojanaṃ kuryānnastriyaṃ manasāsmaran ||  
  
na paradravya lobhīsyānnabhogeṣāṃ na saṃbhajet |  
siṃdhutīre parvate ca kānane vā surālaye ||  
  
vilvamūle vivikte ca puṇyekṣetre ca śobhane |  
na śūdradarśanaṃ kuryāt koṭilyaṃ yatnatastyajet ||  
  
p. 64a)  
  
devatā śubhavarṇāstu dhyātavyā susamāhitaiḥ |  
trisaṃdhyaṃ devapūjā tu trisaṃdhyaṃ japamācaret ||  
  
rātrau maṃtraṃ ca mālāṃ ca na spṛśecca kadācana |  
na maṃtramuccaredbhuktvā maunīsyāt sarvakarmasu ||  
  
parvakālestriyaṃ naiva gacchet sādhakasattamaḥ |  
puṣpaṃgaṃdhaṃjalaṃ caiva svayamānīya pūjayet ||  
  
maithunaṃ tatkathālāpaṃ tadgoṣṭhiṃ parivarjayet |  
ṛtukālaṃ vinā cāpi gacchenna striyamādarāt ||   
  
purāṇaśravaṇe śraddhā vedavedārtha tatparaḥ |  
na rātrau bhojayed vidvān tāṃbūlaṃ parameśvara ||  
  
guruṇā yadyadādiṣṭaṃ tatsarvaṃ yatnataścaret |  
svajātakusumaṃ caiva hetu dravyaṃ ca bhairavaṃ ||  
  
spṛṣṭvārothā samāghrāya paṃcagavyena śuddhyati |  
raktavastraṃ na gṛhṇīyāddevībhaktiparāyaṇaḥ ||  
  
viṣṇutaṃtreṣu kalpāni tadanuṣṭhānameva ca |  
kāryaṃ vīrakathālāpaṃ na kuryādvīravaṃdanaṃ ||  
  
nityaśrāddhaṃ mayā śrāddhaṃ saṃdhyāvaṃdanameva ca |  
tīrthasnānaṃ pīṭhadeśagamanaṃ dharmatatparaḥ ||  
  
paśustu trividhaḥ proktaḥ krameṇa śṛṇu bhairava |  
adīkṣitaḥ kriyāhīno maṃtra taṃtra vivarjitaḥ ||  
  
mahāpaśuritikhyātaḥ sarvatoyaṃ vigarhitaḥ |  
dīkṣito niṃdako yastu dvitīyaḥ saprakīrtitaḥ ||  
  
ekākīyā na nirataḥ paśurityabhidhīyate |  
asyādhikāraḥ pūjāyā na gurutve kadācana ||  
  
pūrvasyanādhikārosti pūjādeśa gatāgatau |  
pūrvastu sarvakaulerhi vahiḥ kāryaḥ svadeśataḥ ||  
  
pūrvadarśanamātreṇa kuladarśanamācaret |  
brahmahatyādikaṃ pāpaṃ varaṃ satyaṃ na ca prabho ||  
  
pūrvadarśanamevātra satyaṃ satyaṃ vadāmyahaṃ |  
mamātmā sāpi deveśi vibhūrityapi sa prabho ||   
  
tathāpi tatra me śaṃkā jāyate tat padepade |  
varaṃ kula parityājyaṃ varaṃ svakulahiṃsanaṃ ||  
  
varaṃ svakulahānistu varaṃ svakulakuṭṭanaṃ |  
kāyena manasā vācā varaṃ svakulapātanaṃ ||  
  
na kūrvīta paśoḥ saṃgaṃ svamārgaṃ kṣayakāraṇāt |  
kulaśāstre dvayaṃ pāpaṃ gariṣṭhaṃ kulanāśanaṃ ||   
  
svakule mahatī niṃdā parayogāt kuleśvara |  
tasmādapi mahāpāpaṃ paśusaṃgāt prajāyate ||  
  
p. 64b)  
  
sarvathā tatra bhāvaudvaunaprakāśyo kuleśvara |  
sabhāvaścavibhāvaśca paśudveṣāt prajāyate ||  
  
daivācca jāyate vīrovīrāddaiva prajāyate |  
daive vīrena saṃdehaḥ sāmyamityabhidhīyate ||  
  
bhāvastu mānasodharmaḥ śābdaḥ sahikathaṃ bhavet |  
tasmādbhāvo na vaktavyo diṅmātraṃ samudāhṛtaṃ ||  
  
yathekṣu rasamādhuryaṃ rasanairjñāyate prabho |  
tathā bhāvavibhāvastu manasā paribhāvyate ||  
  
śṛṇu yatnena deveśi rahasyāti rahasyakaṃ |  
vinā madyenamāṃsena puṃścalīsevanaṃ vinā ||  
  
na maṃtraḥ siddhamāpnoti caṃdrasaura kramārcitaṃ |  
alināpūritaṃ pātraṃ vanitāpūritaṃ mukhaṃ ||  
  
aliṃ valiṃvarāṃ rāmāṃ kinnasiddhyati bhūtale |  
satyametadvināyoṣitsaṃgaṃ maṃtraṃ na siddhyati ||  
  
saṃga eva hi kārtavyo maithunaṃ na kadācana |  
pūjanīyā sadāyoṣāmadbhāvakṛta niścayā ||  
  
tasmāttu maithunaṃ devakartavyaṃ mama sādhakaiḥ |  
ahaṃ tu jagatāṃ dhātrī jananījanmakāriṇī ||  
  
madbhāvapratiyaṃtrāyāṃ sāhameva suniścitaṃ |  
kartavyaṃ maithunaṃ naiva tasyā manavikāraṇaṃ ||  
  
mohādvā guruvodhyādvyā yadā tat kurute sudhīḥ |  
vīro vāpyathavā divya avudhyā narakaṃ vrajet ||  
  
gurupatnīṃ dvijapatnīṃ pitṛpatnīṃ prapūjayet |  
maithune narakaṃ yāvattāvat koṭiguṇaṃ bhavet ||  
  
ahaṃ ca roṣasaṃpanno nāśayāmitamīśvara |  
niraṃtaraṃ rogapīḍā jāyate tasya pāpinaḥ ||  
   
kadācit karmasaṃtāpaḥ kadācit karṇapīḍamaṃ |  
kadācidapivān yasyāt kadācinnavicarcikā ||  
  
anālokyaṃ ca vādhiryaṃ khaṃjatā kubjatā tathā |  
anyepi vividhā rogāḥ kuṣṭyādyāḥ prabhavaṃtihi ||  
  
cakṣunāśocchrutichedo nāśācchedastathaiva ca |  
pādacchedaḥ karacheda śirachedopi jāyate ||  
  
paśupīḍā rājapīḍā vahnipīḍā ca jāyate |  
kulaṃ tasyātra doṣeṇa mrīyate nātra saṃśayaḥ ||  
  
ete te kathitā doṣāyoṣinmaithuna saṃbhavā |  
adhikāravihīnānāmadhikārayutaiścaret ||  
  
śiva uvāca |  
  
mahānmamaivasaṃdeho varddhate jagadīśvarī |  
mamānugrahato devi madvaktuṃ ca tvamarhati ||  
  
devyuvāca ||  
  
ahameva paraṃ dhyānamahameva parāśrutiḥ |  
mattaḥ parataraṃ viśvaṃ na kiṃcidavalokyate ||  
  
p. 65a)  
  
ahameva jagatsarvaṃ jagadevāhamīśvara |  
madbhāvabhāvitānārī bhaveddetādṛśī śiva ||  
  
evaṃ jñāna viśiṣṭaḥ syādadhikārī bhavecchiva |  
brahmādika maheśo vā sarvadeva sadyo hi saḥ ||  
  
jāyamānasya vālasya mātṛyoniḥ svaliṃgayoḥ |  
saṃgharkeṇa vikāro hi na tayorjāyate kvacit ||  
  
sādhakasya tathā yasya matiḥ syādadhikāriṇī |  
sodhikārī bhavennityaṃ yāgādau sahayoṣitāṃ ||  
  
madbhāva pratipannāyāṃ matsvarūpāhameva sā |  
vikāraṃ na hi yoṣāyāṃ tasyāmarpita eva hi ||  
  
evaṃ yasya sthirābuddhiḥ svādhikārī na saṃśayaḥ |  
sādhakasya svadehe syāt yatsvarūpeṣṭadevatā ||  
  
tadvarṇasamatejobhiḥ pūrṇaṃ tu vanamaṇḍalaṃ |  
bhāvanābhisthirīkṛtya devatā dhyānatanmayaḥ ||  
  
yathāsvarūpavarṇādi ciṃtayedyatamānasaḥ |  
evaṃ jñāne samutpanne svacchadaṃ viharet pumān ||  
  
evaṃ yasya mamonāsti tasya pratinidhiḥ smṛtaḥ |  
kumāryāmeva kartavyaṃ na kṣaratyāṃ kadācana ||  
  
kumārī bhojanādeva kumārī bhojanādapi |  
kumārī ciṃtanādeva trailokyavijayī bhavet ||  
  
śṛṇu devi varārohe rahasya mahadadbhutaṃ |  
vinā pūjāṃ striyoyonausaṃgamet sādhakottamaḥ ||  
  
saptajanmadaridraḥ syānnarakekoṭikalpasaḥ |  
brahmahatyā surāpānastena gurvaṃ gaṇāgamaḥ ||  
  
evaṃ nānākṛto doṣo jāyate nātra saṃśayaḥ |  
vīro vāpyathavā divyo na vuddhyā narakam vrajet ||  
  
iti śrītaṃtraciṃtāmaṇau bhāvanirṇayo nāmāścaturddaśaḥ prakāśaḥ || 14 ||  
  
athādau satvādi guṇabhedāt nityādi vibhedamāha ||  
  
śrīdevyuvāca ||  
  
dhanināṃ madhyamānāṃ ca daridrāṇāṃ gṛhīsināṃ |  
paradeśa sthitānāṃ ca kārāgehādivāsināṃ ||  
  
kāryādau vyāvṛtānāṃ ca yuktānāṃ sūtakādibhiḥ |  
kāryāṃge ca svabhāve cā vāmakānāṃ kṛpānidhe ||  
  
ṣaḍāmnāya rahasye na kathaṃ nityakriyā bhavet |  
lokalajjāvatāṃ vā dinacaryāṃ vada prabho ||  
  
śrīśiva uvāca |  
  
mahākālena yatproktaṃ yanmahāmāyayāśrutaṃ |  
rahasyātirahasyaṃ tat sarvataṃtreṣugopitaṃ ||  
  
p. 65b)  
  
āmnāyānāṃ rahasyaṃ tadāhnikaṃ procyate mayā |  
śṛṇvaṃ tu sarvebho devāḥ sādhakānāṃ prasiddhidaṃ ||  
  
tatra nityaṃ tridhā proktaṃ guṇatraya vibhedataḥ |  
adhikāravihīnaṃ cenmānasaṃjñānapūrvakaṃ ||  
  
svasthacittenayatinākṛtaṃ tacchuddhamucyate |  
tādṛśaṃ cedgṛhasthena nirdravyeṇātha vā kṛtiṃ ||  
  
ruglena pathikenāpi karāgṛhagatena vā |  
bhaktito cāpi tanmiśraṃ vāhyapūjādhikārataḥ ||  
  
śītādibhītyāvāvittaḥ saṃkṣayādalpakāryataḥ |  
stryāderniyogādgalitaṃ gṛhīṇomānasaṃmataṃ ||  
  
vāhyapūjādikaṃ yacca ekāṃte niyamena ca |  
bhaktyā kṛtaṃ gṛhasthena tacchuddhaṃ rājasaṃmataṃ ||  
  
pūjārthaṃ yadyā ca yitva śraddhābhaktividhāya vā |  
lokabhītyā devabhītyā yattadrājasamiśritaṃ ||   
  
pratāraṇārthaṃ lokānāṃ yācitaṃ devanāmataḥ |  
dravyaṃ kṛtaṃ tadduddeśagalitaṃ tat tu rājasaṃ ||  
  
vāmamārgaṃ samāśrityakaulaṃ dharmaṃ vicārya ca |  
anyadharmasya cādveṣāt kṛtaṃ śuddha tu tāmasaṃ ||  
  
kṛtaṃ yatkāmataḥ karma caihnikaṃ pāralaukikaṃ |  
vāmamārgaṃ samāśritya miśritaṃ tattunāmasaṃ ||  
  
jihvālobhena yatsvādyaṃ pānaṃ yat kāmatorataṃ |  
athavā māraṇādyarthaṃ galitaṃ tattutāmasaṃ ||  
  
śuddhasatvena mokṣaḥ syāt svargaḥ syānmiśrasatvataḥ |  
siddhirgalita satvāsyā daihikī ca manuṣyatā ||  
  
svargaḥ syādrājasācchuddhātkāmaḥ syānmiśrarājasāt |  
galigādrājasāttiryagyonāvavi sukhaṃ bhavet ||  
  
sātvikā tāmasāddevayonitvaṃ prāpnuyānnaraḥ |  
miśratāmasatoduḥkhīnārakī vāddhytāmasāt ||  
  
karmapaṃcavidhaṃ proktaṃ paṃcadhā muktidāyakaṃ |  
prasarpaṇamupādānamījyādhyāyastathādyutiḥ ||  
  
saṃmārjano palepādi saṃskāro devamaṃdire |  
bhavārjanaṃ sarpaṇaṃ syāddevasālokyakārakaṃ ||   
  
pūjāsādhanasāmagryāmelanaṃ bhaktasevanaṃ |  
tatprītiḥ syādupādānaṃ devatārūpadāyakaṃ ||  
  
pīṭhapūjanapūrvaṃ yat ṣoḍaśādyupacārakaiḥ |  
sa yogo liṃgadehasyanāśakaḥ kālayogakṛt ||  
  
atha prātaḥ kṛtyaḥ yathā ||  
  
brāhmyānmuhūrtādvakṣyāmi sādhakasya hitaṃ paraṃ |  
kālikāyā maheśāni śayyāyāṃ guruciṃtanaṃ ||  
  
suṃdaryāstu maheśāni rātrivāsaṃ parityajet |  
chinnāyādevaṃ deveśi saṃyogī bhūyasaṃsmaret ||  
  
p. 66a)  
  
tārāyāṃ devadeveśi śaktyā sahaguruṃ smaret |  
guruṃ smṛtvā kuṇḍalinīṃ samyagyogena yojayet ||  
  
sādhakaḥ prātarutthāya kulavṛkṣaṃ praṇamya ca |  
mūlādi brahmaraṃdhrāṃtaṃ kulaṃ dhyātvā guruṃ smaret ||  
  
tataḥ samastake ciṃtyaṃ sahasradalapadmakaṃ |  
karpūrābhaṃ smerettatra śrīguruṃ nijarūpiṇaṃ ||  
  
iti śrīgurorvidyamānatveśāṃtatvenyaset ||  
  
suprasannaṃ lasadbhūṣāmaṇḍitaṃ śvetacaṃdanaṃ |  
varābhaya jñānamudrā pustakairvyāvṛtai karaiḥ ||  
  
yuktaṃ śvetāṃvaraṃ śāṃtaṃ śvetapuṣpavibhūṣitaṃ |  
vāmāṃkagatayaḥ śaktyā liṃgitaṃ raṇavarṇayā ||  
  
raktavastrābharaṇa vā raktacaṃdanamālyayā |  
vāme līlākamalayāliṃgityā dakṣiṇena ca ||  
  
dhyāyedaṃ tanmukhaṃ śāṃtaṃ śrīguraṃ śivarūpiṇaṃ |  
tatpāda padmayugalaṃ srutapīyūṣadhārayā ||  
  
abhiṣiktaṃ svasya dehamevaṃ śiṣyo viciṃtayet |  
arcayed gaṃdhapuṣpādyairvādyasthairmānasaistu vā ||  
  
śrīgurormānasayajanamāha |  
  
laṃ haṃ yaṃ raṃ vamuccārya tattadbhūtātmanaḥ padāt |  
samarpayāmi saṃprocya namoṃtomānasārcane ||  
  
śaṃvaiśaktyātmane procya tāṃbūlaṃ caiva pūrvavat |  
kaniṣṭhā tarjanī madhyānāmāścāṃguṣṭhayogataḥ ||  
  
sarvāsīyojanānmudrā kramāt paṃcavidhāsmṛtā |  
aimuktā yoginaṃ mudrāṃ dairśayettāṃvurārpaṇe ||  
  
nāmabhistasya saṃketaḥ saṃsiddhairgurukīrtakaiḥ |  
praṇamyatthaṃ hṛnmanunā bhāvayettallayaṃ hṛdi ||  
  
atha strīgurutve viśeṣadhyānamāha ||  
  
aruṇāmaruṇākalpāṃ karuṇāpūrṇalocanā |  
varābhayakarāśāṃtāṃ smarāmi mama gauravī ||  
  
nijanātha kareśaśvannija vāmakalevarāṃ |  
sa padmakarayāśaśvallīlāṃdolitalocanāṃ ||  
  
atha vīrāṇāṃ viśeṣo yathā ||  
  
mahācīna guruṃ dhyātvā svaguruṃ saṃsmarettataḥ |  
paṃcopacāraiḥ saṃpūjya vīradravya krameṇa tu ||  
  
atha kulagurumāha ||  
  
prahlādānaṃdanāthākhyaṃ sanakānaṃdameva ca |  
kumārānaṃdanāthaṃ ca vaśiṣṭānaṃdanāthakaṃ ||  
  
krodhānaṃdaṃ sukhānaṃdaṃ dhyānānaṃdaṃ tataḥ paraṃ |   
vodhānaṃda sukānaṃdī dhyāyet kulamukhopari ||  
  
atha mahārasarasollāsahṛdayāghūrṇalocanāḥ ||  
  
p. 66b)  
  
kulāliṃga na saṃbhinnāścūrṇitāśeṣatāmasāḥ |  
kulaśiṣyaiḥ parivṛtāḥ pūrṇāṃtaḥ karaṇodyatāḥ ||  
  
varābhayayutāḥ sarve kulataṃtrārthavādinaḥ ||  
  
atha śrīgurordhyānam ||  
  
nīlāṃvaraṃ nīlavilepayuktaṃ śaṃkhādibhūṣitatanuṃ muditaṃ trinetram ||   
vāmāṃgapīṭhasthitanīlaśaktirvadāmivīraṃ karuṇānidhānaṃ ||  
  
vīraṃ dhyātvā mahādevī vīramālāṃ japedbudhaḥ |  
aṣṭottara sahasraṃ ca vāmahaste samarpayet ||  
  
atha gurupādukāmāha ||  
  
athavā vāgbhavaṃ māyāṃ lakṣmībījaṃ samuddharet |  
hasakhaphreṃ tathā naṃdabhairavākhyaṃ sahakhaphreṃ ||  
  
gurunāma tathā tathāśaktirnāma śrīpādukāṃ smaret ||  
  
daśadhā saptadhā vāpi tridhā vā prajapetsudhīḥ |  
japaṃ samarpayet paścāt śrīgurordakṣiṇekare ||  
  
akhaṇḍamaṇḍalākāraṃ vyāptaṃ yena carācaraṃ |  
tatpadaṃ darśitaṃ yena tasmai śrīguravenamaḥ ||  
  
ajñānatimirāṃdhasya jñānāṃjanaśalākayā |  
cakṣurunmīlitaṃ yena tasmai śrīguravenamaḥ ||  
  
tatastu mūlādhārādi brahmaraṃdhrāṃtamudyate |  
ādhāraskaṃdamityāhurgudameḍhrasyamadhyagaḥ ||  
  
mṛdvāsane samāsīnaḥ sarvaciṃtā vivarjitaḥ |  
caturasraṃ caturyaṃtraṃ vasāṃtaṃ svarṇavarṇakaṃ ||  
  
trikoṇavṛtta tanmadhye icchājñāna kriyātmakaṃ |  
sūryakoṭi pratīkāśāṃ caṃdrakoṭiḥ ṣuśītalāṃ ||  
  
sārddha trivalayākārāṃ sarvālaṃkārabhūṣitāṃ |  
madhye svayaṃbhuliṃgaṃ tu koṭisūryaḥ samaprabhaṃ ||  
  
tadūrddhve kāmavījaṃ tu kalayā iṃdunāyakaṃ |  
tadūrddhve tu śikhākārāṃ kuṇḍaliṃ brahmavigrahāṃ ||  
  
tejodaṇḍaṃ suṣumṇāṃtaḥ sahasraravisannibhaṃ |  
tadātmakaṃ mūlamaṃtraṃ dhyātvā tattejasāvṛtaṃ ||  
  
svaśarīraṃ viciṃtyeti prāṇāyāmatrayaṃ caret |  
mūlamaṃtreṇa maṃtrasya ṛṣyādinyā samācaret ||  
  
aṃganyā saṃvidhāyātha hṛdidevaṃ viciṃtayet |  
mānasairupacāraiśca pūjayitvā manuṃ japet ||  
  
yathāśaktyātha devāyataṃ japaṃ ca samarpayet ||  
  
atha śyāmāyā viśeṣamāha ||  
  
dhyātvā hṛdamvuje kālīṃ dhyānoktāṃ pūjayettataḥ |  
mānasairupacāraiśca pūjayitvā manuṃ japet ||  
  
p. 67a)  
  
gaṃdhādibhiśca gāyatrīmaṣṭāviṃśati saṃkhyakāṃ |  
prajapeddaśasaṃkhyāṃ vā śrūyatāṃtāṃ ca bhairavī ||  
  
kāmo'lākṣinādāṃto dakṣiṇāṃgeyutātataḥ |  
vidmahe kūrcavījaṃ ca cāmuṇḍau ṅeṃyutā tataḥ ||  
  
dhīmahīti vadettannaḥ kālī pracodayāt tataḥ |  
gāyatryeṣāmayā proktā sarvataṃtreṣu gopitā ||  
  
yāṃ vinā sa kalāvidyā na siddhyaṃti kadācana ||  
  
atha japāvidhirucyate ||  
  
vīrahaṃsamayāvidyā saṃkalpaṃ kārayedbudhaḥ |  
haṃsākhyā sādhanaṃ vakṣye maṃtrāṇāṃ hitakāmyayā ||  
  
yasya vijñānamātreṇa sarvajño bhuvijāyate |  
haṃsātmikāṃ bhagavatīṃ jīvo jayati sarvadā ||  
  
asyāḥ smaraṇamātreṇa jīvanmukto bhavennaraḥ |  
asya haṃsasya deveśi nigamāgamapakṣakau ||  
  
agnisomau tathā vāpi pakṣau tāraḥ śiro bhavet |  
viṃdu trayaṃ śikhā netre mukhe nāda pratiṣṭhitaḥ ||  
  
śivaśaktipadadvaṃdvaṃ kālāgnī yārśvayugmakaṃ |  
ayaṃ paramahaṃsastu sarvavyāpī prakāśavān ||  
  
hakāreṇa vahiryāti sakāreṇa viśet punaḥ |  
sayāḥ saṃvodhamātreṇa jīvanmukto bhavennaraḥ ||  
  
prāṇāyāma prabhāvena jīvanmuktastu jāyate |  
ṛṣirhaṃso'vyaktapūrvāgāyatrī cheda ucyate ||  
  
devatā paramādistuhaṃsohaṃ bījamucyate |  
saśaktiḥ kīlakaṃ sohaṃ praṇavastatvameva hi ||  
  
udāttasvara ityevaṃ manorasya prakīrtitaḥ |  
mokṣā'rthe viniyogaḥ syādevaṃ kuryāt sadānaraḥ ||  
  
sūryātmanevahṛddevisomātmane śirastathā |  
niraṃjanaṃ śikhājyotirnirābhāsā tathā priye ||  
  
avyaktaṃ netrayornyasya anaṃtostraphaḍaṃ yajet |  
evaṃ nyāsavidhiṃ kṛtvā gaṇeśādau samarpayet ||  
  
ṣaṣṭiśvāsairbhavet prāṇaḥ ṣaṭprāṇānāḍikāmatā |  
ṣaṣṭhināḍyāhyahorātraṃ japasaṃkhyā japamanoḥ ||  
  
ekaviṃśati sāhasraṃ ṣaṭśatādikameva ca |  
prajapet pratyahaṃ jīvo brahmānaṃdamayīṃ parāṃ ||  
  
utpattirjapa āraṃbhomṛtirasya nivedanaṃ |  
vinā japena satataṃ jape bhavati sarvadā ||  
  
evaṃ japastu vijñāto gaṇeśādau nivedayet |  
ṣaṭśatāni gaṇeśasya ṣaṭsahasraṃ prajāyate ||  
  
ṣaṭsahasraṃ gadāpāṇeḥ ṣaṭsahasraṃ pinākinaḥ |  
sahasraṃ ātmane caiva sahasraṃ paramātmane ||  
  
p. 67b)  
  
sahasraṃ purave caiva saṃkalpoyaṃ yathā vidhi |  
raktavarṇe gaṇeśaṃ ca mūlādhāre caturddale ||  
  
vādiveda samāyukte ṣaṭśataṃ ca samarpayet |  
svādhiṣṭhānaṃ vidrumābhaṃ ṣaṭkoṇaṃ vādi ṣaṭkakaṃ ||  
  
sāvitryā ca samāyukte brahmaṇe ca samarpayet |  
vidyuṃtpuṃjaprabhābhaṃ ca dalaṃbhādi daśākṣaraṃ ||  
  
lakṣmīnārāyaṇau vaṃde ṣaṭsahasraṃ nivedayet |  
mahānīla prabhe caivakādi dvādaśapatrake ||  
  
umāmaheśvarau vaṃde ṣaṭsahasraṃ nivedayet |  
viśuddhe dhūmravarṇe ca kalāpātre svarānvite ||  
  
prāṇaśaktyātmakau vaṃde sahasraṃ ca samarpayet |  
ājñāyāṃ vidyudābhāyāṃ śubhau dakṣau niyojīte ||  
  
paramātmani parāśaktau sahasraṃ samarpayet |  
stutvā praṇamya devājñāṃ ślokairebhiśca prārthayet ||  
  
śivādikasthalebhāvamūhaṃ sveṣṭasya vācayet ||  
  
trailokya caitanyamayādi daivaśrīśaṃkaratvaccaraṇājñayaiva |  
prātaḥ samutthāya tava priyārthaṃ saṃsārayātrā manuvartayiṣye ||  
  
saṃsārayātrā manuvartamānaṃ tvadājñayā śaṃkaradevadeva |  
sparddhāti ca skārakalipramādābhayānimāṃmābhibhavaṃ tu nātha ||  
  
iti saṃprārthya deveśamājñāmādāya tasya tu |  
prārthayitvādharāṃ śvāsayuktaṃ pādaṃ nidhāpayet ||  
  
samudramekhale devi parvatastanamaṇḍale |  
viṣṇupatnī namastubhyaṃ pādasparśaṃ kṣamasvame ||  
  
prātaḥkṛtyama kṛtvā tu yo devīṃ bhaktitorcayet |  
pūjā ca viphalā tasya śaucahīnā yathā kriyā ||  
  
atha śaucavidhiḥ ||  
  
tato gṛhādvahiryāmyāṃ nair-ṛtīṃ vā diśaṃ vrajet |  
pade padesmaredastraṃ dūreyāyāddvijālayāt ||  
  
atītyavāṇamātrāṃ tu bhuvaṃ grāmādvilokya ca |  
noṣaṇena śmaśāne ca tripathe vā catuṣpathe ||  
  
gokule rājamārge vā vane copavane tathā |  
devatā yatane varjyaṃ goradhyāyāṃ viśeṣataḥ ||  
  
varcco mūtrādikaṃ varjyaṃ yasmādvai kṛttikāsutaṃ |  
daśahastaṃ parityājya mūtraṃ kuryājjalāśayāt ||  
  
catvāriṃśat purīṣe tu tīrthe nadyāṃ caturguṇaṃ |  
karṇe kṛtvā pavitraṃ ca viṇmūtraṃ kārayet tadā ||  
  
ubhe mūtrapūrīṣe ca divākuryādudaṅmukhaḥ |  
rātrau ca dakṣiṇe kuryādube saṃdhye yathā divā ||  
  
chāyāyāmaṃdhakāre vā rātrā vahani vādvijāḥ |  
yathā samanmukhaḥ kuryāt prāṇavādhabhayeṣu ca ||  
  
p. 68a)  
  
uttiṣṭhaṃ vṛṣayodevāgaṃdharvāyakṣarākṣasāḥ |  
paritastyajyatāṃ sthānaṃ viṇmūtrotsarjanāyame ||  
  
anena manunāloṣṭha tṛṇairudvāsya devatāḥ |  
kuryān malacyutiṃ tatra vā sasākaṃ praveṣṭya ca ||  
  
piṃḍāloko na kartavyastathākāśa nīrīkṣaṇaṃ |  
samyak vā vaśyakaṃ kṛtvā vāyuṃ kāṣṭhenamṛjya ca ||  
  
loṣṭena vātha vāmṛjyanāśmanāmṛjyate gudaṃ |  
punaḥ śaucaṃ prakartavyaṃ mṛdāmalakamātrayā ||  
  
dvitīyā ca tṛtīyāyātadarddhārdvā prakīrtitāḥ |  
śucideśāttu saṃgrāhyāḥ śarkarāśmādi varjitāḥ ||  
  
vipre gaurāmṛdaḥ proktāḥ kṣatreraktāstathoditāḥ |  
vaiśyasya haritāḥ proktāḥ kṛṣṇā strīśūdrayostathā ||  
  
yasmindeśe tu yattoyaṃ yādṛkīmṛttikā bhavet |  
saiva tatra praśastāsyāttayāśaucaṃ vidhīyate ||  
  
ekaliṃge gude saptadaśa vāmakare tathā |  
ubhayoḥ saptadātavyāstisroṃ'ghryoścāpi mṛttikāḥ ||  
  
mūtrotsarge vāmahasteliṃge paṃcaiva mṛttikā |  
trikāradvitaye caikāpādayorathavā caret ||  
  
gaṃdhalepa kṣayakaraṃ manoglāniharaṃ paraṃ |  
kuryādvādaśa gaṃḍūṣāt pūrīṣotsarjanottaraṃ ||  
  
mūtratyāge tu catura ācamya tristaraḥ paraṃ |  
etacchauvaṃ gṛhasthānāṃ dviguṇa brahmacāriṇāṃ ||  
  
triguṇaṃ vāṇaprasthānāṃ yatīnāṃ ca caturguṇaṃ |  
divāśaucasya rātryarddhaṃ svasya śaucasya sarvadā ||  
  
tadarddhaṃ rujimārgasthastrī śūdrāṇāṃ tadarddhakaṃ |  
śaucaṃ kṛtvā tato mṛdbhistṛbhirjapyairviśodhayet ||  
  
śaucakarma vihīnasya sakalā niṣphalāḥ kriyā ||  
  
atha daṃtadhāvanavidhiḥ ||  
  
tataḥ samāhareddaṃtadhāvanaṃ vihitaidhasāṃ |  
te cāpāmārgavadarīnirguṇḍī vilvavāsakāḥ ||  
  
aśokacaṃpakaḥ plakṣaparṇajaṃvudhavaśruvaḥ |  
arkanyagrodhakhadirakaraṃjakakubhādikaṃ ||  
  
śīrṣeśauryaṃ vaṭe dīptiḥ kadaṃve vijayīraṇe |  
plakṣe sarvārthasiddhiḥ syādvadaryāṃ madhurasvaraḥ ||  
  
khadiremukhasaugaṃdhyaṃ vailvena vipulaṃ dhanaṃ |  
apāmārge dhṛtirmedhā prajñākāṃtiryaśastathā ||  
  
āyuḥ śīlaṃ tathā lakṣmīḥ saubhāgyaṃ copajāyate |  
arkeṇahanyate rogānarthalābhāśca jāyate ||   
  
audumbare vāgviśuddhiścaṃpakasyādṛṭa śrutiḥ |  
jātī vakulamaṃdāraiḥ svapnaṃ tasya na paśyati ||  
  
p. 68b)  
  
sarvakaṃṭakinaḥ puṇyāḥ kṣīriṇastu yaśaḥsvina |  
anyeṣāṃ vṛkṣajātīnāṃ na bhakṣeddaṃtadhāvanaṃ ||  
  
palāśavakulaṃkāśaṃ bhakṣayedyastu sāsapaṃ |  
tāvadbhavati cāṇḍāloyāvadgāvaṃ na paśyati ||  
  
sphāṭikaṃ vā tiriktaṃ ca hīnaṃ catvagvivarjitaṃ |  
arddhadagdhaṃ pathibhraṣṭaṃ śmaśānasthaṃ tathaiva ca ||  
  
ucchicchaviṣṭā sūtradilagnaṃ yatnāt parityajet |  
kanīnyagra samasthaulya praguṇaṃ dvādaśāṃgulaṃ ||  
  
dvādaśāṃgula viprāṇāṃ kṣatriyāṇāṃ navāṃgulaṃ |  
aṣṭāṃgulaṃ ca vaiśyānāṃ śūdrāṇāṃ ca ṣaḍaṃgulaṃ ||  
  
caturaṃgulamānaṃ tu nārīṇāṃ vidhirucyate |  
cūrṇitāgraṃ tvacāyuktaṃ gṛhṇīyān manunānunā ||  
  
āyurvalaṃ yaśovarccaḥ prajāpaśuvastūni ca |  
brahmaprajñāṃ ca medhāṃ ca tanno dehi vanaspate ||  
  
prāṅmukhodaṅmukho bhūtvā upaviśya sukhāsane |  
bhakṣayen mukhaśuddhyarthaṃ yathoktaṃ taṃtadhāvanaṃ ||  
  
klīmuktvā kāmadevāya sarvajanapriyāya ca |  
namoṃtastithi varṇoyaṃ maṃtrodaṃtaviśodhane ||  
  
prakṣālpaṃ daṃtakāṣṭaṃ ca śuddhadeśe purastyajet |  
vaktraṃ mūlānunānityaṃ kṣālayet siddhihetave ||  
  
pratipaddaśe ṣaṣṭhīṣu navamyarkadinaṃ tathā |  
caṃdrasūryoparāge ca na kuryāddaṃtadhāvanaṃ ||  
  
abhāvedaṃtakāṣṭasya niṣiddhāyāṃ tithau tathā |   
apāṃ dvādaśa gaṃḍūṣaiḥ kurvīta mukhaśodhanaṃ ||  
  
atha pūjāhomakarmasiddhayesnānamucyate ||  
  
snānapūrvāḥ kriyāḥ sarvāḥ snānaṃ ca daivate bhavet |  
prātaḥkāle ca madhyāhne sāyāhne stotrapāṭhake ||  
  
yadā yadā manoglānistadaiva snānamācaret |  
vidyoccāraṃ tu yaḥ yakuryādasnātaḥ kṛtabhojanaḥ ||  
  
tasya vidyā bhavennaṣṭā rauravaṃ narakaṃ vrajet |  
aśuciḥ sanmaheśāni vidyoccāraṃ tu yaścaret ||  
  
tasya nāśo bhaveddevi vidyādagdhāṃ bhaveddhruvam |  
snānakālācca saṃproktāḥ snānabhedā chṛṇu priye ||  
  
snānaṃ paṃcavidhaṃ proktaṃ yena devīmayo bhavet |  
vāruṇe nābhasaṃ caiva tṛtīyaṃ bhasmajaṃ smṛtaṃ ||  
  
caturthaṃ taijasaṃ devī paṃcamaṃ daivataṃ bhavet |  
brahmāviṣṇuśca rudraśca īśvaraśca sadāśivaḥ ||  
  
p. 69a)  
  
ete paṃcamahāsatvāḥ paṃcasnāne vyavasthitāḥ |  
parāvaṃtadatītāva tatparā tadanaṃtaraṃ ||  
  
citpadātadatītāva paṃcamī parikīrtitāḥ |  
vāruṇaṃ dvividhaṃ proktaṃ vaidikaṃ tāṃtrikaṃ tathā ||  
  
svaśākhokta vidhānena vaidikaṃ snānamīritaṃ |  
svasvakalpoktavidhinā tāṃtrikaṃ snānamācaret ||  
  
śaṃkunāstrābhi japtena śucisthānāttumṛttikāṃ |  
gṛhītvāstreṇa saṃsiṃcyayā yājjalaniketanaṃ ||  
  
tatrādau jalakūlaṃ tu kṣālayedastravāriṇā |  
mṛdaṃ kṛtvā dvidhā tatra ekabhāgopagaṃ tataḥ ||  
  
nidhāyagomayaṃ darbhāṃstilāṃścāpyabhimaṃtritān |  
mṛttikāgomayābhyāṃ ca kardyataṃ snānamācaret ||  
  
vahiruddhṛtatoyenamalaḥ snānaṃ tataḥ paraṃ |  
vidhāya vaidikaṃ snānaṃ tadaṃgaṃtarpaṇaṃ tathā ||  
  
atha vakṣyāmite vatsaḥ snānaṃ kulamukhāvahaṃ |  
kṛṣṇāraktāharirnīlā vividhā mamamūrtayaḥ ||  
  
tatastāṃtrikasnānasya vidhirastreṇamṛttikāṃ |  
samādāyāstramaṃtreṇa maṃtrayitvā tṛṇādikaṃ ||  
  
śikhāmaṃtreṇāpahṛtya trirmūlenābhi maṃtrayet |  
mūrddhādi pādaparyaṃtaṃ vilipya praṇayejjalaṃ ||  
  
ādhāraḥ sarvabhūtasya viṣṇoratulatejasaḥ |  
tadrūpāśca tato jātāstā āpaḥ praṇamāmyahaṃ ||  
  
saṃmukhīṃkaraṇaṃ mudrāṃ vadhvā prāṇaṃ niruṃdhya ca |  
nimajya tūṣṇī mutthāya nābhimātre jalesthitaḥ ||   
  
ācāṃtaḥ kuladravyeṇa sadarbhaḥ kulapuṣpakaṃ |  
kulapātraḥ sa darbhaṃ ca sa tilaṃ sa jalaṃ tataḥ ||  
  
trividhaṃ kuladarbho hi coditaḥ kālaśaṃtunā |  
kathyate tatra deveśi gopanīyā kuleśvarī ||  
  
kulacakroparigatāḥ kuladarbhāḥ mukheṣṭadā |  
trayodarbhāḥ samuddiṣṭāḥ suvarṇaiḥ rajataiḥ kuśaiḥ ||  
  
tatra śākte dvayaṃ cānyamanyeṣāṃ tu trayo matāḥ |  
suvarṇaṃ rajataṃ caiva japapūjādi karmasu ||  
  
karṣārddhakarṣamātraṃ vā pavitrāya prakalpayet |  
kuśakāryakaraṃ proktaṃ na tu vanyakuśāḥ kuśāḥ ||  
  
tarjanyā rajataṃ dhāryaṃ svarṇaṃ dhāryamanāmayā |  
eṣa eva kuśaḥ proktoradarbhovarasaṃbhavaḥ ||  
  
p. 69b)  
  
kūrcāṇāṃ paṃcakaṃ likhyaparitovartamekhalāṃ |  
śūlaṃ kapālamālikhya brahmakūrcaḥ prakīrtitaḥ ||  
  
etasyādhāraṇādevavāṃchā kāryamavāpnuyāt |  
tridhādarbhaḥ prakathitaḥ kālikādarbhavartmani ||  
  
gopanīyamidaṃ bhadre sārāt sārataraṃ mahat |  
kapālaṃ ca tathā khaḍgaṃ strīvījāni ca paṃca ca ||  
  
anāmāyāmidaṃ dhāryaṃ svarṇavarṇaṃ śubhāvahaṃ |  
kūrcādyakālikātārā saptatārādyameva ca ||  
  
sarvavījādyarūpaṃ ca kuladarbhaṃ ca dhārayet |  
vidyāśrīkīrtijananaṃ śāṃtidaṃ sarvasiddhidaṃ ||  
  
savasauṃdaryadaṃ bhadre vījāsiddhiḥ pradarśakaṃ |  
gṛhītvā kuladevasya prītaye snānamācaret ||  
  
tāṃtrikaṃsnāna saṃkalpaṃ māsollekhādipūrvakaṃ |  
kṛtasaṃkalpa evāsau kulacakraṃ jale nyaset ||  
  
kṛtvātha mūlamaṃtreṇa prāṇāyāma trayaṃ caret |  
vinyasya ca ṣaḍaṃgāni kalpayet tirthamagrataḥ ||  
  
caturasre hastamātretajjale parikalpite |  
brahmāṇḍodaratīrthāṇikaraiḥ spṛṣṭāniterave ||  
  
tena satyena deveśa tīrthaṃ dehi divākara |  
iti sūryaṃ prārthayitvā kromityaṃkuśamudrayā ||  
  
aṃkuśamudrā yathā ||  
  
dakṣamuṣṭiṃvidhāyātha tarjanyaṃ kuśarūpiṇī |  
aṃkuśākhyā mahāmudrā trailokyākarṣaṇa kṣamā ||  
  
mitvārkamaṇḍalaṃ tasyāttīrthānyā vāhayediha |  
gaṃge ca yamune caiva godāvarī sarasvatī ||  
  
narmadesiṃdhukāverī jale'sminsannidhiṃ kuru |  
eva muktvā tu tīrthāni tasmin toye niyojayet ||  
  
mūlamaṃtreṇātha tīrthaḥ śaktistatra samāhvayet |  
arkasya maṇḍalaṃ dhyātvā tanmaṃtreṇa ca pūjayet ||  
  
sarvānaṃdamayīmaśeṣaduritarddhvaṃ sāmṛgāṃka prabhāṃ   
tryakṣāmūrddhvakaradvayenadadhaṃtīpāśaṃ sṛṇī vā mataḥ ||  
aṃtaścāmṛtapūrṇahemakalaśaṃ muktākṣamālāṃvarāṃ   
gaṃgāsiṃdhusaridvarādisahitāṃ śrītīrthaśaktiṃ bhaje ||  
  
hrā& hrī& hrū& hrai& hrau& hraḥ ||  
  
iti sarvānaṃdamayeparaṃ ||  
  
tīrthaśakti tathā hiliyugaṃ vahnigehini |  
ekaviṃśākṣaraḥ proktastīrthaśaktermahāmanuḥ ||  
  
p. 70a)  
  
tajjalaṃgāṃgamaṃtreṇa maṃtrayedaṣṭavārakaṃ |  
tāro namo bhagavati bhūyādaṃ vetatoṃvike ||  
  
aṃvālike mahāmālinyehyehi bhagavatpatha |  
aśeṣatīrthālavālemāyā śrīvījamuccaret ||  
  
śivajaṭādhirūḍhe ca gaṃgegaṃgāmbike dviṭhaḥ |  
gaṃgāvidyeyamākhyātā tripaṃcāśadbhirakṣaraiḥ ||  
  
vāme tu gaṃgāmaṃtradhyānayorviśeṣaḥ |  
tāro namo bhagavati vāgbhavaṃ ca hilidvayaṃ ||  
  
hilidvayaṃ paṃcagaṃge māṃ pāvayadvitayaṃ vadet |  
svāhāṃtastārakāvarṇo manuḥ pāpapraṇāśanaḥ ||  
  
dhyānaṃ ||  
  
raktāṃvarāṃ raktavarṇāṃ śūlakuṃbhavarābhayān |  
karaiḥ saṃdadhatīsmegraṃ kacchapasthāṃ surādibhiḥ ||  
  
tadrūpābhiḥ sapāyasya nāśāyamunisevitaṃ |  
bhuvaneśyā samāloḍyāmṛtīkṛtya sudhāṇunā ||  
  
kavacenāvaguṇṭhyātha saṃrakṣāstreṇa maṃtravit |  
mūlena devatāṃ tatra sāṃgāṃ sāvaraṇāṃ tathā ||  
  
samāvāṣka jaledhyātvā tatpādadvayanirgataṃ |  
dhyātvā tīrthaṃ smaran mūlamaṃtrī snāyājjalairbhṛśaḥ ||  
  
hṛdidevaṃ smaret paścāt siṃcettu kuṃ kuṃbhamudrayā ||  
  
kuṃbhamudrāyathā ||  
  
dakṣāṃguṣṭhe parāṃguṣṭhe kṣiptvā hastadvayena tu |  
sāvakāśā caika muṣṭirmudreyaṃ kuṃbhasaṃjñitā ||  
  
tribhiḥ ślokairmūlamaṃtratāravaṃvījapūrvakaiḥ |  
simṛkṣo nikhilaṃ viśvaṃ muhuḥ śukraṃ prajāyate ||  
  
mātaraḥ sarvabhūtānāmāpodevyaḥ punaṃtumāṃ |  
alakṣmīmalarūpāyā sarvabhūteṣu saṃsthitāḥ ||  
  
kṣālayaṃ tu nijaḥ sparśādāyo devyaḥ punaṃ tu māṃ |  
yanmekeśeṣu daurbhāgyaṃ sīmaṃteyaccamūrddhani ||  
  
lalāṭe karṇayorakṣṇorāpastaṃghnaṃtuvo namaḥ |  
tataḥ svāhāṃta mūlena trirā ca manamācaret ||  
  
tridhā devaṃ ca saṃtarpya toyamadhyāttato vrajet |  
dhautaṃ vastrayugaṃ dhṛtvā prakṣālyānu karau tathā ||   
  
mṛdābhistatra ācāmedeṣa snānavidhiḥ smṛtaḥ |  
maṃtrasnānaṃ prakartavyaṃ śītayordeśa kālayoḥ ||  
  
toyābhāve gate durge kārya svāsthye ca vārddhake |  
toyābhāve ca yat kāryaṃ durge kāle ca śītataḥ ||  
  
gamane kṣipra siddhyarthaṃ gurukāryeṣva taṃdritaḥ |  
prāptāpadyatha viprendra niśābhāge tathā mune ||  
  
prakṣālyapādā vācamya proddhṛtena tu vāriṇā |  
sthānaṃ daśadiśaḥ prāgvat saṃśodhyopaviśet tataḥ ||  
  
p. 70b)   
  
jalaṃ hastatalenyasya kramānprāsāṃstataścaret |  
mātṛkādīṃstathā mūlemaṃtranyāsā na śeṣataḥ ||  
  
nyāsāṃ te saṃspṛśettoyaṃ maṃtrasnānamidaṃ varaṃ |  
devalādudakasnānāt saṃskāra parivarjitāt ||  
  
prabhāsādiṣu tīrtheṣu yatphalaṃ snātakasya tu |  
jñeyaṃ daśaguṇaṃ tasmānmaṃtrasnānasya niścayāt ||  
  
atha mānasasnānaṃ ||  
  
manasā mūlamaṃtreṇa prāṇāyāmapurassaraṃ |  
kūrvīta mānasaṃ snānaṃ dṛṣṭatīrtheṣu bhāvanāt ||  
  
atha taijasasnānaṃ ||  
  
taijasaṃ saṃpravakṣyāmi yena siddhyaṃti siddhayaḥ |  
gurudaivatamaṃtrāṇāmaikyaṃ saṃbhāvayeddhiyā ||  
  
gurutejo maṃtratejo devatāyāstathaiva ca |  
ekīkṛtyā tricaitanyaṃtanmūrtiṃ parikalpayet ||  
  
hṛdaye devatāsthānaṃ kaṇṭhe caiva manurmataḥ |  
sahasrāre gururproktāstri caitanyaṃ vibhāvayet ||  
  
tāṃ mūrtiṃ svasyadehe tu yathāsvā vayavottamāṃ |  
saṃbhāvayenmaheśāni daivataddarśanaṃpradaṃ ||  
  
taijasaṃgaditaṃ devidaivataṃ śṛṇu pārvati ||  
  
atha daivataṃsnānaṃ ||  
  
mūlādhāraṃ samārabhya virātaṃ parameśvarī |  
devatāṃ bhāvayeddevi svamukhe tanmukhaṃ śive ||  
  
tasyāḥ sarvāṃśakaṃ devi svadehesthānayogataḥ |  
dvāradeśa maheśāni gaṃgā ca yamunā tathā ||  
  
svadehe bhāvitāyāṃ tu gaṃgayā kiṃ phalaṃ bhavet ||  
  
iḍānāmanāḍīsthitā vāmabhāge tannordakṣiṇe piṃgalānāmanāḍī |  
tayoḥ pṛṣṭhavaṃśaṃ samāśritya madhye suṣumṇā sthitā brahmaraṃdhraṃ tu   
yāvat ||  
  
iḍā gaṃgeti vikhyātā suṣumṇā yamunā nadī |  
sarasvatī piṃgalā syāt prayāgaṃ dehamadhyagaṃ ||  
  
dehajñānaṃ vinā devī vāhyasnānena kiṃ phalaṃ |  
gurupaṃktiṃ sahasrāre aṃgāni bhrūvibhāvayet ||  
  
kaṇṭhamūlāṃtakaṃ devi sarvāvaraṇadevatāḥ |  
bhāvayed yatnato devī daivatasnānamīritaṃ ||  
  
anena snānayogena kiṃ tadyannakaresthitaṃ |  
snānapūrvāḥ kriyāḥ sarvāḥ śuddhāṃ siddhiṃ prayāṃti ca ||  
  
tasmāt snānaṃ purākuryāddeṣvekaṃ dehaśaktitaḥ |  
tatastu tilakaṃ kuryādvarṇajaṃ daivatasya ca ||  
  
brāhmaṇasyorddhvapuṇḍraṃ syāt kṣatriyasya tripuṇḍrakaṃ |  
arddhacaṃdraṃ tu vaiśyasya śūdrāṇāṃ vartulā kṛtiṃ ||  
  
p. 71a)  
  
ūrddhvapuṇḍraṃ mṛdā kuryāt tripuṇḍraṃ cāpi bhasmanā |  
keśareṇa ca kastūryā śeṣaṃ śītaṃ yathā ruci ||  
  
vaiṣṇavasyorddhvapuṇḍraṃ syāt tripuṇḍraṃ śivasevinaḥ |  
arddhacaṃdrogaṇeśasya devībhaktasya vartulaṃ ||  
  
nārāyaṇa paro yastu caṃdanasya triśūlakaṃ |  
bhāle vibhūtivat kuryādbrahmaviṣṇuśivātmakaṃ ||  
  
bhasmanā corddhvapuṇḍraṃ tu tiryak puṇḍraṃ tathā mṛdā |  
ūrddhvapuṇḍreti puṇḍraṃ syāt norddhvapuṇḍraṃ tripuṇḍrake ||  
  
brahmahatyā samaṃ proktaṃ munibhirvedapāragaiḥ |  
rudrapiṇḍasamudbhūtādvijāmohasamanvitaḥ ||  
  
pitaraṃ tannajānaṃtitedhiveśyāsutā iva |  
tripuṇḍraṃ brāhmaṇo vidvān manasāpi na laṃghayet ||  
  
śrutvā vidhīyate yastu satyāgīyājakī bhavet |  
vedasyādhyayane śūdronādhikārī yathā bhavet ||  
  
tripuṇḍraṃ na vipronādhikārī śivārccane |  
vibhūtidhāraṇaṃ kāryaṃ vaidikaṃ tāṃtrikaṃ tathā ||  
  
kapilāyā sa kṛcchastraṃ gṛhītaṃ gaganeya tat |  
na klinnaṃ nāpi kaṭhinaṃ na durgaṃdhi na coṣitaṃ ||  
  
uparyadhaḥ parityajya gṛhṇīyāt patitaṃ yadi |  
piṇḍīkṛtya śivāgnau ca tatkṣipen mūlamaṃtrataḥ ||  
  
apakvamatipakvaṃ ca saṃtyājyaṃ vāsitaṃsitaṃ |  
ādāya vāsasāloḍya bhasmādhāre viniḥkṣipet ||  
  
bhasmasaṃgrahaṇaṃ kuryāddevenudvāsite sati |  
udvāsane kṛte yasyāccaṇḍabhasma prajāyate ||  
  
bhasmaviddhiparaṃ devi satyaloka sukhāhvayaṃ |  
bhasmanā sarvapāśānāṃ pāpānāṃ ca sureśvarī ||  
  
bhasmetikīrtitaṃ tena munibhistatvavedibhiḥ |  
tatpunardvividhaṃ viddhimukhyaṃ gauṇaṃ tathaiva ca ||  
  
mukhaṃ proktaṃ paraṃbrahma gauṇamāgneya mucyate |  
bhasmaṃ tadevamārabhya mukhaṃ tadaparaṃ vudhaḥ ||  
  
āgneya gauṇamajñānadhvaṃsakaṃ jñānasādhanaṃ |  
gauṇaṃ nānāvidhaṃ viddhi śubhaprāṇaharemvike ||  
  
agnihotrāgnijaṃ taddhi virajāhomajaṃ śive |  
aupānasa samutpannaṃ samidāgni samudbhavaṃ ||  
  
pacanāgni samudbhūtaṃdāvānala samudbhavaṃ |  
traivarṇikāṇāṃ sarveṣāmagnihotra samudbhavaṃ ||  
  
virajānalajaṃ caiva dhāryaṃ bhasma na gātmaje |  
aupāna sa samutpannaṃ gṛhasthānāṃ viśeṣataḥ ||  
  
p. 71b)  
  
samidagni samutpannaṃ dhāryaṃ vai brahmacāriṇāṃ |  
śūdrāṇāṃ śrotragṛhajaṃ paramāgni samudbhavaṃ ||  
  
anyeṣāmapi sarveṣāṃ dhāryaṃ kavānalodbhavaṃ |  
yadā dvijā bhasmakuryuḥ sadyenānīya gomayaṃ ||  
  
vāmena pātre saṃyojyā ghoramaṃtreṇa nirdahet |  
puruṣeṇa samuddhṛtya īśānena viśodhayet ||  
  
itthaṃ tu saṃskṛtaṃ bhasma agnirityādi maṃtrataḥ |  
tadrudrāyeti yajuṣāmaṃtra vedrudrasaṃjñavā ||  
  
praṇavādyaiścaturmaṃtrairhṛdayaitairnāmabhiḥ priye |  
paṃcavarṇādyakṣarādyairbhālāṃsādarahṛtsu ca ||  
  
tripuṇḍradhāraṇaṃ kuryāt mūrddhni paṃcākṣareṇa ca |  
ebhiścanāmabhirdhāryaṃ punarbhasma dvijādibhiḥ ||  
  
brahmālalāṭe vijñeyo hṛdaye havyavāhanaḥ |  
nābhauskaṃdogalepūṣārudryedakṣiṇavāhuke ||  
  
ādityo vāhumadhye ca śaśī ca maṇivaṃdhake |  
vāmadevo vāmavāhau vāhumadhye prabhaṃjanaḥ ||  
  
maṇibaṃdhe ca vasavaḥ pṛṣṭadeśe hariḥ smṛtaḥ |  
śaṃbhūḥ kakudi saṃproktaḥ paramātmāśirasmṛtaḥ ||  
  
ābrahmaraṃdhrapādāṃtaṃ yogināmāplavaṃ mataṃ |  
nābherūrddhvaṃ gṛhasthānāṃ yatīnāṃ ca viśeṣaṇaṃ ||  
  
idānīṃ tāṃtrikamataṃ tanmenigaditaṃ śṛṇu |  
kastūryādi susaṃyuktaṃ bhasmaśāktastu dhārayet ||  
  
maṃtritairmūlamaṃtreṇa śivapaṃcākṣareṇa vā |  
anyeṣāmapi sarveṣāṃ vinā maṃtraṃ sureśvarī ||  
  
atha viśeṣastu ||  
  
vibhūtidhāraṇasyāsyamaṃtrasya ca sadāśivaḥ |  
ṛṣistṛṣṭup bhavecchaṃdo rudrodevaḥ prakīrtitaḥ ||  
  
prāsādavījaṃ vījasyāt śaktiṃ kūrcaṃ ca kīlakaṃ |  
kṣetrapālaṃ sarvapāpakṣayārthe viniyogitā ||  
  
nyāsaṃ ṛṣyādikaṃ kṛtvā mūlena vīkṣaṇaṃ tataḥ |  
saṃsmṛtyetthaṃ dakṣakare vibhūtiṃ vinidhāya hi ||  
  
ācchādya vāmahastena kapotābhi navātmanā |  
vakṣyamāṇena maṃtreṇa trivāramabhimaṃtrayet ||  
  
phaṭkāreṇa trirāvṛtyajalena veṣṭanaṃ caret |  
paṃcavāraṃ mūlamanuṃjaptvā sodhanamācaret ||  
  
tato dakṣakarādvāmakare bhasmanidhāya hi |  
tato mūlena manunājalenālodrayetpriye ||  
  
vartulaṃ maṇḍalaṃ kṛtvā ṣaṭkoṇaṃ tasya madhyagaṃ |  
trikoṇaṃ tasya cāpyaṃtarmūlabījaṃ dvijottamaḥ ||  
  
dakṣakareṇacāchādyamaṃtramenaṃ japet tataḥ |  
prāsādaṃ kūrcabījaṃ ca kṣatrapālaṃ tathāṃkuśaṃ ||  
  
p. 72a)  
  
vibhūtipadamābhāṣya aśeṣaduritāpahe |  
manovākkāyamityuktvā śādhaye dvitayaṃ vade ||   
  
kūrcāstra vahni lalanāyukto maṃtraḥ prakīrtitaḥ |  
atra kaścana viśeṣosti śmaśānabhasmadhāraṇe ||  
  
mūlena vīkṣaṇaṃ kuryāt kūrceṇa veṣṭanaṃ caret |  
tāramaidhatrayākāmakūrcavarmāstrahṛnmanuḥ ||  
  
anena manunā devi saptavāraṃ viśodhya ca |  
paścānmūlamanuṃ japtvā daśavāraṃ sureśvari ||  
  
trivāraṃ saptavāraṃ vā sveṣṭa devyai nivedya ca |  
tadaṃte tilakaṃ kuryāddevatā bhāvasiddhaye ||  
  
tripuṇḍraṃ bhasmanā kuryādiṣṭamaṃtreṇa mānavaḥ |  
tripuṇḍraṃ kārayedbhāle brahmaviṣṇuśivātmakaṃ ||  
  
madhyamānāmikā caiva tarjanyaiva tripuṇḍrakaṃ |  
atisvalpamanādhṛṣyamati dīrghāṃtamakṣayaṃ ||  
  
netrayugmapramāṇena tripuṇḍraṃ dhārayedvijaḥ |  
ṣaḍaṃgula pramāṇaṃ tu brāhmaṇānāṃ tripuṇḍrakaṃ ||  
  
nṛpāṇāṃ caturaṃgulyaṃ vaiśyānāṃ tu triraṃgulaṃ |  
ekāṃgulaṃ tu śūdrāṇāṃ nārīṇāṃ tu visarjanaṃ ||  
  
brahmāviṣṇuścarudraśca tripuṃḍrasyādhidevatāḥ |  
dhyāryaṃ bhasmatripuṇḍraṃ tu gṛhīṇājalasaṃyutaṃ ||  
  
sarvakālaṃ bhave strīṇāṃ yatīnāṃ jalavarjitaṃ |  
evaṃ bhasmadhṛtaṃ yena tasya puṇyaphalaṃ śṛṇu ||  
  
mahāpātakasaṃghāśca tathānye copapātakāḥ |  
naśyaṃti khalu deveśi satyaṃ satyaṃ ca nānyathā ||  
  
vahunoktena kiṃ bhasmadhāraṇaṃ mokṣasādhanaṃ |  
bhūtidā tu vibhūtiḥ syādvidhinā vidhṛtā yadi ||  
  
yathā kathaṃ cidvi dhṛtā bhasmasāt kurute janaṃ |  
dhṛtvā bhasma tu yo mohāt karau prakṣālayadbhuvi ||  
  
sa raurave vasenmartyau yāvadā caṃdratārakaṃ |  
yāvaṃtaḥ patitā bhūmau bhasmanaḥ paramāṇavaḥ ||  
  
tāvadvarṣa sahasrāṇi naro bhavati kilviṣī |  
vibhūtidhāraṇaṃ cādau tilakaṃ caṃdanena tu ||  
  
viśeṣatastu śāktānāṃ dvayamāvaśyakaṃ priye |  
ato nivodha vidhivat tadvaccaṃdanadhāraṇaṃ ||  
  
vāme karatale śvetaṃ sthāpayitvā tu caṃdanaṃ |  
mūlamaṃtraṃ vilikhyātra tato'nāmikayā nanu ||  
  
gṛhītvā prakṣiped bhūmau paṃcamaṃtrāṃ samuccaran |  
tārādyāśca hṛdaṃtyāśca ṅeṃtā api samīritā ||  
  
jñānecche ca kriyāśaktiḥ kāmāḥ sarvakalottarāḥ |  
ācchādya dakṣiṇe naiva tataḥ karatalena tu ||  
  
p. 72b)  
  
gṛṇanmaṃtraṃ vakṣyamāṇaṃ kuryāt tilakamīśvari |  
alaṃghayan bhasmarekhāṃ tiryagrekhāṃ vidhānataḥ ||  
  
māyā kāmarūṣaḥ sarvajanamohini voddharet |  
sarvādvaśaṃkarītyuktvānāṃ tato rakṣayugmakaṃ ||  
  
astraṃ śiroyuto maṃtro mayā te parikīrtitaḥ |  
etat taṃtroditaṃ devi proktaṃ tilakadhāraṇaṃ ||  
  
atha saṃdhyā |  
  
ācamya prāṅmukho bhūtvā upaviśya ca maṃtravit |  
vaidikīṃ tāṃtrikīṃ kuryāt tataḥ saṃdhyāṃ samāhitaḥ ||  
  
vakṣyetha tāṃtrikīṃ saṃdhyāṃ mūlenācamanatrayaṃ ||  
  
vidyābhede saṃdhyāsaṃkhyāmāha ||  
  
suṃdaryāstu catuḥkālaṃ saṃdhyāvaṃdanamācaret |  
prātaḥkāle ca madhyāhne sāyāhne hyarddharātrake ||  
  
caturvidhā tu gāyatrī japed yatnena pārvatī |  
prastārā kṛtirūpā ca upasthānābhidhā tathā ||  
  
vāṃchā kalpalatā devi caturthī parikīrtitā |  
ṣaṣṭhī pārāyaṇaṃ prātarmadhyāhne nama saṃjñakaṃ ||  
  
maṃtrapārāyaṇaṃ rātrau niśāyāṃ cakrasaṃjñakaṃ |  
kālikāyāmidaṃ proktamupasthānavivarjitaṃ ||  
  
medhādīkṣādirājñītvāt kālyāṃ saṃdhyāṃ catuṣṭayaṃ |  
saṃdhyā trayaṃ ca tārāyācchinnāyāṃ trividhaṃ bhavet ||  
  
etāsāṃ na hi bhedosti bhedabhāg narakaṃ vrajet |  
śikhāṃ vadhvātha mūlena prāṇāyāmatrayaṃ caret ||  
  
aṃgāni vinyaseddehe karanyāsa purassaraṃ |  
amṛtīkṛtya purato jalaṃ vaṃdhenu mudrayā ||  
  
abhimaṃtrya ca mūlena saptavāraṃ tataḥ paraṃ |  
akārādi kṣakārāṃtairmātṛkārṇaiḥ sa viṃdubhiḥ ||  
  
pratyarṇaṃ prokṣeyenmūrddhni kuśamūlena ca tridhā |  
devaṃ dhyātvātha manuvit bhānumaṇḍala saṃsthitaṃ ||  
  
ādāyatoyamā maṃtryairvījairbhūtātmakaistathā |  
laṃ vaṃ raṃ yaṃ haṃ iti ca tānyetaiḥ saptadhārajaṃ ||  
  
maṃtrayitvā punaḥ saptavāraṃ mūlena maṃtrayet |  
tajjalaṃ vāmahastena dhāryaṃ tatsruta viṃdubhiḥ ||  
  
dakṣahastena saṃprokṣyakaṃ paṭhanmūlamaṃtrakaṃ |  
hastavyabhyāsa nādvāmācārī sevanamācaret ||  
  
nāsāmāśliṣya śiṣṭena tejorūpeṇa tena tu |  
praviśyāṃtargataṃ sarvaṃ malaṃ saṃśodhya nirgataṃ ||  
  
dakṣanāsāpuṭe naitat smṛtvā dakṣiṇahastagaṃ |  
vāmabhāge dakṣaśilāṃ dhyātvāstreṇa ca tatkṣipet ||  
  
prakṣālyahastā vācamya mūlamaṃtreṇa maṃtravit |  
gāyatryāvatha mūlena dadyādarghya trayaṃ tataḥ |  
  
p. 73a)  
  
sūryamaṇḍala vāsinyai devatāyai tataḥ paraṃ |  
arghamaṃjalimādāya gāyatryā ca trirutkṣipet ||  
  
tārāyāṃ tu viśeṣaḥ |  
  
kupītamodra puṣpaṃ ca kulapuṣpaṃ kuśājalaṃ |  
akṣatāśca tathā tāmre kṛtvā cārghyaṃ nivedayet ||  
  
mūlāṃte codyadāditya padānmaṇḍala ityapi |  
vartinyai śivacaitanyamayyai svāheti tanmanuḥ ||  
  
puruṣāṇāṃ viśeṣaḥ ||  
  
ravimaṃḍala saṃsthāya sveṣṭadevāya cārpayet |  
tathā śaktyā japedvidyāṃ gāyatrī tadanaṃtaraṃ ||  
  
aṣṭottaraśatāvṛtyā gāyatrīṃ prajapetsudhīḥ |  
mahāpātaka yuktopi prajaped daśadhā yadi ||  
  
satyaṃ satyaṃ mahādevi mukto bhavati tatkṣaṇāt |  
śaktāśakta prabhedena gāyatrī daśadhā japet ||  
  
jalena mūlamaṃtrāṃtehyamukaṃ tarpayāmi ca |  
uktvā tridhā tarpaṇīyaṃ vāmakaiḥ kāraṇena tu ||  
  
iṣṭadevasya gāyatrīmaṣṭāviṃśati saṃkhyakāṃ |  
japedabhāve brāhmī tu vaidikaṃ matamāśritaḥ ||  
  
tāṃtrikaḥ śivagāyaṃvījapetsāthanirūpyate |  
oṃ tanmaheśāya vidmahe vāgviśuddhāyadhīmahi ||  
  
tannaḥ śivapracodayāt ||  
  
atha gāyatrī dhyānaṃ pūrvāhne ||  
  
udyadāditya saṃkāśāṃ pustakākṣakarāṃ smaret |  
kṛṣṇājīnadharāṃ brāhmīṃ dhyāyettārakitāṃvare ||  
  
madhyāhne ||  
  
śyāmavarṇāṃ caturvāhuṃ śaṃkhacakralasatkarāṃ |  
gadāpadmadharo devī sūryaviṃvakṛtāśrayā ||  
  
sāyāhne ||  
  
sāyāhne varadāṃ devīṃ gāyatrīṃ saṃsmaredvudhaḥ |  
śuklāṃ śuklāṃ varadharāṃ vṛṣāsana kṛtāśrayāṃ ||  
  
trinetrāṃ varadaṃ pāśaṃ śūlaṃ ca nṛkaroṭikāṃ |  
sūryamaṇḍala madhyasthāṃ dhyāyeddevīṃ samabhyaset ||  
  
atha śyāmayā gāyatrī vidhānaṃ ||  
  
śrīdevyuvāca ||  
  
gāyatrīyā purā proktā devadeva jagatpate |  
ṛṣyādi caivakaṃ dhyānaṃ japapūjādikaṃ tathā ||  
  
sādhanaṃ ca mahādeva kathayasvamayi prabho ||  
  
śrībhairava uvāca ||  
  
kathayāmi mahādeva śṛṇuṣva prāṇavallabhe |  
śrīkṛṣṇastu ṛṣistasyāḥ gāyatrī chaṃda eva ca ||  
  
śivaśaktisvarūpā hi devatā parikīrtitāḥ |  
dhyānaṃ caiva vadāmyatra śṛṇuṣva devi bhaktitaḥ ||  
  
p. 73b)  
  
śmaśāne ca mahākālīṃ devīṃ dhyāyeddigaṃvarāṃ |  
daṃṣṭrā karālavadanāṃ muṇḍamālāṃ vibhūṣitāṃ ||  
  
dakṣiṇorddhe dhanudhatte vāme caiva tathā śarān |  
adhaḥ pāśaṃ ca khaḍgaṃ ca tat kramāt parikīrtitaṃ ||  
  
evaṃ dhyātvā mahākālīṃ japellakṣa catuṣṭayaṃ |  
rudhirāktairvilvapatraistaddaśāṃśena homayet ||  
  
sādhanaṃ ca mahādevi pūrvavat samupācaret ||  
  
athādyā gāyatrī yathā ||  
  
kālikāyai padaṃ coktā vidmahe tadanaṃtaraṃ |  
śmaśānavāsinīdreṃtaṃ dhīmahīti tato vadet ||  
  
tannoghore padaṃ procya pravadecca pracodayāt |  
asyāḥ prasādamātreṇa mahāpātakakoṭayaḥ ||  
  
sadyaḥ pralayamāyāṃti sādhakasya na cānyatā |  
rāvaṇasya vadhāccaiva rāmacaṃdro vimohitaḥ ||  
  
mātṛvadhāt parśurāmomocito'syāḥ prasādataḥ |  
surāpānnācca śrīkṛṣṇodattātreyastathaiva ca ||  
  
brahmaṇaśca śiraḥ chedādahaṃ rudrovimocitaḥ |  
evameṣā mahāvidyā gāyatrīdevi suṃdarī ||  
  
mahāpātaka yuktopi prajapeddaśadhāyadi |  
satyaṃ satyaṃ mahādevi mukto bhavati tatkṣaṇāt ||  
  
brahmahatyādayaḥ pāpāḥ khaṃḍaṃ khaṇḍaṃ vrajaṃti hi |  
nānayā sadṛśī vidyānānena sadṛśo japaḥ ||  
  
nānena sadṛśaṃ jñānaṃ na bhūtaṃ na bhaviṣyati ||  
  
atha tārāyāḥ ||  
  
tārāyai padamābhāṣya vidmahe tadanaṃtaraṃ |  
nahogrāyai padaṃ procya dhīmahīti tataḥ punaḥ ||  
  
tannodevi padaṃ procya vadet paścāt pracodayāt ||  
  
atha chinnāyāḥ ||  
  
vairocanyai vidmahe ca chinnamastāyai ca dhīmahī |  
tanno devipadaṃ coktvā yojanīyaṃ pracodayāt ||  
  
atha tripurasuṃdaryāḥ ||  
  
vāgbhavaṃ tripurādevī vidmahe tadanaṃtaraṃ |  
kāmavījaṃ samuccārya kāmeśvaryai ca dhīmahī ||  
  
tannaḥ klinne padaṃ coktvā vadet paścāt pracodayāt ||  
  
atha bhairavyāḥ ||  
  
tripurā ca tathāṅeṃtaṃ vidmahe padamuddharet |  
bhairavyaiśca tataścoktvā dhīmahīti tato vadet ||  
  
tato devī padaṃ coktvā pracodayāddudīrayet |  
gāyatrī traipurākhyātā vāgbhavādyaṃ samuddharet ||  
  
atha kamalāyāḥ ||  
  
mahālakṣmīpadaṃ procya vidmahe tadanaṃtaraṃ |  
mahāśriyai padaṃ coktvā dhīmahī ca padaṃ vadet ||  
  
tannaḥ śabdācchrīpadaṃ ca tato dadyāt pracodayāt ||  
  
atha bhuvaneśvaryāḥ ||  
  
p. 74a)  
  
māyāvījaṃ samuccārya bhuvaneśvaryai ca vidmahe |  
ādyāyai padamuccārya dhīmahī tadanantaraṃ ||  
  
tannodevī padaṃ procya tato deyaṃ pracodayāt ||  
  
atha mātaṃgī ||  
  
atha vakṣyāmi gāyatrī sādhakasya varapradāṃ |  
śukapriyāyai vidmahe śrīkāmeśvarī dhīmahī ||  
  
tannaḥ * * * * * * ? śyāmādevī pracodayāt ||  
  
atha dhūmāvatī ||  
  
dhūmiti vījamuccārya dhūmāvatīti vidmahe |  
vivarṇādevī padato dhīmahī padamuddharet ||  
  
dūmādevyāstu gāyatrī tannoghora pracodayāt ||  
  
atha vagalāmukhī ||  
  
sthiramāyā samuccārya vagalāpadatomukhī |  
vidmahe duṣṭayadataḥ staṃbhinī padamuccaret ||  
  
dhīmahīti padasyāṃte tanno devī pracodayāt |  
vagalāyā maheśāni gāyatrīyaṃ prakīrtitā ||  
  
atha gaṇeśasya ||  
  
tatpuruṣāya vidmahe vakratuṇḍāya dhīmahī |  
tannodaṃtī padaṃ procya vadet paścāt pracodayāt ||  
  
athādityasya ||  
  
saptaturaṃgāya padāt vidmahe padamuddharet |  
sahasrakiraṇaṃ ṅeṃtaṃ dhīmahī padataḥ punaḥ ||  
  
tannoraviḥ padaṃ procya tato jñeyaṃ pracodayāt ||  
  
atha nārāyaṇasya ||  
  
nārāyaṇāya vidmahe vāsudevāya dhīmahī ||  
  
tanno viṣṇuḥ pracodayāt ||  
  
japitvā cārpayeddevastutvā natveṣṭadevatāṃ |  
sūryamaṇḍalato devaṃ vinyaseddhṛdayesvake ||  
  
tato guruṃ ca praṇamediti saṃdhyā tu tāṃtrikī |  
iti saṃdhyā trayaṃ proktaṃ karmiṇāṃ siddhidāyakaṃ ||  
  
trikālamevaṃ kartavyāḥ saṃdhyālopāt phalaṃ na hi |  
saṃdyālopaṃ na kurvīta kadācidapi kutracit ||  
  
prātaḥ saṃdhyā sa nakṣatrāḥ sa sūryāśāpamucyate |  
muhūrta paṃcakādūrddhaṃ viṃśatye vāgyathā yathā ||  
  
āsannābhijitaḥ kālaḥ śreṣṭhaḥ śreṣṭhastathā tathā |  
saṃdhyākālasya mukhyasyalope nāḍītrayāṃtare ||  
  
prāyaścittaṃ tvekamarghyamadhikaṃ saṃpradīyate |  
paraḥ saṃdhyākālatorvāgjate kāle tatodhike ||  
  
aṣṭhottaraṃ śataṃ tatra gāyatryā japa iṣyate |  
rājñārurddha gadātervāgīvāvaśyaka karmaṇi ||  
  
prāṇāyāmatrayaṃ kṛtvā gāyatryāṣṭottaraṃśataṃ |  
yadā tu tāṃtrikaṃ devī tadā mūlaṃ śataṃ japet ||  
  
prāyaścittāyatāṃ kṛtvā kurvīta samayāgatāṃ ||  
  
atha tarpaṇaṃ ||  
  
vaidikaṃ tarpaṇaṃ kṛtvā tatastāṃtrikamārabhet |  
prāṇāyāmatrayaṃ kṛtvā mūlena nyāsamācaret ||  
  
ṛṣyādi tritayasyātha purato dhenumudrayā |  
vaṃ japannamṛtī kṛtyajalaṃ tatra sa cakrakaṃ ||  
  
maṃtrarājaṃ jale dhyātvā tatra devīnnidhāya ca |  
gurupaṃktiṃ ca saṃtarya vaṭukādīśca tarpayet ||  
  
p. 74b)  
  
mūladevīṃ ca saṃtarpya tarpayet parivārākan |  
tarpayed dvārapālādīn tathaivāṃgādi devatāḥ ||  
  
śaṃkhikā suṃdarāṃ paścādaiśyāṃ ca paramaṃ guruṃ |  
agnau parāparaṃ caiva nair-ṛtyāṃ parameṣṭitaṃ ||  
  
vāyavyādīśa paryaṃtaṃ gurupaṃktiṃ ca tarpayet |  
aṅgāni tattatsthāneṣu madhye devīṃ ca tarpayet ||  
  
mūlāṃte cāmukīṃ devīṃ tarpayāmi tataḥ paraṃ |  
vahnijāyāṃtako maṃtro devīnāṃ tarpaṇe smṛtaḥ ||  
  
atha puruṣāṇāṃ ||  
  
tarpayāmi padaṃ yojyaṃ maṃtrāṃte sveṣu nāmasu |  
dvitīyāṃ teṣu cetyevaṃ tarpaṇasya manurmataḥ ||  
  
ekaviṃśati saṃkhyā vā daśadhā vā tridhāpi vā |  
ekaimaṃjaliṃ toyaṃ parivārān pratarpayet ||  
  
devasyāmṛta vudhyā tu tīrthatoyaiḥ pratarpayet |  
tīrthodakaistu paśubhiḥ vāmādyaikāraṇena tu ||  
  
aśaktau mūlamuccārya devīmātraṃ pratarpayet |  
saṃsmṛtya bhairavaṃ devaṃ mārtaṇḍākhyamumāpatiṃ ||  
  
mūlena manunādevaṃ sūryasya manunātha vā |  
māyāvījaṃ samuddhṛtya sohaṃ tu viparītataḥ ||  
  
mārtaṇḍa bhairavaṃ ṅentaṃ prakāśaṃ śakti saṃyutaṃ |  
sūryasya matraḥ saṃproktaḥ stridhā cārghyaṃ prakalpayet ||  
  
yāvannadīyate cārghyaṃ bhāskarāya nivedanaṃ |  
tāvanna pūjayed viṣṇuṃ śaṃkaraṃ vā sureśvarī ||  
  
saṃtarpya devīṃ svahṛditīrthaṃ sūryavisarjayet |  
guruṃ digīśāṃśca khagānnatvā bhāṇḍaṃ kare dadhan ||  
  
jalapūrṇaṃ vrajenmaunī sveṣṭadevaṃ hṛdismaran |  
ekāṃtaṃ nirjanaṃ yāyānmanojñaṃ doṣavarjitaṃ ||  
  
digaṃtaraṃ na vīkṣyeta yāvat prāpnoti vai gṛham ||  
  
iti śrītaṃtraciṃtāmaṇau prātaḥkṛtyādinirṇayo nāma paṃcadaśaḥ prakāśaḥ ||   
15 ||  
  
atha sarvadhāraṇa nityārcanavidhirlikhyate ||  
  
pūrvajanmapraśamanājjanmamṛtyu nivāraṇāt |  
saṃpūrṇaphaladānācca pūjeti kathitā priye ||  
  
pradakṣiṇaṃ yajñavāṭaṃ kṛtvā pādau ca hastakau |  
prakṣālyācamya pūjāyāḥ gṛhadvārātalesthitaḥ ||  
  
gehe ca dvāradeśesthaḥ praṇamya manasā guruṃ |  
praṇamyediṣṭadevaṃsvaṃ dikpālānapi cetasā ||  
  
yatpūrvamarjitaṃ pāpaṃ taddinenyadinepi vā |  
tatpāpasyāyanodārthaṃ maṃtradvayamudīrayet ||  
  
he deva prākṛtaṃ cittaṃ pāpākrāṃtamidaṃ manaḥ |  
tanniḥ sāraya cittānme pāpaṃ phaṭ phaṭ ca te namaḥ ||  
  
p. 75a)  
  
sūryaḥ somoyamaḥ kālā mahābūtāni paṃca ca |  
ete śubhāśubhasyeha karmaṇo navasākṣiṇaḥ ||  
  
huṃphaḍiti bruvan krodhadṛṣṭyā paśyecca pārśvayoḥ |  
evaṃ kṛte prathamaḥ pāpotsādanakarmaṇi ||  
  
yasmāddṛḍhataraṃ pāpaṃ taddūrecāvatiṣṭhatu |  
atīte pūjanesthāne svaṃprayāṃ tu punaśca tat ||  
  
yasmādalpataraṃ pāpaṃ tannāśamupagacchati |  
pūjanetyakta pāpasya kāmamiṣṭaṃ kṣaṇād bhavet ||  
  
tataḥ prakṣālya pādau ca hastā vācamya yatnataḥ |  
dadyādarghyaṃ dineśāya tatprakāra ihocyate ||  
  
gomayenopaliptāyāṃ bhūmau kṛtvā tu maṇḍalaṃ |  
siṃdūreṇa tataḥ paścādupaviśya nijāsane ||  
  
prāṅmukhaḥ praṇamediṣṭa devatāṃ bhakti tatparaḥ |  
prāṇāyāma trayaṃ kṛtvā sūryamaṃtreṇa maṃtravit ||  
  
hrī& hrī& saḥ iti sūryasya tryakṣaro maṃtra ucyate |  
vinyasya ca tathendrādīn dhyātvā sūryamananyadhīḥ ||  
  
parādvayā bhayavarāndadhataṃ karābjairmāṇikyamaulimaruṇāṃgaruciṃ trinetraṃ   
|  
raktāṃvujāsanamaśeṣaguṇaikasiṃdhuṃbhānuṃ samastajagatāṃmadhiyaṃ   
bhajāmi ||  
  
tatkalpoktavidhānena pūjayedupacārakaiḥ |  
purato maṇḍalaṃ kṛtvā jalena caturasrakaṃ ||  
  
nidhāya tatra sādhāraṃ sajalaṃ tāmrapātrakaṃ |  
gaṃdhapuṣpākṣatān darbhān durvāśarṣapa saṃyutān ||  
  
sa tilānukta puṣpāṇi yavāṃścāpi pravinyaset |  
sūryamaṃtreṇa tatpātraṃ spṛśannaṣṭottaraṃśataṃ ||  
  
abhimaṃtrya ca tatpātraṃ samutthāya karadvayāt |  
mūrddhāṃta sūryamaṃtreṇa dadyādarghyaṃ vicakṣaṇaḥ ||  
  
hrī& hrī& saḥ sa graharāśi nakṣatra padamuccaret |  
tataśca yogakaraṇaḥ parivṛttāsaneti ca ||  
  
saṃsthitaḥ śrīsūryāyaiṣaterghasvāhā manuḥ smṛtaḥ |  
catuḥ striṃśadakṣaroyaṃ sūryasyārghaṃ nivedane ||  
  
japet tato yathā śaktyā sūryamaṃtra mananyadhīḥ |  
tadarghāṃvu plutaṃ sūryaṃ dhyāyandeśikasattamaḥ ||  
  
stutvā praṇamya visṛjen maṇḍalātaṃ divākaraṃ |  
tata utthāya vidhivad dvārapūjāṃ samārabhet ||  
  
dvāramarghyāṃvunā prokṣya tanmadhye vighnayaṃ yajet |  
taddakṣiṇe mahālakṣmīṃ vāme cāpi sarasvatīṃ ||  
  
dvāraśriyaṃ ca tanmadhye śākhayordakṣiṇānyayoḥ |  
ūrddhvabhāgāttaraṃ yāvat paṃcapaṃcavibhāgake ||  
  
p. 75b)  
  
nāmasyādyakṣaraṃ viṃduyuktaṃ nāma ca ṅeṃtakaṃ |  
samuccārya hṛtaṃ taṃ ca devānetān prapūjayet ||  
  
gaṇapatiṃ kṣetrapālaṃ tataśca vasuṃdhārayā |  
yuktaṃ śaṃkha nidhiṃ dakṣe vāmeva sumatīyutaṃ ||  
  
pūjayitvā padmanidhiṃ tadadhādakṣavāmataḥ |  
māyāśaktiṃ ca cicchaktiṃ gaṃgā ca yamunāṃ tathā ||  
  
dhatāraṃ ca vidhātāraṃdaṃ dehalyai namastvadhaḥ |  
ādau tu paścimadvāra pūjāve cedyaṃ prakāśitā ||  
  
naṃdī cāpi mahākālīṃ dvārayordakṣa vāmayoḥ |  
saṃpūjyaiva mudagdvāraṃ prāgyāmye ca prapūjayet ||  
  
dvārapālau kramātteṣu gaṇeśavṛṣabhāvapi |  
bhṛṃgirīṭṭistathāskaṃda umācaṃḍeśvarau tathā ||  
  
viṣṇornaṃdaḥ sunaṃdaśca caṇḍaścāpi pracaṃḍakaḥ |  
valaśca pravalaścaiva bhadraścāpi subhadrakaḥ ||  
  
vakratuṇḍaika daṃṣṭrau ca mahodaragajānanau |  
laṃbodaraśca vikaṭo gaṇeśadvārapālakāḥ ||  
  
vighnarājo dhūmravarṇaḥ kramāt paścimadvārataḥ |  
devyāḥ sūryasya yoginyoṣṭāvetā dvārapālakāḥ ||  
  
brāhmī māheśvarī caiva kaumārī vaiṣṇavī tathā |  
vārāhī ca tatheṃdrāṇī cāmuṇḍā ca śriyāsaha ||  
  
atha vakṣye dvāradeva dhyānaṃ taṃtreṣu gopitaṃ |  
devadvāraṃ dvāradevāsvayamudghāṭayaṃṭi yat ||  
  
pāśāṃkuśa phalāṃ bhojapāṇiṃ pāṭala tuṃḍilaṃ |  
vīraṃ vighneśvaraṃ vaṃde gajavaktraṃ trilocanaṃ ||  
  
padmadvaya varābhīti lasatpāṇī catuṣṭayaṃ |  
nirddagdha hemagaurāṃgī mahālakṣmīṃ trilocanāṃ ||  
  
akṣasrak pustakābhīti varahastāṃ trilocanāṃ |  
śvetapadmāsanāṃ śuklāṃ śvetavastrāṃ sarasvatīṃ ||  
  
taptakārtasvarobhāsā divyaratnavibhūṣitā |  
dvāraśrīrūrddhva padmasthāvarābhayakarāṃbujā ||  
  
sitogajāsyaḥ paraśuṃdaṇḍaṃ pāśaṃ triśūlakaṃ |  
bhujaiścaturbhirvibhrāṇo mūṣakoparisaṃsthitaḥ ||  
  
kapālaśūlavibhrāṇāṃ kṛpāluṃ kṛṣṇa vigrahaṃ |  
tryakṣaṃ tīkṣṇaṃ bhāvayāmi kṣetreśaṃ kṣatavidviṣaṃ ||  
  
vasudhārāṃdakṣabhujenāliṃgaṃtaṃ su tuṃḍilaṃ |  
vāme śaṃkhadharaṃ muktānibhaṃ śaṃkhanidhiṃ bhaje ||  
  
āliṃgaṃ taṃ vasumaṃtī lalāṭe padmacihnitaṃ |  
padmanidhiṃ maṇinibhaṃ vāmenotpaladhāriṇaṃ ||  
  
p. 76a)  
  
varāṃkuśābhīti pāśahastāṃ saṃsāramūlikāṃ |  
trinetrāṃ śyāmavarṇāṃtā śyāmāṃ māyāmahaṃbhaje ||  
  
pāśāṃkuśāvarābhītīṃ dadhānāmaruṇa prabhāṃ |  
trinetrāṃ citkalāṃ vaṃde gaurīṃ raktāṃvarojjvalāṃ ||  
  
varābhayakarāṃ saumyāṃ somakoṭi samaprabhāṃ |  
bhaje gaṃgā mahādevīṃ parāṃ deva taraṃgiṇīṃ ||  
  
varābhayakarāṃ vede kāliṃdī kālavigrahāṃ |  
kṛṣṇakacchapamārūḍhāṃ kaṃṭho nīlotpala prabhāṃ ||  
  
kartāraṃ jagatāṃ vaṃde śaṃkhacakragadāṃvujaṃ |  
vibhrāṇaṃ garuḍārūḍhaṃ dhātāraṃ kṛṣṇavigrahaṃ ||  
  
raktaṃ raktāraviṃdasthaṃ varābhaya kamaṇḍaluṃ |  
haṃsārūḍhaṃ vidhātāraṃ vaṃde tryakṣa samanvitaṃ ||  
  
siṃhārūḍhāṃ śyāmavarṇāṃ khaḍgakheṭakadhāriṇīṃ |  
adhasthā dehalī vaṃde paścimasyāṃ sudakṣiṇīṃ ||  
  
paścimadvāramāsādya tālatritaya pūrvakaṃ |  
dvāramudvādyacāstreṇa maṃtritān sarṣapākṣatān ||  
  
puṣpayuktāṃstu vikiren maṇḍapābhyaṃtare vudhaḥ |  
nārā ca mudrayāsanyagastre maṃtreṇa deśikaḥ ||  
  
apakrāmaṃ tu bhūtāni piśācāḥ pretaguhyakāḥ |  
ye cātra nivasatyanye devatā bhuvisaṃsthitāḥ ||  
  
apasarpaṃ tu ye bhūtā ye bhūtā bhuvisaṃsthitāḥ |  
ye bhūtā vighnakartāraste naśyaṃ tu śivājñayā ||  
  
ślokayoraṃ tataścāstraṃ paṭhantārā ca mudrayā |  
kṣiptvā tānmaṇḍapasyāṃ taṃ tato vighnāṃstu nirgatān ||  
  
svavāmāṃgasya saṃkocān mārgaṃ datvāya sārayet |  
astramaṃtraṃ smaran vāmapārṣṇighāta trayeṇa ca ||  
  
bhaumānutsādayettāla tritayeṇāṃtarīkṣagān |  
tiryagdṛṣṭyāvalokena divyān vighnānnivārayet ||  
  
dakṣapādaṃ puraskṛtya praviśeddevamadiraṃ |  
śāktastu vāmapādena dvāramācchādya vāsasā ||  
  
paṃcagavyārghatoyābhyāṃ prokṣayen maṇḍapāṃtaraṃ |  
saṃmārjanopalepādyairdarpaṇodaravat kṛtaṃ ||  
  
vimalaṃ dhūpadīpādi puṣpadāmādiśobhitaṃ |  
paṃcavarṇa rajaścitraṃ sthāna śuddhiriyaṃ matā ||  
  
nair-ṛtyāmarcayedvāstu puruṣaṃ vaṃdanādibhiḥ |  
tatraiva vāstvadhīśāya brahmaṇe nama ityapi ||  
  
raktavarṇaṃ raktavarṇa śaktidvādaśa saṃyutaṃ |  
pūjayitvā dīpanāthaṃ bhairavaṃ prārthayediti ||  
  
p. 76b)  
  
atitīkṣṇa mahākāya kalpāṃta dahanoyamaṃ |  
bhairavāya namastubhyaṃ manujñāṃ dātumarhasi ||  
  
aḥ phaḍiti maṃtreṇa pūjāvedīṃ tato viśet |  
saṃskuryādāsanasthānaṃ caturbhirvīkṣyaṇādibhiḥ ||  
  
saṃskāre tatra saṃpūjyā vedyāṃtāḥ pīṭhadevatāḥ |  
ādhāraśaktimārabhya svāsanaṃ tatra vinyaset ||  
  
pūjāsanamathātmīyaṃ cailājina kuśottaraṃ |  
kaṃvale lohite vāpi kṛṣṇe vā vyāghra carmaṇi ||  
  
sanyāsaṃ brahmacārī tu viśet kṛṣṇasya carmaṇi |  
vyāghrājināṃ sarvasiddhyai jñānasiddhirmṛgājine ||  
  
vastrāsanaṃ rogaharaṃ vetrajaṃ prītivarddhanaṃ |  
kauśeyaṃ puṣṭidaṃ proktaṃ kaṃvalaṃ sarvasiddhidaṃ ||  
  
śuklaṃ vādya divā kṛṣṇaṃ viśeṣādraktakaṃvalaṃ |  
śvete tu kambale dharmaṃ siddhiraktertha siddhayaḥ ||  
  
pīte kāmo dvijānyeṣāṃ mokṣadaḥ kṛṣṇakaṃ valaḥ |  
duḥkhamuktyai raṃjitastu nīlīraṃgo na śobhanaḥ ||  
  
atha niṣiddhāsanaṃ ||  
  
tṛṇapallavakāṣṭhāṇi pāṣāṇaṃ mṛnmayaṃ tathā |  
vaṃśāsanaṃ ca vastraṃ ca kevalaṃ kṣitimāsanaṃ ||  
  
evamaṣṭavidhaṃ devi cāsanaṃ parivarjayet |  
tatropaviśyavidhivatsmaredviṣṇuṃ guruṃmudā ||  
  
merupṛṣṭha ṛṣiḥ proktaḥ sutalaṃ chaṃda īritaṃ |  
pṛthivī devatā proktā viniyogo nijāsane ||  
  
pṛthvī tvayā dhṛtā lokā devitvaṃ viṣṇunā dhṛtā |  
tvaṃ ca dhārayamāṃ devi pavitraṃ kuru cāsanaṃ ||  
  
āsanasya catuṣkoṇe gaṇeśaṃ ca sarasvatīṃ |  
durgāṃ kṣatrapatiṃ cāpi brahmādiṣu samarcayet ||  
  
udaṅmukhaḥ prāṅmukho vāsvastikāsanamāsthitaḥ |  
padmāsanagato vāpi ṛjukāyo namaḥ sthiraḥ ||  
  
atha svastika padmāsanayorlakṣaṇaṃ ||  
  
jānūrvāraṃtare samyak kṛtvā pādatale ubhe |  
ṛtukāyaḥ samāsīnaḥ svastikaṃ tadudīritaṃ ||  
  
vāmo rūparidakṣiṇaṃ tu caraṇaṃ saṃsthāpya vāmaṃ tathāyāmyorūpari   
paścimena dvividhinā dhṛtvā karābhyāṃ dṛḍhaṃ |  
aṃguṣṭhau hṛdaye nidhāya civukaṃ nāsāgramālokayadetadvyādhi   
vighātakāriyamināṃ padmāsanaṃ procyate ||  
  
sthāpayed dakṣiṇebhāge pūjā dravyāṇi cātmanaḥ |  
suvāsitāṃvu saṃpūrṇaṃ savye kuṃbhaṃ suśobhanaṃ ||  
  
p. 77a)  
  
prakṣālanāya karayoḥ pātraṃ pṛṣṭe niveśayet |  
ghṛtādi jvalitān dīpān sthāpayet paritaḥ śubhān ||  
  
darpaṇaṃ cāmaraṃ chatraṃ tālavṛttaṃ ca pādukāṃ |  
yathāyathaṃ tu saṃsthāpya saṃskuryāttāni cātmavan ||  
  
puṣpanaivedyagaṃdhādīn hā& hī& hra& phaḍiti maṃtrataḥ |  
nārā ca mudrayā dṛṣṭyā samayāṃ ca vilokayet ||  
  
dṛṣṭaṃ vā cātmavijñātaṃ samyak puṣpādidūṣaṇaṃ |  
aspṛśyasparśanaṃ vāpi yadanyā yārjitaṃ ca vā ||  
  
tathā nirmālya saṃspṛṣṭaṃ kīṭādyārohaṇaṃ ca yat |  
tatsarvaṃ nāśamāyāni naivedyāya ca lokanāt ||  
  
tato ramiti maṃtreṇa śikhāṃ dīpasya saṃspṛśet |  
sa tu syācchubhado dīponiṣkravyādaḥ sukhapradaḥ ||  
  
pataṃgakīṭakeśādi dāhāt kravyādasaṃhataḥ |  
vasāmajjādi saṃbhūtairghṛtādyairūpayojitaḥ ||  
  
ajñātarūpaṃ tatsarvaṃ doṣasyarśādvinaśyati |  
kṣroṃvījamuccaranmaṃtrī devatīrthena saṃspṛśet ||  
  
pānīyaṃghva tu madhyasthaṃ dṛṣṭvā samyak ca sādhakaḥ |  
vāmenāpāṇinā dhṛtvā vāmapārśvasthitaṃ ghaṭaṃ ||  
  
pātrādhāreṇa maṃtreṇa saṃskurvan saṃspṛśejjvalaṃ |  
svasaṃjñādyakṣaraṃ viṃdu caṃdrārddha pariyojitaṃ ||  
  
tatpātranāma ṅeṃtaṃ ca hṛdaṃ tanyātra maṃtrakaḥ |  
yadajñānāda medhyādi saṃsṛṣṭiriha saṃgatā ||  
  
yadanyaddūṣaṇaṃ pātretoya cā jñānato bhavet |  
jalāśaya śavaḥ sparśājjalasthānācca saṃgataṃ ||  
  
ityādidūṣaṇaṃ naśyat tatpriye devapūjane |  
tataḥ kṛtāṃjali puṭo vāmadakṣiṇa pārśvayoḥ ||  
  
guruṃ gaṇapatiṃ natvā purataḥ sveṣṭadevatāṃ |  
sugaṃdhapuṣpānādāya caṃdanāktāni maṃtravit ||  
  
hyauṃ maṃtreṇa karayorastramaṃtreṇa marddayet |  
tatpuṣpaṃ vāmahastena samādāya ca mastakaṃ ||  
  
bhrāmayet paritastāraṃ japannāghrāya tatpunaḥ |  
hau& oṃ pūrvapaṭhet ślokamimaṃ sa ca nigadyate ||  
  
te sarve vilayaṃ yāṭu ye māṃhiṃsaṃti hiṃsakāḥ |  
mṛtyuroga bhayakleśāḥ pataṃtu ripumastake ||  
  
astramaṃtreṇa nārā ca sudrayeśadiśi tyajet |  
karaśuddhiṃ tatostreṇa kuryāt tāratrayaṃ tataḥ ||  
  
ūrddhvorddhvamastramaṃtreṇa digvaṃdhamapi tena ca |  
tenasaṃ janitaṃ tejo vahniḥ prākāramudrayā ||  
  
p. 77b)  
  
rakṣedātmani mūlena prāṇāyāmatrayaṃ caret |  
bhūtaśuddhiṃ tataḥ kuryāt tatprakāramathavruve ||  
  
pādato jānuparyaṃt'm caturasraṃ sa vajrakaṃ |  
laṃ yutaṃ pītavarṇaṃ ca bhūsthānaṃ brahmadaivataṃ ||  
  
adhisthitaṃ nivṛtyākhya kalayāsthānamucyate |  
utpattestattujīvānāmekaṃ rūpaṃ viciṃtayet ||  
  
jānvoronābhiparyaṃtamayāṃ sthānaṃ sitaprabhaṃ |  
arddhacaṃdranibhaṃ śṛṃga dvayaṃ tatpadmalāṃchitaṃ ||   
  
ṣaṭkoṇaṃ viṃdubhiḥ ṣaḍbhiryuktaṃ vaṃ vījasaṃyutaṃ |  
pratiṣṭhā kalayā yuktaṃ dhyāyetadviṣṇudaivataṃ ||  
  
nābhyādi kaṇṭhaparyaṃtamāraktaṃ rudradaivataṃ |  
raṃ vījayuktaṃ kalayāyutaṃ vidyākhyayā tathā ||  
  
dīptimatsvastikopetaṃ trikoṇākāratāṃgataṃ |  
mahāpralaya saṃsthānaṃ vahiḥ tatvaṃ viciṃtayet ||  
  
kaṃṭhād bhrūmadhyaparyaṃtaṃ ṣaṭkoṇākāratāṃgataḥ |  
ṣaḍviṃdulāṃchitaṃ vṛttaveṣṭitaṃ kṛṣṇavarṇakaṃ ||  
  
vāyusthānaṃ śāṃtikalādhiṣṭhitaṃ śivadaivataṃ |  
yaṃ vījayuktaṃ sarveṣāṃ prāṇarūpaṃ viciṃtayet ||  
  
bhrūmadhyād brahmaraṃdhrāṃtamākāśasthāna mucyate |  
vṛttākāraṃ dhūmravarṇaṃ mahoccadvajalāṃchitaṃ ||  
  
śāṃtyatītākhya kalayādhiṣṭhitaṃ śivadaivataṃ |  
haṃ vījayuktaṃ dhyātvetthaṃ dehe būtāni vinyaset ||  
  
dharmakaṃda samudbhūtaṃ jñānanāla suśobhitaṃ |  
kṛtvā tatkarṇikāsaṃsthaṃ pradīpakalikānibhaṃ ||  
  
suṣumṇā vartmanā jīvaṃ paramātma niyojayet |  
yogayuktena vidhinā sohaṃ maṃtreṇa sādhakaḥ ||  
  
tatraiva sarvabhūtāni vilīnāni viciṃtayet |  
śarīre vāmakukṣau tu ciṃtayet pāpapūruṣaṃ ||  
  
vāmakukṣisthitaṃ pāpaṃ puruṣaṃ kajjala prabhaṃ |  
brahmahatyāśiraskaṃdhaḥ svarṇasteya bhujadvayaṃ ||  
  
surāpāna hṛdāyuktaṃ gurutalpa kaṭidvayaṃ |  
tatsaṃsarga padadvaṃdvamaṃgapratyaṃgapātakaṃ ||  
  
upapātakaromāṇaṃ raktaśmaśrū vilocanaṃ |  
khaḍgacarmadharaṃ krūraṃ rakṣapāpaṃ viciṃtayet ||  
  
śaivaśākte kremaṇaiva pāparūpaṃ smarecchive |  
śaive dakṣe krameṇaiva śākto vāmakareṇa ca ||  
  
vaiṣṇave tadvayatvena pāpa dhyānaṃ prakīrtitaṃ |  
tathā saṃśoṣayedenaṃ pūrakādi krameṇa vai ||  
  
nābhideśe ca maṅgāraṃ dhūmraṃ vāyu viciṃtayet |  
tena vai śoṣayelliṃgaṃ tanuṃ ṣoḍaśamātrayā ||  
  
p. 78a)  
  
karmātmakaṃ catuḥ ṣaṣṭyā kuṃbhayitvā samācaret |  
dvātriṃśanmātre yodakṣedevamatena vā punaḥ || (?)  
  
raktavarṇaṃ vahnivījaṃ meḍhremūle viciṃtayet |  
malāsanātmakaṃ liṃgaṃ śarīraṃ tena dāhayet ||  
  
pūrvokta kramayogena dakṣanāsā krameṇa tu |  
deśikastu samāsaṃkhyā vā manāsena recayet ||  
  
vaṃkāraṃ vāruṇīvījaṃ ghaṇṭhikāyāṃ vibhāvya ca |  
tenāmṛtaṃ samutpādya sahasradalapaṃkajāt ||  
  
plvāvayet pūrakādīni kṛtvā pādatalāvadhi |  
laṃkāraṃ pṛthivī vījaṃ gudamūle vibhāvayet ||  
  
tenaiva kramayogena dhiyā saṃplāvayedvudhaḥ |  
pāpapuṇya vinirmuktaṃ śarīraṃ śāṃbhavaṃ paraṃ ||  
  
tenaiva pūrvamārgeṇa sarvaṃ saṃpādayet tanuṃ |  
saṃjāte sakale dehe devatopāsane kṣamaḥ ||  
  
ātmalīnāni tatvāni svasthānaṃ prāpayet tataḥ |  
ātmānaṃ hṛdayāṃbhojamānayet paramātmanaḥ ||  
  
haṃsamaṃtreṇa vidhivat tejorūpaṃ kalevaraṃ |  
devo bhuktvā yajeddevaṃ nādevo devamarccayet ||  
  
tasmādiṣṭa svarūpatvaṃ svasmin bhāvyaṃ maheśvarī |  
devatārādhanā yogyamutpannamiti bhāvayet ||  
  
bhūtaśuddhivihīnena kṛtā pūjābhicāravat |  
viparītaphalaṃ dadyādabhaktyā pūjanaṃ yathā ||  
  
bhūtaśuddhiṃ vidhāyaivaṃ prāṇasthāpanamācaret |  
prāṇapratiṣṭhā maṃtrasya munayojeśa padmajāḥ ||  
  
chaṃdo ṛgyajuṣī sāmaprāṇa śaktistudevatāḥ |  
ṛṣiḥ śirasi vaktre tu chaṃdāṃsi hṛdidevatāḥ ||  
  
ā& vījāya namo guhye pade hrī& śaktaye namaḥ |  
nābhau namaḥ krau& kīlakāyanīyogo susthitāviti ||  
  
oṃ ā& hrī& kro& aṃkavargaṃ sānusvāraṃ nabho mukhaṃ |  
paṃcatatva samuccārya ātmane āṃ hṛdinyaset ||  
  
oṃ ā& hrī& kro& iṃ ca vargaṃ tadvacchandādi paṃcakaṃ |  
ātmane ī& samuccārya śirase vahni gehinī ||  
  
tāni vījā uṃ tādṛk ṭavargaṃ śrotrakādi ca |  
proktvā tadātmane ūṃca śikhāyai ca vaṣaḍvadet ||  
  
tāni vījāni e& tuṃ ca vāgādīni tadātmane |  
ai muktā kavacāyeti hru& vadet tadanaṃtaraṃ ||  
  
caturvījaṃ ca pūrvoktaṃ o& pavargaṃ ca tādṛśaṃ |  
vacanādi ca tadvatsyādau netrāya vauṣaṭ tathā ||  
  
p. 78b)  
  
caturvījaṃ ca aṃtādṛgyavargaṃ manuścādi ca |  
tadātmane svaraścāṃtyostrāya phaṭ ceti saṃvadet ||  
  
aṃguṣṭādau hastatalāṃ tanyase devameva hi |  
nābhyaṃ dhaścāpi kaṃthādho mūrddhvādhotha tadaṃtakaṃ ||  
  
ā& drī& kro& kramato nyasya hṛtpadmāṣṭadaleṣu ca |  
pūrvataḥ kramato varṇān karṇikāyāṃ hṛdaṃtakān ||  
  
laṃ raṃ haṃ saṃ vaṃ ca yaṃ ca saṃ śaṃ kṣamiti vargataḥ |  
dikṣu nyaset tato dhyāyet prāṇaśaktiṃ hṛdisthitāṃ ||  
  
raktāṃghriyaṃ tāruṇapadmasaṃsthāṃ pāśāṃkuśā vikṣuśarāsanaṃ ca |  
śūlaṃ kapālaṃ dadhatīṃ karābjairaktāṃ trinetrāṃ praṇamāmi devī ||  
  
hastaṃ nidhāya hṛdaye vāgvījaṃ yādikāṣṭakaṃ |  
haṃsaḥ sohaṃ mamaprāṇāvadedihasthitā iti ||  
  
proktvā tathaiva ca punarmama jīva ihasthitaḥ |  
punastaduktvā mama tu vadet sarveṃdriyāṇi ca ||  
  
punastatho mama tu vāṅmanaścakṣuruccaret |  
śrotraghrāṇapraṇā ihāgatya mukhaṃciraṃ tataḥ ||  
  
tiṣṭhaṃ tu vahnijāyāṃta muktvātāraṃ tato japet |  
vapurjyotimayaṃ dhyāyediti syāt prāṇasaṃsthitiḥ ||  
  
atha prāṇāyāmo yathā ||  
  
prāṇāyāmātṛdhā proktvā stotraṃ vaidikayogikāḥ |  
maṃtrasiddhiḥ pāpanāśo yogasiddhiḥ phalaṃ kramāt ||  
  
mātṛkākhyaśca maṃtrākhyastāṃtriko dvividho mataḥ |  
mātṛkākhyo japāsyādau japāṃte ca kṛto yadi ||  
  
varṇavyatyāsādi doṣā na śeṣān haṃtitaṃ śṛṇu |  
vāmayāpūra yadvāyuṃsvaraiḥ kādyaiśca kuṃbhakaṃ ||  
  
recayedyādibhirdakṣanāsāyāṃ mātṛkādibhiḥ |  
yāvacchakyaṃ niyamyāsūnmanasaiva manuṃ japet ||   
  
kaniṣṭhānāmikāṃguṣṭhairnāsāṃ dhṛtvā tu mātrikaḥ |  
prāṇāyāmastvayaṃ prokto yadanya manasā kṛtaṃ ||  
  
japapūjādikaṃ tasya doṣameva vyapohati |  
gāyatrīṃ śirasā sārddhaṃ saptavyāhṛtipūrvikāṃ ||  
  
pratipraṇava saṃyuktāṃ trirayaṃ vaidikomataḥ |  
madhyāmūlādyāvadagramaṃguṣṭhena nipīḍyate ||  
  
mātrā sā procyate saḍbhiryogebhīṣṭaṃ prayacchati |  
jānuṃ pradakṣiṇī kuryādyāvat kālena hastakaḥ ||  
  
tāvat kālamitāmātrāsva niḥśvāsa samāpi ca |  
jaghanyo ravimātraḥ syājjinamātrastu madhyamaḥ ||  
  
p. 79a)  
  
śreṣṭhaḥ ṣaḍvargamātroyaṃ yogatraya su sādhakaḥ |  
kevale kuṃbhake siddhe siddhiḥ syādrājayogajā ||  
  
vīryāstaṃbhaśca vahvāyurvalīpalitanāśanaṃ |  
pūrake kuṃbhake siddheḥ kriyāyogyasya siddhayaḥ ||  
  
pūrvoktaṃ ca na śītoṣṇa vā dhākṣuttṛdbhavāpi ca |  
pūrakaḥ kuṃbhakoreko yadā tulyaḥ prajāyate ||  
  
haṭhayoga sadāsiddhohyaṇimādyaṣṭasiddhayaḥ |  
īṣat phalaṃ jaghanye tu madhye madhyaparekhile ||  
  
niraṃtarābdatritayābhyāsāt sarvaṃ bhavet phalaṃ |  
prāṇāyāmatrayaṃ kṛtvā mātṛkānyāsamācaret ||  
  
ṛṣirgurutvān śirasi varṇatvā chaṃda sā mukhe |  
dhāraṇaṃ procyate cittajñeyāptāddevatā hṛdi ||  
  
ṛgatāviti dhātustu ṛvarṇaḥ prāpakomataḥ |  
yivarṇādhastu vijñānamatastatprāpakastu saḥ ||  
  
chatīti dhāturicchāyāṃdādirdānārthako bhavet |  
ata icchāpradaṃ chaṃdo viśeṣādgaṇavarṇataḥ ||  
  
krīḍārthakāddivo dhātoḥ saṃpūrṇaṃ devatā padaṃ |  
sādhakāya dadānāti devatā parikīrtitāḥ ||  
  
rakṣyamāṇo hṛdātmāyaṃ hṛdayasti cidātmakaḥ |  
tasmāt tatra namaskuryān mukhyāṃguṣṭena saṃspṛśet ||  
  
svāhayā kriyate samyag viṣayā haraṇaṃ yataḥ |  
anāmātarjanībhyāṃ tairākṛṣṭaiḥ keniṣecyate ||  
  
śekhāmahovaṣaṭcāṃgaṃ śikhayātmatanurgrahaḥ |  
yasmāt tasmādvaṣaḍiti krīyaṃteṃgulamadhyayā ||  
  
grahaṇārthaṃ kavacadhāturddhūmahastena gṛhyate |  
śarīretastu kavacaṃ tarjanyā nāmayāpi tat ||  
  
yathārthajñānakadvau ṣaṭnanntretrābhyāṃ prajāyate |  
tasmāduktaṃ tatra vauṣaṭ tarjanyādaistu tat smṛtaṃ ||  
  
ekākṣarāt kuverādi daivateṅeṃtamuccaret |  
bhyāṃtaṃ visṇvādike rudrādau tu ne tantrayātmakaṃ ||  
  
ādhyātmikādi rūpaṃ yatsādhakasya vināśayet |  
avidyājātamastraṃ tat phaṭ tārābhyāṃ prapaṃcyate ||  
  
prāṇāyāmaṃ mātṛkāyāḥ kṛtvānyāsānsamācare |  
te caikaviṃśatiḥ proktā kāmanā bhedatopi ca ||  
  
adhikāri vibhedena nityatvenāpi kecana |  
devatā bhedato vāpi tadrahasyaṃ nirupyate ||  
  
puruṣe devate nityā kevalasvaramātṛkā |  
yannyāsā brahmacaryādyā dharmāḥ siddhyaṃti sādhake ||  
  
ṛṣirbrahmā devatā tu mātṛkākhya sarasvatī |  
halo vījāni gāyatrī chaṃdaḥ śaktiḥ svarāmatāḥ ||  
  
p. 79b)  
  
vyaktiḥ kīlakamuddiṣṭaṃ niyogobhīṣṭa siddhaye |  
dakṣa karatale tasya pṛṣṭe ca karabhe tathā ||  
  
aṃguṣṭhādiṣṭhatho vāme viparyāsena vinyaset |  
viṃdu yuktān krameṇaiva svarānyāsoyamādimaḥ ||  
  
ayaṃ vyatyāsatonyāsa saṃhāranyāsa ucyate |  
pāpaśatrukṣayādyarthe karmaścādau samācaret ||  
  
sa visargaiḥ svarairyastu kevale nyāsavat kṛtaḥ |  
sṛṣṭinyāsaḥ prayogādau kartavyastasya siddhaye ||  
  
vāmā karatalāt tasya kaniṣṭhāṃtaṃ pravinyaset |  
aṣṭau svarān ḷkātadīn tathā dakṣatalādapi ||  
  
akārādyānviṃdu sargayuktonāsoyamīritaḥ |  
sthityākhyo munidevādi prāgvat kāryasthitāvayaṃ ||  
  
kakārādi ṇakārāṃ tān varṇāt paṃcadaśaivahi |  
aṃguṣṭhādi kaniṣṭhāṃtaṃ dakṣahastasya parvasu ||  
  
nyasevinduyutān sarvān vāmepyevaṃ tu tādikān |  
aṃguṣṭhādi kaniṣṭhāṃtaṃ hastayugmopi vinyaset ||  
  
yugayatyādikān paṃcavrūyādvarṇa namoṃtakaṃ |  
tattatsthāne karaṃ datvā karaśuddhi karastvayaṃ ||  
  
aṃ āṃ madhyekavargaḥsyādi īṃ madhye ca vargakaḥ |  
uṃ ūṃ madhye ṭa vargastu e& ai& madhye ta vargakaḥ ||  
  
oṃ auṃ madhye pa vargaḥ syādaṃ aḥ madhya tu yādikāḥ |  
ebhiḥ sa viṃdukairaṃgulyādinyāso hṛdādikaḥ ||  
  
kartavyopyasya ṛṣyādi viniyogosya siddhaye |  
ṣaḍaṃga śuddhe krodhādi jātapāpa nivṛttayaḥ ||  
  
tālatrayaṃ ca digvaṃdhaṃ prakuryādastra maṃtrataḥ |  
tato dhyāyedvarṇapadmaṃ śvetaṃ svaśirasisthitaṃ ||  
  
karṇikāyāṃ nijaṃ maṃtraṃ saṃsmaret keśarāṣṭakaṃ |  
svarayugmaṃ tathā pātreṣvaṣṭasvapi ca kādikān ||  
  
saptavargānaṣṭame tu lakṣāvevaṃ viciṃtayet |  
evaṃ ciṃtayato rogādalpa mṛtyurvinaśyati ||  
  
athāṃtarmātṛkānyāsaṃvakṣyetaḥ śuddhikārakaṃ |  
yaṃ kṛtvā yoginī cittaṃ pātakena pravartate ||  
  
mūlādhāradvaniṃ śrutvā pravuddhā śaktikuṇḍalī |  
jvalatyāvakasaṃkāśāḥ susūkṣmā tejarūpiṇī ||  
  
mūlādhārācchiraḥ padmaṃ spṛśaṃtī vidyudākṛtī |  
jayāspṛṣṭhaśiraḥ padmādamṛtaudyaḥ svarūpiṇaḥ ||  
  
nirgatān mātṛkāvarṇān suṣumṇā vartmanā tanuṃ |  
sthāpayitvā sthitānetānevaṃ dhyātvā pravinyaset ||  
  
kaṇṭhe viśuddhi cakrākhyaṃ padmaṃ ṣoḍaśa patrakaṃ |  
urddhvāsyaṃ prāgdalāttatra saṃsthitāḥ ṣoḍaśaḥ svarā ||  
  
p. 80a)  
  
evaṃ saṃciṃtya tārādi viṃduyuktaṃ namoṃtakaṃ |  
vadet svaraṃ ca sarveṣu varṇeṣvapyeṣu paddhati ||  
  
hṛdayaṃ nāhataṃ cakraṃ dhyāyed dvādaśapatrakaṃ |  
pūrvapatrāttaddaleṣu prāgvatkādin pravinyaset ||  
  
maṇipūraṃ tataścakraṃ ciṃtayennābhimaṇḍale |  
daśapatraṃ tatra ḍādivarṇān prāgvad viciṃtayet ||  
  
svādhisthānaṃ liṃgamūle cakraṃ ṣaḍdalamucyate |  
ciṃtayedvādikāṃstatra ṣaḍvarṇānapi pūrvavat ||  
  
mūlādhārābhidhaṃ cakraṃ padmākṛti caturdalaṃ |  
vaṃ śaṃ ṣaṃ saṃ tatra ciṃtyaṃ pūrvāśādi daleṣu ca ||  
  
ājñākhyaṃ cakraṃ bhrūmadhye dvidalaṃ kamalākṛti |  
haṃ kṣaṃ dhyāyedayaṃ kāryo manasā kevalena tu ||  
  
svadehe vāmayā kāryaḥ puṣpeṇa suramūrtiṣu |  
anādilāna ṛṣyādi brahmavaddhyānamasya tu ||  
  
vahirnyāsamatho vakṣye pūrvokta brahmaraṃdhrake |  
varṇāraviṃde saṃdhyāyen mātṛkākhyāṃ sarasvatīṃ ||  
  
paṃcāśadvarṇabhedairvihitavadanadoḥ pādayukkukṣivakṣodeśāṃbhāsvat   
kapardīkalitaśaśikalāmiṃdu kuṃdā ca dātāṃ |  
akṣasrakkuṃbhacitya likhitavarakarāṃtrīkṣaṇāṃ padmasaṃsthāmacchākalpā   
manucchastanajaṃghanabharāṃ bhāratīṃtāṃ namāmi ||  
  
lalāṭe mukhavṛttekṣi śravornāsā sugaṃḍayoḥ |  
oṣṭayordaṃtapaṃktyośca mūrddhni vaktrenyasetsvarān ||  
  
vāhvoḥ saṃdhiṣu sāgreṣuka ca vargaunyasetsudhīḥ |  
tadavargaupadostadvatpārśvayoḥ pṛṣṭhadeśataḥ ||  
  
nābhau kukṣau pa vargaṃ ca hṛdaṃśakakuṃdaṃ tataḥ |  
nyasyayādi caturvarṇānśādi ṣaṭkaṃ tatonyaset ||  
  
hṛdādikarayoraṃghryorjaṭhare vadane tathā |  
nyāsastvayaṃ varṇamātrāhīnapāṭha prapūrakaḥ ||  
  
atha mātṛkāmudrāmāha ||  
  
lalāṭe nāsikāmadhyenyasecca mukhavṛttake |  
tarjanī madhyamānāmāvinyaseccaiva netrayoḥ ||  
  
tarjanyanāme saṃpūjya nyāset sādhakasattamaḥ |  
aṃguṣṭaṃ karṇayornyasya kaniṣṭhāṃguṣṭakaunasoḥ ||  
  
madhyamāgaṇḍayornyasya madhyamāmoṣṭayornyaset |  
anāmādaṃtayornyasya madhyamāṃ cottamāṃgake ||  
  
mukhenāmāṃ madhyamāṃ ca haste pāde ca pārśvayoḥ |  
kaniṣṭhānāmikāmadhyānnyastavyā pṛṣṭhatastathā ||  
  
sāṃguṣṭhāstānābhi deśe sarvāḥ kukṣau ca vinyaset |  
hṛdaye sādhakaḥ sarvamaṃśayoścaka kutsthale ||  
  
p. 80b)  
  
hapūrvahastapat kukṣimukheṣu talameva ca |  
etāstu mātṛkāmudrāḥ krameṇa parikīrtitāḥ ||  
  
ajñātvā vinyasedyastu nyāsaḥ syāt tasya niṣphalaḥ |  
kṣamārabhya akārāṃto nyāsaścatkriyate yadi ||  
  
saṃhāranyāsanāmāsau viṃdunyāsa itīritaḥ |  
vāmetra dakṣiṇemārge devatādhyānamucyate ||  
  
akṣasrajaṃ hariṇayotamudagraṭaṃkaṃ vidyāṃkarairucirataṃ dadhatīṃ trinetraṃ |  
arddhendu maulimaruṇāmaraviṃdavāsāṃ varṇeśvarīṃ   
praṇamatastanabhāraramrāṃ ||  
  
visargamātṛkānyāso bhavet kevalamātṛvat |  
viśeṣastu visargāṃto varṇoccāro bhavediti ||  
  
viṃdusargayutān ḍādiṭhāṃtān varṇānsthitau nyaset |  
pūrvoktā evamutpādyāḥ ṣaḍaṃgaṃ dhyānamucyate ||  
  
siṃdūrakāṃtimamitābharaṇāṃ trinetrāṃ vidyākṣasūtra mṛgapotavarāṃ   
dadhānāṃ |  
pārśvasthitāṃ bhagavatīmapikāṃvanābhāṃ dhyāyet karābja   
dhṛtapustakavarṇamālāṃ ||  
  
nyāsāḥ kāryāścatuḥ ṣaḍbhiḥsthiti saṃhārasṛṣṭayaḥ |  
saṃhārasṛṣṭiḥ sthitayo gṛhasyastu nyaset kramāt ||  
  
vāṇaprasthāścayatayaḥ sṛṣṭisthitilaya kramāt |  
nyāsān kuryuriti proktaḥ sthitinyāsaḥ savistaraḥ ||  
  
vakṣye kalā mātṛkāyānyāsaṃ tasya ṛṣiḥ smṛtaḥ |  
prajāpatiśca gāyatrī chaṃdanasyāstu devatā ||  
  
sarasvatī mātṛkāsyānniyogobhīṣṭatuṣṭaye |  
tāraiḥ ṣaḍaṃgaṃ kurvīta hrasvadīrghāṃtarasthitaiḥ ||  
  
hastaiḥ padmaṃ rathāṃgaṃ guṇamathahariṇaṃ pustakaṃ varṇamālāṃṭaṃkaṃ   
śubhraṃ kapālaṃdalamamṛtalamaddhvema kuṃbhaṃ vahaṃtīṃ |  
muktā vidyutyayodasphaṭikamaṇijapāvaṃdhuraiḥ paṃcavaktraiḥ   
stryakṣaivakṣojanamrāṃsakalaśaśinibhāṃ śāradāṃtāṃ namāmi ||  
  
dhyātvaivaṃ tārapūrvātāṃ makārādyāṃ ca mātṛkāṃ |  
viṃduyuktā ṅeṃta kalānāmādyāṃ rāmasānvitāṃ ||  
  
pūrvokta śuddhamātrāṇāṃ nyāsasthāneṣu vinyaset |  
nivṛttiśca pratiṣṭā ca viyāśāṃtistathaiṃdhikā ||  
  
dīpikā recikā cāpi bhocikā ca varābhidhā |  
sūkṣmāsūkṣmāmṛtā jñānāmṛtā cāpyāyanītataḥ ||  
  
vyāpinī vyomarūpā ca naṃtāsṛṣṭiḥ samṛddhikā |  
smṛtirmedhā tataḥ kāṃtirlakṣmīrdyatiḥ sthirāsthitiḥ ||  
  
siddhirjarāpālinī vakṣāṃtirīśvarikāratiḥ |  
kāmikā varadācānyāktvādinī prīti saṃyutā ||  
  
dīrghā tīkṣṇā tathā raudrī bhayānidrā ca taṃdrikā |  
kṣudhāsyāt krodhinī paścāt kriyotkārī sa mṛtyukāḥ ||  
  
p. 81a)  
  
pītāśvetāruṇā paścādatśinānaṃ tayānvitā |  
uktākalāmātṛkaivaṃ sthāneḥ kārādike nyaset ||  
  
tannanādātmano jātāḥ svarajāstu sadāśivāt |  
akṣamālā pustakaṃ ca pāśaṃ cāpi kapālakaṃ ||  
  
hastairdadhatyaḥ śvetābhāśvetāṃvaravibhūṣaṇāḥ |  
akārādbrahmaṇo jātāḥ ka ca varga kalādaśa ||  
  
pītā akṣasrajaṃ padmamabhayaṃ ca kamaṇḍaluṃ |  
hastairdadhatyo dhyeyāstāḥ pītagaṃdhānulepanāḥ ||  
  
viṣṇorukārāt saṃjātāḥ ṭatavargakalādaśa |  
śyāmā abhayaśaṃkhāsi varahastāḥ samīritāḥ ||  
  
makārādrudrato jātāḥ payavargakalānava |  
śaraccaṃdranibhā hastairabhayaṃ śūlameva ca ||  
  
kapālaṃ ca varaṃ dhyeyādadhatya iti sādhakaiḥ |  
ṣakārādika paṃcānāmīśvarādviṃtuto bhavet ||  
  
abhayaṃ hariṇaṃ ṭaṃkaṃ valaṃ ca karapallavaiḥ |  
dadhatyo raktavarṇāśca dhyeyānyāse kalāmake ||  
  
keśavādi mātṛkāyāḥ sādhyo nārāyaṇo * * (?) |  
amṛtādyā tu gāyatrī chaṃdo lakṣmīhariḥ suraḥ ||  
  
dviruktaiḥ śakti śrīkāmaiḥ ṣaḍaṃgāni samācaret |  
śaṃkhacakragadāpadmakuṃbhādarśābjapustakaṃ ||  
  
vibhraṃtaṃ megha capalāvarṇaṃ lakṣmīṃ hariṃ bhajet |  
śaktayastu priyāṃkeṣu niṣaṇāḥ sasmitānanāḥ ||  
  
evaṃ dhyātvānyasechaktiḥ śrīkāmapuṭitākṣaraṃ |  
tārādi hṛdayāṃtotha keśavādyāśca śaktayaḥ ||  
  
bhyāṃtā namoṃtā uccāryā sthāne'kārādike nyaset |  
kalāmātrā tu śāktānāṃ nityodyaṃ viṣṇusevināṃ ||  
  
keśavaḥ kīrtisaṃyuktaḥ kāṃtirnārāyaṇānvitā |  
mādhavastuṣṭi saṃyukto goviṃdaḥ puṣṭisaṃyutaḥ ||  
  
viṣṇuśca dhṛti saṃyuktaḥ śāṃtiyugmadhusūdanaḥ |  
trivikramaḥ kriyāyukto * * * * (?) sayānvitaḥ ||  
  
śrīdharo medhayā yukto hṛṣīkeśaśca harṣayā |  
padmanābhayutā śraddhālajjā dāmodarānvitā ||  
  
vāsudevaśca lakṣmīyuktaṃ karṣaṇasarasvatī |  
pradyumnaḥ prītisaṃyukto niruddhorati saṃyutaḥ ||  
  
cakrīgadājayīdurgāśārṅgī tu prabhayānvitaḥ |  
khaḍgī tu satyayāyukto śaṃkhīcaṇḍī samanvitaḥ ||  
  
halīvāṇī samāyukto muśalī ca vilāsinī |  
śūlāṃ ca vijayāyuktaḥpāṇī virajayānvitaḥ ||  
  
aṃkuśī viśvayāyukto mukuṃdo vinadāyutaḥ |  
naṃdajaḥ sunadāyukto naṃdīsmṛtya samanvitaḥ ||  
  
naro ṛddhyānarajitsamṛddhyā śuddhiyuk hariḥ |  
kṛṣṇo vudhyābhūtya satyomati yuktyātvataḥ smṛtaḥ ||  
  
p. 81b)  
  
śaurikṣameśūradamejanārdana umānvitaḥ |  
bhūdharaḥ kledinīyukto viśvamūrtiśca klinnayā ||  
  
vaikuṇṭho vasudhāyukto vasudhā puruṣottamau |  
valī tu parayāyukto valārujaparāyaṇe ||  
  
vālasūkṣmevṛṣaghnastu saṃdhyāyuktarayāvṛṣaḥ |  
haṃsaḥsyād dakṣiṇāmūrti gāyatrī chaṃda īritaḥ ||  
  
arddhādrijāharodevo niyogaḥ sarvasiddhaye |  
halovījāni guhye tu pādayoḥ svaraśaktayaḥ ||  
  
hrasvadīrghāntare kṛtvā prāgvadvargān hasaumasaṃ |  
ṣaḍdīrghasaṃyutān kṛtvā ṣaḍaṃgādinyasettanau ||  
  
vaṃdhūkakāṃcananibhaṃ rucirākṣamālāṃ pāśāṃkuśau ca varadaṃ nija   
vāhudaṇḍaiḥ |  
vibhrāṇamiṃduśakalābharaṇaṃ trinetramarddhāṃvikeśamaniśaṃ   
vapurāśrayāmaḥ ||  
  
hasauṃ te mātṛkā yuktā devā te ca samuccaret |  
ṅeṃtaṃ ṅeṃtāṃ ca tacchaktiṃ namoṃtāṃ mātṛkāsthale ||  
  
tvagasṛṅmāṃsamedocchimajjā śukrāṇyasūn vadet |  
śaktiṃ krodhaṃ tathātmānaṃ ṅeṃtaṃ yādi daśasvapi ||  
  
śrīkaṇṭhapūrṇodaryaucānaṃto virajayānvitaḥ |  
sūkṣmesaḥ śālmalīyukto lolākṣīyuk trimūrtikaḥ ||  
  
amaraśovartulākṣācārvīśodīrghaghoṇayā |  
bhārabhūtirdīrghamukhyātithīśo gomukhiyutaḥ ||  
  
sthāṇvīśo dīrghajihvāyugdharaḥ kuṇḍodarīyutaḥ |  
ūrddhvakeśyāvadgiṇṭhī śobhautiko vikṛtāsyayā ||  
  
sadyo jāto jvālamukhyānugraholkāmukhīyutaḥ |  
akrūre śrīmukhīmahāsane vidyāmukhīyutaḥ ||  
  
krodheśaśca mahākālyā caṇḍaśena sarasvatī |  
paṃcāṃtakaḥ sarvasiddhiḥ gauryāyuktaḥ prakīrtitaḥ ||  
  
śivottameśo vinyasyo yuktastrailokya vidyayā |  
ekarudromaṃtraśaktyākūrmeśaścāṣṭa śaktiyuk ||  
  
ekanetro bhūmimātrā yuktothaḥ sa varānanaḥ |  
laṃbodaryoyutaḥ proktastvajeśodrāviṇī yutaḥ ||  
  
sarveśo nāgarīyuktaḥ someśaḥ khecarīyutaḥ |  
lāṃgalīśaśca maṃjaryādārukeśena rūpiṇī ||  
  
p. 82a)  
  
vīrīṇyācārddha nārīśohyumākāṃtaḥ punaryutaḥ |  
kākodaryā tathāṣāḍhī pūtanāyukta īritaḥ ||  
  
daṇḍīśo bhadrakālī yugatrīśo yoginīyutaḥ |  
mīneśaḥ śaṃkhinīyuktomeṣeśastarjanīyutaḥ ||  
  
lohitaḥ kālarātryā ca śikhīśaḥ kurddinīyutaḥ |  
chagalaṃḍaḥ kapardinyādviraṇḍeśaśca vajrayā ||  
  
mahākālojayāyukto vālīśaḥ sumukhīyutaḥ |  
bhujagorevatīyukto pinākī mādhavī yutaḥ ||  
  
khaḍgīśo vāruṇīyukto vakeśo vāyavīyutaḥ |  
śvetovakṣovadhāriṇyā bhṛguḥ sahajayā yutaḥ ||  
  
nakulīśālakṣmiyuktaḥ śiveśovyāpinīyutaḥ |  
saṃvartako mahāmāyāyukta etāstumātṛkāḥ ||  
  
śrīkaṇṭhādyāya īśāṃtastatraneśaṃ prayojayet |  
sarve rudrāḥ smṛtā raktādhṛta śūlakapālakāḥ ||  
  
śaktayo rudrapīṭhasthāḥ siṃdūrāruṇavigrahāḥ |  
raktotpala kapālābhyāmalaṃkṛta karāṃvujā ||  
  
yenopāsyā mahāvidyā daśatasyādhikāritā |  
bhuvaneśī vījapūrva mātṛkānyāsanesurāḥ ||  
  
ṛṣiḥ śaktistu gāyatrī chaṃdaḥ syānmātṛkāmayī |  
bhuvaneśī devatātha niyogaḥ sveṣṭasiddhaye ||  
  
hrasvadīrghāṃtaragataiḥ ṣaḍvargairdīrghasaṃyutaiḥ |  
prāgvaddharaiḥ ṣaḍaṃgaṃ syādaṃguṣṭhādi tathaiva ca ||  
  
udyat koṭidivākaraḥ pratibharāttuṃgorūpī na stanīvaddhārdhendu kirīṭahāra rasanā   
maṃjīra saṃśobhitā |  
vibhrājākara paṃkajairjapavaṭīṃpāśau pustakaṃ diśyānnojagadīśvarī   
trinayanāpadmeniyalpāmukhaṃ ||  
  
lajjāvījaṃ pūrvamuktvā mātṛkānyāsa eva hi |  
bhuvaneśī mātṛkāṇāṃ nyāsoktairyatra sādhane ||  
  
śrīvījapūrvakaḥ kāryo lakṣmīkāmairgṛhasthitaiḥ |  
ṛṣirbhṛguścagāyatrī chaṃdo mātṛḥsvarūpiṇī ||  
  
lakṣmīstu devatā proktā harasthāneśarau kuru |  
nyāsārthaṃ tu saḍaṃgāde śeṣaṃ śrīvījapūrvakaṃ ||  
  
vidyuddāma samaprabhāṃ himagiri prakhyaiścaturbhirbhujaiḥ śuṇḍā   
daṃḍasamuddhṛtā mṛtaghaṭairāsiṃcya mānāmimāṃ |  
vibhrāṇāṃ karapaṃkajairjapavaṭīṃ padmadvayaṃ pustakaṃ   
bhāsvadratnasamujvalāṃ kucanatāṃ dhyāyejjagatsvāminīṃ ||  
  
kāmanāmātra siddhyarthaṃ kāmavījādi pūrvakaṃ |  
kuryācca mātṛkānyāsaṃ muniḥ saṃmohanomataḥ ||  
  
p. 82b)  
  
gāyatrīchaṃda uddiṣṭaṃ devatā mātṛkāmayī |  
saṃmohanīnāmadevī pūrvayuktyā ṣaḍaṃgakaṃ ||  
  
vālārkakoṭirucirāṃ sphaṭikākṣamālāṃ kodaṇḍamikṣujanitaṃsmara   
paṃcavāṇān |  
vidyāṃ ca hastakamalairdathatīṃ trinetrāṃ dhyāyet samastajananīṃ   
navacaṃdracūḍāṃ ||  
  
śaktiḥ śrīkāmavījādi mātṛkānyāsato nṛṇāṃ |  
śatrutvādyāmaṃtradoṣo naśyaṃti vahuvarṇatāḥ ||  
  
mahāsaṃmohana ṛṣirgāyatrīchaṃda īritaḥ |  
saṃmohanīnāmadevīnyāsaḥ prāṅmātṛkāsamaḥ ||  
  
dhyāyeyamakṣavalayekṣu śarāśapāśapadmadvayāṃkuśaśarānnavapustakaṃ ca   
|  
āvibhratīṃ nijabhujairaruṇāṃ kurvārtāṃ saṃmohinīṃ trinayanāṃ   
navacaṃdracūḍāṃ ||  
  
sarvavighnanirāsārthamavaśyaṃ nyāsamācaret |  
gaṇeśamātṛkāyāṃturmunirgaṇaka īritaḥ ||  
  
nivadgāyatrikācchaṃdo devaśakti vināyakaḥ |  
smṛtvā dīrghāḍhyayātvaṃgaṃ kṛtvā dhyāyed gajānanaṃ ||  
  
śūlāṃkuśa varābhīti pāṇiṃ raktābjahastayā |  
priyayāliṃgiṃtaṃraktaṃ trinetraṃ gaṇayaṃbhaje ||  
  
evaṃ dhyātvā nyaset svīyavīja pūrvākṣarānvitaṃ |  
vighnohrīṃ samāyukto vighnarājaḥ śriyādyutaḥ ||  
  
vināyakaḥ puṣṭiyuktaḥ śāktiyuktaḥ śivottamaḥ |  
vighnakṛt sṛṣṭisaṃyukto vighnahartā sarasvatī ||  
  
gamāstu svāhayāyukta ekadaṃtastu medhayā |  
dvidaṃtaḥ kāṃti saṃyukto gajavaktreṇakāminī ||  
  
niraṃjano kāminī yukkapardī tu nadīyutaḥ |  
dīrghajihvaḥ pārvatīyuk jvālinyāśaṃkukarṇakaḥ ||  
  
vṛṣadhvajonaṃdayāyuk sudyaśāgaṇanāyakau |  
gajeṃdraḥ kāmarūpiṇyāsūrpakarṇastathomayā ||  
  
trilocanastejovatyālaṃvodarastu satyayā |  
mahānaṃdaśca vighneśyāścaturmūrtiḥ svarūpayā ||  
  
sadāśivaḥ kāmadāyugmādonmadadvijihvayā |  
durmukhobhūti saṃyuktaḥ sumukho bhautikāyutaḥ ||  
  
prabhedaḥ sitayāyukta ekapādoramāyutaḥ |  
dvijihvo mahiṣīyuktaḥ śūlasyāpi bhujaṃginī ||  
  
vīrovikarṇayāyuktaḥ ṣaṇmukho bhṛkuṭīyutaḥ |  
varadorajjayā vāmadevaḥsyāddīrghakoṇayā ||  
  
p. 83a)  
  
dhanurddharācakratuṇḍau dviraṇḍo jāminīyutaḥ |  
senānī rātrisaṃyuktaḥ kāmāṃdhogrāmaṇīyutaḥ ||  
  
mattaḥ śaśiprabhāyukto vimattololalocanā |  
mattavāhana cāṃcalye jaṭīdīptiḥ samanvitaḥ ||  
  
maṃḍī subhagayā yuktaḥ khaḍgīdurbhagayā tathā |  
vareṇyaśca śivāyukto bhagīyugvṛṣaketana ||  
  
bhaktapriyo bhaginyā tu gaṇeśo bhoginīyutaḥ |  
meghanādaḥ subhagayā vyāpī syāt kālarātriyuk ||  
  
gaṇeśvaraḥ kāliketi prokto vighneśamātṛkā |  
tvagādi yogoyādīnāṃ pūrvavat parikīrtitaḥ ||  
  
prapaṃcayoganyāsotha vakṣyate bhuktimuktidaḥ |  
mahāgaṇeśamaṃtreṇa prāṇāyāmatrayaṃ caret ||  
  
ṛṣiḥ prapaṃcayāgasya gaṇakaḥ chaṃda īritaḥ |  
gāyatrī tu nivṛtpūrvā mahāgaṇapatiḥ suraḥ ||  
  
śrīrṣādiṣu nyasettāṃśca gaṃvījaṃ cāpi guhyake |  
svāhāśaktiḥ pādayośca niyogobhīṣṭa siddhaye ||  
  
oṃ śrī& hrī& klī& glau& gamiti pūrvaṃ ṣaḍdīrghayuktakaṃ |  
uccārya kuryādaṃgāni tathāṃguṣṭādiṣu nyaset ||  
  
tālatrayaṃ tathāstreṇa kṛtvā digvaṃdhamācaret |  
tarjanyaṃguṣṭhaśabdena daśadikṣvatha ciṃtayet ||  
  
hastīṃdrānanamiṃdu cūḍamaruṇacchādyaṃ trinetraṃ rasādāśliṣṭaḥ priyayā sa   
padmakarayāsvāṃkasthayāsaṃtataṃ |  
vījāpūragadādhanustriśūlaśirayuk   
cakrābjapāśotpalavrīhyagrasvaviṣāṇaratnakalaśān hastairvahaṃtaṃ bhaje ||  
  
mahāgaṇapatermaṃtraṃ maṣṭavāraṃ japettataḥ |  
gamityakākṣaraṃ vījaṃ gaṇakosya munirmataḥ ||  
  
devo vighneśvaracchaṃdaṃ nivṛdgāya trināyakaṃ |  
prapaṃcākhyasya yāgasya sāṃgatā siddhī hetave ||  
  
catuścatvāriṃśat saṃkhyajapārthe viniyojanaṃ |  
atha ṣaḍdīrghayuktena kuryādaṃgāniena tu ||  
  
taṃtapāśāṃkuśa varakara akṣaṃ caturdalaṃ |  
siṃdūrābhaṃ caṃdramauliṃ sarpabhūṣaṃgalanmadaṃ ||  
  
ekavāraṃ japet paścādgaṇānāṃ tveti vaidikaṃ |  
gaṇeśamālāmaṃtrasya munistu gaṇakaḥ smṛtaḥ ||  
  
chaṃdo'mitaṃ gaṇapatirdevatā parikīrtitā |  
hrī& kro& tāro namaḥ sarve ṅeṃtaṃ vidyādhipastataḥ ||  
  
sarvārthasiddhidāyeti sarvaduḥkhapraśeti ca |  
tato gaṇapa ehyehi bhagavat svādayeti ca ||  
  
p. 83b)  
  
staṃbhayeti dvayaṃ hrī& ga& gā& namopyagni gehinī |  
kro& hrī&miti paṃcapaṃcāśadvarṇāmaṃtra ucyate ||  
  
japedidaṃ caturvāraṃ munyādi sahitānyaset |  
nyāsaḥ pūrvaṃ trivāraṃ tu mātṛkā dhyānapūrvakaṃ ||  
  
svarādiḥ sasavargaistu grahānsasamudīritaḥ |  
prapaṃcayāga maṃtrasya munirbrahmā samīritaḥ ||  
  
paramādyā samākhyātā gāyatrī chaṃda uttamaṃ |  
mahaḥ paraṃ samākhyātaṃ devatā cinmayātmakaṃ ||  
  
apyaṃte vodhitaṃ nityaṃ sarvavyāpī niraṃjanaṃ |  
vilomagaiḥ paṃcaparaiḥ prapaṃca manusaṃsthitaiḥ ||  
  
hrasvadīrghāṃtasthakādivargaiḥ pūrvaṃ samanvitaiḥ |  
tāramāyādikairastrairyuktairhariharākṣaraiḥ ||  
  
ṣaḍaṃgāni prakurvīta jātiyuktānideśikaḥ ||  
  
vedādi paṃcamanubhiḥ paricīyamānaṃ mānairagamyamaniśaṃ jagadekamūlaṃ |  
saccitsamastagamanaścaramacyutaṃ tattejaḥ paraṃ bhajatasāṃdra   
kṛpāṃvurāśiṃ ||  
  
vedādimāyayoraṃtekṣakārādyān sa viṃdukān |  
pṛthaguccāryahaṃsaḥ soyaṃ svāheti vadan hṛdi ||  
  
vibhāvayedimān varṇānātma vahnau juhomyahaṃ |  
evaṃ hutvā akārāṃtamakārādyānpunarhunet ||  
  
visargāṃtān kṣakārāṃtaṃ vinyasen mātṛkāsthale |  
evaṃ prapaṃcayāgākhyo mātṛkānyāsa īritaḥ ||  
  
ātmavidyā śivaistatvaistatvanyāsaṃ samācaret |  
pādādinābhiparyaṃtamātmatatvaṃ prakīrtitaṃ ||  
  
nābhyādi hṛdayāṃtaṃ hiṃ vidyātatvaṃ prakīrtitaṃ |  
hṛdayāddviṃduparyaṃtaṃ śivatatvaṃ prakīrtitaṃ ||  
  
mūlamaṃtra trikhaṇḍāṃte krameṇaiva pravinyaset |  
sarvamaṃtraṃ samuccārya sarvāṃge vyāpakaṃ śive ||  
  
sarvatatvamidaṃ proktaṃ sarvadevatvakārakaṃ |  
tithi tatvāni deveśi ātmatatve bhavaṃti hi ||  
  
paṃcaviṃśati tatvāni vidyātatvaṃ bhavaṃti hi |  
ṣaṭtriṃśacchaivatatvāni śivatatve bhavaṃti hi ||  
  
atha paṃcāśat tatvāni sarvatatve bhavaṃti hi |  
etannyāmāṃtare yogapīṭhākhyaṃ nyāsamācaret ||  
  
tatpūrvamuktaṃ ca tataḥ sveṣṭamaṃtrasya saṃcaret |  
prāṇāyāmatrayaṃ kṛtvā mūlamaṃtreṇa sādhakaḥ ||  
  
vinyaset tadṛṣiḥ chaṃdo daivatāni yathāvidhi |  
atha ṛṣyādinyāsa krameṇasthānāni mudrāścāha ||  
  
p. 84a)  
  
ṛṣinyaset mūrddhnideśe chaṃdastu mukhapaṃkaje |  
devatāṃ hṛdaye caiva vījaṃ tu guhyadeśake ||  
  
śaktiṃ ca pādayoścaiva sarvāṃge kīlakaṃ smṛtaṃ |  
ṛṣyādīnvinyaseddevi caturthī hṛdayāṃtakān ||  
  
athāsya mudrā |  
  
ṛṣiḥ chaṃdo devatānāṃ nyāseyyaṃgulaya smṛtāḥ |  
catasroṃguṣṭarahitāḥ śaktyaṃtaṃ vinyaset tataḥ ||  
  
kīlakaṃ vyastahastābhyāṃ sarvāṃge sādhakāgraṇī ||  
  
athavā ||  
  
vināṃguṣṭāmaṃgulibhiḥ saṃyutābhiḥ ṛṣiṃ nyaset |  
vāmāgrābhiḥ punastābhi vinyasenmukhapaṃkaje ||  
  
sarvābhirhṛdaye prāktā gude pāde tathāgrataḥ |  
karābhyāṃ vinyaseddhīmān sarvāṅge cakramādviduḥ |  
  
aghāṃganyāsamudrā ||  
  
kaniṣṭhāṃguṣṭharahitai stribhistu hṛdi vinyaset |  
madhyamā tarjanībhyāṃ tu nyasecchirasi maṃtravit ||  
  
aṃguṣṭhena śikhānyasya daśabhiḥ kavaca nyaset |  
hṛdgatairnetravinyāsaṃ vinyaset parameśvarī ||  
  
tarjanī madhyamābhyāṃ tu tatostraṃ vinyaset priye |  
ṣaḍaṃgaṃ vinyasenmaṃtrī hṛdayāya namo vadet ||  
  
sva sva maṃtraṃ samuccārya śirasya vahni vallabhā |  
skaṃdhamadhye nyaset paścāt śikhāyevaṣaḍityapi ||  
  
kavacāya vāhumūle kūrcavījaṃ samuccaret |  
netra trayebhyo vauṣaḍityaṃtaṃ netra tato nyaset ||  
  
karayorvinyasenmaṃtrī astrāya ca phaḍityapi ||  
  
athāsyārthamāha ||  
  
hṛdayāyeti śabdena hṛstho devaḥ sa vigraha |  
ucyate nama ityasya jñānaṃ tadviṣayaṃ paraṃ ||  
  
śiraḥ śabdo devatāyā utkṛṣṇatvābhidhāyakaḥ |  
svāheti viṣayāḥ sarvedevatāyāṃ samarpitāḥ ||  
  
śikhāyaiva svarūpatvaṃ vaṣaḍapi taducyate |  
devatāyā vyāpakatvaṃ kavacāyābhidhīyate ||  
  
hūmapi vyāpakaṃ tejo devatāyāḥ prakāśyate |  
netra śabdena devasya prakāśyatvaṃ prakāśyate ||  
  
vauṣaḍapita daivoktā maṃtraśabdena vāraṇāṃ |  
aniṣṭasya phaṭ śabdena dāhakaṃ teja ucyate ||  
  
jñātvaiva maṃgamaṃtrārtha maṃganyāsaṃ karoti yaḥ |  
pracayāstasya sarvārthāḥ pūjyate stridaśairapi ||  
  
karāṃganyāsamukhyāstu nyāsānanyān samācaret |  
āgamokto na mārgeṇa nyāsānnityaṃ karoti yaḥ ||  
  
devatābhāvamāpnoti maṃtrasiddhiḥ prajāyate |  
yonyāsaḥ kavacācchaṃdo maṃtraṃ japati yaḥ priye ||  
  
dṛṣṭvā vighnāḥ palāyaṃte siṃhaṃ dṛṣṭvā yathā gajā |  
akṛtvā nyāsajālaṃ yo mūḍhātmā kuruttejayaṃ ||  
  
p. 84b)  
  
vighnaiḥ sa vādhyate nūnaṃ vyāghrairmṛgaśiśuryathā |  
nyāsānāṃ pracuratvena phalānāmapi bhūritā ||  
  
ukta nyāso na hi tyājyaḥ tvadhikaṃ kāmataścaret ||  
  
iti śrītaṃtraciṃtāmaṇau sādhāraṇanityārcanāyāṃ   
pūjāmaṇḍapapraveśanādinyāsajālāṃtanirṇayo nāma ṣoḍaśaḥ prakāśaḥ || 16 ||  
  
athāṃtarvidhiḥ ||  
  
evaṃ dehamaye pīṭhe ciṃtayediṣṭadevatāṃ |  
dhyānaṃ kuryāttato maṃtrī tattatkalpoktavartmanā ||  
  
tadapi dvividhaṃ proktaṃ sa guṇaṃ nirguṇaṃ tathā |  
ātmano hṛdayāṃbhoje karṇikā keśarojvare ||  
  
praphulle somasūryāgni maṇḍalena virājite |  
svīyeṣṭadevatāṃ tatra yajedāgamavodhitāṃ ||  
  
evaṃ yadvedanaṃ taddhi saguṇaṃ dhyānamucyate |  
athāṃtaryyajanaṃ vakṣye dṛṣṭādṛṣṭa phalapradaṃ ||  
  
yogināṃ yena jāyaṃte adhīrā mānavāḥ sadā ||  
  
śrīdevyuvāca |  
  
vāhyapūjāṃ vinā svāmin kathamaṃtaḥ prapūjanaṃ |  
pūjājñānaṃ yadājātaṃ tadāṃtaḥ pūjanaṃ bhavet ||  
  
sāmagrī jñānahīṃnatvāt kathamaṃtaḥ prapūjanaṃ ||  
  
śrīśiva uvāca ||  
  
satyametanmaheśāni rahasyaṃ śṛṇu yatnataḥ |  
viṣṭhāpūrṇe svādare tu vahiḥ śuddhau tu kiṃ phalaṃ ||  
  
aṃtaḥ śuddhiṃ samāsādya vahiḥ śuddhiṃ samācaret |  
vahiḥ pūjāvidhau devi samāgrīdurmilākalau ||  
  
vyaṃgyatā jāyate satyaṃ sarvatra pūjane śive |  
tatsāṃgatāsiddhihetoraṃtaḥ pūjā prakīrtitā ||  
  
bhāvanāmātragamyevaṃ koṭiratnāni kalpayet |  
aṃtaḥ pūjāvihīnena kṛtaṃ tadaphalaṃ bhavet ||  
  
saṃyogaṃ tu vinā devi yo garbhādhānamicchati |  
savāṃtaḥ pūjanaṃ tyaktvā vahiḥ pūjāṃ sa micchati ||  
  
sadaridrī mahāghorī kathamatra sukhaṃ bhavet |  
aṃtaḥ pūjāṃ samāsādya vahiḥ pūjāṃ samācaret ||  
  
saṃbhāvya pūjanaṃ svāṃte tathaiva racayedvahiḥ ||  
  
śrīdevyuvāca ||  
  
tathyamuktaṃ tvayādeva saṃśayomesti śaṃkara |  
vahiḥ pūjanamāsādyacāṃtaḥ pūjāṃ samācaret ||  
  
evaṃ krameṇa deveśi pūjā kinna bhaviṣyati ||  
  
śiva uvāca ||  
  
mṛdapakvaṃ samāsādya yathā devi ghaṭodbhavet |  
ghaṭaḥ pakva mṛdādevi pūrvavat kiṃ bhaviṣyati ||  
  
apakvāṃ mṛtsamānīya yathā devi ghaṭo bhavet |  
tataḥ pakvaṃ prakartavyaḥ suṃdaraḥ sa tu jāyate ||  
  
p. 85a)  
  
aṃtarpunarvahiḥ pūrṇaṃ vahiḥ pūrṇatarā bhavet |  
anyonyāśraya saṃyogāt pūjanaṃ sakalaṃ bhavet ||  
  
devo bhūtvā yajeddevaṃ nā devo devamarcayet |  
tasyāddevatvamāsādya cāṃtaḥ pūjādimārgataḥ ||  
  
gurordhyānaṃ prakurvīta yathā pūrvaṃ viśāladhīḥ ||  
  
iti brāhmīmuhūrtakṛtyaṃ ||  
  
snānaṃ budhastataḥ kuryāt saccidānaṃda siddhaye |  
snāyācca vimale tīrthe puṣkare hṛdayāśrite ||  
  
viṃdutīrthe naraḥ snāyāt punarjanma na vidyate ||  
  
iti snānaṃ ||  
  
mūlādhārāt kuṇḍalinīmutthāpya yojayecchive |  
śivaśaktyoḥ samāyogo yasmin kāle prajāyate ||  
  
sā saṃdhyākulaniṣṭānāṃ samādhistaiḥ pragīyate ||  
  
iti saṃdhyā ||  
  
caṃdrārkānalasaṃghaṭṭādgalitaṃ yatparāmṛtaṃ |  
tenāmṛtena divyena tarpayet paradevatāṃ ||  
  
brahmaraṃdhrā dadhobhāge yaccāṃdraṃ pātramuttamaṃ |  
kalāsāreṇa saṃpūrya tarpayettena khecarīṃ ||  
  
iti tarpaṇaṃ ||  
  
ādhāre liṅganābhau hṛdayasarasije tālumūle lalāṭedvepatre ṣoḍaśāre   
dvidaśadaśadale dvādaśārddhe catuṣke |  
vāsāṃte vālamadhye uphakaṭha sahite kaṇṭhamūle   
svarāṃścahakṣaukodaṇḍamadhyenya sa tu vimaladhīnyā sa saṃpatti siddhyai ||  
  
ityaṃtarmātṛkānyāsaḥ ||  
  
athāṃtara ṣaḍaṃganyāsaḥ ||  
  
sahasrāre maṇinibhe sarvavarṇa vibhūṣite |  
akathādi trirekhādyairhalakṣatrayabhūṣite ||  
  
tanmadhye paraviṃduṃ ca sṛṣṭisthitilayātmakaṃ |  
evaṃ samāhitamanādhyāyennyāsoyamāṃtaraḥ ||  
  
mulādi brahmaraṃdhrāṃtaṃ viṃdvaṃ dhyāyaiccidātmakaṃ |  
viṃdusrutasudhāsāraistarpayanmātṛkāṃnyaset ||  
  
ekaikaṃ varṇamuccārya mūlādhārādbhruvāṃtikaṃ |  
namoṃta iti vinnyāsaḥ āṃtaraḥ parikīrtitaḥ ||  
  
hṛdyānmāno hṛdātmāyaṃ hṛdayesyāccidātmakaṃ |  
kriyate tatparatvena hṛnmaṃtreṇa tataḥ paraṃ ||  
  
sarvajñādi guṇāttuṃge saccidrūpe parātmani |  
kriyayā viṣayāhāraḥ śiromaṃtreṇa deśikaiḥ ||  
  
hṛcchirorūpaviddhāmalayatā bhāvanādṛṭā |  
kriyate nijadehasya śikhāmaṃtreṇa deśikaiḥ ||  
  
p. 85b)  
  
maṃtrātmakasya dehasya maṃtra vāhye tejasā |  
sarvato varma maṃtreṇa kriyate'hanyasaṃvṛtiḥ ||  
  
yaddadāti paraṃ jñānaṃ saccidrūpe parātmani |  
hṛdayādi mayaṃ tejaḥ syādetannetra saṃjñitaṃ ||  
  
ādhyātmikādi rūpaṃ ca sādhakasya vināśayet |  
avidyājālamastraṃ tatparaṃdhāma samīritaṃ ||  
  
atha dhyānaṃ ||  
  
kiraṇasthaṃ tadagnisthaṃ caṃdrabhāskaramadhyagaṃ |  
mahāśūnyelayaṃ kṛtvā pūrṇaḥ tiṣṭhati yogirāṭ ||  
  
yajjīva brāhmaṇoraikyaṃ sohaṃsyāmiti vedanaṃ |  
tadeva nirguṇaṃ dhyānaṃmiti vedavidoviduḥ ||  
  
iti dhyānaṃ ||  
  
athārccanaṃ ||  
  
arccayedvividhaiḥ puṣpaiḥ tatkṣaṇāttanmayo bhavet |  
nyāsastanmayatāvuddhiḥ sohaṃ bhāvena pūjayet ||  
  
kṣamāyāmanahaṃkāramanāgamamadaṃ tathā |  
amohakaṃmadaṃ daṃbhamadvevākṣomakau tataḥ ||  
  
amātsaryyamalobhaṃ ca daśapuṣpaṃ vidurbudhāḥ |  
ahiṃsā paramaṃ puṣpaṃ puṣpamiṃdriya nigrahaḥ ||  
  
dayāpuṣpaṃ kṣamāpuṣpaṃ jñānapuṣpaṃ ca paṃcamaṃ |  
ityuktairuttamaiḥ puṣpaiḥ pūjayet paradevatāṃ ||  
  
ityārcanaṃ ||  
  
mālāpaṃcāśikī proktā sūtraṃ śaktiśivātmakaṃ |  
grathitā kuṇḍalī śaktiḥ kalāṃte merusaṃsthitiḥ ||  
  
iti japaḥ ||  
  
atha homaḥ ||  
  
mūlādhāragate kuṇḍe devatāgniḥ samujjvale |  
dharmādharmānvite tryasre mūlamaṃtrapuraḥsaraṃ ||  
  
ahaṃ juhomi svāheti pratyekaṃ juhuyāt sudhīḥ |  
ahaṃtā'satyapaiśunya kāmakrodhādikaṃ haviḥ ||  
  
mana eva śrūvaḥ prokta unmanī mugudīritā ||  
  
atha mūlāṃte ||  
  
nābhau caitanya rūpāgnau haviṣā manasā srucā |  
jñānapradīpite nityamakṣavṛttījuhomyahaṃ ||  
  
svāhā iti prathamāhutiḥ ||  
  
mūlāṃte ||  
  
aṃtarniriṃdhana nivaṃdhana medhamāna māyāṃdhakāraparipaṃthini saṃvidagnau   
|  
kasmiṃścidadbhutamarīcivikāśabhūmau viśvaṃ juhomi vasudhādivakhāvasānaṃ   
||  
  
svāhā iti caturthāhutiḥ ||  
  
ityaṃtaryajanaṃ kṛtvā sākṣādbrahmamayo bhavet |  
na tasya pāpapuṇyāni jīvanmukto bhaveddhruvam ||  
  
p. 86a)  
  
ityaṃtaryajanaṃ ||  
  
atha vahiryajanaṃ ||  
  
tatrādāvarghyādi sthāpana ||  
  
mūlamaṃtreṇātha vāmesvasya devāgrataścaret |  
vṛttena veṣṭite samyak trikoṇaṃ caṃdanāṃbhasā ||  
  
tadvahiścaturasraṃ ca vidadhyānmatsyamudrayā |  
saṃpūjya gaṃdhairdevārghyamaṇḍalāya namodhunā ||  
  
aṃgāni caturagnyādi koṇeṣu puratastathā |  
dikṣu cāstraṃ samabhyarcya śaṃkhādhāraṃ pravinyaset ||  
  
ādhāreṇa vinā bhraṃśo na tṛpyaṃti ca mātaraḥ |  
tasmādvidhivadādhāraṃ tripadaṃ vā catuṣpadaṃ ||  
  
padmābhaṃ vā trikoṇaṃ vāyonyābhaṃ vā bhujaṃ tu tat |  
mūlāṃte vāmukādhārapātraṃ saṃsthāpayāmi ca ||  
  
uktvāśaṃkhādikādhāraṃ maṇḍale sthāpayedathamaṃraṃ dharmapradetyuktvā   
vaded daśakalātmakaṃ |  
  
ṅente vahnermaṇḍalaṃ ca deva nāma ca kīrtayet |  
tatorghapātradhārāya namaḥ proktvā prapūjayet ||  
  
vahnerdaśakalāḥ pūjyāstatra ca prokta pradakṣiṇaṃ |  
astramaṃtreṇa ca tataḥ kanadrādi vinirmitaṃ ||  
  
arghadi pātramatha vā śaṃkhamastrānunājalaiḥ |  
prakṣālyāmukadevārghapātraṃ pratisthāpayāmi ||  
  
evamuktvā tadādhāre saṃsthāpyaivaṃ vadet punaḥ |  
arthapradedvādaśeti kalātmane vadet tataḥ ||  
  
sūryamaṇḍalamuccārya ṅeṃtaṃ devasyanāma tu |  
arghapātrāya ca namo manunānena pūjayet ||  
  
tatpātramatha tatraiva bhāvayed bhūmimaṇḍalaṃ |  
ṣaṭkoṇaṃ tatra cāṃgāni pūjayet pūrvavat tataḥ ||  
  
kalādvādaśa sūryasya proktapātre pradakṣiṇaṃ |  
tataḥ sudhāmayaistoyairmūlāṃte mātṛkāpaṭhen ||  
  
vilomāṃ pūrayet tasmin pūjako manunāmunā |  
oṃ śaṃkāmapradet yuktvā ṣoḍaśeti kalātmane ||  
  
namaḥ paṃcadaśārṇoyaṃ maṃtraḥ śaṃkhaḥ prapūraṇe |  
gaṃdhapuṣpākṣatadyava kuśāgratila sarṣapān ||  
  
dūrvā ityarghya pātrasya proktaṃ dravyāṣṭakaṃ surā |  
tatoyaṃ gaṃdhapuṣpādyaiḥ pūjayitvā samarcayet ||  
  
kalā ṣoḍaśakaṃ cāṃdraṃ paścāt sarvakalāsu ca |  
praṇapratikurvīta pūjāṃte sādhakastataḥ ||  
  
prāgvattīrthaṃ samāvāhya mūlamaṃtreṇa tatra tu |  
saṃyojya netramaṃtreṇa puṣpaṇyasya śikhāmunā ||  
  
pradarśyagālinīṃ mudrāṃ mudrayādhenu saṃjñayā |  
amṛtīkṛtya vidhivat sudhāvījena sādhakaḥ ||  
  
dhyātveṣṭa devatāṃ tatra sakalīkaraṇaṃ caret |  
aṃganyāsena vāstreṇa kalayecca diśodaśaḥ ||  
  
p. 86b)  
  
netramaṃtreṇa saṃvīkṣya mudrayā śaṃkhasaṃjñayā |  
avaṣṭabhya tato dīpyamudrayā yonirūpayā ||  
  
gaṃdhapuṣpādibhistatra pūjayediṣṭadevatāṃ |  
ṣaḍaṃgāni ca saṃpūjyamaṃtrayen mūlamaṃtrataḥ ||  
  
aṣṭakṛtvastataścārghyaṃ chādayet matsyamudrayā ||  
  
gālinyādi mudrā yathā ||  
  
kaniṣṭāṃguṣṭhakau saktau karayoritaretaraṃ |  
tarjanī madhyamānāmāsahitābhūgnavarjitāḥ ||  
  
mudraiṣāgālinī proktā śaṃkhasyo paripālitā |  
anyonyābhimukhāśliṣṭākaniṣṭhānāmikā punaḥ ||  
  
tathā ca tarjjanī madhyā dhenumudrā mṛtapradā |  
vāmapuṣpeṃtareṃguṣṭhaṃ niveśyasanarāṃguliḥ ||  
  
dakṣiṇasya karasyaiva vāmāṃguṣṭhena saṃspṛśet |  
śaṃkhamudreyamākhyātā vidvadbhiśca susaṃmatā ||  
  
madhyame kuṭilekārye tarjanyu parisaṃsthite |  
anāmike madhyagate tathaiva ca kaniṣṭhake ||  
  
sarvā ekatra saṃyojya aṃguṣṭha paripīḍitāḥ |  
yonimudrā samākhyātā trailokyotpattimātṛkā ||  
  
dakṣepāṇiḥ pṛṣṭhadeśe vāmapāṇitalaṃ kṣipet |  
aṃguṣṭhau cālayet paścātmudreyaṃ matsyarūpiṇī ||  
  
iti viśeṣārghyavidhiḥ ||  
  
athārghyādi pātrasaṃkhyāmāha ||  
  
arghyasya trīṇipātrāṇi pādyasyāpi trayaṃ bhavet |  
tathā ca mana patrāṇi syuradyekataraṃ bhavet ||  
  
eka pātraṃ na kartavyaṃ yadi sākṣānmaheśvara |  
maṃtrābhyarānmukhāyāṃti āpadaśca pade pade ||  
  
ihaloke ca dāridryaṃ mṛte ca narakaṃ vrajet |  
tataḥ sādhārakaṃ pātraṃ purataḥ sthāpayedbudhaḥ ||  
  
tatpārśve pādyapātraṃ ca tatpārśverghya pradāyakaṃ |  
ācamanīyaṃ ca tatpārśve tadvāme madhuparkakaṃ ||  
  
punarācamanīyaṃ ca snānīyaṃ cakramānnyaset |  
tacchaṃkhasthaṃ jalaṃ kiṃcit kuṃbhato ye viniḥkṣipet ||  
  
ekaikapātraṃ mūlena jyeṣṭhaṃ kṛtvābhi maṃtrayet |  
madhuparkastu sakṣaudraṃ dadhitacca na labhyate ||  
  
dadhidugdhaṃguḍakṣaudreghṛtapratinidhirnahi |  
paramaṃ yatpadaṃ devāmadhusaṃjñaṃ taducyate ||  
  
tadāpyete yena karmatatproktaṃ madhuparkakaṃ |  
kāṃsasya vātha raupyasya śaiveśaṃkha varoharau ||  
  
mahāśaṃkhe vāmamārge sphāṭikaṃ grahanāyake |  
dakṣiṇe prokṣaṇī pātraṃ mādāyābhiḥ prapūrayet ||  
  
p. 87a)  
  
kiṃcidarghaṃ tu saṃgṛhya prokṣaṇyaṃbhasi yojayet |  
punarācamanīyārthaṃ pātraṃ saṃsthāpayet tataḥ ||  
  
pādyaṃ śyāmākadūrvāja viṣṇukrāṃtābhirucyate |  
jātīlaṃvaṃgakaṃ kolaiṣkṛtamācamanīyakaṃ ||  
  
kuśapuṣpayava vrīhi vahumūlatamālakaṃ |  
dāpayet prokṣaṇī pātraṃ bhasitaṃ praṇavena ca ||  
  
śuddhābhiradbhirvihitaṃ punarācamanīyakaṃ |  
dravyābhāve pradātavyāḥ kṣālitāstaṇḍulāḥ śubhāḥ ||  
  
athārghyādi pātrāṇāṃ phalaṃ vakṣye śubhāśubhaṃ |  
sarvakāmapradaṃ svarṇaṃ raupyamāyuḥ sutapradaṃ ||  
  
saubhāgyaṃ tāmrapātreṇa dharmavṛddhistu mṛnmaye |  
nārikeledevatuṣṭidaṃkāca saṃbhavaṃ ||  
  
lakṣmī prāptirvilvapatra brāhmaṇyaṃ brahmavṛkṣaje |  
māraṇoccāṭane lohaṃ staṃbhaḥ pāṣāṇaje bhavet ||  
  
maṃtrasyārādhane kāṣṭaṃ vāmamārge tu tauṃvike |  
ratnādīnāṃ tu pātrāṇi śubharekhāṃkitāni ca ||  
  
arghanaivedyapūjārthavalidāne prakalpayet |  
pātrāṇāmādaraḥ kāryaḥ pātrāṇyavottamāni tu ||  
  
valihoma kriyādyaṃ hi vinā pātraṃ na siddhyati |  
ṣaṭtriṃśadaṃgulaṃ pātraṃ muttamaṃ parikīrtitaṃ ||  
  
madhyamaṃ tu tribhāgonaṃ kaniṣṭhaṃ dvādaśāṃgulaṃ |  
vasvaṃgula vihīnaṃ tu na pātraṃ kārayet kvacit ||  
  
nāmīvivararūpāṇi puṇḍarīkā kṛtāni ca |  
śaṃkhanīlotpalābhāni pātrāṇi praikalpayet ||  
  
śvetādītpatiśastāni viprādīnāṃ krameṇa ca |  
secayet prokṣaṇī pātratoyairmūlāstramuccaret ||  
  
ātmānaṃ yāgavastūni pūjādravyāṇi maṇḍale |  
darśayeddhenumudrāṃ ca dravyaśuddhiriyaṃmatā ||  
  
yogapīṭhānyāsa devāttadāsthāneṣu pūjayet |  
maṇipīṭhe bhāvanayā tataḥ pūjyā svadevatāḥ ||  
  
ātmānaṃ devatārūpaṃ dhyāyenmūlena paṃca tu |  
puṣpasyāṃjalayordevāmastake hṛdayegude ||  
  
pādayoḥ sarvagātre ca pūjayeccaṃdanādibhiḥ |  
caturbhirūpavaraiśca naivedyaṃ ca nivedayet ||  
  
gurupadiṣṭa vidhināśeṣamanyat samāpayet |  
prokṣaṇyādbhiḥ prayuṃjītaḥ sarvametatsamāhitaṃ ||  
  
pūjā cakraṃ samabhyukṣya vahiryāgaṃ tataścaret |  
svarṇādi racite pātre kalpoktaṃ yaṃtramālikhet ||  
  
dakṣiṇāvartato lekhaṃ yaṃtraṃ dakṣiṇapūjane |  
vāmakrameṇa kaulādau guptame tatprakāśitaṃ ||  
  
pūjāyaṃtraṃ dakṣamārge tattadgaṃdhāṣṭakena ca |  
likhedvā keśarahimarocanābhissamālikhet ||  
  
vāmamārge likhedādya puṣpeṇa yadi yaṃtrakaṃ |  
yadi tallabhyate devalākṣārasa samanvitaṃ ||  
  
kastūrī kuṃkumāktaṃ ca vaṭī kṛtvā tu gopayet |  
yaṃtrarājaṃ samālikhya pūjayedyadi sādhakaḥ ||  
  
p. 87b)  
  
ṣaṇmāsaṃ pūjanāt tatra tvaritaṃ siddhīmāpnuyāt |  
yuvatyā aprasūtāyā abhāve gṛhyate raja ||  
  
tadabhāve taruṇyāstu nīrogāyā rajomataṃ |  
drāvaṇāṃvutpatiścaiva saṃyogotthātha vā bhavet ||  
  
tadabhāve tu rudhiraṃ mahiṣasya praśasyate |  
tadabhāve tu kusumaṃ grāhye caivā parājitāḥ ||  
  
tasyorddhabhāge niḥkṣipyadyarpitaṃ raktacaṃdanaṃ |  
tadāgataṃ mūlamārgāttena yaṃtraṃ samālikhet ||  
  
tadabhāve tu surayāghṛṣṭaraktakacaṃdanaiḥ |  
yathoktaṃ vilikhedyaṃtraṃ tuṣṭo bhavati devatā ||  
  
navamo na prakāśosti vāmamārge surottamāḥ ||  
  
atha yaṃtrasyāvaśyakatāmāha ||  
  
yaṃtraṃ maṃtramayaṃ proktaṃ yaṃtrātmādevateti ca |  
dehātmanoryathā bhedo yaṃtra daivatayostathā ||  
  
śarīramiva saṃjīvasya dīpasya snehavat priye |  
sarveṣāmapi devānyaṃ tathā yaṃtraṃ pratiṣṭhitaṃ ||  
  
ādau likhedyaṃtrarājaṃ devatāyāśca vigrahaḥ |  
kāmakrodhādidoṣottha sarvaduḥkhaniyaṃtraṇāt ||  
  
yaṃtramityāhure tasmin devaḥ prīṇāti tatvataḥ |  
vinā yaṃtreṇa pūjāyāṃ devatā na prasīdati ||  
  
idamapi kaulavāmayoritikeviṃdvadaṃti ||  
  
tathā ca ||  
  
vāme kaule yaṃtrapīṭhe mūrtau pūjā ca dakṣiṇe ||  
  
atha pīṭhapūjāmāha ||  
  
evaṃ pīṭhaṃ vinirmāya pūjayet pīṭhadevatā |  
guruṣaḍbhirudakpūjyā mahāgaṇapateḥ paraṃ ||  
  
pūjayedatalādīni devasyādhastu sapta ca |  
maṇḍūkaścāpi tasyorddhe rudraḥ kālānalastataḥ ||  
  
mūlaprakṛtimādhāraśaktiṃ kūrmamanaṃtakaṃ |  
vārāhaṃ tasya daṃṣṭrāgre pṛthivīmarcayet punaḥ ||  
  
tasyāṃ sudhārṇavaṃ tasmin dvīpaṃ ca navaratnajaṃ |  
svarṇaśailaṃ ca tanmadhye tadūrddhvaṃ naṃdanaṃ vanaṃ ||  
  
tanmadhye kalpavṛkṣāṃśca tanmadhye ratnabhūmikāṃ |  
svarṇaprākāramasyāṃtastanmadhye ratnamaṇḍapaṃ ||  
  
tasyāṃtaḥ svarṇavedīṃ ca ratnasiṃhāsanaṃ punaḥ |  
vedīmadhye bhāvanīyaṃ pūjayeccaṃdanādi vā ||  
  
pūjācakrādhārapīṭhaṃ siṃhāsanamiti smaret |  
tatpādeṣu yajet samyagāgneyādi śivāṃtakaṃ ||  
  
dharmaṃ vṛṣatanuṃ raktaṃ jñānakṛṣṇaṃ ca siṃhavat |  
vairāgyaṃ bhūtavatpītamaiśvaryaṃ kṛṣṇa hastivat ||  
  
adharmādīścitravarṇānpīṭhasyādhaḥ samarccayet |  
māyāvidye ca tanmadhyenaṃtaṃtalyākṛtiṃ yajet ||  
  
p. 88a)  
  
tasya mūrddhni yajet padmamaṣṭa prakṛtipatrakaṃ |  
ānaṃdakaṃdakaṃ saṃvinnālaṃ vikārakesaraṃ ||  
  
karṇikāṃ mātṛkāṃ rūpāṃ tatpatreṣu kramād yajet |  
siddhīnaṣṭau krāmat proktastvaṇimā ca prakāmatā ||  
  
laghimeśitvamahimovaśitvaṃ praptagaurave |  
adhodhaḥ karṇikāyāstu somaḥ sūryastathānalaḥ ||  
  
guṇān satvādikāṃstatra tadvadagnitrayaṃ yajet |  
brahmaviṣṇumaheśāṃśca tato dikṣu ca madhyataḥ ||  
  
jñānamāyā kalāvidyā parapūrvaṃ ca tatvakaṃ |  
keśareṣu tathā madhye pūrvādiṣu yathākramaṃ ||  
  
tattanmaṃtroktapīṭhasya navaśaktīḥ prapūjayet |  
pīṭhamaṃtreṇa gaṃdhādyaiḥ pīṭhamadhye tato'rcayet ||  
  
caturthīnāma saṃyuktaiḥ svaiḥ svairdaivatanāmabhiḥ |  
madhye puṣpāṃjaliṃ dadyāt pīṭhamaṃtreṇa sādhakaḥ ||  
  
mūlamaṃtraṃ samuccārya ṣaṣṭhyātaṃ pīṭhanāma ca |  
mūrtiṃ ca kalpayāmīti mūrtimadhye viniḥkṣipet ||  
  
punarmūlaṃ samuccārya devanāma tataḥ paraṃ |  
mūrtiṃ ca pūjayāmīti tāḥ puṣpeṇa samarcayet ||  
  
atheṣṭa devatā prītyai yajedāyatanānyapi |  
iśeyeneśajaśivāharāvīśeśajenasā ||  
  
ravāvīśeśajājaubhādevyāṃ viśigabhāskarāḥ |  
gaṇeśeyeśabhādevyobhyarcyā īśādi koṇataḥ ||  
  
ekapīṭhe pṛthakpūjāṃ vināyaṃtraṃ karoti yaḥ |  
devatāśāpamāpnoti rauravaṃ narakaṃ vrajet ||  
  
taṃtreṇa pūjayedyaṃtraṃ sadaivaṃ śāpamāpnuyāt |  
āvāhya devatāmekāmarcayeccānyadevatāṃ ||  
  
anya yaṃtrenya pūjā vā devatā śāpakāriṇī |  
śāligrāmotha vā yaṃtraṃ sthāpya caikatamaṃ śive ||  
  
śālagrāmaṃ tathā yaṃtraṃ dvayamekatra nārcayet |  
paṃcāyatana pakṣīce dvitīyaṃ pūjayet sadā ||  
  
divya cakraṃ yadā prāptaṃ jīvacakraṃ tadā na ca |  
jīvacakraṃ yadā prāptaṃ vāṇaliṃgaṃ na cārcayet ||  
  
vāṇaliṃgaṃ yadā prāptaṃ śālagrāmastadānavai |  
sālagrāmo yadā prāptastadāyaṃtraṃ na pūjayet ||  
  
śālagrāme jīva cakre sarvān devān prapūjayet |  
yo bhāvo yasya vai proktastena bhāvena tiṣṭhati ||  
  
pūjanaṃ vahumūrtīnāmeka pīṭhe bhavedyadi |  
pṛthak caṃdana puṣpāṇi dhūpadīpādi taṃtrataḥ ||  
  
khaṇḍite sphuṭite dagdhe bhraṣṭamāṇa vīvarjjite |  
vyaṃgenahopaśuspṛṣṭhe patite duṣṭabhūmiṣu ||  
  
anya maṃtrārcite caiva patitasparśadūṣitaḥ |  
daśasve teṣu no kuryuḥ sannidhānaṃ divaukasaḥ ||  
  
gaṇeśasūryavisvīśadevīnāṃ pūjanaṃ kramāt |  
daśasthānāni devānāṃ pūjārthaṃ kalpitāni ca ||  
  
p. 88b)  
  
sānnidhyaṃ sarvadevānāmavaśyaṃ yaṃtrato bhavet |  
maṃtrastu jīvavat proktaḥ pratimādyaṃ śarīravat ||  
  
siddhāyamapi sāmagryāṃ vinā maṃtraṃ phalaṃ na hi |  
śivaliṃge maṇau yaṃtre śāligrāme ghaṭeravau ||  
  
sthaṇḍilegnau mūrddhni hṛdisthāneṣṭhe teṣu pūjayet |  
bhūmāvapi kṛtā pūjā putrāyurddha na nāśinī ||  
  
īśvarovāca ||  
  
śāligrāma samutpattiṃ śṛṇvaṃ tu paramādbhutāṃ |  
gaṇḍakyā prāptapastaptaṃ bhavaṃ tu mama devatāḥ ||  
  
sarvaputrāḥ sukhadātuṃ janānāmiti tejadā |  
tasyāstu tapasā hṛṣṭā brahmaviṣṇumaheśvarāḥ ||  
  
varaṃ dātuṃ samudyuktā vraveśā svasya putratāṃ |  
aśaktāstaṃ varaṃ dātuṃ tadāśaptāstayākrudhā ||  
  
pratāraṇaṃ mama surāḥ kṛtaṃ yasmāt punaḥ punaḥ |  
kīṭayonī prapadyethā krudhāstehyaśayaṃkṣutān ||  
  
avicāryavayaṃ sastvayādyattapasādrute |  
tena karma vipākena jaḍākṛṣṇā nadī bhava ||  
  
anyonyaśāpaṃ śrutvetthaṃ mahākolāhalo bhavat |  
prakaṃpitā surāḥ sā ca brahmāṇaṃ tevya jijñiṣuḥ ||  
  
brahmanstrāhi mahāśāpādanyonya patitākruddhā |  
iti devavacaḥ śrutvā brahmāśaṃkaramavravīt ||  
  
śivaḥ provāca dhātāramahaṃ saṃsārakārakaḥ |  
tvaṃ sṛṣṭikartā viṣṇustu pālako buddhimattaraḥ ||  
  
samaṣṭavyo yathā saukhyamubhayoḥ saṃbhavediti |  
iti māheśvaraṃ śrutvā vacanaṃ viṣṇura vravīta ||  
  
śṛṇu brahmanmahādeva śṛṇu devi gajānana |  
madgaṇau brāhmaṇau grāhamātaṃgau śāpatotra tu ||  
  
bhaviṣyati tayormokṣaṃ kariṣyāmi kalevaraṃ |  
śīrṇe bhaviṣyati yadā tanmedomajjasaṃbhavā ||  
  
pāṣāṇīṃtargatāḥ kīṭā vajrākhyāḥ prabhaviṣyatha |  
adyaivaṃ gaṇḍakī puṇyā gaṃgātulyā mahānadī ||  
  
gaṇḍakyāṃgirirājasya dakṣiṇe daśayojanaṃ |  
vistīrṇaṃtan manuṃkṣatraṃ puṇyakṣatraṃ mahītale ||  
  
cakratīrthamitikhyātaṃ triṣu lokeṣu viśrutaṃ |  
śālagrāmagatā devādevadvārāvatī gataḥ ||  
  
ubhayoḥ saṃgamo yatra muktistatra na saṃśayaḥ |  
sarvadeva prītikarā bhuktimuktipradāyinī ||  
  
bhavaṃ tvasyāṃ tu pāṣāṇāyetadaṃtargatāḥ surāḥ |  
pārthivāṃśaṃ vinā sarve vajrakīṭā bhavaṃ tviti ||  
  
p. 89a)  
  
anenaiva tu gaṇḍakyāḥ putratvaṃ bhavatāmapi |  
bhaviṣyati tadaṃtaśca cihnaṃ taddevatodbhavaṃ ||  
  
vijñāyayercaviṣyaṃti sā prītā tasya devatā |  
na yaṃtrasya na mūrteśca na vṛkṣasyāpi pūjanāt ||  
  
saṃtoṣo jāyate teṣāṃ gaṇḍakyasyārcarādyathā |  
iti viṣṇu vacaḥ śrutvā brahmāvacanamavravīt ||  
  
kīdṛk pūjyāśilā viṣṇoḥ kiṃ cihnākasya vallabhā |  
kiṃ phalaṃ cādhikārīkaḥ kena mārgeṇa tadvada ||  
  
iti brahmavacaḥ śrutvā viṣṇurvacanama vravīt |  
svīyavarṇā śilāpūjyā brāhmaṇādyaiḥ sukhāptaye ||  
  
snigdhāḥ śilāmaṃtra siddhiṃ rukṣāsiddhiṃ karoti ca |  
pecakā kīrtitā dhautāṃgāravatsāyaśoharā ||  
  
pāṇḍurāyā praśamanī malinā pāpadhīkarā |  
pītā putraphalaṃ dadyādāravarṇāsutān haret ||  
  
nīlāsaṃdiśate lakṣmīṃ dhūmābhāharate matiṃ |  
rogapradā raktavarṇā siṃdūrābhā mahākaliṃ ||  
  
dāridryakāriṇī cakrāsanā sarvārthasādhikā |  
sthūlāni haṃti vai vāyuḥ sūkṣmā svalpamṛtiṃ haret ||  
  
pūjāphalaṃ lāṃchitayā niṣphalaṃ lāṃchinaṃ vinā |  
kapilācitta vaikalpaṃ netrarogaṃ ca karvurā ||  
  
bhagnābhaṃgakarī jñeyā vahucakrā pramāṇitāṃ |  
rakṣaṇāṃtarahīnāvedeka cakrāviyogatāṃ ||  
  
vṛhanmukhī kalataghnīvṛhacakrā sutān haret |  
saṃlagna cakrātva sukhaṃ vaddha vakrāmahāgadaṃ ||  
  
bhagna cakrā tu dāridryaṃ sarvanāśaṃ tvadhomukhī |  
kuṣṭādikaṃ vyālamukhī viṣamā vividhā padaṃ ||  
  
vikṛtāvartanābhiśca vikārān kurute vahūn |  
vaṃśachedo gṛhasthānāṃ nārasiṃhyāṃ prajāyate ||  
  
rekhāvartā duḥkhadātrī yathā sūkṣmā tathā sukhaṃ |  
yathā snigdhā tathā lakṣmīmadvibhedānataḥ śṛṇu ||  
  
lakṣmī hariḥ sa vijñeyo yatra padmaṃ sa cakrakaṃ |  
kevalā vanamālmavā gṛhasthānāmabhīṣṭadaḥ ||  
  
vāsudevaḥ sa vijñeyo yadvāre cakra yugmakaṃ |  
niraṃtaraṃ samaṃ vāpi sa śvetaḥ pāpanāśanaḥ ||  
  
saṃkūrṣaṇaḥ sa vijñeyaḥ prākyaścāccakra yugmakaṃ |  
saṃlagnaṃ pūrvabhāgasthaṃ mahadraktaḥ suśobhanaḥ ||  
  
pradyumnaḥ sūkṣmacakraḥ syācchidraṃ dīrghaṃ vicitritaṃ |  
sukhirāṃtarvahucchidraṃ vīta iṣṭapradāyakaṃ ||  
  
agniruddhastunīlābhovartulaścāti śobhanaḥ |  
rekhādvayaṃ tu tadvārapṛṣṭaṃ padmena lāṃchitaṃ ||  
  
keśavaḥ sa tu vijñeya ekaṃ vā dvayameva vā |  
prāgvāpaścāccakraṃ syāccatuḥkoṇa sa bhāgyakṛt ||  
  
nārāyaṇaḥ śyāmavarṇā nābhau cakraṃ tathānnataṃ |  
dīrgharekhā samāyuktaṃ daikṣiṇe sukhiraṃ pṛthu ||  
  
p. 89b)  
  
harirūpā * * (?) śilāsāsyādyasyā ūrddhvamukhaṃ bhavet |  
harivandṛśyate dvāraṃ bhuktimukti pradātu sā ||  
  
parameṣṭī sa vijñeyaḥ padmacakrānvitastrayaḥ |  
vilvā kṛtiśca śuklābhaḥ pṛṣṭhe ca sukhirāṃ mahān ||  
  
viṣṇustu kṛṣṇavarṇaḥ syāt sthūle cakra suśobhane |  
dvāropari tathā rekhā dṛśyate madhyadeśataḥ ||  
  
narasiṃhastu kapilaḥ pṛthucakro vṛhanmukhaḥ |  
trayo vā paṃcavā tatra viṃdavo gṛhiṇāṃ na sat ||  
  
kapilo narasiṃhastu guḍalākṣānibho bhavet |  
sthūla cakradvayaṃ madhye dvāre rekhā suśobhanā ||  
  
mahānṛsiṃho vijñeyaḥ pūrvoktairlalakṣaṇairyutaḥ |  
rekhāśca keśarākārāmukhaṃ dīrghaṃ bhayānakaṃ ||  
  
lakṣmī nṛsiṃho vijñeyaścatuścakra triviṃdukaḥ |  
pūrvokta lakṣaṇairyukto vanamālā virājitaḥ ||  
  
vārāhosau śaktiliṃge cakre ca viṣame tathā |  
iṃdranīlanibhaḥ sthūla strirekhālāṃchito bhavet ||  
  
pṛthivīvārāhanāmnī sāpāvarāhākṛtiḥ śilā |  
ābhugnā caiva rekhaikāgatarājyapradāyikā ||  
  
matsyākhyā sā śilā jñeyā viṃdutrayavibhūṣitā |  
kāṃsyābhāvāsvarṇanibhā dīrghā sā bhuktimuktidā ||  
  
kūrmākhyā tu śilā pṛṣṭhe vartulāyonnatā bhavet |  
haritaṃ varṇamādhatte kaustubhena ca cihnitā ||  
  
śilākūrmaḥ sa vijñeyaḥ kūrmākārastuyo bhavet |  
cakrāṃkitā tathā vṛttā pūjitā sā padapradā ||  
  
hayagrīvoṃ kuśākārā rekhācakra samīpagā |  
vahuviṃdu samāyuktaṃ pṛṣṭhaṃ nīradanīlakaṃ ||  
  
jñeyaḥ saumyahayagrīvāhayagrīvā samāśilā |  
dīrghayā rekhayā yukto rekhā vā tādṛśī bhavet ||  
  
hayaśīrṣaḥ sa vijñeyo mukhaṃ yasya hayākṛtiḥ |  
padmākṛtirbhavedvāpi sākṣamālaṃ śirastathā ||  
  
vaikuṇṭhastilavarṇābhaścakramekaṃ tathā dhvajaṃ |  
hāroparitathā rekhā pūpākārā suśobhanā ||  
  
śrīdharastu tathā devaścihnito varamālayā |  
kadaṃva kusumākāro rekhā paṃcakabhūṣitaḥ ||  
  
vāmanaḥ sa tu vijñeyo yoti hrasvaśca vartulaḥ |  
aṭasīkusumaprakhyo viṃduno pariśobhitā ||  
  
dadhivāmananāmātu ūrddhvādhaścakrasaṃyutaḥ |  
mahādyutiratihrasvaḥ subhikṣakṣemadāyakaḥ ||  
  
sudarśanastathā devaḥ śyāmavarṇo mahādyutiḥ |  
vāmapārśve tathā cakraṃ rekhaikaiva tu dakṣiṇā ||  
  
p. 90a)  
  
sahasrārjuna nāmāsau nānārekhāmayī bhavet |  
cakrākāra yatra paṃktiḥ sa naṣṭadravyadāyakaḥ ||  
  
sthūla dāmodaroyasya madhye cakraṃ pratiṣṭhitaṃ |  
dūrvābhaṃ dvāri saṃkīrṇaḥ pītārekhā dhanapradaḥ ||  
  
rādhā dāmodaro jñeya ūrddhvādhaścakramānvilaṃ |  
nātidīrghāmukhaṃ madhye laṃvorekhā sa bhogadaḥ ||  
  
dāmodaraḥ sa vijñeyoyaścakradvayalāṃchitaṃ |  
sūkṣmaṃ bhavecca vivaraṃ pūjitaḥ sukhadaḥ sadā ||  
  
anaṃto vahuvarṇaḥ syānnāga bhogena cihnitaḥ |  
aneka cakra saṃbhinna sarvakāma phalapradaḥ ||  
  
puruṣottama nāmāsau yasya dikṣu vidikṣu ca |  
ūrddhvānyāsyānidṛśyaṃ te puruṣārtha phalapradaḥ ||  
  
yogeśvaraḥ sa vijñeyo liṃgaṃ yasya śirogatam |  
brahmahatyādi pāpānāṃ nāśako yogasiddhidaḥ ||  
  
padmanābhastathāraktaḥ paṃkajaḥ chatrasaṃyutaḥ |  
tulasyā pūjito nityaṃ daridrastvīśvaro bhavet ||  
  
raśmijvālo hiraṇyāsyaścaṃdrābhaḥ sphaṭikopamaḥ |  
athavā jāyate nānāsvarṇarekhābhiranvitaḥ ||  
  
garuḍaḥ sa tu vijñeyo madhya pakṣadvayānvitā |  
sudīrghā dṛśyate rekhā sa sarpyaviṣanāśakaḥ ||  
  
janārdanaḥ sa vijñeyaḥ kevalāni sphuṭāni ca |  
yasyodare tu catvāri cakrāṇi pitṛ tṛptikṛt ||  
  
lakṣmīnārāyaṇo jñeyo vanamālyaṃ kitodaraḥ |  
sūkṣmadvāraścatuścakro bhuktimuktipradāyakaḥ ||  
  
hṛṣīkeśaḥ sa vijñeyoyorddhacaṃdvākṛtirbhavet |  
tamabhyarcyalabhet svarge viṣayāṃśca samīhitān ||  
  
lakṣmīnaraharirjñeyaḥ kṛṣṇavarṇaḥ saviṃdukaṃ |  
vāmapārśve same cakre gṛhasthābhīṣṭadāyakaḥ ||  
  
trivikramastu vijñeyaḥ śyāmavarṇo mahādyutiḥ |  
vāmapārśve cakra yugmamekārekhā tu dakṣiṇe ||  
  
kṛṣṇo jñeyaḥ śilākṛṣṇo sa cakrāvāci cakrikā |  
pradakṣiṇāvarttakṛta vanamālā vibhūṣitā ||  
  
caturmukhaḥ sa vijñeyo dvecakre madhyadeśataḥ |  
catasra pārśvamārekhā vedaśāstrāgamapradaḥ ||  
  
viṣṇorbhedā ime proktā atraivā vā hareddhariṃ |  
visarjayecca pūjāṃte pratiṣṭhāṃ nātra kārayet ||  
  
śāligrāmāḥ samā pūjyāḥ sameṣudvitayaṃ na hi |  
asamānaiva pūjyaṃte ekaḥ pūjyatamottamaḥ ||  
  
p. 90b)  
  
śilādvādaśayonityaṃ bhaktyā saṃpūjayennaraḥ |  
dine dine dharmavṛddhiḥ pāpanāśaḥ prajāyate ||  
  
śālagrāmaśilāyastu bhaktyā saṃpūjayennaraḥ |  
śataṃ dināni yastena kṛtakāmaḥ sa siddhyati ||  
  
śāligrāmāmat svarūpāḥ śṛṇu teṣāṃ tu lakṣaṇaṃ |  
yatsevanādbhavediṣṭamiha loke paratra ca ||  
  
śivanābhaḥ sa vijñeyaḥ sa liṃgākāratāṃgataḥ |  
svayaṃbhu liṃgākṛtimānmaṃtra siddhividhāyakaḥ ||  
  
traiyaṃvakaḥ sa vijñeyo yo viṃdutraya bhūṣitaḥ |  
śulākārā tathā rekhāgata puṃstvapradāyakaḥ ||  
  
dhūrjaṭiḥ sa tu vijñeyo yatra rekhā jaṭāsamā |  
tisro yatra pradṛśyaṃte sorcito jñānadāyakaḥ ||  
  
śaktastu pāṇḍuro jñeyo viṃduḥ kṛṣṇastu mastake |  
vilvapramāṇa tejasvī pūjita strīvaśaṃkaraḥ ||  
  
īśvaraḥ sa tu vijñeyo raktaviṃdustu mastake |  
ekacakro dvicakro vābhyaṃtaredhaścagāḥpahaṃ ||  
  
mṛtyuṃjayaḥ savijñeyaḥ svalpamṛtyuvināśakaḥ |  
adhaścakraṃ tadūrddhvaṃ ca śvetārekhā triśūlamān ||  
  
caṃdraśeṣaranāmāsāvarddhacaṃdrākṛtistuke |  
madhyacaṃdra dvayaṃ tasya sevanādroganāśanaṃ ||  
  
rudraḥ sa eva vijñeyaḥ kapilo mūrddhni rukṣataḥ |  
cakraṃ madhye bhavedveṣāmārayedripusaṃtatiṃ ||  
  
śāligrāmānatho vakṣye śaktikīṭasamudbhavān |  
yeṣāṃ pūjanato devī bhavānī suprasīdati ||  
  
śrīvidyā sā tale cakre mūrddhnachatraṃ pradṛśyate |  
vāhyaghaṭāṃkito mūrddhā snigdhā śyāmākhileṣṭadā ||  
  
mahākālī tu sā jñeyā yoni cihna samanvitā |  
rukṣā sthūlā cipiṣṭā ca vāmamārgeṇa pūjayet ||  
  
vārāhī tu varāhasya cihnitāṃtaḥ samanvitā |  
mrāpitā valiraktai sā yadarthaṃ bhakṣayeccataṃ ||  
  
dvichidrādyāḥ sarvaśilā strikoṇe śāṃkitāścayāḥ |  
yadā yudhākṛtiścorddhaṃtāṃ devīṃ tatra nirddiśet ||  
  
devīśilā ca cakrāyā dakṣe mārgenatāṃ yajet |  
sārvitā mārgeṇa lokadvaya sukhāvahāḥ ||  
  
yā cakrarahitā devī śilāṃ tāṃ vāmatorcayet |  
sparśaḥ kāryo na viprāṇāṃ na gavāṃ kṣobha kṛdbhavet ||  
  
p. 91a)  
  
saurīśilādurllabhaiva prāyaḥ kaliyugesurāḥ |  
sphaṭikābhā bhavet sātudyarme muktā vimuṃcati ||  
  
tulasyorddha sthite vahniṃ sābhiṣiktā pravarṣaṇe|  
kurute śapatho mithyā kṛtosyākṛṣṭakārakaḥ ||  
  
gaṇeśaḥ sa tu vijñeyo yaḥ svaśuṇḍāṃkito bhavet |  
śuṇḍākārāśilā vāpi gajānana samāpi vā ||  
  
yasyā madhye mahaccakraṃ sūkṣmacakraṃ ca yaddiśi |  
sā śilā tasyadikyasya sevyā taddiśi rājyadā ||  
  
arddhacaṃdrākṛtiryatra dṛśyate śaṃkaradvayaṃ |  
sā tu caṃdraśilā tryasrayuktā bhaumaśilāmatā ||  
  
vāṇākāreṇa cihnena jñeyā vudhaśilā surāḥ |  
dīrgheṇa caturasreṇa yuktā guruśilā matā ||  
  
paṃcakoṇā tu śukrasya cāpākārāśanermatā |  
sūryākārā tu rāhoḥ syāt ketostu dhvajarūpiṇī ||  
  
prāpte kaliyuge ghore vāmācāre vimiśrite |  
bhaktyā bhakṣya vivārādi rahitā mlecchasaṃkule ||  
  
kāmakrodhādibhirvyāptejanestrībhirvinirjite |  
kvaśiṣyaḥ kvagururmaṃtraḥ kvajapaḥ kva ca siddhayaḥ ||  
  
ayutāvde kaleryāte tyajedviṣṇuśilāṃmahīṃ |  
tadarddhā jāhnavī toyaṃ tadarddhvāddevatāśilāḥ ||  
  
japa evaṃ kalau śreyān śāligrāmārcanaṃ tathā |  
śāligrāme tathā yaṃtre sahasraiva prasīdati ||  
  
śāligrāme tathā yaṃtre vidyamāne maheśvari |  
devaḥ kutravaseddevisthāna dvitayakaṃ bhavet ||  
  
śāligrāmā bhavedyaṃtraṃ śāligrāmo gṛhaṃ bhavet |  
yaṃtraṃ tu gṛhamityuktaṃ gṛhasthā devatāmatā ||  
  
pratimā vā prakartavyo yathoktā śubhalakṣaṇā |  
divyacakre jīvacakre śāligrāme tathaiva ca ||  
  
vāṇaliṃge maheśāni nāvāhana visarjane ||  
  
athāvāhanādikaṃ ||  
  
sūryārghadānasamaye dānaṃ vibhavataḥ paraṃ |  
āvāhanādikaṃ kuryān mūrtyādau navadhā tu tat ||  
  
ādāvā vāhanaṃ kāryaṃ trirjapte mūlamaṃtrakaṃ |  
svalokāt sūkṣmarūpeṇa deva āgatya mūrtiṣu ||  
  
sthita evaṃ bhāvayitvā suṣumṇāvartmanāsudhīḥ |  
ānīya tejaḥ svasyānānnāsikāraṃdhunirgataṃ ||  
  
kare puṣpāṃjalau sthāpyaṃ taddadyādevamūrddhani |  
devasya tejastanmūrtau āvāhinyākhya mudrayā ||  
  
p. 91b)  
  
sthāpayeduccaranmūlametadāvāhanaṃ mataṃ |  
vibhorniveśanaṃ yaṃtre sthāpanaṃ kathitaṃ vudhaiḥ ||  
  
tataḥ saṃsthāpanaṃ kuryādihatiṣṭhehatiṣṭa ca |  
mūlāṃte devatānāma tasyāṃte ca paṭhediti ||  
  
āsthāpanīyamudrāṃ ca darśayitvā vibhāvayet |  
jātaḥ sthirodeva iti paścāt saṃprārthayediti ||  
  
deveśa bhaktisulabha sarvāvaraṇa saṃyutaḥ |  
yāvattvāṃ pūjayiṣyāmitāvattvaṃ susthirobhava ||  
  
evaṃ saṃprārthyate deśaṃ sannidhāpanamācaret |  
pūjāṃ prapūjyamānāṃ tu gṛhītvānu grahādikaṃ ||  
  
kartuṃ sāmarthya tasyāstu tatsānnidhyaṃ pracakṣate |  
mūlamaṃtraṃ samuccārya saṃbudhyaṃ tāṃ ca devatāṃ ||  
  
ihatvaṃ sannidhehīti dviruktvā svasya sannidhau |  
sthitaṃ devatoṣayecca sannidhāpana mudrayā ||  
  
ākarmakāśuparyaṃtaṃ sānnidhyamehibho vadet |  
sannirodha uddiṣṭo bhaktito maṃtravinnaraiḥ ||  
  
sannirodhaṃ tataḥ kuryān mūlamuccārya devatāṃ |  
saṃvudhyatāṃ samuccārya sanniruddho bhaveti ca ||  
  
dviruccaret kṛpāpūrṇāṃ bhaktibhāva nirodhitāṃ |  
pratimāyāṃ sthirījātāṃ devatāmiti ciṃtayet ||  
  
saṃmukhīkaraṇaṃ kuryān mūlamuccārya devatāṃ |  
saṃvudhyatāvadet paścāt saṃmukho bhava ityapi ||  
  
dhyāyet svasaṃmukhaṃ devaṃ suprasannānanāṃvujāṃ |  
saṃmukhīkaraṇīṃ mudrāṃ darśayediti tat smṛtaṃ ||  
  
ānaṃdāyatanaṃ tatvaṃ saccidānaṃdalakṣaṇaṃ |  
tadatra sakalevyāptaṃ dhyeyaṃ syādevaguṇṭhanaṃ ||  
  
tato vaguṇṭhanaṃ kuryān mūlamuccārya devatāṃ |  
saṃvuddhyatāmavaguṇṭhito bhavaṃti pradarśayet ||  
  
avaguṇṭhana mudrāṃ ca darśayecciṃtayediti |  
bhaktyā saṃmohitaṃ deva vismayotphullalocanaṃ ||  
  
sakalīkaraṇaṃ caiva devasya hṛdayādiṣu |  
ṣaḍaṃgamaṃtrānvinyasya mūlamuccārya devatāṃ ||  
  
saṃ * * * * * * * * * * * *   
(?) raṇād bhavet ||  
  
p. 92a)  
  
aṃgānāmaṃgināsārddhaṃ vidadhyādamṛtīkṛtiḥ |  
amṛtīkaraṇaṃ vakṣye pīṭhe saṃsthāpya devatāṃ ||  
  
vadhvā samyagdhenumudrāṃ devamūrdhni pravarṣaṇaṃ |  
jāyate cāmṛtasyeti dhyāyantrarghyodakena ca ||  
  
trisiṃcen mūlamaṃtreṇa dīpinī maṃtratastridhā |  
akārādikṣakārāṃta mātṛkābhistridhā punaḥ ||  
  
atra dīpinī maṃtro yathā ||  
  
vāgbhavaṃ vadayugmaṃ ca vāgvādīni ca vāgbhavaṃ |  
klī& klinnekledinīkledaya mahākṣobhamityapi ||  
  
kuruyugmaṃ kāmavījaṃ saumokṣaṃ kuruyugmakaṃ |  
prāsādaśca parāprāsādaḥ saptatriṃśadakṣaraḥ ||  
  
dīpanāṃ manunākhyā tādeva tejobhivṛddhikṛt |  
mūlaṃ saṃvodhanāṃ taṃ ca devanāmāmṛtīkṛtaḥ ||  
  
bhave hi ca vadedittha mamṛtīkaraṇaṃ smṛtaṃ |  
kṣamātasyāparādhānāṃ vijñeyā paramīkṛtiḥ ||  
  
paramīkaraṇaṃ vakṣye mahāmudrāṃ ca vaṃdhayet |  
uccārya mūlaṃ devaṃ ca pūrvavat paramāmṛtī ||  
  
kṛtā bhaveti ca proktā dhyāyeddevasya mastakeḥ |  
paramāmṛtavṛṣṭiṃ ca devasya hṛdayaṃ spṛśan ||  
  
kuryāt prāṇapratiṣṭhāṃ ca mamasthāne vadet tathā |  
devatānāmaśeṣaṃ tu sarvaṃ prāgvadeva hi ||  
  
atha krameṇāvāhanādi mudrālakṣaṇamāha |  
hastābhyāṃ maṃjaliṃ vadhvā nāmikāmūlaparvaṇoḥ ||  
  
aṃguṣṭāni kṣipet seyaṃ mudrātvā vāhinī matā |  
adhomukhisviyaṃ vai syāt sthāpinīti nigadyate ||  
  
ucchritāṃguṣṭa muṣṭyāstu yogāt saṃdhāpanīmatā |  
aṃtaḥ praveśitāṃguṣṭā saiva saṃrodhanīmatā ||  
  
uttānamuṣṭiyugalā saṃmukhīkaraṇīmatā |  
savyahastakṛtāguṣṭidīrghādhomukhatarjanī ||  
  
avaguṇṭhana mudreyamabhito bhrāmitāsatī |  
devatāṃge ṣaḍaṃgānāṃ nyāsaḥ syāt sakalīkṛtīḥ ||  
  
amṛtīkaraṇaṃ dhenumudrayā soktaiva ||  
  
anyonyagrathitāṃguṣṭhā prasārita parāṃguliḥ |  
mahāmudreyamuditā paramīkaraṇe priye ||  
  
etāḥ prayojayenmudrā devatāhvāna karmaṇi |  
tat taddaivatakalpoktāstato mudrāḥ pradarśayet ||  
  
oṃ klīṃmiti tu vījābhyāṃ mudrayāvaṃdhanaṃ smṛtaṃ |  
darśayenmūlamaṃtreṇa haṃsavījena saṃtyajet ||  
  
p. 92b)  
  
mudaṃ svarūpatvābhābhyāṃ dehadvāreṇa cātmanaḥ |  
yā arpayaṃtyo yatnena mudrāstāḥ śaktayonatā ||  
  
modayaṃti grahādityaḥ pāpaughaṃ drāvayaṃti ca |  
modayaṃ drāvaṇaṃ yasmādato mudrāḥ prakīrtitāḥ ||  
  
yathā vālasyābhinayaṃ dṛṣṭvā hṛṣyaṃti mātaraḥ |  
tathā bhakta kṛtāṃ mudrāṃ dṛṣṭvā hṛṣyaṃti devatāḥ ||  
  
na jātu darśayen mudrāṃ mahājana samāgame |  
kṣubhyaṃti devatāstasya kiṃ phalaṃ tu kṛtaṃ bhavet ||  
  
tataḥ saṃpūjayeddevaṃ śaktyā labhyopacārakaiḥ |  
āsanaṃ svāgataṃ cārghyaṃ pādyamācamanīyakaṃ ||  
  
madhuparkothā ca manaṃ snānaṃ vastramalaṃkṛtiḥ |  
gaṃdhaṃ puṣpāṇi dhūpaśca dīpanaivedyacaṃdanā ||  
  
prayojayedarcanāyāmupacārāṃstu ṣoḍaśaḥ |  
daśopacārā madhyā syāt sā gṛhasthairvidhīyate ||  
  
arghyaṃ pādyaṃ tathā vāmo madhuparkastathācayaḥ |  
gaṃdhādayo nivedyāṃtā upacārā daśasmṛtāḥ ||  
  
gaṃdhādayo nivedyaṃtā pūjāpaṃcopacārikā |  
agṛhasthairgṛhasthairvākartavyākārya tatparaiḥ ||  
  
saparyā trividhā proktātāsāmekatamaṃsrayet |  
upacāreṣu sarveṣu yat kiṃcidurlabhaṃ bhavet ||  
  
tatsarvaṃ manasādhyātvā puṣpakṣepeṇa kalpayet |  
tatra tatra jalaṃ dadyādupacārāṃtarāṃtarā ||  
  
ādau kuryādvaidikastuvada maṃtreṇa pūjanaṃ |  
tataśca tāṃtrikairmaṃtrairvāmīśūdraśca taṃtrataḥ ||  
  
ahaṃ haṃ haṃ ihamidamidaṃ gṛhāṇa ṭhadvayaṃ |  
yojyaḥ sarvopacāreṣu maṃtraḥ paṃcadaśākṣaraḥ ||  
  
paṭhedvā vaidikasyāṃte taṃtramaṃtraṃ tu vaidikaḥ |  
sarvatra vahnijāyāyāḥ sthāna śūdro namaḥ paṭhet ||  
  
athāsanaṃ ||  
  
devasya vāmabhāge tu dadyānmūlena cāsanaṃ |  
pauṣpaṃ dārumayaṃ cāstraṃ cārmakauśaṃ ca tejasaṃ ||  
  
pauṣpaṃ puṣpādi racitaṃ kuśasūtrādi saṃyutaṃ |  
nānāvarṇaṃ sugaṃdhaṃ ca komalaṃ sarvakāmadaṃ ||  
  
yasya yāni niṣiddhāni puṣpāṇyuktānitaiḥ kṛtaṃ |  
kevalairāsanaṃ haṃti sādhakasya manorathān ||  
  
athaiteṣāṃ bhedā ||  
  
yajñadāru samudbhūtaṃ vailvaṃ vā caṃdanodbhavaṃ |  
gaṃbhāryā vā viṣṭaro vā śrīparṇyā vepsitapradaṃ ||  
  
p. 93a)  
  
sakaṃṭakaṃ kṣīrayutaṃ tālasāla vivarjitaṃ |  
caitya śmaśāna saṃbhūtaṃ varjayecca vibhītakaṃ ||  
  
romajaṃ valkalaṃ kośajātaṃ kāryā sa saṃbhavaṃ |  
vāstraṃ caturvidhaṃ śreṣṭhaṃ turyaṃ pūrvamudāhṛtaṃ ||  
  
siṃhavyāghratarakṣūṇāṃ chāgasya mahiṣasya ca |  
gajānāṃ turagāṇāṃ ca kṛṣṇaśārasya carmaṇā ||  
  
āsanaṃ nirmitaṃ śreṣṭhaṃ niṣiddhaṃ kharakukkuraṃ |  
śṛgālasya vṛkasyāpi gośaśasya kapestathā ||  
  
kuśaḥkāśaḥśarograṃthoya vā dūrvāśca valkayā |  
gokeśattujaukaṃdaśca pūrvābhāveparaḥ paraḥ ||  
  
yogapīṭhasya sadṛśametemāma saṃsmṛtaṃ |  
pūrvaṃ pūrvaṃ śreṣṭhatamaṃ kauśaṃ daśavidhaṃ smṛtaṃ ||  
  
svarṇatārā tāmrasadavaṃgānāṃ tu paraṃ paraṃ |  
hīnaṃ niṣiddhaṃ lohaṃ ca kāṃsyaṃ sīsaṃ ca pittalaṃ ||  
  
atha svāgataṃ ||  
  
sāṃgasāvaraṇaṃ devaṃ pūjārthamihacāgataṃ |  
iti dhyātvā tu mūlāṃte svāgataṃ parikīrtayet ||  
  
athārghyadānaṃ ||  
  
tatorghyaṃ mūrdhni dadyācca kālosya trividhomataḥ |  
āgatāya tathārcāyāṃ snānumāsanagāya ca ||  
  
pūjāṃte gaṃdukāmāyaddevāyārghyaṃ pradāpayet ||  
  
atha pādyadānaṃ ||  
  
arghya dravyadyutaistoyai rūpacāramanuṃpaṭhan |  
āgate snānakāle ca naivedyopakramopi ca ||  
  
trividhaḥ pādyakālaḥ syāt pādyaṃ syāt pādadhāvanaṃ |  
sugaṃdhāmṛttikābhirvāgaṃdhapuṣṭātakairapi ||  
  
samyakkṣālana pūrvaṃ tu śītairvoṣṇajalairbhavet ||  
  
athācamanīyaṃ ||  
  
pādye ca madhuparke ca snāne vastropavītayoḥ |  
bhojanecācamaḥ śuddhetoyaiḥ ṣaṭva prakīrtitaḥ ||  
  
atha madhuparkaḥ ||  
  
kṣaudraṃ kṛtvā kāṃsyapātre dadyāddeva mukhāṃvuje |  
divase dadhi saṃyukta mupacāramanuṃ paṭhan ||  
  
atha punarācamanīyaṃ ||  
  
jātīphalalavaṃgailā caṃdrakaṃ kolacūrṇayuk |  
punarācamanīyārthaṃ toyaṃ devamukherpayet ||  
  
atha snānīyaṃ ||  
  
suvarṇa tailairabhyajyasugaṃdhamalakādibhiḥ |  
uddhatanairvidhāyātha snāpayeduṣṇavāriṇā ||  
  
gaṃdhodakaiśca mūlena yathā śaktābhiṣecayet |  
kṣīradadhyājya madhubhiḥ khaṇḍena ca pṛthak pṛthak ||  
  
p. 93b)  
  
nārikelodake nāpi tathā tālaphalāṃvunā |  
gaṃdhadravyaiśca vahunistathāgaṃdhodakena ca ||  
  
ekṣaveṇodakenāpi sa karpūrādi gaṃdhinā |  
kadalīpaṇasāmrotharasenāpi sugaṃdhinā ||  
  
śataṃ sahasramayutaṃ śaktyāṃ cāpyabhiṣecayet |  
śaṃkhaṃ saṃpūryate naiva snāpayettemananyadhīḥ ||  
  
sarveṣāṃ prītidaḥ śaṃkho na sūryāsya kadācana |  
paṃcāmṛtaistīrthatoyairabhiṣiktaḥ śivostudaṃ ||  
  
labhatenānya śaṃkhodaistataḥ śuddhodakena ca |  
snānaṃ puruṣasūktena kāryemūlena vāmibhiḥ ||  
  
atha vastraṃ ||  
  
viṣṇave vagalāmukhyaiḥ pītakauśeyamaṃvaraṃ |  
śivāya ca sarasvatyai pārśvanāthāya śubhrakaṃ ||  
  
raktaṃ śaktyaka vighnānāṃ bhaumasaugatayorapi |  
kṛṣṇaṃ bhairavakālyāderādhādernīlamaṃ varaṃ ||  
  
achidraṃ malahīnaṃ ca sadaśaḥ ṣannadhāritaṃ |  
kāryā sa jaṃvā kauśeyaṃ nārkavaṃ vā viśiṣyate ||  
  
tailādidūṣitādrogaḥ sacchiddhābhyatā bhavet |  
parakīyācca dāridryaṃ jīrṇādāyuḥ kṣayo bhavet ||  
  
dagdhādvipadbhaveddāsyaṃdatte gātrāvalaṃvite |  
śūcīcihnā sphoṭakādi malināt kāṃtihīnatā ||  
  
uptakeśe putranāśaścādhautedīnatā bhavet |  
mithyābhiśāpo bhavati śleṣmamūtrādidūṣite ||  
  
tataḥ pūrvoditaṃ vastraṃ yathā vaibhava kalpitaṃ |  
dadyāddevyāśvabhāvepi kevalaṃ kusumaṃ tathā ||  
  
vastrārpaṇena tu vinā pūjā bhavati niṣphalā |  
ato dadyāt puṣpamapi vastrābhāve sureśvari ||  
  
atha yajñopavīta bhūṣaṇe ||  
  
yajñopavītaṃ datvātha bhūṣaṇāni samarpayet |  
ṅeṃtaṃ namoṃtaṃ tannāma pūjanādau prayojayet ||  
  
tāni nānāvidhānāni syurmukuṭādikabhedataḥ |  
strīṣu prabhedataścāpi vijñeyāni vicakṣaṇaiḥ ||  
  
atha caṃdanaṃ ||  
  
caṃdanaṃ malayotpanna manāghrātaṃ suśītalaṃ |  
karpūrāgurukastūrīhimāṃvukṣoditaṃ śubhaṃ ||  
  
cūrṇaghṛṣṭaṃ dhūmasāraḥ saṃmardaprāṇisaṃbhavaḥ |  
gaṃdhaḥ paṃcavidho jñeyo mokṣadaḥ svargavāsināṃ ||  
  
praśastaṃ gaṃdhayuktānāṃ yatra cūrṇāni yāni ca |  
tāni gaṃdhāhvayāni syuścūrṇajaḥ prathamaḥ smṛtaḥ ||  
  
p. 94a)  
  
ghṛṣṭomalayajogaṃdhaḥ saralo devadāru ca |  
kṛṣṇāguruḥ kadaṃvaśca dvitīyoyaṃ prakīrtitaḥ ||  
  
śatapatrīrasemagnāccaṃdanā gurukādikāt |  
piṭharīyaṃtrataḥ kācakūpyāṃ siddhastṛtīyakaḥ ||  
  
kṛṣṇāguruścaṃdanadevadāru kālīyakaṃ vālaka bhadramustaṃ |  
śilārasaḥ kuṃdarakokilāścasenaṃtikāketuragāhalīnāḥ ||  
  
mṛtkarpaṭaiḥ saṃyutakā ca kupyāṃ datvā mukhaṃ mudrayalohasūtraiḥ |  
niṣkāsitodhūmarasastu tasyai saugaṃdhikaiḥ kā ca kaṭorakeyaḥ ||  
  
mahāmodanāmāsurāmodakārī tathā bhūtapakṣoragātaṃkakārī |  
jvarārocakachardiśaṃkāpahārī lalāṭesthidoṣāpahārī ||  
  
yathā bhāgamanekāstu sugaṃdhāgaṃdhavāribhiḥ |  
marditā sa caturthastu saṃmarda iti kīrtyate ||  
  
kastūrikā caika bhāgādvaubhāgau mustakasya ca |  
tadarddhailājaṭāmāṃsītvakuṣṭaṃ ca śilārasaḥ ||  
  
caturbhāgaṃ vālakaṃ ca ghṛtabhṛṣṭā tathā nakhāṃ |  
sugaṃdha kokilā lohavāṇo rājavacā tathā ||  
  
aṣṭaubhāgāḥ keśarasya śūlāyāścātha ṣoḍaśaḥ |  
kṛṣṇā guruścākasīraṃ kālīyamathaṣādhayaḥ ||  
  
bhāgāḥ sevaṃtikā kasya caṃdanena vimardayet |  
kāmodanāmāsaṃmarde devatārājatoṣayet ||  
  
kastūrikāyau tu madaḥ prāṇijāta itīryataṃ |  
paṃcamoyaṃ sugaṃdhaśca devadānava toṣayet ||  
  
gaṃdhāṣṭakaṃ ca trividhaṃ śaktiviṣṇuśivātmakaṃ |  
caṃdanā gurukarpūrayora kuṃkumarocanā ||  
  
jaṭāmāṃsī kapiyutā śaktergaṃdhāṣṭakaṃ viduḥ |  
caṃdanāgurūhrīverakuṣṭakuṃkumasevyakāḥ ||  
  
jaṭāmāṃsī suramiti viṣṇorgaṃdhāṣṭakaṃ smṛtaṃ |  
caṃdanā gurukarpūratamālajanakuṃkumaṃ ||  
  
kuśītakuṣṭa saṃyuktaṃ śaivagaṃdhāṣṭakaṃ smṛtaṃ ||  
  
atha puṣpavidhiḥ ||  
  
atha puṣpasya māhātmyaṃ leśamātraṃ dadāmyahaṃ |  
yaṃ jñātvā sādhakaḥ siddhiṃ labhennūnaṃ na saṃśayaḥ ||  
  
puṇyasaṃvarddhanācāpi pāpaugha parihārakaḥ |  
puṣpa ātmapradānācca puṣpamityabhidhīyate ||  
  
puṣpairdevāḥ prasīdaṃti puṣpe devāśca saṃsthitāḥ |  
kiṃ cāti vahunoktena puṣpasyāti mṛtallikā ||  
  
p. 94b)  
  
paraṃ jyotiḥ puṣpayutaṃ puṣpeṇaiva prasīdati |  
trivargasādhanaṃ puṣpaṃ puṣṭi śrīsvargamokṣakaṃ ||  
  
puṣpamūle vasedbrahmā puṣpamadhye tu keśavaḥ |  
puṣpāgre ca mahādevaḥ sarvedevāsthitādale ||  
  
tasmāt puṣpairyajeddevaṃ nityaṃ bhaktiyuto naraḥ |  
puṣpaṃ paṃcavidhaṃ proktaṃ paraṃ cā parameva ca ||  
  
uttamaṃ madhyamaṃ hīnaṃ teṣāṃ vakṣyāmi lakṣaṇaṃ |  
paraṃ suvarṇa puṣpaṃ syāt tatsadāyogyameva hi ||  
  
abhyāgata pūrvakaṃ deyamarcanāhraṃ punarbhavet |  
aparaṃ rājataṃ puṣpe tāmraṃ ca parikīrtitaṃ ||  
  
sadāyogyaṃ cedamapi trivarṣaṃ caikavarṣakaṃ |  
tulasī ketakī padmaṃ karavījaṃ ca mālatī ||  
  
paṃcaitānnuttamānyāhurmadhyamāni tathā daśa |  
mallikā kuṃdamaṃdāratagarārjuna kiṃ śukāḥ ||  
  
pārijātamaśokaṃ ca vilvaṃ ca paṃkameva ca |  
etadbhinnaṃ suvarṇaṃ ca sugaṃdhaṃ hīnamucyate ||  
  
tattanmaṃtravidhāneṣu vihitāni samarpayet |  
nānopahāravalibhirnnānāpuṣpairmanoramaiḥ ||  
  
apāmārgadalairbhṛṃgaistulasī varjitaḥ śubhaiḥ |  
pūjanīyā sadābhaktyā nṛṇāṃ śīghraphalāptaye ||  
  
sugaṃdhaiḥ śvetalohityaiḥ kusumairarcayet skalaiḥ |  
vilvairmaruvakādyaiśca tulasīvarjitaiḥ śubhaiḥ ||  
  
droṇapuṣpairviśeṣeṇa vajrapuṣpeṇa miśritaiḥ |  
puṣpāṇyapi tathā dadyādraktakṛṣṇāsitāni ca ||  
  
śvetapuṣpaṃ javāpuṣpaṃ karavīraṃ tathāpriye |  
tagaraṃ mālatī jātī sevaṃtī yūthikā tathā ||  
  
dhustūrāśokavakula śvetākṛṣṇāparājitā |  
vakapuṣpaṃ vilvapatraiścaṃpakaṃ nāgakeśaraṃ ||  
  
mallikādgiṇṭhikā kāṃcīraktaṃ yatparikīrtitaṃ |  
arkapuṣpaṃ kokanadaṃ varvaraṃ ca priyāṃvadā ||  
  
āmrajīvūkadaṃvāni kumudāmrātakāni ca |  
sarvadhānyodbhavaṃ puṣpaṃ raṃbhāniṃ ca samudbhavaṃ ||  
  
aṣṭamyāṃ ca viśeṣeṇa tuṣṭā bhavati kālikā |  
padmapuṣpeṇa raktena saṃtuṣṭā sarvadevatā ||  
  
kṛṣṇā vā yadi vā śuklākālikā varadā bhavet |  
śmaśānadhustūreṇaiva tuṣṭā dhūmāvatīya sa ||  
  
vanyaiḥ puṣpaiśca vividhaistuṣṭā bhavati sarvadā |  
āmalakyāstu patreṇa tuṣṭā bhavati pārvatī ||  
  
aparājitā phalaṃ vaktuṃ mayādevi na śakyate |  
aparājitā priyataraṃ priyaṃ devyā na vidyate ||  
  
aparājitāyāṃ sāparṇāsthitā pūrveśaṃtaṃ samā |  
yonirūpeṇa tatrāsau sthitvā nirgacchatāṃ śivā ||  
  
p. 95a)  
  
karavīre liṃgarūpe śivovasati vai sadā |  
śivaśaktyāśca saṃyogāt karavīrā parājitā ||  
  
raktacaṃdana miśreṇa tayoryogena pūjayet |  
tuṣyate parameśāni sā pūjā sa phalā smṛtāḥ ||  
  
puṣpairaraṇya saṃbhūtaiḥ patrairvāgiri saṃbhavaiḥ |  
svārāmodbhavapuṣpairvātrisaṃdhyā śvetalohitaiḥ ||  
  
karavīraḥ paṃcavarṇaḥ kālītārā pragocaraḥ |  
cūḍāmaṇiṃ pravakṣyāmi sarvapuṣpottamottamaṃ ||  
  
cūḍāmaṇirdaśavidho navaratna prabhedataḥ |  
daśamaṃ sarvavarṇādyaṃ puṣpeṃdraḥ saṃjñako bhavet ||  
  
ketakī dvividhā proktā puṃstrī bhedakrameṇa ca |  
puṃbhede vidvidhā proktā pītaśveta prabhedataḥ ||  
  
strībhedepi dvidhā proktā pītaśveta prabhedataḥ |  
puṃbhede kaṭhinaḥ proktaḥ strībhede komalāmatāḥ ||  
  
mallikā vedadhā proktā tat kramaṃ śṛṇu pārvatī |  
śvetādvipuṣpāṣaṭpuṣpāpuṣpagucchā tathā parā ||  
  
navapuṣpo parāproktā raktapuṣpā parā bhavet |  
pītapuṣpānyecakā ca dhūsarā paṃcavarṇajā ||  
  
mālatī paṃcadhā proktā tadbhedān saṃśṛṇu priye |  
gaṃdharājā sarvagaṃdhā tathā śrīkhaṇḍagaṃdhikā ||  
  
kastūrī gaṃdhasaṃyuktā caturthā ketakī matā |  
mālatī svarṇabhājāti śvetāraktaśilāparā ||  
  
raktavarṇā parā jñeyā paṃcavarṇā tathā parā |  
ete bhedā mayā proktā gopitā yāmalādike ||  
  
ḍāmare gopitā devi tava snehādihoditā |  
gopanīyā maheśāni saṃkṣepāde tadeva tu ||  
  
yūthikā mālatī jātī mallikā navamallikā |  
kastūrī gaṃdhikā devi tathaiva vā guru gaṃdhijā ||  
  
nakhagaṃdhāśalākādyā mālatī vedagaṃdhikā |  
svarge tu mālatī proktā raktā pātālagocarā ||  
  
jātīyūthī tathā mallī mṛtyuloke prakīrtitā |  
raktamallīpītamallī varṇapaṃcakarūpiṇī ||  
  
triśaktiloke deveśi sarvadeva prapūjane |  
etadrūpaṃ viciṃtyaivaṃ pūjayeccīnasuṃdarīṃ ||  
  
etadrahasyaṃ saṃproktaṃ puṇyānāṃ nirṇayāmṛtaṃ |  
jātā na tṛpti deveśa viśeṣavada satvaraṃ ||  
  
sālatī rājamallī ca jātī yūthījayaṃtikā |  
mālatī laghuyūthī ca mallīcetikramaḥ smṛtaḥ ||  
  
śvetāśrīmālīgaditā jātī raktatalāmatā |  
mālatī dalapatrā ca raktaśvetābhṛśārasā ||  
  
rājamallī maheśāni vahunetrāṇi gaṃdhinī |  
śatapatrā rājamallī kalāpatrā tu mallikā ||  
  
p. 95b)  
  
paṃcapatrā bhavejjātī saptapatrā tu mālatī |  
yūthī sūkṣmā tadvividhā rasagaṃdhāmanoharā ||  
  
mālatī svarṇabhājātī śvetā raktaśilāmatā |  
raktavarṇā paṃcavarṇā pītakṛṣṇā parā smṛtāḥ ||  
  
kastūrī gaṃdhikā devi tathaivā gurugaṃdhikā |  
aśvagaṃdhāmalākākhyā vedayuktā tu mālatī ||  
  
sarvadevavidhau śastā pūjāsāṃgārtha hetave |  
caṃpakaḥ puṣpadānena svarṇaṃ vahuvidhaṃ labhet ||  
  
nāgakeśaradānena rūpavān śubhago bhavet |  
punnāgasya ca puṣpeṇa jvaraśāṃtirbhavet sadā ||  
  
keśarasya pradānena śatruṃ nāśayate dhruvaṃ |  
pārijātaḥ pāribhadradānādāyuḥ pravarddhate ||  
  
kuṃdapuṣpa pradānena kāmānāpnoti vai dhruvaṃ |  
jātī mālati kubjena śīghraṃ tu puṣpaṃti mānataḥ ||  
  
kokilākhya pradānena akālamaraṇaṃ haret |  
odrapuṣpapradānena tuṣyate parameśvarī ||  
  
yathā chāgāni valinā tathā tuṣyati niścitaṃ |  
datte caiva javā puṣpe paṭṭavastra phalaṃ labhet ||  
  
brahmāhatyādikaṃ pāpaṃ kṣaṇānnaśyati niścitaṃ |  
karavīreṇa puṣpeṇa pūjayejjagadīśvarīṃ ||  
  
pratipuṣpeṣu maṃtreṇa yojayitvā niśāsu vai |  
labhate vāṃchitān kāmān ājñā siddhiśca labhyate ||  
  
lohitaṃ vātha raktaṃ vā karavīrastu siddhidaṃ |  
vaṃdhūkasya pradānena paṭṭavastraṃ ca labhyate ||  
  
puṣpamālāṃ cāha ||  
  
ekajātīyakaiḥ puṣpairbhinnajātīyakairapi |  
mālā tathaika varṇaḥ syādbhinnavarṇāpi vā priye ||  
  
sāpurastrividhā jñeyā pariṇāhavaśena tu |  
pateddhṛdaya varjaṃtaṃ yāmalā nityamālinī ||  
  
raikikā sā parijñeyā sarvāvaratayāsthitā |  
adhovastaṃ vilīnābheḥ kausumīyāsragucyate ||  
  
sādhāraṇī parijñeyā madhyamā pūrvatodhikā |  
āgulphasragvinīyā tu pādapadmoparisthitā ||  
  
vanamālati vikhyātā sarvābhyaḥ sragbhyaḥ uttamā |  
kiṃcidviśeṣamatrāpitamapivyāharāmite ||  
  
karavīrairjavāpuṣpairvakairdamanakairapi |  
nīlotpalaiḥ sarasijairllavaṃgairnāgakeśaraiḥ ||  
  
p. 96a)  
  
jātībhirmālatībhiśca mallikācampakādibhiḥ |  
racitāyā bhaveyurhisrajaḥ paramaśobhanā ||  
  
mālābhyo'nyāmya etāṃstu devyāḥ prīti pradāyakaḥ |  
atonyeṣu prasūneṣuttiṣṭhaḥ su varavarṇinī ||  
  
amībhiḥ kusumaistāsāṃgrathane yatnamācaret |  
svadravyaiḥ pūjayed vidyāṃ javāyāvaka siṃdūraiḥ ||  
  
caṃdanaṃ raktasaṃjñaṃ tu śāṇitaṃ samudāhṛtaṃ ||  
  
atha rahasya puṣpaṃ ||  
  
yonipuṣpaṃ maheśāni varjapuṣpaṃ nigadyate |  
āṣoḍaśādanūḍhayā uttamaṃ sarvasiddhidaṃ ||  
  
valātkareṇa ūḍhāyāmadhyamaṃ bhogavarddhanaṃ |  
rajoyogavaśādanyedadhamaṃ sukhadāyakaṃ ||  
  
svayaṃbhūkusumaṃ devi trividhaṃ tu vijāyate |  
savaiḥ puṣpaiḥ sadā pūjyā vihitā vihitairapi ||  
  
kartavyā sarvadevānāṃ bhaktiyogotra kāraṇaṃ |  
na svarṇairnavaratnaiśca na sparśamaṇibhiḥ śubhaiḥ ||  
  
na hi tṛpyati deveśi kālikā bhaktavatsalā |  
tasmādyonibhavaṃ puṣpaṃ pūjārthaṃ saṃgrahecchive ||  
  
rahasyāti rahasyaṃ ca kathyate śṛṇu sāṃprataṃ |  
avīrā paṃcadhā proktā śvetapītāruṇa kramāt ||  
  
śvetapītā pītaraktā raktāśvetā parāmatā |  
evaṃ bhedāṃtare saiva navadhā parikīrtitā ||  
  
avīrā kusume naiva pūjayet sarvadevatā |  
ratipuṣpaṃ kāmapuṣpaṃ devapuṣpakrameṇa ca ||  
  
sevaṃtī vahudhākhyātā tadbhedān śṛṇu pārvatī |  
śvetapītā tathā raktā tritayaṃ tritayaṃ triṣu ||  
  
siṃdūrā divyavarṇā ca hāridrā ca parā bhavet |  
ratipuṣpamidaṃ proktaṃ kāmapuṣpaṃ śṛṇu priye ||  
  
pītaṃ gucchaḥ svarūpaṃ ca raktagucchaḥ svarūpakaṃ |  
pītaṃraktaṃ raktapītaṃ sūkṣmamanyanmaheśvarī ||  
  
ṣaṭbhedāḥ sūkṣmabhede tu atisūkṣmepi ṣaṭbhavet |  
evamaṣṭādaśavidhaṃ kāmapuṣpaṃ maheśvarī ||  
  
devapuṣpaṃ pravakṣyāmi yena devīmayorccanāt |  
śvetaraktaṃ divyarūpaṃ siṃdūrasannibhaṃ tathā ||  
  
aparaṃ śvetapītaṃ ca paṃcavarṇa mathāparaṃ |  
ratipuṣpaṃ paṃcavarṇaṃ suṃdarīlokagocaraṃ ||  
  
kāmapuṣpaṃ paṃcavarṇaṃ kālikānāmagocaraṃ |  
devapuṣpaṃ naṃdavarṇaṃ tāriṇī lokagocaraṃ ||  
  
p. 96b)  
  
anayoḥ graṇoyācāyamāha ||  
  
sūtreṇa paṭṭavastreṇa vīravastreṇa pārvatī |  
kāśmīravastre sūtreṇa paṭṭasūtreṇa pārvatī ||  
  
kastūrī kuṃkumaṃ tatra caṃdanā gurukādikaṃ |  
nānā sugaṃdhikaṃ datvā ekīkṛtvā tu sādhakaḥ ||  
  
aṣṭagaṃdhena vā puṣpaiḥ saṃyuktaṃ puṣpamāharet |  
etenākṣatayogena pūjayet parameśvarīṃ ||  
  
āsanārthe ca pūjārthe homārthe ca kramādviduḥ |  
svayaṃbhu saṃyutaṃ puṣpaṃ siddhapuṣpaṃ vidurvudhāḥ ||  
  
ratimālyāni deveśī na ca paryuṣitāni ca |  
siddhapuṣpāṇi khyātāni gaṃdharva prītidāyi ca ||  
  
suddhāśuddhāni puṣpāṇi navīnāni dinedine |  
etatsarvaṃ samādāya tārāṃ kālīṃ ca pūjayet ||  
  
puṣpadāna phalāt koṭi guṇitaṃ phalamāpnuyāt ||  
  
athāvihitaṃ ||  
  
mārpayedbhūmi patitaṃkārakaṃ kṛmi bhakṣitaṃ |  
aṃgalagnaṃ samāprātaṃ mlānaṃ paryuṣitaṃ tathā ||  
  
ugragaṃdhamagaṃdhaṃ ca kṛmikeśādi dūṣitaṃ |  
aśuddhapātraprāṇyaṃga vā somiḥ kutsitātmabhiḥ ||  
  
ānītaṃ tanniṣiddhaṃ syānmadhyāhnasnānatastathā |  
svayaṃvikāśitaiḥ puṣpaiḥ svayaṃ ca patitaṃ bhuvi ||  
  
bhūgataṃ varjayet puṣpaṃ sephālivakulaṃvinā |  
kalikābhistathātyājyāvināvaṃ pakapadmakaiḥ ||  
  
vilvasya khadirasyaiva tathā dhātrī dalasya ca |  
tamālasya ca patrasya chinnabhinnaṃ na duṣpati ||  
  
viṣṇukrāṃti javā nāgakeśara pallavaṃ |  
vaṃdhūka caiva maṃdārasavṛṃtena samarcayet ||  
  
devīpūjā sadā kāryā jalajaisthalajairapi |  
vihitā vihitairvāpi bhaktiyuktena cetasā ||  
  
patraṃ vā yadi vā puṣpaṃ phalaṃ neṣṭamadhomukhaṃ |  
duḥkhadaṃ tat samākhyātaṃ yathotpannaṃ tathārpaṇaṃ ||  
  
citrapūjāsu sarvāsu na viruddhasya ca dūṣaṇaṃ |  
adhomukhārpaṇaṃ neṣṭaṃ puṣpāṃjalividhau na tat ||  
  
na paryuṣitadoṣosti tulasī vilvacaṃpake |  
jalaje vakulāgastya mālākāra gṛheṣu ca ||  
  
puṣpaiḥ paryuṣitairnnaṣṭaiḥ kṛmikīṭavidāritaiḥ |  
na pūjayeddhomayecca devatāśāpamāpnuyāt ||  
  
p. 97a)  
  
vilvapatraṃ ca tulasī svayaṃ bhūsvarṇapuṣpakaiḥ |  
na paryuṣita rūpatvaṃ nirmālyatvaṃ maheśvarī ||  
  
caturṇāṃ devadeveśi namayākīrtitaṃ bhuvi |  
nṛsiṃhaṃ ca śivaṃ caiva na ketakyā samarcayet ||  
  
śvetakṛṣṇa tulasyā ca kālikāṃ na spṛśet kvacit |  
kamalaṃ daśarātraṃ ca jātī dinatrayaṃ tathā ||  
  
caṃpakaḥ paṃcarātraṃ ca kiṃśuko dina saptakaṃ |  
karavīroṣṭa divasaṃ ketakī daśapaṃca ca ||  
  
kudo netradinaṃ devi munipuṣpaṃ ca dāḍimī |  
japāpuṣpaṃ tato drākhyāṃ  divasa dvayagocarāṃ ||  
  
śatapuṣpaṃ puṣparājo gaṃdharājastathaiva ca |  
bhagapuṣpaṃ maheśāni vedarātraṃ na dūṣyati ||  
  
nāradamate naiva kathyate śṛṇu sāṃprataṃ |  
vilvāyāmārgadhātrī ca tulasī triṃśadāditaḥ ||  
  
vaṣaṭ triṃśa maheśāni na ca paryuṣitāni ca |  
ekena karavīreṇa sahasreṇa śatena ca ||  
  
māṃ ca saṃpūjye deveśi mamarūpo naro bhavet |  
ekena karavīreṇa māṃ ca saṃpūjayet priye ||  
  
tena saṃpūjayeddevi jagatsthāvara jaṃgamaṃ |  
karavīre śaktiviṃdau tatrahaṃ nivasāmyahaṃ ||  
  
ketakī kuṭajeneśaṃ navarvaryākṣatairhariṃ |  
na dūrvāyā yajeddurgāṃ vilvapatrairddivākaraṃ ||  
  
laṃvodaraṃ tulasyā ca vṛṃta hīnaiḥ samarpayet |  
pītākṛṣṇākarautyājyāḥ sūryaśaṃbhau viśeṣataḥ ||  
  
vilvairmaruvakādyaiśca tulasī varjitaiḥ śubhaiḥ |  
tulasīṃ mālatīṃ caiva kālītārā vidhau tyajet ||  
  
vilvaṃ maruvakaṃ caiva vīrakarmaṇi varjite |  
devīnāmarkamaṃdārāvāditye tagaraṃ tathā ||  
  
gaṇeśāya ca sūryāya yastu pūjamati priyaṃ |  
puṣpābhāve pravālairvā tadabhāve ca korakaiḥ ||  
  
tadabhāve ca phalaiḥ patrai tadabhāve ca tṛṇāṃkuraiḥ |  
kadalaṃ dāḍimaṃ kolaṃ jaṃvū ciṃcāmalāmrakaṃ ||  
  
mātuluṃgaṃ ca jaṃvīraṃ paramaṃ śreṣṭhamucyate |  
pūjayet parameśāni puṣpābhāve tu patrakaiḥ ||  
  
patrāṇāmapyalābhe tu drumagulmodbhavādibhiḥ |  
tadbhāvānāma lābhe tu tatphalena prapūjayet ||  
  
p. 97b)  
  
akṣatairvājalairvāpi tadabhāve tu saśarṣapaiḥ |  
sitaisteṣāmalābhe tu mānasaṃ pūjanaṃ caret ||  
  
ataḥ paraṃ puṣpadāna mākarṇaya śucismite |  
yat tatpuṣpasyanāmāpi nama ityakṣaradvayaṃ ||  
  
uccārya dadyāt taddevyaiḥ sarvakāmārtha siddhaye |  
aṃguṣṭha tarjanībhyāṃ ca cakre puṣpaṃ nivedayet ||  
  
puṣpaṃ suśobhanaṃ devi saurabhyena samanvitaṃ |  
mayā niveditaṃ bhaktyā supuṣpaṃ pratigṛhyatāṃ ||  
  
atha puṣpopacārāṃte kuryādāvaraṇārcanaṃ |  
maṃtra saṃpuṭitairvarṇairmātṛkāyāḥ sa viṃdukaiḥ ||  
  
krameṇa gaṃdhapuṣpādyairdevasyāṃge samarcayet |  
layogatvena mātṛṇāṃ sthānāṃgeṣu tataḥ paraṃ ||  
  
prathamāvaraṇyaṃ pūjyaṃ tadaṃte devatāṃ yajet |  
punarāvaraṇaṃ ceṣṭvā devatāmarcayet tathā ||  
  
evaṃ samarcya sarvāstā yathoktā vṛttidevatāḥ |  
atha sarvajñatā tṛptiranya divodhasaṃjñīkā ||  
  
svataṃtrātānyā nityāsyādaluptaḥ śaktireva ca |  
ṣaḍaṃga devatāhyetā nāmataḥ parikīrtitāḥ ||  
  
keśareṣvagni koṇādau hṛdayādīni pūjayet |  
netramagre diśāsvastraṃ dhyātavyāścāṃgadevatāḥ ||  
  
tuṣārasphaṭikaḥ śyāmanīlakṛṣṇāruṇārciṣaḥ |  
varadābhayadhāriṇyaḥ pradhānatanavaḥ striyaḥ ||  
  
agnīśāsuravāyavya madhyadikṣu kramāt sthitāḥ |  
vāyavyādiśaṃparyaṃtaṃ gurupaṃktiṃ samarcayet ||  
  
tasmāt sarvatra deveśa saṃkṣepān śṛṇutān gurūn |  
ādau sarvatra deveśa maṃtradaḥ prathamoguruḥ ||  
  
parāpara gurustvaṃ hi parameṣṭītvahaṃ tataḥ |  
sarvamaṃtreṣu vidyā su svayaṃ prakṛtirūpiṇī ||  
  
tataḥ puruṣarūpaṃ ca kathitā guru saṃtatiḥ |  
yeṣu yeṣu ca maṃtreṣu ye ye gurugaṇāḥ smṛtāḥ ||  
  
te te pūjyāḥ saparyādau saṃkṣepādgaditaṃ mayā |  
devasya purataḥ prācī jñeyā varaṇapūjane ||  
  
tadādi parivārāṇāṃ prādakṣiṇyena pūjanaṃ |  
aṃgamaṃtrāstu pūjāyāmo namoṃtā hutau tathā ||  
  
svāhāṃtā atha devasyābhi mukhaṃtāḥ samāsthitāḥ |  
tato yajellokapālān svasvadikṣu vyavasthitān ||  
  
āyudhāni tadagre ca teṣāṃ dhyānamathocyate |  
indraḥ surādhipaḥ prītamairāvatagataṃ vibhuṃ ||  
  
p. 98a)  
  
sahasranetraṃ dvibhujaṃ pītavajradharaṃ bhaje |  
agni tejodhipaṃ raktaṃ śvetaśaktikaraṃ prabhuṃ ||  
  
subhūṣaṇaṃ meṣavāhaṃ vaṃde raktāṃtalocanaṃ |  
yamaṃ pretādhipaṃ kṛṣṇaṃ mahiṣo parisaṃsthitaṃ ||  
  
kāladaṃḍadharaṃ krūraṃ vṛttaṃ dūtairbhayānakaiḥ |  
rakṣodhi paṃcanair-ṛtyaṃ śavāsana samāsthitaṃ ||  
  
dhūmābhaṃ khaḍgahastaṃ ca piṃgalaśmaśrukūrcakaṃ |  
makare saṃsthitaṃ vidyunnibhapāśakarāṃvujaṃ ||  
  
śubhrāṃgaṃtaṃḍilaṃ vaṃde varuṇaṃ yādasāṃpatiṃ |  
vāyuṃ prāṇādhipaṃ dhūmraṃ raktāṃkuśakaraṃ paraṃ ||  
  
vātapramīsamārūḍhaṃ dhāvaṃtaṃ vegato bhaje |  
yakṣapatiṃ kuveraṃ ca śuklaṃ śūlagadādharaṃ ||  
  
narasiṃhāsanārūḍhaṃ medalaṃviḥ triṇīyutaṃ |  
vidyādhipaṃ nīlaśūladharaṃ vṛṣabhavāhanaṃ ||  
  
trinetraṃ bhālacaṃdraṃ ca jaṭājūṭadharaṃ mitaṃ |  
gauraṃ nāgādhipaṃ mūrddhniphalāmaṃḍalabhūṣitaṃ ||  
  
pīnottuṃgaṃ cakradharamanaṃtaṃ viśvagaṃ bhaje |  
lokādhipaṃ vidhātāraṃ raktaṃ padmakaraṃ śubhaṃ ||  
  
haṃsārūḍhaṃ vedapāṭhakūrvaṃtaṃ tamahaṃ bhaje |  
punarmūlaṃ samuccāryā sāṃgādyaiḥ sa pareti ca ||  
  
vārāyaināmadevyāśca caturthyaṃta mudīrayet |  
nama ityarcayedgaṃdha puṣpādyaiḥ sādhakastriyaḥ ||  
  
atha dhūpadānaṃ ||  
  
dhṛtāśeṣa mahādoṣa pūtigaṃdhaprabhāvataḥ |  
paramānaṃda jananādhūpa ityabhidhīyate ||  
  
dhūpapātraṃ tatostreṇa kṣālayet pūjayet tataḥ |  
hṛdāṇunātha cāstreṇa ghaṇṭhāṃ saṃpūjya vādayet ||  
  
itthaṃ dhūpaṃ prakurvīta tāmrakāsyādinirmite |  
bhājane dvipade bhugnanāle padmākṛtau śubhe ||  
  
sārāṅgāra viniḥkṣiptairgugulvaguruvṛkṣajaiḥ |  
niryāsādyusthitairdhūpaiḥ kuṃdhudravyairathoditaiḥ ||  
  
dhūpaṃ dadedgaṇeśasya priyaḥ proktastu guggulaḥ |  
sarjaṃ devyā maheśasya niryāso devadārujaḥ ||  
  
viṣṇoḥ kṛṣṇāguruḥ śītaṃ bhāskarasya priyaṃ mataṃ |  
jaṭāmāṃsī gugguluṃ ca caṃdanā gurukaistathā ||  
  
caṃdrairajani saṃyuktairmākṣikaissahakuṃkumaiḥ |  
sarpiḥ saṃmiśritairdadyāddevyairdhūpaṃ maheśvari ||  
  
sa guggulva gurūśīraṃsitājya madhucaṃdanaiḥ |  
sārāṅgāra viniḥkṣiptairddhūpaṃ nīcaiḥ pradhūpayet ||  
  
p. 98b)  
  
śakterdaśāṃgaṃ vakṣyāmi śaileyaṃ malayodbhavaim |  
nakhaṃ kuṣṭaṃ sarjarasaṃ mekaikāṃśaṃ prakalpayet ||  
  
śilārasā gurujaṭāmāṃsī bhāgadvayaṃmataṃ |  
ṣaṭmākṣikaṃ sitā cāṣṭau dhūpoyaṃ śaktitohamaḥ ||  
  
harītakīsarjarasamuramāṃsyaḥ kumbhāgikāḥ |  
lākṣātribhā catvāro bhāgāḥ śailajamustayoḥ ||  
  
paṃcabhāgaṃ nakhaṃ proktaṃ ṣaḍbhāgaṃ kuṣṭamucyate |  
dvādaśāṃśo guḍokeśa vighna viṣṇuṃ daśāṃgakaḥ ||  
  
madhumustāghṛtaṃgaṃdho guggulva guruśailajaṃ |  
saralaṃ sihlasiddhārthau śeṣadeva daśāṃgakaḥ ||  
  
gugguluṃ saralaṃ dāruḥputraṃ mayalasaṃbhavaṃ |  
hīveramaguruṃ kuṣṭhaṃ guḍaṃ sarjarasaṃśanaṃ ||  
  
harītakī nakhī lākṣā jaṭāmāṃsī ca śailajaṃ |  
soḍaśāṃgaṃ vidrudhūpaṃ daivapaitre ca karmaṇi ||  
  
athavā'gurukarpūraṃ caṃdanā sahaguggulaṃ |  
madhusarpirjaṭāmāṃsī śailajaṃ kuṃkumaṃ tathā ||  
  
ebhirvimiśritaḥ kāryo dhūpoyaṃ pārvatī priyaḥ |  
lohavāṇau ṣoḍaśāṃgaḥ trividyāyāṃ prakīrtitau ||  
  
kālīvidyāvidhau devi aguruśca daśāṃgakaḥ |  
aṣṭāṃdaśāṃga śrīkhaṃḍaṃ tārāvidyā vidhau smṛtaṃ ||  
  
chinnā vidyā vidhau devi paṃcāṃgaṃ guggulustathā |  
kṛṣṇā guruṃ pītasāro brahmāstu manugocaraṃ ||  
  
rālodya gurucaṃdanaṃ mātaṃgyāṃ parikīrtitaṃ |  
kastūrī caiva karpūramaṣṭagaṃdhaṃ tathaiva ca ||  
  
bhairavyāṃ kīrtitaṃ devī namricaiva śilārasaḥ |  
bhuvaneśyā mayā proktāṃ śrīkhaṃḍaṃ kamalāmatau ||  
  
lākṣāguḍohni dhūmrāyā siddhavidyā vidhau śive |  
madhumustaṃ ghṛtaṃ gaṃdhaṃ gugguluṃ guḍaśailajaṃ ||  
  
caṃdanaṃ sihnasiddhārtha daśāṃgā dhūpa iṣyate |  
sitājya madhusaṃmiśraṃ guggulva gurucaṃdanaṃ ||  
  
ṣaḍaṃgaṃ dhūpametattu sarvadeva priyaṃ sadā |  
astreṇa dhūpadīpādīn saṃpūjya dāpayettataḥ ||  
  
yathāgaṃdhastathā devi dhūpaṃ dadyādvicakṣaṇaḥ |  
vanaspati rasotpannāgaṃdhādyo dhūpanuttamaḥ ||  
  
āghreyaḥ sarvadevānāṃ dhūpoyaṃ pratigṛhyatāṃ |  
vāmataṃ tu tathā dhūpamagrecāna tu dakṣiṇe ||  
  
na dhūpaṃ vitaredbhūmau nāsanena ghaṭe tathā |  
yathā tathā dhāragataṃ kṛtvātaṃ vinivedayet ||  
  
p. 99a)  
  
medomajjāyunāneṣṭā viṣṇavedārasaṃbhavaḥ |  
tataḥ samarpayeddhūpaṃ ghaṃṭāvādanapūrvakaṃ ||  
  
yasyāḥ śabdena vighnāstu yāti sarvediśodaśaḥ |  
vyādhayordurgrahāḥ sarve tathāgrāśca vināyakāḥ ||  
  
duḥsvapnārākṣasā duṣṭāvetālā bhairavāḥ śivā |  
ḍākinyo bhūtasaṃghāśca sarpakarkoṭakādayaḥ ||  
  
valikāmāṃ tu kāmāyā ratikāmān yathā pare |  
ghaṇṭāni nādaśravaṇāddhatavīryabhavaṃti ca ||  
  
tasmāt sarvaprayatnena pūjākāle sadāhanet ||  
  
ghaṇṭāpūjanamaṃtro yathā ||  
  
tāro jayadhvani padaṃ maṃtramātogni gehinī |  
ekādaśākṣaromaṃtro ghaṃṭāyāḥ sarvasiddhidaḥ ||  
  
pūjayitvā svamaṃtreṇa ghaṇṭāṃ tannāda pūrvakaṃ |  
dīpaṃ dadyāttu vibhave nānāvādyapuraḥsaraṃ ||  
  
āvāhanorgha dhūpe ca puṣpanaivedyadīpayoḥ |  
ghaṇṭāṃnādaṃ prakurvīta viśeṣāddhūpadīpayoḥ ||  
  
pūjākālaṃ vinānyatra kuryādasyāḥ pravādanaṃ |  
nonayā ca vinā pūjāṃ kārayet siddhilālasāḥ ||  
  
atha dīpavidhiḥ ||  
  
dīrghājñāna mahādhvāṃtāhaṃkāra parivarjanāt |  
paratatva prakāśācca dīpa ityabhidhīyate ||  
  
ghṛtadīpaḥ prathamatastilataila samudbhavaḥ |  
sārṣapaḥ phalaniryāsa jāto vā vārijodbhavaḥ ||  
  
dadhijaścānnajaścaiva dīvāssapta prakīrtitāḥ |  
padmasūtra bhavāvartirdarbhasūtrabhavāthavā ||  
  
jālājāvādarī vāpi tūlakoṣodbhavāthavā |  
vartikādīpa kṛtyeṣu sadāpaṃcavidhāḥ smṛtāḥ ||  
  
vartiḥśvetā'thavāraktānapītānāsitāpi ca |  
nirvījaṃ vātha kāryā saṃtajjātāstaṃtavotha vā ||  
  
praśastā dīpavartiḥ syāt kadācinnūtanāṃvaraṃ |  
śānaṃvādarajaṃ vāstraṃ jīrṇaṃ malinameva ca ||  
  
upabhuktaṃ tu nādadyādvartikārthaṃ kadācana |  
daśāṃ vivarjayet prājño yadyadvāhatavastrajāṃ ||  
  
taijasaṃ rājasaṃ lauhamārtikyaṃ nārikerajaṃ |  
tṛṇarājodbhavaṃ vāpi dīpapātraṃ praśasyate ||  
  
evaṃ dīpaṃ prakurvīta netraraṃjanakāraṇaṃ |  
dīpaṃ tu yāgaparyaṃta madhomukha prakalpayet ||  
  
labhyate yasya tāyastu dīpasya caturaṃgulāt |  
na sa dīpa ihākhyāta adyavṛdddhistu saṃmṛtaḥ ||  
  
p. 99b)  
  
gosarpiṣā vā tailena vartyā caladyugarbhayā |  
uccaiḥ pradarśayeddīpaṃ navamedādinā kvacit ||  
  
na miśrīkṛtya dadyāttu dipasnehān ghṛtādikān |  
kṛtvā miśrīkṛtaṃ snehaṃtā miśraṃ narakaṃ vrajet ||  
  
dīpasya dhūpavatpātraṃ padmākāra vinirmite |  
pratipatre pradīpaṃ ca tyāgavya ghṛtāktayā ||  
  
atha dhūpadīpapātrayorgrahaṇamāha ||  
  
madhyamānāmikāmadhye aṃguṣṭhāgreṇa dāpayet |  
uttoraṇaṃ tridhākāryaṃ dīpaṃ netrāṃtikaṃ priye ||  
  
dhūmaṃ nāsāgraparyaṃtaṃ darśayet priyavādini |  
pārāvata bhramākāraṃ dīpaṃ netrādi darśayet ||  
  
dakṣiṇe sarpiṣā dīpaṃ tilatailena vāmataḥ |  
sitāvartirdakṣiṇatoraktāvartistu vā mataḥ ||  
  
vṛkṣeṣu dīpo dātavyo na tu bhūmau kadācana |  
sarvaṃ sahāvasumatī sahatena tvidaṃ dvayaṃ ||  
  
akārya pādatvānaṃ ca dīpatāpaṃ tathaiva ca |  
kurvaṃtu pṛthivītāpaṃ yo dīpamutsṛjennaraḥ ||  
  
sa tāpa pāpanarakaṃ prāpnotyevana na saṃśayaḥ |  
naiva nirvāpayeddīpān lakṣmīnāśakarotyataḥ ||  
  
naiva nirvāpayeddīpaṃ devārthamupakalpitaṃ |  
dīpahartābhavedaṃdhakāṇo nirvāpako bhavet ||  
  
aṃguṣṭhāgreṇa deveśi dhṛtvā dīpannivedayet |  
uttoraṇaṃ tathā kuryādgātra tryāmūlayogataḥ ||  
  
pārāvata bhramākāraṃ bhrāmayecca pradarśayet |  
devasya sarvāvayavān ślokamekaṃ tataḥ paṭhet ||  
  
sa prakāśo mahādipa sarvatra timirāpahaṃ |  
sa vāhvābhyaṃtaraṃ jyotirdīpoyaṃ pratigṛhyatāṃ ||  
  
adha naivedyaṃ ||  
  
dakṣiṇe vā purobhāge vāme vā maṇḍalaṃ likhet |  
trikoṇaṃ vṛttabhūvimvamādhāraḥ śaktimarcitaṃ ||  
  
nivedayet purobhāge gaṃdhaṃ puṣpaṃ ca bhūṣaṇaṃ |  
dīpān dakṣiṇato dadyāt purato vāma vāmataḥ ||  
  
vāmatastu tathā dhūpamagrato dānadakṣiṇaḥ |  
naivedyaṃ dakṣiṇe vāme purato na tu pṛṣṭataḥ ||  
  
madirāṃ pṛṣṭhato dadyāccāgrato na kadācana |  
gaṃdhapuṣpaṃ tathā dhūpodīpo naivedyameva ca ||  
  
yasyai yaddīyate vastramalaṃkārādikāṃcanaṃ |  
teṣāṃ daivatamuccārya kṛtvā prokṣaṇapūjane ||  
  
utsṛjya mūlamaṃtreṇa pratimāmnā nivedayet |  
viśeṣārghyodakenaiva copacārān samutsṛjet ||  
  
p. 100a)  
  
anyatoyairyadutsṛjyamarghapātrasthitetaraiḥ |  
na gṛhnāti mahādevī dattaṃ vidhi śatairapi ||  
  
pādyamācamanīyaṃ ca datvā naivedya samarpayet |  
nidhāya svarṇaje pātre sādhāre tacca maṇḍale ||  
  
saṃsthāpya caturasre ca saṃskuryācchāstramārgataḥ |  
astramaṃtreṇa saṃprokṣyaṃ cakra mudrābhirakṣitaṃ ||  
  
hastau tu saṃmukhau kṛtvā saṃlagnau saṃprasāritau |  
kaniṣṭāṃguṣṭha saṃlagnau mudraiṣā cakrasaṃjñikā ||  
  
sparśa dṛṣṭvādi doṣāṃśca vāyuvījena śoṣayet |  
spṛśandakṣa karāgreṇa vahnivījena nirdahet ||  
  
vaṃ vījenāmṛtī kṛtya mūlamaṃtreṇa tatpuraḥ |  
spṛśet karābhyāṃ vidhivada sṛṣṭā cābhi maṃtrayet ||  
  
dhenumudrāṃ pradarśyātha gaṃdhapuṣpaiḥ samarcayet |  
devamabhyarcya kuryācca puṣpāṃjali mananyadhīḥ ||  
  
hemapātrasthitaṃ divyaṃ paramānnaṃ susaṃskṛtaṃ |  
paṃcadhā ṣaḍrasopetaṃ gṛhāṇa mama siddhaye ||  
  
mūlamaṃtraṃ samuccārya svāhāṃtaṃ jalamarpayet |  
karābhyāṃ saṃspṛśan pātraṃ naivedyaṃ te namo vadet ||  
  
devasya dakṣiṇe haste jalaṃ datvā paṭhedidaṃ |  
amṛtopastaraṇamasi svāheti bhavākṣaraḥ ||  
  
darśayedvāmahastena vikalotpalasannibhāṃ |  
darśayitvā grāsamudrāṃ paṃcaprāṇāhutīṃścaret ||  
  
kaniṣṭānāmikāṃguṣṭhaḥ yogaḥ prāṇasya mudrikā |  
tayāgrāsaṃ gṛhītvā prāṇāya svāheti saṃvadet ||  
  
tarjanī madhyamāṃguṣṭhayogenāpānakaṃ vadet |  
ṅentaṃ svāhāṃtamatha ca vyānāya ca tato vadet ||  
  
svāhātha madhyamā nānāṃguṣṭhayogena nirvapet |  
hitvāṃ kaniṣṭāṃ sarvābhirudānāyāgnigehinī ||  
  
sarvābhistu samānāya svāhotkāgrāsanārpayet |  
tataḥ svarṇādije pātre suto yaṃ dhenumudrayā ||  
  
amṛtīkṛtya devāya deyaṃ maṃtramimaṃ paṭhan |  
namaste devadeveśi sarvatṛptikaraṃ varaṃ ||  
  
anyāṃ niveditaṃ śuddhaṃ prakṛtisthaṃ suśītalaṃ |  
paramānaṃda saṃpūrṇaṃ gṛhāṇajalamuttamaṃ ||  
  
uktaivaṃ devatā vāme jalapātraṃ niveśayet |  
tribhirvarṇaiḥ pradātavyaṃ devārthaṃ pākabhojanaṃ ||  
  
ghṛtapakvaṃ dugdhasiddhaṃ sādhitaṃ kevalāgniyā |  
yuktaṃ vaikṣavayaṃ kena tacchūdrasya praśasyate ||  
  
p. 100b)  
  
tataḥ puṣpāṃjali dadyādastramaṃtreṇa vaṃdhanaṃ |  
diśāṃ kṛtvā javanikāṃ devasya parito nyaset ||  
  
amṛtātmaka naivedyaṃ nama ityuccaret punaḥ |  
dhenuṃmudrāṃ pradarśyātha bhujānāṃ devatāṃ smaret ||  
  
aṣṭottaraśataṃ japtvā mūlamaṃtraṃ dadejjalaṃ |  
naivedyāṃte cā camanaṃ datvā homa vidhiṃ caret ||  
  
atha ṣoḍaśopacārāṇāṃ krameṇa mudrāmāha |  
  
āsane madmamudrasyāddhastadvayamadhomukhaṃ |  
mudraiṣā kuśalapraśne tadaivorddha mukhaṃ punaḥ ||  
  
mudrāsyāt svāgate cārghyamudrātvaṃjalirūpiṇī |  
anāmāṃguṣṭayoryogātsaivāktāpādyamudrikā ||  
  
uttānaṃ dakṣahastaṃ tu kṛtvā nitaraṃmudhīḥ |  
kaṇiṣṭha hīnā saṃyuktā catasroṃgulya unnataḥ ||  
  
mudraiṣā camane proktādho mukhī sātvatā mayā |  
spṛṣṭāṃguṣṭhā bhavenmudrāṃ madhuparke varānane ||  
  
adhomukhī dakṣahaste kṛtāmuṣṭiḥ kaniṣṭayā |  
vimuktā snānamudraiṣāgaditā parameśvarī ||  
  
uttānaṃdakṣiṇaṃhastaṃ kṛtvā tanmadhyamāpunaḥ |  
aṃguṣṭhena spṛśe devāmudrā vastrasya kīrtitā ||  
  
eṣaivānāmikā sparśān mudrābhūṣaṇa saṃjñakā |  
kaniṣṭhā sparśato hyeṣā upavītasya mudrikā ||  
  
jyeṣṭhāgreṇa kaniṣṭāgraṃ spṛśed gaṃdhasyamudrikā |  
adhomukhaṃ karaṃ kṛtvā tarjanyāgreṇa yojayet ||  
  
aṃguṣṭāgreṇa mudreyaṃ puṣpākhyā parameśvarī |  
aṃguṣṭhāgreṇa tarjanyā spṛśedagraṃ maheśvarī ||  
  
dhūpamudreyamākhyātā sarvadeva priyaṃkarī |  
jyeṣṭhāgreṇa spṛśedagraṃ madhyamāyāsurārcite ||  
  
dīpamudreyamuditā sarvadevāśrayā śubhā |  
anāmāgraṃ spṛśeddevi jyeṣṭāgrena tu deśikaḥ ||  
  
naivdeya mudrā kathitā tatvamudreti kīrtitā ||  
  
atha nitya homavidhiḥ ||  
  
nityahomavidhiṃ vakṣye sarvārthaṃ yena viṃdati |  
saṃkalpa parameśāni nityahomavidhiṃ caret ||  
  
vidhivad  vahnimāniya kravyādīśaṃ parityajet |  
tataśca maṃtramuccārya kuṇḍe vā sthaṇḍile tathā ||  
  
bhūmau vā saṃstaredvahniṃ vyāhṛti tritayena tu |  
āhuti trayamutkṣipya ṣaḍaṃga havanaṃ tataḥ ||  
  
p. 101a)  
  
tato devīṃ samāvāhya mūlenaiva ṣaḍādgatiṃ |  
saṃpūjya mūlamanunā paṃcaviṃśatimāhutiṃ ||  
  
hunedājyena haviṣā tilairvā pāyasaiḥ śubhaiḥ |  
taṇḍulaistilasaṃmiśraiḥ kevalairvātha puṣpakaiḥ ||  
  
aṃgāvaraṇa devānāmekaikāmāhutiṃ hunet |  
udvāsya devaṃ vahniṃ ca pūjāsthānaṃ vrajet tataḥ ||  
  
upaviśyāsane maṃtrī dadyād bhūtavaliṃ tataḥ |  
vāminastūpacārāṃte kuryurmadyena tarpaṇe ||  
  
teṣāmanityo homastu nityaṃ tarpaṇasevanaṃ |  
kṭvāstutvā namaskṛtya visṛjerdvidumaṇḍale ||  
  
atha bhūtavalidānaṃ ||  
  
īśāne maṇḍalaṃ kṛtvā sādhāraṃ tatra niḥkṣipet |  
atra vyaṃjanatoyādyaṃ pātraṃ puṣpādipūritaṃ ||  
  
tatra bhūtāni saṃtyajya tatastebhyo valiṃ haret |  
ye raudrāraudra karmāṇo raudrasthāna nivāsinaḥ ||  
  
yoginyopyugrarūpāśca gaṇānāmadhipāścaye |  
bhūcarākhecarāścaiva ye tiṣṭhaṃtyaṃtarikṣagāḥ ||  
  
sarvete prītimanaso bhūtā gṛhaṃtvimaṃ valiṃ |  
vāmahastena tatpātre jaladhārāṃ samarpayet ||  
  
puṣpāṃjaliṃ samādāya bhūtāni prārthayediti ||  
  
bhūtāni yānīhavasaṃti bhūtale valiṃ gṛhītvā vivivat prayuktaṃ |  
saṃtoṣamāsādya vrajaṃ tu sarvekṣamaṃ tu tānyatra namostutebhyaḥ ||  
  
datvā puṣpāṃjaliṃ natvā viharaṃ tu yathā sukhaṃ |  
bhūtādīni ca nārā ca mudrayā visṛjettataḥ ||  
  
yathā hastagataṃ cāpaṃ tathā hastaṃ kuru priye |  
vāṇamudrayamākhyātāripuvarga nikṛṃtanī ||  
  
devaṃ tṛptimiti dhyātvā naivedyaṃ gata sārakaṃ |  
saṃciṃtya rakṣodigbhāge pātraṃ tu sthāpayet tataḥ ||  
  
gomayādbhistadastreṇa naivedya sthānaśodhanaṃ |  
devocchiṣṭaṃ gṛhītvā tu nirmālya bhojine namaḥ ||  
  
ityaiśānyāṃ viniḥkṣipyahastaṃ prakṣālayet tataḥ |  
punarācamanaṃ dadyāt karodvartanameva ca ||  
  
śuddhamācamanaṃ datvā sugaṃdhairgaṃdhayetkarau ||  
  
atha tāmbūlaṃ ||  
  
tato dadyāccatāṃvūlaṃ viṣṇave dvādaśāṃgakaṃ |  
khadirailālavaṃgaiṃducūrṇaparṇatamālakaṃ ||  
  
jātīkośadalatvagbhiḥ kastūrīkeśarairyutaṃ |  
pūgīphalamatha proktaṃ daśāṃgaṃ bhāskarasya tu ||  
  
p. 101b)  
  
mṛganābhita mālābhyāṃ hīnaṃ vighneśvarasya tu |  
paṃcāṃgaṃ cūrṇakhadiraḥ parṇapūgī phalendukaṃ ||  
  
śailaṃ devyā jātikośa yutaṃ tacca maheśituḥ |  
tataśca mukuṭādīni dadyādbhūṣaṇakāni ca ||  
  
darśayecca tathā darśaṃ kalpayecchatra cāmare |  
śirasyāropya devasya dūrvākṣata pavitrakaṃ ||  
  
ārātrikaṃ tataḥ kuryāddharmmakāmārtha siddhaye ||  
  
athārātrikaṃ ||  
  
sauvarṇe rājate kāṃsye lokanetra manohare |  
kuṃkumena likhet padmamaṣṭapatraṃ suśobhanaṃ ||  
  
daśadīpairviṃśatibhiḥ paṃcabhirnavabhistu vā |  
aṣṭabhistatva saṃkhyābhiḥ kuryādārātrikaṃ vudhaḥ ||  
  
trikoṇaṃ caiva ṣaṭkoṇa madhye viḍunipātayet |  
tat tadvidyāmayaiḥ patrairviśeṣārghyamayena vā ||  
  
ādau tu bhairavīyaṃtre cakramudrāṃ pradarśayet |  
ārātrikaṃ gṛhāṇemaṃ devatā prītihetave ||  
  
maṃtreṇānena deveśi kuryādārātrikaṃ vudhaḥ |  
māṣaistilaistaṇḍulairvāgodhūmairyavajairapi ||  
  
odanotthāśarkarotthāhāridrāḥ keśarodbhavā |  
aṣṭagaṃdhodbhāvā gauḍādīpā yatnena kārayet ||  
  
dīpānāṃ raktapītānāṃvaśyastaṃbhābhidhaṃ phalaṃ |  
mahādīpaṃ karṇikāyāṃ vasupatreṣṭadīpakān ||  
  
yavagodhūmaracitān śarkarādugdha saṃyutān |  
valayāṃcita śobhābhiḥ śobhitān ghṛta pūritān ||  
  
abhimaṃtrya tato maṃtrī ratneśvaryā na cārṇataḥ |  
śrī& hrī& glū& mlū& mayai prāgvannaśca śrī& hrīmiti kramāt ||  
  
daleśvaryā samuddiṣṭāstato mūlenatāṃ yajet |  
tatastatpātramuddhṛtyamastakāṃtaṃ punaḥ punaḥ ||  
  
navavāraṃ bhrāmayecca cakramudrāṃ pradarśayet |  
devaṃ praṇamya ca tataḥ prāṇāyāmatrayaṃ caret ||  
  
mūlamaṃtreṇātha pūrvanyāsān sarvān samācaret |  
aṣṭottara sahasraṃ tu tadarddhaṃ triśataṃ tu vā ||  
  
aṣṭottaraśataṃ vāpi japenmūlamataṃdritaḥ |  
samāpte tu japenmālāṃ nidadhyānmastakopari ||  
  
atha nitya japyarthekaramālāmāha ||  
  
atha vāṃguli mālābhirjapaṃ kuryāt taducyate |  
dvividhatvaṃ ca pratyekaṃ sṛṣṭi saṃhārabhedataḥ ||  
  
anāmā madhyamārabhya anāmūlaparvaṇi |  
triparvaṃ ca kaniṣṭhāyā anāmāgraṃ maheśvarī ||  
  
p. 102a)  
  
madhyamāgrā ca tarjanyā mūlaparvātimaṃ śive |  
śaktimālā tviyaṃ proktā saṃhārādvaiṣṇavī bhavet ||  
  
madhyamā madhyamārabhya tadagrāt parameśvarī |  
anāmā madhyakasyātha pradakṣiṇa manuvrajan ||  
  
tarjanyagrāṃtakaṃ devī ca suparvācchivābhidhā |  
saṃhāra bhairavīmālā tarjanyagrāṃtakaṃ yadi ||  
  
sauramālā tu saṃproktā saṃhārādgāṇapī bhavet |  
anāmāmadhyamārabhya madhyamā madhyataḥ śive ||  
  
agakrameṇa deveśi tarjanyagrāṃtakaṃ śive |  
gāyatrīmālikā proktā saṃhārādvadukābhidhā ||  
  
anāmāmadhyamārabhya madhyamāmadhyamāgataḥ |  
mūlabhāga krameṇaiva pradakṣiṇa manuṃ vrajet ||  
  
cīnamālā tu saṃproktā saṃhārāt kṣetrapālajā |  
madhyamāmadhyamārabhya tarjanīmadhyabhāgataḥ ||  
  
agakrameṇa deveśi tarjanī mūlataḥ śive |  
gāṃdharvamālikā proktā saṃhāradvaṭavāsinaḥ ||  
  
tarjanī mūlamārabhya cāgrabhāga krameṇa ca |  
pradakṣiṇa krameṇaiva madhyamāmūlaparvaṇi ||  
  
maṃjughoṣe mālikā tu saṃhārāt khecarī vidhau |  
kaniṣṭāgraṃ samārabhya mūlāgrāṃtaṃ krameṇa ca ||  
  
tarjanī mūlaparyaṃtaṃ mālā proktā tu sāṃbhavī |  
saṃhārādvāruṇī mālā dhanadasya prakīrtitā ||  
  
kaniṣṭhā mūlamārabhya sarpadaṇḍa krameṇa ca |  
tarjanyagrāṃtagaṃ devī yakṣiṇī mālikāmatā ||  
  
saṃhārāt kinnarīmālāmahāgānakarī parā |  
kaniṣṭhā mūlamārabhya paṃktimārga krameṇa ca ||  
  
kaniṣṭhāyāṃtakaṃ devījainamālā prakīrtitā |  
saṃhārājjainamālāsyādanāmā mūlataḥ śṛṇu ||  
  
pradakṣiṇa krameṇaiva tarjanī madhyamāṃkakaṃ |  
mālācāṃdrī tu saṃproktā saṃhārādvidhimālikā ||  
  
nityaṃ japaṃkare kuryānna tu kāmyaṃ kadācana |  
kāmyamapi kare kuryādyadi mālā na vidyate ||  
  
arghapātrājjalaṃ haste gṛhītvedaṃ paṭhet punaḥ |  
guhyātiguhyagoptātvaṃ gṛhāṇā smṛt kṛtaṃ japaṃ ||  
  
siddhirbhavatume devatvatprasādājjagatpate |  
devyāḥ vāmakaredeyaṃ sadājapaphalaṃ śive ||  
  
devasya dakṣiṇe haste toyaṃ datvā samarpayet |  
japaṃ ca japamālātha sthāpyā rahasiveṣṭhitā ||  
  
tatastu vīrastutibhirghaṃṭhāvādanapurvakaṃ |  
brāhmaṇo vedamaṃtrādyaiḥ kṣatriyaḥ sahitādibhiḥ ||  
  
p. 102b)  
  
paurāṇikādyairvaiśyastu śūdrastu prākṛtādibhiḥ |  
kaulikaiḥ śaktisahitaistaducchiṣṭaṃ ca sevayet ||  
  
mohādvākāmataḥ śūdraḥ purāṇaṃ saṃhitāṃ smṛtāṃ |  
paṭhannarakamāpnoti pitṛbhiḥ sahapāpakṛt ||  
  
yaḥ śūdro vuddhipūrvaṃ tu śṛṇuyāchrāvayedvijaḥ |  
vedaṃtaudvau duḥkhitāvasmin bhavet yatra nārakau ||  
  
adhikāramadādyastu dhanasya madatopi vā |  
śūdrastu śṛṇuyādvedaṃ sa nirvaśaśca nirddhanaṃ ||  
  
ajñānāccecchruto vedaḥ śrāpito cādvijanmanā |  
prājāpatyaṃ trayaṃ kṛtvā taudvau śraddhau bhaviṣyataḥ ||  
  
tatorghya pātramādāya mūlamuccārya maṃtravit |  
sādhu vā sādhu vā karmapadyadā caritaṃ mayā ||  
  
tatsarvaṃ bhagavandeva gṛhāṇārādhanaṃ paraṃ |  
ityarghodakasutsṛjya kiṃciddevasya dakṣiṇe ||  
  
kare samarpyayedvidvān kṛtamārādhanaṃ tataḥ |  
bhaktyā praṇamya deveśaṃ ślokairebhiḥ kṣamāpayet ||  
  
yaddattaṃ bhaktimātreṇa patraṃ puṣpaṃ phalaṃ jalaṃ |  
niveditaṃ ca naivedyaṃ tadgṛhāṇānukaṃpayā ||  
  
āvāhanaṃ na jānāmi na jānāmi visarjanaṃ |  
pūjāṃ caiva na jānāmi tvaṃ gatiḥ parameśvaraḥ ||  
  
karmaṇā manasā vācā tvattonānyāgatirmama |  
ataścāreṇa bhūtānāṃ iṣṭātvaṃ parameśvaraḥ ||  
  
nātha yoni sahasreṣu yā suyāsu rvajāmyahaṃ |  
tāsu tāsu sadābhaktiravyayāstu sadātvayi ||  
  
devodātā ca bhoktā ca devaḥ sarvamidaṃ jagat |  
devo jayati sarvatrayo devaḥ sohameva hi ||  
  
atha praṇāma pradakṣiṇe ca ||  
  
namanaṃ māna saṃproktaṃ kāyikaṃ vācikaṃ tathā |  
trividhaṃ ca namaskāre kāyikaṃ cottamaṃ smṛtaṃ ||  
  
paurāṇikairvedikairvā kriyate vācikaṃ punaḥ |  
madhyamo sau namaskāro bhavedvācanikaṃ punaḥ ||  
  
yatsvayaṃ gadyapadyābhyāṃ ghaṭitābhyāṃ namaskṛtiḥ |  
kriyate bhaktiyukto hi vācikastu tataḥ smṛtaḥ ||  
  
jānubhyāmavanīṃ gatvā śirasā spṛśyamedinīṃ |  
kriyate yo namaskāra uttamaḥ kāyikaḥ smṛtaḥ ||  
  
puṭīkṛtya karau śīrṣe dīyate pādayostathā |  
spṛṣṭvā ca jānuśīrṣābhyāṃ bhavedanyā namaskṛtaḥ ||  
  
padbhyāṃ karābhyāṃ jānubhyāmurasā śirasādṛśā |  
vacasā manasā ceti praṇāmo'ṣṭāṃga īritaḥ ||  
  
vāhubhyāṃ ca sa jānubhyāṃ śirasā vaca sādṛśā |  
paṃcāṃgoyaṃ praṇāmaḥ syāt pūjāsu pravarāvimau ||  
  
bhūmau niṣatpayaḥ kuryāt kṛṣṇe'ṣṭāṃgama tiṣṭadhīḥ |  
sahasrajanmajaṃ pāpaṃ tyaktvā vaikuṇṭhamāpnuyāt ||  
  
vedavidbhyodharāṃ datvā yatphalaṃ labhate naraḥ |  
tatphalaṃ labhate bhaktyā kṛṣṇe kṛtvā pradakṣiṇaṃ ||  
  
p. 103a)  
  
śaṃkha haste ca sarvatra dakṣiṇaṃ parikīrtitaṃ |  
ekaṃ caṇḍyāṃ ravau saptatrīṇi dadyādvināyake ||  
  
catvāri keśave dadyāt śive cārddhaṃ pradakṣiṇaṃ |  
trikoṇākāra sarvatra na tiḥśakteḥ samīritā ||  
  
arddhacaṃdraṃ maheśasya pṛṣṭhataśca samīritā |  
śivapradakṣiṇe maṃtrī arddhacaṃdra krameṇa ca ||  
  
savyāsavya krameṇaiva somasūtraṃ na laṃghayet |  
pradakṣiṇa trayaṃ kṛtvā namaskāraṃ tu paṃcakaṃ ||  
  
punaḥ pradakṣiṇaṃ kuryāt punarjanma na vidyate |  
vṛṣasya vṛṣaṇa spṛṣṭvā dakṣāṃgreṃguṣṭatarjanī ||  
  
śṛṃgamadhye śivaṃ dṛṣṭvā punarjanma na vidyate |  
vṛṣaṃ caṇḍaṃ vṛṣaṃ caiva somasūtraṃ punarvṛṣaṃ ||  
  
khaṇḍaṃ ca somasūtraṃ ca punaḥ khaṃḍaṃ punarvṛṣaṃ |  
padepadāṃtaraṃ gacchet kalau śarala varjitaḥ ||  
  
vācāstotraṃ manodhyānaṃ caturaṃgaṃ pradakṣiṇaṃ |  
somasūtradvayaṃ yatra yatra vā viṣṇumaṃdiraṃ ||  
  
apasavyaṃ na kurvīta kṛtvā cāṃdrāyaṇaṃ caret |  
prasārya dakṣiṇaṃ hastaṃ svayaṃ na muśirāpunaḥ ||  
  
darśayed dakṣiṇaṃ pārśvaṃ manasāpi pradakṣiṇaṃ |  
tridhā vaceṣṭayet samyak devatāyāḥ pradakṣiṇe ||  
  
ekahasta pramāṇaṃ tu ekaṃ vāpi pradakṣiṇaṃ |  
akāledarśanaṃ viṣṇorhaṃti puṇyaṃ purākṛtaṃ ||  
  
pradakṣiṇādvāyavīṃ gatvā diśaṃ tasmācca sāṃbhavīṃ |  
tataśca daikṣiṇāṃ datvā namaskāraṃ trikoṇavat ||  
  
brahmārpaṇasya manunā kuryād brahmārpaṇaṃ tataḥ |  
tārāditaḥ pūrvamiti prāṇavuddhīti saṃvadet ||  
  
dehadharmādhikāreti jāgratsvapnasuṣuptya ca |  
sthāsūtkā manasā vācā karmaṇābhyaṃtarastataḥ ||  
  
yacchandoścādareṇeti śiṣṇāyacca smṛtaṃ ca yat |  
uktayecca kṛtaṃ tecca sarvabrahmārpaṇaṃ bhava ||  
  
tursvāheti ca maṃtroyaṃ ṣaṭṣaḍarṇaḥ sa samīritaḥ |  
udvāsayet tato devaṃ parivāragaṇaiḥ saha ||  
  
iti puṣpāṃjaliṃ datvā praṇamya paribhāvayet |  
devasyāṃge vilīnaṃ tadraśmi vṛṃdamaśeṣataḥ ||  
  
tejorūpaṃ śivaṃ dhyātvā kṣamasveti punaḥ punaḥ |  
kṣamāpyāropayetsvīya hṛtaṃ bhoje tu devatāṃ ||  
  
atha saṃhāramudrāmāha ||  
  
spṛṣṭalagnau karau kṛtvā aṃgulyānyonya madhyataḥ |  
parivartya tataḥ kuryāt tarjanyau saralākṛtī ||  
  
p. 103b)  
  
visarjanenigaditāmudrāḥ saṃhārasaṃjñikā |  
gaccha gaccha paraṃ sthānaṃ svasthānaṃ parameśvara ||  
  
ete brahmādayo devā na viduḥ paramaṃ padaṃ |  
viṣṛjyānena maṃtreṇa tataḥ pūrakavāyunā ||  
  
dhyāyaṃśca maṃtreṇānena dhyātvātāṃ sthāpayeddhṛdi |  
tiṣṭha tiṣṭha paresthāne svasthāne parameśvara ||  
  
yatra brahmādayaḥ sarve surā tiṣṭhaṃti me hṛdi |  
iti saṃsthāpya sṃpūjya svātmānaṃ tanmadyaṃ smaret ||  
  
īśānyāṃ maṇḍalaṃ kuryādvāra padmavivarjitam |  
nirmālya bhovjaḥ pūjārthaṃ paṃcāyatana pūjane ||  
  
kartavyāṇi tu paṃcaiva īśādāmadhyamarcayet |  
laṃbodaro gaṇeśasya tejaścaṃḍo vivasvataḥ ||  
  
viśvakteno hareḥ proktaścaṇḍeśvarī maheśi tuḥ |  
caṇḍeśvaro bhavānyāśca maṃtrohaṃ tādṛśaṃ caret ||  
  
lehya coṣyāntapānādi nirmālyaṃ sragvilepanaṃ |  
nirmālya bhojine tubhyaṃ daśamiśrī śivājñayā ||  
  
iti naivedya śeṣaṃ tu datvā natvā visarjayet |  
atha hrī& hrī& saḥ bījaistu sahite nāmunā punaḥ ||  
  
maṃtreṇa bhāskarāyārcāmachidrārthaṃti vedayet |  
namo vivasvate tubhyaṃ sāsvate viṣṇutejase ||  
  
jagatsavitre śucaye savitre karmadāyine |  
tataḥ kṛtyaṃjaliścitte sthirīkṛtya paṭhediti ||  
  
yajñachidraṃ tapaḥ chidraṃ yacchidraṃ pūjane mama |  
sarvaṃ tadachidramastu bhāskarasya prasādataḥ ||  
  
arghyaṃto yena ca tato gaṃdhaṃ pūjāvaśeṣitaṃ |  
āloḍya kiṃcinmūlena maṃtrayedaṣṭadhā punaḥ ||  
  
prokṣayetena toyena svātmānaṃ mūlamaṃtrataḥ |  
nirmālyaṃ mastake dhāryaṃ mūlamaṃtreṇa maṃtriṇā ||  
  
prāśyapādodakaṃ paścānnaivedyaṃ vibhajet punaḥ |  
tadbhaktebhyaḥ svayaṃbhuktvā tanmayo viharetsuya ||  
  
śaivastu śivanirmālya prasādasyādhikāravān |  
anyonirayamāyāti na doṣaḥ paṃcasaṃgame ||  
  
svayaṃbhu liṃgatīrthaṃ vā prasādaṃ vāpi bhaktitaḥ |  
aśaivā vātha vā śaivā mucyaṃte pāparāśitaḥ ||  
  
śūdraḥ saṃsthāpitaṃ liṃgaṃ pūjayedvānameta vā |  
tatsaṃvaṃdhi prasādādi gṛhnannirāyamāpnuyāpnuyāt ||  
  
ayaṃ pūjāvidhirmukhyo yuṣmabhyaḥ saṃprakāśitaḥ ||  
  
iti śrītaṃtraciṃtāmaṇau sādhāraṇanityārcanāyāṃ   
taryajanādivisarjanāṃtanirṇayo nāma saptadaśaḥ prakāśaḥ || 17 ||  
  
p. 104a)  
  
atha kaulavāminornityārcanamāha ||  
  
tatrādautanmārgotpatimāha |  
  
dakṣayajñe yadā devi tvayā tyaktaṃ kalevaraṃ |  
ahaṃ gṛhītvā tatskaṃdhe citāṃ praveṣṭu mudyataḥ ||  
  
vaḍavāgnergaveṣārthaṃ yatra yatrā bhavet sa tu |  
tatra tatra ca śakreṇa tūrṇaṃ nivrāpito jalaiḥ ||  
  
evaṃ paryaṃṭato varṣaṃ prasvedo me mahāna bhūt |  
tadviṃdu pātra nirdagdhā dharaṇīyaṃ bhaviṣyati ||  
  
tadā saṃprārthito viṣṇurddharaṇī rakṣaṇāya ca |  
tadāśu laghubhirvāṇaistvadaṃgāni samācchinat ||  
  
caturāśīti khaṃḍāni kṛtvāsau pātayadbhuvi |  
vā tena vījitāścāhaṃ prītohamakhilastadā ||  
  
viṣṇuśca prakaṭī bhūyaḥ pādayoḥ parito mama |  
utthāpya ca pariṣṭhaktastavaśokaśca vismṛtaḥ ||  
  
tāvad brahmādikā devānāradādyāmaharṣayaḥ |  
māṃtuṣṭuvustadā vākyaṃ viṣṇuḥ provāca pārvatī ||  
  
jñānadosi maheśatvaṃ kathaṃ mohamupāgataḥ |  
satyāḥ śarīreṇa sahapraveṣṭuṃ havyavāhanam ||  
  
anugacchetpatiṃ nārī na pumānatāṃ ca gacchati |  
iti śāstramanādṛtya kathaṃ deva vimohitaḥ ||  
  
evaṃ vadati deveśa brahmaṇāmāṃ hariṃstathā |  
śleṣālaṃkāra vāhyaiśca tuṣṭuvurvidhinā saha ||  
  
āvābhyāṃ tu tadā proktā yā ca yadhvaṃvaraṃ dvijā |  
tadātairbārhmaṇairuktaṃ jātoyaṃ dharmaviplavaḥ ||  
  
dakṣayajñāśritaiḥ śaivā brāhmaṇyādbhraṃśitā dvijāṃ |  
yajñāgatāśca sarvepi śaivaiḥ śaptādvijātayaḥ ||  
  
viṣṇunākartatairaṃgaiḥ satyāścedaṃ dharātalaṃ |  
sthale sthale śavaḥ sparśād brahmakarma vivarjitam ||  
  
tasmāddharāyāḥ saṃśuddhiṃ viprāṇāṃ cāpi śuddhatāṃ |  
brahmavākyasya satyatvaṃ yathā bhavati tatkuru ||  
  
tato dhyātvā mayā proktaṃ sammatīkṛtya viṣṇunā |  
yatra vedakriyādhvastā tatra taṃtra pravartyatāṃ ||  
  
ye viprāḥ śāpanirdagdhā brahmakarma vivarjitāḥ |  
teṣāṃ tu kauladharmoyaṃ bhuktimuktyestu sādhanaṃ ||  
  
ye viprāḥ pīṭhasaṃjātāḥ śāpanirdagdhavipratāḥ |  
teṣāṃ kuledhikāroyaṃ mārgasyāsya prajāyate ||  
  
tatkule eva pūjyatvāt kauloyaṃ mārga ucyate |  
vāmamārgastato nyūnasteṣāṃ kṣatriya vaiśyakau ||  
  
p. 104b)   
  
yajamānau tayosvatrādhikāraḥ samudāhṛtaḥ |  
siddhāṃtīyustatonyūnastatrāśūdrādhikāritā ||  
  
ye pāraṃparya yajñātvā kauladharme vitite |  
niḥśvāsaṃtatihīnāścarogiṇo nātra saṃśayaḥ ||  
  
kaulajñānehyasiddhoyasta drvayaṃ bhoktamicchati |  
sa mahāpātakī devī sarvakarma vahiḥ kṛtaḥ ||  
  
samayācārahīnasya svairvavṛtterdurātmanaḥ |  
na siddhayaḥ kulabhraṃśestatsaṃsargaṃ na kārayet ||  
  
yaḥ śāstravidhimutsṛjya vartate kāmacārataḥ |  
sa siddhimihamāpnoti paratra ca parāṃ gatiṃ ||  
  
kuladravyāṇi sevaṃta yena darśanamāṣritaḥ |  
tadaṃgaro samaṃkhyātaṃ bhūtayoniṣu jāyate ||  
  
madapraskhalitātmā ca na kiṃcidapi vetti cet |  
na dhyānaṃ na tapaścarcā na dharmaṃ ca na satkriyāṃ ||  
  
na devaṃ na gurunmatmavicāro yadi kaulike |  
kevalaṃ viṣayāsaktaḥ patatyeva na saṃśayaḥ ||  
  
śriguroḥ kulaśāstrebhyaḥ samyagvijñāya vāsamom |  
paṃcamudrāṃ niṣeveta cānyathā patito bhavet ||  
  
āvṛttiṃ gurupaṃktiṃ ca vaṭukādīnna pūjyayaḥ |  
vīropyevaṃ vṛthāyāmāddevatā śāpamāpnuyāt ||  
  
atha pūjā prakārastu kathyate kaulavāsinoḥ |  
ātmadāna samudravya devaśuddhiṃ prakalpayet ||  
  
snānasaṃdhyā bhūtaśuddhiḥ prāṇāyāmaḥ pratiṣṭhati |  
prāṇānāṃ mātṛkānyāsādikaiḥ syādātmaśodhanaṃ ||  
  
saṃmārjanānulepādyairdarpaṇodaravat kṛatṃ |  
vitāna dhūpadīpādyaiḥsthāna śuddhiriyaṃmatā ||  
  
grathitā mātṛkāvarṇai mūlamaṃtrākṣarāṇi ca |  
kramotkramatrirāvṛttirmaṃtraśuddhiriyaṃmatā ||  
  
pūjā dravyāṇi saṃprokṣya mūlāstreṇa vidhānavit |  
darśayeddhenu mudrāṃ ca dravyaśuddhiriyaṃmatā ||  
  
pīṭhe devaṃ pratiṣṭhāpya sakalīkṛtya prokṣayet |  
arghyodakena mūlena trirdīpanīṃ pradarśayet ||  
  
devaśuddhirvidhāyetthaṃ paścādyajanamārabhet |  
sā pūjā saphalā jñeyātvanyathā niṣphalā bhavet ||  
  
ādau jalamadhiṣṭāyapādaṃyorkṣālanaṃ tataḥ |  
dvirācamya śikhāṃ vadhvā kuryādvāreśapūjanaṃ ||  
  
p. 105a)  
  
viprānutsārayitvā ca tataḥ puṣpādi śodhanaṃ |  
vīrāsane tathā viśya vijayā bhakṣayet tataḥ ||  
  
śaktiṃ pārśve ca saṃsthāpya nyāsajālaṃ samācaret |  
kuladravyaṃ ca saṃśodhya pātrāṇāṃ sthāpanaṃ tataḥ ||  
  
atha vīrāsanāti ||  
  
mṛdukomalamāsīnaṃ saṃgrāma patitaṃ ca yet |  
jaṃtuvyāpāditaṃ vāpi mṛtaṃ vānaramāsanaṃ ||  
  
garbhacyutaṃ ca tārīṇāmathavā yonijaṃ na vā |  
tvaṃ ca vātaccharīraṃ vā śive kuryāt tatorcanaṃ ||  
  
ṛturaktāktavastraṃ vā āsanāya praklpayet |  
śmaśānakāṣṭhāghaṭitaṃ pīṭha vā yajñadārujaṃ ||  
  
nā dikṣito viśejjātu kṛṣṇasārājine gṛhī |  
ekahastaṃ dvihastaṃ vā caturaṃgulamucchritaṃ ||  
  
viśuddhe āsane kuryāt sthāpanaṃ pūjanaṃ vidhiḥ ||  
  
śrīdevyuvāca ||  
  
deveśa śrotumicchāmi rahasyāti rahasyakaṃ |  
muṇḍādi vīraparyaṃtaṃ saṃskāraṃ sādhanaṃ vada ||  
  
śrīśiva uvāca ||  
  
rahasyātirahasyaṃ ca na kutrāpi mayeritaṃ |  
tava prītyā maheśāni kathyate śṛṇu sāṃprataṃ ||  
  
mṛdvāsano bhavedādau dvitīyaṃ syādacūḍakaṃ |  
komalaṃ ca tṛtīyaṃ syān muṇḍaproktaṃ caturthakaṃ ||  
  
mṛtāsanaṃ paṃcamaṃ ca ṣaṣṭhaṃ vīrāsanaṃ mataṃ |  
mahāvīrāsanaṃ devī saptamaṃ parikīrtitaṃ ||  
  
saptānāṃ sādhayeddevī mālāpātra viśodhanaṃ |  
yaṃtra saṃśodhanaṃ caiva sarvaṃ saṃkathitaṃ purā ||  
  
idānīmāsanānāṃ ca sādhanāṃ śṛṇu pārvatī ||  
  
atha lakṣaṇamāha ||  
  
arvāk ṣaṇmāsatogarbhaḥ cyutamāhurmṛduṃvudhā |  
cūḍopanayanairhīnaimṛtaṃ vā cūḍakaṃ viduḥ ||  
  
nivṛtta cūḍako vālo hīnopanayanaḥ śive |  
yo mṛtaḥ paṃcame varṣe tameva komalaṃ viduḥ ||  
  
sāmānya maraṇaṃ prāptaṃ proktaṃ devi mṛtāsanaṃ |  
vīrarūpeṇa saṃjātaṃ tacca vīrāsanaṃ viduḥ ||  
  
āveśa śūlapāśādi mahāvīrāsanaṃ mataṃ |  
akhaṃḍāṃgaṃśavaṃ devi sa khaṃḍaṃ mastake na yat ||  
  
tanmuṇḍaṃ yatra mālādi pātrakarmaṇi kīrtitaṃ ||  
  
athāsana saṃskāraḥ ||  
  
śavamāniya deveśi garbhajaṃ yadi vāsavaṃ |  
saptamāṣṭāmamāsīnaṃ cūḍakaṃ vāpi komalaṃ ||  
  
sthānaṃ saṃśodhya yatnena vīcaveṣo mudānvitaḥ |  
tataḥ saṃskāramācarya saṃsthāpya vimale sthale ||  
  
p. 105b)  
  
gaṃdhāṣṭakaṃ samādāya prokṣayet prathamaṃ tataḥ |  
paṃcāmṛtaiḥ paṃcamavyaiḥ kalāpaṃca sa maṃtritaiḥ ||  
  
mūlena sthāpayet tatra pīṭhacakredharaṇyadhaḥ |  
trikoṇaṃ viṃdumāyāṃ ca caturasre vikoṇakaṃ ||  
  
trikoṇaṃ tasya vāhye tu padmamaṣṭadalaṃ likhet |  
ṣoḍaśāraṃ ca tadvāhye trivṛttaṃ triguṇānvitaṃ ||  
  
mūladevī ca tanmadhye mūlena paripūjayet |  
vṛttaṃ ca triguṇaṃ caiva ādimādya na yojayet ||  
  
vāṅmāyā kamalāstatra varṇādau sarvakarmasu |  
vahnerdaśakalāstatrakoṇe cāṣṭadale tathā ||  
  
ṣoḍaśāre trivṛtte ca kalā somasya pūjayet |  
tatraiva sthāpayedvīraṃ mṛdvākhyaṃ vā prayatnataḥ ||  
  
svayaṃtraṃ vilikhet tatra sādhāraśaktipūrvakaṃ |  
sudhāsiṃdhuṃmaṇidvīpaṃ ciṃtāmaṇi gṛhaṃ tathā ||  
  
śmaśānaṃ pārijātaṃ ca tanmūle śavavedikāṃ |  
dharmajñānaṃ ca vairāgyamaiśvaryaṃ tadanaṃtaraṃ ||  
  
adharmādi tato maṃtrāpāṇipāde ca yugmakaṃ |  
akārādikṣakārāṃtaṃ mātṛkānyāsa rūpakaṃ ||  
  
tat sthāne pūjayenmaṃtrī hṛdinyāsādi pūjayet |  
karanyāsaṃ tato maṃtrī karābhyāṃ pūjayet tataḥ ||  
  
adhomukhaṃ mṛtaṃ kṛtvā tanmukhe madhuraṃ vadet |  
he vīra paramānaṃda devīparyaṃkaśaṃkaraṃ ||  
  
aṣṭasiddhiṃ ca me dehi mamaśāṃtiḥ sadā kuru |  
etad vrūhi ca vīrendra vasuvarṇaṃ mukhe kṣipet ||  
  
elālavaṃgajātīṃ ca phalatāṃvūla saṃyutaṃ |  
ṣaḍirādrakaṃ ca guḍaṃ karpūraṃ raktataṃtunā ||  
  
mūlena bhāvayet tatrajūṭikāṃ dṛḍhamuṣṭikāṃ |  
arkeṃduśita vāghālanirmitāṃ dīpavartikāṃ ||  
  
nimaṃtrayet tataḥ śāktaḥ sapta * * (?) nanu kramāt |  
vaṃdanāgurupuṣpādyairmūrddhnidevīṃ prapūjayet ||  
  
jīvanyāsaṃ tato maṃtrī prāṇamaṃtreṇa sādhayet |  
gudeliṃge tathānābhau bhūdare guhyadeśake ||  
  
ūrujānu tathā jaṃghā gulphapādatale tathā |  
śire kaṃthe nāsikāyāṃ cakṣuṣoḥ karṇayorapi ||  
  
śikhākavacagaṇḍeṣu ūrddhvādhoṣṭa * (?) ke tathā |  
taṃtayoścaiva jihvāyāṃ śiraḥ pṛṣṭe ca pārśvayoḥ ||  
  
p. 106a)  
  
hṛdādike ca vāhubhyāṃ pādābhyāṃ ca tathaiva ca |  
sarvāṃge vinyase devapīṭhanyāsamanuttamaṃ ||  
  
sūryasyamaṃḍalaṃ tatra tapinyādi kalātmakaṃ |  
mṛtakāyaśavāyātra namaścāṃte padaṃ tataḥ ||  
  
snāpayan mūlamaṃtreṇa pūjayenāṣṭavāriṇā |  
sūryasomātmakaṃ pīṭhamagnirūpaṃ prakalpayet ||  
  
merupṛṣṭa ṛṣiḥ chaṃdaḥ sutalaṃ tadanaṃtaraṃ |  
kūrmodeva tataḥ paścāddharmārtha sādhane tataḥ ||  
  
mokṣe punarmanoścaiva siddhyarthe parikīrtitaṃ |  
kūrmamudrāṃ darśayitvā astrāvaguṃṭhane tataḥ ||  
  
śaktiyonirmatsyamudrāṃ dhenumudrāṃ tataḥ śive |  
pradarśayecchoṭikāyāṃ caturasrāṃ pradarśayet ||  
  
dhṛtvā vimarśayen mūlaṃ pṛthvītvamiti vai kramāt |  
tato vajrodaketyādi manubhiḥ kāmasaṃkhyakaiḥ ||  
  
praṇavaṃ pūrvamuddhṛtya sahasrāra pade tataḥ |  
hū& phaṭ svāhā tadaṃte ca rakṣarakṣa tato vadet ||  
  
mahāpratisare sarve vighnān chedaya yugvadet |  
hūṃ phaḍaṃtaṃ samuddhṛtya vahnijāyāṃ samuccaret ||  
  
dikpāla yajanaṃ kāryamiṃdrodi kramayogataḥ |  
vīrārgalā ghoramaṃtraistathā pāśupatairapi ||  
  
mahāmaṇḍala maṃtrairvādigvaṃdhaṃ tatra kārayet |  
śivā valiṃ tatra dadyādgrahaṇādāvapi priye ||  
  
ādau madhye tathā cāṃte trivāraṃ tu śivā valiḥ |  
muṇḍagrahaṇakāle tu sarvathā tu śivā valiḥ ||  
  
śivāṃ śaktiṃ ca vā pūjyadikpālān vali saṃyutān |  
pūjayet parameśāni sāyudhādi yathākramaṃ ||  
  
evaṃ krameṇa vīrendra sarveṣāṃ valimāharet |  
vāṅmāyāṃ kamalāṃ procya devyāmuka eṣavaidyajuḥ ||  
  
pravartate imaṃ bhāgavaliṃ gṛhnaṃ tu yugmakaṃ || 87 ||  
  
tathā ||  
  
atra tiṣṭha namaḥ procya astute hūṃphaṭ svāhā |  
akārādi kṣakārāṃtaṃ viṃduyuk mātṛkākṣarān ||  
  
śirādi pādaparyaṃtaṃ veṣṭayed dakṣiṇa kramāt |  
sārddhatrivalayairyuktaṃ veṣṭayet sādhakottamaḥ ||  
  
nānāsugaṃdha dravyeṇa raktacaṃdanacaṃdanaiḥ |  
kāśmīrā gurukaṃ datvā pītasūtreṇa veṣṭayet ||  
  
p. 106b)  
  
vaṃdhayedvividhairdravyaiḥ kṣārayukta haridrayā |  
vadhnīyādraktasūtreṇa paṭṭasūtreṇa vāpi vā ||  
  
athādhikāritāmāha ||  
  
nirdvaṃdvo nirahaṃkāraḥ śuddhanāḍīgaṇāvṛtaḥ |  
pākhaṃḍovuddhirahitaḥ sarvabhūta hiterataḥ ||  
  
sarvāvayava saṃśuddhaḥ sarvaśāstra viśāradaḥ |  
kṛtābhiṣekā vidyājño japapūjādi tatparaḥ ||  
  
mṛdvāsane vaset sohitvanyathā narakaṃ vrajet |  
ajñānānmohadaṃbhaiśca dṛṣṭvādṛṣṭaṃ karoti yaḥ ||  
  
sayāti narakaṃ ghoraṃ piśācatva mavāpnuyāt |  
prayāṃti te mahāmūḍhā vyādhiḥ tvaṃ svalpajīvitāṃ ||  
  
viśedvīrastu śāstrajñaḥ samayācāra tatparaḥ |  
maṃtrajñastaṃtradarśī ca yaṃtra maṃtra vicakṣaṇaḥ ||  
  
nigrahānugrahe śaktaścaturvarga vinodakaḥ |  
sasiddhaḥ siddhido lokeśāyānu grahanekṣamaḥ ||  
  
aśaktaḥ kurute yastu mṛtyustasya na saṃśayaḥ |  
mṛdvāsanamidaṃ proktaṃ kimanyachrotu micchasi ||  
  
devyuvāca ||  
  
deveśa śrotumicchāmi acūḍaka viśodhanaṃ |  
acūḍakāsane devī siddhayaḥ sakalāsthitāḥ ||  
  
tamāsanaṃ samādāyamakāra paṃcakānvitaṃ |  
bhaumāṣṭamyāṃ caturdaśyā mamāyāṃ dīpakotsave ||  
  
kulaṛkṣepi deveśi acūḍakāsanaṃ bhavet |  
digvaṃdha bhūtaśuddhādīn kṛtvā yatnena pārvatī ||  
  
vajrodake samārabhya rakṣāṃtakaṃ śive |  
maṃtrānvijñāya yatnena sādhayediṣṭasādhanaṃ ||  
  
anyatsarvaṃ pūrvavat syāt komalepyeva meva tu |  
suṇḍāsanaṃ pravakṣyehaṃ śṛṇu sā vahito bhava ||  
  
bhaumāṣṭamyāṃ caturdaśyāṃ maṃgaleśa nivāsare |  
dīpotsave ca phālguṇyāṃ sāṣṭarātridinepi ca ||  
  
pūrvakṛtyaṃ samāvyāthayāma mātraṃ gate niśi |  
vīraveṣo dayāyukto bhakta bhakto jiteṃdriyaḥ ||  
  
mahāvalo mahābuddhirvijiteṃdriya śāstravit |  
khaḍgahasto muktakeśaḥ siṃdūratilakānvitaḥ ||  
  
validravyāṇi cādāya dṛḍhabhaktau mahāruciḥ |  
vīrasādhanasāmagrī saṃvṛtaḥ sādhakottamaḥ ||  
  
p. 107a)  
  
śivāvaliṃ pradatvā dautadaṃte muṇḍasādhanaṃ |  
śivārūpā svayaṃ devī tatra vighnaharāddhruvaṃ ||  
  
anyathā vighnakartāro devā daityāśca mānavāḥ |  
sarvavighnaṃ vināśārthaṃ siddhyarthaṃ pheravīṃ yajet ||  
  
śmaśāne gahvarenadyāṃ śunyagehepi sādhayet |  
śmaśāne cenmaheśāni vidhistatra śmaśānavat ||  
  
anyatra vīravat kāryaṃ sādhanaṃ sarvasādhanaṃ |  
kādirān kīlakānaṣṭau nikhanenmaṃtramuccaret ||  
  
mahāmaṃḍala maṃtraiśca sarvavighnānvighātayet |  
muṃḍamānīya yatnena paṃcagavyaṃ vinā kṣipet ||  
  
dugdhena snānamācarya tataḥ saṃvijjalena ca |  
tadaṃte surayā snānaṃ kṛtvā yatnena pārvatī ||  
  
tailaṃ lāpya ca tanmuṃḍe siṃdūrekajjalaṃ tathā |  
gaṃdhapuṣpaiśca saṃpūjya khaneddhastārddhamānataḥ ||  
  
tārāyāṃ kālikāyāṃ tu chinnāyāmapi pārvatī |  
muṇḍakādi bhavetpīṭhamādhārādikameva vā ||  
  
tatrāpi daśaśaktau tu tridhā bhinnā maheśvarī |  
ṛṭumatyāṃ tathā śaktau yatkiṃcit pīṭhamarcayet ||  
  
athāsanakālasyāvadhiryathā ||  
  
ṛṭuvastrāsanaṃ devi sūtrāṃ taṃ parikīrtitaṃ |  
muṇḍāsanaṃ tu majjītaṃ tathā śavāsane priye ||  
  
kucāsane japāttaṃ ca suratāsanameva ca |  
mṛdukomalacūḍādi cūrṇāṃtaṃ parikīrtitaṃ ||  
  
tathā vīrāsanaṃ devī samādāya prayatnataḥ |  
hṛnmalaṃ dūratastyaktvā hṛdayaṃ śodhayet punaḥ ||  
  
vastrācchannaṃ bhūmayaṃ vā kṛtvā sthitvā japaṃ caret |  
naracarmāsanaṃ tathā ||  
  
vastrāsanaṃ sa bhaṃgāṃtaṃ sa lomāṃtaṃ nṛkeśarī |  
saṃvidrasaṃ sagājākhyaṃ tūrṇākhyaṃ troṭanāṃtakaṃ ||  
  
yonitvagāsanaṃ devī sa lomāṃtaṃ maheśvarī |  
yogyāsanaṃ sa jīvāṃtaṃ pātāṃtaṃ suratāsanaṃ ||  
  
viparītāsanaṃ devī tatpātāṃtaṃ prakīrtitaṃ |  
tadaṃte saṃtyajeddevī yadyanyaṃ cottarottaraṃ ||  
  
viṣarāsanakaṃ devī chedanāṃ taṃ prakīrtitaṃ |  
kramāt siddhiprade devī sarvakāryakaraṃ bhuvi ||  
  
vyāghrāsanaṃ sa lomītaṃ kaḥ cidbhaṃgātamaṃvike |  
iti saṃkṣepataḥ proktaṃ kālasaṃkhyāṃ śṛṇu priye ||  
  
p. 107b)  
  
ṛtumatyāsane devī tridināttriguṇā kṛtiḥ |  
ṛtuvastrāsanaṃ devi trisāsrātphaladāyakaṃ ||  
  
muṇḍāsanaṃ tu ṣaṇmāsairdināṃ taṃ tu śavāsanaṃ |  
naracarmāsanaṃ devīmāsāt satphalamucyate ||  
  
kucāsane dvimāsena phalaṃ bhavati suṃdari |  
ratāsane maheśāni pakṣāṃtaṃ tu phalaṃ bhavet ||  
  
mṛdvāsane tu māsane komalaṃ tatvamāsikaṃ |  
phalaṃ bhavaṃ tu deveśi ūrṇākhye daśavarṣataḥ ||  
  
acūḍake viṣṇutatvairvīrepi maṃtra eva ca |  
vastrāsane paṃcavarṣaiḥ siṃhāsanaṃ paṃcamāsakaiḥ ||  
  
mṛgākhye ṣaḍvarṣaścaiva ūrṇākhye daśavarṣataḥ |  
yonitvagāsane devi saptāhe na phalaṃ bhavet ||  
  
yonyāsane sa pakṣāṃte suratākhye dināṣṭakaṃ |  
viparīte ṣaṭdinaiścejjihvāsparśodvivedakaiḥ ||  
  
saptacuṃvanake devī yojayet kālikānnaraḥ |  
tāvatsannārakī jñeyo yāvadā huta saṃplavaṃ ||  
  
atha mṛdvāsanādya bhāve anukalpamāha ||  
  
mṛtābhāvekuśaṃ rūpaṃ viṣṭaraṃ parikalpayet |  
pūjyaṃ pīṭhaṃ viṣṭharākhyaṃ pūjyātā saṃvikāparā ||  
  
śrīdevyāviṣṭarodevidhārāstasyāsphaṭāsti ca |  
viṣṭaraṃ sādhakasyātha kathyate śṛṇu sāṃprataṃ ||  
  
bhūtapatrāṇi yasmin vai sa kuśebhyo vidhīyate ||  
  
haste pāde daśadaśasitādik yugaṃ hṛtsaroje viṃśat saṃkhyā sakalavarade   
mastake kīrtitāśca |  
guhye jihvā vada naradane ghrāṇakarṇastaneṣu liṃge cāṃdre yugaparimitā   
yojanīyākuśāśca ||  
  
ityeṣa viṣṭaraḥ khyātaḥ sarvasiddhi pradāyakaḥ |  
kuśairvā vaṃdhanaṃ kāryaṃ nāḍyāṃ vā parameśvarī ||  
  
raktamiśritasūtreṇa paṭṭasūtreṇa vā punaḥ |  
viṣṭaraṃ parikalpyātha tasyopari japaṃ caret ||  
  
vidhiviṣṭarapadmasya vidhiḥ prokto mayā tava |  
śavarūpaṃ prakalpyātha kavirvāgmī bhavennaraḥ ||  
  
svayaṃbhuvāktaṃ sūtraṃ svakartavyaṃ sarvasiddhaye |  
śavābhāve viṣṭarastu śavarūpaḥ prakīrtitaḥ ||  
  
sākṣāttu śivarūpo hi viṣṭaraḥ parikīrtitaḥ |  
viṣṭaraḥ śivarūpaḥ syāt svasya śaktitvakalpanā ||  
  
śivaśakti samāyogot kiṃ na siddhyati bhūtale |  
śavavīrottamaṃ vastraṃ dvitīyo viṣṭaraḥ smṛtaḥ ||  
  
p. 108a)  
  
tṛtīyaṃ śṛṇu deveśi sarvasiddhipradāyakaṃ |  
viṣṭaraṃ śaṃbhurūpaḥ syāt sa śivāśivaviṣṭaraḥ ||  
  
siṃhāsanaṃ ca paryaṃko viṣṭarastu tṛtīyakaḥ |  
catuṣpāde mahādevi brahmaviṣṇumaheśvarāḥ |  
  
īśvarastu caturthaḥ syāt tanmadhye tu sadāśivaḥ |  
madhye tu āsanasthānaṃ mahāsamarasātmakaṃ ||  
  
hastau pādau prakalpyātha mastakaṃ hṛdayaṃ tathā |  
sāṃgaṃ sā ca vayaṃ devi śavaṃ vā parikalpya ca ||  
  
sa pāde śatapātreṇa bhūtapatre kuśaiḥ kramāt |  
asthiṃ vā tatra saṃsthāpya śavāṃśaṃ vāpi suṃdari ||  
  
nārī rajonvitaṃ sūtraṃ tena vāgrathanaṃ caret |  
paṭṭasūtreṇa sūtreṇa yathāyogena vā punaḥ ||  
  
jīvanyāsaṃ tatra kṛtvā dhyātvā tārāṃ japaṃ caret |  
anena krame yogena kinnasiddhyati bhūtale ||  
  
sadāśiva pretarūpo viṣṭaraḥ kathito mayā ||  
  
atha viṣṭarasya saṃskāramāha ||  
  
gāyatryātroṭanaṃ  kāryaṃ mūlena grathanaṃ caret |  
yatra noktā tu gāyatrī tat kramaṃ śṛṇu tārike ||  
  
tannāmapada devyaṃ tāṃ gāyatrīśaṃ tu sā matā |  
tannāma karma devyaṃtā gāyatrī tāriṇī mayā ||  
  
kṛtasaṃkalpako maṃtrī komalaṃ vāmapāṇinā |  
kūrcavījena saṃgṛhya astramaṃtreṇa prokṣaṇaṃ ||  
  
praṇavaṃ tu vaneśīṃ ca samuccāryaṃ tu taṃ vadet |  
śavarūpa mahāpreta cāṣṭasiddhiṃ prayacchame ||  
  
iti stutvā tu taṃ samyak kuśamadhye nidhāpayet |  
tasya gehe trikoṇaṃ tu raktacaṃdana vai ||  
  
māyāṃ tanmadhyagāṃ likhya vahirmaṃḍalakaṃ caret |  
praṇavaṃ āḥ sa rerave ca vajrarerave tataḥ ||  
  
kūrca cāstraṃ vahni vadhūmayaṃ ca maṇḍale manūḥ |  
oṃ āṃ kāraṃ ca tato māyāṃ krauṃkāraṃ haṃsa eva ca ||  
  
vahnijāyāṃ samuccārya śavaḥ prāṇāḥ padaṃ vadet |  
iha prāṇāḥ padaṃ proktā śavajīva ihasthitaḥ ||  
  
śavasya sarveṃdriyāṇi punarvāṅmana caks.u ca |  
śrotraghrāṇa ihāgatya sukhaṃ ca virameva ca ||   
  
tiṣṭhaṃ tu svāhayāyukto praṇavaṃ sthāpano manuḥ |  
praṇavaṃ pūrvamuccārya ādhāraśakti padaṃ tataḥ ||  
  
komalāsana padaṃ ṅeṃtaṃ namoṃtena tamarcayet |  
praṇavaṃ kāmapīṭhāya namaḥ śabdānnamaskriyā ||   
  
p. 108b)  
  
svarṇairmāsa trayai paṭṭe kāryā mūrtiḥ śavasya ca |  
saṃsthāpya viṣṭaraḥ syāṃte sarvaṃ pūrvavadācaret ||   
  
samayāśodhanaṃ kṛtvā śaktiśodhanamācaret |  
śaktiḥ saṃśodhanaṃ kṛtvā surāśodhanamācaret ||  
  
surāḥ saṃśodhanaṃ kṛtvā śuddhiśodhanamācaret |  
śuddhiḥ saṃśodhanaṃ kṛtvā mudrāṃ maithunaśodhayet ||   
  
atha dvijayāṃgīkāramāha ||  
  
saṃvidā śavayormadhye saṃviddevīgarīyasī |  
saṃvit prayogasteneha pūjādau sādhakottamaiḥ ||   
  
kartavyā ca mahāpūjā karaṇīyā sumaṃtritaiḥ |  
śuklapuṣpābhavedbrāhmī raktapuṣpā tu kṣatriyā ||  
  
pītapuṣpā bhavedvaiśyā kṛṣṇapuṣpā tu śūdrajā |  
ṛṣirasyā maheśāni ānaṃdabhairavā mataḥ ||  
  
vālāvīja trayeṇaiva vījaṃ śaktiśca kīlakaṃ ||  
  
kramāt kāryaṃ maheśāni viniyogastu śodhane |  
dvidhā tribhistutairvījaiḥ ṣaḍaṃgāni kramādviduḥ ||   
  
atha dhyānaṃ ||  
  
siddhāyāṃ śivavodhinīṃ karalasat pāśāṃkuśo bhairavīṃ bhaktābhīṣṭa   
varapradāna kuśalāṃ saṃsāravaṃdhachidāṃ |  
pīyūṣāṃ vudhimaṃthanodbhavarasāṃ saṃsāravaṃdhachidāṃ   
vīrārādhitapādukāṃ suvijayāṃ dhyāyejjaganmohinīṃ ||  
  
saptābhimaṃtritaṃ kṛtvā pūtaṃ sarvaṃ bhaveddhruvaṃ ||  
  
saṃvide brahmasaṃbhūte brahmaputri sadānaghe |  
bhairavānaṃda dattātvaṃ pavitrā bhavasarvadā ||  
  
oṃ brāhmyai namaḥ svāhā ||  
  
brāhmaṇīṃ śodhayediti ||  
  
siddhimūla kriye devi hīnabodha pravodhinī |  
rājā prajā vaśaṃkarī śatrukaṃṭhanisūdinī ||   
  
ai& kṣatriyāyai namaḥ svāhā ||  
  
śodhayet kṣatriyāṃ tataḥ ||  
  
ajñāneṃdha na dīptāgnerjvālāgnerjñānarūpiṇī |  
ānaṃdasyāgamaṃ prītiṃ samyag jñānaṃ prayacchame ||  
  
hrī& vaiśyāyai namaḥ svāhā ||  
  
śūdrāṃ ca śodhayet tataḥ ||  
  
namasyāmi namasyāmi yogamārga pradarśinī |  
trailokya vijaye mātaḥ samādhi phaladā bhava ||  
  
klī& śūdrāyai namaḥ svāhā ||  
  
kathyate maṃtramuttamaṃ ||  
  
p. 109a)  
  
amṛte amṛtodbhave amṛtavarṣiṇi padaṃ tataḥ |  
amṛtamākarṣayadvaṃdvaṃ siddhiṃ dehi padaṃ tataḥ ||  
  
sarvametha tato vrūyādvaśamānaya tatparaṃ |  
dviṭhāṃtoyaṃ manuḥ proktaścaturṇāmapi śodhane ||   
  
mūlamaṃtraṃ saptavāraṃ tasyopari niyojayet |  
āvāhanādi mudrāśca dhenuyoniṃ tataḥ paraṃ ||   
  
digvaṃdhanaṃ choṭikābhistāratrayapurassaraṃ |  
divyadṛṣṭyā tathā pārṣṇighātairvighnānvighātayet ||   
  
saptadhā tarpayedbrahmaraṃdhre mūlaṃ samuccaran |  
guruṃ padme sahasrāre tathā tatvākhyamudrayā ||   
  
tridhaiva tarpayedbhaktyā sādhakaḥ siddhimānasaḥ |  
ai& vadavadapadaṃ vrūyādvāgvādini padaṃ tataḥ ||   
  
mama jihvāgre sthirībhava sarvaṃ padaṃ tataḥ |  
sarva satvavaśaṃkarī svāhāṃte juhuyānmukhe ||   
  
ānaṃdena yuto devī pūjā kāryā yathāvidhiḥ |  
samayābhakṣitā yena samayāyoṣitā tathā ||   
  
sa śivaḥ sa ca yogī ca sattapasvī satāṃvaraḥ |  
sa bhavenmuktimārgasthaḥ samayā yena bhakṣitā ||   
  
bhakṣayitvā ca samayāyaṃ yaṃ maṃtraṃ japennaraḥ |  
samastaphalamāpnoti satyaṃ satyaṃ varāṇane ||   
  
atha śaktiśodhanaṃ ||  
  
sa śodhanaṃmanāścarya striṣumayeṣu sādhakaḥ |  
kṛtepi siddhihāniḥ syāt kruddhā bhavati caṇḍikā ||   
  
abhiṣekādbhavecchaktirmaṃtrasyoccāraṇāchrutau |  
ratikāla maheśāni dīkṣākāle ca kanyakā ||   
  
kalādvā yatnato vyarthādabhiṣekaṃ samācaret |  
surayā retasā vāpi jalena manunā purā ||  
  
ādau vālāṃ samuccārya tripurāyai samuccaret |  
namaḥ śabdaṃ samuccārya imāṃ śaktiṃ tato vadet ||  
  
pavitrī kuru śabdāṃte mama śaktiṃ kuru priye |  
vahnijāyāṃ samuccārya śuddhimaṃtraḥ prakīrtitaḥ ||  
  
anena vidhinā devī abhisiktā striyaḥ sadā |  
ramamāṇotra saṃnityaṃ sarvasiddhimavāpnuyāt ||  
  
ihaloke sukhaṃ bhuktāpare muktimavāpnuyāt |  
asyā karṇebhedavuddhyā māyāvījaṃ samuccaret ||  
  
p. 109b)  
  
tena suddhā bhavennārī pūjā yogyā sadaiva hi ||  
  
atha vāma kaulayorviśeṣanyāsānāha ||  
  
kṣamārabhya akārāṃto nyāsaścetkriyate yadi |  
saṃhāranyāsanāmā syāt viṃdunyā sa itīritaḥ ||  
  
vāmamārge pravṛttānāṃ śaktisevanakāriṇāṃ |  
aṃtarnyāsāt paraṃ viṃdunyāsaiḥ syācchukradhāraṇaṃ ||   
  
yāvat klinnā bhavecchaktistāvadbhogo vidyīyate |  
vāmenna dakṣiṇemārge devatā dhyānamucyate ||  
  
akṣasrajaṃ hariṇapota mudagraṭaṃ.kaṃ vidyāṃkurairavirataṃ dadhatīṃ trinetrāṃ |  
arddhendumaulimaruṇāsaraviṃdavasāṃ varṇeśvarīṃ   
praṇamatastanabhāranamrāṃ ||  
  
śaktermanorathe pūrṇe visarganyā samācaret |  
tato viṃdupatettasmādetau viṃdu visargakau ||  
  
nyāsau proktau yadā śukraṃ vāminaḥ kaulikasya vā |  
śaktaṃ stṛptiṃ vinā sarganyāsenāpi vinācyutaṃ ||   
  
tadāsau nirayaṃ yāṃti yāvaccaṃdra divākarau |  
ihalokepyavaṃśaḥsyādvihīno brahmatejasā ||   
  
bhogamokṣadhiyā vāme patituṃ ye samudyatāḥ |  
vinā maṃtraṃ sarpamaṇiṃ te gṛhītuṃ samudyatāḥ ||  
  
visargamātṛkānyāsobhave kevala mātṛvat |  
viśeṣastu visargāṃto varṇoccāro bhavediti ||  
  
viṃdusargadyutān ḍādivyaṃ tān varṇānsthitau nyaset |  
pūrvoktā eva mutpādyāḥ ṣaḍaṃga dhyānamucyate ||  
  
siṃdūrakāṃti mamitābharaṇāṃ trinetrāṃ vidyākṣasūtra   
mṛgapottavarāndhānāṃ |  
pārśvasthitāṃ bhagavatīmapi kāṃcanābhāṃ dhyāyet karābja   
ghṛtapustakavarṇamālāṃ ||  
  
mātṛkānyāsa saṃsthāne vāme kaulika vartmani |  
prapaṃcayoganāmānaṃ nyāsaṃ kuryāttaducyate ||   
  
śrīprapaṃcedvīpamāye kamalājaladhī tathā |  
giriviṣṇurvallabhe ca yattanaṃ padmadhāriṇī ||  
  
samudratanayā pīṭhe kṣetrayuglokamātṛkā |  
vanaṃ kamalavāsinyau iṃdirācāśramastathā ||  
  
māgṛheturamānadyau padmācatvarakau tathā |  
nārāyaṇapriyodbhijjausvedajāsiddhilakṣmikā ||  
  
aṇḍajaśca mahālakṣmī jarāyurājalakṣmikā |  
svarasthāne ṣoḍaśaiva yugmāni sparśajānyathā ||  
  
āryālavautruṭirmā ca caṇḍikā ca kalānvitā |  
kāṣṭhā durgenimevākhya śivaścāsauhyaparṇikā ||  
  
p. 110a)  
  
aṃvikā ghaṭike caiva muhūrtaśca sanīyutaḥ |  
īśvarī praharaścaiva śāṃbhavī divasānvitā ||  
  
sarvamaṃgalayā yuktā stitinyasya tataḥ paraṃ |  
dākṣāyiṇyo tathā vārāhaimavatyāyutaṃ nyaset ||   
  
nakṣatraṃ ca mahāmāyā yuktaṃ yogenyasettataḥ |  
māheśvaryā ca karaṇaṃ mṛḍānyā pakṣa eva ca ||   
  
rudrāṇī māsasaṃyuktā sarvāṇi rāśi saṃyutā |  
atha tu parameśvaryau kālī cānaya saṃyutā ||   
  
kātyāyaṇāṃvatsarayuk gaurīyuga samanvitā |  
bhavānī pralayau vāthayādi sthāneṣu vinyaset ||  
  
paṃcabhūtayutā brāhmī paṃcatanmātrasaṃyutā |  
vāgīśvarī tato vāṇī paṃcakarmendriyānvitā ||  
  
saṃjñāneṃdriya sāvitrī sā nilāṃ ca sarasvatī |  
gāyatrī guṇayuktā vāk prakaṭaḥ karaṇānvitā ||   
  
avasthāyuk śāradā ca dhātuyuktā ca bhāratī |  
doṣayuktā priyā ceti vyāpakaṃ vidyayā nyaset ||   
  
tritāramūlavidyāṃte mātṛkākṣaṇataḥ paraṃ |  
vadet prapaṃcarūpāyaiśriyai nama iti kramāt ||  
  
prapaṃcādibhirāpohya varṇavyaktiṃ niyojayet |  
mātṛkānyāsa saṃprokta sthāneṣu tadanaṃtaraṃ ||  
  
tritālamūla sakala prapaṃcasya svarūpataḥ |  
āryāvārāṃ vā devyai ca namoktyā vyāpakanyaset ||  
  
prapaṃca nyāsa evaṃ syādbhuvanānyā sa ucyate |  
vinā dravyādhivāsena na smarenna japet tathā ||   
  
ye smaraṃti mahāmūḍhāstesāṃ duḥkhaṃ pade pade |  
nāsavena vināmaṃtraṃ vināmaṃtreṇa nāsavaṃ ||  
  
parasparavirodhitvāt kathaṃ pūjā vidhīyate |  
tatsaṃśaya nivṛttiṃ ca jñātvā gurumukhādyajet ||  
  
vīkṣaṇasparśana dhyānamaṃtra mudrāviśodhanaiḥ |  
dravyaṃ tarpaṇayogyaṃ syāddevatā prītikārakaṃ ||   
  
atha dravyāṃgīkāre adhikāri vivekamāha ||  
  
dravyeṇa sātvike naiva brāhmaṇaḥ pūjayecchivāṃ |  
brāhmaṇo madirāṃ datvā brāhmaṇyādeva hīyate ||   
  
brāhmaṇastvanukalpaṃ ca kṛtvā cāṇḍālatāmiyāt |  
evaṃ dadyātkṣitiṃyopi paiṣṭikīṃno kadācana ||  
  
p. 110b)  
  
nārikelodakaṃ kāṃsyetāmregavyaṃ tathā madhu |  
rājanyavaiśyayordānaṃ na dvijasya kadācana ||  
  
evaṃ pradānamātreṇa hīnāyurbrāhmaṇo bhavet |  
tāmregavyaṃ madhusamaṃdaivayaitrye na duṣyati ||  
  
ata eva maheśāni home tāmre pragṛhyate |  
brāhmaṇena tathā kāryaṃ brāhmaṇyaṃ na vinśyati ||  
  
varṇānu kramabhedena dravyabhedā bhavaṃti ca |  
kṣīreṇa brāhmaṇaistarpyaṃ ghṛtena nṛpavaṃśajaiḥ ||  
  
mākṣikairvaiśyavaryastu āsavaiḥ śūdrajātibhiḥ |  
yatrāvaśyaṃ vinirdiṣṭaṃ madirādānamuttamaṃ ||  
  
brāhmaṇastāmrapātre tu gavyamadyaṃ prakalpayet |  
satyakramāccaturvarṇaiḥ kṣīrājye madhupiṣṭajaiḥ ||  
  
tretāyāṃ pujitā devī ghṛtena sarvajātibhiḥ |  
madhubhiḥ sarvavarṇaiśca pūjitā dvāpareyuge ||  
  
pūjanīyā kalau devī kevalairāsavairniśi |  
brāhmaṇaiśca sadāpeyākṣatriyaiścaraṇāgame ||  
  
vaiśyairddhana prayogaiśca śūdreṇaiva kadācana |  
brāhmaṇasya mukhānmadya vāsanā prabhavedyadi ||  
  
caṇḍālavadvahiḥ kāryo nāsau vā mīnakaulikaḥ |  
brāhmaṇo na spṛśen madyaṃ vaidike vartmani sthitaḥ ||  
  
paṃcalakṣaṇa saṃyukto brāhmaṇaḥ kāla eva sa |  
ahaṃ brahmā tathā viṣṇustadājñāvaśavartinaḥ ||  
  
sa ced vāmapathaṃ prāptaḥ punaḥ śvānobhijāyate |  
caturlakṣaṇa saṃyukto vipro jñeyastu madhyamaḥ ||   
  
tābhyāṃ datto bhāgyavaśāttāṃtrikaḥ kopi cenmanuḥ |  
sadyaḥ phalati vāgyasya kriyayā vāpi tasya tu ||   
  
lakṣaṇa trayayuktoyastasya vaidika tāṃtrike |  
yathoktā caraṇādeva phaladastu na vāmakaḥ ||  
  
lakṣaṇadvayasaṃyuktastasya vāmaśca dakṣiṇaḥ |  
samatulya phalau syātāṃ na kadācana vaidikaḥ ||  
  
ekalakṣaṇa saṃyukto samastaphalapradaḥ |  
sautrāmiṇyāṃ kulācāre brāhmaṇaḥ prapivetsurāṃ ||  
  
anyatra kāmataḥ pītvā prāyaścittī bhavennaraḥ |  
brāhmaṇaiḥ kaulikaiḥ peyaṃ devatā tṛptihetave ||  
  
vāmināṃ kaulikānāṃ ca mukhetiṣṭhaṃti devatāḥ |  
nayaṃtiteṃ tu tadgaṃdhaṃ sa tu vaṃdyo harerapi ||  
  
devatā yasya na mukhe sākṣāccāṇḍāla eva saḥ |  
seveta madhumāṃsāni tṛṣṇayā cet sa pātakī ||   
  
p. 111a)  
  
maṃtrapūtaṃ kuladravyaṃ gurudevārpitaṃ priye |  
ye pivaṃti janāsteṣāṃ stanapānaṃ punarnava ||  
  
vahunoktena kiṃ devi yathā śaktyā dadāti yaḥ |  
kulācāryāya pūjārthaṃ kuladravyaṃ sa dharmavit ||  
  
śaive tu vaiṣṇave śākte saure su gatadarśane |  
vaudve pāśupate sāṃkhye maṃtre kālāmukhe tathā ||  
  
sadakṣa vāmasiddhāṃte vaidikādiṣu pārvatī |  
vinālipisitābhyāṃ tu pūjanaṃ niḥphalaṃ bhavet ||  
  
śṛṇu devī pravakṣyāmi kaulikā caraṇaṃ yathā |  
pāṇerbhrāṃti bhavedyasya ghṛṇāsyādraktaretasoḥ ||  
  
śuddhau cāśuddhitā vudhiḥ pāpaśaṃkā ca maithune |  
sa bhraṣṭaḥ pūjayedevīṃ caṇḍī maṃtraṃ kathaṃ japet ||  
  
atha dravyāṇāmāvaśyakatāmāha ||  
  
vinālivalidānābhyāṃ na prasīdati kālikā |  
madhubhāṃḍa sahasraistumāṃsabhāraśatairapi ||  
  
naiva tuṣṭā bhaveddevī bhagaliṃgāmṛtaṃ ṛte ||  
  
atha kāmarāṇāṃ krameṇa phalamāha ||  
  
yaḥ karoti surāpānaṃ jīvanmuktaḥ sa jāyate |  
māṃsaṃ kādatiyomartyastasya mṛtyubhayaṃ kutaḥ ||  
  
yo bhakṣayati matsyāṃśca sa śivo nātra saṃśayaḥ |  
mudrāṃ bhakṣayatedyastu sa siddhīnāṃ patirbhavet ||   
  
surataṃ yaḥ prakurute trailokya karaṇakṣamaḥ |  
etasya cārtha tritayaṃ sātviko rājasastathā ||  
  
tāmasaśceti tatrādyaurāmādibhyo nirūpataḥ |  
taṃ mārgaṃ ye vijānaṃti te muktā nātra saṃśayaḥ ||  
  
athāśavasyatraividhyamāha ||  
  
madirātri vidhā proktā uttamāmadhyamādhamā |  
uttamā svagṛhotyannāmadhyamācānyagehajā ||  
  
adhamāhaṭṭasaṃkrītā evaṃ sā trividhāmatā ||  
  
śiva uvāca ||  
  
devāsuraiḥ purākalpemathyamāne mahodadhau |  
tatra śyāmā samutpannā surākalaśadhāriṇī ||  
  
gaurāṃgāruṇacailā ca bhāsvaddharitakaṃcukā |  
śvetottarapadādevī trailokyasyāpi mohinī ||  
  
dṛṣṭvātāṃ dānavāḥ sarve śukrācārya valātsurān |  
jitvātāṃ jagṛhustasyāḥ kalaśāccapayuḥ surāṃ ||  
  
devān palāyitān dṛṣṭvā śaktayastatra saṃsthitāḥ |  
payustā apitāṃ puṇyāṃ surāṃ daivatamātaraḥ ||  
  
varānapi vahūn dadyuḥ surāyāḥ suramātaraḥ |  
abhayāsmāttarpayaṃti śeṣaṃ gṛhnaṃti ye narāḥ ||  
  
te smadrūpā na saṃdeho bhuktiktyaikabhājanaṃ |  
surāgaṃgā surāsiṃdhuḥ surādevī sarasvatī ||  
  
p. 111b)  
  
surā godāvarī revāsuraiva paramaṃ padaṃ |  
surāniṃdaṃti ye mūḍhā mūḍhāste janmajanmani ||  
  
gaṃdharvaistūyamānāstā śaktayaste ca dānavā |  
utpattiḥ kathitā devī pānaṃ ca kathayāmyahaṃ ||  
  
jihvāmūlaṃ samārabhya hṛdayaṃ yā ca suṃdarī |  
ṣoḍaśāṃgula vijñeyā sthānā svādomṛtaṃ padaṃ ||  
  
ṣoḍaśaiva kalāyuktaṃ ṣoḍaśāṃgulamāyataṃ |  
pivate daivatairdevi madyamamṛtarūpiṇaṃ ||  
  
prathamaṃ pivate vahni dvitīyaṃ śaśinā pivet |  
viṣṇunā ca tṛtīyaṃ tu caturthaṃ varuṇaḥ pivet ||  
  
kumāraḥ paṃcamaṃ devī ṣaṣṭhaṃ tu vāsavaṃ pivet |  
saptamaṃ ṛṣibhiḥ sarvaiḥ gaṇeśvaroṣṭamaṃ pivet ||  
  
navamaṃ dharmarājena marutairdaśamaṃ pivet |  
ekādaśamasaṃsthāne brahmaputrā pivet priye ||  
  
kaumāra dvādaśaṃ yāti vaināyakyaḥ trayodaśaṃ ||  
  
caturdaśyāṃ paśupatiṃ ||  
  
ete pītvā daśaiḥ paṃcaṣoḍaśaṃ na prakāśayet |  
na pītaṃ mānuṣairbhadre devaiḥ pītvā tu saṃbhavaiḥ ||  
  
pītvā ca kathitairbhadre adhunā devatā śṛṇu |  
yā rasā sā umādevī yo madyaḥ sa maheśvaraḥ ||  
  
yo varṇaḥ sa svayaṃ brahmā yo gaṃdhaḥ sa janārdanaḥ |  
yaḥ svādaḥ sa tu somoyaṃ yo vegaḥ pavanaḥ svayaṃ ||  
  
jñānavijñāna saṃpannaṃ yo madyaṃ citsureśvarī |  
  
atha pākaprakāramāha ||  
  
aṃbhasāṃ dvādaśaprasthaṃ ca taṇḍulā |  
prasthārddhaṃ taṇḍulaṃ proktaṃ tāvanmātrāstadaṃkurān ||  
  
śītādirahite sthāne divasadvayamāsya tat |  
paścāt bhānau samāropya jaṃvāla sadṛśaṃ pacet ||  
  
pādaprasthaṃ daṃḍulāśca tanmātrānaṃ kurākṣipet |  
punardinadvayaṃ sthāpya punarevaṃ prakalpayet ||  
  
arddhaṃ tasya samādāya taṃḍuleṣu viniḥkṣipet |  
kunarevaṃ tridhā kuryāttāṃḍulī sā surā smṛtā ||  
  
ayameva bhavet somaḥ somayāga phalapradaḥ |  
dūtīyāgo bhavedyogaḥ somapānaṃ tu tat smṛtaṃ ||  
  
yāgatiḥ somayajñena kaulikānāmanena sā |  
bhogaḥ svargaśca bhavati vinākaṣṭeṃ na vāmināṃ ||  
  
evaṃ tu yavapiṣṭottho devaṃ soma iti smṛtaḥ |  
yacca taṇḍula yogena śakti somo nigadyate ||  
  
svinnaḥ kuṭṭita godhūmāḥ samakliṣṭe na saṃyutāḥ |  
styāpito dvādaśāhaṃ ca vāruṇyāṃ paripācitāḥ ||  
  
p. 112a)  
  
tanmadyaṃ sūryasaṃjñaṃ syādyoginī sadavarddhanaṃ |  
pītaṃ tacca pūjāṃte vājapeya phalaṃ labhet ||  
  
idameva tridhā yuktaṃ dalaṃ madyaṃ ca sādhikaṃ |  
agnirbhavettasya pānādagnihotra phalaṃ labhet ||  
  
agniryadā saptavāraṃ vāruṇīyaṃtragaḥ kṛtaḥ |  
vaḍavānalamāno sau mahāpātakanāśanaḥ ||  
  
daśaḥprasthaṃ guḍaproktastāvaddhūttūlajātva ca |  
jaṃvutvagdhātakī puṣpaṃ tadarddhaṃ nārikeraja ||  
  
kusumaṃ ca tadarddhaṃ syāt tadarddhaṃ ca harītakī |  
tāvadvibhītakaṃ proktaṃ caturthāṃśaṃ kaṭutrayaṃ ||  
  
tāvacca citrekaṃ tasmādguḍo dvādaśabhāgikaḥ |  
kareṇa bhrāmaye samyak anuloma vilomataḥ ||  
  
aṣṭottaraśatāvṛttyā trisaṃdhyaṃ prativāsaraṃ |  
dvādaśāhena pākaḥ syādvāruṇī yaṃtragaṃ pacet ||  
  
eṣāgauḍīti vikhyātā mahāmadakarī matāḥ |  
śivena nirmitā pūrvaṃ svayaṃ pītā ca bhairavaiḥ ||  
  
dviguṇaṃ makaraṃdākhyaṃ vāri saṃyojayedguḍe |  
ṣoḍaśāhe na pākaḥ syāccheṣamanyatpuroktavat ||  
  
sarvadevapriyāceyaṃ vaśīkaraṇīmadbhutaṃ |  
devānāṃ śaktayovaśyāmānuṣīṇāṃ tu kādrathā ||  
  
harītakī citrakaṃ ca marīcaṃ dhātakī tathā |  
madhūkapuṣpaṃ kṣaudraṃ ca bhāgaikena vivarddhitaṃ ||  
  
aśītiguḍasaṃmiśraṃ śeṣamanyatpuroktavat |  
idaṃ manoharaṃ dravyaṃ yoginī pānamuttamaṃ ||  
  
madyābhāve pravakṣyāmi viṃdumadyādhikaṃ surāḥ |  
māhiṣaṃ dadhisaṃgrāhyaṃ caturdaśaguṇāṃ surāṃ ||  
  
mocā phalasya pakvasya marditasya rasastathā |  
grāhyaṃ dadhi caturthāṃśaṃ tatsaṃmargha ghaṭekṣipet ||  
  
catvāriṃśaddinānyaṣṭau paṃke paṃkaja saṃkule |  
nidhāyoddhṛtya kiraṇaiḥ sauraiḥ samyagviśoṣayet ||  
  
yadā tat kaṭhinī bhāvastathā kuryādvaṃṭī śubhāṃ |  
guṃjābhāṃ jalasaṃpūrṇetāṃ pātre praṇidhāpayet ||  
  
idaṃ surātopyadhikaṃ brāhmaṇānāṃ praśasyate |  
gauḍī sādhvī tathā paiṣṭī trividhā tu surā smṛtāḥ ||  
  
śūdrāṇāmucitā ceyaṃ vaṃśā kṣatriya vaiśyayoḥ |  
brahmānaṃda surāyaistu prītā vipraistu kaulikaiḥ ||  
  
na conmādakarī teṣāṃ sureyaṃ vuddhivardhinī |  
sarvasiddhikarī paiṣṭhī gauḍī bhogapradāyinī ||  
  
mādhvī muktikarī jñeyā drākṣā rājyapradāmatā |  
vidyāpradaikṣarīhālā khārjūrī ripunāśinī ||  
  
tālajā staṃbhaneśastāpanasākhā śubhapradā |  
nārikelādbhavā śrīdāniṃvajāroganāśinī ||  
  
madhūkajā jñānakarī vaileyā pāpanāśinī |  
yatsānaṃdaṃ rucikaraṃ sāmodaṃ ca manoharaṃ ||  
  
p. 112b)  
  
madyaṃ taduttamaṃ devā devatā prītikārakaṃ |  
brahmā syāt salile viṣṇurgaṃdhe rudraśca tadruvau ||  
  
paramātmā tadānaṃde tasmāt sevyamidaṃ priye |  
dṛṣṭvā praṇamya prathamaṃ tadrūpāṃ vāruṇī kalāṃ ||  
  
varuṇenārcitā devī vāruṇī iti viśrutā |  
suraistu pivate nityaṃ surānāma iti smṛtā ||  
  
madanenārcitā nityaṃ madireyaṃ prakīrtitā |  
paramārthe tu utpannā parāśaktiḥ prakīrtitā ||  
  
yathāmṛtaṃ tathā madyaṃ proktaḥ kāle niṣevitaṃ |  
amṛtena sahotpannaṃ sthāne madyaṃ sudhāyate ||  
  
viṣeṇāpi sahotpannaṃ tena madyaṃ viṣāyate ||  
  
atha niṣiddhamāha ||  
  
naṣṭaiḥ paryuṣitocchiṣṭai durgaṃdhairgaṃdhavarjitaiḥ |  
hetubhiḥ parapātrasthaistarpaṇaṃ niḥphalaṃ bhavet ||   
  
svapātrasthaṃ ca hetuṃ ca na dadyāt bhairavāya ca |  
datte ca siddhihāniḥ syādityājñā śaṃkaraiḥ kṛtā ||  
  
svādiṣṭaiśca madotsiktairdravyairmṛtasannibhaiḥ |  
manoharaiśca devīnāṃ tarpaṇaṃ saphalaṃ bhavet ||  
  
māṃsaṃ tu trividhaṃ proktaṃ jala khecara bhūcaraṃ |  
jalecarāsyuḥ kūrmādyā khecarāḥ kukkuṭādayaḥ ||   
  
bhūcarā tu mṛgādyāsyuḥ teṣaṃ bhedāṣṭakaṃ bhavet |  
gonarebhāśvamahiṣavarāhājamṛgodbhavaṃ ||  
  
mahāmāṃsāṣṭakaṃ proktaṃ devatā prītikārakaṃ |  
śaśakaṃ śataguṇaṃ proktaṃ godhāyāstaccaturguṇaṃ ||  
  
mayūrapakṣiṇāṃ māṃsaṃ teṣāṃ caivādhikaṃ bhavet |  
kūrmamāhiṣakhaḍgānāṃ puṇyaṃ taccāpyamutra ca ||  
  
hāriṇaṃ tu tato deva puṇyaṃ meṣaṃ tadādhikaṃ |  
meṣāccadviguṇaṃ chāgaṃ chāgādvari caturguṇaṃ ||  
  
hareścāṣṭaguṇo'naḍvānaḍuhāna dviguṇo gajaḥ |  
gajācca ṣaḍguṇācāśva aśvāccalaśunodhikaḥ ||  
  
palāṃḍunārajastulyaṃ viśeṣeṇaiva vidyate |  
matsyaṃ ca trividhaṃ proktamuttamādhamamadhyamaṃ ||  
  
uttamaṃ trividhaṃ devi śālapāṭhī na rohitāḥ |  
prācīśaṃ kaṇṭhakairhīnaṃ tailāktaṃ svādu saṃyutaṃ ||  
  
devyāḥ prītikaraṃ caiva madhyamaṃ tadudāhṛtaṃ |  
kṣudrāṇi tāni sarvāṇi adhamānyādguruttamāḥ ||  
  
vraiheyaṃ maṇḍalākāraṃ caṃdraviṃvanibhaṃ śubhaṃ |  
cāru pakva manohārī śarkarādyaiḥ prapūritaṃ ||  
  
p. 113a)  
  
pūjākāle ca devīnāṃ mudraiyā parikīrtitā |  
bhāgadvayaṃ taṇḍulānāṃ maithikāṃ hiṃgujīrakaṃ ||  
  
lavaṇaṃ ca yathā yogyaṃ surayāmarditaṃ dṛḍhaṃ |  
cakrī kṛtaṃ nāgavallī dalaiśca pariveṣṭitaṃ ||  
  
jalayaṃtre vipakvaṃ tat śaktimudreya mucyate |  
kālekhaṇḍaṃ varkarasya vādyayaṃtra vipācitaṃ ||  
  
māṣāḍhakī masūrāṇāṃ vaṭakānāṃ samanvitaṃ |  
samabhāgena cūrṇena tacca hiṃgvādibhiryutaṃ ||  
  
vaṭakāḥ kaṭutailena pakvāḥ syānmudrikāparā |  
sarvāsāmeva śudrāṇāṃ karaṇe tu jalasthale ||  
  
surādeyātha vā madyamāsavaṃ vāmacetarat |  
godhūmacūrṇaṃmāsaṃ ca pakvaṃ saṃmelaye dṛḍhaṃ ||  
  
dinatrayaṃ jalesthāpyaṃ yāvadamla prajāyate |  
sūkṣmāṇi matsyakhaṃḍāni pakvamaṃtra tu melayet ||  
  
madhye tadroṭikāyāśca datvā paktvā ca roṭikāṃ |  
iyaṃ tu paramāmudrāśaktīnāmati tṛptidā ||  
  
ratimātre vāminātra kartavyā buddhirīdṛśī |  
liṃgaṃ śivobhagaḥ śaktiṃrgāṃgaṃ vārijalaṃ mataṃ ||   
  
iti bhāvanayā vāmīrataṃ kurvannimucyate |  
anyathā strīgamaṃ kurvanniraye paripacyate ||  
  
sadhayārati saṃhūtaṃ kuṇḍamuttamabhūtidaṃ |  
vidhavārati saṃbhūtaṃ golaṃ siddhipradaṃ śuci ||  
  
kuladravyairvinākuryājjapapūjāṃ tathā vrataṃ |  
niṣphalaṃta bhave devi bhasmanā ca hutaṃ yathā ||  
  
atha mukhyābhāve eteṣā manukalpamāha ||  
  
nārikelodakaṃ kāṃsye tāmre vā visṛjen madhu |  
gavyaṃ ca tāmrapātrasthaṃ surātulyaṃ ghṛtaṃ vinā ||  
  
takraṃ kṣīraṃ guḍaṃ kṣaudraṃ dadhyājya tilaśarkarā |  
tailaṃ mārjāravālaṃ ca dravyaṃ daśavidhaṃ smṛtaṃ ||  
  
athavā ||  
  
dravyābhāve tu vaṭakaṃ jale saṃloḍya tarpayet |  
guḍamiśreṇa takreṇa tacca vā madhubhājanaṃ ||  
  
sauvīreṇātha vā kuryāde tatkarma na lopayet ||  
  
vaṭakaṃ yathā ||  
  
madyaṃ māṃsaṃ ca vijayāmaṣṭagaṃdhaiḥ sumiśritāṃ |  
saṃmarghavaṭakaṃ kuryāt tarpaṇārthaṃ ca saṃcayet ||  
  
lavaṇārdrakapiṇyāka palāṃḍuṃ māṃsapaṃcakaṃ |  
laśunaṃ ca mahādevi māṃsa pratinidhiḥ smṛtaḥ ||   
  
p. 113b)  
  
matsyābhāve tu kramukaṃ tāṃvūla yadyadāmiṣaṃ |  
mudrābhāve taṃḍulaṃ vā bharjitaṃ ca na kādikaṃ ||  
  
vāmolau saṃlikhed raktacaṃdanena trikoṇakaṃ |  
tanmadhye śaktivījaṃ hi vilekhet sādhakottamaḥ ||  
  
tatra saṃpūjayet kāṃtāṃ maṃtreṇānena pārvatī |  
aṣṭottaraśataṃ vāpi tadardhaṃ vā tadardhakaṃ ||  
  
trikoṇe saṃjapen maṃtrī gāyatryā śakti saṃjñayā |  
śaktau śaktyāṃ prakurvīta karmalopaṃ na kārayet ||  
  
yadi vipro bhavet tatra kulapūjāparāyaṇaḥ |  
tadānena vidhānena kuryāt kularasodbhavaṃ ||  
  
aparāpuṣpagarbhe tu kulasthānaṃ manoharaṃ |  
hayāri kusume devi svayamasti sadāśivaḥ ||  
  
tanmadhyatau tu dhyātyaiva puṣpamadhye tu caṃdanaṃ |  
raktaṃ vā kusumaṃ datvā dhyātvātmānaṃ kulātmakaṃ ||  
  
yojayettaṃ śivaṃ śaktyāmaikyaṃ saṃbhāvayan dhiyā |  
kṣaṇaṃ viciṃtya tatraiva saṃpūjya parameśvarīṃ ||  
  
japtvā tadeva kuṇḍākhyaṃ dravyaṃ paramadurlabhaṃ |  
  
athavā ||  
  
kuṇḍe golodbhavaṃ dravyasyā bhāve śṛṇu suṃdari |  
kathaṃ snānaṃ ca kuryāccadevatātoṣa hetave ||  
  
yasya kasyataroḥ puṣpaṃ gṛhītvāśu prayatnataḥ |  
teṣāṃ madhya dvayaṃ grāhyaṃ hastābhyāṃ manasā tadā ||  
  
ubhayoḥ paṃcamaṃ tatra kurvīta vidhivannaraḥ |  
raktacaṃdana ghṛṣṭena jale caiva kṣipet tadā ||  
  
tajjalena prakurvīta devatā snānamuttamaṃ |  
vāṃchitaṃ phalamāpnoti satyaṃ satyaṃ varānane ||  
  
svayaṃbhū kusumābhāve raktacaṃdanakaṃ kṣipet |  
makāra paṃcā bhāve tu paṃcamaṃkārayet priye ||  
  
abhāve paṃcame devi manasā paṃcamaṃ caret ||  
  
athāṃtarīyemakāramāha ||  
  
āmūlādhāramābrahmaraṃdhragatvā punaḥ punaḥ |  
ciccaṃdrakuṃḍalīśakti mudrayāsyānmukhodayaḥ ||  
  
vyoma paṃkaja niḥsyaṃda sudhāpānarato bhavet |  
madhupānamidaṃ proktamitare madyapāyinaḥ ||   
  
puṇyāpuṇyavaruṃ hatvā jñāna khaḍgena yogavit |  
pare layaṃ nayeccittaṃ palāśī sa nigadyate ||  
  
manasā sveṃdriyagaṇaṃ niyamyātmaniyojayet |  
matsyāśī sa janaḥ proktaḥ śeṣādhīvaravṛttayaḥ ||  
  
p. 114a)  
  
aprabuddhāyaśoḥ śaktiḥ prabuddhā kaulikasya ca |  
śaktiṃ tāṃ sevayedyastu sa bhavecchakti sevakaḥ ||  
  
ityevaṃ paṃcamudrāṇāṃ guptaṃ tatvaṃ mayoditaṃ |  
jñātvā gurumukhāt samyagyaḥ seveta samucyate ||  
  
athaiteṣāṃ saṃskāravaśyakatāmāha ||  
  
asaṃskṛtā sutā pītvā kalahavyādhi duḥkhadā |  
āyuḥ śrīkīrti saubhāgya dharmavidyāvināśinī ||  
  
tasmāt saṃskṛtya vidhivat kuladravyaistatorcayet |  
susaṃskṛtā surā roga duḥkhāpatyayahāriṇī ||  
  
āyuḥ śrīkīrti saubhāgya dharmavidyāvivarddhinī |  
anyathā narakaṃ yāṃti dātā bhoktā na saṃśayaḥ ||  
  
yathā surā vahni varṇā mahāpātakanāśinī |  
tathā maṃtra viśuddhā sā divyagniḥ svargamokṣadā ||  
  
dattātreyeṇa muninā śukreṇa ca mahātmanā |  
dhīmatā balabhadreṇa surāḥ pītāstu maṃtritāḥ ||  
  
saṃskāra saṃyute hetau datte tuṣyaṃti devatāḥ |  
maṃtrāṇāṃ smaraṇādeva māhāpātakanāśanaṃ ||  
  
āyuḥ śrīkāṃti saubhāgyaṃ jñānaṃ saṃskṛtayā tataḥ |  
aṣṭaiśvaryaṃ khecaratvaṃ patanaṃ vidhivaryanāt ||  
  
maṃtrairyutaṃ kuladravyaṃ gurudevārpitaṃ priye |  
ye pivaṃti janāsteṣāṃ pāpaleśaṃ na vidyate ||  
  
athaiṣāṃ krameṇa saṃskāramāha ||  
  
tatrādau kulasaṃsthāpanaṃ yathā ||  
  
vāmabhāge maheśāni maṇḍale caturasrake |  
yāti dvayaṃ samālikhya tadaṃtarbrahmaraṃdhrakaṃ ||  
  
vṛttenavettuyitvā tu caturasreṇa veṣṭayet |  
arghyodakena saṃprokṣya tatra saṃsthāpya yaṃtrikāṃ ||  
  
kalābhirdaśabhirvyāptaṃ yajet tatrāgni maṇḍalaṃ ||  
  
atha kalaśasya vyutpatti lakṣaṇaṃ cāha ||  
  
kalāṃ kalāṃ gṛhītvā ca devānāṃ viśvakarmaṇī |  
nirmitoyaṃ surairya smāt kalaśastena ucyate ||  
  
paṃcāśadaṃgula vyāsa ucchrāyo dvādaśāṃgulaḥ |  
kalaśānāṃ pramāṇaṃ tu mukhamaṣṭāṃgulaṃ tathā ||  
  
ādhāre sthāpayan maṃtrī sauvarṇaṃ cātha rājataṃ |  
kāṃśyajaṃ mṛṇmayaṃ vāpi ghaṭaṃ nirvraṇaśālinaṃ ||  
  
sauvarṇaṃ bhogadaṃ proktaṃ rājataṃ mokṣadaṃ smṛtaṃ |  
kāṃśyaṃ śāṃtikaraṃ caiva mṛṇmayaṃ puṣṭidaṃ bhavet ||  
  
ghaṭamūlesthito brahmā ghaṭamadhye ca keśava |  
ghaṭakaṇṭhe nīlakaṇṭho ghaṭāgre śaktidevatā ||  
  
ghaṭasya sthāpane naiva devatā karagā bhavet |  
sarvoktaṃ sarvarūpaṃ ca sarvadevamayaṃ śivaṃ ||  
  
ānaṃdabhairavaṃ paśyat ghaṭhamadhye niraṃtaraṃ |  
tejaḥ svarūpī cākhyāto maṇiḥ kalpalatāmayaḥ ||  
  
p. 114b)  
  
sudhārasamayī vrāṇī amṛtasyaṃdanirbharī ||  
  
devatānāṃ nivedenaṃ ||  
  
svayaṃ karoti deveśi svayaṃ nītvā samoghaṭaḥ |  
tadgehe gamanādeva mūkovadati sāradā ||  
  
sahasra śatadhārī ca sahāśruti dharoddhataḥ |  
ghaṭasiddhiriyaṃ proktā sarvaśāstramayī bhavet ||  
  
sāmānyārghya viśeṣārghyau dvauproktau yatra pārvatī |  
cakṣuḥ prāṇādi rūpatvā ghaṭastvāvaśyakāmataḥ ||  
  
yathā trikoṇaṃ deveśi viṃdunāvarjitaṃ bhavet |  
tathā ghaṭaṃ vinā devi pūjā sarvatra varjitā ||  
  
kṣālayedastramaṃtreṇa kuṃbhaṃ samyak sureśvarī |  
sthāpayet kalaśādhāraṃ kuṃbhaṃ gaṃdhādhikasitaṃ ||  
  
veṣṭitaṃ raktavastreṇa raktamālyena bhūṣitaṃ |  
sthāpayet kalaśaṃ tatra sauvarṇādibhi bhūṣitaṃ ||  
  
kalādvādaśasaṃyuktaṃ bhānuviṃvaṃ yajediha |  
śuddhena hetunā maṃtrī mūlamaṃtreṇa pūrayet ||  
  
kalāṣoḍaśasaṃvyāptamiṃduviṃvaṃ yajediha ||  
  
atha kalānāṃ vījamuktamaṃnyatra ||  
  
maṇḍale kalaśe devyā vahnyekaśaśimaṇḍalaṃ |  
tārabhaṃgaistribhirmaṃtrīviṃva tritayamarcayet ||  
  
rakṣayedastramaṃtreṇa tanutreṇāvaguṇṭhayet |  
vīkṣayenmūlamaṃtreṇa tenaivābhyukṣa sādhakaḥ ||  
  
gaṃdhādinā samabhyarcya bhāvayed devatātmakaṃ |  
anyacca śṛṇu deveśi yathā kulādikarmaṇi ||  
  
hānirna jāyate devi tān vai maṃtrān śrṇu priye |  
ekameva paraṃ brahmasthūla sūkṣmamayaṃ dhruvaṃ ||  
  
kacodbhavāṃ brahmahatyāṃ tena tenāśayāmyahaṃ |  
sūryamaṇḍalasaṃbūte varuṇālayasaṃbhave ||  
  
amāvījamayedevī śukreśāpādvimucyatāṃ |  
vedānāṃ praṇavo vījaṃ brahmānaṃdamayaṃ yadi ||  
  
tena satyena te devi brahmahatyāṃ vyapohatu |  
evaṃ maṃtra trayeṇaiva cābhi maṃtryakulaṃ śubhaṃ ||  
  
pradadyāt kālikāyai ca naivedya mudareharet |  
vedādi varuṇāṃtāṃ ca ṣaḍdīrghasvarabheditaṃ ||  
  
śukraśāpavimācitāyai sudhādevyai namostute |  
dvādaśadhā japenmaṃtraṃ śukraśāpa vimuktaye ||  
  
māyayā ramayā vālā saṃvudhyaṃtā trivarṇakā |  
śukraśāpaṃ vimocāya punastadvarṇakāṃtikā ||  
  
p. 115a)  
  
yasyā upāsanā tasyā vījena puṭito manuḥ |  
ṣoḍaśārṇastayākhyāto maṃtritāṣṭottaraṃ śataṃ ||  
   
niḥśāpaṃ kurute sādhyaṃ bhuktimuktyaika bhājanaṃ |  
vedādi vāruṇaṃ vījaṃ ṣaḍdīrghasvarabheditaṃ ||  
  
brahmaśāpavimocitāyai sudhādevyai namostu ca |  
daśakṛtyaṃ japenmaṃtraṃ brahmaśāpa vimuktaye ||  
  
māyāśriyāṃkuśaṃ caiva ṣaḍdīrghaḥ svarabheditaṃ |  
surākṛṣṇa svarūpāṃ te pāpaṃ mocaya tatparaṃ ||  
  
amṛtaṃ śrāvayadvaṃdvaṃ vahnijāyā tataḥ paraṃ |  
anena manunā maṃtrī kṛṣṇaśāpaṃ vimocayet ||  
  
pavamānaḥ parānaṃdaḥ pavamānaḥ parorasaḥ |  
pavamānaṃ paraṃ jñānaṃ tena te plāvayāmyahaṃ ||  
  
ślokānetānpaṭhetpaścāddīpi mṛtaśīmanūn |  
akhaṇḍaika rasānaṃda kalevara sudhātmani ||  
  
svacchaṃdaḥ sphuraṇākāranidhejya mṛtarūpiṇī |  
akulasthāmṛtākāre śuddhijñānakare pare ||  
  
amṛtatvaṃ nidhehya smin vastūniṃ klinnarūpiṇī |  
tadrūpiṇikarasyarśaṃ kṛtvāhyetatsvarūpiṇī ||  
  
bhūtvā mṛtāparākāremapi visphuraṇaṃ kuru |  
athavā mūlamuccārya suṣumṇā mūlavartmanā ||  
  
pāpayitvāṃ kuṇḍalinīṃ dravyaśuddhiriyaṃ punaḥ |  
anenaiva vidhānena vīraśuddhiṃ samācaret ||  
  
dravyamadhye bhairavabhairavyorddhyānaṃ ||  
  
sūryakoṭi pratīkāśaṃ caṃdrakoṭi suśītalaṃ |  
aṣṭādaśabhujaṃ devaṃ paṃcavaktraṃ trilocanaṃ ||  
  
amṛtārṇavamadhyasthaṃ brahmapadmo paristhitaṃ |  
vṛṣārūḍhaṃ nīlakaṃṭhaṃ sarvābharaṇabhūṣitaṃ ||  
  
kapālakhaṭvāṃgadharaṃ ghaṇṭhāḍamaruvādinaṃ |  
pāśāṃkuśadharaṃ devaṃ gadā muśaladhāriṇaṃ ||  
  
khaḍgakheṭakapaṭṭīśamudgaraṃ śūlakuṃtakaṃ |  
vicitrakheṭakaṃ muṇḍaṃ varadā bhayapāṇinaṃ ||  
  
lohitaṃ devadeveśaṃ bhāvayet sādhakottamaṃ |  
evaṃ dhyātvā svamaṃtreṇa puṣpāṃjali trayaṃ kṣipet ||  
  
tato ānaṃdabhairavīṃ dhyāyet ||  
  
p. 115b)  
  
tasyotsaṃge surāṃ devīṃ caṃdrakoṭi yutaprabhāṃ |  
himakundendudhavalāṃ paṃcavaktrāṃ trilocanāṃ ||  
  
aṣṭādaśabhujairyuktāṃ sarvānaṃdavarodyatāṃ |  
prahasaṃtīṃ viśālākṣīṃ devadevasya saṃmukhīṃ ||  
  
athavā devadeveśamarddhanārīśvaraṃ smaret |  
evaṃ dhyātvā svamaṃtreṇa pūjayet sādhakottamaḥ ||  
  
śivacaṃdrau mātṛkāṃtaṃ tathā kṣamalavahnayaḥ |  
vāyuśca vāmakarṇena bhūṣito viṃdunā tataḥ ||  
  
vījame tat samuccārya tathā vā naṃdabhairavaṃ |  
ṅentaṃ śikhāmastrayutaṃ pūrvavījaṃ tu saṃlikhet ||  
  
caṃdrahitvādimaṃ kuryāt karṇe vāmākṣi yojayet |  
surādevyai tato vauṣaḍiyamānaṃdabhairavī ||  
  
anena manuyugmena dhyānapūrvaṃ yajeccatau |  
mā&ṣayācādi saṃyuktaṃ vahnimāyedu saṃyutaṃ ||  
  
paramasvāmini prāṃte paramākāśa śunya ca |  
vāhinī caṃdrapādāṃte sūryāgni bhakṣiṇīti ca ||  
  
pātraṃ viśaviśa svāhā daśadhā prajapenmanuṃ |  
vāṅmāyā kamalā prāṃte ānaṃdeśvari vidmahe ||  
  
surādevyaidhīmahīti tannorddhanārīśvarīti |  
pracodayāditi japedgāyatrī daśadhā sudhīḥ ||  
  
tataśca bhāvayeddravyaṃ amṛtaṃ raktabhaṃ priye |  
akathādi tripaṃktyā tu harakṣatrayamaṇḍitaṃ ||  
  
pūrvokta yonimudrāyāṃ śivaśaktyostu saṃgame |  
amṛtaṃ ciṃtayeddravyamaṣṭadhā amṛtāṃ japet ||  
  
amṛtāmaṃtraḥ ||  
  
ai& klī& hrau& ju sa ityuktvā amṛte amṛtodbhave |  
amṛteśvarī amṛtavarṣaṇīti padaṃ vadet ||  
  
amṛtaṃ prāvaya yugaṃ svāhāto dravyaśuddhaye |  
amṛteśī manaḥ proktaḥ paṃcatriṃśadbhirakṣaraiḥ ||  
  
dīpinī maṃtro yathā ||  
  
vāgbhavaṃ vījayugmaṃ ca vāgvādinī vāgbhavaṃ |  
klī& klinnekledinīkledaya mahākṣobhayamityapi ||  
  
kuruyugmaṃ kāmavījaṃ sau mokṣaṃ kuru yugmakaṃ |  
prāsādaḥ parāprāsādaḥ saptatriṃśadaśākṣaraḥ ||  
  
dīpinī manurākhyātaḥ dravyaśuddhirvidhīyate ||  
  
atha prakārāṃtaraśodhanaṃ ||  
  
ghaṭaṃ hetuśca dravyeṇa pūrayedityanuvṛattau |  
tatra yaṃtraṃ vilikhyādau yadyat kulasamudbhavaṃ ||  
  
dhyātveṣṭa devatāṃ tatra japedaṣṭottaraṃ śataṃ |  
dhenuyonī viciṃtyātha prasṛtaṃ tadviciṃtayet ||  
  
dṛṣṭvā mṛtamupāttaṃ vai nṛtyaṃti yoginīgaṇāḥ |  
nṛtyaṃti bhairavāḥ sarve nṛtyaṃti bhairavīgaṇāḥ ||  
  
yadyatkula samudbhūtaṃ tattadyaṃtreṣu pūjayet |  
evaṃ dhyātvā japedvidyā dvayaṃ ca sādhakottamaḥ ||  
  
māyālakṣmī dvayasyāṃte namo bhagavatīti ca |  
maheśvarī svarūpāṃte sarve paśujaneti ca ||  
  
p. 116a)  
  
manaścakṣu tiraskāraṃ kuru dvaṃdvaṃ ca ṭhadvayaṃ |  
tathānya tiraskariṇī lajjāṃ kāmeśvarīṃ tataḥ ||  
  
vāṇīglau tiraskaraṇaṃ sakalajaneti vai tataḥ |  
vāgvādinīti sakala paśu vratajaneti ca ||  
  
manaścakṣu śotra jihvāghrāṇokṣi tiraskaraṇaṃ |  
kuru dvayaṃ ṭhadvayañca sa visargaṃ śiro manuḥ ||  
  
tasyopari svamūlaṃ ca varuṇaṃ saptadhā japet |  
ityanena vidhānena dravyaśuddhiṃ samācaret ||  
  
atha māṃsaśuddhiḥ ||  
  
pretaviṣṇuriti maṃtraṃ sāṃ sa śuddhau niyojayet |  
tryamvakasya tu maṃtreṇa matsya śuddhiṃ samācaret ||  
  
tadviṣṇoriti maṃtreṇa tadviprāso munā tathā |  
mudrāṃ tu śodhayenmaṃtrī devatā prītikārakaṃ ||   
  
viṣṇuryoni manuṃmaṃtraṃ garbhaṃ dhehīti vai tathā |  
kuṇḍagolotthayoḥ śuddhau sādhako viniyojayet ||  
  
māṃsaśuddhiṃ tataḥ kuryāt tena siddhimupālabhet ||  
  
oṃ pratadviṣṇustavatevīryeṇa mṛgo na bhīmaḥ kucarogavighnāḥ ||  
yasyoruṣu triṣu vikramaṇe śuddhi bhavaṃti bhuvanāni viśvā ||  
  
anena manunāmaṃtrī tridhā māṃsaṃ viśodhayet ||  
  
atha matsyaśuddhiḥ ||  
  
oṃ tryaṃvakaṃ yajāmahe sugaṃdhiṃ puṣṭivarddhanaṃ   
ūrvārukamivavaṃdhanānmṛtyormukṣīyamāmṛtāt ||  
  
matsyaśuddhi manenaiva trivāraṃ sādhakaścaret |  
  
atha mdrāśuddhiḥ ||  
  
oṃ tadviṣṇoḥ paramaṃ padaṃ sadāpaśyaṃti sūrayaḥ  
divīvacakṣurātataṃ tadviprāso vipannavo jāgṛvāṃsaḥ samiṃdhate ||  
  
viṣṇoryatparamaṃ padaṃ ||  
  
mudrāṇāṃ śodhanaṃ kāryā trivāraṃ manunāmunā ||  
  
atha kuladravyaśodhanam ||  
  
svayaṃbhu kusumādīnāṃ śodhane manu ucyate ||  
  
oṃ viṣṇuryoniṃ kalpayaṃtaḥ tvaṣṭrā rūpāṇipiṃśa tu ||  
  
āsiṃca tu prajāpatirddhātā garbhaṃ dadhātu te |  
grabhaṃdhehisinīvāli garbhaṃdhehi sarasvatī ||  
  
garbhaṃ dhehyaśvinaudevāvādhattāṃ puṣkarasrajau |  
tāraṃ kūrcāstramuddhṛtya śivādi trayaviṃduyuk ||  
  
vahnijāyā ramāmāyā śrīvījaṃ suratapriye |  
tāramāyāramāstraṃ ca vahnijāyāṃ catuṃdiraṃ ||  
  
tato mṛtodbhavāye amṛtavarṣiṇī tatparaṃ |  
priye devi padaṃ yuktaṃ śāpamocaya yugmakaṃ ||  
  
amṛtaṃ ca śrāvayadvaṃdvamamṛtaṃ kuru yugmakaṃ |  
vahnijāyāṃta maṃtreṇa śukraśuddhiṃ samācaret ||  
  
p. 116b)  
  
glū& mlū& plū& nlū& klū& svāhā |  
  
amṛte amṛtodbhave ||  
  
amṛtavarṣiṇi amṛtaṃ śrāvaya śrāvaya svāhā ||  
  
trivṛtyā puṣpaśuddhiṃ ca kārayet sādhakothavā ||  
  
iti vajra puṣpaśodhanaṃ ||  
  
saveṣāṃ śodhane mūlaṃ saptavāraṃ japenmanuṃ |  
anenaiva vidhānena kuryāt paṃcamaśodhanaṃ ||  
  
asādhyaṃ sādhayet sarvaṃ saṃpūjya paradevatām ||  
  
atha pātrāsādanaṃ ||  
  
śrīpātraghaṭayormadhye sarvapātrāṇi sthāpayet |  
ghaṭāte śrīguroḥ pātraṃ bhogapātraṃtadaṃtike ||  
  
tadaṃte śaktipātraṃ ca yogināṃ tadaṃtike |  
tadaṃte vīrapātraṃ ca valeḥ pātraṃ tadaṃtike ||  
  
pādyamācamanīyaṃ ca argheṇa navamaṃ viduḥ |  
uttamaṃ navapātrāṇi saptapātrāṇi madhyamaṃ ||  
  
kecidvadaṃti maṃtrajñā paṃcapātrāṇi madhyaṃ |  
adhamaṃtrīṇi pātrāṇi pātrayugmaṃ tathaiva ca ||  
  
ekapātraṃ na kurvīta yadi sākṣāt kuleśvaraḥ |  
matrāḥ parāṅmukhāyāṃti kruddhā bhavati suṃdarī ||  
  
ihaloke ca dāridryaṃ mṛte ca narakaṃ vrajet |  
śrīgurorbhogapātrāṇi triṣu pātreṣvayaṃvidhiḥ ||  
  
pūjāpātraṃ valeḥ pātraṃ paṃcapātreṣvayaṃvidhiḥ |  
śaktipātraṃ vīrapātraṃ saptapātreṣvayaṃvidhiḥ ||  
  
pādyamānīyaṃ ca navapātreṣṭhayaṃ vidhiḥ |  
pūjāpātraṃ ca vijñeyaṃ yoginīnāṃ ca pūjayet ||  
  
pādyamācamanīyaṃ ca valipātrāt pradāpayet |  
pādyādīni ca sarvāṇi bhogapātrāt pradāpayet ||  
  
pātradvaye maheśāni nirṇayaṃ yatnataḥ śṛṇu |  
bhogapātraṃ śaktipātraṃ vīrapātraṃ ca yoginīṃ ||  
  
valipātraṃ guroḥpātraṃ śrīpātreṇa prakalpayet |  
sāmānyārghyaṃ ca śrīpātramekamavyanmaheśvarī ||  
  
sāmānyārghyeṇa deveśi dravyāṇāṃ prokṣaṇaṃ bhavet |  
śrīpātrena ca pūjā syāt sarvavijñāpitaṃ śivaṃ ||  
  
sāmānyārghye ca dvārārghye viśeṣe tu viśeṣatā |  
sāmānyārghyaṃ tu sāmānyāṃ śrīpātramekameva vā ||  
  
tathāpi devadeveśi ghaṭapātrepyavaśyake |  
kapālaṃ yadi deveśi tadaikapātraṃ mācaret ||  
  
anyatraikaikapātratvaṃ kapāle sarvapātratā |  
kapālapālapātre deveśi kāpālī siddhirasti ca ||  
  
p. 117a)  
  
yadyadvāṃchati kāmāni guṭikāṃjana siddhayaḥ |  
siddhadravyaṃ kāmagatiṃ manorathamayīkalāṃ ||  
  
vāṃchā bhogānnavyamṛṣṭikaraṇaṃ caiva dṛśyatā |  
ciṃtāmaṇiṃ kālamatāṃ yatpātre sarvameva ca ||  
  
kāpālini turyasiddhiḥ kapālasiddhigocarā |  
ekapātraṃ samānīya khaṃḍatritayabhedataḥ ||  
  
atha mānamāhā ||  
  
caturaṃgulamucchrāya māyāme dvādaśāṃgulaṃ |  
aṣṭāṃgulaṃ sa viṣtāridroṇagrāhi jalaṃ yathā ||  
  
tathā pātraṃ pūrṇadīkṣā sūryārghyādau prakīrtitaṃ |  
viśeṣārghyaṃ maheśāni mānasasya parkīrtitaṃ ||  
  
ṣaḍaṃgulaṃ ca vistīrṇaṃ muttānena samākṛti |  
atha vā devadeveśi pātraṃ ca vartulī kṛtaṃ ||  
  
aśvattha patrākāraṃ vā kutayākārameva vā |  
trikoṇākārapātraṃ ca tristriyoni samanvitaṃ ||  
  
madhye viṃduyutaṃ pātraṃ dhvajacihna samanvitaṃ |  
atha vā tu bhagākāraṃ dhvajaviṃduḥ sa keśaraṃ ||  
  
evaṃ pātraṃ samānīya mahācīneśvarīṃ yajet ||  
  
atha pātramāha ||  
  
nārikela svarṇatāmrakā ca śaktiḥ śilodbhavaṃ |  
śaṃkhasaddārukurmotthaṃ kapālājāṃ ca mṛṇmayaṃ ||  
  
uttamaṃ madhyamaṃ hīnaṃ viprādīnāṃ prakīrtitaṃ |  
nāti sthūlaṃ nāti sūkṣmaṃ chinnaṃ vivarjayet ||  
  
tāmrakāṃśyādibhirlohaiḥ pātraṃ naiva tu kārayet |  
sarvasiddhiḥ savarṇesyādudyamastālapātrataḥ ||  
  
śāṃtiḥ śilāyāṃ staṃbhastu mṛṇmayaṃ nārikelaje |  
vaśyādyaṃ kūrmaje jñānaṃ bhuktimukti pradāyinī ||  
  
puṇyavṛkṣajapātraṃ tu pāpaghnaṃ mṛtyunāśakṛt |  
kapāle vīrasaṃsiddhiralāvau yogasiddhayaḥ ||  
  
kāṃsyasyāpyatha rūpyasya śaive śaṃkhacarī harau |  
mahāśaṃkho vāmamārge sphāṭikaṃ grahanāyake ||  
  
viśvāmitre kapālaṃ tu sarvapātrottamottamaṃ |  
brahmahatyādi pāpāni tathā viśvāsaghātakaṃ ||  
  
dṛṣṭvāpātraṃ nārikelaṃ sarvameva praṇaśyati |  
kanyākoṭi pradānāni tathā hema śatāni ca ||  
  
yo dadāti maheśāni rāhudyaste divākare |  
tat phalaṃ koṭiguṇitaṃ nārikelārghyapātrataḥ ||  
  
alābhe tasya pātrasya anyapātreṇa pūjayet ||  
  
idamapi mahāśaṃkhetaraparaṃ ||  
  
tathā ca ||  
  
mahāśaṃkhamayaṃ pātraṃ jñeyaṃ sarvottamottamaṃ |  
nārikelābhidhaṃ devi jñeyaṃ cottama madhyamaṃ ||  
  
raktapātraṃ tu suśroṇi jñeyaṃ cottamakalpakaṃ ||  
  
atha mahāpātrādānamāha ||  
  
p. 117b)  
  
ādau muṇḍavidhānaṃ ca proktaṃ tat kathyate śṛṇu |  
sarvamuṇḍe vidhirayaṃ śūlā protādike śṛṇuṃ ||  
  
taruṇaṃ suṃdaraṃ śūraṃ saṃmukhe raṇavartitaṃ |  
parāyaṇa viśūnyaṃ ca kakārāṣṭakavarjitaṃ ||  
  
yaṣṭi prabhṛtyastra viddhaṃ yadāśūlena pātitaṃ |  
cāṇḍālādyabhibhūtaṃ ca śīghraṃ siddhipradāyakaṃ ||  
  
śanibhaumādine vāpi śarīre mṛtasaṃbhave |  
kālarātryāṃ vīrarātryāṃ moharātryāmathāṃvike ||  
  
mahārātryāṃ caturdaśyāmaṣṭamyāṃ pakṣayugmake |  
dīpotsava caturdaśyāṃ grahaṇe saṃkramepi vā ||  
  
vīraveṣaṃ samāsādyaṃ muktakeśo digaṃvaraḥ |  
siṃdūra kūrcatilako surāsaṃvitpradāyakaḥ ||  
  
gatvā śūlasthale devi sarvadravya samanvitaḥ |  
tāṃvūlaṃ vijayā khaḍgaṃ siṃdūraṃ vijayāṃ tathā ||  
  
pāṣāṇamāṃsamadyādi kāraṇādīdhi pārvatī |  
sāmagrīṃ sa kalāṃ kṛtvā sthale gehe viśodhya ca ||  
  
kṛtvā yatnena deveśi śivā pūjāpurassaraṃ |  
śivāmabhyarcya yatnena tato śūraṃ prapūjayet ||  
  
śūlaṃ saṃpūjayeddevi samādānaṃ tataścaret |  
śūlarāja mahākrūra sarvabhūtapriyaṃkaraḥ ||  
  
siddhiṃ saṃkalpitāṃ devi vajraśūla namostute |  
kṛtvā vai jāgṛyādvīraṃ tadaṃte khaḍgapūjanaṃ ||  
  
tacchūlasthaṃ śavaṃ pūjyaṃ dhūpadīpopacārakaiḥ |  
tāṃvūlailālavaṃgādi karpūrāgurusaṃyutaiḥ ||  
  
dravyaiḥ saṃpūjya deveśi khaḍgaṃ pūjya prayatnataḥ |  
kālī khaḍga samudbhūta sarvasiddhi pradāyakaḥ ||  
  
kaviciṃtāmaṇitvaṃ ca khaḍgamuṇḍanamostute |  
vīravīra mahāvīraḥ ṣaṣṭhisiddhiḥ pradarśakaḥ ||  
  
kavikalpalatātvaṃ ca prasanno bhavasatvaraṃ |  
anena mūlamaṃtreṇa prārthyakartanamācaret ||  
  
svayaṃ ca kartayedvīyaṃ brahmāṇḍa valimarpayet |  
paṃcagavyena militaṃ muṇḍamācchādya vā haret ||  
  
gṛhevānīya deveśi hastārddhamānatasthale |  
sarvāḥ sāmagrī kṛtvādau muṇḍaprāṇān pratiṣṭhayet ||  
  
khādirādīn kīlakāṃstaddaśadikṣu nikhātayet |  
tatra sthitvā valiṃ datvā japapūjāparāyaṇaḥ ||   
  
p. 118a)  
  
staddarśanādghoramaṃtrau yathā pāśupatādi ca |  
jayadurgā maheśāni vīrārdanamanaṃtaraṃ ||  
  
etairanyaistrayodaśabhiḥsthāna sādhanapūrvakaṃ |  
bhūmau saṃsthāpya deveśi yatra nyāsaḥ samāni ca ||  
  
sthāpya sthitvā japaṃ kṛtvā tatra pūjya maheśvarī |  
divārātri krameṇaiva japellakṣadvayaṃ śive ||  
  
homatarpaṇakaṃ devimārjanaṃ dvijabhojanaṃ |  
kṛtvā saṃsādhitaṃ muṇḍaṃ siddhamuṇḍaṃ bhavecchive ||  
  
evaṃ sādhita muṇḍasya phalaṃ siddhyaṣṭakaṃkare |  
saṃsādhikena muṇḍena mālāpātrādikaṃ caret ||  
  
anyathā kurute yastu tasya siddhirna jāyate |  
mālāyaṃtraṃ tathā pātraṃ tadaṃte siddhimuṇḍataḥ ||  
  
kārayed yat tato devi samayācāra tatparaḥ |  
samiddhaḥ siddhidoloke kalikalpadrumo bhavet ||  
  
sarvaśāstrārtha cettāsyānnātra kāryā vicāraṇā |  
sadyaḥ kṛtaṃ trirātraṃsyaṃ saptarātrasthagaṃ tathā ||  
  
trisaptarātra madhyasya tatravādi kramāchṛṇu |  
uttamaṃ madhyamaṃ caiva hyadhamaṃtvadhamādhamaṃ ||  
  
sadyaḥ kṛtyaṃ trayanmuṇḍamuttamaṃ parikīrtitaṃ |  
ṣaḍrātrottaragaṃ muṇḍamadhyamaṃ parikīrtitaṃ ||   
  
trisaptarātramadhyasthaṃ kīrtitaṃ hyadhamādhamaṃ |  
sadyaḥ kṛttaṃ tu yanmuṇḍaṃ sarvakārye prakīrtitaṃ ||  
  
trirātramadhyamaṃ muṇḍamālā yaṃtraḥ prakīrtitaṃ |  
ṣaḍrātrottaragaṃ muṇḍaṃ pātre kāryavinirdiśet ||  
  
atha māhāpātralakṣaṇaṃ ||  
  
māhāpātrasya deveśi lakṣaṇaṃ śṛṇu sāṃprataṃ |  
gomukhaṃ gajapṛṣṭaṃ ca gajakuṃbhaṃ tathaiva ca ||  
  
kūrmapṛṣṭo kaṭiścaiva śaktipātraṃ tathaiva ca |  
khaṇḍapadmasamākhyātaṃ lakṣaṇānihyataḥ śṛṇu ||  
  
dīrghākāraṃ tathā pṛṣṭhaṃ agre tīkṣṇaṃ prajāyate |  
gomukhaṃ kathitaṃ devi kapālaṃ nātra saṃśayaḥ ||  
  
dīrghaṃ samunnataṃ madhye pārśve naiva susaṃsthitaṃ |  
vistīrṇaṃ ca tathā pṛṣṭhe gajāpṛṣṭhā kṛtiṃ tava ||  
  
madhye samunnataṃ yastu kapāla parimaṇḍalaṃ |  
kūrmapṛṣṭa samākāraṃ kūrmapṛṣṭhaṃ taducyate ||  
  
lalāṭāccaulakaṃ yāvadrekhāsaṃdhyuḥ prajāyate |  
ṣaṭkhaṇḍastu bhavedyastu śaktipātraṃ tu tadviduḥ ||  
  
p. 118b)  
  
samapṛṣṭeṣu yacchṛgaṃ vimnaṃ vāpi tathocchritaṃ |  
madhye caiva samākhyātaṃ padmapātraṃ na saṃśayaḥ ||  
  
śṛṣiraṃtargate yastu śikhāyāṃ varavarṇinī |  
ekadvitrīṇi catvāri jātayaḥ syurdvijāditaḥ ||  
  
ekachidraṃ bhavedviprodvikṣidraṃ kṣatriyaḥ smṛtaḥ |  
trichidraṃ vaiśyamityuktaścatuśchidraṃ tu śūdrakaṃ ||  
  
chidrāstu cānyajātiśca kapālāni bhavaṃti hi |  
achidraṃ tu tyajeccaiva kapālaṃ parikīrtitaṃ ||  
  
caturvarṇaṃ tu yatpātraṃ tadgrāhyaṃ lakṣaṇānvitaṃ |  
anyajātīni pātrāṇi sādhakaiḥ parivarjayet ||  
  
śyāmavarṇa mahāvyādhiḥ kṛṣṇe ca maraṇaṃ bhavet |  
saṃtāpaṃ raktavarṇena miśravarṇena kiṃcana ||  
  
raktavarṇaṃ tu cāgneyaṃ sphaṭikaṃ sarvato bhavet |  
tadgrāhya sādhakaṃ deśabhuktimukti phalapradaṃ ||  
  
go navanīta saṃkāśaṃ snigdhaḥ chāyā tu muktidaṃ |  
śuklavarṇaṃ hi yadukṣyaṃ mumukṣūṇāṃ prakīrtitaṃ ||  
  
vartulaṃ strīkapālaṃ syāt dvipuṭaṃ mokṣadāyakaṃ |  
ekapuṭāni śastāni durlabhāni bhavaṃtyapi ||  
  
dvipuṭāni tu grāhyāṇi lakṣaṇaistu yutāni vai |  
ekakhaṇḍaṃ kapālendraṃ durlabhaṃ tridaśairapi ||  
  
tena hastasthite naiva vidyādhara padaṃ labhet |  
dvikhaṇḍaṃ ca trikhaṃḍaṃ ca bhuktimukti prakīrtitaṃ ||  
  
catuḥkhaṃḍaṃ ca yatpātraṃ caturvargapradaṃ tu tat |  
paṃcakhaṃḍaṃ ca ṣaṭkhaṃḍaṃ saptakhaṃḍa manukramāt ||  
  
śatakhaṃḍāṃtakaṃ devi bhāgye naiva tu labhyate ||  
  
atha strīpātrasy sthāpanamāha ||  
  
sādhyasādhakayormadhye ṣaṭtriṃśadaṃgulaṃ bhavet |  
dvādaśāṃgulamūrddhaṃ ca adhobhāge tathāṃgulaṃ ||  
  
dvādaśāṃgulamadhyasthaṃ tatra saṃsthāpayedvudhaḥ |  
svārthaṃ ca dvādaśāṃtyaktvā devārthaṃ dvādaśaṃ tyajet ||  
  
dvādaśāṃgula madhyasthaṃ tatracārghyaṃ nidhāpayet ||  
  
atha maṇḍalānāmāvaśyaka pūrvaka lakṣaṇamāha ||  
  
maṇḍalena vinā pūjā viphalāṃ parikīrtitā |  
tasmāt maṇḍalamālikhya vidhivat tatra pūjayet ||  
  
p. 119a)  
  
akhaṃḍa maṃḍalākāraṃ viśvavyāpya vyavasthitam |  
trailokyaṃ maṇḍitaṃ yena maṇḍalaṃ tat sadāśivaṃ ||  
  
udyānaṃ caturasraṃ syāt kāmarūpaṃ tu vartulaṃ |  
jālaṃdharaṃ cārddhacaṃdraṃ pūrṇaṃ pūrṇagirirmataḥ ||  
  
abhyarcyamaṃḍalaṃ paścādādhāraṃ sthāpayet kramāt ||  
  
atha arghyaṃ dravyamāha ||  
  
surayārghya pradānena yoginīnāṃ bhavet priyaḥ |  
mahāyogī bhaveddevī pīṭhaṃ prakṣyālyatairjalaiḥ ||  
  
atha māhāpātraśodhanaṃ ||  
  
pātrāṇāṃ śodhanaṃ devi śṛṇu yatnena sāṃprataṃ |  
iṃdro tadāditaḥ seṃdurmaṃtreṇānena mārjayet ||  
  
dhruvaṃ maṇḍalamaṃtreṇa bhūgṛhaṃ vṛtta vahniyuk |  
kuryāt tatrādhāraśaktiḥ kūrmītaṃ tān prapūjayet ||   
  
vyomāgni śaktisahita sastume taddhruvādikaṃ |  
anena manunādhāraṃ sthāpayet tatra maṃtravit ||  
  
vahnimaṇḍalametasmin pūjayet tadanaṃtaraṃ |  
krodhavījāstra vījābhyāmādhārekṣālitaṃ śubhaṃ ||  
  
mahāśaṃkhaṃ mahāmaṃtrī sthāpayet strīṃ paṭhanaṃ tat |  
śikhāṃ dīrghatrayopetāṃ kālī brahmāramāgnyutāṃ ||  
  
dīrghaḥ śacīpatircāyu hṛdayaṃ manmathāṃtikaṃ |  
dīrghatraya samopetaṃ tāriṇī pūrvavat punaḥ ||  
  
śivaṃ dīrghatrayopetaṃ nīlāśabdāttu pūrvavat |  
māyāṃśarāṃtimaṃ śaṃbhu vāmakarṇeṃdu saṃyutaṃ ||  
  
sarvakāmaḥ kālarātrirdīrghākāya padāt tataḥ |  
sarvādhārāya sarvāya sarvodbhavāya śabdataḥ ||  
  
sarvaśuddhimayā yātha sarvāsurapadāt tataḥ |  
rudhirāruṇāya padāchubhrāya surabhājanaṃ ||  
  
āyadevī kapālāya hṛdayāṃto manurmataḥ |  
ebhiścaturbhirmanubhirmahāśaṃkhaṃ prapūjayet ||  
  
tatrāsāralayaṃ maṃtrī maṇḍalaṃ tigmaroviṣaṃ |  
mūlena pūrayettoyaṃ sudhā vudhyā vidhānavat ||  
  
gaṃdhapuṣpākṣatān kṣiptvā trikhaṃḍāṃ darśayet tataḥ |  
pīyūṣa rocito devi maṇḍalaṃ tatra pūjayet ||  
  
vācaśaktirameśakti manusvarasamanvitaṃ |  
mūletattīya bhairavyāṃ krodhavījaṃ samjjvalaṃ ||  
  
p. 119b)  
  
anena manunāmaṃtrī bhāvayedaṣṭamoṣṭataṃ |  
śaktyā sudhāṃ viniḥkṣipyaśaṃkhaṃ yoniṃ pradarśayet ||  
  
viśeṣārghyokta vidhinā sarvameva puroktavat |  
evaṃ yathoktavidhinā kapālaṃ pātramuttamaṃ ||  
  
anena pātravaryeṇa sādhayediṣṭa sādhanaṃ |  
vāṃchā siddhiṃ khecarīṃ ca parakāya praveśanaṃ ||  
  
manoratho divyadṛṣṭi vetālagutike tathā |  
rasaṃ rasāyanaṃ caiva sādhayediṣṭa sādhanaṃ ||  
  
vāparṇa vījasaṃdi pādukā yakṣiṇīgaṇaṃ |  
khaḍgasiddhiḥ kuṃtasiddhiṃ pāśaṃ vā janameva ca ||  
  
sṛṣṭisiddhirbhairavāṣṭa mahākapālinī śive |  
kapālārghyeṇa deveśi sarvāḥ siddhyaṃti niścitaṃ ||  
  
athārghya sthāpanaṃ ||  
  
tatorghyaṃ sthāpayenmaṃtrī svavāme surasuṃdarī |  
kalaśāddakṣiṇe bhāge trikoṇaṃ vṛttasaṃyutaṃ ||  
  
ṣaṭkoṇaṃ caturasraṃ ca kṛtvā tanmadhyabhāgataḥ |  
vilasaccaṃdra sakalaṃ gaṃdharvaṃ ca samālikhet ||  
  
ojāpūpādikaṃ pīṭhaṃ taccaturdikṣu pūjayet |  
aṃgamaṃtraiśca ṣaṭkoṇe śaktau mūla tribhedataḥ ||  
  
ādhāraśaktiṃ saṃpūjya pūrvavadyaṃ trikāmapi |  
mahāśaṃkhaṃ nārikelaṃ sauvarṇaṃ rājaṃtaṃ tathā ||  
  
tāmraṃ śaktyudbhavaṃ vāpi pātraṃ tatra nidhāpayet |  
samarcya pūrvayanmaṃtrī kuṃbhadravyeṇa pūrayet ||  
  
ādhāraṃ trividhaṃ prāhuḥ ṣaṭpadaṃ vā catuṣpadaṃ |  
atha vā vartulākāraṃ kuryāddevi manoharaṃ ||  
  
padmābhaṃ vā trikoṇaṃ vā yonyābhaṃ dhātujaṃtutaḥ |  
ādhāreṇa vinābhraṃśo na hi tuṣyaṃti devatāḥ ||  
  
tasmādvidhivadādhāraṃ kalpayet kulanāyike |  
dikṣu cāstraṃ samabhyarcya śaṃkhādhāraṃ pravinyaset |  
  
mūlena kṣālitaṃ śaṃkhādhāraṃ saṃsthāpyayāmi ca |  
kālaṃ sa viṃḍukaṃ tadvadbhujaṃ śeśaṃ samuddharet ||  
  
vahnyaṃte maṇḍalāyeti tathā dharmapradeti ca |  
daśakalātmane coktvā namo gaṃdhādibhiryajet ||   
  
śastreṇakṣālitaṃ śaṃkhaṃ tatrasaṃsthāpya pūjayet |  
arghamānaṃ tu prādeśaṃ caturaṃgulamucchritaṃ ||  
  
p. 120a)  
  
arghapātramiti proktaṃ sthāpayāmīti maṃtrataḥ |  
amarkamaṇḍalāyeti vadedvādaśa ityatha ||  
  
kalātmane padaścoktvā arghapātraya hṛnmanuḥ |  
anena śaṃkhamabhyarcyakalāḥ sūryasya pūjayet ||  
  
samarcya pūrvavanmaṃtrī śaṃkhaṃ dravyeṇa pūrayet |  
saṃspṛṣṭvārcanapātraṃ tu pūjayeddhetu mudrayā ||   
  
brahmāṇḍakhaṇḍasaṃbhūtamaśeṣa rasamaṃmitaṃ |  
āpūritaṃ mahāpātraṃ pīyūṣarasamāvahet ||  
  
japan vilomato varṇān mūlamaṃtraḥ samujjvalān |  
saṃpūjya pūrvavat tatra vṛttaṃ ṣaṭkoṇamālikhet ||  
  
akathādi trirekhāṃtaṃ trikoṇaṃ vṛttamadhyataḥ |  
mūlakhaṇḍatrayeṇātha trikoṇaṃ paripūjayet ||  
  
ṣaṭkoṇe ca ṣaḍaṃgāni tatastīrthamayaṃ smaret |  
ānaṃdabhairavaṃ dhyātvā samabhyarcya vidhānataḥ ||  
  
pūjayet paṃcaratnāni kuladravyāṇi niḥkṣipet |  
tatra māṣa pramāṇaṃ tu māṃsamatsyādi niḥkṣipet ||  
  
kulāmṛtaṃ samādāya tatrārghe niḥkṣipedbudhaḥ |  
tataḥ somakalāḥ pūjyā sādhakairnirmalāśayaiḥ ||  
  
racayet pūrvavaccheṣamayamarghavidhiḥ smṛtaḥ |  
kulāmṛtā tadānaṃ tu dutaṃ yajane vakṣyāmaḥ ||  
  
bhauvaneśīramarāmā kāmā yoginyanaṃtaraṃ |  
śākinī ca kramāt saptavījāni sthairyabhāṃji hi ||  
  
aṣṭamaṃ tu parijñeyaṃ vījaṃ tribhuvaneśvarī |  
tattallokādimo varṇohyavatṣu pariviṣṭitaḥ ||  
  
gamanaṃ svargamartyau ca pātālaṃ nāga eva ca |  
vigṛhyarala śabdena ṅeṃtena kila hṛtkṣuṣā ||  
  
dhūmrārciruṣmājvalinī jvālinī visphuliṃginī |  
saḥ śrīḥsarūpā kapilāhavyakavya vahetyapi ||  
  
āgneyyāyādi varṇādyā daśadharma pradāḥ kalāḥ |  
tapinī tāpinī dhūmrāmarīci jvālinī ruciḥ ||  
  
suṣumṇā bhogadā viśvāvodhinī dhāriṇī kṣamāḥ |  
kalādyāḥ vasudāḥ saudāḥ phaḍaṃtā dvādaśeritā ||  
  
amṛtāmānadā pūṣā tuṣṭipuṣṭiratirddhṛtiḥ |  
śaśinī caṃdrikā kāṃti jyotsnā śrīḥprītiraṃgadā ||  
  
p. 120b)  
  
pūrṇā pūrṇāmṛtā ceti kathitāḥ kulavāpike |  
saumyāḥ kāmapradāyinyaḥ ṣoḍaśasvarajāḥ kalāḥ ||  
  
prāgvattīrthaṃ samāvāhya tīrthamaṃtreṇa tatra ca |  
saṃyojya netramaṃtreṇa puṣpanyasya śikhāmunā ||  
  
pradarśyagālinī mudrāṃ mudrayā dhenu saṃjñayā |  
amṛtīkṛtya vidhivat sudhāvīje ca sādhakaḥ ||  
  
dhyātveṣṭa devatāṃ tatra sakalī kṛtya sādhakaḥ |  
aṃganyāsasya cāstreṇa kalayecca diśodaśaṃ ||  
  
netramaṃtreṇa saṃvīkṣya mudrayā śaṃkha saṃjñayā |  
gaṃdhapuṣpāṃdibhistatra pūjayediṣṭadevatāṃ ||  
  
ṣaḍaṃgāni ca saṃpūjya maṃtrayen mūlamaṃtrataḥ |  
abhicāreṣu kāryeṣu vilomena japediti ||  
  
aṣṭakṛtva tathā cārghyaṃ chādayen matsyarūpiṇī |  
kaniṣṭhāṃguṣṭhakau yuktaṃ karayoritaretaraṃ ||  
  
tarjanīmadhyamābhyāṃ ca saṃhatābhugnavarjitāḥ |  
mudraiṣāgālinī proktā śaṃkhasyo paricālitā ||  
  
kalaśokta vidhānena sthāpayet pātrasaṃtatiṃ |  
puṣpādinā samuddhṛtya viṃduṃśaṃkhāmṛtasya ca ||  
  
niḥkṣipet sarvapātreṣu sarvaṃ divyaviciṃtayet |  
ekaṃ pātrāṇi saṃsthāpya te naiva tarpaṇaṃ caret ||  
  
atrādau śarīrasthaṃ devatarpaṇaṃ ||  
  
śuddhe dravyeṇa tenāpi gaṃdhapuṣpākṣaṃtairapi |  
nyāsokta sarvamaṃtraiśca svātmānaṃ plāvayet tathā ||  
  
mūrddhni śrīgurupaktiṃ ca mūlādhāre tu pādukāṃ |  
divyaughaṃ tarpayedādau ādināthaḥ sadāśivaḥ ||  
  
īśvaro rudraviṣṇuśca brahmāpatnīyutāstime |  
bhavaṃti dvādaśa ca te siddhau ghaṇṭhān pratarpayet ||  
  
sanakādyāśca catvāraḥ su jātaścārubhūṣitaḥ |  
sanatkumāro vyāsaśca vāmadevaḥ sakastathā ||  
  
dattātreyo raivatako dvādaśaitetha mānavān |  
tarpayet ṣaṭ nṛsiṃhaṃ ca maheśaṃ bhāskaraṃ tathā ||  
  
maheṃdraṃ mādhavaṃ viṣṇuṃ nāmāṃte tu prayojayet |  
mahāśivaṃ ca siddhaughe mānavaughe sadāśivaṃ ||  
  
śivaṃ tu paramaṃ divyaṃ pīṭhapūjāṃ tataścaret ||  
  
ete kaula vāmayoḥ sāmānya guravaḥ ||  
  
brahmaraṃdhre svakemaṃtrī mudrayā tatvasaṃjñayā |  
tarpayed gurupātrīya dravyeṇaugha trayaṃ sudhīḥ ||  
  
p. 121a)  
  
svagurūnapi saṃtarpya trissakṛdvā viśeṣataḥ |  
ātmano hṛdayāṃbhoje parigaṇāvṛtāṃ ||  
  
devī pātrāmṛtenāpi tarpayet kulanāyikāṃ |  
śuddhidravyaṃ samādāya tarpaṇaṃ tatvamudrayā ||  
  
aṃguṣṭha tarjanīmadhye śuddhiṃ saṃgṛhya vāmataḥ |  
vāmena dakṣiṇe vāpi devīṃ saṃtarpayet sudhīḥ ||  
  
atha tatvaśuddhiṃ kuryāt ||  
  
oṃ prāṇāyānavyānodāna samānāse śuddhyaṃtāṃ jyotirahaṃ virajāmi vipāpmā   
bhūyā saṃsvāhā ||  
  
oṃ pṛthivyaptejā vāyvākāśāni me śuddhyaṃtāṃ jyoti ||  
  
oṃ prakṛtya haṃkāra vuddhimanaḥ śrotrāṇi me śuddhyaṃtāṃ ||  
  
oṃ tvak cakṣuḥ śrotrajihvāghrāṇavacāṃsi me śuddhyaṃtāṃ ||  
  
oṃ pāṇipādapādyūpastha śabdā me śuddhyaṃtāṃ ||  
  
oṃ sparśarūparasagaṃdhākāśāni me śuddhyaṃtāṃ ||  
  
oṃ vāyustejaḥ salilabhūmyātmāno me śuddhyaṃtāṃ ||  
  
saptamaṃ trān parāmṛṣya hastābhyāṃ saptadhā punaḥ ||  
sarvāṃgaṃ saṃspṛśenmaṃtrī tatvaśuddhiriyaṃ matā ||  
  
atha vaṭukādi validānaṃ ||  
  
avaśyamādau vāmādau kuryād vaṭukapūjanaṃ |  
mārgesmin vaṭuko mukhyaḥ surādyaṃtenarmitā ||  
  
vinā taṃtu na gṛhnaṃti devāstasmāttadarcanaṃ |  
apūjya vaṭukaṃ yaṃ tu mohāddevaṃ prapūjayet ||  
  
tasya pūjāphalaṃ nāsti vaṭukaśca kupyati |  
sa gaṇaṃ pūjayet tasmādgaṃdhapuṣpā savāmiṣaiḥ ||  
  
tat tanmaṃtrairvidhānena devatā prītimāpnuyāt |  
īśāna vahni nair-ṛtya vāyukoṇeṣu pūrvavat ||  
  
maṇḍalāni vidhāyātha pūrvavat pūjayet priye |  
pūrvavad validānaśca dadyāt sarvasamṛddhaye ||  
  
vaṭukāya maheśāni yoginībhyaśca vallabhe |  
gaṇeśakṣetrapālābhyāṃ pūrvavadvalimutsṛjet ||  
  
dakṣiṇe vaṭuke dadyāduttare yoginī valiṃ |  
sarvabhūta valiṃ dadyāt kṣetrapālāya paścime ||  
  
aṃguṣṭhānāmikābhyāṃ tu vaṭukāya valirmataḥ |  
kaniṣṭhāṃguṣṭha yogena yoginī valimāharet ||  
  
p. 121b)  
  
aṃguṣṭhā tarjanībhyāṃ ca kṣetrapāla valiṃ haret |  
tāratrayaṃ tato devī putroktvā vaṭuketi ca ||  
  
nātheti kapilajaṭābhārabhāsvarapiṃgala |  
trinetrāgnirjvālāmukha imāṃ pūjāṃ valiṃ vadet ||  
  
gṛhna gṛhna hū& phaṭ svāhā ||  
  
ṣaṭ catvāriṃśaddarśakaḥ ||  
  
maṃtramevaṃ samuccārya tataḥ ślokapaṭhedidaṃ |  
validānena saṃtuṣṭo vaṭukaḥ sarvasiddhidaḥ ||  
  
śāṃtiṃ karotu me nityaṃ bhūtavetālasevitaḥ |  
tāratrayaṃ sarvapūrvettyaḥ saṃtāni vadet kramāt ||  
  
yoginī būtabhūtādhipatītha ca ḍākinī ||  
  
śākinī trailokyavāsinī imāṃ pūjāṃ valiṃ gṛhna gṛhna hū& phaṭ tathā   
svāhā |  
ekapaṃcāśadakṣaraḥ yākācidyoginī raudrā saumyā ghoratarāparā ||  
  
khecarī bhūcarī vyomacārī prītistu me sadā ||  
  
ūrddhvaṃ brahmāṇḍatoyādi gaganatale bhūtale niṣkale pātāle vā'nale vā   
salilapavanayoryatra tatra sthito vā |  
kṣetre pīṭhopapīṭhādiṣu ca kṛtapadāḥ puṣpadhūpādike na prītā devyassadānaḥ   
śubhavali vidhināyāṃ tu deveṃdratulyāḥ ||  
  
etadaṃte maheśāni yāṃ vījaṃ yoginī tataḥ |  
bhyaḥ svāhā sarvavarṇāṃte yogināṃ padamālikhet ||  
  
kavacaṃ cāstramālikhya vahnijāyāṃ punarlikhet |  
anunamanunādevī yoginī valimāharet ||  
  
tālatrayaṃ tathaihye hi devīputra vaṭūkanā |  
thocchiṣṭahāriṇe hū& hū& phaṃ hū& vāṃ radvayaṃ vadet ||  
  
kṣetrapāleti sarveti vighnānnāśaya yugmakaṃ |  
sarvopacāraḥ sahitāmimāṃ pūjāvaliṃ dadet ||  
  
gṛhnagṛhna hūṃ phaṭ svāhā catuḥṣaṣṭhyakṣaro manuḥ |  
kṣetrapālasya saṃproktaḥ sarvasiddhipradāyakaḥ ||  
  
yasmin kṣatranivāsī ca kṣatrapālasya kiṃkaraḥ |  
prītoyaṃ validānena sarvarakṣāṃ karotu me ||  
  
anena manunā devī kṣetrapāla valiṃ haret ||  
  
gā& gī& gū& trayamālikhya ṅentaṃ gaṇapatiṃ vadet |  
varāṃte varadāṃte ca sarvāṃte janamālikhet ||  
  
p. 122a)  
  
mevaśaṃ cānayet yuktvā valiṃ gṛhna dvidhāpadaṃ |  
vahnijāyānvito maṃtrogaṇapasya valiṃ haret ||  
  
vāmabhāge kṛtasyātha maṇḍalasyo parikṣipet |  
ādhāraṃ pūjayet tatra pātraṃ cānnodakānvitaṃ ||  
  
svakāraṇaṃ maṃtrayitvā sarvabhūta valiṃ haret |  
ṣoḍaśārṇena manunā trivāraṃ vīravaṃdite ||  
  
tāraṃ ca bhuvaneśāni sarvavighna padaṃ tataḥ |  
kṛdbhyaśca sarvabhūtebhyo hūṃkāraṃ vahnivallabhāṃ ||  
  
samuccaran valiṃ dadyān mudrayā tatva saṃjñayā |  
tātratrayaṃ vadet sarvabhūtebhyaḥ sarva eva ca ||  
  
paṃcādbhūtapatibhyo hṛduḥ saptadaśākṣaraḥ |  
bhūtā ye vividhākārā divyabhaumāṃtarīkṣagāḥ ||  
  
pātātala saṃsthāśca śivayogena bhāṣitāḥ |  
dhruvādyāḥ satyasaṃdhāśu iṃdrādyāśca vyavasthitāḥ ||  
  
tṛpyaṃtu pretamānaso bhūtā gṛhnaṃ tvimaṃ valiṃ ||  
  
iti śrītaṃtraciṃtāmaṇau kaulavāmayoḥ sāmānyanityārcanāyāṃ   
tanmārgotpattipūrvaka śrīpātrādisthāpanāṃtanirṇayo nāmāṣṭādaśaḥ   
prakāśaḥ || 18 ||  
atha pūjāmāha ||  
  
paśuvīradivyabhedāt pūjāsthānaṃ tridhā mataṃ |  
gauṇaṃ mukhyaṃ cottamaṃ ca tadidānīṃ nigadyate ||  
  
paśūnāṃ kalpite yaṃtre pūjāgauṇī prakīrtitāṃ |  
vīrāṇāṃ likhite yaṃtre viṃdau śakteśca sthāpanaṃ ||  
  
sveṣṭarūpāṃvatāṃ dhyātvā pūjanāt mukhyatāṃ gatā |  
divyānāṃ divyacakre tu pūjanaṃ cottamaṃ mataṃ ||  
  
jīva cakre maheśāni prasannāsti niraṃtaraṃ |  
jīvacakrasya vijñānī kalau durlabha eva ca ||  
  
vālukāyā bhavettailaṃ vaṃdhyāputraṃ prasūyate |  
khepuṣpamapi jāyaṃte ayonirmanujo pivā ||  
  
jīvackrasya vijñānī kalau kvāpi na bhairavet |  
agrasthānaṃ parityajya bhikṣāmaṭatidurmatiḥ ||  
  
tathā jīvaṃ parityajya paridhāvati dhāvati |  
aho jīvasya vijñānī śivatulyo naro bhavet ||  
  
kalpite vā mahādevī sāṃgāṃ sāvaraṇāṃ yajet |  
saṃpūjya pīṭhapūjāṃtaṃ tasmin siṃhāsanetha vā ||  
  
abhedavudhyā deveśi akṣatāṃ sthāpya pūjayet |  
pīṭhapūjā samācārya paṃcopacāratorcayet ||  
  
p. 122b)  
  
pūjya siṃhāsane sthāpya sudhāsiṃdhau samarcayet |  
tatpīṭhaṃ tu bhavedekaṃ sarvāsāṃ pīṭhamuttamaṃ ||  
  
mukhyaṃ tu devadeveśi yaṃtre pīṭhaṃ samarcayet |  
tadyaṃtraṃ siṃhapīṭhe tu sa pīṭhāṃ sthāpayecchive ||  
  
sā pīṭhā tatra deveśi bhavedā vṛttidevatā |  
pīṭhā vṛttiśca vā kāryā sarveṣāmatamīritaṃ ||  
  
tatra pīṭhe mahāyaṃtraṃ sveṣṭa devātmakaṃ mahat |  
jīvacakretha vā yaṃtraṃ bhāvyaṃ likhyaṃ maheśvarī ||  
  
eteṣāmabhāve pūjāsthānamāha ||  
  
liṃgesthaṃtrilavahyostu phalake mūrddhni maṇḍale |  
mūrtau kuḍye ca hṛdaye pūjā daśa su kīrtitā ||  
  
arūpaṃ rūpiṇaṃ kṛtvā karmakāṃḍaratājanāḥ |  
gavāṃ sarvāṃ gajaṃ kṣīraṃ prasavet stanmukhādyathā ||  
  
tathā sarvamato devaḥ pratimādau virājite |  
ābhimukhyārci viṃvasya pūjāyāśca viśeṣataḥ ||  
  
sādhakasya ca viśvāsāt sānnidhyaṃ devatā labhet |  
gavāṃ sarveśarīrasthaṃ na karotyātmayoṣaṇaṃ ||  
  
sukarma racitaṃ dattaṃ punastāneva poṣayet |  
evaṃ sarvaśarīrasthaḥ sarpicet parameśvaraḥ ||  
  
upāsanā vinā devi na dadāti phalaṃ nṛṇāṃ ||  
  
atha pīṭhapūjā ||  
  
pīṭhapūjā vidhānena pīṭhaṃ saṃpūjayedbudhaḥ ||  
  
tata āvāhayeddevīṃ maṃtrābhyāṃ pūjayet tathā |  
mahāpadmavanāṃtasthe kāraṇānaṃta vigrahe ||  
  
sarvabhūtahite mātarehye hi parameśvarī |  
deveśi bhakti sulabhe sarvāvaraṇa saṃyute ||  
  
yāvattvāṃ pūjayāmīha tāvattvaṃ susthirā bhava |  
dhyātvā mudrāṃ pradarśyātha gaṃdhapuṣpākṣatādibhiḥ ||  
  
cinmayasyā prameyasya nirguṇasyā śarīriṇāḥ |  
sādhakānāṃ hitārthāya brahmaṇorūpakalpanā ||  
  
sakalīkṛtya tatprāṇāṃtadīyānīṃdriyāṇi ca |  
pratiṣṭhāpyārcayeddevānanyathā niḥphalaṃ mataṃ ||  
  
maṃtrahīnaṃ kriyāhīnaṃ taṃtrahīnaṃ ca yadbhavet |  
yadyat sādhayate sarvaṃ hīnamaṃgaṃ yathā tathā ||  
  
devasya maṃtrarūpasya yaṃtravyāpti sa jānatāṃ |  
kṛtārcanādikaṃ sarvaṃ vyathāṃ bhavati śāṃbhavi ||  
  
ṣoḍaśairupacāraistu sāṃgāṃ sāvaraṇāṃ yajet |  
praṇavādi namoṃ tena tattannāmnāṃ samarcayet ||  
  
atha krameṇa ṣoḍaśopacāramaṃtrāḥ ||  
  
idaṃ tu āsanaṃ dattaṃ mayā suravarārccite |  
bhavaitasminniṣaṇātvaṃ yāvat pūjāṃ karomyahaṃ ||  
  
p. 123a)  
  
pādyagṛhna mahādevi sarvaduḥkhāpahārakaṃ |  
trāyasva varade devi ghorādasmādbhavārṇavāt ||  
  
snāne vastre ca naivedya dadyādā camanīyakaṃ |  
tacca svadhāyadairdadyān madhuparkaṃ tathā priye ||  
  
arghyaṃ svāhā padenaiva sarvamanyantamaḥ yadā |  
dūrvākṣata samāyukte vilvapatra samanvitaṃ ||  
  
śobhanaṃ śaṃkhapātrasthaṃ gṛhāṇārghyaṃ harapriye |  
caṃdrajātī lavaṃgailā kakkola sahitaṃ jalaṃ ||  
  
gṛhāṇā camanīyaṃ tvaṃ mayābhaktyā niveditaṃ |  
madhuparkaṃ maheśāni brahmaṇā parikalpitaṃ ||  
  
mayā niveditaṃ tubhyaṃ gṛhāṇa jagadīśvarī |  
madhuparka pradānāṃte punarācamanīyakaṃ ||  
  
dātavyaṃ prāśanāṃtesya yataducchiṣṭatā bhavet |  
vārīdaṃ himamāmodi prāsastyaṃ madhyameva ca ||  
  
mayā niveditaṃ bhaktyā snāhyanena sureśvarī |  
nānāvarṇa samāyuktaṃ paṭṭasūtrādi nirmitaṃ ||  
  
vāsaḥ śuklaṃ tathā raktaṃ gṛhāṇa tridaśeśvarī |  
dehaśobhākaraṃ pūtaṃ raṃjitaṃ rāgavastubhiḥ ||  
  
paridhatsvajaddhātrī vāso bhaktyā niveditaṃ |  
vāsasaḥ paridhānāṃte punarācamanīyakaṃ ||  
  
dātavyaṃ bhaktibhāvena smṛtyuktatvān manuṣyavat |  
divyaratna samāyuktaṃ vahnibhānu samaprabhaṃ ||  
  
alaṃkārātsvadaṃgāni śobhayaṃ tu sureśvarī |  
alikādhika śobhāyāḥ kārakaṃ nāgasaṃbhavaṃ ||  
  
atirāgi samutyiṃjaṃ siṃdūraṃ parigṛhyatāṃ |  
snigdhamullaṃ hṛdyatamaṃ dṛśāṃ śobhākaraṃ tava ||  
  
gṛhītvā kajjalaṃ sadyo netrāṇyaṃ jayapārvatī |  
tvatpādāṃ bhojana kharadyutikāri manoramaṃ ||  
  
araktakamidaṃ devi mayādattaṃ pragṛhyatāṃ |  
anulepena me tatte mahāsurabhiśītalaṃ ||  
  
mayā niveditaṃ devi gṛhītvā lepayāṃgakaṃ |  
idaṃ kusumamāmodi grāmāraṇya samudbhavaṃ ||  
  
ghrāṇa saṃtarpaṇaṃ hṛdyaṃ mayādattaṃ pragṛhyatāṃ |  
karpūrāgurusaṃmiśrovanaspati rasodbhava ||  
  
mayā nivedito dhūpo devadevi pragṛhyatāṃ |  
tvaṃ sūryaścaṃdrajyotīṣi vidyudagdhnostathaiva ca ||  
  
tvameva jagatāṃ jyotirdīpoyaṃ pratigṛhyatāṃ |  
nānāvidhāni ramyāṇi svādūni rasavaṃti ca ||  
  
mayādattāni gṛhyaṃtaṃ nivedyādi surārcite |  
phalamūlāni sarvāṇi grāmakānajāni hi ||  
  
nānākāra sugaṃdhīni gṛhāṇatvaṃ haripriye |  
caturvidhamidaṃ bhakṣyaṃ devi ṣaḍbhirasaṃyutaṃ ||  
  
sadātṛptakaraṃ ramyaṃmidamannaṃ pragṛhyatāṃ |  
gavyaṃ sarpiḥ payoyuktaṃ nānāmadhuramiśritaṃ ||  
  
p. 123b)  
  
niveditaṃ vedi mayā paramānnaṃ pragṛhyatāṃ |  
amṛtai racitaṃ divyaṃ ghṛtakhaṇḍavinirmitaṃ ||  
  
piṣṭakaṃ vividhaṃ svādu gṛhāṇa haravallabhe |  
modakaṃ svādu ruciraṃ karpūrādibhiranvitaṃ ||  
  
miśraṃ nānāvidhairdravyaiḥ pratigṛhyā śubhujyatāṃ |  
tāmrapātre sthitaṃ sīdhuṃpayogavyamathātra vā ||  
  
nārike rodakaṃ kāṃsye gṛhyaṇa śaṃkara priye |  
pānīyaṃ śītalaṃ svacchaṃ prasannaṃ ghanasārayuk ||  
  
bhojane tṛptikṛddevī kṛpayā parigṛhyatāṃ |  
bhojanāṃte pradātavyaṃ punarācamanīyakaṃ ||  
  
pūrvokte naiva maṃtreṇa sarvatraiva śucismite |  
phalapatraka saṃyuktaṃ karpūrādi suvāsitaṃ ||  
  
mukhakāṃtikaraṃ hṛdyaṃ tāmvūlaṃ pratigṛhyatāṃ ||  
  
athāgamoktamārgeṇa tarpayedali viṃdubhiḥ |  
aṃguṣṭhānāmikābhyāṃ tu nakhairniḥśabdamutkṣipan ||  
  
tryapātrasyaṃdamuṣṭau ca tarpayeddevatā mukhe |  
sakṛttarpaṇamutsṛjya japtvā mūlaṃ ca pādukāṃ ||  
  
aṃtaḥśakti manusmṛtya tarpayeddeha devatāṃ |  
aṃguṣṭho bhairavasthānaṃ caṇḍikāyāstvanāmikā ||  
  
tasmāttābhyāṃ tarpaṇīyaṃ yatra etat tayoḥ priyaṃ |  
aṃguṣṭha madhyamābhyāṃ ca vaśyakarmaṇi tarpayet ||  
  
tarjanyaṃguṣṭhayogena tarpayedābhicārake |  
kaniṣṭāṃguṣṭhayogena staṃbhakarmaṇi tarpayet ||  
  
evaṃ saṃtarpya devāgre gurupaṃkti prapūjayet ||  
  
karābhyāṃ cinmudrāṃ samudhva nṛkapālaṃ ca dadhatīṃśrita   
svarṇaprakhyātaruṇakusumālepavasanāṃ |  
kṛpāpūrṇāpāṃgī maruṇanayanāvarvarakacāmupetāṃ siddhādyairyajati   
gurupaṃktiḥ kṛtamatiḥ ||  
  
evaṃ svaṃpūjya dhūpaṃ ca dīpaṃ naivedyameva ca |  
āsavaṃ piśitopenaṃ bhakṣyāni vividhāni ca ||  
  
kadalpāni phalānyevaṃ tāṃvūlaṃ ca samarpayet |  
vaṭukādīn samucyaivaṃ kuladīpān pradarśayet ||  
  
īṣat pakvaḥ supiṣṭena kuryādvedāṃgulonnataṃ |  
dīpāṃ ḍamarukākārān trikoṇānati śobhanān ||  
  
karṣāhyagrahiṇaḥ kuryānnavasaptātha paṃca vā |  
aṃtastejo vahisteja ekīkṛtvāmitaḥ prabhān ||  
  
tridhā devyuparibhrāmya kuladīpaṃ nivedayet |  
samastacakra cakreśi yute devi tavāṃtike ||  
  
ārātrikamidaṃ devi gṛhāṇa mamasiddhaye |  
kuladīpān pradarśyātha śaktipūjāṃ samācaret ||  
  
athāśyāvaśyakatāmāha ||  
  
p. 124a)  
  
kaulikāvāpya kaulāvāye caitanmatavartinaḥ |  
teṣā nityā śaktipūjā prāhaivaṃ māṃpuradviṣaḥ ||  
  
kṛtāyāṃ śaktiṃ pūjāyāṃ saphalaṃ nityapūjanaṃ |  
akṛtāyāṃ manuṣyāṃ tu niṣphalaṃ nityapūjanaṃ ||  
  
tasmād yatyena saṃpūjya śaktirnityārcanādanu |  
devīdhiyaiva saṃpūjyā na sāmānya vadhūdhiyā ||  
  
abhyarcya devatā vuddhyā bhogapātraṃ nivedayet |  
tadaṃte kaṇyakāścāpi pramadāśca manoharāḥ ||  
  
saṃpūjya devatā vuddhyā dadyāt pātraṃ pṛthak pṛthak |  
anivedya tu yaḥ śaktyai kuladravyaṃ niṣevate ||  
  
pūjanaṃ niḥphalaṃ tasya devatā na prasīdati |  
maṃtramaṃtra samāyuktā samayācārapālikā ||  
  
kumārī vā vratasthā vā yogamudrādharāpi vā |  
pūjākāle svataḥ prāptā sā pūjyā sahasā vudhaiḥ ||  
  
tatorcanādikaṃ sarvaṃ maṃtrodakapuraḥsaraṃ |  
itaḥ pūrvādi manunāmaṃtrī devyai samarpayet ||  
  
śeṣaṃ dakṣiṇavat kuryāt taducchiṣṭādikaṃ tathā |  
śaktihīnā vṛthā pūjā śivahīnaṃ vṛthārcanaṃ ||  
  
śivaśaktiḥ samāpūjā sā pūjā sarvakāmadā |  
bhaktyābhāve dravyalābhe manaḥ śaktiṃ prapūjayet ||  
  
śeṣikā maṃtrito deyaṃ śeṣikāyai sa kathyate |  
aiṃ hṛducchiṣṭa cāṃḍālini mātaṃgi padaṃ vadet ||  
  
sarvevaśaṃkarī svāhā caika viṃśati varṇakaḥ |  
maṃtreṇānena nirmālyaṃ śeṣikāyai samarpayet ||  
  
devīmucchiṣṭa mātaṃgī dhyāyellokaikamohinīṃ ||  
  
vīṇāvādya vinodgīta niratāṃ nīlāṃśukollāsinīṃ viṃvoṣṭīṃ   
navayāvakārdracaraṇāmākarṇakeśāṃśukāṃ |  
hṛdyāṃgīsitaśaṃkhakuṃdadhavalāṃ māṇikya bhūṣojjvalāṃ mātaṃgīṃ   
praṇatosmisusmitamukhīṃ devīṃ śukaśyāmalāṃ ||  
  
kaulikaiḥ śaktisahitaistaducchiṣṭaṃ ca sevayet |  
svaśaktiṃ vīraśaktiṃ vā dīkṣitāṃ gururūpiṇīṃ ||  
  
pāpayitvā pivenmadhyamiti śāstrasya niścayaḥ |  
tataḥ śrīgururūpāya sākṣāt paraśivātmane ||  
  
karābhyāṃ pātramuddhṛtya sa dvitīyaṃ nivedayet |  
gurorabhāve tatpātraṃ jalamadhye ca niḥkṣipet ||  
  
pūjyaśaktiṃ śaktipātraṃ vīrebhyo vīrapātrakaṃ |  
anyebhyo yoginī pātraṃ svārthe syādbhogapātrakaṃ ||  
  
p. 124b)  
  
kuṇḍalī tarpaṇārthaṃ ca bhogapātraṃ samācaret |  
aṃtaḥśakti manusmṛtya tarpayeddeha devatāṃ ||  
  
atha yena prakāreṇa svīkuryuḥ pātramuttamaṃ |  
tattehaṃ vyāhariṣyāmi yathā rudreṇa bhāṣitaṃ ||  
  
prāṇāyāma vidhāyānu tat tanmaṃtra ṣaḍaṃgakaṃ |  
kurvīta bhaktibhāvena śaktyā vṛkṣādikaṃ tathā ||  
  
tatoghrāya tat tatpātraṃ dakṣahaste niveśayet |  
vāmahastānāmikāyāṃguṣṭhaṃ samabhiyojayet ||  
  
idaṃ hi tarpaṇī mudrā śudrūpā parikīrtitā |  
etayā mudrayā devi saṃhāraḥ kramato khilāt ||  
  
pātrā tu dravyamādāya tarpayeduditakraimaiḥ |  
aṃguṣṭhasyānāmikāyā nakhau yāvat pralimyataḥ ||  
  
vātanniveśanīyā hi mudrā vai kaulikādravaiḥ |  
nimīlya cakṣuṣī dhyāyede tadrūpeṇa kālikā ||  
  
mamāṃtarhṛdayāṃbhojaṃ praviṣṭā siddhidāyinī |  
mūlamaṃtraṃ paṭhan kuryāllalāṭe viṃducitrakaṃ ||  
  
paṃcaprāṇāhutī dadyāt karṣanmāṃsalavaṃ vade |  
ādau tāraḥ śiraḥ śeṣe madhye turyavibhaktigān ||  
  
prāṇāpāna samāno dānavyā nānekarūpiṇaḥ |  
maṃtraṃ paṭhan vakṣyamāṇaṃ niḥśabdaṃ tat piveddravaṃ ||  
  
svātmamūla trikoṇodyat sūryakoṭi samaprabhe |  
kuṇḍalyā kṛti cidrūpe hunedravyaṃ samaṃtrakaṃ ||  
  
anaṃtapātrabharitamidaṃ tat paramāmṛtaṃ |  
parāhaṃtā maye vahnau homasvīkāralakṣaṇaṃ ||  
  
idaṃ pavitramamṛtaṃ pivāmi bhavabheṣajaṃ |  
paśupāśa samucchedakāraṇaṃ bhairavoditaṃ ||  
  
anyaṃ maṃtraṃ paṭhintpatra maule yā jagadīśvarī |  
dharmādharma havirdīptamātmāganu manasā śruvā ||  
  
suṣumṇā vartmanā nityamakṣavṛttiṃ juhomyahaṃ |  
kāpālikānāṃ maṃtronyastamapivyāharāmite ||  
  
hṛdaṃ bhojagatāṃ devīṃ snāpayāmi sudhā rasaiḥ |  
tenāyaṃ bhavavaṃdho me vināśamupagacchatu ||  
  
evaṃ maṃtra trayaṃ proktaṃ pātrasvīkārakarmaṇi |  
nirmaṃtraṃ na piveddravyaṃ prāyaścittaṃ vidhīyate ||  
  
na kadācit pivenmadyaṃ nirmaṃtraṃ na pivet tathā |  
vinā maṃtraṃ pivenmadyaṃ samurāpo nigadyate ||  
  
pūrṇapātrakare dhṛtvā juhomi sādhakaḥ paṭhet |  
tato vīragaṇāḥ sarvejuṣasveti manuṃ vadet ||  
  
anyonyaṃ caṃdanaṃ kṛtvā pivet tat tadanujñayā |  
yathāvidhi dvitīyena gṛhnīyān maṃtramuccaran ||  
  
piśitaṃ māṣamātraṃ tu madyaṃ culukasaṃmitaṃ |  
svīkāryamādau guruṇā śiṣyebhyaḥ śeṣado bhavet ||  
  
p. 125a)  
  
nissaṃkonirmalo dhīro nirlajjāni kutūhalaḥ |  
nirṇīta vedaśāstrārtho varaṃdā vāruṇīṃ pivet ||  
  
devān pitṝn samabhyarcya vedīśāstroktavartmanā |  
guruṃ smaraṃ pivanmadyaṃ ṣādanmāṃsaṃ na doṣabhāk ||  
  
gurudaivatamaṃtrāṇāṃmaikyaṃ saṃbhāvayandhiyā |  
āgalāṃtaṃ piveddravyaṃ tataśca carvaṇaṃ caret ||  
  
māṃsaṃ matsyaṃ ca mudrāṃ ca maithunaṃ vai kramārcayet |  
svasaṃpradāya saṃyuktairvīraiśca sahapūjayet ||  
  
cittaḥ svātaṃtryasāratvāt tasmānaṃdamayetvataḥ |  
tanmayet vācca bhāvanāṃ bhāvaścāṃtarhite rase ||  
  
svasvātaṃtryavikāśāya surāsastena pīyate |  
tasmādiṣṭā surādevīṃ pūrṇāhaṃtā juhomyahaṃ ||  
  
maṃtreṇānena deveśi mūlamaṃtreṇa maṃtravit |  
anākulamanāḥ kuryān madhupānaṃ śaniḥ śnaiḥ ||  
  
yāvadullā sa paryaṃtamupadaṃśaiḥ pivanmadhuḥ |  
tataḥ pātragataṃ hālāviṃdu bhūmau prapātayet ||  
  
ucchiṣṭaṃ bhairavāyeha dadyān maṃtramanuṃ paṭhan |  
maidhamāyāramāvīje ehyesyucchiṣṭa bhairava ||  
  
visaṃdhi ca valiṃ gṛhya yugaṃ svāhā ca paścime |  
nighṛṣya tadbhūmitale pūrvavaccitrakaṃ caret ||  
  
yenyepi pātraṃ svīkuryusteṣāmapyeṣa hi kramaḥ |  
pānabhedaphalollāsaḥ pramāṇasthiti lakṣaṇaṃ ||  
  
avijñāya caredyastu ma bhavedā padāṃ padaṃ |  
pānapaṃcavidhaṃ proktaṃ mahādivyādi bhedataḥ ||  
  
mahādivyaṃ tathā divyaṃ vīraścaiva mahāpaśuḥ |  
paśuvaṃdyaḥ śuciśceti paṃcadhā parikīrtitaḥ ||  
  
prāṇāpānau samāhārau pratyāhāramanaḥ sthiraṃ |  
bhānumaṇḍalakaṃ bhītvā iṃdumaṇḍalamadhyagaṃ ||  
  
suṣumṇā vartmanā nityaṃ surādhārā prakarṣaṇī |  
mahādivyamidaṃ proktaṃ śṛṇu divyaṃ maheśvarī ||  
  
divyaṃ devyagrataḥ pānaṃ vīramṛdvāsanottamaṃ |  
tyaktaḥ sarvapāśa mūle vāmanāmala saṃcaye ||  
  
kaulikācāra yogena paṃcatatvena tarpayet |  
ṣaṭcakra kramabhedena huneddravyaṃ sa maṃtrakaṃ ||  
  
dhyānārcana parāvasthāṃ vīrapānamanuttamaṃ |  
udvāsanottaraṃ devi vīrapānaṃ taducyate ||  
  
vīrapānaṃ dvidhā prokta paśupānaṃ śṛṇu priye |  
vīrapāne pūrvadhīro parastu paśurityapi ||  
  
āsakta lolupādaṃbho maṃtrārthe vā prasaṃgakaḥ |  
kārmukaḥ kāryanirdeśe paśupānaṃ taducyate ||  
  
sarvaiḥ kulīnaiḥ sthitvā tu vinā pūjāṃ sa garvitaiḥ |  
yatpānaṃ krīyate devi paśupānaṃ taducyate ||  
  
atopi śṛṇu deveśi paśupāne kramaḥ śive |  
ekākī madyapāpīya ekākī śaktibhukpriye ||  
  
p. 125b)  
  
maheśvarasya saṃsargaṃ na kadāpi karoti cet |  
paśupānamidaṃ proktaṃ mahādāridryadāyakaṃ ||  
  
vinā maṃtraṃ vinā dīkṣāṃ vinā guru mukhātpriye |  
yatpānaṃ kriyate mūrkhaiḥ paśupānaṃ vidurvudhāḥ ||  
  
mahāpaśuriti proktaḥ kaulavāmo śṛṇu priye |  
vāme rāmā manohārī colipātraṃ tu dakṣiṇe ||  
  
pānapātrān maheśāni vāmahastena tarpakaḥ |  
mahākaulo maheśāni bhūmausthāpya pratarpayet ||  
  
hastadvayena ceddevi kaula ityabhidhīyate |  
vāmadakṣavyatpayena vīrakaula prakīrtitaḥ ||  
  
alipātraṃ vāmapāṇau dakṣahastena tarpayet |  
kāmagauḍastu saṃproktaḥ caitanyākhyaḥ sa eva tu ||  
  
bhūmau sthāpya maheśāni hastayugmena tarpayet |  
ānaṃdākhyastu saṃproktaḥ vāma ityavidhīyate ||  
  
phalaṃ tu ||  
  
maṃtra saṃskāra saṃśuddho'mṛtapānena pārvatī |  
jāyate devatā bhāvo bhavavaṃdha vimocakaḥ ||  
  
ānaṃda brahmaṇo rūpaṃ tacca mokṣa vyavasthitaṃ |  
tasyābhivyaṃjakaṃ dravyaṃ yogibhistena pīyate ||  
  
divyapānarato vīro devī sāyujya māpnuyāt |  
deśiko vīrapānena devīlokaṃ hi gacchati ||  
  
sādhakaḥ paśupānena rauravaṃ narakaṃ vrajet |  
āraṃbhastaruṇaścaiva yauvanaḥ prauḍha eva ca ||  
  
tadaṃtaśconmanāsthānāṃvasthāścaiva saptamaḥ ||   
  
athaiṣāṃ lakṣaṇaṃ ||  
  
pātratrayaṃ syādāraṃbhaḥ kathitaḥ kulanāyike |  
tadaṃte taruṇaścaiva taruṇaṃ sukhadaṃ priye ||  
  
yauvanaṃ manasaḥ samyagullāsaḥ kathitaḥ priye |  
skhalanaṃ dṛṅmano vācāṃ prauḍhamitvabhidhīyate ||  
  
svābhīṣṭaveṣṭāvaraṇaṃ prauḍhāṃtaḥ parikīrtitaḥ |  
ūmanāḥ patanotthāna mūrchanācca muhurmuhuḥ ||  
  
deheṃdriyānāmavaśaścā navasthāni gadyate |  
bhojanāṃte viṣaṃ madyaṃ madyāṃte bhojanaṃ viṣaṃ ||  
  
amṛtaṃ tadvijānīyādyadantaṃ surayāsaha |  
carvaṇena yutaṃ madyamamṛtaṃ kathitaṃ sadā ||  
  
carvaṇena vināpānaṃ kevalaṃ viṣabhakṣaṇaṃ |  
tatastutvā namaskṛtya kuryāt saṃbhogamelanaṃ ||  
  
devatāgre tu saṃbhoge devatā prīṇanaṃ bhavet |  
etāsukāṃ vidānīya tataśca yonimaṇḍale ||   
  
pūjayitvā mahādevī tato maithunamācaret |  
dharmādharmahavirdīpte ātmāgnau manasā śruvā ||  
  
p. 126a)  
  
suṣumṇāvartmanā nityamakṣavṛttirjuhomyahaṃ |  
svāhāṃtoyaṃ mahāmaṃtra āraṃbhe parikīrtitaḥ ||  
  
tato japet priyaṃ gacchan devī tribhuvaneśvarīṃ |  
prakāśākāśahastābhyāmavalaṃ vyomanī śruvā ||  
  
dharmādharmakalā snehapūrṇamagnau juhomyahaṃ |  
svāhāṃtoyaṃ mahāmaṃtra śuklatyāge prakīrtitaḥ ||  
  
pramādādyadi lupyeta devatā sā prakupyati |  
vinā bhuktvā vinā pītvā vinā kṛtvā tu paṃcamaṃ ||  
  
sa pāpiṣṭhaḥ kathaṃ vrūte kālīmaṃtraṃ japāmyahaṃ |  
tasmāt sarvaprayatnena sādhayet paṃcamaṃ priye ||  
  
yadi cetkriyate naiva tasya duḥkhaṃ pade pade |  
yadi yocinta saṃgastyāttadānu kalpayogataḥ ||  
  
kartavyaṃ karmasāṃgārthaṃ nocedviphalamīritaṃ ||  
  
iti śrītaṃtraciṃtāmaṇau kaulavāmayoḥ sāmānyanityārcanāyāṃ   
pīṭhapūjādikuladravyaniṣevano nāmaikonaviṃśatitamaḥ prakāśaḥ || 19 ||  
nirgatya pūjāṃ gṛhato viharet svecchayā tataḥ |  
śṛṇu bhojana kālīyaṃ kartavya madhunā priye ||  
  
bhuṃjīta prācyabhimukhaścirakāji jīviṣu |  
yāmyadigvadano devī yaśaḥ kāmaṃ samaśrute ||  
  
paścimābhi mukho bhuṃkte īhamānodhikāṃ śriyaṃ |  
siddhimuktimabhilasadbhakṣayeduttarāmukhaḥ ||  
  
evaṃ sthite dharmapathe viśeṣācchaktyupāsakaḥ |  
sadottarāśābhimukhe'nnamadyāt saṃdhyayordvayoḥ ||  
  
validānaṃ tatra hetu nityāha bhagavācchivaḥ |  
yena kenādhyāsanena yasmin kasmin stathāsane ||  
  
upaviśyānnamaśnīyāttatu bhūmau kadācana |  
ādāvāca manaṃ kṛtvā dakṣe saṃsthā codakaṃ ||  
  
vāca ācamanīya matramaṃtranidadhīta vai |  
rātraupuraḥ pradīpaṃ ca divāgniṃ yaḥ sureśvarī ||  
  
tenāsya jāṭharo vahnirnitya siddho bhavedahe |  
bhūtapreta piśācānāṃ sānnidhyaṃ na ca jāyate ||  
  
rakṣāṃsinovalupyaṃti tadannaṃ taddhavistathā |  
nair-ṛtyāgrāṃ mārutāṃtā rekhāmudakadhārayā ||  
  
rodhaṃrāvāstramuccārya kuryād dakṣiṇapāṇinā |  
vāyavyagrāṃ tatheśānāṃ vasanāṃ tadanaṃtaraṃ ||  
  
p. 126b)  
  
aiśānakoṇādārabhyāgne yāṃtāṃ tadanaṃtaraṃ |  
āgneyāgrāṃ nir-ṛtyaṃ tāṃ sarvaśeṣe vibhāvayet ||  
  
maṇḍalaṃ madhyaviṃdvārgharakṣaḥ koṇe vahirlikhet |  
vajraṃ vāyavyakoṇe ca caṃdrarekhāṃ sa viṃdukāṃ ||  
  
īśānakoṇe vilikhedaṃ kuśaṃ vahnikoṇagaṃ |  
arvācyodīcyagāṃ rekhāṃ madhye kuryāt tataḥ paraṃ ||  
  
pratīcī prācyanugatāṃ punastaduparinyaset |  
rekhāgraṃ caṃdrarekhābhiḥ sa viṃdubhirupa spṛśet ||  
  
nirmite maṃḍale vāri dhārayaivaṃ varānane |  
svayaṃ vānyotha vā tatranyasedbhojanabhājanaṃ ||  
  
tadupaskaravastūni cāvaṃtiracitāni hi |  
pṛthak pṛthaktayā tatra vinyasedbhājanāgrataḥ ||  
  
tato dakṣiṇahastena tadannaṃ vāriṇokṣitaṃ |  
śirasyaṃ jalimādhāya praṇavediṣṭa rūpiṇaṃ ||  
  
haviraktaṃ vidhāyādau te manāloḍitaṃ tataḥ |  
gṛhītvā dakṣahastena kiṃcidannaṃ jalānvitaṃ ||  
  
ghanavījaṃ samuccārya paryanyaṃ cabhyasaṃtimaṃ |  
namastasyānu nair-ṛtya koṇe pūrvādike nyaset ||  
  
tārāt prajāpatibhyonu hṛduccāryāni lāhvaye |  
dadyāṃ dannaṃtoya yutaṃ tatra aiśānamaṃḍale ||  
  
kṣudbhyo namastasya vījaṃ pūra uktvā valiṃ nyaset |  
tadvahṛdbhyonamaḥ procya tadvījādyaṃ surārcīte ||  
  
dadyāt sṛṇu pariṣṭānnu sattoyānnaṃ ca dādhakaḥ |  
tataḥ svadakṣe pūrvasyāṃ kuryādvartula maṇḍalaṃ ||  
  
ārabhya pūrvarahito yāvatsyurvidigeśvarāḥ |  
tāvadvādyātsatoyānnaṃ paṭhenmaṃtraṃ pṛthak pṛthak ||  
  
caitanyaṃ praṇavo māyāpāśaḥ kāmaśca śākinī |  
yoginī kamalā ceti vījānyaṣṭau pṛthak pṛthak ||  
  
puṣṭiḥ kāṃtirvalaṃ buddhivīryaṃ jñānaṃ tathaiva ca |  
buddhiḥ siddhiritihyaṣṭau bhinnabhinnapadāni hi ||  
  
dāyai namaśca sarvebhyaḥ krameṇa parikīrtayet |  
ekāstu kālikā devyāḥ śaktirūpāstu mūrtayaḥ ||  
  
parivāratayākhyātā annādhiṣṭādya īritāḥ |  
etāstattat pradāyinyaḥ syurannena prapūjitāḥ ||  
  
tato bhojanapātrāgrecitastimita īritaḥ |  
ṣaṇmaṇḍalāni kurvīta vāriṇākṣallakāni hi ||  
  
p. 127a)  
  
teṣāmadhastāt kramato viṃdustāvat samācaret |  
yāvaddhastenotpatati piṃḍī kartuṃ ca śakyate ||  
  
tāvat tatra puro datvā vāriṇā tat samutsṛjet |  
adhogatistaduparitadaṣṭamanavastataḥ ||  
  
ataḥ paraṃ krameṇaiva maṃtrān dvādaśa tāṃtrikān |  
vakṣyamāṇānmayā devi sāvadhānā niśāmaya ||  
  
tāro māyā carāvaśca kūrcakuṃḍe sa karṇike |  
surasaścāpi phetkārī ghaṭī ceti na caiva hi ||  
  
vījāni purato datvā haṃsārādi trikūṭakaṃ |  
ehyehi saṃbhāṣya tato bhagavatyapi kīrtayet ||  
  
guhyakāli tataḥ procya sarvākhyāya na kāriṇi |  
idamannaṃ visaṃhyutkā gṛhnakhādi yugaṃ yugaṃ ||  
  
balaṃ buddhirmeṃdriyāṇi tato naṃtaramīrayet |  
mayidhehi dvayaṃ cāpi sarvāṃtaryāminīti ca ||  
  
tataḥ sarvamidaṃte ca svedatāṃ tadanaṃtaraṃ |  
prasīda dvitayasyānuroṣāstre śira eva ca ||  
  
maṃtreṇānena devyai tu valyannaṃ vinivedayet |  
annapiṇḍaṃ punaścānyatsaṃparisthāpya maṃḍale ||  
  
udīryamāṇamanunā samutsṛjya nivedayet |  
sārasvataramā kāmaprāsādāṃkuśakālikā ||  
  
ḍākinī preta bhairavyaḥ puro vījāni vai nava |  
kūṭatrayaṃ ca tadanu paiśācaḥ khecarīkulaṃ ||  
  
yoginī ḍākinībhyonunumamannavaliṃ vadet |  
nivedayāmi ca tataḥ saumyā bhuktvā bhavaṃ tu ca ||  
  
siddhiṃ dadatvanu mayi kṛpāṃ dadatu kīrtayet |  
prabhaṃjanādi vījāliṃ tataḥ saptasamullikhet ||  
  
aḍākinī mahārātriṃ roṣamastra trayaṃ śiraḥ |  
idānīma vadhe hitvaṃ vināyaka valiṃ śubhaṃ ||  
  
pūrvavanmaṃḍale datvā valyannaṃte manairyutaṃ |  
jalpiṣyamāṇa maṃtreṇa gaṇā'dhipatayepayet ||  
  
vedādi pāśa garuḍayoginī caṃdradakṣiṇāḥ |  
valiḥ padmeśca taṃdrā ca kūṭā siddho prabhānavāḥ ||  
  
mahāgaṇādhipataye vighnarājāya cetyapi |  
imaṃ sopasthala valiṃ daded gṛhnayugaṃ tataḥ ||  
  
bhakṣaya dvitayaṃ cāpi sarvān vighnān tataḥ paraṃ |  
vināśa yadvayaṃ cārumamāriṣṭaṃ dahadvayaṃ ||  
  
vījamāpsarasa caiva māścarya vaiśvadevakaṃ |  
ṛṣabhaṃ ca prayojaṃ ca paṃcaitānī nayet kramāt ||  
  
p. 127b)  
  
astra trayānu svāhā ca tārtīyomaturīritaḥ |  
turyaṃ vaṭukanāthasya maṃtramākarṇaya priye ||  
  
puroktavat piṇḍitānnaṃ maṇḍale vinidhāya vai |  
samuccarantimaṃ maṃtraṃ vaṭukāya samarpayet ||  
  
tāracaitanya pāśahnī bhāruṇḍā kūrcakākinī |  
kālādityai na vaitāni vījāni coccaret punaḥ ||  
  
raudrā naṃdā calākhyātān kūṭāṃ strīṃ stadanaṃtaraṃ |  
ehyehi tadanuprocya mahāvaṭukanātha ca ||  
  
imaṃ vali gṛhīṇānu sarvasiddhi dada dvayaṃ |  
mamaśatruṃ nāśaya dvirdehadvirmāraya dvayaṃ ||  
  
sarvaiśvaryadehi yugmaṃ dāpaya dvitayaṃ tathā |  
sa sauraṃgaṃ carpaṭādi catuṣkaṃ tadanaṃtaraṃ ||  
  
rauṣāstrayostristriruktvā sarvaśeṣe śiro vadet |  
adhunā kṣetrapālasya śṛṇvaṃ tu valimuttamaṃ ||  
  
puro vatsadalaṃ datvā maṃtramenaṃ samuccaret |  
caitanya māyākamalājaṃbha sāhasamekhalau ||  
  
tāṭaṃ kamaṃdasvārṇā ca vījāni purato na ca |  
kūṭatrayaṃ tato brūyān māyāmaṃdāragahvaraṃ ||  
  
hetukādipadaṃ procya bhīṣaṇāṃtebhya ityapi |  
sarvebhyaḥ kṣetrapālebhyaḥ imaṃ valiṃ mitīrayet ||  
  
dade saumyā bhavenmuktvā mamasiddhiṃ samullikhet |  
prayacchaṃ tu tataḥ śatrunnāśayaṃ tu ca kīrtayet ||  
  
hūṃ phaṭ svāhā bhaveccheṣa ityuktvā vāriṇot sṛjet ||  
  
atha ṣaṣṭhavale maṃtraṃ kathayāmi śucismite |  
dīyate parivārebhyoyamuccārya phalārthibhiḥ ||  
  
caitanya tārakamalā pāśaroṣa vadhusmarā |  
tataḥ trāsāda śākinyo purovījāni vai navaḥ ||  
  
bhagamāli kalāmāli vedavatyastataḥ paraṃ |  
ratnakuṃbhaḥ puṣpamālā cūḍākūṭaṃ tataḥ paraṃ ||  
  
ekāvalī tato vajrakavacaṃ brahmakarparaṃ |  
jagadā vṛtitvījaṃ ca daśamaṃ parikīrtitaṃ ||  
  
mahākalpasthāyi nāma jñeya mekādaśaiva hi |  
pārijātāhvayaṃ kūṭaṃ tadvādaśatamaṃ bhavet ||  
  
ekaviṃśatirevasyāt saṃkhyā vai vījakūṭayoḥ |  
guhyakālī sahacaraṃ yāvadeka padādanu ||  
  
parivārapadaṃ cāpi dvayamevetyasaṃmitaṃ |  
tataḥ saṃdhānasahitamimamannavaliṃ vadet ||  
  
p. 128a)  
  
gṛhna dvayaṃ makṣayadviḥkhāhi dvitayameva ca |  
uktvā kṛtyābhicārāṃśca dahadvirnāśayadvayaṃ ||  
  
sarvasaṃpadamābhāṣya dada dehi dvayaṃ dvayaṃ |  
śatrūn dviḥsaṃhārayoccārya śeṣe kūrcāstrakāni ca ||  
  
valimaṃtrā ṣaḍevaṃte kathitā jagadīśvarī |  
ūrddhvastha maṃḍaleṣvetairutsṛjet sādhakocalīn ||  
  
eṣāmadhastādye proktāḥ viṃdavaḥ ṣaṭpuro mayā |  
taddevāṃstasya maṃtrāṃśca kathayāmyadhunā tava ||  
  
jātavedācāduvaścaśanyagastyau tataḥ paraṃ |  
kālāgni rudrastadanu paṃcamaḥ parikīrtitaḥ ||  
  
kalpāṃtakālī ṣaṣṭhī tu vijñeyā tadanaṃtaraṃ |  
turyerkeṣaḍimeśabdāḥ kartavyaḥ suravaṃdite ||  
  
nidheyā kramaśaḥ kiṃtu vedādi hṛdayāṃtaraṃ |  
etairma * (?) bhirutsṛjya tat taddevebhya odanaṃ ||  
  
mūladevyaiḥ sarvamantamutsṛjet tadanaṃtaraṃ |  
uktamaṃtra dvayaṃ tatra vaidikaṃ tāṃtrikaṃ tathā ||  
  
dadyādu bhayamuccārya krama eṣa śivoditaḥ |  
tatrādau vaidikaṃ vacmi vakṣye tadanu tāṃtrikaṃ ||  
  
idamanna prāṇa dhanurddhāraṇā kāraṇaṃ sadā |  
yathā vibhava saṃbhārasaṃbhārita surī kuru ||  
  
tvamevānnaṃ tvamevātrītvaṃ dātrī tvaṃ grahītryapi |  
tvaṃ bhoktrī ca vidhātrī ca saṃhatryaṃpija nitryapi ||  
  
kalpāṃta kālanartaktvai mahāsaṃhāra mūrtaye |  
trilokī grāsakāriṇyai kimannaṃ te pradīyate ||  
  
tathāpi bhaktibhāvena yatta devi niveditaṃ |  
tadannaṃmayi vātsalyāt sādarādbhuṃkṣvakālike ||  
  
nivedyānena maṃtreṇa tāṃtrikaṃ samudīrayet |  
tāromaidhaṃ ca māyā ca prāsādo me ca yoginī ||  
  
pretaḥ paroḍākinī ca phetkārī hārakarṇike |  
saṃhārādi trayaṃ bhokakūṭādyaṃ tadanaṃtaraṃ ||  
  
padaṃ siddhi karālīti siddhito vikarāli ca |  
bhagavatpatha saṃkīrtya guhyakālī tato vadet ||  
  
idamannaṃ visaṃdhyuktvā bhuṃjakhāhi yugaṃ yugaṃ |  
bhakṣaya dvitayaṃ cāpi māṃrakṣayugalaṃ tataḥ ||  
  
lajjā mahācaṃḍayogeśvarīti tadanaṃtaraṃ |  
vajrakāpāli tatra khecarī cakranāyike ||  
  
hasadvayaṃ valgayugaṃ peṣṭiḍiṃḍimadāruṇaḥ |  
roṣasyāstrasya ce tristri svāhāśeṣe vyavasthitaṃ ||  
  
paṭhitvemaṃ manuṃ sarvaṃ kṣipedatvannamūrddhani |  
nimīlya nayane tiṣṭhet kṣaṇaṃ tadanu pārvatī ||  
  
āpośānaṃ tataḥ kuryādimaṃ maṃtramudīrayet |  
imamannaṃ havyaśeṣaṃ devyucchiṣṭhaṃ rasānvitaṃ ||  
  
p. 128b)  
  
asvāmi svargakaṃ valyadharmakāmārtha siddhaye |  
ityuccārya manuṃ namaḥ śiro vāma kaniṣṭhayā ||  
  
gaṇḍūṣaṃ brahmatīrthena spṛśan sthālī caredvudhaḥ |  
tato dakṣakarāṃguṣṭhānāmike yojite caran ||  
  
haviraktaṃ stokamannaṃ gṛhītvā vadane nyaset |  
prāṇāhutībhirjuhuyādanyābhirapi pārvati ||  
  
nānāmatīyāṃtadrīkathayāmyavadhāraya |  
tārāgni jāyayormadhye vibhaktyā turyayānvitā ||  
  
krameṇa vāyavaḥ paṃca teṣāṃ nāmāni vai śṛṇu |  
prāṇāpāna samāno dānavyānāḥ parameśvarī ||  
  
rāṃtyānayābhāṇḍikerojudvatyanyānapi priye |  
nāgaḥ kūrmaśca kṛkaro devadatto dhanaṃjayaḥ ||  
  
etasmādadhikaṃ kiṃcit kuryuḥ kāpālikā kramaṃ |  
yuktiyuktaṃ tamapite kathayāmi varānane ||  
  
tayorevāṃtareśabdau dvau dvau syādaṃtimau sadā |  
kṛtvā vigrahitau pūrvoktarītyā juhuyācchanaiḥ ||  
  
kṣaṭ tṛpau ca śramālasya nidrātaṃdre tathaiva ca |  
kāmakrodhau lobhamohau madamānau tataḥ paraṃ ||  
  
rogaśokau janmamṛtyurddharmādharmau kṛtā kṛte |  
puṇyapāpe divārātrau jñānajñāne śubhā'śubhe ||  
  
jāgrat svapnau khaluḥ suṣupti turīyaṃ ca tatonu ca |  
bhāvābhāvau svargamartyau tataḥ satyānṛte priye ||  
  
tasmāt prakṛti puruṣau tanmātreṃdriya ityapi |  
jīvātmā paramātmānau vaṃdhamokṣau tathaiva ca ||  
  
caturviṃśatimau viṃśat prativiṃvau varānane |  
sarvaśeṣe parijñeyaḥ śivaśaktiśca sādhakaiḥ ||  
  
paṃcaviṃśati saṃkhyākametat tatvamudīritaṃ |  
tebhyastvāhuti saṃproktā yāmalādhipaśastutā ||  
  
anityatvena vedādhvapāpināṃ saṃmatātviyaṃ |  
kaulācāravatāṃ kiṃtu nityatvena prakīrtitā ||  
  
paṃcatriṃśāhutiḥ śreṣṭhā daśamadhyādhamātataḥ |  
evaṃ tiṣṭhati siddhāṃte prāṇāhutyāmatāṃtare ||  
  
yāvadyasya bhavecchakyaṃ tāvat tena vidhīyate |  
yāvat prāṇāhutīḥ kuryāt tāvadbhojanabhojane ||  
  
kaniṣṭhā tiṣṭhati tathā maunaṃ cāpi vidhīyate |  
tatastadannaṃ bhuṃjīta yaddevyai viniveditaṃ ||  
  
p. 129a)  
  
na hasan grāsamaśnīyānnāti riktaṃ na vāmanaṃ |  
na sa śabdaṃ pivettoyaṃ nādhikaṃ bhojanāṃtarā ||  
  
nyūnādhike rasānāṃ hi na viṃdyāt kiṃ ca pūjayet |  
naivedya saṃbhṛtau devyai yadyaddravyaṃ niveditaṃ ||  
  
mahāprasādabhūtaṃ tatsarvaṃ bhuṃjīta tatkṣaṇe |  
naikākyadyāt sādhakastu kaulān vālāṃśca vāṃdhavān ||  
  
sahopaveśayet tatra yatra bhuṃkte svayaṃ rahaḥ |  
eṣā mahāvaikaulikyo bhaveyuḥ sthāpitā api ||  
  
bhāgatrayaṃ pūrayīta jaṭharasyā śanaiḥ śanaiḥ |  
eko bhāgovaśoṣyaḥ syāt saṃcāro yonilāṃvunā ||  
  
tiktādyamamlamadhyaṃ hi madhurāṃtaṃ ca bhojanaṃ |  
āyurvedādiṣu prokta mātreyādi maharṣibhiḥ ||  
  
evaṃ nirvātya sakalaṃ bhojanaṃ sādhakaḥ svayaṃ |  
utkṣipya bhājano maṃtramanyatra sthāpayacchanaiḥ ||  
  
avaśiṣṭaṃ kiṃcidannamavaśya bhājane nyaset |  
tadannaṃ piṇḍitaṃ kṛtvā sa jalaṃ dakṣapāṇinā ||  
  
sthālyadho valimādadhyādu bhayatra varānane |  
ucchiṣṭa bhairavāyādau paścimāyāṃdiśi nyaset ||  
  
tathaivocchiṣṭa cāṃḍālyai pūrvasyāmapi ca kramāt |  
etayormaṃtra yugalamidānīmavadhārayet ||  
  
maidhaṃ māyāyoginī carāvarāmāsmarāśaruṭ |  
kulyāyoṭomuṃtālā ca vījānyetāni vai daśa ||  
  
ucchiṣṭa bhairavā yoktvā tathocchiṣṭa valiṃ vadet |  
gṛhna dvayaṃ bhuṃjayugmaṃ hū& phaṭ svāhā ca paścime ||  
  
athāparaṃ śṛṇu manuṃ pūrvasyāṃ yena dīyate |  
maidhaṃ pāśaḥ smarorāvaḥ kūrcaḥ kṣetrapatākinī ||  
  
pūtanāśakti liṃgaṃ ca rāvī ceti daśoddharet |  
ehyehyucchiṣṭa cāṃḍālinyanughaṃsadhi varjitaṃ ||  
  
virūpaveśa uddhṛtya mumukṣūktvā piśācini |  
iyamucchiṣṭa saṃbhāṣya valiṃ gṛhna yugaṃ tataḥ ||  
  
khādadvitayamasyānu mudrāṃ khecaryanaṃtaraṃ |  
yugaṃ prakaṭayaḥ procyaḥ saṃdhyūnamabhicāriṇī ||  
  
sāmarthyaṃ devi yugmaṃ ca piśācinyāstrayaṃ tataḥ |  
atrāpi caramejñeyā pūrvavaccaturakṣarī ||  
  
evaṃ manubhyāmetābhyāṃ datvā valiyugaṃ priye |  
tatraivā ca manaṃ kuryāt saḍaṃgaṃ tadanaṃtaraṃ ||  
  
p. 129b)  
  
prasāda yat tāṃvūlaṃ cāsya vāsanaṃ |  
tāṃvūlaṃ carvayan martyaḥ pavitraṃ śrīkaraṃ paraṃ ||  
  
śubhadaṃ sarvavarṇānāṃ mukhaśuddhiṃ karaṃ paraṃ |  
tāṃvūlaṃ dīpanaṃ rucyaṃ sarvavātaka bhāpadaṃ ||  
  
tyājyaṃ piktva bhrame raktenetroktvaṃ pekṣayepi ca |  
parṇāgraṃ parṇapṛṣṭaṃ ca cūrṇaparṇaṃ vivarjayet ||  
  
parṇamūle bhavedvyādhi parṇāgre pāpavuddhayaḥ |  
cūrṇaparṇaṃ haratyāyuḥ śirāvuddhi vināśinī ||  
  
tarjanyā cūrṇamādāya tāṃvūlaṃ na tu bhakṣayet |  
yadi khedati muḍhātmā rauravaṃ narakaṃ vrajet ||  
  
pūgo brahmādalaṃ viṣṇuścūrṇa devo maheśvaraḥ |  
kāṣṭhāyaṃ tu bhaveddevī tāṃvūlamatidurlabhaṃ ||  
  
eteṣāṃ saṃpradānena varddhate bhāgyasaṃpadaḥ |  
tāṃvūla samayaṃ devī tatra śṛṇu yathā kramaṃ ||  
  
śataparṇāni deveśi cakravartitarāya ca |  
gurubhyaḥ saṃpradātavyā dvātriṃśatparṇavīṭikā ||  
  
aṣṭāviṃśati bhūpebhyo vāṃdhavebhyo daśāṣṭakaṃ |  
jāmātre pakvaparṇāni vasudvādaśa vā priye ||  
  
paṃcaviṃśati śaktibhyaḥ putrebhyastatva saṃkhyakān |  
ṣaṭparṇāni ca śatrubhyasturīyaṃ dānamuttamaṃ ||  
  
parṇatrayaṃ śatrupakṣe daśaparṇāni vaśyayoḥ |  
vīrebhyaḥ ṣoḍaśa śive divyaughe vasu pīṭhayuk ||  
  
tadarddhaṃ caiva siddhaughe mānavaughe tadarddhakaṃ |  
mānyebhyaḥ saptaparṇāni kanyāyai paṃcaviṃśatiḥ ||  
  
caṃdrayuktaṃ maheśāni pautrebhyo daśapaṃca ca |  
stuṣāyai triṃśati śivedāsye caiva caturdaśaḥ ||  
  
anyebhyaḥ parameśāni viṃśat parṇāni dāpayet |  
paripūtrī tathā dāsī dāsaścaiva caturthakaḥ ||  
  
parivettā pārivettā ṣaṭtāṃvūladāyakāḥ |  
agradānaṃ ca śatrubhyo cakradānaṃ sumitrake ||  
  
tiryagdānaṃ sevakādau yathā yogena yojayet ||  
  
mlecchahastā chatruhastācchaṃki tasya tathaiva ca |  
atha vaidagdha hastasya tāṃvūlaṃ hi niṣidhyati ||  
  
ādyapīkobhiyoktavyo dvitīyalpajyatāṃ sataṃ |  
tṛtīyo gṛhyatāṃvūlāt tṛtayaṃ tṛtayaṃ kramāt ||  
  
patraṃ phalaṃ kādiraṃ ca cūrṇaṃ caiva caturthakaṃ |  
paṃcamaṃ tu sukhaṃ proktaṃ rāgaḥ ṣaṣṭha udāhṛtaḥ ||  
  
ṣaḍaṃgamiti saṃproktaṃ ṣaḍaiśvaryayutāyakaṃ |  
||  
  
p. 130a)  
  
tadgṛhītvā varārohe svecchayā viharet tataḥ |  
atha vā sāyaṃtana bhavaṃ kṛtyaṃ samavadhāraya ||  
  
saṃdhyāhnakālavat saṃdhyāṃ vaidikīṃ samupāsya hi |  
tāṃtrikīmācareddevī trivarṇasthāna cetaraḥ ||  
  
turyastu tāṃtrikīmevano bhāvapyavalājaghanaḥ |  
astaṃgamanavelāyāṃ mārtaṇḍasya niśā su vā ||  
  
atha nitya śivāvalidānaṃ ||  
  
vilvamūle prāṃtare vā śmaśāne vāpi sādhakaḥ |  
sthāpino jayino nityaṃ kāmye caiva kulākule ||  
  
māṃsa pradhāna naivedyaṃ saṃdhyākāle nivedayet |  
kālikālīti vaktavye tadā sā śivarūpiṇī ||  
  
paśurūpadharāyāti parivāragaṇaiḥ saha |  
bhuktvā rauti yadaiśānyāṃ mukhamuttolyasusvaraṃ ||  
  
tadaiva maṃgalaṃ tasya anyathā kuladūṣaṇaṃ |  
avaśyaṃ cānnadānena niyataṃ toṣayecchivāṃ ||  
  
nityaśrāddhaṃ yathā saṃdhyā caṃdanaṃ pitṛtarpaṇaṃ |  
tathaiva kulasevyānāṃ nityatā kulapūjanṃ ||  
  
paśurūpadharāṃ devīṃ yo nārcayati nirjane |  
śivārāveṇa tasyāśu sarvaṃ naśyati niścitaṃ ||  
  
japapūjāvidhānāni yatkiṃcit sukṛtāni ca |  
gṛhītvā śāpamādatte śivārodati nirjane ||  
  
ekayā bhujyate yatra śivayā kulabhairavi |  
tatraiva sarvaśaktīnī prītiḥ paramadurlabhā ||  
  
paśuśaktiḥ pakṣiśaktirnaraśaktiryathā kramāt |  
pūjanād dviguṇaṃ karma saguṇaṃ sādhako yataḥ ||  
  
tena sarvaprayatnena kartavyaṃ pūjanaṃ mahat |  
rājādi bhayamāpanne deśāṃtara bhayādike ||  
  
śubhāśubhāni karmāṇi viciṃtya valimāharet |  
gṛhna devi mahābhāge śive kālāgnirūpiṇī ||  
  
śubhāśubhaphalaṃ vyaktaṃ vrūhi gṛhna valiṃ tava |  
evamuccāryadātavyo valiḥ kulajanai priye ||  
  
tadi no bhujyate devi tadā naiva śubhaṃ bhavet |  
śubhaṃ yadi bhavet tatra bhujyate tadaśeṣataḥ ||  
  
evaṃ jñātvā mahādevi śāṃtiṃ svastyayanaṃ caret ||  
  
iti śivāvalidānam ||  
  
p. 130b)  
  
kṛta śaucastathā cāṃtaḥ punaḥ pūjālayaṃ viśet |  
puṣpasragdhūpanaivedya validīpādi saṃbhṛtiṃ ||  
  
pūjākālī navat kuryāt sādhayaṃtaṃ samarcane |  
ārātrikaṃ vibhavato dīpavṛkṣānapi priye ||  
  
kṣaṇaṃ nimīlya nayane dhyānaṃ pūrvoktavaccaret |  
tato vaddhāṃjaliḥ padmayugalaṃ samudīrayet ||  
  
yoginyo mātaraḥ siddhāḥ kṣetrapālān vināyakāḥ |  
tathā vaṭukanāthaśca cāmuṇḍā bhairavīgaṇāḥ ||  
  
vetālabhūtakuṃbhāṇḍāye cānye kālikānumāḥ |  
iha kurvaṃtu sānnidhyaṃ kurvehaṃ naiśikārcanaṃ ||  
  
paṭhitvetthaṃ tataḥ kuryādṛṣyādidviṣaḍaṃgakaṃ |  
vaktranyāsaṃ tataḥ kuryādāvaśyakatayāpriye ||  
  
anyānapi svecchayaivayāvacchakyān samācaret |  
vaktranyāsasya nityatvamitereṣāṃ ca kāmyataḥ ||  
  
itthaṃ nyāsādikaṃ kṛtvā svecchayā suravaṃdite |  
vaddhāṃjaliḥ punarapi ślokanekaṃ samuccaret ||  
  
he guhyakālī jagadīśvarī viśvamātaścaitanyarūpiṇī sadāśiva jīvatulye |  
dainaṃdina pracitayā pacayāpahatyaisāyaṃtanaṃ smaraṇamamvakaromitehaṃ ||  
  
paṭhitvemaṃ tataḥ puṣpaṃ gṛhītvāṃ jalinā priye |  
trikhaṇḍā mudrayā vāpi dhyānonmīlita dṛk caret ||  
  
atha trikhaṇḍāmudrā yathā ||  
  
parivartyakarau spṛṣṭāvaṃguṣṭhau kārayet samau |  
anāmāṃtargate kṛtvā tarjanyau kuṭilākṛtī ||  
  
kaniṣṭhike niyuṃjīte nijasthāna maheśvarī |  
trikhaṇḍeyaṃ samākhyātā tripurāhvāna karmaṇi ||  
  
pūrvastotrokta padyobhyāṃ na tu dhyāyediti kramaiḥ |  
yāvatvarkakaletekaṃ brahmeṃdreti dvitīyakaṃ ||  
  
śaktau pūrvoktavat kuryādā vāhanapuraḥsarān |  
upacārān ṣoḍaśabhirmaṃtraireva puroditaiḥ ||  
  
aśaktau kusumaiḥ sragbhirddhūpadīpaidirātrikaiḥ |  
naivedyairvalibhistotraiḥ pāṭhairapi japairapi ||  
  
daṇḍavat praṇameccāpi kuryāccāpi pradakṣiṇaṃ |  
kākūktibhiḥ prārthapītaḥ svasyābhīṣṭāni sādhakaḥ ||  
  
yadi vedvidyate devi pratimā yaṃtrameva ca |  
kalpayitvā tadākalpaṃ mṛdvāstaraṇa saṃvṛtaṃ ||  
  
p. 131a)  
  
sthāpayitvopadhānaṃ ca sā japet tatrakālikāṃ |  
naiśārcanopayuktāni syurvaidyāni ca yāni hi ||  
  
avaśyaṃ tāni bhuṃjīta śaktibhiḥ sādhakaiḥ saha |  
gītavādyādi nṛtyaṃtaṃ yathāśaktiṃ tataścaret ||  
  
sāyaṃtanīna sa śanaṃ kuryāt pūrvoktavat tataḥ |  
svayaṃ śayīta tadanusahasvābhiṣṭayāstriyā ||  
  
pracchirā vā dakṣaśirā modak paścimamastakaḥ |  
prāk śireśayane vidyā āyurvittaṃ ca dakṣiṇe ||  
  
paścime pravalā ciṃtāhāni mṛtyustathottare |  
kṛta śaucaḥ karapadairācāṃtaḥ su samāhitaḥ ||  
  
dīpe jvalati nadhvāṃtenā kṛtā pavanāśanaḥ |  
na ca stimitavatpāṇirnanagno nāpi kaṃcukī ||  
  
paṭhendusvapnanāśāya vakṣyamāṇānmarutpriye |  
jaganmātarmahāmāyekālike kālanāśini ||  
  
duḥsvapnaṃ hararudrāṇitvadbhaktaṃ pāhimāṃ sadā |  
bhūtapretapiśācādyāye bhīmādeva mānavaḥ ||  
  
rakṣo dānavadaityāśca ye nidrābhaṃgakārakā |  
duḥsvapnajāścaye doṣā mamahiṃsā karāścaye ||  
  
tetvatsmaraṇadaṃbholi nihitāyāṃ tu saṃkṣayaṃ |  
ye daṃdaśūkā vihagāvṛścikāḥ śūkayonayaḥ ||  
  
yeṣāṃ viṣaṃ vādhateṅgaṃ ye ca śṛṃgaviṣāstathā |  
viṣairvapuryutā kīṭāye codvegapradāyinaḥ ||  
  
śrutvā te kālikānāma vidravaṃ tu diśodaśaḥ |  
kālīkarālī cāmuṇḍā chinnamastā ca bhairavī ||  
  
harasiddhāsiddhilakṣmīrdvāmarī vābhravī tathā |  
mahāmārī tāmasī ca mātaṃgīśavareśvarī ||  
  
carcikā śivadūtī ca mahāmahiṣamardinī |  
ugracaṃḍākubjikā ca phetkārī guhyakālyapi ||  
  
etāste mūrtayo ghorāyāśca saumyāsureśvarī |  
mātaḥ śayānaṃ rakṣaṃ tu duḥsvapnaṃ nāśayaṃ tu ca ||  
  
cakrapāśāsi śūlarṣṭi gadā parighatomarāḥ |  
vajramudgarakuṃteṣu bhuśuṃḍī pāśapaṭṭiśaḥ ||  
  
yānyanyāpi ca deveśi karayorvidhṛtāni te |  
astrāṇi tāni rakṣaṃ tu svayaṃtaṃ māṃ maheśvarī ||  
  
tvadājñayā nārasiṃhī pūrvasyāṃdiśi pātumāṃ |  
vārāhī paścimāyāṃ ca dakṣiṇasyāṃ ca kālikā ||  
  
p. 131b)  
  
uttarasyāṃ ca cāmuṇḍā mahāghoratarāvatu |  
urddhaṃ tathādho digvidiśostvaṃ sarvatraiva pāhimāṃ ||  
  
śaktayoyāścate devi parivāragaṇāścaye |  
sarvatra sarvadā pāṃtu māṃ tvaccaraṇasevakaṃ ||  
  
tvadājñayaiva deveśi nānārūpadharāvubhau |  
devau māmavatāṃ viṣṇurudrau sarvasureśvarau ||  
  
varāho nārasiṃhaśca vāmanonaṃta eva ca |  
trivikramo hayagrīvaḥ ṣaḍaite pāṃtumāṃ sadā ||  
  
mṛtyuṃjayo nīlakaṇṭho dakṣayajña vighātakaḥ |  
tripurapnohariśmaśruḥ pinākī nīlalohitaḥ ||  
  
pramatheśaḥ kīrtivāsā virupākṣo maheśvaraḥ |  
ekādaśaitemāṃ pātu rudrāraudraḥ tanūdharāḥ ||  
  
sadā māmakṛtaṃ bhītiṃ kurustvaṃ guhya kālike |  
evamaṣṭādaśa ślokairakṣāṃ kṛtvān manaḥ priye ||  
  
śayitaściṃtayan kālīṃ nirviśaṃ kena ceta sā |  
sarvā niśāmayogajñogamayatyaiva nidrayā ||  
  
uttiṣṭeccoṣasi punaḥ prātaḥkṛtya cikīrṣayā |  
āhnikaṃ pūrvavat kāryaṃ svasvakalpokta vartmanā ||  
  
atha madhyamānāṃ nityārcanavidhiḥ ||  
  
athānyaṃ saṃpravakṣyāmiyaṃ vināduḥkhamāpnuyāt |  
prātarutthāya gurvādi smṛtvā śaucaṃ samācaret ||  
  
snānasaṃdhyāṃ tarpaṇaṃ ca vaidikaṃ tāṃtrikaṃ tathā |  
āgatya ca gṛhe paścāt prāṇāyāmatrayaṃ caret ||  
  
kuryācca mātṛkānyāsaṃ tathā chaṃdapi devatam |  
tanmaṃtrasya karāṃgākhya nyāsaṃ śaṃkhārgha saṃsthitiḥ ||  
  
maṃtrasnānaṃ devatāyāḥ pūjāpaṃcorikā |  
caṃdanāṃ te tvāvṛtīnāṃ puṣpaireva prapūjanaṃ ||  
  
vaiśva devottaraṃ tatra dadannāhuti paṃcakaṃ |  
mūlena homayet tat prāgjapaścāṣṭottaraṃ śataṃ ||  
  
vaidikākāśavalyaṃte pūjā cocchiṣṭa bhojitaṃ |  
tataḥ saṃprārthayeddevaṃ sāyaṃ saṃdhyā samācaret ||  
  
devāgāraṃ dīpadānaṃ proktaṃ saṃkṣepamāhnikaṃ ||  
  
atha pravāsa kārāgṛhādya śubhasthānāhnikaṃ ||  
  
athāparāhnikaṃ vakṣye tatsthāna daśake bhavet |  
mārge pravāse durge ca nāntaḥ prāptau manobhaye ||  
  
kārāgṛhe śubhesthāne sarpavyāghrādije bhaye |  
paracakrāgame kuryācchau cādyaṃ tu yathā tathā ||  
  
maṃtrasnānādikaṃ ciṃtya kṛtvā mānasapūjanaṃ |  
manasā hṛdayasyāṃtardhyātvā yogākhya pīṭhakaṃ ||  
  
p. 132a)  
  
tatraiva pṛthivīmadhye pūjāṃ devasya cācaret |  
yathā puṣpādibhiḥ pūjā vahirdeśe vidhīyate ||  
  
tathā hṛdyapi kartavyāḥ sarvāstāḥ pratipattaye |  
manasā jaṭhare home etadvipadi cāhnike ||  
  
atha rogiṇāmāhnikaṃ ||  
  
athāturāhnikaṃ vakṣye nityaṃ svāsthyādhikasya tat |  
yadi laṃghanaparyaṃto vyādhirātmani dṛśyate ||  
  
tadā pūjā na kartavyāsthaṇḍilaṃ pratimāsu ca |  
na snānaṃ daṃtakāṣṭhaṃ vā kuryāddho na mathāpi vā ||  
  
ravimaṃḍalamālokya pratimāmatha vā punaḥ |  
mūlamaṃtraṃ sakṛjjaptvā puṣpaṃ sākṣatamutsṛjet ||  
  
śrāṃto vyādhibhiratyugrairjarayā ceṃdriyai śataḥ |  
nijasāmayakairvāpi svakartavyaṃ samāpayet ||  
  
agnivṛttastataḥ kṛtvā pūjayitvāgni devatāḥ |  
guruvidyāṃstadagre ca vākyaṃ ca tadudīrayet ||  
  
etāvat kālavicchinnā pūjāyuṣmat prasādataḥ |  
na doṣostviti saṃprāpya punaḥ pūrvavadācaret ||  
  
yastu rogavaśāddoṣo jātastat kṣālanaṃ caret |  
japena vātha dānena homane dhanatopi vā ||  
  
athāṇau vāhnikaṃ ||  
  
atha sūtakināṃ nityaṃ vaidikaṃ smṛtīritaṃ |  
jātasūtakamādau ca tadaṃte mṛtasūtakaṃ ||  
  
dvijasya sūtake devi na devoccāṭamācaret |  
saṃdhyāṃ ca mānasīṃ kuryāt dhyātvaiva parameśvarī ||  
  
śālagrāmaṃ ca pratimāṃ na spṛśet karhicit priye |  
sparśātpāpī naro bhūyānnā prakāryā vicāraṇāt ||  
  
kṛtvā tāṃtrikapūjādi manasaiva samācaret |  
kāmanārthaṃ prayogaścet tadā pūrvavadācaret ||  
  
mṛtagehaṃ parityajya vāmācāreṇā sūtrakaṃ |  
spṛhāṃ hitvā jñāna pūrvaṃ kulatodharmamāgataṃ ||  
  
yayālabhedvāmadharmaṃ devatāyāṃ sajāyate |  
gurūpadiṣṭaṃ yatkarma bhaktyā vāme karoti yaḥ ||  
  
śāstratatvaṃ devatatvaṃ no vahiḥ sa tu guhyakaḥ |  
jñātvā tamevaṃ bhajate sukhārthā tatra jāyate ||  
  
kṣuṭ tṛṣṇā mohitaḥ pretastasyāddharmaṃ vicārayet |  
saṃtastena na cellasyāvyarghya yātrādi sādhanaṃ ||  
  
p. 132b)  
  
pūjodakena kartvyā toya yannaiva vidyate |  
tadā saṃpūjayeddevaṃ bhāvanā kusumādibhiḥ ||  
  
bhaktiśraddhābhāvanā ca pūjānāṃ jīva ucyate ||  
  
atha jaḍāhnikaṃ ||  
  
jaḍānāmāhnikaṃ vakṣye tathā saṃkṣepa karmaṇi |  
ratnamaṃḍapa dharmādi catuṣkamuragoṃ vrajaṃ ||  
  
mūlamūrtiḥ ṣaḍaṃgāni teṣāṃ pūjā vidhīyate ||  
  
sarveṣāmapi vastūnāma lābhe bhāvanaiva hi |  
nirmalenodake naiva pūjayet sthiramānasaḥ ||  
  
sāmānyatastridhā pūjā cottamā madhyadhamā |  
adhikārī nimittābhyāṃ bhidyate śatadhā punaḥ ||  
  
yā sopakaraṇaiḥ kṛtsnaiḥ krīyamāṇottamāmatāḥ |  
yathā labdhairviniṣpādyairdravyaiḥ pūjā tu madhyamā ||  
  
yatra puṣpāṃvu niṣpādyā pūjā cādhamasaṃjñakāḥ |  
vihitākhila vedāktairbrahmarṣibhirakalmaṣaiḥ ||  
  
kriyamāṇā tu yā pūjā sātvikī sā vimuktidā |  
rājarṣibhistayoniṣṭairbhagavattatvavedibhiḥ ||  
  
yā pūjā krīyate samyagrājasī sā sukhapradā |  
strīvāla vṛddhamūrkhādyairbhaktairakṣudramānasaiḥ ||  
  
yā pūjā krīyate nityaṃ tāmasī sā prakīrtitā ||  
  
araṇye svalpa kāmānāṃ siddhyarthaṃ pūjanaṃ hitaṃ |  
niṣkāmānāṃ gṛhasthānāṃ hitaṃ gehe tu pūjanaṃ ||  
  
kadācidapi ratyājo vedamārgo dvijaiḥ sadā |  
vedacyutānāṃ vipratvaṃ devatvaṃ cāpi durlabhaṃ ||  
  
iti śrītaṃtraciṃtāmaṇau bhojanādipūjāyāḥ sātvikādibhedāṃtanirṇayo nāma   
viṃśatitamaḥ prakāśaḥ || 20 ||  
sarvasādhāraṇaṃdhīrā uktamevā puro mayā |  
kalpāni daśavidyāyā krameṇa kathayāmi tu ||  
  
atha śyāmā yā viśeṣa kramamāha ||  
  
snānaṃ saṃdhyādikaṃ sarvaṃ pūrvavat samupasya ca |  
avahirmāna sā yogī yāgabhūmiṃ tathā viśet ||  
  
atha sthānamāha ||  
  
ekaliṃge śmaśāne ca śūnyāgāre catuḥpathe |  
tatrasthaḥ sādhayedyogī vidyāṃ tribhavamocinīṃ ||  
  
eteṣāṃ lakṣaṇamāha ||  
  
paṃcakrośāṃtare yatra na liṃgāṃtaramiṣyate |  
tadā kaligamākhyātaṃ tatra siddhiranuttamā ||  
  
p. 133a)  
  
gṛdhragomāyukākādyairmāṃsalubdhairyadāvṛtaṃ ||  
  
tachmaśānamitikhyātaṃ piśāca gaṇasevitaṃ |  
kākādi gṛdhra saṃyuktaṃ kṛmichatrādi saṃyutaṃ ||  
  
nāgarairdūranirmuktaṃ sādhvasodvetakāraṇaṃ |  
saudhasaṃrūḍhadyāsāḍhyaṃ śūnyāgāraṃ taducyate ||  
  
caturṇāṃ patho yatra saṃyogo yugapad bhavet |  
taccatuṣpathamityuktaṃ rajanyāmiṣṭadāyakaṃ ||  
  
pūrvapūrvakamiśastaṃ jaghanyaṃ cottarottaraṃ |  
urjaṭe parvate vāpi nirjane vā catuṣpathe ||  
  
devāgāre devaśūnye vilvamūle nadītaṭe |  
svagṛhe nirjanā rāme tathā cāśvattha sannidhau ||  
  
tadabhāve divyagehe siṃdūrādibhiraṃkite |  
khaḍgaśūlagadākartrī cāmaravyajanādibhiḥ ||  
  
vitāna dhūpasaṃkīrṇe kṛṣṇā guru suvāsite |  
yuvatīnāṃ surāpīnāṃ veśyānāṃlāsya śobhite ||  
  
śaṃkhaghaṃṭhāravākīrṇe dīpāvali virājate |  
evaṃ putragṛhe pūjā kālikāyāḥ suśobhanā ||  
  
atha kālamāha ||  
  
sarva eva śubhaḥ kālo nā śubhaṃ vidyate kvacit |  
na viśeṣo divārātrau saṃdhyāyāmatha vā niśi ||  
  
na viśeṣo divārātrau saṃdhyāyāmatha vā niśi |  
vali pūjādikaṃ sarvaṃ rātrau tu kriyate yadi ||  
  
tattadakṣayatāṃ yāti kālikāyāḥ prasādataḥ |  
gate tu prathameyāme tṛtīya praharāvadhi ||  
  
kulapūjāṃ prakartavyā kulaśāstra viśāradaiḥ |  
jalaśaṃkhaṃ kare kṛtvā gatvā dvāri maheśvarī ||  
  
kṣālayeddhastapādau ca vakṣyamāṇena vartmanā ||  
  
oṃ vajrodake hūṃ phaṭ svāhā maṃtreṇa maṃtravit |  
jalamānīya savyena āsanaṃ śodhayet tataḥ ||  
  
praṇavaṃ pūrvamuddhṛtya jajjāvījaṃ tathaiva ca |  
tato viśuddhāṃte sarve pāpāni śamayaṃ ca ||  
  
aśeṣāṃte viklpaṃ syāda panayeti tataḥ paraṃ |  
tato ācamanaṃ kṛtvā sāmānyārghyaṃ prakalpayet ||  
  
trikoṇavṛttabhūvivaṃ trikoṇa racayet tataḥ |  
ādhāraśaktiṃ saṃpūjya tatrādhāraṃ viniḥkṣipet ||  
  
p. 133b)  
  
astramaṃtreṇa saṃśodhya hṛnmaṃtreṇa prapūrayet |  
niḥkṣipet tīrthamāvāhya gaṃdhādyaṃ praṇavena tu ||  
  
darśayeddhanu mudrā vai sāmānyārghamidaṃ smṛtaṃ |  
sāmānyārgheṇa deveśi pūjayedvārapārśvagān ||  
  
gaṇeśaṃ kṣetrapālaṃ ca vaṭukaṃ yoginīṃ tathā |  
gaṃgāṃ ca yamunāṃ caiva lakṣmīṃ vāṇīṃ tato viśet ||  
  
gāṃ vījādyaṃ gaṇeśānaṃ vā mādyaṃ vaṭukaṃ tathā |  
kṣāmādyaṃ kṣetrapālaṃ ca yāmādyaṃ yoginīṃ tataḥ ||  
  
ūrddhve vāme dakṣiṇe ca adhaścaivaṃ prakīrtitāḥ ||  
  
praṇavaṃ pūrvamuddhṛtya sarvavighnāntataḥ paraṃ |  
utsāraya tato hūṃ phaṭ svāhā ca tadanaṃtaraṃ ||  
  
anenaiva ca maṃtreṇa vighnānutsārayetsudhīḥ ||  
  
praṇavaṃ pūrvamuddhṛtya rakṣarakṣa tadaṃtaraṃ |  
hūṃ phaṭ svāheti maṃtreṇa pūjā bhūmiṃ ca śodhayet ||  
  
tataḥ pravṛtta vajrādau praṇavaṃ pūrvamuddharet |  
carmayaṃ ca tataścaiva phaṭ svāhā tadanaṃtaraṃ ||  
  
anenaiva ca maṃtreṇa kuryād bhūmyabhimaṃtraṇaṃ ||  
  
adhiṣṭānepi ca puṣyasya praṇavaṃ pūrvamuddharet |  
ṭhātābhiṣeketi padaṃ ṭhātābhīti tataḥ padaṃ ||  
  
ṣeketi ca padaṃ proktaṃ hūṃ phaṭ svāhā tataḥ paraṃ |  
anena manunā devyāḥ puṣpādhiṣṭhānameva ca ||  
  
praṇavaṃ puṣpaketuśca tathā rājārhate tathā |  
ṭhātāyasasyagityuktvā saṃvuddhāya tataḥ paraṃ ||  
  
puṣpe puṣpe mahāpuṣpe supuṣpe puṣpasaṃbhave |  
puṣpe ca yāvakīrṇe hūṃ phaṭ svāhā ca tataḥ paraṃ ||  
  
viśuddhaṃ puṣpame tena jalaṃ pūrvavadā haret ||  
  
mṛdumacūḍamāsīnaścānyeṣu komaleṣu vā |  
viṣṭareṣu samāsīraḥ sādhayet siddhamuttamā ||  
  
mṛtāsanaṃ vinā devi yojapet kālikāṃ naraḥ |  
tāvat kālaṃ nārakī syāt yāvadā dūta saṃplavam ||  
  
ṛṣicchaṃdaṃ vidhāyātha kuśāṃ tatraiva dāpayet |  
māyāvījaṃ samuccārya ādhāraśakti pūrvakaṃ ||  
  
kamalāsanamālikhya ṅeṃtamoṃtaḥ prapūjayet |  
ākārāṃtaṃ surekhe ca vajrarekhe tataḥ paraṃ ||  
  
hūṃ phaṭ svāheti kūryād vai maṇḍalaṃ tu śavāsane |  
vīrāsanenopaviśyet saṃpūjyāsanameva ca ||  
  
p. 134a)  
  
atha vīrāsanaṃ yathā ||  
  
ekapādamathai kasmin vinyasyoruṇi saṃsthitaḥ |  
itarasminnatho cāruṃ vīrāsana mudāhṛtaṃ ||  
  
atha maṃtrācamanamāha ||  
  
upaviśyāsane maṃtrā camanaṃ sarvasiddhidaṃ |  
kālibhistribhiḥ pītvā kālyādibhirūpaspṛśet ||  
  
dvābhyāmoṣṭhau dvirunmṛjya caikena kṣālayet karaṃ |  
āsyaghrāṇe kṣaṇa śrotranābhyuraskaṃ bhujo spṛśet ||  
  
ācamyaivaṃ bhavedyastu vatsarāttāṃ prapaśyati |  
tataḥ ṣoḍaśavarṣīyānnārīmānīya yatnataḥ ||  
  
yuvatīṃ vāmadonmattāṃ suveṣāṃ cāruhāsinīṃ |  
sadā rase sābhilāṣīṃ siṃdūrāṃkitabhālikāṃ ||  
  
sādhake premaśīlāṃtāṃ vāme saṃsthāpayedvudhaḥ ||  
  
vinā hetu kamākhādya kṣobhayukto maheśvarī |  
na pūjānnajapaṃ kuryānnadhyānaṃ nāpi ciṃtanaṃ ||  
  
tasmādbhuktvā ca pītvā ca pūjayet parameśvarīṃ |  
kūrcaṃ viyadviṃduyutaṃ śaktyastrāya phaḍityapi ||  
  
anena manunā kuryād digvaṃdhaṃ choṭikādibhiḥ |  
praṇavaṃ pūrvamuddhṛtya tadanaṃtarameva ca ||  
  
hūṃ phaṭ svāhā manuḥ proktaḥ kāyavāhacittaśodhane |  
rakṣarakṣa hū& phaṭ svāhā maṃtrasyādātmarakṣaṇe ||  
  
tataḥ kṛtāṃjali puṭo vāmadakṣiṇapāśvayoḥ |  
guruṃ gaṇapatiṃ matvā purataḥ sveṣṭa devatāṃ ||  
  
sugaṃdhapuṣpāṇyādāya caṃdanāktāni maṃtravit |  
hyau& maṃtreṇa karayorastra maṃtreṇa mardayet ||  
  
tat puṣpaṃ vāma hastena samādāya ca mastakaṃ |  
bhrāmayet paritastāraṃ japannāghrāya tatpunaḥ ||  
  
hau& oṃ pūrvapaṭhe chlokamimaṃ sa ca nigadyate |  
te sarve vilayaṃ yātuṃ yemāṃ hiṃsaṃti hiṃsakāḥ ||  
  
mṛtyuroga bhayakleśāḥpataṃtu ripumastake |  
astramaṃtreṇa nārā ca mudrayeśa diśi tyajet ||  
  
bhūtaśuddhiṃ tataḥ kuryādātmānaṃ kuṇḍalīyutaṃ |  
jīvaṃ haṃsena saṃyojya śive ca madhyamādyayā ||  
  
pāpaṃ kukṣisthitaṃ krūraṃ vāyvagnimanilākṣaraiḥ |  
śoṣayedāhayedaṃtaḥ prakṣālya recayedvahiḥ ||  
  
sohamaṃtreṇatāmeva yathā sthānaṃ samānayet |  
tataḥ śuddhaśarīro sau jīvanyāsaṃ samācaret ||  
  
athāsyāḥ maṃtrabhūta śuddhimāha ||  
  
bhūtaśuddhiṃ tataḥ kuryāt svamaṃtrākṣarayogataḥ |  
yathā kālī tathā tārā yathā tārā tathonmukhī ||  
  
p. 134b)  
  
bhūtaśudhyādikaṃ sarvaṃ tāriṇīvat samācaret ||  
  
prāṇāyāmatrayaṃ kuryādvighatayā tadanaṃtaraṃ ||  
  
bhairavosyā ṛṣiḥ prokta uṣṇik chaṃda udāhṛtaḥ |  
devatā kālikā proktā lajjāvījaṃ tu vījakaṃ ||  
  
śaktistu kūrcavījaṃ syāt kīlakaṃ codyavījakaṃ |  
viniyogo maheśāni caturvargasya siddhaye ||  
  
aṃganyā sa karanyāsau yathāvadabhidhīyate |  
ṣaḍdīrghabhājā vījena praṇavādyena kalpayet ||  
  
praṇavaṃ cādyavījaṃ ca ṣaḍdīrghasvarabheditaṃ |  
kuryāt ṣaḍaṃgavinyāsaṃ mūlakhaṃḍatrayeṇa ca ||  
  
varṇanyāsaṃ tataḥ kuryād divyabhāva phalapradaṃ |  
hṛdvāhu pādayugmeṣu sa viṃdūn mātṛkākṣarān ||  
  
paṃktiśo vinyaset paścādvyāpakanyāsamācaret |  
dorbhyāṃ ca vyāpakaṃ kuryān mūlavidyāṃ samuccaran ||  
  
pādādi ca śiro aṃtaṃ śira ādi padāṃtakaṃ |  
sakṛdevaṃ pravinyasya sādhakastanmayo bhavet ||  
  
atha varṇanyāsaḥ ||  
  
hṛdayevinyasedvāpi akārādi daśākṣaraṃ |  
ekārādi daśaccaiva paraṃ tu dakṣiṇe bhuje ||  
  
bhuje vāme pravinyasya ṅakārādi daśākṣaraṃ |  
paraṃ tu dakṣiṇe jaṃgheṇakārādi daśanyaset ||  
  
makārādi kṣakārāṃtaṃ vāmajaṃghe pravinyaset ||  
  
iti varṇanyāsaḥ ||  
  
atha ṣoḍhānyāsaḥ ||  
  
vakṣye ṣoḍhātmakaṃ nyāsaṃ durlabhaṃ bhuvanatraye |  
yaṃ kṛtvā sādhaka śreṣṭho bhavedbhairava sannibhaḥ ||  
  
vinyasen mātṛkāṃ pūrvaṃ nyāsoyaṃ prathamaḥ smṛtaḥ |  
śriyā saṃpuṭitaṃ varṇaṃ varṇa saṃpuṭitāṃ śriyaṃ ||  
  
evaṃ krameṇa vinyasya dvitīyaśca samīritaḥ |  
kāmasaṃpuṭitaṃ lakṣmīṃ lakṣmī saṃpuṭitaṃ ca taṃ ||  
  
vinyasen mātṛkāsthāne tṛtīyoyaṃ samīritaḥ |  
lajjayā saṃpuṭī lakṣmīṃ śriyā saṃpuṭitāṃ hriyaṃ ||  
  
pūrvavad vinyasen maṃtrīnyāsastūrya udāhṛtaḥ |  
mukhavṛtta samārūḍha lajjā dvaṃdvanamodvayaṃ ||  
  
śaśāṃkaśakalārūḍhaṃ kāmaśakrapade sthitaṃ |  
mūlasaṃpuṭitaṃ kṛtvā tatpuṭaṃ ca manuṃ tathā ||  
  
vinyaseduktamārgeṇanyāsoyaṃ paṃcamo bhavet |  
anulomavilomenelipi sthāneṣu kevalaṃ ||  
  
p. 135a)  
  
mūlaṃ vinyasya medhāvī mūlamaṣṭottaraṃ śataṃ |  
saṃjapya vyāpayeddehenyāsaḥ ṣaṣṭhoyamīritaḥ ||  
  
kālikāmaṃtrarājasya ṣoḍhānyāsoyamīritaḥ |  
evaṃ nyāsaṃ tataḥ kuryāt sa maṃtrī bhairavopamaḥ ||  
  
viṣopa mṛtyuharaṇaṃ graharogavināśanaṃ |  
duṣṭāḥ sarvevinaśyaṃti śatravoyāṃti mitratāṃ ||  
  
kavitālaharītasya drākṣārasa paraṃparā |  
aṇimādyaṣṭasiddhistu tasya haste vyavasthitā ||  
  
kāyikaṃ vācikaṃ vāpi mānasaṃ yaccaduṣkṛtaṃ |  
sarvaṃ tasya vināśatvaṃ yāti nyāsasya ciṃtanāt ||  
  
brahmahatyā kṣayaṃ yāṃti yatkiṃcidupapātkaṃ |  
yadrūpaṃ dṛśyate yaistu sa tadrūpaṃ ca gacchati ||  
  
yaṃ namaṃti mahādevi ṣoḍhā puṭitavigrahāḥ |  
alpāyuḥ sa bhavet sadyo devatā kaṃpatebhiyā ||  
  
sa haraḥ sa hariḥ sākṣāt sa devī nātra saṃśayaḥ |  
tārāyāśca tathonmukhyā idaṃ nyāsaṃ samācaret ||  
  
aṇimādyaṣṭa siddhināmīśvaraśca bhavennaraḥ ||  
  
atha guhya ṣoḍhānyāsaḥ ||  
  
īśvara uvāca ||  
  
śṛṇu devī pravakṣyāmi guhya ṣoḍhāmimāṃ priye |  
na prakāśyamidaṃ kvāpi yadīchedātmano hitaṃ ||  
  
karpūraṃ mātṛkāvarṇaiḥ puṭitaṃ mātṛkā sthale |  
tenaiva puṭitaṃ varṇaṃ nyasedatraiva pārvati ||  
  
kūrcavījayugaṃ devi vinyastavyaṃ prayatnataḥ |  
śaktivījaṃ tathā devī vinyasen mūlamāditaḥ ||  
  
dakṣiṇe kālikebhyāṃ tu pūrvavījatrayaṃ nyaset |  
kūrca vījatrayaṃ devī lajjāvīja dvayaṃ ||  
  
vinyastavyaṃ tathā devimīlitaṃ vahnijā yayā |  
tatastatsakalanyasya vyāpakatvena devate ||  
  
dvāviṃśatpakṣaremaṃtre ṣoḍhānyāsa ihoditaḥ |  
ayaṃ tu siddhido loke tathā devāsureṣu ca ||  
  
avaśyaṃ pratyahaṃ kāryaṃ na pūjā na japastathā |  
kṛtepi sādhakaḥ śreṣṭho mahādeva samo bhavet ||  
  
iti te kathitaṃ kiṃcid rahasyaṃ ghoradakṣiṇe |  
na prakāśyaṃ kadācittu deveṣu ca tathā nari ||  
  
atha tatvanyāsaḥ ||  
  
ātmavidyā śivaistatvaistatvaṃ nyāsaṃ samācaret ||  
  
p. 135b)  
  
atha vījanyāsaḥ ||  
  
atha brahmabhruvormadhye lalāṭe nābhideśake |  
guhye vaktre tu sarvāṃge saptavījāni vinyaset ||  
  
atha maṃtravarṇa nyāsaḥ ||  
  
śirasi nayane bhāle bhrūyugme karṇagaṇḍayoḥ |  
vadane radane jihvāskaṃdhadeśe galeṣu ca ||  
  
bhuja hṛdaya sa pārśve pṛṣṭanābhau ca rudre kaṭi udarakapāde sarvato maṃtra   
varṇān ||  
  
mūlena vyāpakaṃ nyāsaṃ navadhā kārayet priye |  
paṃcadhā navadhā vāpi mūlena saptadhā tathā ||  
  
tataḥ strīveṣadhārī syāt siṃdūrāṃkitabhālakaḥ |  
śṛṃgāro jvalaveśādya tāṃvūlapūritānanaḥ ||  
  
evaṃ veśādikaṃ sarvaṃ vanitāmapi kārayet |  
pīṭhanyāsastataḥ paścādādhāraśakti pūrvakaṃ ||  
  
prakṛtiṃ kajaṭhaṃ caiva śeṣaṃ pṛthvīṃ tathaiva ca |  
sudhāṃvudhiṃ maṇidvīpaṃ ciṃtāmaṇi gṛhaṃ tathā ||  
  
śmaśānaṃ pārijātaṃ ca tanmūle ratnavedikāṃ |  
tasyoparimaṇeḥ pīṭhaṃ nyaset sādhakapuṃgavaḥ ||  
  
caturdikṣu munīn devān śavāṃśca śavamuṇḍakān |  
dharmāṃdīścāpi dharmādīn pādagātra catuṣṭaye ||  
  
hṛdipadme tathā padmaṃ sūryasomau maheśvari |  
vaiśvānaraṃ tathā satvaṃ rajaścaivatamastathā ||  
  
ātmānaṃ caiva vinyasya śakti hṛtpadmake nyaset |  
icchājñāna kriyā caiva kāminī kāmadāyinī ||  
  
ratīratipriyānaṃdā karṇikāyā manonmanī |  
vāgbhavaṃ prathamaṃ coktvā parāyai tadanaṃtaraṃ ||  
  
yai hyau& vācyamataḥ paraṃ ||  
  
sadāśiva mahāpreta ṅeṃtaṃ padmāsanaṃ tataḥ |  
nama ityeva maṃtroyaṃ pīṭha nyāsa udāhṛtaḥ ||  
  
pīṭhapūjāṃ tataḥ kuryāt pradhānaṃ tu svaśaktibhiḥ |  
ugrogra caṇḍā cāmuṇḍā pracaṇḍā vikaṭotkaṭā ||  
  
saṃkaṭā caiva caṇḍogrā tathā maṃgala caṇḍikā ||  
  
atrāṃtaryajanaṃ ||  
  
evaṃ dehamayepīṭhe ciṃtayediṣṭa devatāṃ ||  
  
atha vahiryāyaḥ ||  
  
evaṃ vinyastadehaḥ san yaṃtrarājaṃ samuddharet |  
tāmrapātre kapāle vā śmaśāna kāṣṭhanirmite ||  
  
p. 136a)  
  
śanibhaumadine cāpi śarīre mṛta saṃbhave |  
svarṇe rupye tathā lohe cakramarcyaṃ vidhānataḥ ||  
  
āsurekhe vajrarekhe hū& phaṭ vahnivallabhā |  
maṃtreṇānena vilikhedyaṃtrarājaṃ manoharaṃ ||  
  
svayaṃbhū kusumaṃ kudagolotthaṃ rocanā guruḥ |  
kaśmīra mṛganābhī ca padmaṃ ca malayodbhavaṃ ||  
  
esa gaṃdhaḥ samākhyātaḥ sarvadā caṇḍike priye |  
etena gaṃdhayogena yonicakraṃ samālikhet ||  
  
maṃtrabhedena śrīkālyāḥ yaṃtrāṇi saṃśṛṇu priye |  
ādau śaktiṃ samutpādya śaktīnāṃ tu catuṣṭayaṃ ||  
  
vāhyāvāhya krameṇaiva madhye viṃduṃ likhecchive |  
idaṃ vilikhya deveśi bhūpuraikena saṃyutaṃ ||  
  
kvacid bhūpuraśabdena caturasraṃ prakīrtitaṃ |  
atra bhūpuraśabdena caturdvārātmakaṃ bhavet ||  
  
trikoṇa trayamālikhya ṣaṭkoṇaṃ ca tatopari |  
vṛttāṣṭadalavṛttaṃ ca bhūpureṇa samanvitaṃ ||  
  
viṃdumadhye tu śrīmāyākālī yaṃtraṃ susiddhidaṃ ||  
  
maṃtramanya chṛṇu prājñe yonicakraṃ likhet sudhīḥ |  
yonidvayaṃ tatolikhya ṣaṭkoṇaṃ ca tato bhavet ||  
  
tataścāṣṭadalaṃ padmabhūgṛheṇa samanvitaṃ |  
yaṃtrametan maheśāni mahāsāmrājyadāyakaṃ ||  
  
ādau yoniṃ samālikhya yoniṃ ca tadvahirlikhet |  
yonitrayaṃ tadvahistu tato vṛttaṃ samālikhet ||  
  
tataścāṣṭadalaṃ padmavṛttaṃ caiva tatopari |  
dharaṇī gṛhamālikhya yaṃtrametanmayeritaṃ ||  
  
śaktimādyāṃ samutpādya tataḥ śaktidvayaṃ likhet |  
vahni śaktiṃ samutpādya vāhyaśaktiṃ vibhedayet ||  
  
graṃthibheda krameṇaiva vahniṃ prastārayedadhaḥ |  
agnibheda krameṇaiva śaktyūrddhaṃ cāpi bhedayet ||  
  
ūrddhvaṃ vahni vibhedena adhogniṃ ca vibhedayet |  
trayaṃ yone dvayaṃ vahneḥ kālīyaṃtraṃ susiddhidaṃ ||  
  
ṣaṭkoṇa vṛttāṣṭadalaṃ ṣaḍasraṃ vajralāṃchitaṃ |  
tadvahirbhūpuraṃ yaṃtramāvṛtti trayasaṃyutaṃ ||  
  
śaktyāgnibhyāṃ ca ṣaṭkoṇaṃ tatra yoni trayaṃ bhavet |  
vṛttamaṣṭadalaṃ padmaṃ bhū caturdvārabhūṣitaṃ ||  
  
yaṃtraṃ śrīdakṣiṇākālyāḥ madhye māyā vibhūṣitaṃ |  
maṃtrabhedena vījānāṃ nirṇayaḥ kathyate śṛṇu ||  
  
nādaviṃḍu yutaṃ cetsyāccicchaktiḥ parikīrtitā |  
virādvījaṃ krameṇaiva vījayaṃtre vibhāvayet ||  
  
p. 136b)  
  
pīṭhapūjāṃ tataḥ kuryādādhāraśaktipūrvakāṃ |  
tato hṛdaya padmāṃta sphuraṃtī vidyudā kṛtiṃ ||  
  
deveśītyādi maṃtreṇa viṃdvā vā vāhayet sudhīḥ |  
tataḥ kāmakalādhyānādā vāhyakālikāṃ śivāṃ ||  
  
kūrmākhya mudrayā puṣpaiścakramadhye nidhāpayet ||  
  
kāmakalā dhyānaṃ ||  
  
mukhaṃ viṃduvadākāraṃ tadadhaḥ kucayugmakaṃ |  
sarvavidyāmṛtāpurṇaṃ sarvarogo bhavapradaṃ ||  
  
sarvārthasādhakaṃ sarvajana raṃjanakārakaṃ |  
tadadhaḥ sa parārddhaṃ ca supariskṛtamaṇḍalaṃ ||  
  
sarvadevādi bhūtaṃ ca sarvadeva namaskṛtaṃ |  
sarvāhrādana saṃpūrṇaṃ sarvaraṃjanakārakaṃ ||  
  
sarvārthasādhakaṃ sarvaṃ devavaśya pravartakaṃ |  
etat kāmakalāṃ dhyānaṃ sugopyaṃ sādhakottamaiḥ ||  
  
kūrmamudrā yathā ||  
  
vāmahastātha tarjanyā dakṣiṇasya kaniṣṭhayā |  
tathā dakṣitarjanyā vāmāṃguṣṭhaṃ niyojayet ||  
  
unnataṃ dakṣiṇāṃguṣṭhaṃ vāmasya madhyamādikāḥ |  
aṃgulī yojayet pṛṣṭha dakṣiṇasya karasya ca ||  
  
vāmasya pitṛtīrthena madhyamānāmikā tathā |  
adhomukhe ca te kuryād dakṣiṇasya vahastataḥ ||  
  
evaṃ vidhaḥ sarvasiddhiṃ dadāti karakacchapaḥ |  
kuryā tu hṛdayāsannaṃ nimīlya nayanadvayaṃ ||  
  
samaṃkāya śirogrīvaṃ kṛtvā sthiratarovudhaḥ |  
dhyānaṃ samārabhen maṃtrī sarvapāpa pranāśanaṃ ||  
  
atha dhyānaṃ ||  
  
devyā dhyānamatho vakṣye sarvadevopaśobhitaṃ |  
aṃjanādinibhāṃ devīṃ karālavadanāṃ śivāṃ ||  
  
muṇḍamālā valīkīrṇāṃ muktakeśīṃ smitānanāṃ |  
mahākāla hṛdaṃbhoja sthitāṃ pīnapayodharāṃ ||  
  
viparītaratā saktā ghoradaṃṣṭrāṃ śivena vai |  
nāgayajñopavītaṃ ca caṃdrārddhakṛtaśekharāṃ ||  
  
sarvālaṃkārayuktāṃ ca muktāmaṇi vibhūṣitāṃ |  
mṛtahasta sahasraistu vaddhakāṃcī digaṃvarāṃ ||  
  
śivākoṭi sahasraistu yoginībhirvirājitāṃ |  
raktapūrṇamukhāṃbhojāṃ madyapāna pramattikāṃ ||  
  
vahnyarka śaśinetrāṃ ca raktavisphuritānanāṃ |  
vigatāsu kiśorābhyāṃ kṛtavarṇāvataṃsinīṃ ||  
  
karālavadanāṃ ghorāṃ muktakeśīṃ caturbhujāṃ |  
kālikāṃ dakṣiṇāṃ divyāṃ muṇḍamālāṃ vibhūṣiṇāṃ ||  
  
p. 137a)  
  
sadyaśchinnaḥ śiraḥ khaḍgavāmorddhādhaḥ karāṃvujāṃ |  
abhayaṃ varadaṃ caiva dakṣiṇādhorddhapāṇikāṃ ||  
  
mahāmeghaprabhāṃ śyāmāṃ tathaiva ca digaṃvarāṃ |  
kaṇṭhāvasamuṇḍālīgaladrudhiracarcitāṃ ||  
  
karṇāvataṃ satāṃ nīta śavayugma bhayānakāṃ |  
ghoradaṣṭrāṃ karālāsyāṃ pīnonnata payodharāṃ ||  
  
śavānāṃ karasaṃvyātaiḥ kṛtakāṃcī hasatmukhīṃ |  
sṛkkadvayagaladraktadhārā visphulitānanāṃ ||  
  
ghorarūpāṃ mahāraudrīṃ śmaśānālayavāsinīṃ |  
daṃturāṃ dakṣiṇāṃ divyāṃ muktalaṃvakacoccayāṃ ||  
  
śavarūpa mahādeva hṛdayo parisaṃsthitāṃ |  
śivābhirghoranādādiścaturdikṣu samanvitāṃ ||  
  
mahākālena ca samamupariṣṭaratāturāṃ |  
mukhaprasannanayanāṃ smerānana saroruhāṃ ||  
  
evaṃ saṃciṃtya kālīṃ tu śmaśānālayavāsinīṃ ||  
  
dhyātvā devī samāvāhya yonimudrāṃ ca darśayet |  
khaḍgamuṃḍavarābhīti mahāyoniṃ tu darśayet ||  
  
atha krameṇa khaḍgādi mudrāmāha ||  
  
kaniṣṭhānāmike vaddhvāsyāṃguṣṭhe naiva dakṣataḥ |  
śeṣāṃgulī tu prasṛte saṃspṛṣṭhe khaḍgamudrikāṃ ||  
  
aṃtarāṃguṣṭhamuṣṭhiṃ ca kṛtvā vāmakarasya ca |  
madhyamābhyāṃ dakṣiṇasya tathā laṃvya prayatnataḥ ||  
  
madhyame nātha tarjanyāmaṃguṣṭhāgrāgrimohya tu |  
dakṣiṇaṃ yojayet pāṇiṃ vāmamuṣṭau tu sādhakaḥ ||  
  
darśayed dakṣiṇebhāge muṇḍamudreyamucyate |  
adhaḥ sthito dakṣahastaḥ prasṛto varamudrikā ||  
  
ūrddhvaḥ kṛto vāmahastaḥ prasṛto'bhayamudrikā |  
tarjanyanāmikā madhye kaniṣṭhe cakramādapi ||  
  
karayoryojayeccaiva kaniṣṭhā mūlabhedataḥ |  
aṃguṣṭhāgraṃ tu niḥkṣipya mahāyoniḥ prakīrtitāḥ ||  
  
atha viśvasyo bhayātmakatvā chaktiṃ vinā śivasya śivaṃ   
vināśakteścopāsanāyāṃ phalābhāvādubhayoreka daivayajanamāha ||  
  
tathā ca ||  
  
prakṛtyā tu vinā devi na saṃsāraḥ kvacidbhavat |  
puruṣaṃ ca vinā devi na vidyā siddhidāyinī ||  
  
kālikāyāṃ mahākālaḥ suṃdaryāṃ laliteśvaraḥ |  
tārāyāṃ ca tathā kṣobhyaśchinnāyāṃ vikarālakaḥ ||  
  
p. 137b)  
  
bhuvanāyāṃ mahādevo dhūmrāyāṃ kālabhairavaḥ |  
nārāyaṇo mahālakṣmyāṃ bhairavyāṃ vaṭukaḥ smṛtaḥ ||  
  
mātaṃgyāṃ tu mataṃgaḥ syādathavā syāt sadāśivaḥ |  
mṛtyuṃjayastu vagalā vidyāyāṃ parikīrtitaḥ ||  
  
tasmāt kāraṇato devī dvitīyaṃ pūjayecchive |  
mahākālaṃ yajet pūrvaṃ paścāddevīṃ prapūjayet ||  
  
mahākālaṃ yajeddevyā dakṣiṇe dhūmravarṇakaṃ |  
vibhrataṃ daṇḍaṣaṭkāṅga daṃṣṭrā bhīmamukhaṃ śiśuṃ ||  
  
vyāghracarmāvṛta kaṭiṃ tuṃdilaṃ raktavāsasaṃ |  
trinetra mūrddhakeśaṃ ca muṇḍamālā vibhūṣitaṃ ||  
  
jaṭābhāslasaccandra khaḍgamugraṃ jvalanniva |  
iti dhyātvā mahākāla maṃtreṇaiva ca prapūjayet ||  
  
kavacaṃ sphau& samuddhṛtya yālārāvāṃ cakrauṃ mataḥ |  
mahākāla bhairaveti sarvavighnāśayeti ca ||  
  
nāśayati punaḥ procya māyāṃ lakṣmīṃ samuddharet |  
phaṭ svāhayā samāyukto maṃtraḥ sarvārthasādhakaḥ ||  
  
tato deviṃ punarddhyātvā sarvopacārataḥ sudhī |  
pūjayet mūlamuccārya dakṣiṇāṃ kālikāṃvudhaḥ ||  
  
tāṃvūlāṃ te trisaṃtarpya natvā yoniṃ pradarśayet |  
devī vāmorddhādho haste khaḍgaṃ muṃḍaṃ ca pūjayet ||  
  
devyā dakṣahastorddhādhaḥ pūjayeda bhayaṃ varaṃ ||  
  
vijñāpya ca tato devyāḥ parivārāṃstathārcayet |  
tataḥ ṣaḍaṃga pūjāṃte gurupaktiṃ prapūjayet ||  
  
pādyādinā tathā paścāt pūjayedaṃgadevatā |  
sarvamaṃtreṣu purataḥ sarvatra siddhidāyakāḥ ||  
  
divyaughā guravodeva siddhaughā guravastathā |  
mānavaughāḥ samāsena kathayāmita vāgrataḥ ||  
  
tatrāsau kālikādevī tasyāḥ śṛṇu gurukramaṃ |  
mahādevī mahādeva stripurācaiva bhairavaḥ ||  
  
divyaughā guravaḥ proktāḥ siddhaughān kathayāmite |  
brahmānaṃdaśca pūrṇaśca calacittaścalācalaḥ ||  
  
kumāraḥ krodhanaścaiva varadaḥ smaradīpanaḥ |  
māyā māyāvatī caiva mānavaughān śṛṇu priye ||  
  
vimalaḥ kulaścaiva bhīmasenaḥ sudhākaraḥ |  
mīnā gorakṣanāthaśca bhojadevaḥ prajāpatiḥ ||  
  
mūladevoraṃtidevo vighneśo vai hutāśanaḥ |  
samayānaṃda saṃtoṣau kālikā guravaḥ smṛtāḥ ||  
  
p. 138a)  
  
divyā devītike nityaṃ siddhābhūmāvihāyi ca |  
mānavaughā mānaveṣu mamarūpadharāḥ sadā ||  
  
ānaṃdanātha śabdāṃtā guravaḥ sarvasiddhidā |  
striyopi gururūpāścedatvāṃtāḥ parikīrtitāḥ ||  
  
mānavaughāṃtike devī svaguruṃ paripūjayet |  
nijaṃ guruṃ purā dhyātvā tato guru catuṣṭayaṃ ||  
  
pūjayitvā yajeddevaṃ navasaṃkocamācaret |  
guruṃ paramaguruṃ caiva parāpara guruṃ tathā ||  
  
parameṣṭhī guruṃ caiva kathitā guravastava ||  
  
atha guruṇāṃ sthānamāha ||  
  
vidyā pṛṣṭhe maheśāni guravaḥ saṃti sarvadā |  
kalpā tripaṃktimārgeṇa devīpṛṣṭha krameṇa ca ||  
  
divyādi kramayogena tadadhaḥ svagurutrayaṃ |  
dakṣodīcyaḥ pratīcyāṃ ca rekhā tritayakaṃ caret ||  
  
divyaughā devatā pṛṣṭhe tadanyau tu sthale hṛdye |  
vidyāyāḥ bhedabhāge tu svaguruṃ pūjayecchive ||  
  
sarvatvayi maheśāni gurusthānaṃ prakīrtitaṃ ||  
  
atha etasyāvaśyakatāmāha ||  
  
gurupūjāṃ vinā vatsadyadi pūjāṃ samārabhet |  
taddoṣaśamane vatsaśaktiṃ pūjāṃ samārabhet ||  
  
viguṇaṃ yatra yadvāsyāt saguṇaṃ kulapūjanāt |  
kulāvalokane caiva syātkva ca proktamārjanaṃ ||  
  
kva snānaṃ kva ca vākśuddhiḥ kva ca māsaviśodhanaṃ |  
dīkṣā prabhuḥ kulīnāścet kulaṃ vā vaṭukeśvaraḥ ||  
  
taddehe gurumānīya kularūpaṃ guruṃ smaret |  
kulaṃ yathā gurustatra na tathā kulasādhakaḥ ||  
  
gurukramaṃ ca kathitaṃ gopanīyaṃ prayatnataḥ |  
yagoragrena caivaiṣāṃ nāmagrāhyaṃ kathaṃcana ||  
  
athāvaraṇa devatāḥ paṃcadaśakoṇeṣu ||  
  
tathā ca ||  
  
tataśca sarvakoṇeṣu devīmāvāhya pūjayet ||  
  
tataḥ pūrvādi koṇeṣu vāmāvartena pūjayet ||  
  
kālī kapālinīṃ hullāṃ prathame tu trikoṇake |  
nīlāṃghanāṃ valākāṃ ca dvitīye tu trikoṇake ||  
  
kurukullā virodhinyau vipravittāṃ tṛtīyake |  
ugrāmugraprabhāṃ dīptāṃ caturthe tu trikoṇake ||  
  
mātrāṃ mudrāṃmitāṃ caiva trikoṇe paṃcamaṃ yajet |  
sarvāḥ śyāmā asikarāmuṇḍamālā vibhūṣaṇā ||  
  
p. 138b)  
  
tarjanī vāmahastena dhārayaṃtyaścasaṃmitāḥ |  
tristriḥ pūjāprakartavyā sarvāsāmapi sādhakaiḥ ||  
  
athāṣṭadale ||  
  
brahmādyāḥ pūjayet patre patrāgre bhairavān yajet |  
lokapālāṃ stato vāhye tadastrāṇi ca tadvahiḥ ||  
  
vahirmaṇḍalataścāpi brāhmī nārāyaṇī tathā |  
māheśvarī ca cāmuṇḍā kaumārī cāparājitā ||  
  
vārāhī ca tathā pūjyā nārasiṃhī tathaiva ca |  
tāraṃ pāśāṃ tathā śrī ca brāhmī śrīpādukāṃ tataḥ ||  
  
pūjayāmita taścaiva dhyāyettāṃ brahmaṇapriyāṃ |  
brahmāṇī haṃsamārūḍhāṃ svarṇavarṇāṃ caturbhujāṃ ||  
  
caturvaktrāṃ trinetrāṃ ca kūrcaṃ ca paṃkajaṃ tathā |  
daṇḍaṃ padmākṣa sūtraṃ ca dadhatīṃ cāruhāsinī ||  
  
jaṭājūṭadharāṃ devīṃ bhāvayet sādhakottamaḥ |  
evaṃ dhyātvā brahmapatnīṃ yathāśaktyāya yatpriye ||  
  
oṃ ismṛtvā nārāyaṇī śrīpādukāṃ tataḥ paraṃ |  
pujayāmīti coddhṛtya dhyāyettāṃ vaiṣṇavī priye ||  
  
nārāyaṇī mahādīptāṃ śyāmāṃ garuḍavāhinīṃ |  
nānālaṃkāra saṃyuktaṃ cārukeśīṃ caturbhujāṃ ||  
  
ghaṇṭhāṃ śaṃkhaṃ kapālaṃ ca cakraṃ saṃdadhatīṃ parāṃ |  
madhumattamadollola dṛṣṭiṃ sarvāṅgasuṃdarīṃ ||  
  
iti dyātvā maheśāni yatnato bhāvayettataḥ |  
pūjayitvā mahādevīṃ māheśvarīṃ yajet punaḥ ||  
  
saviṃduṃ uṃ samuccārya māheśvarīṃ tataḥ priye |  
śrīpādukāṃ tataścoktvā pūjayāmi tataḥ śiraḥ ||  
  
dhyānamasyāvarārohe vravīmite niśāmaya |  
māheśvarīṃ vṛṣārūḍhāṃ śuklāṃ trinayanānvitāṃ ||  
  
kapālaṃ ḍamaruṃ caiva varadā bhayaśūlakaṃ |  
ṭaṃkaṃ ca dadhatīṃ devīṃ nānābharaṇabhuṣitāṃ ||  
  
pūjayecca yathā śaktyā dhyānaṃ kṛtvā maheśvarīṃ ||  
  
ṛṃ vījaṃ cāmuṇḍā muktvā śrīpādukāṃ pūjayāmi |  
pūjayitvā mahādevīṃ tato dhyānaṃ samācaret ||  
  
cāmuṇḍo caṇḍahāsāṃ prakaṭita vadanāṃ bhīmavaktrāṃ trinetrāṃ   
nīlāṃbhojaprabhābhāṃ pramudita vapuṣaṃ nāramuṇḍāli mālāṃ |  
khaḍgaṃ śūlaṃ kapālaṃ naraśiraghaṭitaṃ kheṭakaṃ dhārayaṃtī pretārūḍhāṃ   
pramattāṃ madhumadamuditāṃ bhāvayeccaṃḍarūpāṃ ||  
  
p. 139a)  
  
evaṃ dhyātvā yajeddevīṃ cāmuṇḍāṃ jagadīśvarīṃ |  
ṛṃkāreṇa ca kaumārīṃ saṃpūjya dhyānamācaret ||  
  
kaumārīṃ kuṃkumā bhābhāṃ trinetrāṃ śikhi saṃsthitāṃ |  
caturbhujāṃ śaktipāśāṃmaṃkuśā bhayadāyinīṃ ||  
  
nānālaṃkāra saṃyuktāṃ pramattāṃ prariciṃtayet |  
dhyānaṃ kṛtvā kaumārīṃ ca yathā śaktyā prapūjayet ||  
  
vāgbhavena mahādevīṃ pūjayeda parājitāṃ |  
sarvaṃ pūrveṇa vidhinā tato dhyānaṃ samācaret ||  
  
aparājitāṃ ca pītāhāmakṣamudrā varapradāṃ |  
kamalaṃ mātuliṃgaṃ ca dadhatīṃ pariciṃtayet ||  
  
evaṃ saṃpūjya vidhivat sādhako bhaktito yajet |  
aukāreṇa sureśāni vārāhīṃ pūjayet tadā ||  
  
dhyānamasyānivodhatvaṃ vārāhyāḥ parameśvarī |  
vārāhī dhūmravarṇābhāṃ varāhavadanāṃ śubhāṃ ||  
  
phalakaṃ khaḍgamuśale phalaṃ vedabhujairvṛtāṃ |  
vidhinā pūjayedenāṃ vārāhīṃ parameśvarīṃ ||  
  
visargeṇa nārasiṃhīmarcayet sādhakāgraṇīḥ |  
nārasiṃhī nṛsiṃhasya vibhratī sadṛśaṃ vapuḥ ||  
  
dhyānamasyāḥ pravakṣyāmi devi te tanniśāmaya ||  
  
kopādālolajihvā vivṛta nijamukhāṃ somasūryāgni netrāṃ pādānāṃ   
vābhiraktāmupari hṛditāṃ bhinnadaityeṃdragātrīṃ |  
cakraṃ śaṃkhaṃ ca pāśāṃkuśakuliśagadāvāraṇānuddhṛhaṃtī bhīmāṃ   
tīkṣṇāgradaṃṣṭrāṃ maṇimayamukuṭāṃ nityamīḍe nṛsiṃhīṃ ||  
  
evaṃ dhyātvā pūjayettu yathā śaktyā maheśvarī ||  
  
athāṣṭadalāgre bhairavān bhairavaśca ||  
  
asitāṃ goruruścaṇḍaḥ krodha unmatta bhairavaḥ |  
kapālī bhīṣaṇaścaiva saṃhāraścāṣṭamaḥ smṛtaḥ ||  
  
athaiṣādhyānaṃ ||  
  
dathatāṃ janapuṃjanīlavarṇān varavetāla kapālaśūladaṇḍān |  
laghuduṃdubhi saṃyuktāṃ strinetrān karadaṃḍaiḥkari hastadaṇḍa caṇḍaiḥ ||  
  
gajakṛtti nivarttito turīyān bhrakuṭī saṃghaṭitairlalāṭapaṭṭaiḥ |  
lalitālikulābhakuṃtalāgrān muditāṃtaḥ karaṇān ca yauvanādyān ||  
  
eteṣāṃ maṃtro yathā ||  
  
hrasvārṇā viṃdusaṃyuktāṃ vāṅmāyā pūrvabhūṣitā ||  
  
p. 139b)  
  
atha bhairavāṇāṃ sthāne bhairavyaśca pūjyāḥ ||  
  
bhairavī ca mahāsiṃha dhūmrabhīmādikāṃ catāṃ |  
unmattabhairavīṃ paścād vaśīkaraṇa bhairavīṃ ||  
  
patrāgreṣu yajenmaṃtrī mohanākhyāṃ ca bhairavīṃ |  
tridhā tridhā yajedetā raktamālānu lepanaiḥ ||  
  
atha dhyānamāsāṃ ||  
  
udyadbhānu sahasrakāṃti maruṇakṣaumāṃ śiromālikāṃ raktālipta payodharāṃ   
japavaṭīṃ vidyāmabhītiṃvaraṃ |  
hastābjairdhatīṃ trinetra vilasadvaktrā raviṃdaśriyaṃ deviṃ vaddhahimāṃśu   
ratnamukuṭāṃ vaṃde samaṃdasmitāṃ ||  
  
atha bhūpurasyorddhe lokapālān pūjayet ||  
  
pūrvārabhya īśānāṃtaṃ dikpālān pūjayet sudhīḥ |  
indravījaṃ samuccārya iṃdrāya tadanaṃtaraṃ ||  
  
surādhipataye coktvā sāṃgāya tadanaṃtaraṃ |  
saparivārāya ca tataḥ sāyudhā yata topyanu ||  
  
sa vāhanāya ca tato namaste na prapūjayet ||  
  
la& ra& ya& kṣa& va& ya& śa& ha& a& ka& evaṃ svasva vījādīnāṃ   
dikpālān pūjayet ||  
  
dhyānaṃ tu ||  
  
indraṃ surādhipaṃ pītamairāvatagataṃ vibhuṃ |  
sahasranetraṃ dvibhujaṃ pītaṃ vajradharaṃ bhaje ||  
  
agniṃ tejodhipaṃ raktaṃ śvetaśaktikaraṃ prabhuṃ |  
subhūṣaṇaṃ meṣavāhaṃ vaṃde raktāṃtalocanaṃ ||  
  
yamaṃ pretādhipaṃ kṛṣṇaṃ mahiṣo parisaṃsthitaṃ |  
kāladaṇḍadharaṃ krūraṃ vṛttaṃ dūtairbhayānakaiḥ ||  
  
rakṣodhipaṃ ca nir-ṛtaṃ śavāsanamāsthitaṃ |  
dhūmābhaṃ khaḍgahastaṃ ca piṃgaśmaśruḥ sukūrcakaṃ ||  
  
makare saṃsthitaṃ vidyunnibhapāśakarāṃvujaṃ |  
śubhrāṃgatuṃ dilaṃ vaṃde varuṇaṃ yādasāṃpatiṃ ||  
  
vāyuprāṇādhipaṃ dhūmraṃ raktāṃ kuśakaraṃ paraṃ |  
vātapramī samārūḍhaṃ dhyāvaṃte vegato bhaje ||  
  
yakṣapatiṃ kuveraṃ ca śuklaṃ śūlagadādharaṃ |  
narasiṃhāsanārūḍhaṃ medalaṃ citriṇī yutaṃ ||  
  
vidyādhipaṃ nīlaśūladharaṃ vṛṣabhavāhanaṃ |  
trinetraṃ bhālacaṃdraṃ ca jaṭājūṭadharaṃsitaṃ ||  
  
gauraṃ nāgādhipaṃ mūrddhni phaṇāmaṃḍalabhūṣitaṃ |  
pīnottuṃgaṃ cakradharamanaṃtaṃ visagaṃ bhaje ||  
  
lokādhipaṃ vidhātāraṃ raktaṃ padmakaraṃ śubhaṃ |  
haṃsārūḍhaṃ vedapāṭhaṃ kurvaṃtaṃtamahaṃbhaje ||  
  
tathā ||  
  
p. 140a)  
  
indrokta vidhinā sarvaṃ pūjayet parameśvarī |  
rakṣo varuṇayormadhye śeṣanāgaṃ prapūjayet ||  
  
īśāna śakrayormadhye brahmāṇaṃ pūjayet tataḥ ||  
  
atha lokapālānāṃ mudrā yathā ||  
  
pāṇimūlesu saṃlagne śākhāḥ sarvāḥ prasāritāḥ |  
lokeśānāmiyaṃ mudrā teṣāmarcā sudarśayet ||  
  
atha bhūpurasya vahirdikpālāstrāṇi ||  
  
tadvahirarcaye devi vajraṃ śaktiṃ ca daṇḍakaṃ |  
khaḍgaṃ pāśamaṃkuśaṃ ca gadāṃ triśūlameva ca ||  
  
kuvaro varuṇayormadhye cakraṃ pūjyaṃ tathaiva ca |  
īśānaśakrayormadhye padmaṃ saṃpūjayet tataḥ ||  
  
atha viśeṣābhāve sādhāraṇa maṃtramāha parivārāṇāṃ ||  
  
nāmādya varṇavījāśca ṅeṃtāstāstu namoṃtikāḥ |  
śrīpadaṃ pūrvamuddhṛtya pādukā padamuddharet ||  
  
pūjayāmi namaḥ paścāt pūjayedṅgadevatāḥ |  
tataḥ pūrvokta rūpāṃ tu dhāyaiccaiva hi dakṣiṇāṃ ||  
  
yoginī cakrasahitāṃ mahākāla samanvitāṃ ||  
  
devyāstu dakṣiṇebhāge mahākālaṃ punaryajet |  
pādyābhirmūladevīṃ saṃpūjya tarpayet tataḥ ||  
  
tato devyairdhūpadīpaudadyānnai vedyakaṃ tathā |  
puṣpāṃjali trayaṃ bhaktyā viśeṣārghyodakākṣataiḥ ||  
  
devī vāmorddhādhohaste khaḍgaṃ muṇḍaṃ ca pūjayet |  
devyādakṣahastorddhādhaḥ pūjayeda bhayaṃ varaṃ ||  
  
punarmūlaṃ samuccārya sāṃgāyai sa pareti ca |  
vārāyai nāmadevyāśca caturthyaṃtamudīrayet ||  
  
atha validānaṃ ||  
  
pūjāṃte bhojanādau ca valiṃdadyān maheśvari ||  
  
tatrādau mahākāla validānaṃ tasya maṃtro yathā ||  
  
humaṃte ca mahākālāchmaśānādhipa ityapi |  
imamaṃte sāmiṣānnaṃ valiṃ gṛhnayugaṃ tataḥ ||  
  
gṛhnāpaya padadvaṃdvaṃ vighnanivāraṇaṃ tataḥ |  
kuru siddhiṃ ca me caiva prayaccha svāhayāyutaḥ ||  
  
mahākālāya devāya praṇavādyena dāpayet ||  
  
atha devyā validānaṃ maṃtropi ||  
  
ehyehi jagatāṃ mātarjagatāṃ jananī tathā |  
gṛhna gṛhna imaṃ nityaṃ validāna mataḥ paraṃ ||  
  
siddhiṃ dehi padadvaṃdva tataḥ śatrukṣayaṃ kuru |  
vāyuśabdaṃ samuccārya kūrcayugmaṃ punaḥ punaḥ ||  
  
hṛllekhā dvitayaṃ pūrvamaṃte ca ṭhadvayaṃ punaḥ |  
tadā maṃtra samuddhṛtya phaḍaṃte vahni suṃdarī ||  
  
p. 140b)  
  
validānamidaṃ citraṃ sarvataṃtreṣu gopitaṃ |  
sarvāsu kālī vidyā su yathā nāmnā kṣipedvaliṃ ||  
  
valibhiḥ sādhyate muktirvalibhiḥ sādhyate divaṃ |  
validānena sa tataṃ japecchattra nṛpānnṛpaḥ ||  
  
evaṃ pūjāṃ purā kṛtvā mūle naiva yathā vidhiḥ |  
naivedyādi yathāśaktyā dadyāddaivyai punaḥ punaḥ ||  
  
tato nīrājanaṃ kuryāddaśavāraṃ pradīpakaiḥ |  
tataḥ samāhitaṃ maṃtrī guruṃ natvā śiraḥ sthitaṃ ||  
  
mahākāla mahāmaṃtraṃ japedaṣṭottaraṃ śataṃ ||  
  
śrī-īśvara uvāca ||  
  
kullukāṃ mūrddhni saṃciṃtya hṛdi setuṃ viciṃtayet |  
mahāsetuṃ viśuddhau ca sahasrāre samuddharet ||  
  
maṇipūre tu nirvāṇaṃ mahākuṇḍalinīmataḥ |  
svādhiṣṭhāne kamarājaṃ kākinī mūrddhni saṃsthitāṃ ||  
  
viciṃtya vidhivaddevī mūlādhārāṃtikācchire |  
viśuddhāṃtaṃ smareddevī visataṃtu tanīyasīṃ ||  
  
vedasthānādvijihvāṃtaṃ mūlamaṃtrā vṛtāṃ vibhuḥ ||  
  
atha dīpanī vidyā ||  
  
kāṃtāṃ taṃ jīvanīvījaṃ tripado paribhūṣitaṃ |  
kalāmanusvaropetaṃ vījatrayamudāhṛtaṃ ||  
  
tuṃvuruṃ ca tato dadyāt saṃhāraṃ ca tataḥ paraṃ |  
vidyādau yojayeddevī viṃdutraya kalānvitaṃ ||  
  
eṣā tu dīpanī vidyā sarvāmnāyai namaskṛtā |  
tatprabhāpaṭahairjihvāṃ pradīptāṃ ca vibhāvayet ||  
  
ajñātvā dīpanīṃ vidyāṃ yojayet kālikāṃ parāṃ |  
socirānmṛtyumāpnoti mṛte ca narakaṃ vrajet ||  
  
atha maṃtra dhyānam ||  
  
maṃtra dhyānaṃ pravakṣyāmi japāt sārvajñadāyakaṃ |  
maṃtradhyānānmaheśāni siddhyate brahmayataḥ ||  
  
mūlādi brahmaraṃdhrāṃtaṃ sarvāṃ vidyāṃ vibhāvayet |  
sūryakoṭi pratīkāśāṃ yogibhirdṛṣṭa pūrvikāṃ ||  
  
devatā gurumaṃtrāṇāmaikyaṃ saṃbhāvayan dhiyā |  
sa vāsanāṃ japenmaṃtraṃ saṃtuṣṭaḥ sthiramānasaḥ ||  
  
daṃtākṣamālayā caiva rājadaṃte nameruṇā |  
mūlamaṃtreṇātha pūrvanyāsān sarvān samācaret ||  
  
aṣṭottara sahasraṃ tu tadarddhaṃ tridaśaṃ tu vā |  
aṣṭottaraśataṃ vāpi japennitya mananyadhīḥ ||  
  
tejomayaṃ japaphalaṃ devyā haste samarpayet |  
stuvanpradakṣiṇīkṛtya daṇḍavat praṇamedbhuvi ||  
  
p. 141a)  
  
śrījagalanmaṃgalaṃnāma kavacaṃ prapaṭhestataḥ ||  
  
atha dakṣiṇaṃ ||  
  
tato vai śirasi puṣpaṃ datvāṣṭāṃgaṃ praṇamya ca |  
prasāryaṃ dakṣiṇaṃ hastaṃ svayaṃ namrānanaṃ punaḥ ||  
  
darśayed dakṣiṇaṃ pārśvaṃ manasāpi pradakṣiṇaṃ |  
tridhā ca veṣṭayet samyak kālikāyāḥ pradakṣiṇaṃ ||  
  
sa ca pradakṣiṇo jñeyaḥ sarvadevaugha tuṣṭidaḥ |  
aṣṭottaraśataṃ yastu kālikāyāḥ pradakṣiṇaṃ ||  
  
sarvān kāmānavāpnoti paścān mokṣamavāpnuyāt |  
tathaiva manasā proktaṃ vācikaṃ kāyikaṃ tathā ||  
  
sakalaṃ pūrvavat kāryaṃ vāmadakṣiṇabhedataḥ |  
ayaṃ viśeṣaḥ kathitaḥ sāmānyaṃ pūrvamīritaṃ ||  
  
iti śrītaṃtraciṃtāmaṇau śrīdakṣiṇakālikāyāḥ nityārcananirṇayo   
nāmaikaviṃśatitamaḥ prakāśaḥ || 21 ||  
atha karpūrastavamāha ||  
  
karpūraṃ madhyamāṃtāḥ svarapararahitaṃ seṃduvāmākṣiyuktaṃ vījaṃ te   
vāmātaretattripuraharavadhūtriḥ kṛtaṃ ye japaṃti |  
teṣāṃ gadyāni padyānijamukhakuharādullasaṃtyeva vācaḥ svacchaṃdaṃ   
dhvāṃtadhārādhararucirucire sarvasiddhiṃgatānāṃ ||  
  
īśānaḥ seṃduvāmaśravaṇa parigato vījamanmanmaheśi dvandvāṃte maṃdacetā   
yadi japati janovāramekaṃ kadācit |  
jitvā vācāmadhīśaṃ dhanadamapi ciraṃ mohayannamvujākṣī vṛndaṃ   
caṃdrārddhacūḍe prabhavati samamahāghorarāvāvataṃse ||  
  
īśo vaiśvānarasthaḥ śaśadharavilasadvāmanetreṇayukto vījaṃte   
dvaṃdvamanyadvigalita cikure kālike ye japaṃti |  
dveṣṭāraṃdhraṃtite ca tribhuvanamapitevaśyabhāvaṃ nayaṃti sṛkkadvaṃdvā   
pradhārādvayadharavadane dakṣiṇe tryakṣare ca ||  
  
ūrddhvaṃ vāme kṛpāṇe karakamalatale chinnamuṇḍaṃ tatodhaḥ savyebhītiṃ   
varaṃ ca trijagadyaphaledakṣiṇe kālike ca |  
japtvaitaṃ vāmaye vā tava manu vibhavaṃ bhāvayattastadarthaṃ   
teṣāmaṣṭaukarasthāḥ prakaṭitaradane siddhayastryamvakasya ||  
  
vargādyaṃ vahniyuktaṃ vidhurati lalitaṃ taṃtrayaṃ kūrcayugmaṃ lajjādvaṃdvaṃ   
ca paścāt smitamukhaṃ tadadhaṣṭhadvayaṃ yojayitvā |  
mātaryeye japaṃti smaraharamakhile bhāvayaṃtaḥ svarūpaṃte lakṣmīlākṣya   
līlākamaladaladṛśaḥ kāmarūpā bhavaṃti ||  
  
p. 141b)  
  
pratyekaṃ vā dvayaṃ vā trayamapi ca paraṃ vījamatyaṃtaguptaṃ tvannāmnā   
yojayitvā sakalamapi sadābhāvayaṃtojapaṃti |  
teṣāṃ netrā raviṃ devi rahati kamalāvaktra śubhrāṃ śuvimva vāgdevī   
devimuṇḍasragatiśayalasat kaṃṭhapīnastanāḍhye ||  
  
gatāsūnāṃ vāhu prakarakṛta kāṃcī parilasannitaṃ vāṃ digvastrāṃ tribhuvana   
vidhātriṃ trinayanāṃ |  
śmaśānasthetalyeseva hṛdi mahākālasurataḥ prasaktāṃ tvāṃ dhyāyet janani   
jaḍacetā api kaviḥ ||  
  
śivābhirghorābhiḥ śavanivahamuṇḍāsthinivahaiḥ paraṃ saṃkīrṇāyāṃ prakaṭita   
citāyāṃ haravadhuṃ |  
praviṣṭāṃ saṃtuṣṭāmuparisuratenāti yuvatīṃ sadātvāṃ dhyāyaṃtī kvacidapi na   
teṣāṃ paribhavaḥ ||  
  
vadāmaḥ kiṃvātvāṃ jananivayamuccairjaḍadhiyona dhātānāpīśona harirapite   
vetti paramaṃ |  
tathāpi tvadbhaktirmukharayati cāsmākamasi te tadetatkṣaṃtavyaṃ na khalu   
paśuṃrosaḥ samucitaḥ ||  
  
samaṃtādāpīnastanajaghanadhṛk yauvanavatīratāsakto naktaṃ yadi japati   
bhaktastava manuṃ |  
picāsāstvāṃ dhyāyan galitacikurastasya vaśagāḥ samastāḥ siddhaughā   
bhuvicirataraṃ jīvati kaviḥ ||  
  
samāḥ svasthī bhūtāṃ japati viparītāṃ yadi sadā viciṃtyatvāṃ dhyāyannatiśaya   
mahākālasuratāṃ |  
tadā tasya kṣoṇīṃtala virahamāṇasya viduṣaḥ karāṃbhoje vaśyā haravadhū   
mahāsiddhinivahāḥ ||  
  
prasūteḥ saṃsāraṃ janani bhavatī pālayati yatsamastaṃ kṣityādi pralayasamaye   
saṃharati ca |  
atastvāṃdhātāpi tribhuvanapatiḥ śrīpatiraho maheśopi prāyaḥ sakalamapi   
saṃstauti bhavatīṃ ||  
  
anekāḥ sevaṃte bhavadadhika gīrvāṇani vahān vimūḍhāste mātaḥ kimapi na hi   
jānaṃti paramaṃ ||  
  
samārādhyāmādyāṃ hariharaviriṃcyādi vivudhaiḥ |  
prapannosmi svairaṃratirasa mahānaṃdaniratāṃ ||  
  
dharitrī kīlālaṃ śucirapi samīropi gagaṇaṃ tvamekā kalyāṇī giriśaramaṇīkāli   
sakalaṃ |  
stutiḥ kātemātastavacaraṇayormāmagatikaṃ prasannāstvaṃ   
bhūyādbhavamanurabhūyānmamajanuḥ ||  
  
p. 142a)  
  
śmaśānasthaḥ susthogalita cikurodik paṭadharaḥ sahasraṃ tvarkāṇāṃ   
nijagalitavīryeṇa kusumaṃ |  
japan tvat pratyekaṃ manumapi vidhvāna nirato mahāsālikhairaṃ sa bhavati dharitrī   
paridṛkaḥ ||   
  
gṛhe saṃmārjanyā parigalita vīrya hi cikuraṃ samūlaṃ madhyāhne   
vitaranicitāyāṃkuja dine |  
samuccāra prekṣṇāyanumapi sakṛt kāli sa tataṃ gajāruḍho yāti kṣiti parivṛtaḥ   
satkavivaraḥ ||  
  
svapuṣpairākīrṇaṃ kusumadhanuṣo maṃdiramahāpurodhyāyan yadi japati   
bhaktastava manuṃ |  
sa gaṃdharvaḥ śreṇaīpatiriva kavitvā mṛtanadī nadīnaḥ paryaṃtaṃ   
paramapadalīnaḥ prabhavati ||  
  
tripaṃcāre pīṭhe śavaśivahṛdismesvadanāṃ mahākālenoccairmadana   
rasalāvaṇyaniratāṃ |  
samāyukto naktaṃ svayamapiratānaṃdaniratājanoyodhyāyetvāṃ jananikilasasyāt   
smaraharaḥ ||  
  
sa lomāsthisvairaṃ palalamapi mārjāramapi vā paraṃ mauṣaṃ meṣaṃ   
naramahiṣayośchāgamapi vā |  
valiṃ te pūjāyāṃ mayi viralavaktre vitaraṃtāṃ na kiṃ siddhiḥ sarvāprati   
padamapūrvā prabhavati ||  
  
vaśīlakṣaṃ maṃtraṃ japati haviṣyāśanarato divāmātaryuṣmaccaraṇa   
kamaladhyānanirataḥ |  
paraṃ nakto nagno nidhuvana vinodena ca manuṃjanorlakṣaṃ samyak parahara   
samānaḥ kṣititale ||  
  
idaṃ stotraṃ mātastava manusamuddhāraṇa japasvarūpākhyaṃ pādāṃvuja yugala   
pūjāvidhiyutaṃ |  
niśārddhaṃ vā pūjāsamayamadhivāyastu paṭhati pralāpastasyāpi prasarati   
kavisvāmṛtarasaḥ ||  
  
kuraṃgākṣī vṛṃdaṃta manusarati premataralaṃ vaśastasya kṣoṇīpatirapi kuvera   
pratinidhiḥ |  
ripuḥ kārāgāraṃ kalayati ca tatkeli kalayā ciraṃjīvanmuktaṃ prabhavati subhaktaḥ   
pratijaniḥ ||  
  
iti śrīmahākālakṛtaṃ karpūrastotraṃ samāptaṃ ||  
  
athāsyapuraścaraṇam ||  
  
kapūrākhyamidaṃ stotraṃ yaduktaṃ bhavatā purā |  
ṣaṭkarmasādhanaṃ tasya prayogaṃ vada śaṃkara ||  
  
śrīśiva uvāca ||  
  
śṛṇu devi pravakṣyāmi karpūrastavasādhanaṃ |  
sakṛt kṛtepi deveśi kālī tuṣṭā bhavet sadā ||  
  
p. 142b)  
  
śanibhaumadine devi snātvā prayatamānasaḥ |  
saṃpūjya kālikāṃ devīṃ saṃkalpaṃ samyagā caret ||  
  
kṛtvā ṣoḍhādikaṃ devi paṭhet stotra manuttamaṃ |  
ayutaika pramāṇena taddaśāṃśaṃ hunet sudhīḥ ||  
  
tarpaṇaṃ cābhiṣekaṃ ca brāhmaṇān bhojayet tataḥ |  
paścāt svakārya siddhyarthaṃ prayogānā care tadā ||  
  
prayogamātre deveśi aṣṭottara sahasrakaṃ |  
yojayet sarvakāryārthaṃ kāmanābhedabhāvitaḥ ||  
  
ākarṣaṇe vaśīkāre māraṇoccāṭane tathā |  
rājño bhaye samutpanne durbhikṣe śatrusaṃkaṭe ||  
  
trāsotpanne maheśāni rogaśoka bhaye tathā |  
paṭhet stotraṃ mahākālyāḥ sarvaśāṃtiṃ prayacchati ||  
  
kumārī pūjanaṃ cāṃte kartavyaṃ susamāhitaḥ |  
evaṃ kṛte maheśāni samyak siddhirbhavaddhruvam ||  
  
atha jaganmaṃgalakavacaṃ ||  
  
bhairavyuvāca ||  
  
kālīpūjā śrutānātha vidyāśca vividhāḥ prabho |  
idānīṃ śrotumicchāmi kavacaṃ pūrvasūcitaṃ ||  
  
tvameva śaraṇaṃ nātha trāhimāṃ duḥkhasaṃkaṭāt ||  
  
śrībhairava uvāca |  
  
rahasyaṃ śṛṇu vakṣyāmi bhairava prāṇavallabhe |  
śrījaganmaṃgalaṃ nāmakavacaṃ maṃtravigrahaṃ ||  
  
paṭhitvā dhārayitvā ca trailokyaṃ mohayet kṣaṇāt |  
nārāyaṇopiya kṛtvā nārī bhūtvā maheśvaraṃ ||  
  
yogaḥ saṃkṣobhamanayadyaddhṛtvā ca raghūdvahaḥ |  
varadṛptān jaghāneva rāvaṇādīn niśācarān ||  
  
yasya prasādādīśopi trailokyavijayī vibhuḥ |  
dhanādhipaḥ kuveropi sureśo bhucchavīpatiḥ ||  
  
evaṃ hi sa kalā devāḥ sarvasiddhīśvarāḥ priye |  
śrījaganmaṃgalasyāsya kavacasya ṛṣiḥ śivaḥ ||  
  
chaṃdonuṣṭup devatā ca kālikā dakṣiṇeritāḥ |  
jagatāṃ mohaneṃ duṣṭavijaye bhuktimuktiṣu ||  
  
yoṣidākarṣaṇe caiva viniyogaḥ prakīrtitaḥ |  
śiro me kālikāpātu krīṃkāraikākṣarīparā ||  
  
krī& krī& krī& me lalāṭaṃ ca kālikā khaḍgadhāriṇī |  
hū& hū& pātu netrayugmaṃ hrī& hrī& pātu śrutī mama ||  
  
p. 143a)  
  
dakṣiṇe kālike pātu ghrāṇayugmaṃ maheśvaraī |  
krī& krī& krī& rasanāṃ pātu hū& hū& pātu kapālakaṃ ||  
  
vadanaṃ sakalaṃ pātu hrī& hrī& svāhā svarūpiṇī |  
dvāviṃśatyakṣarīskaṃdhau mahāvidyā śubhapradā ||  
  
khaḍgamuṇḍadharākālī varadā'bhayakāriṇī |  
vidyābhiḥ sakalābhiśca sarvāṅgamebhito'vatu ||  
  
krī& hū& krī& tryakṣarī pātu cāmuṇḍā hṛdayaṃ mama |  
ai& hū& oṃ ai& stanadvaṃdvaṃ hrī& phaṭ svāhā kakusthalaṃ ||  
  
aṣṭākṣarī mahāvidyā bhujau pātu sakartṛkā |  
krī& krī& hū& hū& hrī& hrī& karau pātu ṣaḍakṣarī mama ||  
  
krī& nābhi madhyadeśaṃ ca dakṣiṇe kālike ca tu |  
krī& svāhā pātu pṛṣṭhaṃ tu kālikā sā daśākṣarī ||  
  
hū& hrī& dakṣiṇe kālike krī& hū& pātu kaṭidvayaṃ |  
kālikā dvādaśakṣarī svāhā mamoru yugmakaṃ ||  
  
oṃ hrī& krī& me svāhā pātu kālikā jānunāṃ sadā |  
kālī hṛnnāma vidyeyaṃ caturvarga phalapradā ||  
  
krī& hū& hrī& pātu me gulphaṃ dakṣiṇe kālikepi ca |  
krī& hū& hrī& svāhā pātu caturdaśākṣarī mama ||  
  
khaḍgamuṇḍadharā kālī varadā'bhayadhāriṇī |  
vidyābhiḥ sa kalābhiḥ sā sarvāṃgamabhito'vatu ||  
  
kālī kapālinī kullā kuru kullā virodhinī |  
vipracittā tathā grogra prabhādīptāghanatviṣaḥ ||  
  
nīlāghanavalākā ca mātrāmudrāmitā ca māṃ |  
etāḥ sarvāḥ khaḍgakarā muṇḍamālā vibhūṣaṇā ||  
  
rakṣaṃ tu māṃ digvidikṣu brāhmī nārāyaṇī tathā |  
māheśvarī ca cāmuṇḍā kaumārī cāparājitā ||  
  
vārīhī nārasiṃhī ca sarvāścāmitabhūṣaṇā |  
rakṣaṃ tu sāyudhairdikṣu vidikṣumāṃ yathā tathā ||  
  
iti te kathitaṃ divyaṃ kavacaṃ paramādbhutaṃ |  
śrījaganmaṃgalaṃ nāmakavacaṃ maṃtravigrahaṃ ||  
  
trailokyākarṣakaṃ brahmakavacaṃ manmukhoditaṃ |  
gurupūjāṃ vidhāyātha vidhivat prapaṭhet tataḥ ||  
  
kavacaṃ triḥsakṛdvāpi yāvajjīvaṃ ca vā punaḥ |  
etacchatārddhamāvartya trailokyavijayī bhavet ||  
  
trailokyaṃ kṣobhayatyeva kavacasya prasādataḥ |  
mahākavi bhavenmāsāt sarvasiddhīśvaro bhavet ||  
  
puṣpāṃjalīn kālikāyai mūle naiva paṭhet sakṛt |  
śatavarṣa sahasrāṇāṃ pūjāyāḥ phalamāpnuyāt ||  
  
bhūrje vilikhitaṃ caitatsvarṇasthaṃ dhārayedyadi |  
śikhāyāṃ dakṣiṇe vāhau kaṇṭhe vā dhārayadvudhaḥ |  
  
trailokyaṃ mohaye krodhāt trailokye cūrṇayekṣaṇāt |  
putravān dhanavān śrīmān nānāvidyā nidhirbhavet ||  
  
p. 143b)  
  
brahmāstrādīni śastrāṇi tadgātra sparśanāt tataḥ |  
nāśamāyāṃti deveśi nātra kāryā vicāraṇā ||  
  
kākavaṃdhyā ca yā nārī vaṃdhyā cāmṛta putriṇī |  
kaṇṭhe vā nāmahaste vā kavacasya vadhāraṇā ||  
  
vahupatyā jīvavat sādbhavatyeva na saṃśayaḥ |  
na deyaṃ paraśiṣyebhyo abhaktebhyo viśeṣataḥ ||  
  
śiṣyebhyo bhaktiyuktebhyaścānyathā mṛtyumāpnuyāt |  
sparddhātuddhūya kamalā vāgdevī mukhamaṃdire ||  
  
pautrāṃ tasthairyamāsthāya nivasatyeva niścitaṃ |  
idaṃ kavacama jñātvā yo bhajet kālidakṣiṇā ||  
  
śatalakṣa prajaptāpi tasya vidyā na siddhyatiḥ |  
sa śastraghātamāpnoti so'cirānmṛtyumāpnuyāt ||  
  
iti śrībhairavataṃtre bhairavabhairavīsaṃvāde śyāmākavacaṃ samāptam |  
  
atha śatanāma ||  
  
bhairava uvāca ||  
  
mahākāla pravakṣyāmi devyā aṣṭottaraṃ śubhaṃ |  
yadguhyaṃ paramaṃ puṇyaṃ sarvatra bhayanāśanaṃ ||  
  
mahatī cetanāṃ māyāṃ mahādevīṃ maheśvarīṃ |  
mahābuddhirmahācaṇḍāṃ mahākālīṃ mahākalāṃ ||  
  
mahāmudrāṃ mahāvuddhāṃ mahānidrāṃ mahodbhavāṃ |  
mahāśurbhrā mahālakṣmīṃrmahābhāgāṃ mahodayāṃ ||  
  
mahāmohāṃ mohadṛṣṭirmahāpuṣṭirmahājayāṃ |  
mahādhṛtirmahāghorāṃ mahādaṃṣṭrāṃ mahādyutiḥ ||  
  
mahākāṃtirmahāpadmāṃ mahāsiddhāṃ mahātapāṃ |  
mahāsvadhāṃ mahotsyahāṃ mahāvodhāṃ mahāsudhāṃ ||  
  
mahāvaṃdhana saṃhartrīṃ mahābhayavināśinīṃ |  
mahānetrāṃ mahāvaktrāṃ mahājihvāṃ mahābhujāṃ ||  
  
mahāmahīruhāpāṇirmahājovāṃ mahānakāṃ |  
mahākāṃtirmahākṣāṃtirmahāprītirmahāmatiḥ ||  
  
mahāśvāsāṃ mahāsujñāṃ mahāparvatavāsinīṃ |  
mahābrahmamayīṃ mātā mahākāyā mahāravāṃ ||  
  
mahāsvarā śrīrmahatī pārvatī caṇḍikā śivāṃ |  
mahākulāṃ mahālolāṃ mahāmatāṃ mahādhanāṃ ||  
  
mahānīlāṃ mahāśailāṃ mahāvāhāṃ mahāvalāṃ |  
mahāciṃtāṃ mahācittāṃ mahāheturyaśasvinī ||  
  
mahāvidyāṃ mahāsādhyā mahāmedhāṃ mahāmatīṃ |  
mahāśūlīṃ mahādaryāṃ mahāduḥsvapnanāśinī ||  
  
p. 144a)  
  
mahāmokṣapradāṃ mokṣāṃ mahādakṣāsahāyanīṃ |  
mahādakṣāṃ mahāvārṇī mahāśvekavināśinīṃ ||  
  
mahākālā mahādhārā mahāmāyā ca khecarī |  
mahākṣemaṃkarīkhyasyā mahaiśvarya pradāyinīṃ ||  
  
mahāviṣaghnāṃ viṣahāṃ mahādurga praṇāśinīṃ |  
mahādurgā mahāmatatvāṃ mahākailāsavāsinīṃ ||  
  
mahāsutatvīsubhagā mahejyā ca mahāsatīṃ |  
mahāpratyaṃgiro nityā mahāpreta karālinī ||  
  
mahāśāṃtirmahāmuktirmahāmaṃgalakāriṇīṃ |  
ya idaṃ kīrtayed bhaktyā viṣamastho bhavedyadi ||  
  
lohapaṃjara madhyastha tasya naśyati vaṃdhanaṃ |  
rājānodāsatāṃ cāṃti bhavet sarvajanapriyaḥ ||  
  
acalā śriyamāpnoti tasya naśyaṃtyupadravāḥ |  
saṃgrāme vijaye chatrūn khagavantagāni ca ||  
  
na viṣaṃ kramate dehena mṛtyuḥ pāvake jale |  
nā kāle maraṇaṃ tasya kadācit saṃbhaviṣyati ||  
  
yaṃ yaṃ kāmayate kāmaṃ taṃ taṃ prāpnoti nityaśaḥ |  
vahunā kimihoktena sarvasiddhipradaṃ nṛṇāṃ ||  
  
iti śrīrudrayāmale bhairavasaṃvāde śyāmāṣṭottaraśatanāmastotraṃ saṃpūrṇam   
||  
  
atha kakārādi sahasranāma ||  
  
kailāśaśikhareramye nānādevagaṇāvṛte |  
nānāvṛkṣa latākīrṇe nānāpakṣiravairyute ||  
  
caturmaṇḍala saṃyukte śṛṃgāra maṇḍapasthite |  
samādhau saṃsthitaṃ śāṃtaṃ krīḍaṃtaṃ yoginī priyaṃ ||  
  
tatra maunadharaṃ dṛṣṭvā devī pṛcchati śaṃkaraṃ ||  
  
devyuvāca ||  
  
kiṃ tvayā japyate nātha kiṃ tvayā smaryate sadā |  
sṛṣṭiḥ kutravilīnāsti punaḥ kutra prājāpate ||  
  
brahmāṇḍa kāraṇaṃ kiṃtet kimādyaṃ kāraṇaṃ mahat |  
manorathamayī siddhirvāṃchā siddhistathā śiva ||  
  
tṛtīyā kalpanāsiddhiḥ koṭi siddhīśvaratvakaṃ |  
śaktipātāṣṭa daśakaṃ carācara pūrīgatiḥ ||  
  
mahendrajālamiṃdrādi jālānāṃ racanā tathā |  
animā khecaratvaṃ ca parakāya praveśanaṃ ||  
  
navīna sṛṣṭikaraṇaṃ samudraśoṣaṇaṃ tathā |  
amāyā caṃdrasaṃdṛśyodi vā caṃdraprakāśanaṃ ||  
  
caṃrāṣṭakaṃ cāṣṭadikṣu tathā caṃdrāṣṭakaṃ śiva |  
jalejalamayatvaṃ ca vahnau vahninayatvakaṃ ||  
  
brahmaviṣṇvādi nirmāṇamiṃdrāṇāṃ karaṇaṃ paraṃ |  
pādukā guṭikā pakṣivetāla paṃcakaṃ tathā ||  
  
p. 144b)  
  
rasāyanaṃ tathā guptistathaiva ca vilāṃ janaṃ |  
mahāmadhumatī siddhistathā padmāvatī śiva ||  
  
tathā bhogavatī siddhiryāvatyaḥ saṃti siddhayaḥ |  
kena maṃtreṇa tapasā kalau pāpa samākule ||  
  
āyuṣya puṇyarahite kathaṃ bhavati tadvada ||  
  
śiva uvāca ||  
  
vinā maṃtraṃ vinā stotraṃ vinaiva tapasā priye |  
vinā valim vinābhyāsaṃ bhūtaśuddhiṃ vinā priye ||  
  
siddhirāśubhavedyeva tadeva kathyate mahaḥ |  
anye brahmāṇḍagole tu paṃcāśacchubha madhyage ||  
  
paṃcaśūnye sthitāttārā sarvāṃte kālikā sthitā |  
anaṃtakoṭi brahmāṇḍaṃ rājadaṃtāgrake śive ||  
  
sthāpya śūnyālayaṃ kṛtvā kṛṣṇavarṇaṃ vidhāya ca |  
mahānirguṇa rūpā tu vācā tītā parā kalā ||  
  
krīḍayā śūnyarūpaṃ tu bhartāraṃ tu prakalpayet |  
sṛṣṭerāraṃbha kāryārthaṃ chāyā dṛṣṭā tadā tayā ||  
  
icchāśaktistu sā jātā tayā kālo vinirmitaḥ |  
prativiṃvaṃ tatra dṛṣṭaṃ jātā jñānābhi dhātu sā ||  
  
idame tat kiṃ viśiṣṭaṃ jñānavijñānakaṃ yadā |  
tadā kriyā dvidhā jātā tadicchāte maheśvari ||  
  
brahmāṇḍagolaṃ deveśi rājadaṃtta sthitaṃ tu yat |  
sā kriyā sthāpayāmāsasvasvasthāna krameṇa ca ||  
  
tatraiva svecchayā devī sāmarasya parāyaṇā |  
yadicchā kathyate devi yathā vadavadhāraya ||  
  
yugādi samaye devi śivaṃ paraguṇottaraṃ |  
tadicchānirguṇaṃ śāṃtaṃ saccidānaṃda vigrahaṃ ||  
  
sāsvataṃ suṃdaraṃ śuddhaṃ sarvadeva yutaṃ paraṃ |  
ādināthaṃ guṇātītaṃ kālyasaṃyutamīśvaraṃ ||  
  
viparītarataṃ devaṃ sāmarasya parāyaṇaṃ |  
pūjārthamāgatān devagaṃdharvāpsarasāṃgaṇān ||  
  
yakṣiṇī kinnarīmartyā sarvāsyādyā tilottamā |  
vīkṣya tanmāyayā prāha suṃdari prāṇavallabhe ||  
  
trailokyasuṃdari prāṇasvāmini prāṇaraṃjani |  
kimāgataṃ bhavatpādya mamabhāgyārṇavo mahān ||  
  
uktvā maunadharaṃ śaṃbhūṃ pūjayat yapsarogaṇāḥ ||  
  
gaṃdharvā ūcuḥ ||  
  
saṃhārāttāritaṃ devatvayā viśvajanapriya |  
sṛṣṭerāraṃbha kāryārtha madyuktosi mahāprabho ||  
  
p. 145a)  
  
vaśyā kṛtyamidaṃ devamaṃgalārtha pragāyaṇaṃ |  
prayāṇotsuva kāle tu samāraṃbhe pragāyaṇaṃ ||  
  
yugādyāraṃbha kālā hi vartate mṛḍaśaṃkara |  
iṃdrāṇī koṭayaḥ saṃti tasyā praśragvaviṃdutaḥ ||  
  
brahmāṇī vaiṣṇavīṇāṃ ca māheśī koṭikoṭayaḥ |  
tavasāmarasānaṃdaṃ darśanārthaṃ samudbhavāḥ ||  
  
saṃjātāścāgatā devacātmākaṃ saukhasāgara |  
ratiṃ hitvā kāminīnāṃ nānya saukhyaṃ maheśvara ||  
  
sāratirdṛśyate smābhirmahat saukhyārthakārikā |  
evameva tu cāsyābhiḥ kartavyaṃ bhartṛṇā saha ||  
  
evaṃ śrutvā mahādevo dhyānāvasthitamānasaḥ |  
dhyānaṃ hitvā māyayā tu provāca kālikāṃ prati ||  
  
kālikāli ruṇḍamāle priye bhairavanādinī |  
śivārūpadhare krūre ghoradaṃṣṭrā bhayānake ||  
  
trailokyā bhakṣaṇakari suṃdaryāḥ saṃtitegrataḥ |  
suṃdarī vīkṣyaṇaṃ karma kāryakāla priye śive ||  
  
dhyānaṃ muṃca mahādevī nā gacchaṃti gṛhaṃ prati |  
tava rūpaṃ mahākāli mamakāla priyaṃ karaṃ ||  
  
etāsāṃ suṃdaraṃ rūpaṃ trailokya priyakārakaṃ |  
evaṃ māyā bhramāviṣṭo mahākālo vadanniti ||  
  
īdṛkkālavacaḥ śrutvā kālaṃ prāha ca kālikā |  
māyayācchādya cātmānaṃ nijastrīrūpadhāriṇī ||  
  
itaḥ prabhṛti strīmātraṃ bhaviṣyati yuge yuge |  
kalpādyauṣadhayo devi divāvallī svarūpatāṃ ||  
  
rātrau strīrūpamāsādya krīḍaṃtī ca parasparaṃ |  
ajñāna caiva sarveṣāṃ bhaviṣyati yuge yuge ||  
  
evaṃ śāpa pradatvā tu punaḥ provāca kālikā |  
viparītarataṃ kṛtvā ciṃtayaṃti bhajaṃti ye ||  
  
teṣāṃ varaṃ pradāsyāmi tatra nityaṃ vaśāmyahaṃ |  
ityuktvā kālikā vidyā tatraivāṃtaradhīrayata ||  
  
triṃśannikharve ṣaḍvṛṃdanavatyarvudakoṭayaḥ |  
darśanārthaṃ tapastepe sā vai kutragatā priye ||  
  
mama prāṇapriyā devi mahāprāṇapriyā mama |  
kiṃ karomika gacchāmi ityevaṃ bhramasaṃkulaḥ ||  
  
tadā kālyāḥ kṛpā jātā mamaciṃtā paraḥ śivaḥ |  
yaṃtra prastāra vuddhistu kālī dadāti satvaraṃ ||  
  
p. 145b)  
  
yaṃtraṃ kṣātaṃ tadārabhya pūrvaṃ siddha na gocarā |  
śrīcakrarāja prastāra racanābhyāsa tatparaḥ ||  
  
itastato bhrāmyamāṇastrailokyaṃ cakramadhyagaṃ |  
cakrapāraṃ darśanārthaṃ kodyarvudayugaṃ gataṃ ||  
  
bhakta prāṇa priyā devī mahāśrīcakranāyikā |  
tatra viṃdau paraṃ rūpaṃ suṃdaraṃ sumanoharaṃ ||  
  
rūpaṃ jātaṃ maheśāni jāgrattripurasuṃdarī |  
rūpaṃ dṛṣṭvā mahādevo rājarājeśvarohya bhūt ||  
  
tasyāḥ kaṭākṣa mātreṇa tasyā rūpadharaḥ śivaḥ |  
vinā śṛṃgāra saṃyuktāṃ tadā jātā maheśvarī ||  
  
vinā kālyaṃ śato devī jagatsthāvarajaṃgamaṃ |  
na śṛṃgāro na śaktitvaṃ kvāpi nāsti maheśvarī ||  
  
suṃdaryā prārthitā kālī tuṣṭā provāca kālikā |  
sarveṣāṃ netrakeśeṣumamāṃ śrotra bhaviṣyati ||  
  
pūrvāvasthāsu deveśi mamāṃśastiṣṭhati priye |  
sāvatasthoruṇākhyātu tadaṃ te naiva tiṣṭati ||  
  
madbhaktānāṃ maheśāni sadā tiṣṭati niścitaṃ |  
śaktistu kuṃṭhitā jātā tathā rūpaṃ na suṃdari ||  
  
ciṃtāviṣṭāti malinā jātā tatra tu suṃdarī |  
kṣaṇaṃ sthitvā dhyāna parākālaṃ ciṃtana tatparā ||  
  
tadā kālī prasannā bhūt tatkṣaṇā deva niścitaṃ |  
varaṃ vrūhivaraṃ vrūhivaraṃ vrūhītisādaraṃ ||  
  
suṃdaryuvāca ||  
  
mama śaktiṃ parāṃ dehi varoyaṃ prārthito mayā |  
tādṛgupāyaṃ kathaya yena śaktirbhaviṣyati ||  
  
kālyuvāca ||  
  
mamanāma sahasraṃ ca mayāpūrvaṃ vinirmitaṃ |  
matsvarūpaṃ kakārākhyaṃ mahāsāmrājyanāyakaṃ ||  
  
varadānābhidhaṃ nāma kṣaṇārddhādvaradāyakaṃ |  
tatpaṭhasvamahāmāye tava bhaktirbhaviṣyati ||  
  
tataḥ prabhṛti śrīrvidyā tannāma pāṭha tatparā |  
tadeva nāma sāhasraṃ suṃdarī śaktidāyakaṃ ||  
  
kathyate parayā bhaktyā sādhayaḥ svamaheśvarī |  
madyairmāsaistathā śukraiḥ sarvairaktaistathā priye ||  
  
tarpayet pūjayet kālīṃ viparītaratiṃ caret |  
viparītarate devi kālī tiṣṭhati nityaśaḥ ||  
  
mādhvīka śukrapuṣpā tu maithunānu virāginī |  
vaiṣṇavī vyāpakā vidyā śmaśānevāsinī parā ||  
  
vīrasādhana saṃtuṣṭā vīrāsphālani nādinī |  
śivāvali prahṛṣṭātmā śivārūpādi caṇḍikā ||  
  
p. 146a)  
  
kāmānaṃdā parāstotra priyā matyugramānasā |  
brahmānaṃda parāsāṃdra maithunānaṃdatoṣiṇī ||  
  
yogīṃdra hṛdayāgārā divā niśi viparyayā |  
viparītā divā niśi viparītaratā surā ||  
  
kṣaṇāttuṣṭā ca pratyakṣā daṃtāmālā japapriyā |  
khaḍgahastau muktakeśo digamvara vibhūṣitaḥ ||  
  
śayyāstho cumvanā naṃdī veśyāsaṃga parāyaṇaḥ |  
paṭhet sahasranāmākhyaṃ medhā sāmrājyanāmakaṃ ||  
  
yathā divyāmṛtairdivyā prasannā kṣaṇamātrataḥ |  
tathānena samākālī prasannā pāṭhamātrataḥ ||  
  
kathyate nāma sāhasraṃ sāvadhāna manā śṛṇu |  
sarvasāmrājya medhākhyanāma sāhasrakasya ca ||  
  
mahākālo ṛṣiḥ prokta uṣṇik chaṃdaḥ prakīrtitaḥ |  
devatā dakṣiṇākālī māyāvījaṃ prakīrtitaṃ ||  
  
hū& śaktiḥ kālikaṃ vījaṃ kīlakaṃ parikīrtitaṃ |  
kālikā varadānābhiḥ sveṣṭārthe viniyogatāḥ ||  
  
karpūreṇa ṣaḍaṃgāni ṣaḍdīrghādyena kārayet |  
dhyānaṃ ca pūrvavat kṛtvā sādhayet sveṣṭasādhanaṃ ||  
  
oṃ krīṃ kālī krū& karālī ca kalyāṇī kamalākalā |  
kalāvatī kalākhyā ca kalā pūjyā kalātmikā ||  
  
kalā hṛṣṭā kalā puṣṭā kalā kaṣṭā kalākarā |  
kalākoṭi samāsābhā kalākeli prapūjitā ||  
  
kalāmayī kalādhārā kalāpārā kalāgamā |  
kalādhārā kamalinī kakārā karuṇākarī ||  
  
kakāravarṇa sarvāṃgī kalākoṭi vibhūṣitā |  
kakārakoṭi guṇitā kakārakoṭi bhūṣaṇā ||  
  
kakāravarṇa hṛdayā kakāra manumaṇḍitā |  
kakāravarṇa mukuṭā kakāravarṇabhūṣitā ||  
  
ka ka ka ka varṇarūpā ka ka śabdaparāyaṇā |  
ka ka vīrāsphālaratā kamalākarapūjitā ||  
  
kamalākaranāthā ca kamalākara rūpadhṛk |  
kamalākara siddhisthā kamalākarapāradā ||  
  
kamalākara madhyasthā kamalākaratoṣitā |  
kathaṃkāraparālāpā kathaṃkāra parāyaṇā ||  
  
kathaṃkāra padāṃtasthā kathaṃkāra padādyabhūḥ |  
kamalākṣī kamalajā kamalākṣa prapūjitā ||  
  
kamalākṣa varodyuktā kakārā karvurākṣarā |  
karatārā karacchinnā karaśyāmā kalārṇavā ||  
  
karapūjyā kararatā karadā karapūjitā |  
karatoyā karāmarśā karmanāśā kanapriyā ||  
  
karaprāṇā karakajā karakākarakāṃtarā |  
karakāvalarūpā ca karakāvalaśobhinī ||  
  
p. 146b)  
  
kakāracalaputrī ca karakā ca toṣiṇī |  
karakā cala gehasthā karakācala rakṣaṇī ||  
  
karakācala sanmānyā karakācalakāriṇī |  
karakācala vaṣāḍhyā karakācala raṃjitā ||  
  
karakācala kāṃtārā karakācalamālinī |  
karakācala śobhāḍhyā karākamalarūpiṇī ||  
  
karāmalaka saṃsthā ca karāmalaka siddhidā |  
karāmakele saṃpūjyā karāmalakatāriṇī ||  
  
karāmala kakārī ca karāmalaka locanī |  
karāmalakamātā ca karāmakala sevinī ||  
  
karāmalakavaddhye yā karāmalakadāyinī |  
kaṃjanetrā kaṃjagatiḥ kaṃjasthākaṃjadhāriṇī ||  
  
kaṃjamālā priyakarī kaṃjarūpā ca kaṃjajā |  
kaṃjajātiḥ kaṃjagatiḥ kaṃjahomaparāyaṇā ||  
  
kaṃjamaṃḍala madhyasthā kaṃjābharaṇabhūṣitā |  
kaṃjasammānaniratā kaṃjotpattiḥ parāyaṇā ||  
  
kaṃjarāśi samākārā kaṃjāraṇya nivāsinī |  
karaṃja vṛkṣamadhyasthākaraṃja vṛkṣavāsinī ||  
  
karaṃjaphalabhūṣāḍhyā karaṃjāraṇyavāsinī |  
karaṃjamālābharaṇākavaṃdha śaśimadhyagāḥ ||  
  
kavaṃdha kūṭasaṃsthānākavaṃdhānatabhūṣaṇā |  
kavaṃdhanāda saṃtuṣṭā kavaṃdhāsanakāriṇī ||  
  
kavaṃdha gṛhamadhyasthāka vaṃdhacaravāsinī |  
kavaṃdhakāṃcikariṇī kavaṃdha śaśibhūṣaṇā ||  
  
kavaṃdha mālā jayadā kavaṃdha dehavāsinī |  
kavaṃdhāsanamālyā ca rūpālamāladhāriṇī ||  
  
kapālamālāmadhyasthā kapālavratatoṣitā |  
kapāladīpasaṃtuṣṭā kapāladīparūpiṇī ||  
  
kapāladīpavaradā kapālakajjalasthitā |  
kapālamāla jayadā kapālajapatoṣiṇī ||  
  
kapālasiddhi saṃtuṣṭā kapālabhojanodyatā |  
kapālavratasaṃsthānā kapālakamalālayā ||  
  
kavitvā mṛtasārā ca kavitvā mṛtasāgarā |  
kavitva siddhi saṃhṛṣṭā kavitvadānakāriṇī ||  
  
kavipūjyā kavigatiḥ kavirūpā kavipriyā |  
kavi brahmāṇḍarūpā ca kavitva vratatoṣitā ||  
  
kavimānasasaṃsthānā kavivāṃchā prapūraṇī |  
kavikaṃṭhasthitākaṃ hrīṃ kaṃ kaṃ kaṃ kavipūrtidā ||  
  
p. 147a)  
  
kajjalākajjalā dānamānasā kajjalapriyā |  
kapālakajjala samākajjaleśa prapūjitā ||  
  
kajjalārṇava madhyasthā kajjalānaṃdarūpiṇī |  
kajjalapriyasaṃtuṣṭā kajjalapriyatoṣiṇī ||  
  
kapālamālābharaṇā kapālakarabhūṣaṇā |  
kapālakarabhūṣāḍhyā kapāla cakramaṇḍitā ||  
  
kapālakoṭi nilayā kapāladurgakāriṇī |  
kapālagirisaṃsthānā kapālācalavāsinī ||  
  
kapālapātra saṃtuṣṭā kapālārghya parāyaṇā |  
kapālārghya priya prāṇā kapālārghya varodyatā ||  
  
kapāla cakrarūpā ca kapālarūpamātragā |  
kadalī kadalīrūpā kadalī vanavāsinī ||  
  
kadalī puṣpasaṃprītā kadalīphalamānasā |  
kadalī homasaṃtuṣṭā kadalīdalanodyatā ||  
  
kadalī garbhamadhyasthā kadalīvanasuṃdarī |  
kadaṃvapuṣpanilayā kadaṃva vanamadhyagā ||  
  
kadaṃva kusumāmodā kadaṃvavanatoṣiṇī |  
kadaṃva puṣpasaṃpūjyā kadaṃva puṣpahomadā ||  
  
kadaṃva puṣpamadhyasthā kadaṃva phalabhojinī |  
kadaṃva kānanāṃtasthā kadaṃvā calavāsinī ||  
  
kacchapākacchapārādhyā kacchapāsanasaṃsthitā |  
karṇapūrā karṇanāśā kārṇāṭī kālabhairavī ||  
  
karaprītā kalahadā kalahā kalahātarā |  
karṇayakṣī karṇavārtā kathanī karṇasuṃdarī ||  
  
karṇapiśācinī karṇamaṃjarī kapikacchudā |  
kapikacchupi rūpāḍhyā kapikacchu svarūpiṇī ||  
  
kastūrī mṛgasaṃsthānā kastūrī mṛgarūpiṇī |  
kastūrī mṛgasaṃtoṣā kastūrīmṛgamadhyagā ||  
  
kastūrī rasanīlāṃgī kastūrīgaṃdhatoṣitā |  
kastūrī pūjaka prāṇā kastūrī pūjaka priyā ||  
  
kastūrī premasaṃtuṣṭā kastūrī premadhāriṇī |  
kastūrī pūjakānaṃdā kastūrīgaṃdharūpiṇī ||  
  
kastūrīmālikārūpā kastūrīpūjanapriyā |  
kastūrī tilakānaṃdā kastūrī tilakapriyā ||  
  
kastūrī homasaṃtuṣṭā kastūrī tarpaṇodyatā |  
kastūrīmārjanodyuktā kastūrī cakrapūjitā ||  
  
p. 147b)  
  
kastūrī puṣpasaṃpūjyā kastūrī carvaṇodyatā |  
kastūrīgarbhamadhyasthā kastūrīvastradhāriṇī ||  
  
kastūrikāmodaratā kastūrīvanavāsinī |  
kastūrī vanasaṃrakṣā kastūrīpremadhāriṇī ||  
  
kastūrī śaktinilayā kastūrī kuṇḍamadhyagā |  
kastūrī kuṇḍasaṃsnātā kastūrī cumvamajjanā ||  
  
kastūryarghyeṇa saṃtuṣṭā kastūrī jīvadhāriṇī |  
kasturī paramāmodā kastūrī jīvanakṣamā ||  
  
kastūrī jātibhāvasthā kastūrīgaṃdhacumbanā |  
kastūrīgaṃdhasaṃśobhirvirājita kapālabhūḥ ||  
  
kastūrīdamanāṃtasthā kastūrīmadaharṣadā |  
kastūrikāvitānādyā kastūrī gṛhamadhyagā ||  
  
kastūrī sparśaka prāṇā kastūrī niṃdakāṃtakā |  
kastūryāmodarasikā kastūrī krīḍanodyatā ||  
  
kastūrīdānaniratā kastūrīvaradāyinī |  
kastūrīsthāpanāśaktā kastūrīsthānaraṃjanī ||  
  
kastūrī kuśalapraśnakastūrīstutivaṃditā |  
kastūrīvaṃdakādhārā kastūrīsthānavāsinī ||  
  
kaharūpā kahāḍhyā ca kahānaṃdā kahātmabhūḥ |  
kahapūjyā kahetyākhyā kahaheṣā kahātmikā ||  
  
kahamālā kaṇṭhabhūṣā kahamaṃtra japodyatā |  
kahanāma smṛti parākahanāmaparāyaṇā ||  
  
kahapārāyaṇaratā kahadevī kaheśvarī |  
kaha hetuḥ kahānaṃdā kahanāda parāyaṇā ||  
  
kahamātā kahāṃtasthā kahamaṃtrā kaheśvarā |  
kahagotrā kahārāḍhyā kahadhyānaparāyaṇā ||  
  
kahataṃtrā& kahahākahacarcāparāyaṇā |  
kahācāraḥ kahagatiḥ kahatāṇḍavakāriṇī ||  
  
kahāraṇyā kahagatiḥ kahaśaktiḥ parāyaṇā |  
kaharājyaratākarma sākṣikarma suṃdarī ||  
  
karmavidyā karmagatiḥ karmataṃtraparāyaṇā |  
karmamātrā karmagātrā karmamarmaparāyaṇā ||  
  
karmarekhānāśakartrī karmarekhā vinodinī |  
karmarekhā mohakarī karmarekhā vinodinī ||  
  
karmarekhā mohakarī karmakīrtiparāyaṇā |  
karmavidyā karmasārā karmadhārā ca karmabhūḥ ||  
  
karmakārī karmakarī karmakautuka suṃdarī |  
karmakolī karmatārā karmachinnā ca karmadā ||  
  
p. 148a)  
  
karmacāṇḍālinī karmavedamātā ca karmabhūḥ |  
karmakāṇḍaratānaṃtā karmakāṇḍānumānitā ||  
  
karmakāṇḍaparīṇāhā kamaṭhīkamaṭhā kṛtiḥ |  
kamaṭhārādhya hṛdanyā kamaṭhākaṇṭhasuṃdarī ||  
  
kamaṭhāsana saṃsevyā kamaṭhīkarma tatparāḥ |  
karuṇākarakāṃtā ca karuṇākaravaṃditā ||  
  
kaṭhorā karamālā ca kaṭhorakucadhāriṇī |  
kapardinī kapaṭinī kaṭhinī kaṃkabhūṣaṇā ||  
  
karabhoruḥ kaṭhinadākarabhākaramālayā |  
kalabhāṣāmayī kalpākalpanā kalpadāyinī ||  
  
kamalasyā kalāmālā kamalāsyā kaṇaprabhā |  
kakudminī kaṣṭavatī kacchākacchārcitākajā ||  
  
kacārcitā karatanuḥ kacasuṃdaradhāriṇī |  
kaṭhera kuca saṃlagnā kaṭi sūtravirājitā ||  
  
kaṇabhakṣapriyā kaṃdā tathā kaṃdagatiḥ kaliḥ |  
kalighnī kalidūtī ca kavināyakapūjitā ||  
  
kaśākakṣāṇi yaṃtrā ca kaścit kavivarārcitā |  
kartrī ca kartrikā bhūṣā karaṇī karṇaśatrupā ||  
  
karaṇeśī karaṇadā kalanāṃjanabhūṣitā |  
karaṇeśī karaṇadākarṇāṃ vā kalānidhiḥ ||  
  
kaladā calanādhārā karikākarakākarā |  
kalage vā karkarāśiḥ karkarāśi prapūjitā ||  
  
kanyārāśiḥ kanyakā ca kanyakā priyabhāṣiṇī |  
kanyādānakarānaṃdā kanyādāna śṛheṣṭadā ||  
  
kanyakādāna saṃtuṣṭā kanyādāna pratoṣiṇī |  
karṣaṇākakṣa dahanākamitākamitāsanā ||  
  
karamālā naṃdakartrī karamālā pratoṣitā |  
karamālāśavānaṃdā karamālā samāgamā ||  
  
karamālā siddhidātrī karamālā karapriyā |  
karapriyā karalatā karadānaparāyaṇā ||  
  
karanaṃdā kaligatiḥ kalipūjyā kaliprasū |  
kalanādaninādasthā kalanāda varapradā ||  
  
karanāda samājasthā kaholā ca kaholadā |  
kahoragehasaṃsthā ca kahoravaradāyinī ||  
  
kahorakavitādhārā kahola ṛṣimānaṃtā |  
kaholamānasārādhyā kahola vākyakāriṇī ||  
  
kaholagehamadhyasthā kaholavarakāriṇī |  
kartṛstayā kartṛmayī kartṛmātā ca kartarī ||  
  
kanīyā kanakārādhyā kanīnakamayīkathā |  
kanīyānaṃda nilayā kanakānaṃdatoṣitā ||  
  
p. 148b)  
  
kanīna kakarākaṣṭā kathārṇava karīkariḥ |  
karigamyā karigatiḥ kari dhvajaparāyaṇā ||  
  
kalināthapriyā kaṃṭhā kathānaka pratoṣitā |  
kamanīyā kamanakā kamanīya vibhūṣaṇā ||  
  
kamanīya samājasyā kamanīya vratapriyā |  
kamanīya guṇārādhyā kapilā kapileśvarī ||  
  
kapilārādhya hṛdayā kapilāvaradāyinī ||  
  
ka e ī la hrīṃ svarūpā ca ka e ī la hrī varapradā ||  
  
ka e ī la hrīṃ siddhidātrī kalaha hrīṃ svarūpiṇī |  
kahalahrīṃ maṃtravarṇā ca kalaha hrīṃ prasūkalā ||  
  
kavargā ca kapāṭasthā kapāṭodghāṭana kṣamā |  
kaṃkālī ca kapālā ca kaṃkāla priyabhāṣiṇī ||  
  
kaṃkāla bhairavārādhyā kaṃkālamānasasthitā |  
kaṃkālamohanirato kaṃkālamohadāyinī ||  
  
kaluṣoghnī kaluṣahākaluṣārti vināśinī |  
kalipūjyā kalādānākaśipuḥ kaśyapārcitā ||  
  
kaśyapākaśyapārādhyā kaliṃ pūrṇakalevarā |  
kalevarā karikacā kaṭavargā karālikā ||  
  
karālabhairavārādhyā karālabhairaveśvarī |  
karālākaraṇādhārākapardīśa varapradā ||  
  
kapardīśa premaratā kapardī mālikāyutā |  
kapardī japamālāḍhyā karavīra prasūnadā ||  
  
karavīra priyaprāṇā karavīra prapūjitā |  
karṇikāra samākārā karṇikāra prapūjitā ||  
  
karīṣāgni sthitā karṣākarṣamātra suvarṇadā |  
kalaśākalaśārādhyā kaṣāyā karigānaṃdā ||  
  
kapilā kalakaṇṭhī ca kalikalpalatā matā |  
kalpalatā kapamātā kalpakārī ca kalpabhūḥ ||  
  
karpūrāmodarucirā karpūrāmodadhāriṇī |  
karpūramālā bharaṇā karpūra vā sa pūrtidā ||  
  
karpūramālā japadā karpūrārṇavamadhyagā |  
karpūratarpaṇaratā karpūravaradhāriṇī ||  
  
kapaṭeśvara saṃpūjyā kapaṭeśvara rūpiṇī |  
kaduḥkapidhvajārādhyākalāpa puṣparūpiṇī ||  
  
kalāpa puṣparucirā kalāpa puṣpapūjitā |  
krakavāca kacārādhyā kathaṃ drūmā karālatā ||  
  
kathaṃ kālavinirmuktā kālīkālapriyā ka tu |  
kāminī kāminī pūjyā kāminī puṣpadhāriṇī ||  
  
p. 149a)  
  
kāminī puṣpapūjārhā kāminī puṣpabhūṣaṇā |  
kāminī puṣpatilakā kāminī kuṃḍacuṃvanā ||  
  
kāminīyoga saṃtuṣṭā kāminī yogadāyinī |  
kāminīkuṃda saṃmagnā kāminīkuṃḍa madhyagā ||  
  
kāminī mānasārādhyā kāminīmānatoṣitā |  
kāminīmānasaṃcārā kālikālikā kālakālikā ||  
  
kāmā ca kāmadevī ca kāmeśī kāmasaṃbhavā |  
kāmabhāvā kāmaratā kāmārtā kāmamaṃjarī ||  
  
kāmamaṃjīraraṇitā kāmadeva priyāṃtarā |  
kāmakālī kāmakalākālī kāmakalābhidhā ||  
  
kāli kāmakalākāli kālānala samaprabhā |  
kalyāṃtadahanākāṃtā kāṃtārapriyabhāṣiṇī ||  
  
kālapūjyā kālaratā kālamālā ca kālinī |  
kāravīrā kālaghorā kālasiddhā ca kāladā ||  
  
kālāṃjana samākārā kāliṃjananivāsinī |  
kālaṛddhiḥ kālavṛddhiḥ kārāgṛha vimocinī ||  
  
kādividyā kādimātā kādisthā kādi suṃdari |  
kāśīkāṃcī ca kāṃcīśākāśīśa varadāyinī ||  
  
krāṃ vījā caiva kāṃvījā krāṃ hṛdayāya namasmṛtā |  
kāmyākāmyagatiḥ kāmyasiddhidātrīkasiddhibhūḥ ||  
  
kāmākṣā kāmarūpā ca kāmacāpa vimocinī |  
kāmadeva kalārāmā kāmadeva kalālayā ||  
  
kālarātrī kāmadātrī kāṃtārācalavāsinī |  
kālarūpā kālagatiḥ kāmayoga parāyaṇā ||  
  
kāmasaṃmardanaratā kāmageha vikāśinī |  
kālabhairava bhāryā ca kālabhairavakāminī ||  
  
kālabhairava yogasthā kālabhairava bhogadā |  
kāmadhenuḥ kāmadogdhrī kāmamātā ca kāṃtadā ||  
  
kāmukā kāmukārādhyā kāmukānaṃdavarddhinī |  
kārtavījā kārtikeyā kārtikeyaḥ prapūjitā ||  
  
kāryā kāraṇadā kāryākāriṇī kāraṇāṃtarā |  
kāṃtigamyā kāṃtimayī kāṃtyā kātyāyanīvakā ||  
  
kāmasārā ca kāsmīrā kāsmīrācāra tatparā |  
kāmarūpācāraratā kāmarūpa priyaṃvadā ||  
  
p. 149b)  
  
kāmarūpā kāmasiddhā kāmarūpa manomayī |  
kārtikī kārtikārādhyā kāṃcanāraprasūnabhūḥ ||  
  
kāṃcanāraprasūnābhā kāṃcanāla prapūjitā |  
kācarūpā kācabhūmiḥ kāṃśyapātraprabhojinī ||  
  
kāṃśyadhvanimayī kāmasuṃdarī kāmacuṃvanā |  
kāśapuṣpapratīkāśā kāmadruma samāgatā ||  
  
kāmapuṣpā kāmabhūmi kāmapūjyā ca kāmadā |  
kāmadehā kāmagehā kāmarāga parāyaṇā ||  
  
kāmadhvaja samārūḍhā kāmadhvaja samāsthitā |  
kāśyapīkāśyapārādhyā kāśyapānaṃdadāyinī ||  
  
kāliṃdījalasaṃkāśā kāliṃdī jalapūjitā |  
kādevapūjāniratā kodeva paramārthadā ||  
  
karmaṇā kārmaṇākārā kāmakārmaṇakāriṇī |  
kārmaṇa troṭanakarī kākinī kāraṇāhvayā ||  
  
kāvyāmṛtā ca kāliṃgāṃ kāliṃgamadanodyatā |  
kālāguru vibhūṣāḍhyā kālāguru vibhūtidā ||  
  
kālāguru sugaṃdhā ca kālāgurupratarpaṇā |  
kāverī nīlasaṃprītā kāverī tīravāsinī ||  
  
kālacakra bhramākārā kālacakra nivāsinī |  
kānanākānanādhārākāruḥ karuṇikāmayī ||  
  
kāṃpilyavāsinīkāsthā kāmapatnī ca kāmabhūḥ |  
kādaṃvarī pānaratā tathā kādaṃvarītalā ||  
  
kāmavaṃdyā ca kāmeśī kāmarāja prapūjitā |  
kāmarājeśvarī vidyā kāmakautuka kaumudī ||  
  
kāṃvojajākāṃkṣi tadākāśyā kāṃcanakāriṇī |  
kāṃcanādri samākārā kāṃcanādri sa pradāradā ||  
  
kāmakīrtiḥ kāmakeśī kālikā kāṃtaraśrayā |  
kāmabhedī ca kāmārtināśinī kāmabhūmikā ||  
  
kālarirnāśinī kāvyavanitā kāmarūpiṇī |  
kāmasthā kāṣṭha saṃdīptiḥ kāvyadā kāmasuṃdarī ||  
  
kāṣṭheśī kāraṇavarākāmāri pūjanodyatā |  
kāṃcīnūpurabhūṣāḍhyā kuṃkumābharaṇānvitā ||  
  
kālacakrā kālagatiḥ kālacakra manobhavā |  
kuṃjamadhyā kuṃjapuṣpā kuṃjapuṣpa priyākuśā ||  
  
kuṃjamātā kujārādhyā kuṭhāra varadhāriṇī |  
kuṃjarasthā kuśaratā kuśeśaya vilocanā ||  
  
p. 150a)  
  
kunaṭhī kurarī kruddhā kuraṃgī kuṭajāhvayā |  
kuṃbhī nadya vibhūṣā ca kuṃbhī namavadhodyatā ||  
  
kuṃbhakarṇa manollāsā kulacūḍāmaṇiḥ kulā |  
kulāla gṛhakanyā ca kulacūḍāmaṇi priyā ||  
  
kulapūjā kulārādhyā kulapūjāparāyaṇā |  
kuca bhūṣā tathā kukṣiḥ kuravīgaṇasevinī ||  
  
kulapuṣpā kularatā kulapuṣpa parāyaṇā |  
kulavastrā kulārādhyā kuṇḍaḥ kulasamaprabhā ||  
  
kulakuṇḍa samullāsā kuṇḍapuṣpa parāyaṇā |  
kuṇḍapuṣpa prasehenā kuṇḍagolodbhavātmikā ||  
  
kuṇḍagolodbhavādhārā kulagolamayī kuhuḥ |  
kuṇḍagola priyaprāṇā kuṇḍagola prapūjitā ||  
  
kuṇḍagola manollāsā kuṇḍagola varapradā |  
kuladevaratā kruddhā kulasiddhikarī paraṃ ||  
  
kulakuṇḍa samākārā kulakuṇḍa samānabhūḥ |  
kuṇḍasiddhiḥ kuṇḍaṛddhiḥ kumārī pūjanodyatāḥ ||  
  
kumārī pūjakaprāṇā kumārīkujakālayā |  
kumārīkālasaṃtuṣṭā kumārī pūjakātmikā ||  
  
kumārīvratasaṃtuṣṭā kumārīrūpadhāriṇī |  
kumārībhojanā prītākumārī ca kumāradā ||  
  
kumāramātā kuladākulayoni kuleśvarī |  
kulaliṃgā kulānaṃdā kularamyā kutarkadṛk ||  
  
kuṃtī ca kulakāṃtā ca kulamārgaparāyaṇā |  
kullā ca kuru kullā ca kullukā kulakāmadā ||  
  
kuliśāṃgī kubjikā ca kubjikā nandavarddhinī |  
kulīnā kuṃjaragatiḥ kuṃjareśvaragāminī ||  
  
kulapālī kulavatī tathaiva kuladīpikā |  
kulayogīśvarī kuṇḍā kuṃkumāruṇa vigrahā ||  
  
kuṃkumānaṃda saṃtoṣā kuṃkumārṇavavāsinī |  
kuṃkumā kusumaprītā kulabhūḥ kulasuṃdarī ||   
  
kuṃdadaṃtī kumudinī kuśalākulaṭālayā |  
kulayogīśvarī kuṇḍā kulaṭā kulatoṣitā ||  
  
kulaṭā cumvanodyuktā kuśāvartā kulārṇavā |  
kulārṇavā cāraratā kuṇḍalī kuṇḍalākṛtiḥ ||  
  
kumatiśca kulaśreṣṭhā kulacakra parāyaṇā |  
kuṭasthāṃ krūradṛṣṭiśca kuṃtalākuṃtalākṛtiḥ ||  
  
kuśalākṛti rūpā ca kūrcavījadharā kucaḥ |  
kukuḥ kukuḥ śabdaratā krū& krū& krū& krū& parāyaṇā ||  
  
p. 150b)  
  
ku ku kuṃ śabda nilayā kukkurālayavāsinī |  
kukkurāsaṃga saṃyuktā kukkurānaṃda vigrahā ||  
  
kūrcaraṃbhā kūrcavījā kūrcajāpa parāyaṇā |  
kulinī kulasaṃsthānā kūrcakuṇḍa parāgatiḥ ||  
  
kūrcavījā bhāladaśā kūrcamastakabhuṣitā |  
kulavṛkṣagatā kūrmākūrmācala nivāsinī ||  
  
kulaviṃduḥ kulaśivā kulaśākta parāyaṇā |  
kulaviṃdumaṇi prakhyā kuṃkumadrumavāsinī ||  
  
kucamardana saṃtuṣṭā kuca jāpa parāyaṇā |  
kuca sparśana saṃtuṣṭā kucāliṃganaḥ tatparā ||  
  
kugatighnī kucerārcyā kucabhūḥ kulanāyikā |  
kugāyanā kucadharā kugītā kuṃdadaṃtikā ||  
  
kugeyā kuharābhāsā kuśoṣā kughnadārikā |  
kīrtiḥ kirātinī klinnā kiraṇā kinnarīpriyā ||  
  
krīṃtārī krīṃjapāsaktā krī& hū& strī maṃtrarūpiṇī |  
kimmīrita dṛśāpāṃgī kiśorārcā kirīṭinī ||  
  
kīṭabhāṣā kīṭayoniḥ kīṭamātā ca kīśadā |  
kiṃśukā kīṭabhāṣā ca kriyāsārā kriyāvatī ||  
  
kī kī śabdaparā krā& krī& krū& krai& krau& maṃtrarūpiṇī |  
kā& kī& kū& kai& svarūpācaka phaṭ maṃtra svarūpiṇī ||  
  
ketakībhūṣaṇānaṃdā ketakī bharaṇānvitā |  
kekarākeśinī keśī keśī sūdana tatparā ||  
  
keśarūpā keśamuktā kaikeyī keśikī tathā |  
kairavā kairavā hlādā keśarā keturūpiṇī ||  
  
keśavārādhya hṛdayā keśavāsaktamānasā |  
klaivya nirnāśinī klaiva klaivīja japatoṣitā ||  
  
kośalā komalākṣī ca kośā ca komalā tathā |  
kolāpura nivāsī ca kolāsura vināśinī ||  
  
koṭarūpā koṭaratā krodhinī kākarūpiṇī |  
kekācakokilā koṭiḥ koṭimaṃtraparāyaṇā ||  
  
koṭyanaṃtamaṃtrayutākarūpā keralāśrayā |  
kairalācāra nipuṇā keraleṃdra gṛhasthitā ||  
  
kedārāśramasaṃsthā ca kedāreśvara pūjitā |  
krodharūpā krośapādā krodhamātā ca kauśikī ||  
  
p. 151a)  
  
kodaṇḍadhāriṇī krau&cā kauśalyā komalāṃgaṇā |  
kaulinī kaulikādhārā kaulikānatavāsinī ||  
  
kautukī kaumudī kaulākaumārī kauravārcitā |  
kauṇḍinyā kauśilī krodhā jvālā bhāsvararūpiṇī ||  
  
koṭikālānalajvālā koṭimārtaṇḍa vigrahā |  
kṛrttikā kṛṣṇavarṇā ca kṛṣṇā kṛtyā kriyāturā ||  
  
kṛśāṃgī kṛta kṛtyā cakraḥ phaṭ svāhā svarūpiṇī |  
kro& kro& hū& phaṭ maṃtravarṇā krī& krī& hū& phaṭ namaḥ svadhā ||  
  
krī& krī& hrī& hrī& tathā hū& phaṭ svāhā maṃtra svarūpiṇī ||  
  
iti śrīsarvasāmrājyamedhānāma sahasrakaṃ ||  
  
suṃdarī śaktidānākhyaṃ svarūpābhidhameva ca |  
kathitaṃ dakṣiṇā kālyā suṃdaryai prītiyogataḥ ||  
  
varadāna prasaṃgena rahasyamapi darśitaṃ |  
gopanīyaṃ sadā bhaktyā paṭhanīyaṃ parātparaṃ ||  
  
prātarmadhyāhnakāle ca saṃdhyārddha rātrayorapi |  
pūjākāle japāṃte ca paṭhanīyaṃ viśeṣataḥ ||  
  
yaḥ paṭhet sādhakādhīśaḥ kālīrūpo hi varṣataḥ |  
paṭhitvā pāṭhayedvāpi śṛṇoti śrāvayedapi ||  
  
vācakaṃ toṣayedvāpi sa bhavet kālikā tanuḥ |  
sahelamvā salīlaṃ vāyaḥ kaścin mānavaḥ paṭhet ||  
  
sarvadukha vinirmuktaṃ strailokyavijayī kaviḥ |  
mṛtavaṃdhyā kākavaṃdhyā kanyāvaṃdhyā ca vaṃdhyakā ||  
  
puṣpavaṃdhyā śūlavaṃdhyā śṛṇuyāt stotramuttamaṃ |  
sarvasiddhi pradātāraṃ sat kaviṃ virajīvinaṃ ||  
  
paṇḍitendraṃ kīrtiyutaṃ labhate nātrasaṃśayaḥ |  
yadyat kāmamupaskṛtya kālīṃ dhyātvā japet stavaṃ ||  
  
taṃ taṃ kāmakare kṛtvā matrāṃ bhavati nānyathā |  
yoni puṣpairliṃgapuṣpaiḥ kuṇḍagolodbhavairapi ||  
  
saṃyogāmṛtapuṣpaiśca vastudevī prapūrakaiḥ |  
kālīpuṣpaiḥ pīṭhatoyairyonikṣālana viṃdubhiḥ ||  
  
kastūrī kuṃkumairdevī nakhakālā guru kramāt |  
aṣṭagaṃdhairddhupadīpairjavāyāvaka saṃyutaiḥ ||  
  
raktacaṃdana siṃdūrairmatsyamāṃsādi mūṣakaiḥ |  
madhubhiḥ pāyasaiḥ kṣīraiḥ śodhitaiḥ śoṇitairapi ||  
  
p. 151b)  
  
mahopacārairaktaiśca naivedyaiḥ ṣaḍusānvitaiḥ |  
pūjayitvā mahākālīṃ mahākālena lālitāṃ ||  
  
vidyārājñīṃ kullukāṃ ca japtvā stotraṃ paṭhecchive |  
kālībhaktastveka cittaḥ siṃdūra tilakānvitaḥ ||  
  
tāmvūlapūritamukho muktakeśo digaṃvaraḥ |  
śavayonisthito vīraḥ śmaśāna suratānvitaḥ ||  
  
śūnyālaye viṃdupīṭhe puṣpākīrṇe śivāvane |  
prayānetha prabhūṃ jānaḥ kālīdarśana māpnuyāt ||  
  
tatra yadyat kṛtaṃ karma tadanaṃta phalaṃ bhavet |  
aiśvarye kamalā sākṣāt siddhau śrīkālikānvikā ||  
  
kavitvetāriṇī tulyaḥ sauṃdaryasuṃdarī samaḥ |  
vasorddhārā samaḥ kāvya śrutau śruti dharo yathā ||  
  
brahmāstra iva durddharvsastrailokya vijayāstravat |  
śatruhartā kāryakartā bhavecchiva samaḥ kalau ||  
  
digvidikcaṃdrakartā ca divā rātri viparyayāṃ |  
mahādeva samoyogī trailokya staṃbhakaḥ kṣaṇāt ||  
  
gāṇe catuṃvuruḥ sākṣādvāne karṇa samo bhavet |  
gajāśvaratha pattīnāṃ matrāṇāmadhipaḥ kṛtī ||  
  
āpuṣpe tu bhuśuṇḍī ca jalāpalita nāśakaḥ |  
varṣa ṣoḍaśavān bhūyāt sarvakālaṃ maheśvarī ||  
  
brahmāṇḍa goladeveśi na tasya durlabhaṃ kvacit |  
sarvaṃ hastagataṃ bhūyānnātra kāryā vicāraṇā ||  
  
kulapuṣpayutaṃ dṛṣṭvā tatra kālīṃ viciṃtya ca |  
vidyārājñīṃ ca saṃpūjya paṭhennāma sahasrakaṃ ||  
  
manorathamayī siddhistasya haste sadā bhavet |  
paradārāṃ samāliṃgya saṃcuṃvya parameśvarī ||  
  
hastāhastikayoryogaṃ kṛtvā japtvā stavaṃ paṭhet |  
yoniṃ vṛkṣa japet stotraṃ kuverādadhiko bhavet ||  
  
kuṇḍagolodbhavaṃ gṛhya parṇāktaṃ homayenniśi |  
pitṛbhūmau maheśāni vidhirekhā vimārjayet ||  
  
taruṇīṃ caṃcalā ramyāṃ suṃdarīṃ kāmagarvitāṃ |  
samānīya prayatnena saṃśodhyanyāsa yogataḥ ||  
  
prasūnamaṃce saṃsthāpya pṛthvīṃ vikasitāṃ caret |  
mūlacakraṃ tu saṃbhāvya devyāvaraṇa saṃyutaṃ ||  
  
saṃpūjya parameśāni sa valyaṃtaṃ maheśvarī |  
japtvā stutvā maheśāni drāviṇīṃ saṃsmarecchive ||  
  
p. 152a)  
  
aṣṭottaraśatairyoniṃ sa maṃtrya cuṃvya yatnataḥ |  
sa yogī bhūya japtavyaṃ sarvavidyādhiyo bhavet ||  
  
śūnyāgāre śivāraṇye śivadevālaye tathā |  
śūnyadeśe taḍāge ca gaṃgāgarbhe catuḥpathe ||  
  
śmaśāne parvate prāṃte ekaliṃge śave mukhe |  
muṇḍe yonau ṛtusnātā gehe veśyāgṛhe tathā ||  
  
kuṭṭinī gṛhamadhye vā kadalī maṇḍape sadā |  
paṭhet sahasranāmākhyaṃ stotraṃ sarvārthasiddhaye ||  
  
araṇye śūnyadurgeṣu raṇe śakti samāgame |  
kālīṃ saṃciṃtya prajapet paṭhennāma sahasrakaṃ ||  
  
sarvasiddhīśvaro bhūyādvāṃchā siddhiṃ sa viṃdati |  
mṛḍu cūḍakayoryoniṃ tvavivā komalepi ca ||  
  
viṣṭareśa ca vastre vā puṣpavastrāsanepi vā |  
kālīṃ saṃciṃtya prajapet tato nāma sahasrakaṃ ||  
  
paṃcānaṃdamayo bhūtvā paṭhitvā kālikā svayaṃ |  
muktakeśo diśā vāsaḥ maithunī śayanasthitaḥ ||  
  
japtvā kālīṃ paṭhet stotraṃ khecarī siddhibhāgbhavet |  
cikuraṃ yogamāsādya śukrot sāraṇameva ca ||  
  
japtvā śrīdakṣiṇā kālīṃ śaktipātaśataṃ labhet |  
latāṃ spṛśan japitvāpi kālikāṃ ciṃtayannapi ||  
  
ālokayandiśā vāsāṃ paraśaktiṃ viśeṣataḥ |  
stutvā śrīdakṣiṇākālīṃ yoniṃ svakaragāṃ caret ||  
  
paṭhennāma sahasraṃ yaḥ śivādapyadhiko bhavet |  
latārateṣu japtavyaṃ stutvā kālīṃ nirākulaḥ ||  
  
daśāvadhāno bhavati māsamātreṇa sādhakaḥ |  
kālarātryāṃ mahārātryāṃ vīrarātryāṃ viśeṣataḥ ||  
  
caturdaśyā mathāṣṭamyāṃ saṃkramepi maheśvarī |  
kuhuḥ pūrṇendu śukreṣu bhaumaravyāṃ niśāmukhe ||  
  
navamyāṃ maṃgaladine tathā kulatithau śive |  
kulaṛkṣe tu yatnena paṭhennāma sahasrakaṃ ||  
  
sodarśano bhavedāśu kinnarī siddhibhāk bhavet |  
paścimābhimukhaṃ liṃgaṃ vṛṣaśūnyaṃ purātanaṃ ||  
  
tatra sthitvā japet stotraṃ sarvakāmāptaye śive |  
bhaumavāre niśīthe ca amāvāsyāṃ dine śubhe ||  
  
māṣa bhakta valiṃ chāgaṃ kṛśarānnaṃ ca pāyasam |  
dagdhamīnaṃ śoṇitaṃ ca dadhi dugdhaṃ guḍārdrakaṃ ||  
  
p. 152b)  
  
valiṃ datvā japet tatra tvaṣṭottara sahasrakaṃ |  
devagaṃdharva siddhaughaissevitaḥ purasuṃdarīṃ ||  
  
labheddeveśi māsena tasya vāsana saṃhatiḥ |  
hastatrayaṃ bhavedūrdhānātra kāryā vicāraṇā ||  
  
helayā līlayā bhaktyā kālīṃ stauti narasruyaḥ |  
brahmādīn staṃbhayeddevī māheśī mohayet kṣaṇāt ||  
  
dhruvamuccāṭaye nūnaṃ sṛṣṭiṃ ca nūtanī caret |  
meṣamāhiṣamārjārachāgaḥ kharatarādikaiḥ ||  
  
khaḍgaśūkarakāpotaiṣṭiṭṭibhaiḥ śaśakaiḥ palaiḥ |  
śoṇitaiḥ sāsthimāṃsaiśca kāraṇairdugdhapāyasaiḥ ||  
  
kādaṃvarī siṃdhumadyaiḥ sarāriṣṭaiśca sā savaiḥ |  
yonikṣālana tīraiśca yonirliṃgāmṛtena ca ||  
  
svajāta kusumaiḥ pūjya japāṃte tarpayecchivaṃ |  
sarvāḥ sāmrājya nāmnātu stutvā natvā svaśaktitaḥ ||  
  
śaktyālāpe paṭhet stotraṃ kālīrūpo dinatrayāt |  
dakṣiṇā kālikā tasya gehe tiṣṭhati nānyathā ||  
  
veśyā latāgṛhe gatvā tasyāścumvana tatparaḥ |  
tasyā yonyai mukhaṃ datvā tadrasaṃvilihan japen ||  
  
tadaṃ te nāma sāhasraṃ paṭhed bhaktiparāyaṇaḥ |  
kālikādarśanaṃ tasya bhavatyeva triyāmataḥ ||  
  
nṛtyapātra gṛhe gatvā makāra paṃcamānitaḥ |  
prasūcamaṃ ca saṃsthāpya śaktinyasa parāyaṇaḥ ||  
  
pātrāṇāṃ sādanaṃ kṛtvā digvastrāṃ tāṃ samācaret |  
cakra tanmūla saṃbhāvya tatra sāvaraṇaṃ yajet ||  
  
śataṃbhāleśataṃ keśeśataṃ siṃdūramaṇḍale |  
śatadvayaṃ kucadvaṃdveśataṃ nābhau maheśvarī ||  
  
śataṃ yonau maheśāni utthāya ca śatatrayaṃ |  
japet tatra maheśāni tadaṃte prapaṭhet stutiṃ ||  
  
śatāvadhānā bhavati māsamātreṇa sādhakaḥ |  
mātaṃginīṃ samānīya kiṃ vā kāpālikīṃ śive ||  
  
daṃtamālā jape kāryā galedhāryā tṛmuṇḍajā |  
netrapadmeyoni cakraṃ śaktiṃ cakraṃ svavaktrake ||  
  
kṛtvā japen maheśāni muṇḍayaṃtraṃ prapūjayet |  
muṇḍāsanasthito vīromakāra paṃcakānvitaḥ ||  
  
anyāmāliṃgya prajapedanyāsaṃ cuṃvyavaiḥ paṭhet |  
anyāṃ saṃpūjayet tatratvanyāsaṃmardayan paṭhet ||  
  
p. 153a)  
  
anyayonau śivaṃ datvā punaḥ pūrvavadācaret |  
avadhāna sahasreṣu śaktipātaśateṣu ca ||  
  
rājā bhavati deveśi māsapaṃcaka yogataḥ |  
yuvatī śaktimānīya gāṇaśaktiparāyaṇaḥ ||  
  
kulācāra krameṇaiva tasyā yoniṃ vikāśayet |  
tatra jihvāṃ pradatvā ca japennāma sahasrakaṃ ||  
  
nṛkapāle tatra dīpaṃ lāpyayatnena vai paṭhet |  
mahākavi varo bhūyānnātra kāryā vicāraṇā ||  
  
kālārtāṃ śaktimānīya yonau tu mūlacakrakaṃ |  
vilikhya parameśāni tatra maṃtraṃ likhecchive ||  
  
tallihan prajapeddevi sarvaśāstrārtha tatvavit |  
aśrutānyapi śāstrāṇi vedādīn pāṭhayeddhruvaṃ ||  
  
vinābhyāsairvināyāsairvināpāṭhādibhiḥ priye |  
caturvedādhiyo bhūtvā triḥkālajña strivarṣataḥ ||  
  
caturvidhaṃ ca pāṇḍityaṃ tasya hastagataṃ kṣaṇāt |  
śivāvaliḥ pradātavyaḥ sarvadā śunyamaṇḍale ||  
  
kālīdhyānaṃ maṃtrarcitānīla sādhanameva ca |  
sahasranāma pāṭhaśca kālīnāma prakīrtitaṃ ||  
  
bhaktasya kṛtyametāvadanya datyadayaṃ viduḥ |  
vīrasādhanakaṃ karma śivāpūjyā valistathā ||  
  
siṃdūratilako devi veśyālāpo niraṃtaraṃ |  
veśyāgehe niśācāro rātrau paryaṭanaṃ tathā ||  
  
śaktipūjā yonidṛṣṭiḥ khaḍgahasto digaṃvaraḥ |  
muktakeśo vīraveṣī tāṃvūla pūritānanaḥ ||  
  
kālībhaktā bhaveddevī nānyathā kṣobhamāpnuyāt |  
dugdhasvādī yoni lehī saṃvidā savaghūrṇitaḥ ||  
  
veśyālatā samāyogān māsāsāt kalpalatā svayaṃ |  
veśyā cakra samāyogāt kālī cakra samaḥ svayaṃ ||  
  
veśyādeha samāyogāt kālīdehamayaḥ svayaṃ |  
veśyā madhyagataṃ vīraṃ kadā paśyāmi sādhakam ||  
  
evaṃ vadati sā kālī tasmād veśyā varāṃgaṇā |  
veśyā kanyā tathā pīṭha jātibheda kula kramāt ||  
  
akulakramabhedena jñātvā caiva kumārikāṃ |  
kumārī pūjayed bhaktyā japāṃte devavat priye ||  
  
p. 153b)  
   
paṭhennāma sahasraṃ yaḥ kālīdarśana bhāgbhavet |  
bhaktyā pūjyā kumārīṃ tu veśyā kulasamudbhavāṃ ||  
  
vastrahemādibhistoṣya japtvā stotraṃ paṭhecchive |  
trailokyavijayī bhūyādamā caṃdrapradarśakaḥ ||  
  
yadyaddattaṃ kūmāryai tu tadanaṃta phalaṃ bhavet |  
kumārī pūjanaphalaṃ mayā vaktuṃ na śakyate ||  
  
cāṃcalyādgaditaṃ kiṃcit kṣamyatāṃ na yamaṃjaliḥ |  
ekācet pūjitā vālā dvitayaṃ pūjitaṃ bhavet ||  
  
kumāryaśca śaktayaśca sarvametaccarācaraṃ |  
śaktimānīya tadgātrenyāsajālaṃ pravinyaset ||  
  
svavāmabhāge saṃsthāpya paṭhennāma sahasrakaṃ |  
sarvasiddhīśvaro bhūyānnātra kāryā vicāraṇā ||  
  
śmaśānastho bhavet susthogalitaṃ cikuraṃ caret |  
digaṃvaraḥ sahasraṃ ca sūryapuṣpaṃ samānayet ||  
  
svavīryeṇa yutaṃ kṛtvā pratyekaṃ prajapen hunet |  
pūjya dhyātvā mahābhaktyā kṣamāpālonaraḥ paṭhen ||  
  
nakhaṃ keśaṃ svavīryaṃ ca yadyat saṃmārjanī gataṃ |  
muktakeśo diśāvāso mūlamaṃtra puraḥsaraṃ ||  
  
kujavāre madhyarātrau homaṃ kṛtvā śmaśānake |  
paṭhennāma sahasraṃ yaḥ pṛthvīśākarṣaṇaṃ caret ||  
  
puṣpayukte bhage devi saṃyogonaṃda tatparaḥ |  
punaścikuramāsādya mūlamaṃtraṃ japecchive ||  
  
citā vahnau madhyarātre vīryamutsārya yatnataḥ |  
kālikāṃ pūjayet tatra paṭhennāma sahasrakaṃ ||  
  
pṛthvīśākarṣaṇaṃ kuryānnātra kāryā vicāraṇā |  
kadalīvanamāsādya lakṣamātraṃ japennaraḥ ||  
  
madhumatyāḥ svayaṃ devyā sevyamānaḥ smaropamaḥ |  
śrīmadhumatī tyuktvā tathā sthāvarajaṃgamā ||  
  
karṣaṇīti samuccāryaṭhaṭha svāhāṃ samuccaret |  
trailokyākarṣaṇī vidyā tasya haste sapta bhavet ||  
  
nadīṃ purī ca ratnāni he maṃtrī śailabhūruhān |  
ākarṣayatyaṃvunidhessumeroścadigaṃ tataḥ ||  
  
alabhyāni ca vastūni dūrābhūmitalādapi |  
vṛttāṃ taṃ ca purasthānāṃ rahasyaṃ vidviṣāmapi ||  
  
p. 154a)  
  
rājñāṃ ca kathayat yeṣā satyaṃ satvaramāviśet |  
dvitīyavarṣapāṭhena bhavet padmāvatīpatiḥ ||  
  
oṃ hrī& padmāvati padaṃ tatra strailokya nāma ca |  
vārtā ca kathaya dvaṃdva svāhāṃto maṃtra īritaḥ ||  
  
brahmaviṣṇvādikānāṃ ca trailokye yādṛśī bhavet |  
sarvaṃ vadati deveśi trikālajñaḥ kaviḥ śubhaḥ ||  
  
trivargapāṭhato devi labhedbhogavaṭīṃ kalāṃ |  
mahākālena dṛṣṭopi vinā dhūmagatopi ca ||  
  
tasya darśanamātreṇa ciraṃjīvī naro bhavet |  
vaṃ mṛtasaṃjīvanī suktvā mṛtayutthāya dvayaṃ ||  
  
svāhāṃto manurākhyātaḥ svapnasiddhā bhavet tataḥ |  
oṃ hrīṃ svapna vārāhī kālī svapne kathayacoddharet ||  
  
amukasyāmukaṃdehi krīṃ svāhāṃto manurmataḥ |  
svapnasiddhā caturvarṣāt tasya svapnet yadā sthitā ||  
  
caturvarṣasya pāṭhena caturvedādhiyo naraḥ |  
tadvaktra jalasaṃyogādvṛkṣaḥ kāvyaṃ karoti ca ||  
  
tasya vākyaḥ vayānmūrtirvadati bhāratīṃ |  
prastare tu karaṃ datvā vadavāṇīmiti bruvan ||  
  
sādhako vāṃchayā kurvan tat tathaiva bhaviṣyati |  
brahmāṇḍagolake yācayākācijjagatītale ||  
  
samastā siddhayo devī kalāmūlaka vadbhavet |  
sādhakaḥ smṛtimātreṇa yāvaṃtyaḥmita siddhayaḥ ||  
  
svayamāyāṃti purato japādīnāṃ tu kākathā |  
nideśavartino bhūtvā vartaṃte ceṭakā iva ||  
  
amāyāṃ caṃdradarśaśca caṃdragrahaṇameva ca |  
aṣṭamyāṃ pūrṇacaṃdratvaṃ caṃdrasūryāṣṭakaṃ tathā ||  
  
aṣṭadikṣu tathā cāṣṭau karotyeva maheśvarī |  
animā khecaratvaṃ ca carācara pūrīgatiḥ ||  
  
pādukā khaḍgavetāla yakṣiṇī guhyakādayaḥ |  
tilako guptatā dṛśya carācara kathānakaṃ ||  
  
mṛtasaṃjīvanī siddhirguṭikā ca rasāyaṇaṃ |  
uḍḍāda siddhirdeveśi ṣaṣṭhisiddhīśvaratvakaṃ ||  
  
p. 154b)  
  
tasya haste bhaveddevi nātra kāryā vicāraṇā |  
ketau vā duṃdubhau vastrevitāneveṣṭane gṛhe ||  
  
bhittau ca phalake pīṭhe lekhyaṃ pūjyaṃ prayatnataḥ |  
madhya cakraṃ daśyaṃgāktaṃ parito nāmalekhanaṃ ||   
  
tadvāraṇā maheśāni trailokya vijayī bhavet |  
eko hi śatasāhasrāṃ nirjite caraṇājire ||  
  
punarāyāti ca sukhaṃ svagṛhaṃ pratipārvatī |  
eko hi śatasaṃdarśī lokānāṃ bhavati dhruvaṃ ||  
  
kalaśaṃ sthāpya yatnena nāmasāhasrakaṃ paṭhet |  
eṣaḥ kāryo maheśāni sarvāpattirnivāraṇaṃ ||  
  
bhūtapreta grahādīnāṃ rākṣasāṃ brahmarākṣasāṃ |  
vetālānāṃ bhairavāṇāṃ skaṃda vai nāyikādikān ||  
  
nāśayet kṣaṇamātreṇa nātrakāryā vicāraṇā |  
bhasmābhimaṃtritaṃ kṛtvā grahagrastaṃ vilepayet ||  
  
bhasma saṃlāpanāddevi sarvagraha nivāraṇaṃ |  
navanītaṃ cābhi maṃtrya strīṇāṃ dadyān maheśvarī ||  
  
vaṃdhyātvā putravatī devi nātra kāryā vicāraṇā |  
kaṃṭhe vā vāmavāhau vā yonau vā dhāraṇācchive ||  
  
vahuputravatī nārī śubhagā jāyate dhruvaṃ |  
puruṣo dakṣiṇāṃge ca dhārayet sarvasiddhaye ||  
  
kaṇṭhe vāhau ca śirasi hṛdayenābhigocare |  
kaṭisthāne śikhāyāṃ ca dhārayet sarvasiddhaye ||  
  
balavān kīrtimān dhanyo dhārmikaḥ sādhakaḥ kṛtī |  
vahuputrī rathānāṃ ca gajānāmadhipaḥ sukhī ||  
  
kāminīkarṣaṇodyuktaḥ krīṃ ca dakṣiṇakālike |  
krīṃ svāhā prajapen maṃtramayutaṃ nāmapāṭhakaḥ ||  
  
ākarṣaṇaṃ careddevī jalakhecara bhūgatā |  
vaśīkaraṇa kāmo hi hū& hū& hrī& hrī& ca dakṣiṇe ||  
  
kālike kūrcavījāni pūrvavat prajapen paṭhan |  
urvaśīmapi vaśayennātrakāryā vicāraṇā ||  
  
krī& dakṣiṇe kālike ceti svāhā yutaṃ japennaraḥ |  
paṭhennāma sahasraṃ ca trailokyaṃ mārayeddhruvaṃ ||  
  
p. 155a)  
  
satputrāya pradātavyaṃ vidyārājñīṃ pravedine |  
suvinītāya śāṃtāyadāṃtāyāti guṇāya ca ||  
  
bhaktāya jyeṣṭhaputrāya gurubhakti parāya ca |  
bhaktabhaktāya yogyāya śakti bhaktāparāya ca ||  
  
deyaṃ sahasranāmākhyaṃ svayaṃ kālyā prakāśite |  
vaiṣṇavāya viśuddhāya śivā valiratāya ca ||  
  
veśyā pūjana yuktāya kumārī pūjakāya ca |  
durgābhaktāya śaivāya mahākāla prajāpine ||  
  
advaitabhāvayuktāya kālībhaktaparāya ca |  
gurudaivata maṃtrāṇāṃ maheśasyāpi pārvatī ||  
  
abhedena smaren maṃtraṃ sa śivo nātra saṃśayaḥ |  
yo maṃtraṃ bhāvayen maṃtrī sa śivaḥ sa ca gānayaḥ ||  
  
sa śākto vaiṣṇavaḥ sotra sa eva pūrṇadīkṣitaḥ |  
ayogyāya na dātavyaṃ siddhirodhaḥ  prajāyate ||  
  
veśyā strī niṃdakāyāthāmurāsaṃvit praniṃdake |  
surāmukhīṃ manuṃ smṛtvā surācāvatariṣyati ||  
  
vāgvṛttāghore āḥ saḥ paramaghore ca hū& vadet |  
ghorarūpehaśca ghoramukhī bhīma padaṃ vadet ||  
  
bhīṣaṇyamukaṣaṣṭhyaṃtaṃ hetuṃ ca mayutaṃ pivā |  
śivaṃ vahni yugāstraṃ ca hū& haḥ phaṭ ca manurbhavet ||  
  
etasyāḥ smaraṇādeva duṣṭānāṃ ca mukhe surā |  
avatīrṇā bhaveddevi nātra kāryā vicāraṇā ||  
  
khalāya parataṃtrāya paraniṃdā parāya ca |  
bhraṣṭāya duṣṭasatvāya parivādaparāya ca ||  
  
śivā bhaktāya duṣṭāya paradāraratāya ca |  
na stotraṃ darśayeddevi śivahatyā karo bhavet ||  
  
kalikānaṃda hṛdayaḥ kālikāsakta mānasaḥ |  
kālībhakto bhavet so hi dhanyarūpaḥ sa eva tu ||  
  
kalau kālīkalau kālīkalau kālī tu kevalā |  
kalau kālī kalau kālī kalau kālī varapradā ||  
  
vilvapatra sahasrāṇi karavīrāṇi vai tathā |  
pratināmnā pūjayeddhitena kālī varapradā ||  
  
p. 155b)  
  
kamalānāṃ sahasraṃ ca pratināmnā samarpayet |  
cakraṃ saṃpūjya deveśi kālikā varamāpnuyāt ||  
  
maṃtrakṣobhayute devikalaśastha jalena ca |  
nāmnāprase ca yeddevi sarvakṣobha vināśakṛt ||  
  
tathā damanakaṃ devi sahasramāharedvratī |  
sahasranāmā saṃpūjya kālikā varamāpnuyāt ||  
  
cakraṃ vilikhya dehasthaṃ dhārayet kālikā tanuṃ |  
kālyai niveditaṃ yadyattaccheṣaṃ bhakṣayecchive ||  
  
divyadehadharo bhūtvā kālī dehasthitā bhavet |  
naivedya niṃdakān duṣṭān dṛṣṭā nṛtyaṃti bhairavāḥ ||  
  
yoginyaśca mahāvīrāḥ raktapānodyatāḥ sadā |  
māṃsāsthi carvaṇodyuktā bhakṣayaṃti na saṃśayaḥ ||  
  
tasmānna niṃden manasā karmaṇā vacasā kimu |  
anyathā kurute yastu tasya pāto bhaviṣyati ||  
  
kramāddīkṣā vihīnānāṃ siddhirbhavati nānyathā |  
maṃtrakṣobhaśca vā bhūyāt kṣīṇāyurvā bhaveddhruvaṃ ||  
  
putrahārī ca strīhārī rājyahārī bhaveddhruvaṃ |  
kramadīkṣāyuto devi kramādrājyamavāpnuyāt ||  
  
ekavāraṃ paṭheddevi sarvapāpa vināśanaṃ |  
dvivāraṃ prapaṭhedyo hi vāṃchāṃ viṃdati nityaśaḥ ||  
  
trivāraṃ prapaṭhedyastu vāgīśaḥ samatāṃ vrajet |  
caturvāraṃ paṭheddevi cāturvarṇyādhipo bhavet ||  
  
paṃcavāraṃ paṭheddevi paṃcakāmādhipo bhavet |  
ṣaḍvāraṃ prapaṭheddevi ṣaḍaiśvaryamayo bhavet ||  
  
saptavāraṃ paṭheddevi kāmānāṃ ciṃtitaṃ labhet |  
vasuvāraṃ paṭheddevi digīśo bhavati dhruvaṃ ||  
  
navavāraṃ paṭheddevī navanātha samo bhavet |  
daśavāraṃ kīrtayedyodāśārhakhacareśvaraḥ ||  
  
viṃśadvāraṃ kīrtayedyaḥ sarvaiśvarya mayo bhavet |  
paṃcaviṃśati vāraistu sarvaciṃtā vināśakaḥ ||  
  
paṃcāśadvāramāvṛtya paṃcabhūteśvaro bhavet |  
śatavāraṃ kīrtayedyaḥ śatānaṃda samānadhīḥ ||  
  
śatapaṃcakamāvṛtya rājarājeśvaraḥ kalau |  
sahasrāvartanāddevi lakṣmī māvṛṇute svayaṃ ||  
  
trisahasraṃ samāvṛtya trinetra sadṛśadyutiḥ |  
paṃcasahasrāvartanāttu kāmakoṭi vimohanaḥ ||  
  
p. 156a)  
  
daśasahasrāvartanāttu bhaveddaśamukheśvaraḥ |  
paṃcaviṃśat sahasreṇa caturviṃśati siddhibhuk ||  
  
lakṣāvartana mātreṇa lakṣmīpati samo bhavet |  
lakṣatrayāvartanāttu mahādevaṃ vijeṣpati ||  
  
lakṣapaṃcakamāvṛtya kalāpaṃcaka saṃyutaḥ |  
dakṣalakṣāvartanāttu daśavidyāptiruttamā ||  
  
paṃcaviṃśati lakṣaistu daśavidyeśvaro bhavet |  
paṃcāśallakṣamāvṛtya mahākāla samo bhavet ||  
  
koṭimāvṛttayedyohi kālīṃ paśyati cakṣuṣā |  
varadānodyuktaparāṃ mahākāla samanvitāṃ ||  
  
pratyakṣaṃ paśyati śive tasya dehe vaseddhruvaṃ |  
śrīvidyākālikātārā triśaktiviṣaye paṭhet ||  
  
triśakti viṣayeddevi kramadīkṣā prakīrtitā |  
kramadīkṣāyuto devīrājā bhavati niścitaṃ ||  
  
vidherlipiṃ tu saṃmārjya kiṃ karatvaṃ visṛjya ca |  
mahārājya mavāpnoti nātra kāryā vicāraṇā ||  
  
kramadīkṣā vihīnasya phalaṃ pūrṇamayeritaṃ |  
kramadīkṣāyutoddevi śiva eva na vā paraḥ ||  
  
kramadīkṣā samāyuktaḥ kalpoktasiddhibhāgbhavet |  
kramadīkṣā vihīnasya siddhihāniḥ pade pade ||  
  
ahodhanyavartā madhye dhanyaḥ kramayutaḥ kalau |  
tatrāpi dhanyo deveśināma sāhasra pāṭhakaḥ ||  
  
daśakālīvidhau devī stotra me tat sadā paṭhet |  
siddhiṃ viṃdati deveśi nātra kāryā vicāraṇā ||  
  
kalaukālī mahāvidyā kalaukālī tu siddhidā |  
kalaukālī susiddhā ca kalaukālī varapradā ||  
  
kalaukālī sādhakasya darśanārthaṃ samudyatā |  
kalaukālī kevalāsyānnātra kāryā vicāraṇā ||  
  
nānyavidyā nānyavidyā nānyavidyā kalau bhavet |  
kalaukālīṃ vihāyātha yaḥ kaścit siddhikāmukaḥ ||  
  
sa tu śaktiṃ vinā devi ratiṃ saṃbhogamicchati |  
kalaukālīṃ vinā devī yaḥ kaścit kāryamicchati ||  
  
sa nīla sādhanaṃ tyuktvā paribhramati sarvataḥ |  
kalaukālīṃ vihāyātha yaḥ kaścinmokṣamicchati ||  
  
p. 156b)  
  
gurudhyānaṃ parityajya siddhimicchati sādhakaḥ |  
kalaukālīṃ vihāyāthayaḥ kaścidrājyamicchati ||  
  
sabhojanaṃ parityajya kṣunnivṛttimabhīpsyati |  
sa dhanyaḥ sa ca vijñānī sa eva surapūjitaḥ ||  
  
sa dīkṣitaḥ sukhī sādhuḥ satyavādī jiteṃdriyaḥ |  
sa vedavaktā svādhyāyī sarvānaṃda parāyaṇā ||  
  
svasmin kālīṃ tu saṃbhāvya pūjayejjagadaṃvikāṃ |  
trailokyavijayī bhūyānnātra kāryā vicāraṇā ||  
  
gururūpaṃ śivaṃ dhyātvā śivarūpaṃ guruṃ smaret |  
sadāśivaḥ sa evasyānnātra kāryā vicāraṇā ||  
  
gopanīyaṃ gopanīyaṃ gopanīyaṃ prayatnataḥ |  
rahasyātirahasyaṃ rahasyātirahasyakaṃ ||  
  
ślokārddha pādamātraṃ vā pādārddhaṃ ca tadarddhakaṃ |  
nāmārddhaṃ vā paṭheddevi na vaṃdhyaṃ divasaṃ caret ||  
  
pustakaṃ pūjayed bhaktyātvā vṛtti phalasiddhaye |  
navanārī bhayaṃ tatra navāgni vātasaṃbhavaṃ ||  
  
na bhūtādi bhayaṃ tatra sarvatra sukhamedhatte |  
kuṃkumāraktake naiva rocanā guruyogataḥ ||  
  
bhūrjapatre likhetyustaṃ sarvakāmārthasiddhaye |  
iti gaditamaśeṣaṃ kālikāvarṇarūpaṃ ||  
  
prapaṭhati yadi bhaktyā sarvasiddhīśvaraḥ syāt |  
abhinava sukhakāmaṃ sarvavidyābhirāmaṃ ||  
  
bhavati sakalasiddhiḥ sarvavīrā samṛddhiḥ |  
iti saṃkṣepataḥ proktaṃ kimanyaṃ chrotumicchasi ||  
  
iti śrīmadādināthaviracitāyāṃ mahākālasaṃhitāyāṃ kālīkālasaṃvāde   
suṃdarīvaradānākhyaṃ kakārādi sahasraṃnāmastotraṃ saṃpūrṇaṃ ||  
  
iti śrītaṃtraciṃtāmaṇau śrīdakṣiṇakālikāyā nityārcanāyāṃ   
stavakavacādinirṇayo nāma dvāviṃśatitamaḥ prakāśaḥ || 22 ||  
  
atha śrīdakṣiṇakāṃgatvena mahākālādi nityānāṃ pratyekopāsanāmāha ||  
  
śrīdevyuvāca ||  
  
mahākālādinityānāṃnirṇayadvitayaṃ vada ||  
  
śrīśiva uvāca ||  
  
mahākāla samārabhya nityānāṃ nirṇayaṃ śṛṇu |  
mahākālo mahābhīmaḥ pralayānalasannibhaḥ ||  
  
p. 157a)  
  
kālīmāyāsamudbhūtaḥ kālīmānasikaḥ śiva |  
mahākāla paraṃ śaṃbhuḥ paratīta guṇākaraḥ ||  
  
tasya maṃtraṃ pravakṣyāmi yena rakṣe jagattrayaṃ |  
kūrcayugmaṃ mahākālaṃ prasīdeti padadvayaṃ ||  
  
lajjāyugmaṃ vahnijāyā saṃyukta ṣoḍaśārṇakaḥ |  
ṣoḍaśārṇā yathā mukhyā sarvaśrīcakramaṇḍale ||  
  
tathāyaṃ sarvakālīṣu mahākālaḥ prakīrtitaḥ |  
kālikāsya ṛṣiḥ proktaḥ virāṭ chaṃda prakīrtitaḥ ||  
  
devatā tu mahākālaḥ sarvarūpī niraṃjanaḥ |  
kūrcavījaṃ tathā māyāśaktiratra prakīrtitaḥ ||  
  
svāhā kīlakamuddiṣṭaṃ kālyarthe viniyogatā |  
māyayā tu ṣaḍaṃgā ni dhyānaṃ śṛṇu varānane ||  
  
koṭikālāna lābhāsaṃ caturbhujaṃ trilocanaṃ |  
śmaśānāṣṭaka madhyasthaṃ muṇḍāṣṭaka vibhūṣitaṃ ||  
  
paṃcapreta sthitaṃ devaṃ triśūlaṃ ḍamaruṃ tathā |  
khaḍgaṃ ca kharparaṃ caiva vāma dakṣiṇayogataḥ ||  
  
vibhrataṃ suṃdaraṃ dehaṃ śmaśānabhasmabhūṣitaṃ |  
nānāśavaiḥ krīḍamānaṃ kālikā hṛdayasthitaṃ ||  
  
lālayaṃtaṃ ratāsaktaṃ ghoracuṃvana tatparaṃ |  
gṛddhragomāyusaṃyuktaṃ pheravīgaṇa saṃyutaṃ ||  
  
jaṭāpaṭala śobhāḍhyaṃ sarvaśūtpālayesthitaṃ |  
sarvaśūnyaṃ muṇḍabhūṣaṃ prasannavadanaṃ śivaṃ ||  
  
bhāvayet parameśāni ratiyaṃtraṃ tu yaṃtrakaṃ |  
trikoṇa saṃjñā yoniḥ syāt taccakraṃ kālacakrakaṃ ||  
  
yonau vā hṛdaye bhāle kāminyāstana maṇḍale |  
mahākālaṃ yajeddevaṃ paṃcāvaraṇa saṃyutaṃ ||  
  
trikoṇe pūjayeddevi trikoṇe kālikādikaṃ |  
ṣaṭdale tu ṣaḍaṃgāni nābhaudik śaktayomatāḥ ||  
  
hṛdayo dvādaśādityaṃ kaṇṭhe ṣoḍaśa nityakāḥ |  
dvipatre parameśāni kālakālī prapūjayet ||  
  
viparītaratau devī ratau devīṃ prapūjayet |  
śaktiṃ svābhimukhīṃ kṛtvā pūjayet kālikāṃ parāṃ ||  
  
mūlādhārā dvipatrāṃtaṃ tathā cakrāṇi kārayet |  
pūjayet parameśāni gurupūjā puraḥsaraṃ ||  
  
pātrāsādanakaṃ kṛtvā kālīvat paripūjayet |  
evaṃ pūjāṃvidhāyātha lakṣasaṃkhyaṃ japecchive ||  
  
taddṛśāṃśena havanaṃ karavīra prasūnakaiḥ |  
svayaṃbhuvāktairvījāktaiḥ kāraṇāktaiśca vāhunet ||  
  
p. 157b)  
  
nityaṃ naimittikaṃ kāmyaṃ kālīvat sarvamācaret ||  
  
ajñānāṃtakarī kālī vidyāyā vidhirucyate |  
mūrtidhyānoditāṃ kṛtvā sarvāvayavaśobhitāṃ ||  
  
mūledhāre gaṇapatiṃ liṃge gaṇapati vallabhāṃ |  
nābhau vaṭukanāthaṃ ca hṛdi vaṭukavallabhāṃ ||  
  
kaṃṭhe udyānapīṭhaṃ ca bhrūvi pradīptamaṃgalaṃ |  
lalāṭe karavīraṃ ca alake kṣetrapālakaṃ ||  
  
mūrddhni vai kālikā caiva caturthyaṃtāṃ prapūjayet |  
mūrddhni vyomaiśvaryavāṃ ca lalāṭe khecarī tathā ||  
  
bhrūmadhye dikcarīṃ caiva hṛdaye gocarīṃ tathā |  
nābhau ca bhūcarīṃ caiva liṃge ca khagamūrtikāṃ ||  
  
mūlapatre vicitraṃ ca pūjayet sādhakottamaḥ |  
tathā lalāṭe sūryaṃ ca dakṣanetre kalādhipaṃ ||  
  
vaiśvānaraṃ vāmanetraṃ kaṃṭhe ca kālikāṃ tathā |  
hṛdaye dāsayoniṃ ca nābhau ca tāsasiddhakai ||  
  
brāhmī māheśvarīṃ ca kaumārī vaiṣṇavī tathā |  
vārāhyaindrai ca cāmuṇḍā mahālakṣmī parāmatā ||  
  
maṃthāna bhairavaścaiva ṣaṭcakra bhairavastathā |  
ṣaṭkālabhairavaścaiva ravibhakṣaka bhairava ||  
  
vīreśa bhairavaścaiva śrīmaṃtreśvara bhairavaḥ |  
hemagarbha bhairavaśca caṇḍikeśvara bhairavaḥ ||  
  
mūrddhni lalāṭe kaṃṭhe ca hṛdaye nābhimaṃḍale |  
liṃge ca mūlādhāre ca sarvāṃge pūjayet sudhīḥ ||  
  
yathāśakti japedvidvān valiṃ dadyād yathāvidhiḥ |  
oṃ kṣauca kṣetrapālā ca imaṃ valipadaṃ vadet ||  
  
gṛhna gṛhna dvayaṃ yuktaḥ kṣetrapāla valirmataḥ |  
iti pūjāvidhirdevi śrīkālīkālayormatāḥ ||  
  
aṃtardhyāna vidhānena viparīta ratirmatā |  
mahākāla prasaṃgena rahasyamapi darśita ||  
  
gopanīyaṃ tvayā bhadre rahasyāti rahasyakaṃ |  
gopanīyaṃ gopanīyaṃ svayoniraparairyathā ||  
  
kālīnityā ca tanmaṃtraḥ kathyate śṛṇu sāṃprataṃ |  
viṣavījaṃ tato māyāṃ kālīti yugalaṃ vadet ||  
  
mahākālī padaṃ procya kaumārīti padaṃ vadet |  
bhagaṃ dehi padaṃ dehi ṭhaṭhayukto manurmataḥ ||  
  
p. 158a)  
  
uraviṃśākṣarī vidyā kālī nityā prakīrtitāḥ ||  
  
paraśurāmo ṛṣiḥ proktaśchaṃdonuṣṭup prakīrtitaḥ |  
devatā kālikā proktā māyāvījaṃ prakīrtitaṃ ||  
  
kālikā ca bhavecchaktiḥ ṭhayugmaṃ kīlakaṃ bhavet |  
kālikā prīṇatādyarthe viniyogaḥ prakīrtitaḥ ||  
  
ṣaḍaṃgamācareddevī jātiyuktena māyayā |  
tato dhyāyen maheśāni citānirvāṇamaṇḍale ||  
  
śyāmavarṇo mahābhīmā ghorarāvā karālinī |  
muṇḍamālā vibhūṣāḍhyā dakṣe khaḍgaṃ pravibhratī ||  
  
tarjanī dhārayen vāme nṛtyaṃtī pretabhūmiṣu |  
evaṃ dhyātvā maheśāni tadyaṃtraṃ śṛṇu pārvatī ||  
  
trikoṇa yugmaṃ deveśi vṛttāṣṭadalabhūpuraṃ |  
viṃdau kālīṃ samārādhya trikoṇa yugmake punaḥ ||  
  
guṇatrayaṃ tatpurasthāstacchaktayaḥ kramānmatāḥ |  
brāhmyādimātaraścāṣṭau lokapālāḥ saśastrakāḥ ||  
  
bhūpure pūjayeddevi dhūpadīpopacārakaiḥ |  
naivedyaṃ vividhaṃ khādyaṃ paṃcakhādyaṃ viśeṣataḥ ||  
  
nivedayet kālikāyai tatastuṣṭā bhaviṣyati |  
nīrājanītaṃ kṛtvātha prajapet lakṣamātrakaṃ ||  
  
daśāṃśaṃ pāyasenaiva homaṃ kuryādvidhānataḥ |  
athavā karavīreṇa homayet sarvasiddhaye ||  
  
sarvasiddhīśvaro devi bhavatyeva na saṃśayaḥ ||  
  
maṃtrabhedān pravakṣyāmi yathāvadavadhāraya |  
nāmamātraṃ maheśāni pratyekaṃ praṇavakramāt ||  
  
maṃtra trayaṃ maheśāni vījatraya niyojayet |  
vidyā trayaṃ punardevī dhruvamāyā niyojanāt ||  
  
vidyā trayaṃ maheśāni pratyekaṃ navadhā manuḥ |  
durbhagānāṃ ca dīnānāṃ krūrāṇāṃ pāpakarmiṇāṃ ||  
  
maṃtramenaṃ prakathayet sarvaiśvarya mayo bhavet |  
lakṣmīvān kīrtivān dhanyo bhavatyeva na saṃśayaḥ ||  
  
sunārīṃ kāminīṃ dṛṣṭvā tasyāścaiva bhagaṃ vadet |  
bhagaśabde tadbhagaṃ ca sā dāsī maṃtrajāpataḥ ||  
  
vyākulā saṃbhavatyeva svecchayā bhogamicchati |  
lalāṭe hṛdaye vidyāṃ yonimadhye yathākramaṃ ||  
  
yasyāḥ saṃciṃtayedvidyāṃtaṃnāma smṛti pūrvakaṃ |  
tāmākarṣayati prājñaḥ kimanyairvahujalpitaiḥ ||  
  
p. 158b)   
  
sākṣāt sa kālīputraḥ syānnātra kāryā vicāraṇā |  
deveśi kathyate gopyaṃ yatna kutrāpi kīrtitaṃ ||  
  
kapālinī mahāvidyā dvitīyā tanmanuṃ śṛṇu ||  
  
ādau samakalaṃ procya kāmaṃ vahni padesthitaṃ |  
iṃdirāṃ viṃdubhūṣāḍhyaṃ vījaṃ kālī svarūpakaṃ ||  
  
kapālinī mahākapālapriya mānase vadet |  
kapāla siddhiṃ me dehi hū& phaṭ svāhāya ko manuḥ ||  
  
triṃśadvarṇārdvavarṇādyomaṃtrarājā mahottamaḥ |  
bhairavasya ṛṣiḥ prokto triṣṭup chaṃda udāhṛtaṃ ||  
  
kapālinī devatānukālikā vījamīritaṃ |  
svāhā śaktiḥ samākhyātā hū& phaṭ kīlakamīritaṃ ||  
  
kapālinī siddhayetra viniyogaḥ prakīrtitaḥ |  
ṣaṭdīrghabhājā vījena kūrcādaṃgāni ṣaṭ kramāt ||  
  
dhyāyedaṃjana pūjābhāṃmāpīnastana yugmakāṃ |  
caṃdravaktrā ca viṃcoṣṭa muktakeśīṃ digaṃvarāṃ ||  
  
caturmuṃḍāparigatāṃ śaṃkhakaṃkaṇabhuṣitāṃ |  
khaḍgatriśūlavaradābhayān hasta catuṣṭayaṃ ||  
  
kramāt saṃvibhratīṃ devīṃ gītahāsya parāyaṇāṃ |  
evaṃ saṃcitayeddevī mahākāpālinīṃ parāṃ ||  
  
trikoṇa tritayaṃ vṛttaṃ dalāṣṭaka vibhūṣitaṃ |  
bhūpureṇa samākīrṇaṃ caturvāropaśobhitaṃ ||  
  
yaṃtraṃ kāpālinī devyāḥ sarvasāmrājyadāyakaṃ |  
mahākālīṃ mahālakṣmīṃ mahāsarasvatīṃ tathā ||  
  
ratiṃ prītiṃ tathā kāṃtiṃ dvitīyettha tṛtīyake |  
icchāṃ jñānāṃ kriyāṃ caiva trikoṇe tu tṛtīyake ||  
  
madhye kapālinīṃ pūjyadaleṣṭau mātṛkārcanaṃ |  
tatoṣṭau bhairavāścaiva digīśān śāstrakāṃ yajet ||  
  
paṃcopacāraiḥ saṃpūjya kulācāraparāyaṇaḥ |  
sādhakaḥ prajapellakṣaṃ hayāri kusumairhunet ||  
  
māsena madhunāṃ vāpi juhuyādiṣṭa sādhaye |  
tadā kāpālinī devī siddhirbhavati niścitaṃ ||  
  
puraścaryāṃ vinā devī kathaṃ siddhiḥ kapālinī |  
muṇḍāsane naraḥ sthitvā sadā tadgatamānasaḥ ||  
  
p. 159a)  
  
mahāmālā mahāpātraṃ mahāsaṃtrāsanādikaṃ |  
kṛtvā tu vidhivaddevī tadā bhavati sādhakaḥ ||  
  
athānyadapi vakṣyāmi kāpālinyāḥ parākramaṃ |  
raṇavīrākapālāni kujavāre niśāmukhe ||  
  
samāhṛtya maheśāni paṃcapaṃca samanvitaḥ |  
digvaṃdha bhūtaśuddhyādi dikpālādyupahārakaiḥ ||  
  
sādhakaḥ sahito bhūtvā siṃdūratilakāṃkitaḥ |  
khaḍgahasto diśāvāso muktakeśo mudānvitaḥ ||  
  
īdṛśaḥ sādhakaḥ sohaṃ kṛtibhāvaḥ samanvitaṃ |  
sudūresādhansthāpya puṣpavartyā ghṛtāktayā ||  
  
dīpaṃ saṃlāpayeddevī japet tatra kapālinīṃ |  
bhāgyāt kapālinī siddhiḥ kadācit prabhaviṣyati ||  
  
tathāpi kālikā bhakte bhaviṣyati bhaviṣyati |  
kapālaṃ bhāgyayogena kadācid yadi labhyate ||  
  
tadā kapālinīṃ siddhiḥ kajjalaṃ taddhisaṃgrahaṃ |  
tat kajjalaṃ kapāle tu kajjalaṃ sthāpya vai japet ||  
  
saṃmohanāṃjanaṃ nāmamahadaṃ janamīritaṃ |  
tat kapāle maheśāni kiṃtadyannakare sthitaṃ ||  
  
eṣā kapālinī nityā dvitīyā kālikā ca vat |  
iti saṃkṣepataḥ proktaṃ kullāṃ śṛṇu tṛtīyakaṃ ||  
  
kālikā kullukā kullā tridhā nāmnā tu yā matā |  
tasmāt kulleti nāmnā ca kulapūjyatvaṃ tāṃ gatā ||  
  
vidyānāṃ kulapūjyatvā kullukā parikīrtitā |  
kullukā kulapūjyatvāt kulanāmnā kuleśvarī ||  
  
tasyā maṃtraṃ pravakṣyāmi yathāvadavadhāraya ||  
  
praṇavaṃ pūrvamuddhṛtya kālikā vījamuddharet |  
kullāyai hṛnmanurdevī proktaḥ saptākṣaro manuḥ ||  
  
bhairavosya ṛṣiḥ prokto gāyatrī chaṃdamīritaṃ |  
kullākālī devatātra kālikāvījamīritaṃ ||  
  
kullāśaktiritikhyātā namaḥ kālakamīritaṃ |  
sarvārthasādhane caiva viniyogaḥ prakīrtitaḥ ||  
  
kālikokte yajetpīṭhe kumārī yaṃtrameva hi |  
kumāryāṃ pūjayeddevī kullā siddhā bhaveddhruvaṃ ||  
  
p. 159b)  
  
lakṣadvayaṃ japenmaṃtraṃ haviṣyāsī divā śuciḥ |  
aśuciśca tathā rātrau śrīkullādarśanotsukaḥ ||  
  
kadācidabhra sadṛśāṃ kadācijjyoti sannibhāṃ |  
caturbhutāṃ trinayanāṃ mukuṭāṭopamaṇḍitāṃ ||  
  
śavāsanagatāṃ kullāṃ daśamuṇḍoparisthitāḥ |  
varābhayakare vāme pustasrak dakṣiṇekare ||  
  
nānāvilāsa kuśalāṃ kullāṃ vā pariciṃtayet |  
evaṃ ciṃtayastasya daśavidyāmayī kalā ||  
  
bhavatyeva maheśāni kullāṃ vāyāḥ prabhāvataḥ |  
karavīrairjavāpuṣpairhunaijapadaśāṃśataḥ ||  
  
taddaśāṃśaṃ gaṃdhatoyaistarpayenmārjayedapi |  
brāhmaṇān bhojayeddevī tadaṃte tu kumārikāṃ ||  
  
pūjayet parameśāni kullā vidyā prasiddhyati |  
kullā vidyā maheśāni sarvavidyā prakāśinī ||  
  
yaṃtramasyāsti deveśi vai mityekāmya karmaṇi |  
trikoṇa dvayamuddhṛtya vṛttāṣṭadalabhūṣitāṃ ||  
  
caturddhāra samāyuktaṃ bhūpuraikena saṃyutaṃ |  
madhye vījanyaset kālyāḥ vījayuktaṃ mahottamaṃ ||  
  
dhṛtiṃ puṣṭiṃ tathā medhāṃ prajñāṃ caiva tathā japāṃ |  
trikoṇa dvitaye pūjyadaleṣṭa mātṛbhairavau ||  
  
lokapālān śāstrayuktān kullukāvaraṇe yajet |  
athavā devadeveśi kālikāvat samastakaṃ ||  
  
navarātra dvaye caiva grahaṇasya dvaye tathā |  
saṃkrame cottama tithau pūjayedyaṃtramadbhutaṃ ||  
  
yadaiva kāryamutpannaṃ dataiva kullukārcanaṃ |  
na vidyā siddhimāpnoti kullukārcanamaṃtarā ||  
  
ādimāṃ samāyuktaḥ sa vidyā siddhimāpnuyāt |  
ādimāṃtyaṃ na jānāti yo guruḥ sa tu śiṣyahā ||  
  
ādimāṃtyaḥ kriyā yukto nityā maṃtro hi siddhyati |  
ādimāṃtya vihīnasya tasyāddevasyadarśanaṃ ||  
  
prītibhayaṃ dvayamiti dvābhyāṃ saṃdhyāpitaṃ jagat |  
ayaṃ prayogo goptavyā na kutrāpi mayeritaḥ ||  
  
kullā devyādi nityāsu japo hi dvitayāvadhi |  
dvitayābhyāṃ na siddho sau sa maṃtro na japakṣamaḥ ||  
  
kullā nityā mayā proktā yasyā me tat pratiṣṭhitaṃ |  
samaste jagatīsāraṃ kullā saṃkṣepapūjanaṃ ||  
  
śrṇu devi pravakṣyāmi rahasyātirahasyakaṃ |  
vidyānāṃ kulapūjyatvāt kuru kullā kulādhikān ||  
  
p. 160a)  
  
kullāyā api pūjyatvāt kuru kullā mahodayā |  
tasyā maṃtro maheśāni sarvamaṃtrottamottamaḥ ||  
  
kālīṃ dhruvaṃ samuddhṛtya kuru kulle padaṃ vadet |  
kālīṃ māyā mama padaṃ sarvajanapadaṃ tataḥ ||  
  
vaśamāna coccārya kālī ca kuru kulluke |  
padamuddhṛtya deveśi māyā svāhāṃta go manuḥ ||  
  
saptaviṃśatparṇa saṃkhyā maṃtrosyāḥ surapādapaḥ |  
etasya hṛnmanurdevi kuru kullānavākṣarī ||  
  
śrīvidyāviṣayebhinnā kuru kullā maheśvarī |  
kālyaṃga vidyā deveśi śrīvidyā kurukullukāṃ ||  
  
iyaṃ vidyā mahābhinnā kālī nityā caturthikā |  
vinā tu hṛnmanuṃ devi kurukullā na siddhyati ||  
  
hṛnmanuṃ kurukullāyā jñātvā yatnena pārvatī |  
praṇavaṃ pūrvamuddhṛtya kurukulle padaṃ vadet ||  
  
hrī& svāhāṃto manurdevi kurukullā kumārikāṃ |  
hṛnmanutvena kathitaḥ sarvamaṃtro tamottamaḥ ||  
  
kālabhairava ṛṣiścāsya vṛhatī chaṃda īritaṃ |  
devatā kurukullā ca sarvavidyāmayī parā ||  
  
krī& vījaṃ hī& tathā śaktiḥ svāhā kīlakamīritaṃ |  
kurukullā kumāryastu bhairavo viparītataḥ ||  
  
virāṭ chaṃdo nigaditaṃ kūrcavījaṃ prakīrtitaṃ |  
svāhā śaktiṃ samuddiṣṭā viniyogo yathecchayā ||  
  
kurukullāṃ mitrakullāṃ kurukullāṃ hṛdaṃgamāṃ |  
kālī dhruvaśca kurukulle krī& hrī& hrū& mama sarvataḥ ||  
  
janavaśaṃ krī& kuru yuk kurukulle triviṣṭayā |  
svāhāṃtoyaṃ manurdiṣṭā bhairavo hi virāṭ tataḥ ||  
  
hrī& vījaṃ ca tathā svāhā śaktiḥ klīṃ kīlakaṃ mataṃ |  
sarvārtha viniyogaḥ syāt pūrvavat kvāpi kīrtitaṃ ||  
  
viniyogaḥ pūrvavatsyācchṛṇudhvaṃgādi kalpanā |  
ṣaṭdīrgha kālīvījena ṣaḍaṃgāni kramāccaret ||  
  
tato dhyāyen mahāvidyāṃ kurukullāṃ maheśvarīṃ |  
śavopari samāsīnāṃ muṇḍamālāṃ vibhūṣitāṃ ||  
  
kapālakartṛkāṃ hastāṃ khaḍgakheṭakadhāriṇīṃ |  
aṃjanādri nibhāṃ divyāṃ muktakeśīṃ caturbhujāṃ ||  
  
p. 160b)  
  
pīnonnata kucadvaṃdvāṃ pīnavakṣo nitaṃvinīṃ |  
bhaktānaṃdakarodyuktāṃ sādhakābhīṣṭadāyinīṃ ||  
  
āsavāpūrṇanayanāṃ kāminī janamohinīṃ |  
evaṃ saṃciṃtayeddevīṃ kurukullāṃ mahodayāṃ ||  
  
evaṃ dhyātvā japellakṣa saṃkhyaṃ trimadhurānvitaḥ |  
homayed vilvapatraiśca vilvapuṣpairapi priye ||  
  
daśāṃśaṃ tarpaṇaṃ kuryāddaśāṃśena tu mārjanaṃ |  
daśaṃ vipra bhojyaṃ ca tena siddho manurbhavet ||  
  
pūjayet kālikāpīṭhe trikoṇa trayasojjvale |  
vṛttāṣṭadalabhūṣāḍhye bhūpuradvayaśobhite ||  
  
viṃdau vījaṃ likhet kālyāstriśakti trayamarcayet |  
kālīṃ tārāṃ chinnamastāṃ vālāṃ vā vagalāṃ rasāṃ ||  
  
ugra prabhā mugravīryāṃ tṛtīyāṃ tu tṛtīyakāṃ |  
trikoṇa tritaye pūjā krameṇa parikīrtitāṃ ||  
  
brāhmyādyaṣṭau bhairavā ca pūjayeddvidalāṣṭake |  
lokapālāntadastrātāḥ pūjayet parameśvarī ||  
  
śavaśmaśāno vipine araṇya bhūtasaṃkule |  
pūjayet kurukullāṃ vā sarvasiddhiṃ sa viṃdati ||  
  
yadyat prārthayate citte tat tadāpnoti sādhakaḥ |  
samastānpūjayeddevī brāhmaṇāṃśca suvāsināṃ ||  
  
viprārādhana mātreṇa kiṃ tadyantakare sthitaṃ |  
taṃḍulena jayāvāptirgodhūmena dhanāgamaḥ ||  
  
māṣaiḥ śatrumṛtiṃ yāti mudgairmokṣakalāṃ labhet |  
tilataṃḍulahomena mahāprītiṃ sa viṃdati ||  
  
rājī lavaṇahomena kāminīṃ karṣayeddhruvaṃ |  
sarṣapairlavaṇairdevikāmini manabhaṃjanaṃ ||  
  
sarpirlavaṇahomena kāminīmanaraṃjanaṃ |  
haridrayā daridrāṇi naśyaṃtyeva na saṃśayaḥ ||  
  
rahasyādati gopyā hi nityā proktā virodhinī |  
paṃcamī saṃjñikāṃ nityā yathāvadavadhāraya ||  
  
praṇavaṃ pūrvamuddhṛtya kāli praṇavamuddharet |  
māyā kāmastataḥ kūrcaḥ prokto virodhinī padaṃ ||  
  
śatrunuccāṭayaṃ padaṃ virodha yadvayaṃ vadet |  
śatru kṣayakarī procya hū& phaṭ svāhānvito manuḥ ||  
  
dvātriṃśadvarṇa saṃyukto maṃtrarājo mahottamaḥ |  
mahāmaṃtro yamākhyāto ṛṣirbhairava īritaḥ ||  
  
p. 161a)  
  
gāyatrī chaṃda ādiṣṭaṃ devatā tu virodhinī |  
kālīvījaṃ vījamasyāḥ māyāśaktiḥ prakīrtitā ||  
  
kāmavījaṃ kīlakaṃ syāt viniyogo yathecchayā |  
kālī ṣaṭdīrghavījena ṣaḍaṃgayugmamācaret ||  
  
dhyāyedaṃ janagirinibhāṃ dviraṣṭavarṣadeśinī |  
pīnonnata kucadvaṃdvāṃ sarpācchimālikāṃ yutāṃ ||  
  
caturbhujāṃ trinayanāṃ śavapadmoparisthitāṃ |  
triśikhaṃ nāgapāśaṃ ca ghaṇṭāṃ ca ḍamaruṃ tathā ||  
  
sa vibhratīṃ mahādevīṃ kramādbhuja catuṣṭaye |  
dhūmrāṃvarāṃ pītagātrīmīṣat prahasitānanāṃ ||  
  
mābhairvīra varaṃ vrūhi sarvatatvaṃ dadāmyahaṃ |  
upasthitaṃ te yat kāryaṃ tat tatkāryaṃ karomyahaṃ ||  
  
evaṃ saṃvadatīṃ devīṃ cāruhāsāṃ manoharāṃ |  
virodhakaraṇodyuktāṃ śatrūṇāṃ nāśakāriṇīṃ ||  
  
kālikokte yajetpīṭhe trikoṇa traya śobhite |  
vṛttāṣṭadala bhūṣāḍhye bhūpuraikeśobhite ||  
  
caturdvāra vibhūṣāḍhye śrīvījojjvalakarṇike |  
virodhinī karṇikāyāṃ trikoṇe tritaya kramāt ||  
  
dhūmāṃ ca pūṣṇāṃ jvalinīṃ jvālinīṃ visphuliṃginīṃ |  
suśrīṃ surūpāṃ kapilī tato havyavahāṃ yajet ||  
  
virodhinīṃ mastake tu tato hi daśamīṃ yajet |  
dalāṣṭake bhairavāṣṭau bhairaveṇa samanvitāṃ ||  
  
bhūpure lokapālāṃśca tadastrāṇi ca tadvahiḥ |  
tano nīrājanaṃ kṛtvā lakṣasaṃkhyaṃ japenmanuṃ ||  
  
daśāṃśaṃ juhuyād vahnau niṃva vahnau yathāvidhi |  
ariṣṭamālāṃ kṛtvā ca mahāmuṇḍāsanīnaraḥ ||  
  
juhuyādarināśāya ariṣṭaphalamādarāt |  
vibhītakena juhuyāt sarvaśatru nivarhaṇaṃ ||  
  
dhuttūrakusumairddhīmān śatru vidveṣayennaraḥ |  
kākolūkasya māṃsena śatrūnmārayati kṣaṇāt ||  
  
rājasuvṛkṣa prasūnaiśca tatkāṣṭāgnau hunetsudhīḥ |  
virodhinī bhavetsiddhā dhūmāvatyādi saṃyutā ||  
  
arkakāṣṭhādi saṃyuktā śatruvidveṣakāriṇī |  
vāyavyābhimukho bhūtvā vadujīrakajaṃjalaṃ ||  
  
koṣṇaṃ pivenmaheśāni śatrurjvarayuto bhavet |  
parābhicāranāśārthaṃ svarakṣārthaṃ yathāvidhiḥ ||  
  
p. 161b)  
  
ekāṃte mātṛgehe vā mṛtahaṭṭe śivālaye |  
virodhinīṃ japedvidyāṃdyayutaṃ coktamārgataḥ ||  
  
vibītakasya samidhā hunecchatru nivāraṇaṃ |  
nābhimātrodake gatvā marī ca jalayogataḥ ||  
  
tarpayeddevatā nīraistrailokya dveṣaṇaṃ caret |  
athākarṣaṇamanvicchanvalmīkamṛt samānayet ||  
  
śmaśāne mṛtsamādāya godhūmahiṃgujīrakaiḥ |  
puttarīṃ sādhyarūpāṃ ca kārayet parameśvarīṃ ||  
  
nāsāyāṃḍorakaṃ datvā prāṇasthāpanapūrvakaṃ |  
virodhinīṃ japet tatra karavīraissamarcayet ||  
  
dugdhena puttaliṃ kṛtvā tāpayet vadirānale |  
anena kramayogenadināni ca caturdaśa ||  
  
yaḥ karoti naraḥ śreṣṭhaḥ sarvākarṣaṇakārakaḥ |  
vanittāṃmadanarbhāḍhyāṃ samākarṣati yogataḥ ||  
  
vicāryākarṣaṇaṃ kāryaṃ bhavedvāna bhaviṣyati |  
dhyātvā mādhyagale pāśaṃ mastake tvaritāṃkuśaṃ ||  
  
evaṃ saṃciṃtya deveśi trailokyākarṣako bhavet |  
rahasyamapi te devi tava prītyā nigadyate ||  
  
vipracittādi duṣṭānāṃ vadhārthaṃ pūrvamuddhṛtā |  
vipracitteti vikhyātā vai pravitta vināśinī ||  
  
ṣaṣṭhī nityā mahāvidyātanmaṃtraṃ śṛṇu pārvatī |  
praṇavaṃ kamalākāmaṃ cāmuṇḍārāvamuccaret ||  
  
vipracittepadaṃ procya duṣṭaghātini coccaret |  
śatrūnnāśayacoccārya etaddināvadhi priye ||  
  
siddhiṃ me dehi coccārya hū& phaṭ svāhāṃta go manuḥ |  
catustriṃśadvarṇayuto vipracittāmanurmahān ||  
  
īśvarosya ṛṣirdevī jagatī chaṃda īritaḥ |  
vipracittā devatā hi cāmuṇḍā vījamīritaṃ ||  
  
kamalāśaktirākhyātā kāmavījaṃ tu kīlakaṃ |  
ṣaṭdīrghādyena kāmena ṣaḍaṃganyā samācaret ||  
  
siṃhopari samārūḍhāṃ śavapaṃjaramadhyagaṃ |  
caturbhujāṃ trinayanāṃ pīnonnatapayodharāṃ ||  
  
digaṃvarāṃ muktakeśīṃ lalajihvāṃ bhayānakāṃ |  
bhīmadaṃṣṭrāṃ karālāsyāṃ sṛkkiṇīṃ raktavāhinīṃ ||  
  
khaḍgamuṇḍakapāla triśūlahastāṃ mahodarīṃ |  
nīlotpalanibhāṃ śyāmāṃ bhaktānu grahakāriṇīṃ ||  
  
daitya saṃhāraṇodyuktāṃ sādhakānāmabhītidāṃ |  
evaṃ saṃciṃtya deveśīṃ vipracittāṃ śivapriyāṃ ||  
  
p. 162a)  
  
lakṣamāṃtraṃ japenmaṃtraṃ daśāṃśaṃ kumudairhunet |  
athāṣṭagaṃdhanīreṇa taddaśāṃśaṃ pratarpayet ||  
  
mārjanaṃ taddaśāṃśena daśāṃśenābhiṣecanaṃ |  
taddaśāṃśaṃ viṣabhojyaṃ vipracittāsu siddhaye ||  
  
trikoṇavṛtta ṣaṭkoṇaṃ vṛttāṣṭadala bhūṣitaṃ |  
vṛttabhūpurasaṃyuktaṃ viṃduvīja vibhūṣitaṃ ||  
  
viṃdau yajedvipracittāṃ trikoṇe triguṇāṃ yajet |  
ṣaṭkoṇe tu ṣaḍaṃgāni taddale mātṛbhairavau ||  
  
bhūpure lokapālāṃśca tadastrāṇi ca tadvahiḥ |  
tato nīrājanaṃ kṛtvā japaṃ devyai samarpayet ||  
  
puraścaryā samāyuktaḥ prayogārho na cānyathā |  
sākalyairjuhuyāddevi śāṃtikarmaṇī sādhakaḥ ||  
  
mālatyā juhuyādvaśye ketakyā vāk vibhūtaye |  
karavīrairvaśīkāraḥ kiṃśukaistaṃbhanaṃ bhavet ||  
  
mohanaṃ coḍru puṣpeṇa dhuttūrairmāraṇaṃ diśet |  
vṛhatpātu ripūccāṭogiri karśyāṃ dhanāgamaḥ ||  
  
kāśapuṣpairipūccāṭo vidveṣe karṇikārajaiḥ |  
nīvārairjuhuyāddevīdhānya siddhyarthameva hi ||  
  
kalāpapuṣpairjuhuyāttulasyā sarvasaṃpadaḥ |  
kausuṃbha kusumairdevī kāminī vāṃchitāṃ labhet ||  
  
madhupuṣpaiśca juhuyādabhīṣṭasiddhaye dhruvaṃ |  
dhotakyā juhuyāddevī dhanairdhana patirbhavet ||  
  
yadrogebheṣajaṃ yacca tena tadroganāśanaṃ |  
rahasyātirahasyaṃ ca tathāpi kathyate śṛṇu ||  
  
praṇavaṃ ca vadhūvījaṃ hū& vījaṃ bhuvanāṃ tataḥ |  
punaḥ pūrvaṃ tato hū& phaṭ ugrā saptākṣaro manuḥ ||  
  
bhairavosya ṛṣiḥ prokto vṛhatī chaṃda īritam |  
ugrā tu saptamī nityā devatā parikīrtitā ||  
  
kūrcavījaṃ ca phaṭ śaktirvadhūlīlakamīritaṃ |  
sarvābhīṣṭādi siddhyarthe viniyogaḥ prakīrtitaḥ ||  
  
ṣaṭdīrghādyena vījena māyākhyena ṣaḍaṃgakaṃ |  
tato dhyāyet parā mugrāṃ pratyālīḍha padasthitāṃ ||  
  
caturbhujāṃ trinayanāṃ muṇḍamālā vibhūṣitāṃ |  
digaṃvarāṃ karālāsyāṃ ghoradaṃṣṭrā bhayānakāṃ ||  
  
p. 162b)  
  
śavotsaṃge krīḍamānāṃ śmaśānālayavāsinīṃ |  
śyāmavarṇāṃ muktakeśīṃ khaḍgeṃdīvaradhāriṇīṃ ||  
  
kapālakartṛkāṃ hastāṃ varadāna parāyaṇaṃ |  
ugrāṃ dhyāyen mahāvidyāṃ lakṣayugmaṃ japaṃ caret ||  
  
taddaśāṃśena juhuyāt kamalairghṛta saṃyutaiḥ |  
taddaśāṃśaṃ tarpaṇaṃ ca taddaśāṃśena mārjanaṃ ||  
  
viprabhojyaṃ daśāṃśena tenogrāsiddhidā dhruvaṃ |  
parvate prāṃtareghore vipine taṭinī taṭe ||  
  
ekaliṃge śmaśāne vā puraścaraṇavān bhavet |  
athāsyāḥ pūjā yaṃtraṃ ca yathāvat kathyate śrṇu ||  
  
trikoṇavṛttāṣṭadalaṃ vṛttaṃ bhūpurabhūṣitaṃ |  
dalāṣṭaka vibhūṣāḍhyaṃ kiṃ vā vajravibhūṣitaṃ ||  
  
trikoṇavṛtte vilikhet kūrcavījaṃ mahottamaṃ |  
tārāṃ nīlāmekajaṭāṃ tattrikoṇaṃ prapūjayet ||  
  
tato dalāṣṭake devi ugrā ghorāṣṭakaṃ yajet |  
vairocanāṣṭakaṃ pūjya tathā padmāṃtakānyajet ||  
  
lokapālān tadastrāṇi yathāvad vidhinā yajet |  
tato nīrājanaṃ kṛtvā japaṃ devyai samarpya ca ||  
  
śavāsane surapate sthitvā ca sarvadā japet |  
siṃdūratilako nityaṃ saṃvidāsavacūrṇitaḥ ||  
  
muktakeśo diśāvāso bhaktiyukto jiteṃdriyaḥ |  
mahācīna drumalatāṃ saṃpādya parameśvarī ||  
  
trikoṇaṃ caiva saṃvīkṣya sadā tadgatamānasaḥ |  
lakṣamātraṃ japenmaṃtra mugrāsiddhyati niścitaṃ ||  
  
anyat sarvatu tārāvat kīrtitaṃ jagadīśvarī |  
nyāsa pūjādikaṃ dhyānaṃ puraścaryā vidhānakaṃ ||  
  
mahogratārāvadjñeyaṃ kiṃ bhūyaḥ śrotumicchasi |  
praṇavaṃ pūrvamuddhṛtya śivavījaṃ samuddharet ||  
  
vahnyārūḍhaṃ nādaviṃdu ṣaṣṭhaḥ svaravibhūṣitaṃ |  
vījadvayaṃ samuccārya ugraprabhe svarūpakaṃ ||  
  
devī kālī mahādevī svarūpaṃ darśayeti ca |  
hū& phaṭ svāhā samāyuktaṃ prokta mugraprabhā manuḥ ||  
  
paṃcaviṃśati tatvādyaḥ proktaścogra prabhā manuḥ |  
mahākālo ṛṣiḥ prokta striṣṭupchaṃdaḥ prakīrtitaṃ ||  
  
ugra prabhā mahākālī devatā parikīrtitā |  
raṃ vījaṃ oṃ tathā śaktiḥ phaṭ kīlakaṃ udāhṛtaṃ ||  
  
p. 163a)  
  
kālikā darśanādyarthe viniyogaḥ prakīrtitaḥ |  
ugra prabhākhyā vījena ṣaḍdīrgheṇa ṣaḍaṃgakaṃ ||  
  
dhyāyed ugraprabhāṃ divyāṃ divyanīlotpalaprabhāṃ |  
caturbhujāṃ trinayanāṃ śavapadmo paristhitāṃ ||  
  
digaṃvarāṃ muktakeśīṃ pītonna tapayodharāṃ |  
suprasannamukhāṃ bhojāśavomāṃsa prabhojanīṃ ||  
  
śavānāṃkara saṃghātaiḥ kṛtakāṃcī hasanmukhīṃ |  
khaḍgamuṇḍadharāṃ vāme dakṣe kharparakartṛke ||  
  
vibhratī paramānaṃda jananīṃ kālavaṃcinīṃ |  
evaṃ dhyātvā mahāvidyāṃ lakṣayugmaṃ japecchive ||  
  
kālikokte yajetpīṭhe trikoṇadvayakojvale |  
vṛttāṣṭadalabhūṣāḍhye bhūpuredvayabhūṣite ||  
  
ugraprabhā viṃdumadhye kālītārāṃ ca rocanīṃ |  
prathame prayajeddevī dvitīyetāriṇīgaṇaḥ ||  
  
tārāmekajaṭhāṃ nīlāṃ tu dvitīye trikoṇake |  
dalāṣṭake mātṛkāṣṭhau dalāgre bhairavāṣṭakaṃ ||  
  
būpure lokapālāṃśca tadastrāṇi ca tadvahiḥ |  
tristriḥ pūjā prakartavyā sarveṣāmapi deśikaiḥ ||  
  
evamugra prabhāmiṣṭvā lakṣayugmaṃ japaṃ caret |  
daśāṃśaṃ vajrapuṣpāṇi maireyāktāni homayet ||  
  
tarpayet taddaśāṃśena dugdhena madhunātha vā |  
dadhnācekṣu rasenāpi pīṭhato yena vā punaḥ ||  
  
taddaśāṃśaṃ mārjanaṃ ca daśāṃśaṃ viprabhojanaṃ |  
kumārīṃ pūjayet paścāchaktiṃ cāpi prapūjayet ||  
  
ugra prabhāṃ patākāyāṃ mūrti kṛtvā vidhārayet |  
raṇe devān surāṃ jitvā trailokya vijayī bhavet ||  
  
duṃdubhau phalake khaḍge japtvā cogra prabhāṃ śivāṃ |  
sarvasiddhiṃ samāsādya kālīrupo naro bhavet ||  
  
mālinīmaṇḍalaṃ dṛṣṭvā japedugra prabhā manuṃ |  
kālikā siddhidā bhūyānnātra kāryā vicāraṇā ||  
  
yoni svareta sā liptvā japedugra prabhāṃ parāṃ |  
tatra saṃciṃtya deveśi sādhakaḥ kiṃnna sādhayet ||  
  
p. 163b)  
  
ugra prabhābhyāṃ kālīṃ tu kṛtvā māsaṃ japecchive |  
māsamātra prayogena kālikā varadā bhavet ||  
  
sarvataṃtreṣu saṃguptā dīptā nityā mahodayā |  
navamī saṃkhyakā nityā nityā sārā mahodayā ||  
  
tasyā maṃtraṃ pravakṣyāmi yathāvadavadhāraya |  
praṇavaṃ kālikā vījaṃ kaulinī meva ca ||  
  
kūrcavījaṃ samuddhṛtya dīptāyai tadanaṃtaraṃ |  
sarvamaṃtraphalaṃ cocyadāyai śabdaṃ samuccaret ||  
  
hū& phaṭ svāhāṃtako maṃtrastūna viṃśākṣaraḥ paraḥ |  
arddhasaṃkhyā vihīnena vīti saṃkhyaḥ prakīrtitaḥ ||  
  
mahādevo ṛṣiścāsya uṣṇik chaṃdaḥ prakīrtitaḥ |  
dīptākhyā navamī nityā devatāḥ parikīrtitā ||  
  
kālīvījaṃ vījamasyāḥ kaulinī śaktireva hi |  
svāhā kīlakamityuktaṃ kālyarthe viniyogatā ||  
  
kālyāḥ ṣaṭdīrghayuktena ṣaḍaṃganyā samācaret |  
dhyāyeddīptāṃ mahānīla maṇiprakhyāṃ mahodarīṃ ||  
  
caturbhujāṃ trinayanāṃ muṇḍamālāṃ vibhūṣitāṃ |  
digaṃvarāṃ muktakeśīṃ ghoradaṃṣṭrāṃ karālikāṃ ||  
  
śavapadme samāsīnāṃ pīnonnata payodharāṃ |  
śavāsthi kṛta keyūraśaṃkhakaṃkaṇa bhūṣitāṃ ||  
  
lelihānāṃ śavaṃ kvāpi prahasaṃtīṃ madāturāṃ |  
bhaktānāṃ varadā nityāṃ kālikā dhyānakāriṇīṃ ||  
  
na rātraṃ yogapaṭṭena bhūṣitāṃ yogamārgaṇāṃ |  
khaḍgamuṇḍadharāṃ vāme savye'bhaya varapradāṃ ||  
  
su daṃturāṃ mahāraudrī śmaśāna layavāsinīṃ |  
evaṃ saṃciṃtya dīptābhāṃ lakṣamekaṃ japecchive ||  
  
daśāṃśaṃ nārikereṇa havanaṃ samupācaret |  
kadalyā havanaṃ kāryaṃ sarvadīpti prasiddhaye ||  
  
daśāṃśaṃ pīṭhato yena havanaṃ samupācaret |  
taddaśāṃśaṃ mārjanaṃ ca gaṃdhāṣṭaka jalena vai ||  
  
taddaśāṃśaṃ viprabhojyaṃ bhojayeddhi kumārikāṃ |  
tataḥ siddhamanurmaṃtrī prayogārhona cānyathā ||  
  
p. 164a)  
  
brāhme muhūrte cotthāya gurusmaraṇa pūrvakaṃ |  
guruṃ dhyātvā sahasrāre pūrvokta dhyānayogataḥ ||  
  
mulādhārāt svajihvātāṃ mūlavidyāṃ parāṃ smaret |  
sarasvatīṃ dīparūpāṃ mūlavījasvarūpiṇīṃ ||  
  
saṃpūrṇā mātṛkāṃ procya mūlavidyāṃ samuccarat |  
punarvai mātṛkāṃ procya punarvidyāṃ samuccaret ||  
  
tridhābhi maṃtrato yastu krameṇānena suṃdari |  
mūlavidyāṃ tato dhyātvā jihvāyā dīparūpiṇī ||  
  
tejorūpī sāyudhāṃ vai tajjalaṃ pivecchive |  
yogenānena deveśi trikālajñā naro bhavet ||  
  
vināyāsairvinābhyāsairvinā pāṭhādinā priye |  
caturvidhaṃ tu pāṇḍitya tasya haste vyavasthitāṃ ||  
  
jātī puṣpeṇa deveśi kavitā vaśavartinī |  
kaṃdapuṣpeṇa deveśi sarvaśāstravaśī kṛtiḥ ||  
  
durvayā śāṃtike homeḥ guḍūcyā mṛtyuvāraṇe |  
surayā mohanaṃ proktaṃ raṃbhāstaṃbhanamīritaṃ ||  
  
āmreṇa vaśyasiddhiḥ syāddhuttūreṇa mahodayaḥ |  
uccāṭana karavīreṇa vidveṣaḥ karkaṭī phalaiḥ ||  
  
smaraṇaṃ nīlapuṣpeṇa marīcena tu karṣaṇaṃ |  
evamādi kriyāḥ sarvāsiddhamaṃtrī samācaret ||  
  
aṃjanaṃ guṭhikāṃ khaḍgadhātuvādaṃ rasāyanaṃ |  
carukaṃ tilakaṃ vā sā duṃdubhiśca kapākalaṃ ||  
  
evamāddhi kriyā siddhidīptā maṃtreṇa vai bhavet |  
maṃtroddhāraṃ śṛṇu prājñe yena siddhiṃ sa viṃdati ||  
  
kūrcayugmaṃ mahādevi kālī vījadvayaṃ tathā |  
māyā dvayaṃ samuddhṛtya hasakalarī svarūpakaṃ ||  
  
atha nīlapatāke ca hū& phaḍaṃtā maheśvarī |  
nīlānīlapatāke ca sarvasiddhīkarī parā ||  
  
ugracaṃḍāla lajjidvāyā sā siddhakarālikā |  
paṃcadhā kathitā nīlā mahānīlapatākikā ||  
  
bhairavosya ṛṣiḥ prokto vṛhatī chaṃda īritaṃ |  
kūrcavīja svarūpaṃ hi śaktirityabhidhīyate ||  
  
p. 164b)  
  
hū& phaṭ ca kīlakaṃ bhadre kālyārthe viniyogatā |  
kālī ṣaṭdīrghavījena ṣaḍaṃganyā samācaret ||  
  
atha dhyāyen mahānīlāṃ nīlāṃjanagiri prabhāṃ |  
caturbhujāṃ trinayanāṃ muṃḍamālāṃ vibhūṣitāṃ ||  
  
śavopari samāsīnāṃ medirāghūrṇalocanāṃ |  
mṛgaṇāvaka netrāṃ ca prasannavadanāṃvujāṃ ||  
  
karakāṃcī śobhanānāṃ śavakarṇāvataṃsinīṃ |  
lalajihvāṃ karālāsyāṃ ghoradaṃṣṭrāṃ bhayānakāṃ ||  
  
pāpināṃ sarvadā nīlā krūrā puṇyavatāṃvarāṃ |  
duṣṭasaṃharaṇodyuktāṃ sādhakasya varapradāṃ ||  
  
pheruvargairgṛdhra gaṇaiścaturdikṣunināditāṃ |  
īdṛśīmādi rūpāṃ tāṃ nīlāṃbhoja varapradāṃ ||  
  
japellayaṃ devi haviṣyāśī jiteṃdriyaḥ |  
kulācāra krameṇaiva yathokta kramayogataḥ ||  
  
karavīrairjavā vilvairmallikādyairghṛtānvitaiḥ |  
trikoṇakuṇḍe juhuyāt supariskṛta bhūtale ||  
  
daśāṃśaṃ tarpaṇī kāryaṃ dugdhena surayāpi ca |  
mārjayedraktanīraiśca brāhmaṇān bhojayet tataḥ ||  
  
suvāsinīṃ kumārīṃ ca śaktiṃ vā tritayāṃ śubhāṃ |  
puraścaraṇa saṃpanno maṃtraḥ sarvārthadāyakaḥ ||  
  
yathādravyaṃ nṛpādīnīṃ puraścaryā tu maṃtriṇāṃ |  
puraścaraṇa saṃpannaḥ prayogārho navānyathā ||  
  
yaṃtramasyāḥ pravakṣyāmi yena siddhīśvaro bhavet |  
viṃdumadhye likhet kūrcaṃ trikoṇaṃ ca tatopari ||  
  
vṛttaṃ ṣaṭkoṇa vṛttāṣṭadalavṛttaṃ ca bhūpuraṃ |  
caturdvāropa śobhāḍhyaṃ yaṃtraṃ nīlāmanoḥ śubhaṃ ||  
  
vaṭukādyāścaturdvāri pareṣu dvāradevatāḥ |  
tadastrāṇi ca tadvāhye daleṣṭo bhairavān priye ||  
  
keśare mātṛkāṣṭau ca vṛtteṣṭha siddhayaḥ kramāt |  
ṣaṭkoṇe tu ṣaḍaṃgāni trikoṇadevatā trayaṃ ||  
  
kālarātrirmahārātrirmoharātriḥ kramāttrike |  
madhye nīlāṃ samārādhya tato naivedya tarpayet ||  
  
nīrājanaṃ tataḥ kṛtvā stutvā natvā visṛjya ca |  
nīlāṃ saṃsādhya yatnena ṣaṭtriṃṣadyakṣaṇīgaṇaṃ ||  
  
yadyadā jñāpayet sādhyaṃ ṣaṭtriṃśadyakṣiṇī gaṇaṃ |  
kālīkūrca vadhūmāyā amuka yakṣiṇī madhyataḥ ||  
  
p. 165a)  
  
aṃte imāni vījāni hū& phaṭ svāhānvitāṃgaṇaḥ |  
ṣaṭtriṃśaccaiva yakṣiṇyaḥ krameṇa coddhṛtāḥ priye ||  
  
tathaiva valino yakṣa sphe& krī& hū& hrī& puṭena ca |  
sarvayakṣā hū& phaḍaṃtā caturāśiti kīrtitāḥ ||  
  
yakṣiṇī siddhimāsādya sādhakaḥ sukhamāpnuyāt |  
rājā bhavati lokesmin vonārājyena pārvatī ||  
  
alpajñamapi vidvāṃsaṃ mūrkhaṃ ca paṇḍitaṃ tathā |  
yaḥ karotyevamādīnidīvārāṇāṃ śatānyapi ||  
  
yo vai dadāti sādhyāya yakṣiṇī nātra saṃśayaḥ |  
devayonirmānavī ca dvidhā yoniḥ prakīrtitā ||  
  
tat tadrūpaṃ samāsādya tatsiddhimadhigacchati |  
phalaṃ tu yakṣiṇī siddheryakṣa siddheśca kiṃ phalaṃ ||  
  
tanme vadayā pāraparāpara namostute |  
dīnāraṃguṭikāṃ khaḍgaṃ vetālaṃ pādukāṃjane ||  
  
rasaṃ rasāyanaṃ guptistilako'dṛśyatā tathā |  
kapālaṃ ca paṭhaḥ śaṃkhastriśūlaṃḍamaruṃ tathā ||  
  
ākarṣaṇaṃ vaśyatā ca mohanoccāṭanaṃ tathā |  
māhendra jālamiṃdrādi jālānāṃ racanā tathā ||  
  
ūrddhvot kramaṇakarmādi khecaryādyā hi siddhayaḥ |  
gopanīyaṃ gopanīyaṃ kimanyacchrotumicchati ||  
  
deveśa śrotumicchāmi ghanā nityā kramārcanaṃ |  
udyadghanaghanākārāghanā nityā mahodayā ||  
  
ghanālayā ghoṣavatī ghaṭikodaya rūpiṇī |  
tasyā maṃtrārcanaṃ nityaṃ ca datvaṃ karuṇānidhe ||  
  
praṇavaṃ pūrvamuddhṛtya kālikādvyakṣaraṃ tathā |  
ghanālaye ghanāghane hrī& hū& manurmataḥ ||  
  
bhuvanākṣaroghanāyāstu maṃtroyaṃ surapādapaḥ |  
aghorabhairava ṛṣirvirāṭ chaṃdaḥ prakīrtitam ||  
  
kālīṃ vījaṃ tathā māyā śaktiṃ hū& phaṭ ca kīlakaṃ |  
kālikā prītaye devī viniyogaḥ prakīrtitaḥ ||  
  
ṣaṭdīrghabhājā vījena karpūreṇa ṣaḍaṃgakaṃ |  
ghanāṃ nityāṃ mahāvidyāṃ nīlajīmūta sannibhāṃ ||  
  
mattakokila netrābhāṃ pakva jaṃvu phalaprabhāṃ |  
sudīrgha prapadālaṃ vimukta laṃvakacoccayāṃ ||  
  
caturbhujāṃ trinayanīṃ digaṃvara vinodinīṃ |  
karālāsyāṃ ghoradaṃṣṭrāṃ pīnonnata payodharāṃ ||  
  
oṣṭhaprāṃtadvāladraktadhārā visphuritānanāṃ |  
vīrāṇāṃ karakāṃcyāṃ tu bhūṣitāṃ bhīmavigrahāṃ ||  
  
p. 165b)  
  
khaḍgakheṭakapaṭṭīśamudgarān vibhratīṃ kramāt |  
dhyātavyā sa tataṃ vīrairmahāvīraghanālayāṃ ||  
  
lakṣamātraṃ japenmaṃtraṃ yathoktaiḥ kamalairhunet |  
taddaśāṃśaṃ tarpaṇaṃ tu gaṃdhādugdhādibhiḥ priye ||  
  
taddaśāṃśaṃ mārjanaṃ tu śītalena jalena ca |  
taddaśāṃśaṃ brāhmaṇānāṃ bhojanaṃ samupācaret ||  
  
evaṃ kriyā samāyukto maṃtra siddhiṃ sa viṃdati |  
ghanā yaṃtraṃ pravakṣyāmi pūjanaṃ yādṛśaṃ bhavet ||  
  
ṣaṭkoṇa vṛttāṣṭadalaṃ bhūpureṇopaśobhitaṃ |  
ṣaṭkoṇe tu ṣaḍaṃgāni * * (?) tu devatā api ||  
  
dalāṣṭake mātṛkāṣṭau tato bhairava pūjanaṃ |  
lokapālā bhūpureṣu tadastrāṇi ca tadvahiḥ ||  
  
yathāśakti japitvā tu tato nīrājayedamuṃ |  
nīrājanāṃtaṃ deveśi stutvā natvā visṛjya ca ||  
  
deveśi śṛṇu vakṣyāmi valākāpūjanaṃ kramaṃ |  
valākā dvādaśā nityā sarvanityā vaśaṃkarī ||  
  
yajñānān sa kalā vidyāḥ svasvasthāna padaṃ gatā |  
tasyā maṃtro maheśāni kathyate śṛṇu sāṃprataṃ ||  
  
praṇavaṃ kālikā vījaṃ kūrcamāye samuddharet |  
valākā kāliśabdāṃte atyadbhuta parākrame ||  
  
abhīṣṭasiddhiṃ me dehi hū& phaṭ svāhā manurmataḥ |  
kālikāsyā bhavedvījaṃ kūrcaṃ śaktiḥ prakīrtitā ||  
  
māyākīlakamuddiṣṭaṃ kīlakena ṣaḍaṃgakaṃ |  
ṣaḍaṃganyāsamāsādya dhyānaṃ kuryān maheśvarī ||  
  
aṃjanānaṃta sadṛśīṃ koṭi kālānala prabhāṃ |  
caturbhujāṃ trinayanāṃ muṇḍa durganivāsinīṃ ||  
  
digaṃvarīṃ karālāsyāṃ pīnonnata payodharāṃ |  
śavānāṃ karasaṃhatyā kṛtakāṃcī śavāsanāṃ ||  
  
muktakeśīṃ mahāghūrṇāṃ prasannamukha paṃkajāṃ |  
sūryakoṭi samābhāsāṃ muṇḍamālāṃ vibhūṣitāṃ ||  
  
khaḍgamuṇḍadharāṃ vāme savye karparatarjanīṃ |  
saṃvibhratīṃ mahākālīṃ valākārūpadhāriṇī ||  
  
śmaśānanirayāṃ bhīmāṃ bhūtapreta samanvitāṃ |  
śivābhirghorarāvābhirveṣṭitā ghoranādinīṃ ||  
  
p. 166a)  
  
mābhairvīravaraṃ vrūhi hṛdgataṃte karomyahaṃ |  
evaṃ dhyātvā japellakṣaṃ maṃtrasiddho bhaveddhruvaṃ ||  
  
daśāṃśaṃ vilvapatraiśca ghṛtāktairjuhuyātsudhīḥ |  
tarpaṇaṃ taddaśāṃśena taddaśāṃśena mārjayet ||  
  
taddaśāṃśaṃ brāhmaṇānāṃ bhojanaṃ parikīrtitaṃ |  
viprārādhanamātreṇa sarvāṃgaṃ pūrṇatāmiyāt ||  
  
yadyadaṃgavihīnaṃ ca tatsāṃge dvijabhojanaṃ |  
anyat sarvaṃ maheśāni kālikāvat samācaret ||  
  
mātrā nityā tu yā proktā sarvanityottamottamā |  
tasyā maṃtraṃ maheśāni yathā vadavadhāraya ||  
  
praṇavaṃ kālikāvījaṃ māyā kūrcaṃ ca mātṛkā |  
sa viṃduṃ mātṛkāvarṇaṃ caturvījāni vai punaḥ ||  
  
punaśca mātṛkāvarṇaṃ caturvījaṃ punaśca tat |  
evaṃ kṣāṃtāṃ maheśāni mahāmātrā prakīrtitā ||  
  
caturvījaṃ tathā mātre siddhiṃ me dehi satvaraṃ |  
hū& phaṭ svāheti deveśi mātrāmaṃtro paromataḥ ||  
  
praṇavaṃ kālikāvījaṃ kūrcamāye tataḥ śiva |  
madhye nityānāma dadyāt saṃvuddhyaṃtā ca kevalā ||  
  
nityā maṃtrāśca jāyaṃte bhinnarūpāśca pārvatī |  
punarvījāni hū& phaṭ ca svāhāṃtāḥ parikīrtitā ||  
  
ādyāyogāt saṃpuṭādvā hū& phaḍaṃtaḥ prayogataḥ |  
evaṃ navati nityānāṃ maṃtrabhedā bhavaṃti hi ||  
  
bhairavosya ṛṣiḥ prokto uṣṇik chaṃdaḥ prakīrtitam |  
mātrā devīti vikhyātā devatā parikīrtitā ||  
  
krī& vījaṃ hū& tathā śaktiḥ hrī& kīlakamudāhṛtaṃ |  
viniyogo maheṣṭārthe kālikārthe prakīrtitaḥ ||  
  
māyā ṣaṭdīrgha yuktena ṣaḍaṃganyā samācaret |  
tathā dhyāyen mahāvidyāṃ nīlāṃjanagiri prabhāṃ ||  
  
caturbhujāṃ trinayanāṃ muṇḍapadmoparisthitāṃ |  
kapālakartṛkāṃ hastāṃ khaḍgamuṇḍadharāṃ parāṃ ||  
  
daṃturāṃ ca mahāraudrīṃ caṇḍanādāti bhīṣaṇāṃ |  
śavavakṣaḥ samārūḍhāṃ lelihānāṃ śavāsanāṃ ||  
  
evaṃ vidhātāṃ śrīmātrāṃ mahāghora ninādinīṃ |  
iti saṃciṃtya deveśi lakṣamātraṃ japaṃ caret ||  
  
daśāṃśaṃ juhuyād vilvairatha vā kadalīphalaiḥ |  
drākṣābhirpāyasairvāpi daśāṃśaṃ havanaṃ caret ||  
  
tarpaṇaṃ mārjanaṃ vipra bhojyaṃ yatnena kārayet |  
yadyadaṃga vihīteta tat saṃkhyā dviguṇo japaḥ ||  
  
p. 166b)  
  
japa pūjā prayogādi kālīvallipi mātṛvat |  
rahasyamapi te devi kathyate śṛṇu sāṃprataṃ ||  
  
mudrā nityā vidhānaṃ ca sarvaṃ sārottamottamaṃ |  
mudriṇīnāmakā nityā śrīvidyāyāṃ tu mudriṇī ||  
  
mudriṇī daṃḍinī nāmnī devī maudārya vigrahāṃ |  
mahāvidyādikādīnāṃ manormudreṇa kāriṇī ||  
  
teneyaṃ mudrā nityākhyā sarvasiddhiḥ parāṃvikā |  
praṇavaṃ kālikāvījaṃ mayā kūrcakrameṇa ca ||  
  
proktaṃ vījayugaṃ procya mudrāṃ vā padamuddharet |  
mudrāṃ siddhiṃ me dehi bhojapaṃ mudrā svarūpiṇī ||  
  
hū& phaṭ svāhā samāyukto vīti vaśomanuḥ śubhaḥ |  
mahādevo ṛṣiścāsya gāyatrī chaṃda īritaḥ ||  
  
mudrā nityā mahādevī devatā parikīrtitā |  
kālīvījaṃ vījanasyā māyāśaktiḥ prakīrtitā ||  
  
kūrcaṃ kīlakamityuktaṃ kālyāḥ ṣaḍdīrghayuktayā |  
ṣaḍaṃganyā samācarya mātrāṃ dhyāyen maheśvarī ||  
  
aṃjanādri nibhāṃ mudrāṃ muṇḍamālā vibhūṣitāṃ |  
digaṃvarāṃ ghoradaṃṣṭrāṃ caṇḍanādāti bhīṣaṇāṃ ||  
  
dakṣiṇāṃ muktakeśālīṃ digaṃvara vinodinīṃ |  
piṃgākṣīṃ prajvala jihvāṃ ghoradaṃṣṭrāṃ bhayānakāṃ ||  
  
śavānāṃ karasaṃghātaiḥ kṛtakāṃci hasanmukhīṃ |  
sṛkkadvayagaladraktā dhārā visphuritānanāṃ ||  
  
kapāla kartṛkāṃ hastāṃ khaḍgakheṭakadhāriṇīṃ |  
mahākālena ca samaṃ rattāsaktāṃ kṣudhāturā ||  
  
varaṃ vrūhi varaṃ vrūhi varaṃ vrūhīti vā pradan |  
evaṃ saṃciṃtya deveśi pūjayed yaṃtra mādarāt ||  
  
trikoṇavṛtta ṣaṭkoṇaṃ vṛttāṣṭadalabhūpuraṃ |  
caturdvāropaśobhāḍhyāṃ tadvāri gaṇapastathā ||  
  
yoginī kṣetrapālaśca vaṭuko hi caturthakaḥ |  
lokapālāstra lokeśo bhūpure kramaṇo yajet ||  
  
daleṣṭa mātṛkāṃ pūjya keśare bhairavāṣṭakaṃ |  
dalāṣṭāgretvaṣṭasiddhiḥ ṣaṭkoṇeṣu ṣaḍaṃgakaṃ ||  
  
rājyadāṃ bhogadāṃ mokṣajayadāṃ bhayadā tathā |  
ṣaṣṭhī tu siddhidāṃ proktvā ṣaṭkoṇeṣu kramād yajet ||  
  
icchāṃ jñānāṃ kriyāṃ caiva trikoṇe paripūjayet |  
madhye mudrāṃ ca saṃpūjya sarvapaṃcopahārakaiḥ ||  
  
iti pūjāṃ samāsādya tato nīrājanaṃ caret |  
nīrājanāṃte deveśi prāṇāyāma puraḥsaraṃ ||  
  
p. 167a)   
  
rakṣa dvayaṃ japenmaṃtraṃ suśvetaiḥ karavīrajaiḥ |  
daśāṃśaṃ havanaṃ kṛtvā taddaśāṃśaṃ ca tarpaṇaṃ ||  
  
mārjanaṃ brāhmaṇānāṃ ca bhojanaṃ samupācaret |  
evaṃ siddhirmanurmaṃtrī prayogārhona cānyathā ||  
  
yadyaddhṛdi samādhatte tat tat kṛtyaṃ karoti hi |  
sarvaṃ tu kālivat proktaṃ viśeṣaḥ kathitā mayā ||  
  
iti saṃkṣepataḥ proktaṃ kimanyacchrotumicchasi ||  
  
śrīdevyuvāca ||  
  
deveśi śrotumicchāmimitā nityā vidhikramaṃ |  
sarvavidyā varārohe mitāṃ me vrūhi sādaraṃ ||  
  
śrīśiva uvāca ||  
  
śṛṇu vaṣyāmi deveśi rahasyātirahasyakaṃ |  
sarvavidyā mahārājñīmitā nāmnī mahodayā ||  
  
tasyā maṃtraṃ pravakṣyāmi kālī sarvāṃgamadbhutaṃ |  
praṇavaṃ pūrvamuddhṛtya kālikāvīja muddharet ||  
  
kūrcavījaṃ tathā māyāṃ vāgbhavaṃ vījamuddharet |  
mite padaṃ samuccārya tathā parimite padaṃ ||  
  
parākramāya ca padaṃ punarvījāni coddharet |  
sohaṃ hū& phaṭ tathā svāhā saptaviṃśati varṇakān ||  
  
maṃtroyaṃ kathito devi ṛṣi chaṃdādikaṃ śṛṇu |  
mahākālo ṛṣiścāsya triṣṭupchaṃdaḥ prakīrtitaṃ ||  
  
mitānityā devatā ca kālikā vījamīritaṃ |  
kūrcaṃ śaktiṃ maheśāni māyākīlakamīritaṃ ||  
  
kīlakena ṣaḍaṃgāni ṣaṭdīrghādyena kārayet |  
dhyāyen nīlādri saṃkāśānnīlajīmūta sannibhāṃ ||  
  
raktāvastrāṃ śavāsīnāṃ muṇḍamālāṃ vibhūṣitāṃ |  
pīnonna tapayodvaṃdvāṃ pīnavakṣa nitaṃvinīṃ ||  
  
dakṣiṇāṃ muktakeśānīṃ digaṃvara vinodinīṃ |  
mahādeva hṛdaṃ bhojamadhyasthāṃ śaṃkhakaṃkaṇāṃ ||  
  
koṭikālānala prakhyāṃ śmaśānālayavāsinīṃ |  
khaḍgamuṇḍadharāṃ vāme savye bhayavarapradāṃ ||  
  
sādhakākāṃkṣa hṛdayāṃ sādhakasya varapradāṃ |  
mukhasāṃdra sthitā modamodinīmada vihvalāṃ ||  
  
ārakta mukhasāṃdrābhirnetrādibhirvirājitāṃ |  
dakṣiṇāṃ saṃmitāṃ divyāṃ dīnanāthāṃ vibhāvayet ||  
  
evaṃ dhyātvāmitāṃ devi lakṣatrayaṃ japaṃ caret |  
kiṃśukairhavanaṃ kāryaṃ jyotiṣmatyāthavā priye ||  
  
jyotiṣmatī prasūnena phalaṃ kiṃśukavanmataṃ |  
ārakta karavīreṇa juhuyān maṃtrasiddhaye ||  
  
p. 167b)  
  
trikoṇa kuṇḍe juhuyāt saṃskṛte khādi vā nale |  
tāṃvūlapatra homena kālikā vaśamānayet ||  
  
puṣpāktanāgavalyāṃ ca nāginī siddhimāpnuyāt |  
vajrapuṣpeṇa juhuyāt ḍākinyā vā maheśvarī ||  
  
dhumūreṇārinidhanaṃ kuṃdaiśca kavitāṃ layet |  
jātipuṣpairjayāvāptistilapuṣpairvalonnatiḥ ||  
  
punnāgaiḥ puruṣārthāya ketakyā kāminī labhet |  
āsūryāripunāśaśca caṃdanena jayī sadā ||  
  
tathaivā guruṇā devi rājarājapadaṃ lahbet |  
raktacaṃdana homena sarvamohanamācaret ||  
  
girikarnyākanyakāptiḥ sevaṃtyā śivarūpatāḥ |  
puḍūcyā ripunāśaśca marīcinā kṛṣṭiruttamā ||  
  
pūgīphalairmahābhāgyaṃ tathā jātīphalairdhenaṃ |  
staṃbhanaṃ caṃpakenaiva jaṃghājanmārtināśanaṃ ||  
  
evaṃ nānāvidhānena kāmamuddiśya sādhakaḥ |  
tato homaṃ daśāṃśena tarpaṇaṃ pīṭharīrataḥ ||  
  
aṣṭagaṃdhodakenāpi tathā keśaranīrataḥ |  
tarpaṇaṃ taddaśāṃśena mārjanaṃ samupācaret ||  
  
taddaśāṃśaṃ viprabhojyaṃ śaktayaśca kumārikā |  
pūjayedbhojayeddevi sarvasiddhiṃ sa viṃdati ||  
  
atha pūjāvidhānena yaṃtraṃ saṃ kathyate śṛṇu |  
trikoṇa tritayaṃ likhya vṛttaḥ ṣaṭkoṇa saṃyutaṃ ||  
  
vṛttāṣṭadala bhūṣāḍhyaṃ bhūpureṇa samanvitaṃ |  
caturdvāropa śobhāḍhyaṃ madhye viṃdu vibhūṣitaṃ ||  
  
kālīṃ karālāṃ śrīghorāṃ prathame tu trikoṇake |  
dvitīye tu trikoṇe tu vāme jyeṣṭhāṃ ca raudrikāṃ ||  
  
tṛtīye tu trikoṇe tu icchā jñānāṃ kriyā tathā |  
atha vṛtte yajeddeviṃ vārtālīṃ prathamaṃ yajet ||  
  
dvitīyabhāge deveśi laghuvārāhikāṃ yajet |  
tṛtīyabhāge deveśi svapnā vārāhikāṃ yajet ||  
  
tiraskārāṇikāṃ pūjya caturthabhāgake śive |  
ṣaṭkoṇe vṛttadeveśi caturdvāraṃ prapūjayet ||  
  
ṣaṭkoṇe tu ṣaḍaṃgāni vṛtte siddhyaṣṭakaṃ tathā |  
daleṣṭau mātṛkāḥ pūjyāstadaṃteṣṭau ca bhairavāḥ ||  
  
bhūpure lokapālāṃśca tadastrāṇi ca tadvahiḥ |  
evamiṣṭvāmitāṃ nityāṃ vidyāmitrāṃ niraṃjanīṃ ||  
  
evamārādharo yukto maṃtrasiddhi labhennaraḥ ||  
  
p. 168a)  
  
athavānya prakāreṇa dhyānanityā krame śṛṇu |  
aṃjanādrinibhāḥ sarvāmuṇḍamālā vibhūṣaṇā ||  
  
dakṣahaste devi khaḍgaṃ vāmahaste ca tarjanīṃ |  
dhārayaṃtya śubhaḥ kālyovarābhayalasatkarā ||  
  
etat sāmānyato dhyānaṃ nāmamaṃtravidhau smṛtaṃ |  
rahasyamaṃtrakathitaṃ siddhayorvividhākara ||  
  
aṃjanaṃ guṭikāṃ khaḍgaṃ vetālaṃ yakṣiṇīgaṇaṃ |  
carukaṃ tilakaṃ vāsaḥ kapālaṃ pādukāṃ tathā ||  
  
laguḍaḥ kinnarī siddhījāmiryādi mahākalā |  
carācaragatiścaiva aṇutvaṃ laghimādikaṃ ||  
  
parakāya praveśaśca sarvaṃ rasarasāyanaṃ |  
sparśa ciṃtāpahāraśca bhūtasaṃcaraṇaṃ tathā ||  
  
mṛtakotthāpanaṃ divyaḥ siddhayastatkare sthitā |  
mahāpīṭhaṃ samuddhṛtya nityāsthāpyā yathā kramaṃ ||  
  
athavā mūlamaṃtreṇa japanmadhye svadevatāḥ |  
yathokta maṃtrasiddhyarthaṃ dhyāyecca kulavastubhiḥ ||  
  
yajet saṃtarpayecchaktirbhojanācchādanādibhiḥ |  
dhūpayed daśagaṃdhena devatāvatarettadā ||  
  
raktākṣīstaccanetrāṃgī prasannamukhapaṃkajā |  
kācidekā bhavecchaktiritarāstanmukhasthitāḥ ||  
  
tasmin kṣaṇe tu prakṛtiṃ kṛtvā māṣamayīṃ śubhāṃ |  
ghṛtapakvā māṃsamayīmupayogān prakalpayet ||  
  
grāse grāse surāṃ dadyān matsya kṣudhā kanakāni ca |  
ādyaṃ vījaṃ samuccārya nitye krūramukhe tathā ||  
  
krūradaṃṣṭre lalajihve mukhasteyaṃ prakalpitaṃ |  
āhāro bhakṣayayugaṃ svāhāṃtaṃ ṭhadvayaṃ punaḥ ||  
  
ādyaṃ vījaṃ samuccārya mṛtaṃ dhyāyed ripuṃ tathā |  
tat kālameva harate mitāprāṇān sureśvari ||  
  
śrūyate saumṛta iti tāvat saṃbhojayetmitāṃ |  
paścāt paṃcāṃga dhūpena dhūpayettāṃ varapradāṃ ||  
  
hāsaṃ kṛtvā varaṃ datvā vrajet sā śaktidehataḥ |  
śmaśāne vātha saṃpūjyā vaḍavāgni samaprabhā ||  
  
sa sainyarājño nāśāya nṛmāṃsaiḥ kulavastubhiḥ |  
udyāneṣu vaśīkartu muccāṭe tu nadī taṭe ||  
  
nātaḥ paratarā vidyā sadyaḥ pratyayakāriṇī |  
vikhyātā nūtanāmnāye śatadhā pūjitāmayā ||  
  
gopyādgopyatarāpyeṣāṃ mayā tubhyaṃ prakāśitā ||  
  
p. 168b)  
  
iti śrītaṃtraciṃtāmaṇau mahākālādimitānityāṃtakarmanirṇayo nāma   
trayoviṃśatitama prakāśaḥ || 23 ||  
  
athogratāraikajaṭānīlasarasvatīnāmekatamakramamāha ||  
  
ādau jalamadhiṣṭhāya pādayoḥ kṣālanaṃ mataṃ |  
dvirācamya śikhāṃ vaddhā brahmagraṃthiṃ prakalpayet ||  
  
arghyaṃ dvāri pariskṛtya dvāramabhyukṣyatajjalaiḥ |  
gaṇeśaṃ vaṭukaṃ kṣetraṃ pālaṃ ca yoginīṃ tathā ||  
  
pūjayitvā gṛhe gatvā brahmāṇa vāstvīśaṃ yajet |  
praṇavādya namoṃtena nair-ṛtyāṃ sādhakottamaḥ ||  
  
viśodhya vācaṃ cittaṃ ca bhūmiṃ samyak viśodhayet |  
vighnānutsārayitvātu kuryādbhūmyabhi maṃtraṇaṃ ||  
  
āsane maṇḍalaṃ kṛtvā tatsamarcyāruhetsudhīḥ |  
yaṃtraṃ likhitvādhiṣṭhāya puṣpaśodhanamācaret ||  
  
mṛdvāsanaṃ samāsādya māyāṃ pūrvadale lihket ||  
  
athaiṣāṃ krameṇa maṃtrāmāha ||  
  
praṇavo vahnijāyāṃto manuraṃbha parigrahe ||  
  
tāro vajrodake hū& phaṭ svāhā jalamadhiṣṭhitaṃ |  
tāraṃ lajjā viśuddhāṃte sarve pāpāni caiva hi ||  
  
samayāṃte aśeṣāṃte vikalpa padamuddharet |  
apanayāṃte varma phaṭ svāhā pāda viśuddhayet ||  
  
oṃ māyā vahnijāyā ca smṛta ācamane manuḥ |  
praṇavaṃ maṇidharaṇīni vajriṇī sarvaśabdataḥ ||  
  
vaśaṃkarīti hū& phaṭ svāheti vaṃdhayecchikhāṃ |  
tāraṃ munipadaṃ caiva dharaṇyaṃte ca vajriṇī ||  
  
mahāpratisare rakṣadvaṃdvāṃte māṃ tataśca hū& |  
phaṭ svāhā manunānena rakṣāṃ graṃthiṃ ca kārayet ||  
  
phaḍābhyukṣya hṛdāpūjyā tāreṇa daśamaṃtrayet |  
phaṭkāraiḥ prokṣayeddhāraṃ gaṃdhapuṣpaiḥ prapūjayet ||  
  
dvārorddhagāṃ gaṇeśaṃ ca vāme vāṃ vaṭukaṃ tathā |  
daśamekṣāṃ kṣetrapālamadhoyāṃ yoginīṃ yajet ||  
  
athaiṣāṃ maṃtre viśeṣaśca sarvāte dhruvadīrghāḍhyā ||  
  
śaktivījapuraḥsaraḥ caturthyaṃtā namoṃtāścanāmādya vījasaṃyutāḥ ||  
  
bhūtaśuddhiṃ na vārṇena tataḥ kūrvīta sādhakaḥ ||  
  
oṃ rakṣarakṣa hū& cāstraṃ svāhā maṃtro navākṣaraḥ |  
trayodaśārṇa maṃtreṇa vighnānutsārayet tataḥ ||  
  
oṃ dāraya dāraya hū& phaṭ svāhā vighnadāraṇaṃ ||  
  
oṃ sarvavighnānutsāraya hū& phaṭ vahni gehinī |  
trayodaśārṇakomaṃtraḥ pārṣṇighātena vighnahā ||  
  
praṇavaṃ pūrvamuddhṛtya āḥkāraṃ tadanaṃtaram |  
hū& phaṭ svāhā manuḥ proktaḥ kāyavāk cittaśodhane ||  
  
tatastu devyāḥ pūjārthaṃ maṃtrayet kāśyapīṃ dhruvaṃ |  
pavitra vajra me hū& svāhā maṃtro bhavākṣaraḥ ||  
  
bhūmau trikoṇamālikhyādhāraśaktiḥ prapūjanaṃ |  
māyāvījaṃ samuccārya ādhāraśaktaye tataḥ ||  
  
p. 169a)  
  
kamalāsanamālikhya ṅenamoṃtaśca pūjayet |  
āḥkārāṃte surekhe ca vajrarekhe tataḥ paraṃ ||  
  
hū& phaṭ svāheti kuryāsu maṇḍalaṃ vai śavāsane |  
tatra mṛdvāsanaṃ devi pīṭhamaṃtreṇa pūjayet ||  
  
oṃ aiṃ klīṃ kāmapīṭhāya hṛdayāṃ toyamīritaṃ |  
tatra vadhvāsanaṃ vīra ātmānaṃ śodhayet tataḥ ||  
  
caturdaśārṇa manunā kusumāni suśodhayet |  
yathā gatābhiṣeketi samāśrime padaṃ vadet ||  
  
tārādi hū& phaṭ svāhāṃto manukto manuvarṇakaḥ |  
śyāmāvada paraṃ jñeyaṃ puṣpaśodhanakaṃ vudhaḥ ||  
  
athātaḥ saṃpravakṣyāmi bhūtaśuddhiṃ viśeṣataḥ |  
hrī& vījaṃ tu javāpuṣpaṃ nibhaṃ nābhau viciṃtayet ||  
  
tadutthenāgninā dehaṃ dahetsārddhaṃ svayāpmanā |  
strīṃ vījaṃ tu suvarṇābhaṃ ciṃtayeddhṛdi maṃtravit ||  
  
pavanena tadutthena pāpabhasma kṣipedbhuvi |  
hū& vījamiṃdukaṃdābhaṃ bhāle dhyāyecca bhāvataḥ ||  
  
taduttha sudhayā dehaṃ vacayeddevatānibhaṃ |  
anayā bhūtaśuddhyā tu devī sādṛśyamāpnuyāt ||  
  
athāsyā dhyānaṃ ||  
  
bhūtaśuddhiṃ vidhāyetthaṃ śūnyaṃ viśvaṃ viciṃtayet |  
nirlepaṃ nirmalaṃ sūkṣmamātmānaṃ devatāmayaṃ ||  
  
aṃtarīkṣe tato dhyāyedāḥkārād raktapaṃkajaṃ |  
bhūyastasyopari dhyāyeddāṃ kārācchuklapaṃkajaṃ ||  
  
tasyopari tato dhyāyet hū&kāraṃ nīlasaṃnilaṃ |  
tasyopari tato dhyāyet kartṛkāṃ vījabhūṣitāṃ ||  
  
tasyopari mahādevīṃ kharvāṃnīla ghanaprabhāṃ |  
laṃvodarīṃ vyāghracarma samāvṛta nitaṃvinīṃ ||  
  
pīnonnata payobhārāṃ raktavartula locanaṃ |  
piṃgākṣaika jaṭāṃ nīlanāga yajño vibhūṣitāṃ ||  
  
kalotpalalasanmaulīvaddhajūṭāṃ bhayaṃkarīṃ |  
śvetāsthipaṭṭikāyukta kapālaṃ paṃcaśobhitāṃ ||  
  
lalāṭe raktanāgena kṛta karṇāvataṃsinīṃ |  
atiśubhramahānāga kṛtahāra mahojjvalaṃ ||  
  
dūrvādalaśyāmanāgakṛta yajñopavītinīṃ |  
caturbhujāṃ raktamāṃsa khaṃḍamuṇitamuṣṭinā ||  
  
jaṭājūṭena sūtreṇa śobhitāṃ tīkṣṇadhārayā |  
khaḍgena dakṣiṇasyorddhaṃ śobhitāṃ vīranādinīṃ ||  
  
tadadhastādvījarūpa kartṛkālaṃ kṛtāṃ parāṃ |  
vāmārddhe raktanālenavika svaramanoharaṃ ||  
  
p. 169b)  
  
dadhatīṃ nīlapadmaṃ ca tadadhastvāt kapālajaṃ |  
jagatāṃ jāḍyasaṃyuktaṃ dadhatīṃ kuṇḍasannibhāṃ ||  
  
dhūmrābha nāgasaṃdohakṛta keyūra sadbhujāṃ |  
suvarṇa varṇanāgaṃ ca kaṃkaṇo jvalapāṇikāṃ ||  
  
śubhravarṇa mahādeva śavahṛdi samāsanāṃ |  
niryaṃtreṇābhiyā tadvat saṃkoca prapadāṃcalāṃ ||  
  
śavapādahṛyārūḍha vāmapādāṃ hasanmukhīṃ |  
kuṃdābhanāgasaṃśobhi kaṭisūtrāṃ trilocanāṃ ||  
  
īṣadraktena nāgena kṛta nūpura pallavāṃ |  
sadyaśchinnagaladrakta nṛmuṇḍairātmabhūṣaṇaiḥ ||  
  
anyonya keśa grathitaiḥ pādapadma pralaṃvitaiḥ |  
paṃcāśadbhirmahāmālā śobhitāṃ parameśvarīṃ ||  
  
jvalaccitāṃ madhyagatāṃ dvīpi carmottarāṃśukāṃ |  
lākṣābhanāgasaṃvaddha jaṭājūṭāṃ varapradāṃ ||  
  
sāvaiśasmeravadanāṃ lalajihvāṃ varapradāṃ |  
eva dhyātvā paṇḍitohaṃ bhāvayecca mahākaviḥ ||  
  
atha dhyāna rahasyamāha ||  
  
vaśyārthe nīlavarṇā bhāmā kṛṣṭau pītarūpiṇīṃ |  
māraṇoccāṭane dhūmrī kṛṣṇā tu tadapekṣayā ||  
  
ciṃtayet parameśānīṃ dhyātvā preta kṛtāsanāṃ ||  
  
atha maṃtrā ca manamāhā ||  
  
bhūtaśuddhiṃ purā kṛtvā divyamācamanaṃ caret |  
tārābhedaistribhiḥ pītvā māyayā kṣālayetkaraṃ ||  
  
strī& hū& oṣṭaudvirunmṛjya phaṭkāraiḥ kṣālayet karaṃ |  
āsyanāthe kṣaṇaśrotra nābhivakṣaḥ śiro bhujān ||  
  
vairocanādibhiḥ spṛṣṭvā sarvapāpaiḥ pramucyate |  
ācamya bhairavo bhūtvāvatsarāttāṃ prapaśyati ||  
  
atha bhūtaśuddheranaṃtaraṃ kramamāha ||  
  
bhūtaśuddhiṃ vidhāyetthamarghyādi sthāpanaṃ caret |  
prāṇāyāmaṃ tataḥ kuryādṛṣyādinyā samācaret ||  
  
nyāsaiḥ karāṃgayoḥ kuryādātmānaṃ tāriṇīṃ smaret ||  
  
atha āsāmānyārghya sthāpanamāha ||  
  
tataścā camanaṃ kṛtvā sāmānyārghyaṃ prakalpayet |  
trikoṇavṛtta bhūviṃva maṇḍalaṃ racayet tataḥ ||  
  
sādhāraśaktiṃ saṃpūjya tatrādhāraṃ viniḥkṣipet |  
astreṇa pātraṃ saṃśodhya hṛnmaṃtreṇa prapūrayet ||  
  
p. 170a)  
  
niḥkṣipettīrthamāvāhya gaṃdhādīn praṇavena ca |  
darśayeddhenumudrāṃ vai sāmānyārghya vidhirmataḥ ||  
  
nyāsaṃ pravartate devī ṣoḍhānyāsa puraḥsaraṃ ||  
  
athāsyā mahāṣoḍhāmāha ||  
  
tārā ṣoḍhāṃ pravakṣyāmi sarvataṃtreṣu gopitaṃ |  
sarvavighnopaśamanīṃ sarvapāpa vināśinīṃ ||  
  
mahādāridryaśamanīṃ sarvasampratpradāyinīṃ |  
sarvakāmapradāṃ nityāṃ sarvasāmrājyadāyinīṃ ||  
  
śiṣyāya bhaktiyuktāya vinītāya mahātmane |  
vadānyāya kulīnāya śuddhācāraratāya ca ||  
  
evaṃ vidhāya deveśi sādhakāya praveśayet |  
anyathā siddhihāniḥ syādātmājñā śaṃbhunā kṛtā ||  
  
tathā ca ||  
  
nyāsaṃ ṣaṭkaṃ tataḥ kuryāttārāyāḥ sarvasiddhidaṃ |  
tatrādau prathamonyāsaḥ śrīkaṃṭhādiḥpuroditaḥ ||  
  
mātṛkākṣaramuccārya hrī& strī& hū& pūrvakaṃ vadet |  
śrīkaṃṭhādi sapatnīkaṃ namoṃtaṃ mātṛkāsthale ||  
  
vinyasecca caturthyaṃtaṃ nyāsoyaṃ prathamaḥ smṛtaḥ |  
asminnyāse krīyamāṇe devīmevaṃ vidhāṃ smaret ||  
  
śavapīṭhe samāsīnāṃ nīlakāṃtiṃ trilocanāṃ |  
arddheṃdu śekharāṃ nānābhūṣaṇāḍhyāṃ caturbhujāṃ ||  
  
dvitīyaṃ grahanyāsaṃ kuryāttāṃ sa manusmaret |  
trivījapūrvakaścāyaṃ grahanyāsaḥ samīritaḥ ||  
  
svarādikaṃ raviṃ raktaṃ hṛdiyavargapūrvakaṃ |  
somaṃ śvetaṃ bhuvonyasyakavargādyaṃ ca maṃgalaṃ ||  
  
raktaṃ netratrayanyasya ca vargādyaṃ ca vakṣyasi |  
vudhaṃ śyāmaṃ nyaset pītaṃ ṭa vargādyaṃgale guruṃ ||  
  
ta vargādyaṃ śvetavarṇaṃ ghaṭikāyāṃ tu bhārgavaṃ |  
nīlavarṇaṃ pa vargādyaṃ nābhideśeśanaiśvaraṃ ||  
  
śa vargādyaṃ dhūmravarṇaṃ dhyātvā rāhunyasenmukhe |  
lakṣmyādyaṃ dhūmravarṇābhaṃkatuṃ nābhau punarnyaset ||  
  
nyāsaṃ tṛtīyaṃ vakṣyāmi vīja tritayapūrvakaṃ |  
samānavarṇānuccārya prāgiṃdrāya namostute ||  
  
na sisaṃdhyakṣarāṇyuktvācāgneyyāmagnaye namaḥ |  
dakṣiṇeyamāya namaḥ ka vargādyaṃ lalāṭake ||  
  
ca vargādyaṃ ca nair-ṛtyāṃ nair-ṛtyāya namo mukhe |  
ṭa vargādyaṃgale paścādvaruṇāya namastviti |  
  
p. 170b)  
  
nyaseddhṛdi ta vargādyaṃ vāyavyāṃ vāyave namaḥ |  
pa vargādyaṃ kuverāya namoṃtaṃ dakṣiṇe kare ||  
  
vāmahaste ya vargādīśāṇa rudrāya hṛdbhavet |  
śavargādyurddhakāmāya namo nābhau tu vinyaset ||  
  
hū& rakṣādya pṛthivyai hṛdyādayoriti vinyaset |  
śivaśaktyabhidhānyāsaścaturtha kathyatedhunā ||  
  
hrī& strī& hū& pūrvakaḥ kārya iṃdriyādya haraḥ paraṃ |  
brahmāṇaṃ ḍākinīyuktaṃ vādisyaṃ tārṇapūrvakaṃ ||  
  
mūlādhāra pravinyasyeccaturdala samanvitaṃ |  
śrīviṣṇuṃśākinī yuktaṃ vādilāṃ tārṇapūrvakaṃ ||  
  
svādhiṣṭānābhidhe vakre liṃgasthe ṣaṭdale nyaset |  
rudraṃ tu lākinī yuktaṃ ḍādiphāṃtārṇapūrvakaṃ ||  
  
cakre daśadalaṃ nyasyennābhisthe maṇipūrake |  
īśvaraṃkādivātārṇa pūrvakaṃ kākinīyutaṃ ||  
  
vinyased dvādaśadale hṛdayasthetvanāhate |  
sadāśivaṃ śākinīṃ ca ṣoḍaśasvarapūrvakaṃ ||  
  
kaṃṭhasthe ṣoḍaśadale viśuddhākhye pravinyaset |  
ājñācakre paraśivaṃ hākinī saṃyutaṃ nyaset ||  
  
hakṣārṇaṃ bhrūmadhye saṃsthiteti manoharaṃ |  
vakṣyastha paṃcamanyāsaṃ samastāriṣṭanāśanaṃ ||  
  
a& ā& kavarga hrī& strī& hū& tārāyai nama uccaret |  
vinyased brahmaraṃdhretha i& ī& cāpi ca vargakaṃ ||  
  
hrī& strī& hū& nama ugrāyai lalāṭe cāpi vinyaset |  
u& ū& ca varga strī& hrī& hū& mahogrāyai namo vadet ||  
  
vinnyasecca bhruvormadhye kaṇṭha ṛ& ṝ& ṭa vargakaṃ |  
hrī& strī& hū& cāpi vajrāyai namoṃtaṃ sa kaleṣvapi ||  
  
ḷ& ḹ& ta varga hrī& strī& hū& namaḥ kālyai hṛdinyaset |  
e& ai& pa varga hrī& strī& hū& sarasvatyai ca nābhigāṃ ||  
  
oṃ auṃ śa varga hrī& strī& hū& vāmuścarya ca liṃgake |  
a& aḥ rakṣau ca hrī& strī& hū& cāmuṇḍāyai namonyaset ||  
  
mūlādhārenyasetyaścā sveṣṭenyāsaṃ samācaret |  
ādhāre kāmarūpākṣaṃ vīja hrasvā na pūrvakaṃ ||  
  
hṛdi jālaṃdharaṃ pīṭhaṃ dīrghapūrvaṃ tu vinyaset |  
lalāṭe pūrṇagiryākhyaṃ ka vargādyaṃ nyaset sudhīḥ ||  
  
uḍḍīyānaṃ ca vargādyaṃ keśasaṃdhyaiḥ pravinyaset |  
bhuvorvārāṇasīṃ pīṭhaṃ ṭa vargādyaṃ samāhitaṃ ||  
  
p. 171a)  
  
ta varga pūrvakānyasyedavaṃti nayanadvaye |  
pa varga pūrvakaṃ māyāpūripīṭhaṃ mukhanyaset ||  
  
kaṃṭhe tu mathurāpīṭhaṃ ya vargādyaṃ pravinyaset |  
nābhāvayodhyāpīṭhaṃ tu śa vargādyaṃ pravinyaset ||  
  
kaṭaukāṃcīpurīpīṭhaṃ daśamaṃ tu pravinyaset |  
ṣoḍhānyāsastutārāyāḥ proktobhīṣṭapradāyakaḥ ||  
  
atha maṃtraṣoḍhāḥ ||  
  
maṃtreṇāṃtaritāṃ kṛtvā ṣaḍvārāṃ mātṛkāṃ nyaset |  
kramot kramādvarārohe tārā ṣoḍhāḥ prakīrtitāḥ ||  
  
kṛtesmin nyāsaparye tu sarvapāpaṃ vinaśyati |  
yoginīnāṃ bhavet pūjyaḥ sa devo na tu mānuṣaḥ ||  
  
yaṃ namaṃti maheśāni ṣoḍhāḥ pūtita vigrahāḥ |  
alpāyuḥ sa bhavet sadyo devatā kaṃpate bhayāt ||  
  
na tasya pūrvyolokesmin pitṛmātṛ tu yojanaḥ ||  
  
atha guhya ṣoḍhāmāha ||  
  
na prakāśyamidaṃ kvāpi maṃtriṇaḥ kāyarakṣaṇe |  
praṇavaṃ mātṛkāvarṇaṃ pūtitaṃ mātṛkāsthale ||  
  
tenaiva pūṭitaṃ varṇaṃ nyaset tatraiva pārvati |  
māyāvījaṃ tathā devī vinyastavyaṃ prayatnataḥ ||  
  
vadhūvījaṃ tathā devī vinyasettu samāhitaṃ |  
kūrcavījaṃ tathānyasanīyaṃ maśeṣataḥ ||  
  
astreṃ caiva mathānyastvā sa karaṃ tadanaṃtaraṃ |  
guhya ṣoḍhāhyayaṃ devī na prakāśyā kadācana ||  
  
avaśyaṃ pratyahaṃ kāryaṃ na pūjā na japastathā ||  
  
athāsyāḥ sāmānyaṣoḍhā tu śyāmā prakaraṇepyuktā ||  
  
tārāvidyāvidhau devī kāryaṣoḍhā catuṣṭayī ||  
  
atha nakṣatrakānyāsaḥ ||  
  
akārādi kramatonyasya rohiṇyādi krameṇa tu |  
vyutkrameṇa ca catvāriśeṣaṃ śeṣaṃ na yojayet ||  
  
rohiṇyādi mahānyāsaṃ kṛtvā naravaratsudhīḥ |  
rohiṇī sutavat pṛthvyāmāśocyo bhavati dhruvaṃ ||  
  
akṛtvā tārakānyāsaṃ tāriṇīṃ prayajedyadi |  
śatarakṣa prajaptopi na maṃtraḥ siddhidāyakaḥ ||  
  
atha ṛṣyādinyāsaḥ ||  
  
akṣobhya ṛṣire tasyā vṛhatī chaṃda īritaṃ |  
nīrasarasvatī devī triṣu lokeṣu gopitā ||  
  
hū& vījamatraṃ śaktiḥ syānmāyā strīṃ kīlakaṃ smṛtaṃ |  
vināyogo bhaveddevī caturvarga phalāptaye ||  
  
atha karāṅganyāsaḥ ||  
  
tatrādau sārddha paṃcākṣarai vidyāyā ||  
  
ṣaṭdīrgha māyāvījena ṣaḍaṃga vidhirīritaḥ ||  
  
p. 171b)  
  
atha ṣaḍakṣarī tryavidyayoḥ ||  
  
akhilavāgrūpiṇīṃ procya hṛdayāya namo vadet |  
akhaṇḍa vāgrūpiṇīṃ ca śirase vahnivallabhā ||  
  
brahmavāgrūpiṇīṃ muktvā kavacāya hūṃ muccaret |  
rudravāgrūpiṇī netratrayāya vauṣaḍityapi ||  
  
sarvavāgrūpiṇī muktvā astrāya phaḍiti smaret |  
ṣaḍdīrgha māyayā vījaṃ vījāṃtetā niyojayet ||  
  
atha sārddhavedākṣarī vidyāyāḥ ||  
  
vījāṃte ekajaṭāyai hṛdayaṃ parikīrtitaṃ |  
tāriṇyau śirase tadvadvajrodake śikhā tathā ||  
  
ugra jaṭai ca kavacaṃ mahāparisane tathā |  
piṃgāgraika jaṭe tadvannetrāstre parikīrtite ||  
  
atha vyāpakanyāsaḥ ||  
  
mūlena vyāpakaṃ nyāsaṃ navadhā kārayet priye |  
saptadhā paṃcadhā cāpi tattonūnaṃ ca kārayat ||  
  
atrokta mācaredatra nānyaṃ saṃcārayedbudhaḥ ||  
  
atha yaṃtralikhanamāhā ||  
  
tataḥ kuṃkuma siṃdūraiḥ kāryaṃ yaṃtraṃ tu yoginā |  
sauvarṇe rājate tāmre sphāṭike vaidrume tathā ||  
  
cakre yathokta vidhinā pūjyā devī narottamaiḥ |  
viṃdu trikoṇāṣṭadala bhūpuraṃ vajracihnitaṃ ||  
  
yaṃtra me tanmaheśāni rahasyātirahasyakaṃ |  
viṃdu ṣaṭkoṇa vṛttaṃ ca padmabhūgṛhabhūṣitaṃ ||  
  
yaṃtraṃ proktaṃ mahāprājña bhūpura dvayayugmakaṃ |  
viṃdu trikoṇa ṣaṭkoṇaṃ vṛtta trayamanaṃtaraṃ ||  
  
caturasraṃ tato vṛttaṃ dalāṣṭakaṃ tatopari |  
vṛttatrayaṃ samālikhya bhūpuratrayakaṃ tataḥ ||  
  
triśūlatāṃkitaṃ yaṃtraṃ śrīmahātāriṇī manoḥ ||  
  
viṃdu trikoṇa ṣaṭkoṇaṃ vṛttāṣṭadalabhūṣitaṃ |  
ṣoḍaśāraṃ daṃtapadmaṃ catuḥṣaṣṭāṃdalaṃ tathā ||  
  
bhūpuratraya saṃyuktaṃ yaṃtraṃ śrītāriṇī manoḥ ||  
  
atha sa vījayaṃtramāha ||  
  
tataḥ kularase naiva pīṭhaṃ nirmāya yatnataḥ |  
oṃ āḥ surekhe vajrarekhe hū& phaṭ ca vahnivallabhā ||  
  
matreṇānena vilikhettārā yaṃtraṃ manoharaṃ |  
ṣaṭkoṇāṃtargataṃ padmaṃ bhūviṃ vadvitayaṃ punaḥ ||  
  
tanmadhye vilikhenmaṃtrī tārā praṇavameva hi ||  
  
athavā ||  
  
ṣaṭkoṇāṃtargataṃ padmaṃ bhūvimvadyutayaṃ punaḥ |  
māyāpūrvadale caiva dvitayaṃ dakṣiṇe likhet ||  
  
athottare paścime ca hū& phaṭ tāraṃ ca madhyataḥ |  
sa yoniṃ gomayenāṣṭa patramabjaṃ suśobhanaṃ ||  
  
p. 172a)  
  
bhūpuraṃ ca su vajrāḍhyaṃ yaṃtrameka jaṭātmakaṃ |  
māyāṃ pūrvadalenyasya yāmye vījaṃ dvitīyakaṃ ||  
  
tathottere paścime ca phaṭkāre vilikhet tataḥ |  
madhyavījaṃ likhitvā tu bhūtaśuddhiṃ samācaret ||  
  
astrāstravījaniṣanemaptabhedosti ||  
  
kuleśvaramataḥ proktaṃ phottare paścimetuta |  
phaṭ paścimeṭottare ca vikarālamate smṛtaṃ ||  
  
vyomeṃdau rasanārṇa karṇikamacāṃ dvaṃdvaiḥ sphurat keśavaṃ vargollāsiva   
succhadaṃva sumatī gehena saṃveṣṭhitaṃ ||  
  
tārādhīśvara vārivarṇa vilasaddikkoṇa saṃśobhitaṃ |  
yaṃtraṃ nīratanoḥ paraṃ nigaditaṃ sarvārthasiddhipradaṃ ||  
  
śaśūnyaṃ kusumaiḥ kuryācchūnye vighne vinirdiśet |  
hrasvaḥ sākṣī bhayaṃ śveto bhagavānmadanovakaḥ ||  
  
tābhiṣekaṃ tathā coktvā bhṛguḥ kālīmarutpriye |  
kūrcāstraṃ vahnibhāryeti yaṃtre puṣpāṃjaliṃ kṣipet ||  
  
atha pīṭhapūjāmāha ||  
  
mahīgṛhaścaturdikṣu gaṇeśaṃ vaṭukaṃ tathā |  
kṣetrapālaṃ yoginīṃ ca dhyātvā samyak prapūjayet ||  
  
pāśāṃkuśo triśūlaṃ ca kapālaṃ dadhataṃ karaiḥ |  
kṛṣṇaṃ digaṃvaraṃ krūraṃ kṣetrapaṃ paścime jayet ||  
  
kapālaśūlahastābhyāṃ dadhataṃ sarpabhūṣaṇaṃ |  
svayūthaveṣṭitaṃ ramyaṃ vaṭukaṃ dakṣiṇe ca yet ||  
  
ḍamarvaśi triśūlāṃśca kapālaṃ dadhatī karaiḥ |  
raktamālyāṃ raktavastrāṃ yoginīmuttare yajet ||  
  
śmaśānaṃ tatra saṃciṃtya tat tatkāledrumaṃ smaret |  
tanmūle maṇipīṭhaṃ ca nānāmaṇi vibhūṣitāṃ ||  
  
nānāraṃkārabhūṣāḍhyaṃ munidevaiśca bhuṣitaṃ |  
śivābhirvahumāṃsāsthi moḍamānābhiraṃtaraṃ ||  
  
caturdikṣu śavān muṇḍān vitāṃgārāsthi bhūṣitān |  
pīṭhaśaktirathābhyarcyā keśareṣu samaṃ tataḥ ||  
  
varadā dhārīṇyāḥ pīṭhaṃ pīṭhāmunāyajet ||  
  
tāyathā ||  
  
lakṣmī sarasvatī caiva ratiḥ prītistathaiva ca |  
kīrtiḥ śāṃtiśca puṣṭiścatuṣṭirityaṣṭa śaktayaḥ ||  
  
tanmadhye pūjayeddevyā vāhanaṃ śavameva ca ||  
  
atha pīṭhamaṃtramāha ||  
  
viyadbhṛśaṃ samuccārya manu viṃdu kalānvitaṃ |  
mahāpretapadaṃ paścāddhṛdayāṃta mayaṃ manuḥ ||  
  
p. 172b)  
  
athārghya sthāpanaṃ ||  
  
bhūmiṃ pūrvokta maṃtreṇa maṇḍalasya tu maṇḍalaṃ |  
kuryāt tatrādhāraśaktiṃ kūrmaśeṣaṃ ca saṃjapet ||  
  
ādhāraṃ sthāpayet tatra oṃ hrī& phaḍiti maṃtrataḥ |  
ādhāraṃ pūjayet tatrayaṃ vahnimaṇḍalāya ca ||  
  
namoṃte namavārṇena tato narakapālakaṃ |  
hū& phaṭ maṃtreṇa saṃkṣālya strī& vījena niveśayet ||  
  
tatorcayennṛkapālaṃ japenmaṃtraṃ catuṣṭayaṃ ||  
  
kālīkapālāya namo hrī& hrī& hū& purvakaṃ vadet |  
ekādaśākṣaro maṃtro'nena pūjādimāmatā ||  
  
strī& strī& strū& tāriṇītyuktvā kapāloya namoṃtikaḥ |  
dvādarśonena bhavet kapālārcā dvitīyakai ||  
  
hā& hī& hū& procya nīlā kapālāye nama ityayaṃ |  
ekādaśārṇonenoktā kapālārcā tṛtīyakā ||  
  
māyā strī& hū& svargakapālāya sarvāpadaṃ vadet |  
tato dhārāya sarvāya tathā sarvodbhavāya ca ||  
  
sarvaśuddhimayāyeti sarvāsurarudhīti ca |  
devī kapālāya namaścaturtho maṃtra īritaḥ ||  
  
ṣaṭpaṃcāśat kavarṇoyaṃ kapālasya tu pūjane |  
tatastasmin kapāle tu pūjayedarkamaṇḍalaṃ ||  
  
oṃ sūryamaṇḍalāyeti namāṃtoyaṃ navākṣaraṃ |  
sūryamaṇḍalapūjāyāṃ nṛkapāle manurmataḥ ||  
  
mūlamaṃtraṃ paṭhaṃ tasmin sudhāvudhyā sulāṃ kṣipet |  
gaṃdhapuṣpākṣatāḥ kṣiptvā trikhaṇḍākhyāṃ pradarśayet ||  
  
mudrāṃ sā tu kalau vyastāvaṃguṣṭau kārayatsamau |  
anāmāṃtargate kṛtvā tarjanyau kuṭilā kṛtī ||  
  
kaniṣṭhike nijasthāne trikhaṃḍāhvāna karmaṇi |  
tatastasyāṃ surāyāṃ tu pūjayeccaṃdramaṇḍalaṃ ||  
  
ekādaśārṇena tataḥ śaṃkhatoyaṃ tu maṃtrayet ||  
  
hrī& śrī& hrau& oṃ samuccārya hrī& strī& hū& phaṭ samuccaret |  
hyo& humiti vāgvījādi maṃtra ekādaśākṣaraḥ ||  
  
hrī& vījena tato madyaṃ kiṃciccheṣāṃvu niḥkṣipet |  
śaṃkhamudrāṃ yonimudrāṃ śaṃkhatoyāya darśayet ||  
  
tatra vṛttyaṣṭa ṣaṭkoṇaṃ dhyātvā deviṃ viciṃtayet |  
pūrvoktāṃ pūjayitvaināṃ mūle nātha pratarpayet ||  
  
tarjanī madhyamānāmā kaniṣṭhābhi maheśvaraṃ |  
sāṃguṣṭhābhiścaturvāraṃ mahāśaṃkhasthite jale ||  
  
paṃcākṣaroṇunāpaścāttarpya ānaṃdabhairavaḥ |  
tāro hrau& hyau& nama iti paṃcārṇo bhairavo manuḥ ||  
  
p. 173a)  
  
tataste nārghyato yena prokṣet pūjanasādhanaṃ |  
yonimudrāṃ pradarśyātha praṇamedbhavatāriṇīṃ ||  
  
atha pūjāmāha ||  
  
āvāhasthāpayitvā tu dhyātvā mudrāṃ pradarśayet |  
mudrā pradarśya vidhivadupacāraiḥ prapūjayet ||  
  
atha dhyānaṃ ||  
  
pratyālīḍhapadāṃ ghorāṃ muṇḍamālāṃ vibhūṣitāṃ |  
kharvāṃ lamvodarīṃ bhīmāṃ vyāghracarmāvṛtāṃkaṭau ||  
  
navayauvana sampannāṃ paṃcamudrāṃ vibhūṣitāṃ |  
caturbhujāṃ lalajihvāṃ mahābhīmāṃ varapradāṃ ||  
  
khaḍgakartṛdharāṃ savye vāme muṇḍotpalānvitāṃ |  
piṃgāgraikaṃ jaṭāṃ dhyāyenmaulā vakṣobhya bhūṣitāṃ ||  
  
vālārkamaṇḍalākāralocana trayabhūṣitāṃ |  
prajvalat pitṛbhūmadhye gatā daṃṣṭrāṃ karālinīṃ ||  
  
sā vai sasmeravadanāṃ sarpālaṃkārabhuṣitāṃ |  
viśvavyāpakatoyāṃtaḥ śvetapadmoparisthitāṃ ||  
  
atha mudrāmāha ||  
  
tārārcane viśeṣeṇa darśayet paṃcamudrikāṃ |  
yoniśca bhūtinī caiva vījākhyādaityadhūminī ||  
  
lelihā ceti saṃguptāḥ paṃcamudrāḥ prakīrtitāḥ |  
yonirmāyādharādhyenurvadhūḥ kūrcaṃ kramādviduḥ ||  
  
vījānyāsāṃ lakṣaṇaṃ tu krameṇa kathayāmyahaṃ |  
tarjanya nāmike madhye kaniṣṭhe cakramādapi ||  
  
karayoryojayeccaiva kaniṣṭhā mūlabhedataḥ |  
aṃguṣṭhāgraṃ tu niḥkṣipya mahāyoniḥ prakīrtitā ||  
  
adhomukhīmimāṃ mudrāṃ darśayedvījapūrvikāṃ |  
vaddhvā tu yonimudrāṃ vai madhyame kuṭile kuru ||  
  
aṃguṣṭhe tu tadagre tu mudreyaṃ dhūtinī matā |  
parivartyakarau spṛṣṭvāvaṃguṣṭha tarjanī yugaṃ ||  
  
arddhacaṃdrākṛtirnyāyaṃ yugapat kārayet samaṃ |  
adhaḥ kaniṣṭhāmākṛṣya madhyame vīniyojayet ||  
  
mudraiṣā kathitā devī vījākhyā jñānarūpiṇī |  
parivartyakarau kṛtvā kaniṣṭhā kaṣṭamadhyamāṃ ||  
  
anāmayoryugaṃ cādhastarjanīyugalaṃ pṛthak |  
anyonyaṃ niviḍaṃ vadhvā aṃguṣṭhāgre anāmike ||  
  
daityānāṃ dhūmakatvākhyā mudraiṣā kathitā priye |  
cakraṃ visphāritaṃ kṛtvāpyadho jihvāṃ ca cālayet ||  
  
pārśvestha muṣṭiyugalaṃ lelihāneti kartitā ||  
  
athāsyāḥ pūjāmāha ||  
  
śrīmadekajaṭetyuktvā vajra puṣpaṃ pratīcchava |  
tārādi vahnijāyāṃtamudīrya yajanaṃ caret ||  
  
saṃtarpya paṃcamudrābhirnamaskuryādalakṣitaḥ ||  
  
paṃcamudrā yathā ||  
  
p. 173b)  
  
saṃmukhaṃ caturasraṃ ca vṛttaṃ gomukhameva ca |  
yoni mudreti kathitā mudrāyaṃ ca namaskṛtau ||  
  
athāsāṃ rakṣaṇamāha ||  
  
aṃjaliṃ bhūmau saṃsthāpya tatra datvā śiraḥ punaḥ |  
eṣāmudrā maheśāni khyātā saṃmukhasaṃjñakāḥ ||  
  
uttānaṃ ca vāmakaraṃ bhūmau kṛtvā maheśvarī |  
dakṣaṃ karatalaṃ tatra saṃyojya sādhakottamaḥ ||  
  
karayoraṃgulībhiśca pṛṣṭadeśaṃ parasparaṃ |  
spṛṣṭvā tatra śiroyogānmudrāsyāccatusrikā ||  
  
nidhāya bhūmāvuttānāṃguṣṭha muṣṭidvayaṃ śive |  
mūrddhni yogamaheśāni khyāterya vṛttamudrikā ||  
  
bhūmau karayugaṃ devī saṃpuṭaṃ vistṛtāṃguliṃ |  
kṛtvā tatra śiroyogānmudrā gomukhasaṃjñakā ||  
  
pūrvoktā yonimudrāyā sā bhūmau śirasaṃyutā |  
yoni mudreti kathitā tārā devyā namaskṛtau ||  
  
athāsyāḥ mūrddhni bhairavaṃ yajet ||  
  
tathā ca ||  
  
tataḥ saṃpūjayeddevyā mastake'kṣobhya saṃjñitaṃ |  
munidvādaśavarṇena manunā sa nigadyate ||  
  
akṣobhya vajrapuṣpaṃ ca pratīcchānalavallabhā ||  
  
asyopāsya maṃtradhyānādikamagrevācyaṃ ||  
  
atha saṃpūjayet koṇaṃ ṣaṭke devyāḥ ṣaḍaṃgakaṃ ||  
  
atha divyaughādyā guravaḥ ||  
  
atha tārā gurūn vakṣye dṛṣṭādṛṣṭa phalapradān |  
ūrddhvakeśo vyomakeśo nīlakaṇṭho vṛṣadhvajaḥ ||  
  
divyaughān kathitān vatsa siddhaughān pūjayet tataḥ |  
vaśiṣṭhaḥ kūrmanāthaśca mīnanātho maheśvaraḥ ||  
  
harināthaśca mānaughān śṛṇu vakṣyāmi sadgurūn |  
tārāvatī bhāsvamatī jayā vidyā mahodarī ||  
  
sukhānaṃdaḥ parānaṃdaḥ pārijātaḥ kuleśvaraḥ |  
virūpākṣaḥ pheravī ca kathitaṃ tāriṇī kulaṃ ||  
  
trikoṇa madhye devyagre svaguruṃ pūjayedbudhaḥ |  
kāmeśvaryādikāḥ pūjyā strikoṇe vahnimaṇḍale ||  
  
kāmeśvarī dikkaravāsinī ca caṇḍalāyikā ||  
  
athādho mukhatrikoṇe ||  
  
iṃdrakoṇe lasaddaṇḍakuṇḍikākṣagunābhayāṃ |  
gāyatrīṃ pūjayenmastrīṃ brahmāṇamapi tādṛśaṃ ||  
  
iti ṣaṭkoṇapakṣe trikoṇapakṣetūpaniṣadiviśeṣaḥ ||  
  
p. 174a)  
  
krameṇa koṇatraye vījatrayeṇa brāhmī vaiṣṇavīṃ māheśvarīṃ pūjayediti ||  
  
athāsyāvaraṇārcā vāmāvartenaiva ||  
  
tathā ca ||  
  
vāmāvarte krameṇaiva pūjayedaṃga devatā ||  
  
atha pūrvādyaṣṭadale mūla mahākālpādyāḥ pūjyā |  
tatoṣṭau yoginī vāhye saṃpūjyā dalamūlataḥ ||  
  
mahākālyatha mudrāṇī ugrā bhīmā tathaiva ca |  
ghorā ca bhrāmarī caiva mahārātrīśca saptamī ||  
  
bhairavī cāṣṭamī proktā yoginīstāḥ prapūjayet ||  
  
atha pūrvādi dala catuṣṭaye vai rocanādīn pūjayet ||  
  
vairocanaṃ tathā śaṃkhapāṇḍaraṃ padmanābhakaṃ |  
asitābhaṃ yajenmaṃtrī aindrītaśca caturdale ||  
  
athāgnyādi dala catuṣṭaye nāmakādyāḥ iṣṭyāḥ ||  
  
vidikṣu pūjayet paścādagni koṇāditaḥ kramāt |  
nāmakāṃ nāmakāṃ caiva pāṇḍarāṃtārikāṃ tathā ||  
  
atha vairocanādīnāṃ dhyānamāha ||  
  
vairocanaṃ dvihastaṃ ca yaṣṭi ṭomaradhāriṇaṃ |  
pītaṃ vṛṣāsanagataṃ trinetraṃ raktavatsalaṃ ||  
  
śaṃkhaṃ triśirasaṃ devamasitābhaṃ hiraṇmayaṃ |  
pustakābhīti varadaṃ vimalaṃ śaśavāhanaṃ ||  
  
padmanābhaṃ daṃti vaktuṃ pustakaṃ varadā bhayaṃ |  
pāśaṃ ca vidhṛtaṃ devaṃ trinetraṃ varadaṃ śubhaṃ ||  
  
śvetāṃ trinetravaradāṃ pustakābhayadhāriṇīṃ |  
māmakāṃ valadevena saṃyuktena vibhāvitāṃ ||  
  
kṛṣṇāṃ karālavadanāṃ tāmakā navayauvanaṃ |  
godhikāyāṃ samārūḍhāṃ śikhirūḍhāṃ ca tālakāṃ ||  
  
pāṃḍurāṃ śvetavījena caturvāhuḥ samanvitāṃ |  
raktāṃ lamvodarīṃ dhyāyet paṃcapretāsanasthitāṃ ||  
  
atha vairocanādi narakāṃtakāṃ tāyāṃ pūjāyāṃ maṃtra viśeṣamāha ||  
  
ādau praṇavamuccārya nāmādya vījamuccaret |  
saṃvuddhyaṃtaṃvatannāma vajra puṣpaṃ pratīccha ca ||  
  
svāhāṃto manurākhyāto dvādaśānāmayaṃ kramaḥ ||  
  
atha pūrvādyaṣṭa dalāgreṣu brāhmādyaṣṭa mātaraḥ pūjanīyā ||  
  
dalāgre ca maheśāni brāhmādi paripūjayet ||  
  
p. 174b)  
  
atha pūrvādi dvāre catuṣṭaye padmāṃtakādīn jayet ||  
  
dvāre pūrvāditaḥ paścāt padmāntakayarmāttakau |  
vighnāṃtakaṃ samabhyarcya pūjaye narakāṃtakaṃ ||  
  
atha bhūpurasya daśadikṣu digpālān saṃpūjya tadvahyaṣṭadalāni samabhyarcya   
bhūpura pūrvadiśi bhūpurayaṃ kalayoraṃtarāle sūryaṃ saṃpūjya devyottarabhāge   
gurupaṃktyaṃtare vaurddha jayet ||  
  
bhūpure caiva tadvāhye daśadikṣu yathā kramaṃ |  
śakrādīṃścāpi vajrādīn pūjayetadanaṃtaraṃ ||  
  
bhūviṃvābhyaṃtare sūryaṃ gurupaṃktyuttare tataḥ |  
uttare pūjayedvauddhaṃ punardevī prapūjayet ||  
  
puṣpāṃjali trayaṃ dadyādyathā saṃkhyaṃ japedbudhaḥ ||  
  
atha sarvāvaraṇa sādhāraṇa yajanamastramāha ||  
  
praṇavaṃ pūrvamuccārya nāma saṃvodhanānvitaṃ |  
vajrapuṣpaṃ pratīccheti hū& phaṭ svāheti maṃtritaḥ ||  
  
etanmaṃtreṇyāsamātraṃ bhinnameva na saṃśayaḥ |  
anena manunā sarvān parivārān samarcayet ||  
  
vairocanādiṣu punarnāmādyakṣarapūrvakaṃ ||  
  
atha balidānaṃ ||  
  
tatośca nityā pūjāṃte'nvahaṃ devyai valiṃ haret |  
vāmabhāge trikoṇe ca vṛttaṃ bhūpurameva ca ||  
  
vidhāya rakatamālyādau arcayitvā yathāvidhiḥ ||  
  
śrīmadeka jaṭenīla sarasvatī mahogra ca |  
tārādevī khakhetyuktvā sarvabhūtapiśācarā ||  
  
kṣasān grasagra samamajāḍyaṃ chedaya chedaya ||  
  
śrī& hrī& phaṭ vahni jāyāṃtastāra māyādi ko manuḥ |  
bhaved dvipaṃcaśadaśaḥ pūjaivaṃ pūrṇatāmiyāt ||  
  
atha japamāha ||  
  
tatrādau bhairavasya tataḥ kullukāyāḥ tataḥ sveṣṭadevatāyāśca ||  
  
akṣobhyasya manuṃ tyaktvā devīṃ tārāṃ japedyadi |  
siddhihānirbhavettasya rauravaṃ narakaṃ vrajet ||  
  
akṣobhyasya manuṃ vipra kavacaṃ sāramuttamaṃ |  
atiguhyaṃ mahādhyānaṃ sarvadhyāneṣu cottamaṃ ||  
  
agre manuṃ pravakṣyāmi dhyānaṃ caiva tataḥ paraṃ |  
kavacaṃ ca tataḥ paścāt kathayāmi krameṇa tu ||  
  
p. 175a)  
  
anuttaraṃ samuddhṛtya prapaṃcama vibhūṣitaṃ |  
akṣobhyeti ca svāhetiramādyaṃtaṃ mahāmanuḥ ||  
  
svayaṃ ṛṣiśca saṃprokto virāṭ chaṃda udīritaḥ |  
akṣobhyo devatā proktastrimūrtirnāgarūpadhṛk ||  
  
viniyogastu niyataṃ puruṣārtha catuṣṭaye ||  
  
atha dhyānaṃ pravakṣyāmi sarvasaubhāgyadāyakaṃ |  
sahasrāditya saṃkāśaṃ nāgarūpadharaṃ śubhaṃ ||  
  
vidyuṭi samaṃ vaktraṃ vahnibhāsvaralocanaṃ |  
sārddha trivalayopetaṃ jaṭākodyagra saṃsthitaṃ ||  
  
mahārāvaṇya saṃyuktaṃ surāsura namaskṛtaṃ |  
sūrya vidyut samaṃ bhāsvanmahāmaṇi śiropari ||  
  
etadyūyaṃ mahākāyaṃ devīrapi supūjitaṃ ||  
  
śrīśiva uvāca ||  
  
akṣobhya kavacasyāsya brahmaviṣṇuśca rudrakāḥ |  
ṛṣayaśca samākhyātā virāṭ chaṃda udāhṛtaṃ ||  
  
akṣobhya devatā caiva śrīvījaṃ vījameva ca |  
svāhā śaktirviniyogaḥ puruṣārtha catuṣṭaye ||  
  
śrīvījaṃ śirase avyādādi vijiaṃ ca bhārake |  
akāraḥ skaṃdhame avyāt kṣakāro hṛdi rakṣa tu ||  
  
bhakāro nābhi me avyādekāro guhyadeśake |  
maṃtraśaktiśca sarvāṃgaṃ vījaṃ netratraye'vatu ||  
  
sarvabhāvaiśca akṣobhyo vāhu dvaurakṣayet sadā |  
brahmārakṣa tu pādau dvauviṣṇurakṣa tu jānunī ||  
  
mūlādhāraṃ śivomevyāt svādhiṣṭānaṃ vṛṣo'vatu |  
maṇipūre sadā avyāt śivasya gṛhiṇī ca me ||  
  
anāhatāmvujaṃ me'vyādiṃdrādi daśadevatāḥ |  
viśuddhacakreṣṭa tataṃ rakṣāṃ karo me raviḥ ||  
  
maheśvaraḥ sadā rakṣedājñā cakraṃ suśobhanaṃ |  
brahmaśukraṃ ca me rakṣennābhiṃ rakṣa tu bhairavī ||  
  
divyādau gurupaṃktau ca sarvatrākṣobhya ucyate |  
evaṃ kramavidhānena kavacaṃ ca japecchuviḥ ||  
  
trisaṃdhyaṃ yaḥ paṭhennityaṃ śradhābhaktiḥ samanvitaḥ |  
siddhyahānirbhavet tasya nātrakāryā vicāraṇā ||  
  
atha kullukāyāḥ āvaśyakatāmāha ||  
  
ajaptvā kullukāmaṃtrama smṛtvā śrīpatiṃ hariṃ |  
yojayet tāriṇī maṃtra narakeśariṇīyate ||  
  
japitvā kullukāmaṃtramaṣṭottaraśataṃ sudhīḥ |  
prajapettāriṇīṃ paścānnānyathā siddhimāpnuyāt ||  
  
p. 175b)  
  
dhṛtvā tu kullukā haste mahādevīṃ samarcayet |  
athavā mūrddhnī vinyasya pūjayet prajapedapi ||  
  
anitya japasaṃkhyāmāha ||  
  
aṣṭottara sahasraṃ vā aṣṭottara śataṃ ca vā |  
rahasya mālayā maṃtrī japennitya mananyadhīḥ ||  
  
tathā ca ||  
  
sahasraṃ śataṃ viṃśati vā japeṃdrasya mārayeti śrutau |  
rahasya mālayātatā tāriṇī siddhidā bhavet ||  
  
atastayā prajaptavyā mārayā siddhimicchatā |  
mahāśaṃkhamayīmālā paṃcāśanmaṇinirmitā ||  
  
rahasyamālā saṃproktā gopanīyā prayatnataḥ |  
calamālāsthi khaṇḍe naracitā japamālikā ||  
  
mahāśaṃkhamayī jñeyā tadabhāve sphāṭikīmatā ||  
  
atha maṃtradhyānaṃ ||  
  
maṃtradhyānaṃ pravakṣyāmi japā sarvārthasādhakaṃ |  
maṃtradhyānāṃ maheśāni śuddhyate brahmahāyataḥ ||  
  
mūlacakre ca hṛllekhāṃ sūryakoṭiṃ samaprabhāṃ |  
svādhiṣṭāne pītavarṇaṃ dvitīyaṃ ca vibhāvayet ||  
  
sūryakoṭi pratīkāśaṃ kūrcavījaṃ mahāprabhaṃ |  
aṣṭamaṃtraṃ hṛdi dhyāyet kālāgni sadṛśa prabhaṃ ||  
  
mūlādi brahmaraṃdhrāṃtaṃ sarvāṃ vidyāṃ vibhāvayet |  
sūryakoṭi pratīkāśāṃ yogibhirdṛṣṭa pūrvikāṃ ||  
  
jihvāyānyasanādeva mūkopi su kavirbhavet |  
itthaṃ japaṃ samarpyātha ghaṃṭhāvādanapūrvikāṃ ||  
  
stutvā tā stutibhiḥ samyak sādhakobhakti saṃyutaḥ ||  
  
atha stotraṃ yathā ||  
  
svayaṃ līlayāyā paraṃ viṣṇumūrtirvabhau cenna caivaṃ kathaṃ caṃdracūḍaḥ |  
tadaṃghri padmodgatāṃvu pravāhī jagannitya vījaṃ bhajetāṃ trinetrāṃ ||  
  
parāyā na cet kṛṣṇa āsīt kathaṃ sa svavaktrā raviṃdadyuternetrabhaṃgyā |  
smarānervahuvrīhitā kṛchunāmni jagannitya vījaṃ bhajetāṃ trinetrāṃ ||  
  
lasatyā dehastānanākteṣu yasyā madhūnicchurāṃśona paṃcāsyako bhūt |  
atastena labdhvā sadānaṃda saṃjñāṃ jagannitya vījaṃ bhajetāṃ trinetrāṃ ||  
  
yadīyaṃ rasaṃ sannipīyaścareṇa smarīye mukhe cāmṛte caṃdanādau |  
ghṛṇāṃ kiṃ vṛtatyāśita kālakūṭo jagannitya vījaṃ bhajetāṃ trinetrāṃ ||  
  
p. 176a)  
  
vidhātā yadā yā na cāste svayaṃ saḥ svayaṃbhūḥ kathaṃ syāt tadā toti tūrṇaṃ |  
nutārābhidheyo na jātaḥ dyulauleḥ jagannitya vījaṃ bhajetāṃ trinetrāṃ ||  
  
tadaṃśaṃ samāyaṃ dvivījaṃ tataḥ syāt tripādeti vedāṃtinoyāṃ vadaṃti |  
videkāṃkṣaraṃ brahmavījaṃ kūrcaṃ jagannityavījaṃ bhajetāṃ trinetrāṃ ||  
  
tatostraṃ yadā sārddha paṃcākṣarāṃ sā jagattāraṇādugratārā prasiddhā |  
vinā tārakaṃ sā paraikā jaṭāsyājjagannityavījaṃ bhajetāṃ trinetrāṃ ||  
  
vināstraṃ paṃcākṣaraiḥ kullukeyaṃ svayaṃ nīravāṇī paraṃ citsvarūpā |  
smṛtāpyekavālaṃraṃ sadāmukti hetuṃ jagannitya vījaṃ bhajetāṃ trinetrāṃ ||  
  
idaṃ ye janāstotrarājaṃ vivaṃti prasiddhāścate gadyapadya prasaṃge |  
jagadrūpa pāpādi mukto hi tūrṇaṃ śarīrāṃtare yāṃti tārā samīpaṃ ||  
  
vipattau niśārddhe japāṃte prabhāte paṭhedyastu bhaktyā tadarthaṃ viciṃtya |  
bhavennīlavānyādvirephāṃghripadme sajīvastu haṃsaḥ sajīvo na jīvaḥ ||  
  
iti śrīadvaitanirūpaṇemaṃtrārthavivaraṇātmakatātmakastotrarājanāmastotraṃ   
saṃpūrṇaṃ |  
  
atha kavacamāha ||  
  
purā kailāśaśikhare tārāṃ papraccha śaṃkaraḥ |  
guptabhāvena deveśi kathayasva tu sādaraṃ ||  
  
kenopāyena sahasā śarīraṃ sudṛḍhaṃ bhavet |  
kathaṃ vā siddhiratulā tavarmatra vidāṃ priye ||  
  
śrītārovāca ||  
  
asti guhyataraṃ hyetanniḥ sṛtaṃ mukhapaṃkajān |  
idaṃ rahasyaṃ paramaṃ kathayāmitvayi priye ||  
  
śrūyatāṃ sāvadhānena kavacaṃ tanmukhātsṛtaṃ |  
madhukaiṭabhayoryuddhe kathitaṃ padmajanmanā ||  
  
tatprabhāvottu deveśanāśaṃ viṣṇurnagacchati |  
bhavat su kathitaṃ pūrvaṃ tannasmarasi māyayā ||  
  
uddhṛtaṃ sārabhūtānāṃ kavacaṃ yogināṃ sate |  
na kasmaicit pravaktavyaṃ na prakāśyaṃ kathaṃcana ||  
  
śapathaṃ kuru deveśa yadi snehosti sāṃpratī |  
śrūyatāṃ sāvadhānena kavacaṃ sārasaṃgrahaṃ ||  
  
satyaṃ satyaṃ punaḥ satyaṃ satyaṃ satyaṃ punaḥ punaḥ |  
kavacena vinā devayonāmarcayati kṣaṇāt ||  
  
tamaśnāmi mahogrāhaṃ yoginībhiḥ suniścitaṃ ||  
  
brahmaviṣṇumaheśānāṃ vījaṃ rakṣa tu mūlakaṃ |  
tadūrddha śaktivījaṃ tu liṃgaṃ rakṣa tu yatnataḥ ||  
  
maṇipūraṃ sadā pātu vadhū vījaṃ viśeṣataḥ |  
anāhataṃ varmavījaṃ pātu me sarvasarvataḥ ||  
  
astrāṇi sarvadā pātu viṣuddhaṃ kaṇṭhabhūṣitaṃ |  
śeṣastu pātu me nityamājñāsthānaṃ dvipatrakaṃ ||  
  
p. 176b)  
  
śīrṣaṃ pātu tathā tārā jaṭāpātu sadānanaṃ |  
nīlasarasvatī pātu hṛdayaṃ me sadāpunaḥ ||  
  
akṣobhyaḥ pātu sarvāgaṃ vṛhatī pātu bhālakaṃ |  
ugratārādevatā me gahvaraṃ pātu sarvadā ||  
  
caraṇai me sadā pātu māyāvījamaśeṣataḥ |  
urūme sarvadā pātu vadhūvījaṃ sadaiva hi ||  
  
stanadvayaṃ sadāpātu kūrcaṃ vighnavighātakaṃ |  
rasanāmasanāpātu lakṣmī devī ca sāsvatī ||  
  
rasāgraṃ sadā pātu sarasvatī prayatnataḥ |  
ratiḥ pātu sadāvījaṃ prītirme vadanaṃ sadā ||  
  
kīrtiḥ kīrtiḥ sadā pātu śāṃtiḥ śāṃtiṃ sadāvatu |  
puṣṭirmeyā tu puṣṭiṃ ca puṣṭituṣṭiḥ sadāvat ||  
  
vairocanaṃ pātu śaṃkhaṃ śaṃkha pūrvastathaiva ca |  
pāṇḍaro me sadāgaṇḍaṃ pātu nityaṃ ca sarvaśaḥ ||  
  
padmanābhaḥ sadā pātu nābhirmedaśapatrakaṃ |  
asitābhaḥ pātu liṃgaṃ nāmakaḥ pātu cakṣuṣi ||  
  
māmakoma tathā hastau grīvāṃ me pātu pāṃḍaraḥ |  
tārakaḥ pātu hṛdayaṃ draṣṭiṃ padmāṃtako mama ||  
  
pārśvadvaṃdvaṃ sadā pātu yamāṃtaka narāṃtakau |  
caraṇau me pātu nityaṃ vighnāṃtaka samāhvayaḥ ||  
  
tārā me pātu satatamaṣṭāṃgaṃ parameśvarī |  
idaṃ tu kavacaṃ deva kathitaṃ tanmukhāt sṛtaṃ ||  
  
pramādādyadi deveśa yatra kutra prakāśyate |  
yoginībhistadāhaṃ tu svayaṃ ca vadhakāriṇī ||  
  
yadi bhāgyavaśāllabdhaṃ kenacit sādhakīlavai |  
tadā tasya mahāsiddhirvapuṣā jāyate dhruvaṃ ||  
  
niṣiddhebhyo na dātavyaṃ na prakāśyaṃ kathaṃcana |  
yadi dadyānniṣiddhebhyastadāhaṃ vadhakāriṇī ||  
  
dadyācchāṃtāya śiṣyāya taṃtra maṃtra yutācya ca |  
gurupaṃktipuṭā caiva tadā siddhiranuttamā ||  
  
rahasyaṃ kathitaṃ sarvamanaṃta phaladāyakaṃ |  
gopitavyaṃ tadā deva na prakāśyaṃ kadācana ||  
  
iti śrīyoginītaṃtroktaikajaṭākavacaṃ samāptaṃ ||  
  
iti śrītaṃtraciṃtāmaṇau tārābhedatritayasādhāraṇanityārcananirṇayo nāma   
caturviṃśatitamaḥ prakāśaḥ || 24 ||  
25th prakāśaḥ not available   
  
atha śrīvairocanīvidyāyāḥ kramollikhyate ||  
  
jalapātraṃ kare kṛtvā pūjāsthānaṃ tato vrajet |  
prakṣālya pādau hastau ca vāsasī paridhāya ca ||  
  
ācamya vidhivaddevī deśikeṃdra sukhāsane |  
prāgāsya mukhagāsyaṃ vā dakṣiṇāsyaṃ viśeṣataḥ ||  
  
svagehādvāmato ramyaṃ devīveśma samācaret |  
praṇavaiścaiva lajjāṃ ca sakāraśca visargavān ||  
  
asurakṣayāya rakṣamāye phaṭ ca dviṭhāṃtikaḥ |  
anenāṃghrī ca prakṣālya jalamīśānatastyajet ||  
  
atha maṃtrācamanaṃ ||  
  
maṃtrairācamanaṃ kuryāddevīṃ dhyāyan hṛdaṃvuje |  
lakṣmīmāyā kūrcavījaistribhiḥ pītvāṃvu sādhakaḥ ||  
  
p. 177a)  
  
lakṣmīmāyā kūrcavījaistribhiḥ pītvāṃvu sādhakaḥ |  
vāgbhavenāṣṭa saṃpūjya māyābhyāṃ vadvirunmṛjet ||  
  
kūrcena kṣālayet pāṇimebhirmaṃtraiśca vinyaset |  
śrīmāyā kūrcavāk kāma tripuṭā bhagavarṇakaiḥ ||  
  
kāmakalāṃ kuśābhyāṃ ca vaktranāsākṣi karṇayoḥ |  
nābhi hṛnmastakaṃ cāṣṭau kṛtvāśasturbhavetkṣaṇāt ||  
  
ācamyaivaṃ chinnamastāṃ vatsarātāṃ prapaśyati |  
puṇyāhaṃ vācayeddhīmānsāmānyārghyaṃ tato diśet ||  
  
dvāramabhyukṣyate naiva dvāradevān prapūjayet |  
dhātāraṃ ca vidhātāraṃ kṣetrapālaṃ tataḥ paraṃ ||  
  
vighnarājaṃ maheśāni gaṃgā ca yamunāṃ tataḥ |  
vasudhārāṃ śaṃkhanidhiṃ padmanidhiṃ vasumatīṃ ||  
  
dvāraśriyaṃ namaskṛtya pūjayaṃ kramataḥ sudhīḥ ||  
  
oṃkārādi namoṃtena pūjayeddeśikottamaḥ |  
kiṃcit saṃkucya vāmāṃge vāmapāda puraḥsaraṃ ||  
  
pūjāsthānaṃ viśeddhīmān astrāya phaṭ samuccaran ||  
  
adyapātraṃ vidhāyātha kṣetrapālaṃ namatsudhīḥ |  
ūrddhvaṃ brahmā adhonaṃtaḥ ādhāraḥ śaktiṃ tataḥ paraṃ ||  
  
kūrmamanaṃtaṃ pṛthivīṃ kalpavṛkṣaṃ tataḥ paraṃ |  
maṇidevīṃ svarṇa siṃhamaṣṭa śaktistataḥ paraṃ ||  
  
ānaṃdakaṃdaṃ praṇamet saṃvinnālaṃ tataḥ paraṃ |  
tataḥ prakṛti patrāṇi vikāramaya keśaraṃ ||  
  
kamalaṃ sarvatatvaika guṇāḥ satvaṃ rajastamaḥ |  
sūryavimvaṃ caṃdraviṃvaṃhniviṃvaṃ tataḥ paraṃ ||  
  
paṃcāśadvījasaṃyuktāṃ karṇikāṃ praṇametsudhīḥ |  
ātmānaṃ paramātmānamaṃtarātmānameva ca ||  
  
vikāraṃ keśaraṃ dhīmān praṇameddaṇḍavadbhuvi |  
divyadṛṣṭyādivyavighnān dūrayet na pūrvakaṃ ||  
  
astrāya * (?) ca maṃtreṇa hū& maṃtreṇāpi suṃdarī |  
ātmānaṃ rakṣayeddhīmān vahniprākārayogataḥ ||  
  
śavaṃ vā gajacarmāṇi naracarma maheśvarī |  
vyāghrājinaṃ kuce laṃvābhūtikāṃgāra saṃbhava ||  
  
śavacailaṃ maheśāni āsane kalpayetsudhīḥ |  
ātmānaṃ nīlacolena nīlayadyatnapūrvakaḥ ||  
  
viśeṣeṇa maheśāni pūjayet sādhakottamaḥ |  
kūrmacakre viśeddhīmān mukhe sarvasamṛddhaye ||  
  
pūjayitvā vidhānena viśeddhīmān tadā śuciḥ |  
uparicāsaneddhīmān śodhayitvā viśeṣataḥ ||  
  
pūjayitvāsanaṃ dhīmānnādhāraḥ śaktiyogataḥ |  
śvetasarṣapamādāya vighnānniḥ sārayetsudhīḥ ||  
  
svargamartya ca pātāle vighnāvighnavināyakāḥ |  
naśyaṃ tu mama kūrmesmin te sarve ca śivājñayā ||  
  
p. 177b)  
  
tāratrayaṃ tato dadyādastrāya phaḍiti smaraṃ |  
vinyasta hastayugalaṃ mūrddhorddha kramayogataḥ ||  
  
dhyātvā guruṃ sahasrāre praṇamyanatimādiśet |  
guruvāmena meddhīmān tatraiva gurupādukāṃ ||  
  
gaṇeśaṃ dakṣiṇe dhyātvā praṇame vighnaśāṃtaye |  
saṃmukhe praṇameddevīṃ chinnamastāṃ vasuṃdharāṃ ||  
  
ratikāmoparisthātāṃ prāṇāyāma tathā caret |  
bhūtaśuddhiṃ tataḥ kuryāddhaṃ sa maṃtreṇa sādhakaṃ ||  
  
oṃkāreṇa purojīva mūrddhamut kṣipya yatnataḥ |  
nirjīvaṃ dehamākārairvahnivījena dāhayet ||  
  
tenaiva vāyuvījena tadbhasmāyagamaṃ bhavet |  
tenaiva megharūpeṇa tatra viṣṭiṃ viciṃtayet ||  
  
tenaivāmṛta vṛṣṭiṃ ca dhyātvā dehanavīkṛtaṃ |  
pūrvokta devatārūpaṃ sarvakalmaṣa varjitaṃ ||  
  
karakacchapikā puṣpaṃ haste mūlena dhārayet |  
itīyaṃ bhūtaśuddhistu lokānāṃ hitakāriṇī ||  
  
bhūtaśuddhiṃ samāsādya mātṛkānya samācaret |  
ṣoḍaśārṇena mūlena prāṇāyāmaṃ samācaret ||  
  
caṃdrāvedāgni saṃkhyābhirmāyayā vā samācaret |  
vikāra vidyā daśanairvidyāsu sakalāṣvapi ||  
  
maṃtranyāsaṃ tataḥ kuryādṛṣyādīn pūrvasūcitām |  
āsāṃ ṛṣirbhairavohaṃ nāmnā tu krodhabhūpatiḥ ||  
  
samrāṭ chaṃdo devatā ca chinnamastāḥ prakīrtitā |  
māyāvījaṃ svāhā śaktiḥ kathitā padmayoginā ||  
  
dharmārtha kāmamokṣeṣu viniyogaḥ prakīrtitāḥ |  
uccaret praṇavaṃ pūrvaṃ ākāraṃ viṃdu saṃyutaṃ ||  
  
khaḍgātha hṛdayāyeti svāhā yuktaṃ kanīyasi |  
ikāraṃ praṇavāddevī caṃdraviṃdu samanvitaṃ ||  
  
sukhadgāyatato vācyaṃ śirase tadanaṃtaraṃ |  
svāhā yuktaṃ tato vācyaṃ pavitrāṃguli saṃyutaṃ ||  
  
ūkāraṃ praṇavāddevī viṃdulāchitamastakaṃ |  
śrīvajrāya samāyuktaṃ śikhāyai ca tataḥ paraṃ ||  
  
svāhāṃtaṃ vinyaseddevī madhyamāyāṃ tataḥ paraṃ |  
mātrāṃ dvādaśikāmuktvāpāsāya tadanaṃtaraṃ ||  
  
kavacāya tato vācyaṃ svāhā ca tadanaṃtaraṃ |  
tarjanyāṃ vinyaseddevī saṃbhuvitsu samāhitaṃ ||  
  
p. 178a)  
  
aukāraṃ praṇavāddevī aṃkuśāya tataḥ paraṃ |  
netratrayāya saṃyuktaṃ svāhā ca tadanaṃtaraṃ ||  
  
aṃguṣṭhe vinyaseddevī praṇavādyaṃ tataḥ paraṃ |  
tryaḥkāraṃ ca visargoktaṃ surakṣayāya suṃyutaṃ ||  
  
asurakṣayāya saṃyuktaṃ vinyase karayordvayoḥ |  
hṛdi mūrddhni śikhāyāṃ ca kavace netrayordvayoḥ ||  
  
nyasedastrākhya paryaṃtaṃ digvidikṣu yathākramaṃ ||  
  
atha ṣoḍhānyāsaḥ ||  
  
maṃtraṣoḍhāṃ tataḥ kuryāt trailokyavaśakāriṇīṃ |  
śrīvārātripuṭoyoniḥ prāsādaṃ praṇavastathā ||  
  
kāridhvaṃkuśaiḥ kāmakalā kūrcāstrakaiḥ kramāt |  
ṣoḍaśī maṃtravarṇaiśca pṛthagaṣṭā daśākṣaraiḥ ||  
  
ebhirvījairmātṛkārṇānsveṣusthāneṣu vinyaset |  
eṣā brahmasvarūpā hi vījaṣoḍhāḥ prakīrtitāḥ ||  
  
anyāścanyasanāt sarvavajradehā bhavaṃti hi |  
sarvaiśvaryayutāste hi jīvanmuktā daśābdataḥ ||  
  
athāsyāḥ yaṃtramāha ||  
  
athāsyāḥ maṇḍalaṃ vakṣye yathā vadavadhārayet |  
dīkṣā karaṃ mahādeviṃ sarvakarma prayojakam ||  
  
sitaṃ kuryāddalaṃ pūrvamāgneyaṃ raktavarṇakaṃ |  
yāmye kṛṣṇaṃ tataḥ pītaṃ śuklaṃ caiva tato'sitaṃ ||  
  
tataḥ pītaṃ prakurvīta karṇikā tasya madhyagā |  
tatra madhye prakurvīta maṇḍalaṃ caṇḍarociṣaṃ ||  
  
rajaḥ satvatamorekhārakta śuklasitāṃ kramāt |  
māyāyugaṃ ca tanmadhye phaḍakṣara samanvitaṃ ||  
  
vāhyāṃtaraṃ ca cakrasya kuryāt tridvāra saṃyutaṃ |  
pūrvaṃ raktaṃ tataḥ pītaṃ śuklaṃ raktaṃ yathā kramaṃ ||  
  
caturdvāra samāyuktaṃ kṣetrapālairadhiṣṭhitaṃ ||  
  
athocyate yaṃtrarājo vairocanyā maheśvarī |  
ṣaṭkoṇa prathamaṃ sakhyamadhyadeśe trikoṇakaṃ ||  
  
sūryavimvaṃ tato dadyāccaturasraṃ tataḥ paraṃ |  
bhūgolaṃ ca tato dadyāccaturasraṃ tataḥ paraṃ ||  
  
aṣṭapatraṃ tato dadyādyathā sthānena deśikaḥ |  
caṃdraviṃvaṃ tato dadyād vahniviṃvaṃ tataḥ paraṃ ||  
  
bhūgolaṃ ca tato dadyād bhūpura tritayaṃ tataḥ |  
vajraśūlaṃ samāyuktaṃ koṇetaṃkaṇ niyojayet ||  
  
kiṃjalkaṃ keśare dadyān maṃtravarṇāt trikoṇake |  
dūtiḥ kāmopari dhyāyeddevīṃ vairocanīṃ śubhāṃ ||  
  
p. 178b)  
  
bhairavoktaṃ mahaṃ vakṣye yaṃtraṃ samṛddhitaṃ |  
trikoṇaṃ prathamaṃ lekhyaṃ ṣaṭkoṇairvaṣṭayeccataṃ ||  
  
trivimvaṃ ca tato dadyād guṇānāṃ pariṇāmakaṃ |  
bhūpura tritayaṃ kuryād vajraśūlasamanvitaṃ ||  
  
koṇadeśe tato dadyāt ṭaṃkāstraṃ sumanoharaṃ |  
yathāsthāne likheddhīmān kartṛkharparakaṃ śubhaṃ ||  
  
ratiḥ kamopari dhyāyeddevīṃ vairocanīṃ śubhāṃ ||  
  
athāsyāḥ yaṃtralikhanāṃnaṃtaramarghyādi sthāpanaṃ kāryaṃ ||  
  
tathā ca ||  
  
arghyapātrādikaṃ kuryān maṇḍalaṃ purataścaret ||  
  
atha pīṭhapūjāmāha ||  
  
ādhāraśaktimārānya paratatvāṃta pūjite |  
pīṭhe jayākhyā vijayājitā cāpi parājitā ||  
  
nityā vilāsinī ṣaṣṭīdogdhī ghorā ca maṃgalā |  
dikṣu madhye ca saṃpūjyā pīṭhavasyena śaktayaḥ ||  
  
atha svanābhimaṇḍalaṃ devīṃ dhyātvā mānasairupacāraiḥ saṃpūjya yathokta   
parityā yonimudrāṃtastha puṣpākṣate samānīya punardhyātvā yaṃtra madhye   
cāvāhya yajet ||  
  
atha dhyānaṃ ||  
  
svanābhau nīrajaṃ dhyāyachuddhaṃ vikaśitaṃśitaṃ |  
tasya keśara madhye tu maṇḍalaṃ caṃḍarociṣaṃ ||  
  
japākusuma saṃkāśaṃ raktavaṃdhūka saṃnnibhaṃ |  
rajaḥ satva tamo rekhā yonimaṇḍalamaṇḍitaṃ ||  
  
viparīta ratiḥsthau ca dhyāyedrati manobhavau |  
ratiḥ kāmopavisthau ca dhyāyeddevīṃ manoharāṃ ||  
  
madhyetāṃ ca mahādevīṃ sūryakoṭiḥ samaprabhāṃ |  
chinnamastāṃkare vāme dhārayaṃtiṃ svamastakaṃ ||  
  
prasārita mukhī bhīmāṃ lelihānogra jihvikāṃ |  
pivaṃtiṃ raktadhārāṃ ca nijakaṇṭha samudbhavāṃ ||  
  
vikīrṇa keśapāśāṃ tāṃ nānāpuṣpa samanvitāṃ |  
dakṣiṇe ca kare kartṛṃ muṇḍamālāṃ vibhūṣitāṃ ||  
  
digaṃvarīṃ mahāghorāṃ pratyālīḍha padasthitāṃ |  
asthimālāṃ dharāṃ devī nāgayajñopavītinīṃ ||  
  
sadā ṣoḍaśavarṣīyāṃ pīnonna tapayodharāṃ |  
ḍākinī varṇinī yuktāṃ vāmadakṣiṇayogataḥ ||  
  
dakṣiṇevarṇinīṃ dhyāyed vāmapārśve tu ḍākinīṃ |  
varṇinīṃ lohitāṃ saumyāṃ muktakeśīṃ digaṃvarāṃ ||  
  
p. 179a)  
  
kapālakartṛkāṃ hastāṃ vāmadakṣiṇa yogataḥ |  
devīgalocchaladraktadhārāpānaṃ prakurvatāṃ ||  
  
asthimālāṃ dharāṃ devīṃ nāgayajñopavītinīṃ |  
ḍākinī vāmapārśve tu kalpāṃta jvalanopamāṃ ||  
  
vidyucchaṭābhanayanāṃ daṃtapaṃktivalākinīṃ |  
daṃṣṭrā karālavadanāṃ pīnonna tapayodharāṃ ||  
  
mahāghorāṃ mahādevīṃ muktakeśīṃ digaṃvarāṃ |  
laṃvodarīṃ kālarātrīṃ nāgayajñopavītinīṃ ||  
  
lelihāna mahājihvāṃ muṇḍamālāṃ vibhūṣitāṃ |  
kapālakartṛkāṃ hastāṃ vāma dakṣiṇayogataḥ ||  
  
devīgalocchaladraktadhārāpānaṃ prakurvatīṃ |  
karasthita kapālena bhīṣaṇenātibhīṣaṇāṃ ||  
  
ābhyāṃ niṣecyamānāṃ tu dhyāyeddevīṃ vicakṣaṇaḥ |  
evaṃ dhyātvā yajeddevī vāmanā bhakti yogataḥ ||  
  
vāhyārcāṃ tu tataḥ kuryāt puṣpaṃ naivedya dhūpakaiḥ ||  
  
atha dhyānāṃtaramāha ||  
  
bhairavoktamahaṃ vakṣye dhyānaṃ sarvasamṛddhidaṃ |  
svanābhau nīrajaṃ dhyāyet samyak vikaśitaṃ sitaṃ ||  
  
pūrvavat saṃkaraṃ dhyātvā ratikaṃ darpasaṃyutaṃ |  
ratikāmoparisthāṃ tu dhyāyeddevīṃ manoharāṃ ||  
  
tanmadhyetāṃ mahādevīṃ makārajaladopamāṃ |  
chinnamastāṃ kare vāme dhārayaṃtiṃ svamastakaṃ ||  
  
prasārita mukhīṃ devīṃ lelihāṃnogra jihvikāṃ |  
pivaṃtīṃ raktadhārāṃ ca nijakaṇṭha samudbhavāṃ ||  
  
vikīrṇa keśapāśāṃtāṃ nānāpuṣpa vibhūṣitāṃ |  
dakṣiṇe ca kare kartṛṃ muṇḍamālāṃ vibhūṣitāṃ ||  
  
śatārddhena nṛmuṇḍena mālāsrak parikalpitāṃ |  
anyonya keśapāśena grathitāṃ sumanoharāṃ ||  
  
digaṃvarāṃ mahārūpāṃ pratyālīḍha padāsthitāṃ |  
asthimālāṃ dharāṃ devīṃ nāgayajñopavītinīṃ ||  
  
sadā ṣoḍaśavarṣīyāṃ pīnonnatapayodharāṃ |  
nānāṃgadā nāgakāṃcīnāganūpurasaṃgatāṃ ||  
  
nāgakuṃḍala saṃyuktāṃ aṣṭanāga samanvitāṃ |  
anaṃto vāsukiścaiva takṣakarkoṭapadmakau ||  
  
mahāpadma tathā śaṃkhaḥ kulikoṣṭau prakīrtitā |  
anaṃtakulikau citrau karṇamūle niyojitau ||  
  
vāsukī śaṃkhapālaśca kṣatriyau pītavarṇakau |  
pratyekaṃ tu phalāsaptaśanasaṃkhyā virājitau ||  
  
p. 179b)  
  
nāgahārāṃ nāgakīṃcī yathāsthāna niyojitāṃ |  
takṣakaśca mahāpadmo vaiśyāvetau udāhṛtau ||  
  
nīlavarṇau phaṇā paṃcaśata yuktau tu sāṃgakau |  
aṃgadaṃ kathitaṃ devyāstābhyāṃ yuktaṃ manoharāṃ ||  
  
padmakarkoṭakau śūdrau raktavarṇāmudāhṛtau |  
phaṇātriṃśatasaṃyuktau nūpurau sumanoharau ||  
  
tābhyāṃ dhṛtāṃ chinnamastāṃ dhyāyedhyāna samādhinā |  
ḍākinīvaṇinīyuktāṃ vāmadakṣiṇa pārśvataḥ ||  
  
dakṣiṇe varṇinīṃ dhyātvā yetṛvāmapārśve tu ḍākinī |  
varṇinī śyāmalāṃ dhyāyet muktakeśīṃ digamvarāṃ ||  
  
kapālakartṛkā hastāṃ vāmadakṣiṇayogataḥ |  
devyā dakṣiṇa nāmāstudhāyapānaṃ prakurvatī ||  
  
muṇḍamālādharāṃ devīṃ nāgayajñopavitinīṃ |  
devyāḥ saṃdṛśa rūpeṇa bhūṣaṇena ca bhūṣitāṃ ||  
  
ḍākinīṃ vāmapārśve tu kalpāṃtajvalanopamāṃ |  
vidyudagni samudbhūtāṃ trinetrāṃ sunoharāṃ ||  
  
dāḍimī vījasadṛśa daṃtapaṃkti virājitāṃ |  
draṣṭrā karālavadanāṃ pīnonna tapayodharāṃ ||  
  
mahādevīṃ muktakeśīṃ mahāghorāṃ digaṃvarāṃ |  
lamvodarīṃ kālarātriṃ nāgayajñopavītinīṃ ||  
  
lelihānāgurasanīṃ muṇḍamālā vibhūṣaṇāṃ |  
kapālakartṛkāhastāṃ vāmadakṣiṇayogataḥ ||  
  
vāmanāḍyoguladraktadhārāpānaṃ prakurvatīṃ |  
karasthita kapālena bhīṣaṇenāti bhīṣaṇāṃ ||  
  
ābhyāṃ niṣevyamānāṃ tu dhyāyeddhyāna samādhinā |  
evaṃ dhyātvā yajeddevīṃ manasā bhaktiyogataḥ ||  
  
vāhyārcāṃ tu tataḥ kuryānnaivedyapuṣpadhūpakaiḥ |  
bhairavoktaṃmidaṃ dhyānaṃ kuryād yatnena deśikaḥ ||  
  
sarvasiddhipradaṃ sākṣyānmahāpātakanāśanaṃ ||  
  
yaḥ smaret prātarutthāya devyāḥ pūjanakepi vā tasya siddhirbhaveddevī   
vāṃchitārtha pradāyinī dhanaṃdhānyaṃ sutaṃ jāyāṃ dvayaṃ hasti na meva ca ||  
  
vasuvaṃdharāṃ mahāvidyāṃmaṣṭasiddhilabhettu saḥ ||  
  
p. 180a)  
  
atha vījaviśeṣādi maṃtrapakṣemāvarṇaviśeṣeṇadhyeyā ||  
  
tathā ca ||  
  
yenaṃ vījena cādyaina yadya dhyānaṃ taducyate |  
kāmādau niśadā dhyāyellajādau lohitāṃ tathā ||  
  
māyādau ca bhavet kṛṣṇāvāgādau vaidyuta prabhā ||  
  
atha yoni mudrāṃ vaddhvā tanmadhye raktacaṃdanākṣatajavāpuṣpaṃnidhāya tatra   
punardhyāyet ||  
  
yonimudrāṃ gataṃ kṛtvā sākṣataṃ raktapuṣpakaṃ |  
dhyāyedevīṃ mahāmāyāṃ sarvakalyāṇakāriṇīṃ ||  
  
sudhāsāgara dvīpe ca smaredudyānamadbhutaṃ |  
tasminnavasarastīreśobhanaṃ raktamaṃḍapaṃ ||  
  
caturdvāra samopetaṃ staṃbharājivirājitaṃ |  
gavākṣamārge daśakavāyuyukta sa kesaraṃ ||  
  
sudhāsaṃvisat tataṃ kalpavṛkṣa catuṣṭayaṃ |  
niviṣṭi ratnastaṃbhe ca saṃsmarennija devatāṃ ||  
  
śavāsanagatāṃ dhyoyet chinnamaṣṭāṃ mahodarīṃ |  
caturbhujāṃ śavārūḍhā raktavastrāṃ trilocanāṃ ||  
  
mukuṭāṭopa saṃpannāṃ dakṣiṇe khaḍgadhāriṇīṃ |  
sotpalāvā mahastena dorbhyāṃ pustakadhāriṇīṃ ||  
  
nikṛtya svaśiraḥ khaḍgaiḥ pivaṃti rudhiraṃ vahu |  
upaddinakarābhāṃ ca caṃdrārddhakṛtaśekharāṃ ||  
  
yogibhiḥ sevyāmaniśaṃ nāgayajñopavītinīṃ ||  
  
athāvāhanamaṃtrastu ||  
  
tatra cāvāhanaṃ kuryānān maṃtreṇānena sādhakaḥ |  
sarvasiddhiprade pūrvamuccaret sādhakottamaḥ ||  
  
varṇanīye tato vācya sarvasiddhiprade tataḥ |  
ḍākinīya tato vācyaṃ devīnāma tataḥ paraṃ ||  
  
ehyehīti tato vācya maheti tadanaṃtaraṃ |  
tiṣṭatiṣṭeti vācyaṃ ca māyāyugmaṃ tataḥ paraṃ ||  
  
phaḍakṣara samāyuktaṃ svāheti tadanaṃtaraṃ |  
ityāvāhanamuddiṣṭa sthāpanena samanvitaṃ ||  
  
athāsanadāne maṃtraviśeṣamāha ||  
  
athāvāhyāsanaṃ dadyāt maṃtrenānena sādhakaḥ |  
praṇavaṃ prathamaṃ kṛtvā sarvasiddhiprade tataḥ ||  
  
p. 180b)  
  
varṇanīye tato vācyaṃ praṇavaṃ ca tato vadet |  
ḍākinīya tato vācya praṇavaṃ ca tato vadet ||  
  
ihaśabdāstiṣṭatiṣṭamāye phaṭ svāhayāyutaṃ |  
tato dhyātvā yajeddevīṃ yuvatīṃ caṃdrarūpiṇī ||  
  
atha pūjāmāha ||  
  
mūlamaṃtreṇa saṃpūjya maṃḍalaṃsyāmaheśvarī |  
upacāraiḥ prapūjyātha prasūnai raṃjanaistataḥ ||  
  
tadanujāṃ gṛhītvā ca aṃgadevāṃ prapūjayet |  
tato dakṣiṇadeśasthāṃ varṇinīṃ pūjayet tathā ||  
  
praṇavāt sarasvatīvījaṃ prakṛtyai nāmanāmataḥ |  
tataśca vāmapārśvasthāṃ ḍākinīṃ pūjayennaraḥ ||  
  
pūrvavat praṇavādistu ḍākinyai nama ityapi ||  
  
trikoṇe pūjayedādau phaḍanta kavacena tu |  
kālikāṃ bhuvaneśīṃ ca mātaṃgīmīśa deśataḥ ||  
  
uttarādi tataḥ paścāt puṭeṣu ca yathākramaṃ |  
kāmākhyāṃ caiva bheruḍāṃ tathā nīlasarasvatīṃ ||  
  
māyāvījena prayajet mahāvibhava vistaraiḥ |  
bhairavaṃ pūjayeddevaṃ saṃmukhe vidhinā munā ||  
  
samrāṭ chaṃdo dakṣiṇe ca maṃtravarṇān tathauttare |  
vījaśaktī rakṣodiśi pūjayet kramataḥ sudhīḥ ||  
  
mātaraḥ padmamadhye ca brāhmyādyāḥ sarvasiddhidā |  
indrādi lokapālāntāḥ pūjyā astra samanvitāḥ ||  
  
bhūpure pūjayettāṃśca pūrvādi kramayogataḥ |  
pīṭhopari yajedrudraṃ paritaśca manoharaṃ ||  
  
pūrvādiṣu caturdvāre pūjayet sādhakottamaḥ |  
dvāropari mahālakṣmī brahmāṇaṃ cāgrato yajet ||  
  
k.etrapālaṃ karālaṃ ca vikarālaṃ tathā punaḥ |  
praṇavādi namāntena caturthyaṃ tapadena ca ||  
  
pūrvoktamastvanulomenoktaḥ punarasthāpi lomekamāntaramāha ||  
  
p. 181a)  
  
bāhyāvaraṇamārabhya pūjayen pratilomataḥ |  
bhūpurādvāhyabhāgeṣu vajrādīni prapūjayet ||  
  
tadantara surarājādīndvāreṣu dvārayānyajet |  
karāle vikarālaṃ cāti kālaṃ mahākālakaṃ ||  
  
ekaliṃgāṃ yoginīṃ ca ḍākinīṃ bhairavajendrākṣīhyasitāṃgīṃ saṃhāriṇīṃ ||  
  
ṣaḍkoṇeṣu ṣaḍaṃgāni trikoṇe chinnamastakā |  
ḍākinīṃ varṇinīṃ tārāvāgbhyātatpārśvayoryajet ||  
  
evaṃ pūjāprakartavyā validānaṃ tataścaret ||  
  
athādau bhūpurasya vāhye vajrādīni urddhve caṃdrādīn saṃpūjya pūrvādi   
krameṇa dvārapālān pūjayet ||  
  
pūrvadvāre karālaṃ ca vikarālaṃ ca dakṣiṇe |  
paścime cāti kālaṃ ca mahākālaṃ tathottare ||  
  
praṇavādi namontena pūjāmeṣāṃ samācaret ||  
  
athaiteṣāṃ dhyānamāha ||  
  
karālaṃ raktavarṇaṃ ca dvibhujaṃ dvīpasaṃsthitaṃ |  
paścime vikarālaṃ ca nīlanīraja saṃnibhaṃ ||  
  
aṃkuśaṃ puṣṭakaṃ vāme javāpuṣpa chaviṃ smaret |  
garuḍasthaṃ mahākāyaṃ trinetraṃ candraśekharaṃ ||  
  
mahākālaṃ tathā caiva dvibhujaṃ pītavāsasaṃ ||  
  
atha pūrvādi krameṇāṣṭadale caika liṃgādyā bhairavyaḥ pūjyā ||  
  
ekaliṃgāṃ mahādevī ḍhākinī yoginīṃ tathā |  
bhairavīṃ ca mahāpūrvāṃ bhairavīmatha suvrate ||  
  
iṃdrāṣī masitāṃgī ca tataḥ saṃhāriṇī kramāt |  
pūrvādike dale pūjyāḥ śaktayaḥ kramayogataḥ ||  
  
praṇavādi namontena lajjā vījayutena ca ||  
  
athāmākrameṇa dhyānamāha ||  
  
raktāṃ gaurīṃ tathā kṛṣṇā tathā raktāṃ ca piṃgalaṃ |  
pītāṃ muktāṃ ca dhūmrābhāṃ kathayāmi punaḥ kramaṃ ||  
  
p. 181b)  
  
triśūlavaradāmādyāṃ vyāghracarma samanvitāṃ |  
trilocanāṃ ca tanvaṃgī nāgayajñopavītinī ||  
  
dvitīyāṃ suṃdarālokāṃ daṃḍaśaṃkhadharāṃ kare |  
raktavastraparīdhātāṃ raktanāgopavītinīṃ ||  
  
asthimālādharāṃ devīṃ vaddhapadmāsanasthitāṃ |  
tṛtīyāṃ bhīṣaṇākārāṃ lalajihvāṃ mahodarīṃ ||  
  
kapālakartṛkāhastāṃ kṛṣṇanāgopavītinīṃ |  
ghoradaṃṣṭrāṃ mahāghorāmattimatto sudāruṇāṃ ||  
  
caturthī pāvakābhāsāṃ muṇḍamālā vibhūṣitāṃ |  
kapālakartṛkāhastāṃ khaḍgaśūlasamanvitaṃ ||  
  
āpiṃgakeśanicayoṃ pracaṃḍāṭṭāṭṭahāsinī |  
paṃcamīṃ vālasūryābhāṃ ṣaḍbhujāṃ dvipadā tathā ||  
  
trimukhiṃ ca mahogrāṃcca raktapītāsiptānanāṃ |  
kapālakartṛkāhastāṃ khaḍgaśūla samanvitāṃ ||  
  
jaṭājūṭārddha caṃdrāṃ ca prativaktraṃ trilocanāṃ |  
śavoparisthitāṃ devīmānīyasthānamāśritāṃ ||  
  
dvīpi carmaparīdhānāṃ vīraghaṃṭhā samanvitāṃ ||  
  
ṣaṣṭīsuvarṇavarṇābhāṃ sahasranayanojvalāṃ |  
śaṃkha cakra gadā padma vyagrahastāṃ manoharaṃ ||  
  
padmopari samāsīnāṃ kṛta padmāsanasthitā |  
pītavastra parīdhānāṃ snigdhanetrāṃ sudāruṇāṃ ||  
  
aṣṭhamī ca pravakṣyāmi kālajīmūta sannibhāṃ |  
trinetrāṃ ḍākinī devīṃ saṃhārakāriṇīṃ ||  
  
svābhiyuktāṃ sadā dhyāyeddevīṃ trailokyamātaraṃ |  
pūrvādīśānaparyaṃtaṃ pūjayedvidhivatkramāt ||  
  
atha validānaṃ ||  
  
evaṃ pūjāṃ vidhāyātha validānaṃ prakalpayet |  
dadyād valiṃ pāyasaṃ ca kṛśaraṃ madhusaṃyutaṃ ||  
  
sa koṣaṃ madhusaṃyuktaṃ raṃbhā puṣpaṃ tathaiva ca |  
aṃtarāntarato devi paśudānaṃ vidhīyate ||  
  
p. 182a)  
  
samabhyarcya valiṃ pūrvegaṃdha puṣpāṃdinvandanai |  
dhenumudrāṃ pradarśyātha vāmāguṣṭena saṃspṛśet ||  
  
yaṃ mantreśodhanaṃ kṛtvāraṃ maṃtre dāruyettataḥ |  
ṭhaṃ maṃtreṇāmṛtaṃ bhāvyaṃ vaṃ maṃtre plāvayeccata ||  
  
tryaṣṭadhā prajapenmaṃtraṃ mūlaṃ ṅentaṃ nivedayet |  
pradarśya saṃmukhe taṃtu punarācamanaṃ tataḥ ||  
  
atha validānamaṃtra ||  
  
saṃvuddhyaṃta padaṃ vrūyāddehi ehi padaṃ tataḥ |  
gṛhna gṛhna imaṃ vrūyādvali śabdastataḥ paraṃ ||  
  
mamaśabdaṃ samābhāṣya siddhiṃ dehi padadvayaṃ |  
kavaca dvitayaṃ coktvā karālike padaṃ tataḥ ||  
  
phaṭ svāhānto mahāmaṃtro validānaṃ vidhau smṛtaḥ ||  
  
aṣṭottaraśataṃ cāpi sahasraṃ vā maheśvari |  
japaṃ samācarenmaṃtrī kullukādyaṃ yathāvidhi ||  
  
japāṃte ca stutiṃ kuryānmālikāṃ śirasi kṣipet |  
japapūjāṃ samāpyaivaṃ stutvā ca kavacaṃ paṭhet ||  
  
tatrādau krodhabhairavasya maṃtro japtavyaḥ ||  
  
stathā ca ||  
  
ādau japtvā bhairavasya krodhasyāsya manuṃ japet |  
asthimālāṃ samādāya vajra vairocanī manu ||  
  
atha krodhabhairavasya maṃtramāha ||  
  
atha krodha manuṃ vakṣye asādhyaṃ yena siddhyati |  
vījaṃ hālāhalaṃ gṛhya krodha vījamataḥ paraṃ ||  
  
bhayaṃkarārṇamābhāṣyāśitāṃgakṣatajasthitaṃ |  
pralayāgnirmahājvālāmābhāṣya manumuddharet ||  
  
evamuccāritaḥ krodhaḥ svayameva prasiddhyati ||  
  
atha ṣaḍaṅganyāsaḥ ||  
  
tatastu krodha maṃtreṇa ṣaḍaṅganyā samācaret |  
viṣaṃ vajrayutaṃ vodhi mahākālaṃ nyased hṛdi ||  
  
p. 182b)  
  
viṣaṃhanayugaṃ vajra kūrcādyaṃ vinyasedvahi |  
hālāhale dehayutaṃ vajrakālanyasecchikhāṃ ||  
  
viṣamaṃtrayutaṃ vajramāyudhaṃ kavacanyaset |  
tāravījayutaṃ vajramāyudhaṃ kavacanyaset ||  
  
tāravījayutaṃ vajramahākālāya netrayo |  
viṣaṃ hanayutaṃ gṛhya daha gṛhya padānvitaṃ ||  
  
krodhaṃ vajrayugaṃ tadvat sarvaduṣṭānathāparaṃ |  
talomāraya varmāstraṃ digvaṃdhāntaṃ ṣaḍagakaṃ ||  
  
atha dhyānamāha ||  
  
tatra madhyenyasedbhīmaṃ taptajvālā samākulaṃ |  
sāṭṭahāsaṃ mahāraudraṃ bhinnāṃjana ca yopamaṃ ||  
  
pratyālīḍhaṃ caturvāhuṃ dakṣiṇe cakradhāriṇa |  
tarjanaṃ vāmahastena tīkṣṇadaṃṣṭrākarālinaṃ ||  
  
kapālaratnamukuṭaṃ trailokyasya vināyakaṃ |  
ādityakoṭisaṃkāśa aṣṭhanāga vibhūṣitaṃ ||  
  
aparājita padākrāṃta mudrā vālalaviṣṭitaṃ |  
anāmikā dvayaṃ vadhvā ākuṃcya tarjanīdvayaṃ ||  
  
kaniṣṭhāṃ madhyamā caiva jyeṣṭāṃguṣṭhena ca kramāt |  
eṣa mudrādharaḥ śrīmān trailokyā sādhyasādhakaḥ ||  
  
atha stuti ||  
  
iti pūjārvidhīṃ kṛtvā ca yathā valaṃ ||  
  
vāṃchitārtha prasiddhyarthabhimaṃstavamudīrayet ||  
  
nābhau śuddhasarojamadhyavilasadvandhūka punyāruṇaṃ |  
bhāsvadbhāskaramaṃḍalaṃ tadudaraṃ yadyonicakraṃ mahat ||  
  
tanmadhya viparita maithuna parapradyumna tatkāminī |  
pṛṣṭhasthāṃ taruṇārkakoṭi vilasattejasvarūpāṃ śivāṃ ||  
  
vāme chinnadharāṃ śirottare pāṇau vṛhatkartṛkāṃ |  
pratyālīḍha padāṃ digantavasanomāyuktakeśamrajāṃ ||  
  
p. 183a)  
  
chinnātmīya śiraḥ samucchaladasṛgdhārāṃ pivaṃtīṃ parāvālāditya   
samaprakāśavilasannetra trayodbhāsinīṃ ||  
  
vāmādanyatra nāḍī vahuvahalagaladraktadhārābhiruccaiḥ   
pāyantīmasthibhūṣāṃkarakamalalasat kartṛkāmugrarūpāṃ |  
raktāmāraktakeśīmapagatavasanāṃvarṇinīmātmaśaktiṃ pratyālīḍhogra   
pādāmaruṇitamayanāṃ yoginīṃ yogamudrāṃ ||  
  
digvastrāṃsrastakeśīṃ pralayaghanaghaṭā ghorarūpāṃ pracaṇḍāṃ |  
daṃṣṭrāduḥprekṣyavaktrodaravivaralasallolajihvograbhāsāṃ ||  
  
vidyullola jihvograbhāsāṃ ||   
  
vidyullolākṣigugmāṃ hṛdayataṭalasadbhogibhīmāṃ svamūrtiṃ |  
sadya chinnātmakaṃṭhapragalita rudhirairḍākinīṃ varddhayaṃtīṃ ||  
  
brahmeśānācyutādyaiḥ śirasi vinihitā mandapādāravindāḥ |  
mātmājñeryogimukhyaiḥ patidinamaviśaṃ ciṃtināṃ cityarūpāṃ ||  
  
saṃsāre sārabhūtāṃ tribhuvanajananīṃ chinnamastāṃ praśastā |   
viṣṭāṃtāamiṣṭadātrīṃ kalikaluṣaharāṃ cetasā ciṃtayāmi ||  
  
utpattisthiti saṃhṛtīrghaṭayatuṃ dhatte trirūṣāṃ tanuṃ |  
traiguṇyājjagato yadīya vikṛtirbrahmācyutaṃ bhūlabhṛt ||  
  
mātādyāṃ prakṛtiṃ smarāmi sa tataṃ sarvārtha saṃsiddhaye |  
yasyā smarepadāravindayugalaṃsaṃto bhajente sadā ||  
  
alipiśitapurandhrī yogapūjāparohaṃ vahuvidha kulabhārārambha saṃbhāvitohaṃ ||  
  
paśujanaviratoha bhairavī saṃsthitohaṃ |  
gurucaraṇa parohaṃ bhairavohaṃ śivohaṃ ||  
  
imaṃ stavaṃ mahāpuṇyaṃ brahmaṇābhāṣitaṃ purā |  
yaḥ paṭhet prātarutthāya devyāḥ sannihitopi vā ||  
  
tasya siddhirbhaveddevī vāṃchitārtha pradāyinī |  
dhanadhānyaṃ sutaṃ jāyā hayaṃ hasti nameva vā ||  
  
p. 183b)  
  
vasundharāṃ mahāvidyāmaṣṭau siddhirllabheddhruvaṃ ||  
  
iti bhairava prokto devyāḥ stavaḥ samāptaḥ ||  
  
atha kavacaṃ ||  
  
bhairavyuvāca ||  
  
kathitā chinnamastāyādyāyā vidyā sugopitā |  
tvayā nāthena jīvena śrutā ca gaditā mayā ||  
  
idānīṃ śrotumicchāmi kavacaṃ pūrvasūcitaṃ |  
trailokyavijayaṃ nāma kṛpayā kathyatāṃ vibhau ||  
  
bhairava uvāca ||  
  
śṛṇu vakṣyāmi deveśi sarvadeva namaskṛte |  
trailokya vijayaṃ nāma kavacaṃ sarvamohanaṃ ||  
  
sarvavidyāmayaṃ sākṣāt surāsura jayapradaṃ |  
dhāraṇāt paṭhanādīśastrailokyavijayīvituḥ ||  
  
brahmānārāyaṇā rudro dhāraṇāt paṭhanādyataḥ |  
kartā pātā ca saṃhartā bhuvanāṃnāṃ sureśvari ||  
  
na deyaṃ paraśiṣyebhyo abhaktebhyo viśeṣataḥ |  
deyaṃ śiṣyāya bhaktāya prāṇebhyopyadhikāya ca ||  
  
devyāśca chinnamastāyāḥ kavacasya ca bhairavaḥ |  
ṛṣiḥ samrāṭ virāṭ chando devatā chinnamastakā ||  
  
trailokya vijaya muktau viniyogaḥ prakīrtitaḥ |  
hū&kāro me śiraḥ pātu chinnamastānatvaprabhā ||  
  
hrī& hū& ai& tryakṣarī pātu bhālaṃ raktādigamvarī |  
śrī& hrī& hū& ai& dṛśo pātu muṃḍakartṛdharāpimā ||  
  
sā vidyā praṇavādyaṃtā śruti yugmaṃ sadāvatu |  
vajra vairocanī ye hū& hū& phaṭ svāhā dhruvādikaḥ ||  
  
ghrāṇaṃ pātu chinnamastā svamuṃḍakartṛdhāriṇī |  
śrīmāyā kūrca vāgvīje vajra vairocanīya hū& ||  
  
hū& phaṭ svāhā mahāvidyā ṣoḍaśī brahmarūpiṇī |  
svayādyā dvāramabhyukṣya dakṣiṇa vāma pārśvayoḥ ||  
  
p. 184a)  
  
uparyadhastritārānte svanāmādyarṇa vījataḥ |  
gaṇeśaṃ kṣetrapālaṃ ca tathā dvāraśriyaṃ puna ||  
  
dehalī ca samabhyarcya praviśedyāgamandiraṃ ||  
  
āgneyādiṣu madhye dikṣu yathā kramaṃ |  
tritāranā sa vījānne pūjayedgaṇapādikān ||  
  
gaṇeśa durgā vaṭuka kṣetrapāla catuṣṭayaṃ |  
ratnamaṇḍapamabhyarcya kāmavaṃratiyutaṃ ||  
  
vasaṃtaprīti sahitaṃ tannodevi sarasvatīṃ |  
śriyaṃ paścāt samabhyarca vikiret kusumāṃjali ||  
  
athavā daśadikṣu daśaśakti samabhyarcya madhye vāgīśvarīṃ puṣpāṃjali mā   
dīpanāthaṃ yajet ||  
  
sarasvatīṃ śriyaṃ māyāṃ durgāṃ ca tadanantaraṃ |  
bhadrakāliṃ tathā svastīṃ svāhā caiva śubhaṃkarīṃ ||  
  
gaurīṃ ca lokadhātrīṃ ca tathā vāgīśvarīmapi |  
rakta dvādaśa śaktidbhiḥ sahitaṃ dīpanāthakaṃ ||  
  
tritārayogaḥ sarvatra vijñeyaḥ sādhakottamaiḥ |  
sāmānya kramavatkāryamaparaṃ sādhakottamaiḥ ||  
  
bhūtaśuddhiṃ vidhāyetthaṃ mātṛkānyā samācaret |  
prāṇāyāma trayaṃ kṛtvānyāsānanyān samācaret ||  
  
atha vakṣye maheśāni śrīvidyānyāsamuttamaṃ ||  
  
athādau ṛṣyādinyāsa ||  
  
ṛṣirasya maheśāni dakṣiṇāmūrtiravyayaḥ |  
paṃktiḥ chandaḥ samākhyāto devī tripurasundarī ||  
  
vāgbhavaṃ vījamityuktaṃ śaktistu śaktikūṭakaṃ |  
kāmarājaḥ kīlakaṃ syādriṣyādinyāsa īritaḥ ||  
  
atha karāṅganyāsaḥ ||  
  
a& ā& sau& ritiproktaṃ vījaṃ vividhamuttamaṃ |  
etadvījaṃ dvirāvṛtya madhyamāṃdyaṃgulīṣu ca ||  
  
śuddhiṃ karasya kurvītatalayoḥ pṛṣṭhayorapi |  
caturthīnati saṃyuktānāma maṃtraiḥ pṛthak pṛathak ||  
  
p. 184b)  
  
madhyamānāmikā caiva kanyaṣṭhāṃguṣṭha tarjanī |  
krameṇa nāmavyākhyātamaṃgulīnāṃ maheśvarī ||  
  
athātmarakṣāṃ digvaṃdhanaṃvāha ||  
  
vālīvījaṃ trayaḥ pūrvaṃ tathā tripurasuṃdari |  
ātmānaṃ rakṣarakṣeti kuryādrakṣāṃ hṛdi spṛśan ||  
  
tathaivāstreṇa mudrāyāḥ kuryādigvaṃdhanaṃ tataḥ ||  
  
athāsananyāsaḥ ||  
  
amṛtārṇava śabdapūrva āsanāya tato manuḥ |  
pādayorvinyaset paścādvālāṃta tripureśvarī ||  
  
potāṃvujāsanāyāṃte namojānūvininyaset ||  
  
ai& klī& sau& tripuret yuktvā suṃdarīti padaṃ tataḥ |  
ṅentaṃ devyāsane cāṃtena madduru dvayaṃ nyaset ||  
  
hai& hvrī& hsau&ḥ te& tripuravāsinīti ca ||  
  
cakrāsanā ityamunā sphigadvaya pravinyaset ||  
  
hyai& hstrī& hstrau& * * * * * * * * *   
  
sarvamaṃtrāsanāyāṃte namoguhya pravinyaset |  
hrī& klī& tripuramālinyaṃte tataḥ sādhya padaṃ vadet ||  
  
tatasmiddhāsanaṃ ṅeṃtaṃ nābhideśe pravinyaset |  
hsrai& hśrī& hsrau& maṃtre tripurāmvā padaṃ tataḥ ||  
  
paryaṃka śaktipīṭhāsanāya namo vakṣasi vinyaset |  
trīkūṭavidyā vījāṃte mahātripurabhairavī ||  
  
sadāśiva mahāpreta yadā padmāsanāya ca |  
nama ityamunā brahmaraṃdhrasthāne pravinyaset ||  
  
atha ṣaḍaṃganyāsaḥ ||  
  
sarvajñatā nitya su tṛptitā ca anādi bodhaśca svataṃtratā ca |  
aluptatā śaktimanaṃtatā ca ṣaḍādgaraṃgāni śivayoḥ śivādyāḥ ||  
  
vījāṃte nāma saṃyojya jātiyuktaṃ ṣaḍaṃkaṃ ||  
  
saṃpūrṇāṃ ciṃtayedvidyāṃ brahmaraṃdhreruṇa prabhāṃ |  
sravatsudhāṃ ṣoḍaśārṇāṃ mahāsaubhāgyadāṃ smaret ||  
  
vāmāṃgadeśe saubhāgyadaṇḍinī bhrāmayet tataḥ |  
viśvajihvāgrahammudrāṃ pādānmūlenyaset priye ||  
  
trailokyasyatvahaṃ kartā dhyātvaivaṃ kīlakanyaset |  
saṃpūrṇāmeva vadane veṣṭanatvena vinyaset ||  
  
punaḥ saṃpūrṇaṃ vadane galārddhaṃ vinyasettayā |  
punaḥ saṃpūrṇajā dehe vyāpakatvena vinyaset ||  
  
vyāpakāṃte yonimudrāṃ mukhe kṣiptvābhinaṃdya ca |  
śrīvidyāpūrṇarūpoyaṃ nyāsaḥ saubhāgyavarddhanaḥ ||  
  
p. 185a)  
  
trailokyaṃ kṣobhavetyā śunyāsaṃ sannaddhavigrahaḥ ||  
  
atha daṇḍinīmudrā ||  
  
muṣṭiṃ dhṛtvā caranmaṃtrī tarjanī daṇḍavat tadā |  
saubhāgyadaṇḍinīnāma ripūn daṇḍayate kṣaṇāt ||  
  
atha ripu jihvāgrahāḥ ||  
  
aṃguṣṭaṃ muṣṭigaṃ kuryād ripujihvāgrahā bhavet ||  
  
atha yonimudrā yathā ||  
  
saṃyojya hastau deveśi tarjanyāḥ nāmikāṃ yajet |  
tadvadvāmena saṃsṛjyayonyākāreṇa yojayet ||  
  
paribhrāmyā nāmikāstu murddhānaṃ paritaḥ priye ||  
  
atha saṃmohana nyāsaḥ ||  
  
brahmaraṃdhre jayeddevī maṇivaṃdhe nyaset tataḥ |  
lalāṭe mālikāṃ kuryāt ṣoḍaśārṇāḥ smaredbudhaḥ ||  
  
trailokyamaruṇaṃ dhyāyan śrīvidyāṃ manasi smaret |  
saṃmohanākhyā deveśi nyāsoyaṃ kṣobhakārakaḥ ||  
  
atha saṃhāranyāsaḥ ||  
  
pādayorjaṃghayorjānvoḥ kadyolaṃ dhūnipṛṣṭake |  
nābhau pārśvadvayoścaiva stanayoraṃśayostathā ||  
  
karṇayorbrahmaraṃdhre ca vadane'ndhūni pārvatī |  
tataḥ karmapradeśe tu naraveṣṭanataḥ kramāt ||  
  
saṃhāroyaṃ mahānyāso bījaiḥ ṣoḍaśabhiḥ kramāt |  
śrīvidyāyāḥ ṣoḍaśārṇairnyāsairviśveśvaro bhavet ||  
  
sṛṣṭyarthaṃ vinyaseddevī mātṛkāṃ pūrvavat priye ||  
  
atha vasinyādinyāsaḥ ||  
  
mātṛkārṇaḥ svarūpāṃ ca varṇāṣṭaka samanvitāṃ |  
veśinīṃ mātṛkān yasya bījāṣṭaka samanvitāṃ ||  
  
avargāṃte likhedvījaṃ vahni phāṃte samanvitaṃ |  
vāmakarṇe viśobhāḍhyaṃ viṃdunādāṃkitaṃ priye ||  
  
veśinī pūjayed vācāṃ devatāṃ devasuvrate |  
kavarāṃte maheśāni kāmeśī vījamuttamaṃ ||  
  
merubhṛtaṃ samuccārya vāgdevīṃ pūjayet tataḥ |  
ca vargāṃte dhvāṃtarāṃ takṣamāturya svarānvitaṃ ||  
  
mādinīṃ pūjayed vācāṃ devatāṃ tadanaṃtaraṃ |  
ṭa vargāṃte vāyuvījaṃ bhūmisaṃsthaṃ maheśvarī ||  
  
vāmakarṇeṃdu viṃdvādyaṃ vimalāṃ vāgadhīśvarīṃ |  
ta vargāṃte yamakṣmādyaṃ vāmanetraṃ vibhūṣitaṃ ||  
  
biṃdunādāṃkitaṃ vījaṃ vāgdevī manunā yajet |  
pa vargāṃte vyomacaṃdrakṣyātājānila saṃyutaṃ ||  
  
p. 185b)  
  
ūkārasvara saṃyuktaṃ viṃdunāda kalātmakaṃ |  
jayaṃtīṃ pūjayed vācāṃ devatāṃ suravaṃdite ||  
  
ya vargāṃte yāṃtakālarepha vāyusamanvitaṃ |  
vāmakarṇeṃdu viṃdvāḍhyaṃ sarveśīṃ paripūjayet ||  
  
kṣamā vahnigataṃ sūryaṃ vījena pariveṣṭitaṃ |  
viṃdunādakalākrāṃtaṃ kaulinīṃ vācamarcayet ||  
  
śa vargāṃte mahādevīṃ nyaset sarvārthasiddhaye |  
śiro lalāṭe bhrūmadhye karṇahṛnnābhi maṇḍale ||  
  
ādhāradehakaṃ yāvannyaseddevīṃ parā priye ||  
  
atha ṣoḍhānyāsaḥ ||  
  
ṣoḍhānyāsaṃ tataḥ kuryādyena brahmāṇḍarūpa dhṛk |  
virāṭ svarūpa varṇātmā śivaḥ sākṣānna saṃśayaḥ ||  
  
gaṇeśaḥ prathamonyāsaḥ sarvavighnavināśakaḥ |  
taruṇāditya saṃkāśān gajavaktrāṃ trilocanāṃ ||  
  
pāśāṃkuśa varābhīti karālśakti samanvitān |  
etāstu vinyaseddevī mātṛkānyāsavatpriye ||  
  
vighneśvara śriyāmukto vighnanāthaḥ hriyānvitaḥ |  
vināyakastathā tuṣṭiḥ śāṃtiyuktaḥ śivottamaḥ ||  
  
vighnahṛt puṣṭiyuktā ca vighnakartā sarasvatī |  
vighnarāṭ ratiyuktāśca medhā ca gaṇanāyakaḥ ||  
  
ekadaṃtaścakāṃtiśca dvidaṃtaḥkāminīpatiḥ |  
gajavaktro mohanī ca niraṃjana jaṭā tathā ||  
  
kaparddabhṛt tathā tīvrā dīrghavaktra tataḥ priye |  
jvālinī sahitaḥ paścānnaṃdā saṃkarṣaṇastathā ||  
  
vṛṣadhvajaśca surasā gaṇanāthena saṃyutā |  
kāmarūpānikāṃ paścādgajeṃdraśca guhā yutaḥ ||  
  
śūpakarṇastu japinī trinetraḥ satyayā yutaḥ |  
lambodaraśca vighneśi mahānāda svarūpiṇī ||  
  
caturmūrtiḥ kāmadā ca sadāśivayutā tataḥ |  
madavihvalā mahānāda āmodo vijayā tathā ||  
  
durmukhaśca tathā ghūrṇā sumukhā bhūmidā tathā |  
pramodaśca tathā bhūmireka pādastathā satī ||  
  
dvijihvaśca ramāyuktaḥ śūlaśca dhvajinīyutaḥ |  
vīraśca karṇayuktaṃ ca śailāśca makaradhvajā ||  
  
ṣaṇmukhaśca vikarṇaṃ hi varado bhrukuṭī tathā |  
vāmadevastathā lajjā vakratuṇḍastataḥ paraṃ ||  
  
dīrghaghoṇānvitaḥ paścāt dviraṇḍaka dhanurddharau |  
senānīyāminīyukto grāmiṇīrātri saṃyutaḥ ||  
  
p. 186a)  
  
tamaśca caṃdrikāyukto vimaleśca śaśīyutaḥ |  
mattavāhana lolā ca jaṭī ca capalākṣiṇī ||  
  
muṇḍi ṛddhiyutaḥ paścāt khaḍgī ca śubhagāyutaḥ |  
vareṇyaścaiva garbhā ca vṛṣake tu stathā śivā ||  
  
bhaktapriyaḥ satvadā ca meghanādaścakāriṇī |  
gajeśaḥ kālakubjā ca gaṇeśo vighnahāriṇī ||  
  
mātṛkārṇairnyaseddevī grahanyāsastato bhavet |  
raktaṃ śvetaṃ tathā raktaṃ śyāmaṃ pītaṃ tu pāṇḍuraṃ ||  
  
dhūmraṃ kṛṣṇaṃ tathā dhūmraṃ raktadhūmraṃ viciṃtayet |  
ravimukhyān kāmarūpān sarvābharaṇabhūṣitān ||  
  
svarairarkaṃ hṛdīnyasyedyavageṇaśaśītataḥ |  
bhūmadhye ca kavargeṇa bhaumaṃ netraṃ trayanyaset ||  
  
ca vargeṇa budhaḥ kukṣīṭa vargeṇa vṛhaspatiṃ |  
hṛdayoparivinyasyattavargeṇa gale bhṛguṃ ||  
  
pa vargeṇa śaniṃ nābhau rāhuvaktreśavargataḥ |  
lakṣābhyāṃ tu guḍeketuṃ nyasede varānane ||  
  
atha nakṣatra vṛṃdānāṃ nyāsaṃ kuryāt sukhapradaṃ |  
jvalat kālāgnisaṃkāśāḥ sarvābharaṇabhūṣitāḥ ||  
  
matipāṇyāśvinī mukhyā varadā bhayapāṇayaḥ |  
yugmaṃ yugmaṃ tathā yugmaṃ yugmaṃ yugmena rohiṇī ||  
  
ekamevaṃ tathā dvaṃdvameka puṣpābhamucyate |  
lalāṭe rocane paścād vāmadakṣiṇakarṇayoḥ ||  
  
nāsyādvaye ca deveśi tathā kaṃṭhe nyaset kramāt |  
puṣpābhaṃ tu pravinyasya khagābhyāṃ śleṣmanāmakaṃ ||  
  
dakṣaṃ skaṃdhe ghaḍābhyāṃ tu maghāskaṃdhe dvitīyake |  
cā pūrvaphālguṇī dakṣe kūrparecchaja saṃsthitā ||  
  
uttarā phālguṇīṃ vāme kūrpare vinyaset priye |  
ū ñavarṇasthito hasto maṇivaṃdhe ca dakṣiṇe ||  
  
citrāṭaḍha parātmā ca maṇivaṃdhe nyaset priye |  
ḍa varṇāṃte tathā svātī viśāṣāḍha sa varṇagāḥ ||  
  
vinyaset kramato devī dakṣa vāme stanadvaye |  
tathadasthānurādhāḥ ca nābhau nyaset tu pārvatī ||  
  
dhakāreṇa yutāṃ jyeṣṭāṃ nyased dakṣakaṭau priye |  
na paphadyāṃ tathā mūlāṃ nyased vāmakaṭau priye ||  
  
purvāṣāḍhāṃ vakāreṇa dakṣorau vinyaset tataḥ |  
bhakāreṇottarāṣāḍhāṃ vāmorau tadanaṃtaraṃ ||  
  
makārayuktāṃ śravaṇāṃ dakṣajānuni vinyaset |  
parasthitāṃ dhaniṣṭhāṃ tu vāmajānūni vinyaset ||  
  
lakāreṇa mahādevīnyasecchatabhiṣāṃ priye |  
dakṣajaṃghā gatāṃ paścāt pūrvabhādrapadāṃ tataḥ ||  
  
vaśavarṇaḥ sthitāṃ nyasedvāma jaṃghāgataḥ kramāt |  
ṣasahottara bhādrapadāṃ tathā dakṣiṇapādake ||  
  
p. 186b)  
  
rakṣābhyāṃ viṃdusargābhyāṃ revatīṃ ca tathā priye |  
kṣakāreṇa tato viṃdu visargābhyāṃ ca revatīṃ ||  
  
vāmapāde pravinyasya yoginīnyā samācaret |  
sitāsitāruṇāṃ ca bhruścitrāpītāśca ciṃtayet ||  
  
caturbhujāḥ samairvaktraiḥ sarvābharaṇa bhūṣitāḥ |  
ḍāṃḍīṃ vījadvayaṃ coktvā ḍamaravarayetpriye ||  
  
vāmakarṇeṃdu nādāḍhyo ḍākinīṃ nama ityapi |  
svanāṃte tu pravaktavyaṃ cāṃte rakṣapada dvayaṃ ||  
  
tvagatmane kaṇṭhadeśe viśuddhau vinyaset priye |  
kakārādyairākinīṃ tu rakārādyaikṣaraiḥ kramāt ||  
  
pūrvavadvījasaṃyuktairasṛgātmāṃ ca saṃnyaset |  
anāhataṃ nyaset paścāddakārādi phakāragaiḥ ||  
  
rākinī ca tathā devī sāṃsānmāmaṇipūrake |  
varavarṇaiḥ kākinīṃ tu svādhisthāne tathābhidhāṃ ||  
  
madaḥ svarūpāṃ vinyaset ṣasavarṇaiśca kiṃkinīṃ |  
mūlādhāresthi rūpāṃ tu vinyased vīravaṃdite ||  
  
hakṣavarṇaiḥ sitāṃ caiva majjā hākinīkāṃ yajet |  
brahmaraṃdhre maheśāni nyāsoyaṃ yoginī kramāt ||  
  
rāśinyāsaṃ tataḥ kuryāt sarvarakṣākaraṃ sadā |  
raktāśveta haridvarṇaḥ pāṇḍuścitrāsitānyaset ||  
  
piśaṃgaṃ piṃgalau vabhruvarvurāśita dhūmatāṃ |  
akārādi catuḥkena vinyaset suravaṃdite ||  
  
meṣa dakṣiṇa gulphe tu tato dvaṃdvena vai vṛṣaṃ |  
nyasejjānū nivedastu mithunaṃ vṛṣaṇe tataḥ ||  
  
dvābhyāṃ karkaṭa saṃkukṣau dvābhyāṃ skaṃdhe tu siṃhakau |  
anusvāra visargābhyāṃśa vargeṇa ca kanyakāṃ ||  
  
dakṣiṇe tu śorobhāge vinyased vīravaṃdite |  
tathā vāmaśirobhāge kavargeṇa tulānyaset ||  
  
ca vargeṇa tathā skaṃdhe vṛścikaṃ vinyaset priye |  
ṭa vargeṇa tathā saṃdhau dhanvinaṃ vinyaset priye ||  
  
makaraṃ tu ta vargeṇa vṛṣaṇe vinyaset priyet |  
pa vargeṇa tathā kuṃbhe vāmajānūni vinyaset ||  
  
ya vargeṇa kṣakāreṇa mīnaṃ gulphe tulātmake ||  
  
atha pīṭhānividhināvinyaset suravaṃdite |  
sitāsitā'ruṇaḥ śyāmaharityāṃtānyavu kramāt ||  
  
punaḥ punaḥ kramāddevī paṃcāśat pīṭhapaṃktayaḥ |  
pīṭhāni saṃsmarevidvān sarvakāmārthasiddhaye ||   
  
p. 187a)  
  
kāmarūpaṃ mahāpīṭhaṃ vārāṇasīṃ tataḥ |  
nepālaṃ ca tathā pīṭhaṃ tathā vai pauṃḍuvarddhanaṃ ||  
  
puraḥ sthitaṃ tathāpīṭhaṃ carasthitaṃ tataḥ paraṃ |  
pūrṇaśailaṃ mahāpīṭhaṃ narvudaṃ ca tataḥ paraṃ ||  
  
āmrāṭakeśvaraṃ pīṭhamekāmaṃ ca tataḥ paraṃ |  
tisrotaṃ pīṭhamanaghaṃ kāmakoṭi mataḥ paraṃ ||  
  
kailāśaṃ bhṛgupīṭhaṃ ca kedāraṃ caṃdrapūrakaṃ |  
śrīpīṭhaṃ ca tathoṅkāraṃ jālaṃdhara mataḥ paraṃ ||  
  
mālavaṃ ca tathā pīṭhaṃ kulāṃtaṃ devakoṭakaṃ |  
gokarṇaṃ ca mahāpīṭhaṃ māruteśvarameva ca ||  
  
aṭṭahāsaṃ ca virajaṃ pīṭhaṃ rājagṛhaṃ tathā |  
mahāpīṭhaṃ kollagiri melāpuramataḥ paraṃ ||  
  
koleśvaraṃ mahāpīṭhaṃ mahāpīṭhaṃ jayaṃtikāṃ |  
pīṭhamarjayinī caiva vicitraṃ kṣīrikābhidhaṃ ||  
  
hastināpūrapīṭhaṃ ca uḍḍīśaṃ ca prayāgakaṃ |  
ṣaṣṭhīśaṃ ca tathā pīṭhaṃ māyuḥpuraṃ jaleśvaraṃ ||  
  
malayaṃ ca mahāpīṭhaṃ śrīśailaṃ merukaṅgiriṃ |  
mahendraṃ vāmanaṃ caiva hiraṇyapurameva ca ||  
  
mahālakṣmīmayaṃ pīṭhaṃ oḍḍīyānamataḥ paraṃ |  
chāyāchatraparaṃ pīṭhaṃ tathaiva parameśvarī ||  
  
pañcāśat pīṭhavinyāsaṃ mātṛkāṃ vinyaset priye ||  
  
gaṇeśaiḥ prathamonyāsaḥ dvitīyastu grahaiḥ smṛtaḥ |  
nakṣatraistu tṛtīyaḥ syādyoginībhiścaturthakaḥ ||  
  
rāśibhiḥ paṃcamo jñeyaḥ ṣaṣṭhaḥ pīṭhairnigadyate |  
evaṃ tripurasuṃdaryāḥ ṣoḍhānyāsaḥ prakīrtitaḥ ||  
  
ṣoḍhānyāsaṃ mahādevīnyaset sākṣāt sadāśivaḥ ||  
  
atha tripurānyāsaḥ ||  
  
tripurākhyaṃ tato nyāsaṃ kuryāt kāmārtha siddhaye |  
trivījapūrvā mātṛkādyā ṅenamontā maheśvarī ||  
  
tripurākhyānnyaseddevī mātṛkāyāḥ sthale kramāt |  
asyāstunyāsa mātreṇa jīvanmukto bhavennaraḥ ||  
  
atha kāmaratinyāsaḥ ||  
  
atha kāmānnyaseddevī dāḍimī kusuma prabhān |  
vāmāṅgaśakti sahitān puṣpavāṇekṣukārmukān ||  
  
śaktistu kuṃkumanibhāḥ sarvābharaṇabhūṣitāḥ |  
nīlotpalakarādhyeyā trailokyākarṣaṇakṣamāḥ ||  
  
nyaset kāmaṃ ratīṃ paścāt kāmaprītipareśvarī |  
kānteśaḥ kāminī yukto bhrāṃto vai mohinī yutaḥ ||  
  
kāmukaḥ kamalāyuktaḥ kāmacāro vilāsinī |  
karṇakalpalate tadvat komalasyāmale tataḥ ||  
  
kāmavarddhana saṃyuktā vijayā caṃḍavismṛtā |  
tārāstu vidyayā yukto viśālākṣī yuto namaḥ ||  
  
p. 187b)  
  
vimalo lalitāyukto rātrinātha digaṃvare |  
ratipriyaśca rāmāśca ratināthaśca kubjikā ||  
  
malaśca kāṃtayā yukto ramaṇaḥ satyayāyutaḥ |  
niśākaraśca kalyāṇī maṇḍano bhoginī tathā ||  
  
naṃdīśaḥ kāmadāyukto madanaśca sulocana |  
sulāvaṇyāyuto devī tathā naṃdāyitābhidhaḥ ||  
  
niśācaraścamedinyā rahitāṅga tataḥ paraṃ |  
kalahapriyayāyuktaḥ puṣpadhanvācakāṃkṣiṇī ||  
  
mahādhanuśca sumukhī grāmiṇī nalinī yutaḥ |  
bhīmaśca jaṭinī yukto bhrāmaṇe yāminī yutaḥ ||  
  
bhramaṇaḥ śikhinī yuktaḥ śyāmamugdhe tataḥ paraṃ |  
bhrāmaṇī ramayā yukto bhṛgurbhūmī tataḥ paraṃ ||  
  
bhrāṃtabhrāmaralolā ca bhrāmāvahasuyaṃcare |  
mohano dīrghajihvā ca sevakaśca tathā satī ||  
  
tathā ca mugdhalolākṣī mohavarṇa na bhṛṅginī |  
mohanaśca ca peṭā ca manmatho nāthayāsaha ||  
  
mataṅgo māriṇī yukto bhṛṃganā paṃka haṃsinī |  
gāyakena samāyukto tathā vai viśvato mukhī ||  
  
gaja nandikayāyukto gītī ca madanaṃtaraṃ |  
nartakaḥ saharaṃjinyā lekhaḥ kāṃtiḥ samanvitaḥ ||  
  
unmatta karakaṇṭhī ca mattaścaiva vṛkodarī |  
meghaḥ śyāmānvito devī vilaṃvinī kramāt priye ||  
  
akārādyairmātṛkāyā sthāneṣu vinyaset priye |  
anena nyāsa yogena trailokya kṣobhako bhavet ||  
  
atha navayo vinyāsaḥ ||  
  
navayonyātmakanyāsaṃvārāvījaistribhiḥ kramāt |  
triṣu triṣu ca sthāneṣu vakṣyamāṇa krameṇa ca ||  
  
karṇayościvuke bhūyo maṇḍapo vedane tathā |  
netrayornāsi vinyasyedaṃśayorjaṭhare punaḥ ||  
  
tataḥ kūrparayoḥ kukṣau jānūnorliṅgamūrddhani |  
pādayorguhyadeśe ca pārśvayorhṛdayāṃbuje ||  
  
stamadvaye kaṇṭhadeśe bījaṃ pratyekakaṃ nyaset |  
navayonyātmakaṃ nyāsaḥ proktoyaṃ parameśvariḥ ||  
  
atha krameṇa pīṭhatatva śrīcakranyāsaḥ ||  
  
punarvālāṃ samuccārya caturasraṃ tu ciṃtayet ||  
  
punarvālāṃ samuccārya golakatvena ciṃtayet |  
golakanyāsa yogena śrīcakraṃ pariciṃtayet yet ||  
  
ṣaṭcakreṣu lalāṭeṣu sīmaṃte ca śirovile |  
navasthāneṣu saṃkalpānyaseddevi tataḥ paraṃ ||  
  
p. 188a)  
  
atha śrīvidyāgurunyāsāśca ||  
  
śiro lalāṭa bhruvaktra jihvāyat saṃdhikoṭiṣu |  
ṣoḍaśārṇānyasedvaktre svarasthāneṣu ca kramāt ||  
  
lalāṭagalahṛnnābhi mūlādhāre ca paṃcakaṃ |  
brahmaraṃdhre mukhe svāṃte vījatrayamatho nyaset ||  
  
ādhāra hṛdaye brahmaraṃdhre vījatrayaṃ tataḥ |  
karapādeṣu hṛdayaṃ paṃcavījāni vinyaset ||  
  
vyāpakaṃ pālakaṃ kuryān mahāsaubhāgyahetave |  
śrīvidyāṃ hṛdaye devī saṃpūrṇāṃ vinyasetsudhīḥ ||  
  
śrīvidyāyāṃ brahmaraṃdhreṣu pṛṣṭhato guravaḥ kramāt ||  
  
atha tithi nityānyāsaḥ ||  
  
tithi nityā tato devī mātṛkā svarasaṃyutā |  
mātṛkāvinyasedvaktre sarvasaubhāgyadāyikā ||  
  
atha ṣoḍaśī nityānyāsaḥ ||  
  
prathamā suṃdarī vidyā mahātripurasuṃdarī |  
kāmeśvarī samākhyātā tathaiva bhagamālinī ||  
  
nitya klinnā ca bheruṇḍā tathaiva vahnivāsinī |  
vajreśvarī ca dūtī ca tvaritā kulasuṃdarī ||  
  
nityā nīlapatākā ca vijayā sarvamaṃgalā |  
jvālāmālinī ciṃtrāṃtā paṃcadaśaḥ prakīrtitāḥ ||  
  
athaitāsāṃ krameṇa maṃtrānāha ||  
  
śṛṇu devī pravakṣyāmi nityāmaṇḍalamuttamaṃ |  
kāmeśvarī mahāvidyā sarvalokavaśaṃkarī ||  
  
vālāvāgbhava hṛccāṃte kāmeśvarī padaṃ likhet |  
icchāmaphalaprāptāṃte prade sarvapradaṃ likhet ||  
  
tataḥ satvavaśaṃ vrūyāt kali sarvajagatpradaṃ |  
kṣobhanāṃte karaṃ brūyāt hū&kāra tritayaṃ likhet ||  
  
paṃcavāṇān samālikhya vilomena kumārikāṃ |  
eṣā kāmeśvarī vidyā prasaṃgā kathitā priye ||  
  
vāgbhavaṃ bhagaśabdāṃte bhagebhagini cālikhet |  
bhagodarī bhagāṃte ca bhagamāre bhagāvahe  ||  
  
bhagaguhya bhagaprānte yoniprāṃte bhagāṅkite |  
nipātīni ca sarvāṃte tato bhagavaśaṃkarī ||  
  
bhagarūpe tato likhya nīrajāyatalocane |  
nityaklinna bhagaprāṃte svarūpe sarva cālikhet ||  
  
p. 188b)  
  
bhagānimehyānayeti varadetha samālikhet |  
rate surate subhage klinne klinna drave tataḥ ||  
  
kledaye drāvayedve ca sarvasatvān bhageśvarī |  
amoghe bhagavicce cakṣu bhayakṣobha sarva ca ||  
  
satvān bhageśvarī vrūyād vāgbhavaṃ plū& janmādikaṃ |  
bhe& plū& bho& vlū& he& vlū& hai& vlū& klinne caiva tataḥ punaḥ ||  
  
sarvāṇi ce bhagānyaṃte mevaśaṃ cānayeti ca |  
strīvījaṃ cāharaprāṃte balamātmakamakṣaraṃ ||  
  
bhuvaneśīṃ samālikhya vidyeyaṃ bhagamālinī |  
prasaṃgāt kathitā vidyā sarvalokavaśīkarī ||  
  
parāvījaṃ samuccārya nityaklinne madadrave |  
vahnijāyānvitormaṃtro nityaklinneyamīritā ||  
  
sarvasaubhāgyadā nityaṃ sarvaiśvarya pradāyinī ||  
  
praṇavaṃ pūrvamuddhṛtya tathāṃkuśayutaṃ likhet |  
tanmadhye vilikheddevī bhavoyānmakamakṣaraṃ ||  
  
ca vargamaṃtyahīnaṃ tu vilikhed vahnisaṃsthitaṃ |  
caturddaśa svaropetaṃ viṃdunādātmakaṃ pṛthak ||  
  
vahniṃ jāyānvito maṃtro bheruṇḍāyāḥ phalapradaḥ |  
bhuvaneśīṃ samuccārya ṅentā ca vahnivāsinī ||  
  
hṛdatoya manurdevi vidyeyaṃ vahnivāsinī ||  
  
praṇavaṃ bhuvane śāṃtīṃ phalamānmakamakṣaraṃ |  
sa visarga śaśīpaścānnityaklinne madadrave ||  
  
vahnijāyānvitā vidyā sarvaiśvaryapradāyinī |  
mahāvajreśvarī vidyā prasaṃgā ca mayeritā ||  
  
parāvījaṃ samuccārya śivadūtī ca ṅeyutāṃ |  
hṛdaṃte ca manuṃ devī dūtīgrā sarvakāmada ||  
  
oṃkāravījamuccārya parāṃte vahumālikhet |  
khecachekhaṃ samālikhya strīvījaṃ ca samālikhet ||  
  
hū&kāraṃ kṣeparācāstraṃ vidyeyaṃ ṣoḍaśākṣarī ||  
  
athavā ||  
  
khe& ca strī& cai& cha& hū& cai& ca kṣe& visarga samolikhet |  
hū&kāraṃ ca parādevīṃ vidyeyaṃ dvādaśākṣarī ||  
  
tvaritānāma vidyeyaṃ triṣu lokeṣu durlabhā |  
sarvasiṃhāsanamayī vālaiva kulasuṃdarī ||  
  
vālayāpuṭitāṃ kuryāt tathā caitanya bhairavīṃ |  
paṃcavāṇāśca deveśi nityā śakrākṣarī bhavet ||  
  
trailokya vimalā vidyā nityā syāt parameśvarī |  
paṃcākṣaraṃ vāṇavījaṃ nityayena parāpriye ||  
  
p. 189a)  
  
praṇavaṃ bhuvaneśānīṃ phalamātmakamakṣaraṃ |  
sumātrakaṃ dvitīyaśca bhuvaneśyaṃ kuśaṃ tataḥ ||  
  
nityaśabdaṃ samuddhṛtya saṃbuddhyā tu madadrave |  
kavacaṃ cāṃkuśaṃ devī vidyā nīlapatākinī ||  
  
vāṃtaṃ samāyuktaṃ tataḥ śakrasvarānvitaṃ |  
vijayāyai namodevī nityāyaṃ vijayāpriye ||  
  
athavā ||  
  
vāṃte kālāgni vāyuśca tataḥ śakravibhūṣitaḥ |  
nādaviṃdu kalāyuktā vidyeyaṃ vijayā bhavet ||  
  
caṃdraṃ vāruṇasaṃyuktaṃ tāravījaṃ samālikhet |  
tārahṛdbhagavatyaṃte jvālāmālini devi ca ||  
  
dviruccārya ca sarvāṃte bhūtasaṃhārakālike |  
jātavedasi saṃlikhya jvalaṃtī padayugmakaṃ ||  
  
jvāleti prajvala dvaṃdvaṃ hū&kāra dvitayaṃ likhet |  
caturthyāṃ tu tato devī likhecca sarvamaṃgalāṃ ||  
  
hṛdayaṃto manurdevī nityeyaṃ sarvamaṃgalā ||  
  
athavā ||  
  
caṃdraṃ vāruṇa saṃyuktaṃ tāravījaṃ samālikhet |  
caturthyaṃtāṃ tato devī vilikhet sarvamaṃgalāṃ ||  
  
hṛdayaṃto manurdevi nityeyaṃ sarvamaṃgalā |  
vahnivījatrayaṃ hū& ca astraṃ svāhānvito manuḥ ||  
  
iyaṃ nityā mahādevī jvālāmālinikāparā |  
kavargāṃtaṃ svarāṃtaṃ ca śarasvara vibhūṣitaṃ ||  
  
viṃdunādakalākrāṃtaṃ vicitrā parameśvarī |  
akārādiṣu sarvāsu svareṣu kramato yajet ||  
  
viśvamātṛkā ||  
  
svaravadvinyasennityāṃ nīrajāyata locane ||  
  
atha prakaṭayoginīnyāsaḥ ||  
  
ādhārādiṣunādeva nādāṃte brahmarandhreke |  
prakaṭādyānyaset paścānnyāsaḥ prakaṭayoginī ||  
  
atha rahasyayoginīnyāsaḥ ||  
  
śirolalāṭe bhrūmadhye kaṇṭha hṛnnābhiśekhare |  
ādhāravyāpakaṃ yāvadrahasya yoginīṃ nyaset ||  
  
atha sthitinyāsaḥ ||  
  
sthitiṃ nyāsaṃ tataḥ paścācchrī vidyā ṣoḍaśākṣaraiḥ |  
paṃcākṣalīṣu karayorbrahmaraṃdhre mukhe hṛdi ||  
  
evaṃ vinyasyanātyādi pādāṃte caiva madrije |  
galādi nābhiparyaṃtamaparaṃ hi tataḥ paraṃ ||  
  
brahmaraṃdhrādi kaṇṭhāṃte mekaṃ vinyasya pādayoḥ |  
aṃgulīṣu ca vinyasya nyāso'yaṃ sthirakārakaḥ ||  
  
p. 189b)  
  
atha sṛṣṭinyāsaḥ ||  
  
sṛṣṭinyāsaṃ tataḥ kuryāt sarvasiddhipradāyakaṃ |  
brahmaraṃdhrāṃtike bhāle ghrāṇe netre śrutauṣṭake ||  
  
daṃtāṃtorddhvaradhodevi jihvāyāṃgala kūcake |  
pṛṣṭhe sarvāṅga hṛdayestana kukṣiṣu liṃgake ||  
  
śrīvidyārṇenyaseddevī maṃtrī sarvasamṛddhaye ||  
  
atha svadehe avyā abhedavudhyā yathokta kāmakalāṃ dhyātvā āyudhanyāsaḥ   
kāryastathā ca ||  
  
evaṃ kāmakalārūpaṃ devatāmayamātmanaḥ |  
vapurviciṃtya śivayoḥ'rāyudhānyā samācaret ||  
  
drā& drī& klī& plū& saḥ ityete kāmavāṇāḥ prakīrtitāḥ |  
yā& rā& lā& vā& mā& idaṃ kāmeśvaryāśca vāṇapaṃcakaṃ ||  
  
drādipaṃcayādi paṃcayaṃ saṃmohanasaptamaḥ |  
ṅeṃtāt kāmeśvaradhanuḥ ṅenamoṃtaṃ samuddharet ||  
  
anena ca śarānādho haste saṃdhārayeddhanuḥ |  
vāmadevyāstathā maṃtrī dhārayedaikṣa vaṃdhanuḥ ||  
  
drādiyādijaṃ jaṃ haṃ netyaṃ kāmeśvari padāṃtike |  
vāṇebhyo nama ityetāṃ dakṣiṇādhaḥ kare nije ||  
  
devyāḥ pravinyasedvāṇānyauṣyātyaṃva ca sādhakaḥ |  
drādiyādīni bhūyopi mukha ātaṃ sa viṃdukaṃ ||  
  
syād vaśīkaraṇāyaṃti kāmeśvaripradaṃ tataḥ |  
pāśāya nama ityaṃtaṃ vāmorddha vinyaset kare ||  
  
yādi drāvīni gagaṇaṃ vahnivāmākṣi viṃdumat |  
syād vaśīkaraṇāyeti tataḥ kāmeśvarīti ca ||  
  
pāśāya nama ityevaṃ vāmorddhva vinyaset kare |  
drādiyādīnikrāṃ sarvastaṃbhanāya padaṃ tataḥ ||  
  
kāmeśvarī padaṃ paścādaṃkuśāya namo likhet |  
dakṣiṇorddhe kare devyā vinyasedaṃ kuśaṃ tataḥ ||  
  
drādiyādīnikroṃ sarvastaṃbhanāya padaṃ tataḥ |  
kāmeśvari padādūrddhvamaṃkuśāya namo likhet ||  
  
dakṣiṇorddhe kare devyā vinyasedaṃkuśaṃ tataḥ |  
mūlena vyāpakaṃ kṛtvā na ca mudrāḥ pradarśayet ||  
  
atha vyāpakanyāsaḥ ||  
  
sarvāṃge vinyased vidyāṃ vyāpakatena suṃdarī ||  
  
atha nyāsa samayamāha ||  
  
prātaḥkāle'thavā pūjāsamaye homakarmaṇi |  
japakālepi vā teṣāṃ viniyogaḥ pṛthak pṛthak ||  
  
p. 190a)  
  
pūjākāle samastaṃ vā kuryāt sādhakasattamaḥ ||  
  
atha navamudrā pradarśayet ||  
  
tathā ca ||  
  
evaṃ vinyastadehaḥ san mudrā saṃdhārayet kramāt |  
anāmābhyāṃ kaniṣṭhābhyāṃ madhyamābhyāṃ kareṇa tu ||  
  
aṃguṣṭāvanujāgnau ca daṃḍavat tarjanī dvayaṃ |  
kṣobhiṇīyaṃ mahāmudrā drāviṇī tu nigadyate ||  
  
etasyā eva vidyāyā madhyame tarjanīyute |  
sarvavidrāviṇīnāma dvitīyā parikīrtitā ||  
  
etasyā eva vidyāyā tarjanī madhyamāyugaṃ |  
aṃkuśākārarūpeṇa yojayet parameśvarī ||  
  
trailokyākarṣaṇī vidyā tṛtīyā parikīrtitā |  
puṭākāraukarau kuryāt tarjanyau cāṃkuśākṛtī ||  
  
paripṛṣṭa krameṇātha madhyame tadadho gate |  
krameṇa tena manuci kaniṣṭhānāmikādvayaṃ ||  
  
saṃyojyagharṣayet sarvāmaṃguṣṭhā cāgradeśagau |  
sarvāvaśakarī mudrā caturthī parameśvarī ||  
  
saṃmukhau tu karau yojyau madhyamāgarbhagenuge |  
tarjanībhyāṃ vahiryukta anāme sarale kuru ||  
  
madhyamānakha deśe tu tatoṃguṣṭhau ca daṃḍavat |  
unmādinīnāma mudrā paṃcamī parikīrtitā ||  
  
krameṇa paṃcavāṇānāṃ manavaḥ parikīrtitā |  
etasyā eva vidyāyāstarjanyau madhyamāvuje ||  
  
kuryānmahāṃkuśākārau mudreyaṃ tu mahāṃkuśā |  
aṃkuśākhyaṃ mahābījaṃ manurasyāḥ prakīrtitāḥ ||  
  
vāmadakṣiṇavāhuṃ tu dakṣiṇaṃ savyahastagaṃ |  
vāhuṃ kuryāt tato devī hastau saṃgharṣayet kramāt ||  
  
kaniṣṭhānāmikā dvaṃdvaṃ madhyamā pṛṣṭagaṃ tataḥ |  
tarjanī madhyamaṃ kuryādubhayatra maheśvarī ||  
  
aṃguṣṭau sakalau kṛtvā pārthive yojayedimāṃ |  
khecarīyaṃ mahāmudrā trailokya kṣobhakāriṇī ||  
  
vijayādyaṃ mahāvījaṃ manurasyāḥ prakīrtitaḥ |  
eṣā samaya mudre ca sarveṣāṃ parikīrtitā ||  
  
parispṛṣṭau karau devitvarddha caṃdrākṛtī tataḥ |  
tarjanyaṃguṣṭhayugalaṃ yugapat yojayet tathā ||  
  
tryadhaḥ kaniṣṭāvaṣṭaṣve madhyamena tu yojayet |  
anāmike ca kuṭile sarvādhastānni yojayet ||  
  
vījamudreya vikhyātā manurasyā hasaumiti |  
pūrvoktā yonimudrā tu navamī parikīrtitā ||  
  
śakti vṛṃde sphuraṃtīyaṃ tasmāt sādhāraṇī bhavet |  
vāgbhavaṃ manuretasyā yato viśvasya mātṛkā ||  
  
evaṃ vinyasta dehaḥ sanmudrāsannaddha vigrahaḥ |  
aṃtaryāgavidhiṃ kuryād yena sākṣāt svayaṃ vibhuḥ ||  
  
p. 190b)  
  
aṃtaryāgavidhiṃ kṭvā vahiryajanamācaret |  
arghyādi sthāpanaṃ kṛtvā śrīcakraṃ vai samuddharet ||  
  
atha śrīcakramāha ||  
  
viṃdutrikoṇa vasukoṇa daśārayugmamanvaśra nāgadala saṃyuta ṣoḍaśāraṃ |  
vṛttatrayaṃ ca dharaṇī sadanatrayaṃ ca śrīyaṃtrarājamuditaṃ paradevatāyāḥ ||  
  
etadyaṃtraṃ trivṛtta rahitamiti kecit tathā ca |  
caturvahniṃ samutpādya paṃcaśaktiṃ tataḥ śive ||  
  
prāk pratyat kramamārgeṇa marmasaṃdhyādikaṃ bhavet |  
aṣṭādaśaṃ tu marmāṇi caturviṃśati saṃdhayaḥ ||  
  
caturbhiścaiva śrīkarṇaiḥ paṃcakaiḥ śivaśaktibhiḥ |  
cakra krameṇa yuktābhiḥ saṃvaddhābhiḥ parasparaṃ ||  
  
navacakrasvarūpeṇa śaṃbhostu bhava śaktibhiḥ |  
catvāriṃśa trayaḥ koṇāḥ vṛttaṃ cāṣṭadalaṃ tathā ||  
  
punarvṛttaṃ kalā patraṃ trivṛttaṃ bhūpuratrayaṃ |  
caturddaśītamārabhya bhūpurāṃtaṃ maheśvarī ||  
  
catvāri śiva cakrāṇi śakti cakrāṇi vai śṛṇu |  
caturddaśāramārabhya trikoṇāṃtaṃ maheśvarīṃ ||  
  
paṃca vai śakti cakrāṇi dakṣiṇāmūrti saṃmate ||  
  
athavā ||  
  
ānaṃdabhairavamate cakrāṇi śṛṇu yatnataḥ |  
caturdaśāramārabhya bhūpurāṃtaṃ maheśvarī ||  
  
catvāri śivacakrāṇi śāktāni śṛṇu yatnataḥ |  
vahirdaśāramārabhya viṃdvaṃtaṃ parameśvarī ||  
  
paṃca vai śakti cakrāṇi trivṛttarahitaṃ priye ||  
  
atha likhanaprakāramāha ||  
  
tatrādaumānaṃ yathā ||  
  
racayet sthaṃḍile yaṃtraṃ hastamātraṃ tathā bhuvi |  
ratnādiṣu vinirmāṇe mānamicchāvaśād bhavet ||  
  
bhedaḥ saṃkathito devi racanāṃ śṛṇu yatnataḥ |  
tatra prāṅmukha āsīnaścakrarājaṃ samālikhet ||  
  
bhūpradeśe sameramye siṃdūrarajasātha vā |  
kuṃkumādya rajobhiśca bhūmau cakraṃ samālikhet ||  
  
ṛjurekhaṃ netraramyaṃ saṃdhiṃ bheda samaṃ kuru |  
atha vāhena raupyābhyāṃ tāmre vā vahudhātubhiḥ ||  
  
paṭṭaṃ viracya śrīkhaṇḍaraktacaṃdana nirmite |  
paṭṭe saṃsthāpya vilikhellekhanyā hemayā priye ||  
  
rocanā kuṃkumābhyāṃ tu kastūrīcaṃdanādibhiḥ ||  
  
p. 191a)  
  
īśānādagniparyaṃtamṛjurekhāṃ samālikhet |  
īśānādagnestadagrābhyāṃ rekhe cākṛṣya deśikaḥ ||  
  
ekīkṛtya ca cāruṇyāṃ śaktirekhā parāpriye |  
trikoṇākāra rūpāstu tasyā upari saṃlikhet ||  
  
trikoṇākārarūpāṃ tu śaktidvaya mudāhṛtaṃ |  
pūrvaśaktyagrabhāgeṣṭa mānayaṣṭi vadā caret ||  
  
rekhāṃ tu parameśāni vāyurākṣasa koṇagāṃ |  
saṃdhibheda krameṇaiva tayoḥ śaktyoḥ tataḥ paraṃ ||  
  
rekhe cākṛṣya koṇābhyāṃ tadagrāt pūrvage kuru |  
vahnimaṇḍalametaṃ tu pūrvāgāṃ vīravaṃdite ||  
  
cakradvayama bhūdaṃte tataḥ śṛṇu varānane |  
pūrvaśaktiḥ sa vahnibhyāṃ koṇābhyāṃ suravaṃdite ||  
  
pūrvarekhāstu vistārya tathā paścimavahnitaḥ |  
vāyurākṣasa koṇābhyāṃ rekhāṃ paścimagāṃ tathā ||  
  
vistārya yojayeddevī saṃdhibheda krameṇa tu |  
yonyagrahāṃ pūrvadeśe dakṣiṇottarataḥ kramāt ||  
  
tathā rekhe yonisaṃsthaṃ paścimasyā diśi kramāt |  
koṇābhyāṃ yojayitvā tu daśakoṇaṃ tadā bhavet ||  
  
tathaiva devadeveśi dvitīyaṃ daśakoṇakaṃ |  
īśāna vahnige rekhe pūrvayonyāgrayoḥ kramāt ||  
  
vāyurākṣasa koṇāgre rekhe vistārya suṃdari |  
paścimāgre tato devī yojayedindra digpate ||  
  
ekatra pūrvakoṇāgre cuṃvinīṃ tu manoharīṃ |  
yojayed devadeveśi yathā paṃktyamukaṃ bhavet ||  
  
daśakoṇasya deveśi tyaktvā koṇa catuṣṭayaṃ |  
daśakoṇāṃtare devi madhye rekhāṃ pravāsayet ||  
  
tadvaddakṣiṇabhāte tu tathā cottabhāgake |  
ṣaṭkoṇasya tato devī saṃdhibhedaḥ krameṇa tu ||  
  
yoniṃ vahniṃ ca saṃyojya śakrāraṃ jāyate yathā |  
kakṣā madhye gatāṃ rekhāṃ ṛjurūpāṃ tu yojayet ||  
  
ṛjvā kṛtiryathā devi jāyateti manoharaṃ |  
saṃmukhaṃ paṃcaśaktyagraṃ prāṅmukhaṃ caturagnikaṃ ||  
  
viṃduṃ trikoṇamadhyāṃśa cakrametadvarānane |  
madhye cakraṃ tu jānī hi daśārayugaraṃ tathā ||  
  
śakrakoṇāṃkitaṃ devi vāhyamadhyāṃtakaṃ bhavet |  
etaccakraṃ maheśāni sarvasaubhāgyavarddhanaṃ ||  
  
sarvasāmrājyavaṃ devī sarvopadravanāśanaṃ |  
aneka hayamāṇikya suvarṇa paripūrakaṃ ||  
  
mahāmokṣapadaṃ devi vāgvilāsakalaṃ mahat |  
etadvāhya maheśāni vṛttaṃ pūrṇeṃdu sannibhaṃ ||  
  
p. 191b)  
  
tadyutaṃ kurumīnākṣi vasupatraṃ manoharaṃ |  
tataḥ ṣoḍaśapatraṃ tu vilikhya suravaṃdite ||  
  
caturasraṃ caturdvārasahitaṃ parameśvari |  
catuḥṣaṣṭiryataḥ koṭyo yoginīnāṃ mahāmate ||  
  
cakresmin sa viśeṣāstu sādhakaṃ mānayaṃti hi ||  
  
athāsyāvayavabhedena saṃjñāvarṇā phalānyāha ||  
  
caturasraṃ mātṛkārṇairmaṇḍitaṃ siddhihetave |  
muktāmāṇikya ghaṭitaṃ samastaravirājitae ||  
  
trailokyamohanaṃ nāma kalpadruma phalaṃpradaṃ |  
ṣoḍaśāraṃ caṃdraviṃvarūpaṃ tu sakalālayaṃ ||  
  
sarvāśāpūrakaṃ bhadre sravet pīyūṣavarddhitaṃ |  
aṣṭapatraṃ maheśāni javākusumasannibhaṃ ||  
  
sarvasaṃkṣobhaṇaṃ nāma sarvakāma prapūrakaṃ |  
etaddvayaṃ varārohe sṛṣṭicakraṃ śubhapradaṃ ||  
  
sarvāmnāyādi devyāstu maṇḍitaṃ sarvasiddhidaṃ |  
caturdaśāraṃ deveśi dāḍimī kusumaprabhaṃ ||  
  
anaṃtaphaladaṃ bhadre sarvasaubhāgyadaṃ sadā |  
daśāraṃ taptahemābhaṃ siṃdūraṃ sadṛśaṃ priye ||  
  
sarvārthasādhakaṃ cakraṃ ciṃtitaṃ manasā sadā |  
dvitīyamapi paṃktyagraṃ javā kusumasannibhaṃ ||  
  
sarvarakṣākaraṃ cakraṃ na * * * * * (?) śive |  
etat trayaṃ maheśānisthiti cakraṃ sukhapradaṃ ||  
  
dakṣiṇāmnāya pūjāṃ ca yathepsita phalapradaṃ |  
aṣṭakoṇaṃ varārohe vālārka kiraṇāruṣaṃ ||  
  
padmarāga samaprakhyaṃ sarvarogaharaṃ sadā |  
udyat sūrya sahasrābhaṃ vaṃdhūka kusumaprabhaṃ ||  
  
sarvasiddhipradaṃ cakraṃ sa kalālayamīśvarī |  
trikoṇaṃ sarvasaṃbhūtaṃ kāraṇaṃ bhūtidaṃ sadā ||  
  
viṃducakraṃ varārohe sarvānaṃdaṃ mayaṃ priye |  
sadāśivamayaṃ cakranāyakaṃ parameśvarī ||  
  
etaccakraṃ tu saṃhārarūpaṃ brahmamayaṃ sadā |  
paścimāmnāya saṃsevyaṃ trayamatra prapūjitaṃ ||  
  
śrīkaivalyapradānācca * * * * * * * *   
(?) |  
caturvarga pradānācca śrīcakramiti kathyate ||  
  
athāsya merurūpamaṃtrātmakatvamāha ||  
  
śrīcakramapi deveśi * * (?) rūpaṃ na saṃśayaḥ |  
lakāraḥ pṛthivī vījaṃ tena bhūviṃvamucyate ||  
  
p. 192a)  
  
sakāraścaṃdramā bhadre kalāḥ ṣoḍaśa rūpadhṛk |  
tasmāt ṣoḍaśapatraṃ tu hakāraḥ śiva ucyate ||  
  
aṣṭamūrtiḥ sadābhadre tasmādaṣṭadalaṃ bhavet |  
ikārastu samādāmāyā bhuvanāni caturdaśaḥ ||  
  
pālayaṃti parātasmācchakrakoṇaṃ bhavet priye |  
śaktirekhā daśasthāne sthitvā sūtre jagattrayaṃ ||  
  
viśvajyotiritikhyātā sā viṣṇurdaśarūpiṇī |  
rakārāt parameśāni cakraṃ vyāpya vijṛṃbhate ||  
  
daśakoṇakarī tasmāt prakāro jyotiravyayaṃ |  
kalādaśānvito vahni daśakoṇa pravartakaḥ ||  
  
kakārānmādanaṃ devī śivaṃ cāṣṭa svarūpakaṃ |  
yoniramya tadā cakraṃ vasuyonyaṃkitaṃ bhavet ||  
  
arddhamātrāguṇān bhūtānāgarūpādyataḥ sthitā |  
trikoṇarūpā yonistu viṃdunā vaiṃdavaṃ bhavet ||  
  
kāmeśvara svarūpaṃ ca viśvādhāra svarūpakaṃ ||  
  
atha darśanaphalaṃ ||  
  
samyak kratuśataṃ kṛtvā yatphalaṃ samavāpnuyāt |  
tatphalaṃ labhate bhaktyā kṛtvā śrīcakradarśanaṃ ||  
  
mahāṣoḍaśadānāni kṛtvāyallabhate phalaṃ |  
tatphalaṃ samavāpnoti kṛtvā śrīcakramuttamaṃ ||  
  
sārddhatrikoṭi tīrtheṣu snātvā yat phalamaśnute |  
tatphalaṃ labhate baktyā kṛtvā śrīcakradarśanaṃ ||  
  
atha pūjāphalaṃ ||  
  
koṭiliṃga pratisthāyāṃ yatphalaṃ samudāhṛtaṃ |  
tatphalaṃ labhate nūnaṃ śrīcakrasya ca pūjanāt ||  
  
atha dānaphalaṃ ||  
  
śrīcakraṃ kārayitvā tu yo dadyāt sādhakāya ca |  
bhūcakraṃ tena dattaṃ hi sa śailavana sāgaraṃ ||  
  
atha śrīcakrapādodakaphalaṃ ||  
  
gaṃgāpuṣkaranarmadā ca yamunā godāvarī gomatī gaṃgādvāra gayā prayāga   
vadarī vārāṇasī siddhiṣu |  
revāsetu sarasvatī prabhṛtiṣu brahmāṇḍa bhāṇḍodare tīrthasnāna sahasrakoṭi   
phaladaṃ śrīcakrapādodakaṃ ||  
  
atha sāmānyapīṭhe punarasyāḥ yo viśeṣastamāha ||  
  
mahācakrasya saṃsthānaṃ bāvayet sthiramānasaḥ |  
udyaccaṃdrodayākṣudhva raktapīyūṣavāridheḥ ||  
  
madhye haimamayīṃ bhūmiṃ smarenmāṇikyamaṇḍitāṃ |  
navaratnamayaṃ dvīpaṃ svaprabhā paṭalairdiśāṃ ||  
  
p. 192b)  
  
mukhāni śoṇiyaṃtraṃ ca lelihānaṃ nabhasthalaṃ |  
iti sāhasrasaṃkhyābhiryojanānāṃ suvistaraṃ ||  
  
tanmadhye naṃdanodyānaṃ madanonmādanaṃ mahat |  
karuṇātoya parikhaṃ svarṇaprākāraveṣṭitaṃ ||  
  
nityābhyudita pūrṇendu jyotsnāmālā virājitaṃ |  
sadā sahavasaṃtena kāmadevena rakṣitaṃ ||  
  
prāṃtevakula punnāga nāgakeśarapaṃcakaiḥ |  
pārijātāṃ munāraṃganāgaraṃgāti muktikaiḥ ||  
  
elālavaṃga kakkolamālatī mallikādibhiḥ |  
jamvīra madhujamvīra dāḍimī mātu liṅgakaiḥ ||  
  
sephālikā nārikelaiḥ kadalī pūgapādapaiḥ |  
nāgavallīmuralatā cakravallī latādibhiḥ ||  
  
kālāguru mahendrendu kapittha paṇasādibhiḥ |  
kharjūrītāla śrītālīhiṃtālī devadārubhiḥ ||  
  
pāṭalī yūthikājātī sallatī latikādibhiḥ |  
sa tomara ca niṣpaṃdī kadaṃbaṃ ca uḍuṃvaraiḥ ||  
  
vṛttaṃ madhukamṛdvīkaśāmakuṃddhā dalairapi |  
atisphuranmahodāra divyakalpadrumādibhiḥ ||  
  
sarvadā phalasaṃpannaiḥ sarvatra kusumojjvalaiḥ |  
hrīṃkāramukharairbhṛṃgairmāyadbhiḥ kokilairvṛtaṃ ||  
  
mādyat kokilasallāpavācāli tadigaṃtaraṃ |  
unmattaśukasaṃvādhakatva kūjitajṛṃbhitaṃ ||  
  
sārikāmadhurālāpa saṃpūrita namoṃtaraṃ |  
cakora cakrakāraṃdusārasālī virājitaṃ ||  
  
makaraṃdurasonmattamarāla mithunojvala |  
jātīpunnāgasaṃmiśra parāgapaṭalotkaraiḥ ||  
  
marudbhirmaddha saṃcārairāceṣṭita jagattrayaṃ |  
nānāpuṣpalatākalpa sevitaṃ vṛkṣa khaṃḍakaiḥ ||  
  
paryaṃka dīrghakot phullakamalotpalasaṃbhavaiḥ |  
rajobhirdhūsaraiḥ samyaksevitaṃ malayānilaiḥ ||  
  
dhyātvaivaṃ naṃdanodyānaṃtadaṃtaḥ praṇavaṃ smaret |  
śuddhakāṃcana karpūravālukābhiralaṃkṛtaṃ ||  
  
sevārthamutsukoneka surasiddha niṣevitaṃ |  
tanmadhye maṃḍapaṃ dhyāyed vyāptaṃ brahmāṇḍa maṇḍalaṃ ||  
  
taruṇāditya saṃkāśaṃ caturasraṃ suśobhanaṃ |  
ratnatejaḥ prabhāpuṃjaḥ piṃjarīkṛta diṅmukhaṃ ||  
  
madhyestaṃbha vinirmuktaṃ koṇastaṃbha virājitaṃ |  
mahāmāṇikya vaiḍūrya ratnakāṃcana nirmitaṃ ||  
  
p. 193a)  
  
muktādāmavitānāḍhyaṃ ratnasopāna maṇḍitaṃ |  
samaṃ vāyusamākrāṃtaṃ gaṃdhadhūpataraṃgitaṃ ||  
  
jātīcaṃpaka punnāgaketakī mallikādibhiḥ |  
gaṃdhotpalasitāṃbhojamādhavī himavedibhiḥ ||  
  
ratnakāṃcana vaiḍūrya muktā nirmitapakṣakaiḥ |  
ratnacāmaraghaṃṭādi vimānairūpaśobhitaṃ ||  
  
vaddhvābhiścitra mālābhiḥ saṃsṛtābhiralaṃkṛtaṃ |  
ratnaputtalikā koṭibhūṣitaṃ paramādbhutaṃ ||  
  
nānāratnādibhirdivyaiścitritaiṃ viśvakarmaṇā |  
tanmadhye vedikāṃ dhyāyet vipulāṃ śatabhojanāṃ ||  
  
sahasrādi saṃkāśāmeka māṇikyanirmitāṃ |  
caturdvāra samopetāṃ maṇikyadvāratoraṇāṃ ||  
  
pradīpaiḥ pūrṇakuṃbhaiśca sarvataḥ samalaṃkṛtāṃ |  
dhyātvaivaṃ vedikā madhye pīṭhaḥ caṃdrakalāmayaṃ ||  
  
caṃdrakāṃta śilākḷptaścatuścaraṇaśobhitaṃ |  
nānāmāṇikya ratnādi citra yatra manoharaṃ ||  
  
japāruṇa lasadvastra samākīrṇa mahāmṛdu |  
talpaṃ mahopadhānena maṃḍitaṃ pāṭalāvaraṃ ||  
  
ev'm śrīcakrasaṃsthānaṃ dhyātvā pūjāṃ samārabhet ||  
  
paścimādi tu madhyāṃtaṃ vilomena maheśvarī |  
navaratnamayaṃ dvīpaṃ navakhaṇḍa virājitaṃ ||  
  
mātṛkādyana tannāmnā namoṃ tena samarcayet ||  
  
athoktarītyā pīṭhamabhyarcya kāmakalā pūrvikāṃ devīṃ dhyātvā śrīyaṃtra   
viṃdā vā cāhayet anyāsā tripuraviṃdu trayaṃ nāstyaiva śāstrataḥ ||  
  
viṃdu trayorddha mātrābhiḥ kevalaṃ viśvamātṛkā |  
tattasmāt kāraṇāddevī tripurāśaktirucyate ||  
  
viṃdutraya samāyogāṃ triviṃdau tripurāsthitā ||  
  
viṃduṃ saṃkalpayedvaktraṃ tadadhasthāṃ kucadvayaṃ |  
tadadhastva parārddhaṃ ca ciṃtayet tadadho mukhaṃ ||  
  
evaṃ kāmakalārūpā sākṣādakṣararūpiṇī |  
tatrasthe vaindave pīṭhe tatra nityakalāṃvuje ||  
  
tatra kāmeśvare pīṭhe niṣṇāṃ tat sadharmiṇī |  
ājñāloka trayeśānīṃ brahmaviklīśa śāsanī ||  
  
akārādi kṣakārāṃtā varṇāvayava suṃdarī |  
mūlādi brahmaraṃdhrāṃtaṃ viśataṃ tu svarūpiṇīṃ ||  
  
udyadbhāsvat samābhāsāṃ javā kusumasannibhāṃ |  
sadyaḥ satapta hemābhāṃ dāḍimī kusumojvalāṃ ||  
  
p. 193b)  
  
sugaṃdhodvāmakusuma pūrvadhammillarājitāṃ |  
tanuketakasaṃrājannīlaṃ bhramarakuṃtalāṃ ||  
  
bhṛṃgarekhā sphuranmukto māṇikya tilakojvalāṃ |  
sphuradratnāvalīramyā mukuṭojvalakiṃkiṇīṃ ||  
  
āraktaka sphuraccaṃdravadanāṃ vidrumādhamāṃ |  
rājaccaṃdrakalā sphūrti tilakāṃ ca samujvalāṃ ||  
  
karṇaṃyuṃ visphurannīlalokṣikṣepasuṃdarīṃ |  
hāramuktāvalī rājatsvarṇatāṭaṃkarājitāṃ ||  
  
karṇabhūṣaṇa tejobhiḥ kapolasthalamaṃjirāṃ |  
mukhacaṃdrojvalachukrākaramauktikanāsikāṃ ||  
  
smitamādhūryavijita brahmavidyā rasapradāṃ |  
rājadvidrumavallībha vāhuvallī virājitāṃ ||  
  
raktotpaladalākāra sukumāra karāṃbujāṃ |  
karāṃvuja nakhajyotsnā virājita nabhasthalāṃ ||  
  
suvṛtta niviḍottuṅga kucabhārālasāṃ śivāṃ |  
navamuktā mahāhārapatanonnata vakṣasaṃ ||  
  
śātodarī nimnacābhiṃkṣābha madhyama suṃdarīṃ |  
anarghya ratnaghaṭita mekhalā lagnakiṃkiṇīṃ ||  
  
nitaṃvaviṃva subhagāṃ romarāji virājitāṃ |  
raktāṃśuka sphurattejo vyāpta trailokyamaṇḍalīṃ ||  
  
divyakaṃcukasaṃrājadratna citravicitritāṃ |  
kadalī lalitastaṃbha sukumārorujājitāṃ ||  
  
navaratna sphurattejo maṃjīravyāpta devatāṃ |  
brahmaviṣṇumaheśāni sphuranmauli padāṃvujāṃ ||  
  
karpūra sakalonmiśra tāṃbūla pūgitānanāṃ |  
pravālavallīghaṭitavāṃśaṃkṣauma guṇānvitāṃ ||  
  
dvitīyā caṃdrarekhāṃkaśṛṇīmākarṣaṇakṣamaṃ |  
saddīptyā bhrāmarī bhūtaguṇamikṣu śarāsanaṃ ||  
  
kamalākārasaṃrājatpaṃcavāṇāśca vibhratīṃ |  
mahanmṛgamadodāma kuṃkumāruṇa vigrahāṃ ||  
  
sarvābharaṇa śobhāḍhya sarvālaṃkārarājitāṃ |  
srvadevamayī devīṃ sarvācāraḥ svarūpiṇīṃ ||  
  
sarvasaubhāgyajananīṃ sarvasaubhāgyasuṃdarīṃ |  
evaṃ dhyāyan mahādevī kadamvavana madhyagāṃ ||  
  
athavā pādādārabhya śiroṃtaṃ dhyāyet ||  
  
udyat sūrya sahasrābhāṃ vaṃdhūka kusumaprabhāṃ |  
javākusumasaṃkāśāṃ padmarāga samaprabhāṃ ||  
  
taḍitpuṃjanibhāṃ taptāṃ kāṃcanābhāṃ pareśvarīṃ |  
raktotpaladalākāra pādapallavarājitāṃ ||  
  
p. 194a)  
  
anarghya ratnaracita maṃjīra caraṇadvayāṃ |  
pādāṃgulīyakakṣipta ratnatejo virājitāṃ ||  
  
kadalī lalitastaṃbha sukumāra urudvayāṃ |  
nitaṃva viṃva vilasadraktavastra pariskṛtāṃ ||  
  
mekhalāvaddhamāṇikya kiṃkiṇī nādavibhramāṃ |  
arakṣamadhyamā nimnanābhīcchātodarīṃ parīṃ ||  
  
rāmarājīlato bhūtamahāphala ivānvitāṃ |  
saṃvṛtta niviḍottuṃga kucamaṇḍala rājitāṃ ||  
  
anarghya mauktika sphārahārābhārādharārjitāṃ |  
navaratnamayodīptagraiveya varabhūṣaṇāṃ ||  
  
śrutibhūṣā manohārī kapolasthala maṃjarī |  
udyadādityasaṃkāśātāṭaṃka sumukhaprabhāṃ ||  
  
pūrṇacaṃdramukha prakṣavadanāṃbhojalohitāṃ |  
sphuranmadanakodaṇḍa subhravāṃ padmalocanāṃ ||  
  
lalāṭe paṭṭasaṃrājasadratna latikāṃkitāṃ |  
muktāmāṇikya ghaṭita mukuṭasthala kiṃkiṇīṃ ||  
  
sphuraccaṃdrakalārājanmukuṭāṃ locanatrayāṃ |  
pravālavallī vilasadvāhuvallī catuṣṭayaṃ ||  
  
ikṣuko daṇḍa puṣpeṣu pāśāṃkuśa catuṣṭayāṃ |  
sarvadevamayīmamvāṃ sarvasaubhāgyasuṃdarīṃ ||  
  
sarvatīrthamayīṃ devīṃ sarvadevasvarūpiṇīṃ |  
sarvaśāstramayīṃ nityā sarvāmara namaskṛtāṃ ||  
  
sarvāmnāyamayīṃ devīṃ sarvāya tanasevitāṃ |  
sarvānaṃdamayīṃ jñānamātṛkāṃ siddhidāṃ parāṃ ||  
  
athāvāhanamaṃtra trikhaṃḍā mudrevāha ||  
  
mahāpadmavanāṃtasthe kāraṇānaṃda vigrahe |  
sarvabhūtahite mātarehyehi parameśvarī ||  
  
pūrvokta yonimudrāyā pṛthak khaṇḍatrayaṃ kuru |  
aṃguṣṭābhyāṃ kaniṣṭābhyāṃ madhyamābhyāṃ kareṇa tu ||  
  
trikhaṇḍanāma mudreyaṃ tripurāhvānakarmaṇi |  
vahannāḍīpuṭadvāre nāgatāṃ ciṃtayet tataḥ ||  
  
kāmeśvara śivasyāṃke sthāpayet kulasuṃdari |  
vidyāyāhvānarūpiṇyā mudrayā ca trikhaṃḍayā ||  
  
saṃsthitāṃ ciṃtayet tatra śrīpīṭhāṃ tannivāsinīṃ |  
mudrāḥ saṃdarśayeddevī tarpaṇaistu tridhā yajet ||  
  
sāṃgaṃ saṃkalpayeddeha devyāstu parameśvarī |  
gaṃdhapuṣpākṣatādīni devyaiḥ samyak nivedayet ||  
  
upacāraiḥ ṣoḍaśabhiḥ saṃpūjya paradevatāṃ |  
rarpaṇāni punardadyāt trivāraṃ mūlavidyayā ||  
  
p. 194b)  
  
etasmin samaye devī tithi nityāḥ samarcayet ||  
  
kāmeśvaryādikā nityā vicitrāṃtā maheśvarī |  
pratipatyaurṇamāsyāṃtaṃ tithirūpāḥ prapūjayet ||  
  
vibhāvya ca mahānnyāsamagradakṣottaraṃ kramāt |  
rekhā suvilikhet tatra paṃcapaṃca krameṇa tu ||  
  
akārādikṣakārāṃtaṃ dakṣiṇāsyāṃ viciṃtayet |  
tataḥ svapūrvarekhāyāṃ dīrghakarṇā vipaṃcakaṃ ||  
  
vilikhyottara rekhāyāṃ śaktyādi vilikhet tataḥ |  
anusvārāṃta mātrāstu visargā ṣoḍaśīṃ yajet ||  
  
vāmāvartena deveśi nityā ṣoḍaśa kīrtitāḥ |  
pratipattithimārabhya paurṇamāsyaṃ tamadrije ||  
  
ekaikāṃ pūjayennityāṃ mahāsaubhāgyamāpnuyāt |  
kṛṣṇapakṣe maheśāni pūjayet tithimaṃḍale ||  
  
vicitrādyā varārohe yāvat kāmeśvarī bhavet |  
pūjanīyā vilomena krameṇāpi maheśvarī ||  
  
kalā ṣoḍaśa deveśi yāvaccaṃdrakalāḥ kramāt |  
sa saubhāgyaṃ mahādevī prāpnoti guruṇā sanāt ||  
  
kāmeśvaryādikā nityā pūjayitvā tataḥ kramāt |  
tithi nityā tridhā devī pūjayedbhāgya hetave ||  
  
punaḥ śrītripurānityāṃ yajet saubhāgya hetave ||  
  
etasmin samaye devi gurūn saṃpūjayedvudhaḥ |  
puṣpasaṃkoca yogena kathayāmitavānaghe ||  
  
raśmi vṛṃda * * * * (?) guruṇāṃ ca   
śatādhikaṃ |  
jñātvā saṃkocayet puṣpaṃ mamihāsiddhihānidā ||  
  
puṣpasaṃkocayennācenaṣṭaṃ dvādaśa saṃtatiṃ |  
saṃtatyā naṣṭarūpā ca na bhaveddevatā priye ||  
  
ata eva mahāpuṣpaḥ samyak saṃkucitaṃ priye |  
kāmarājākhya vidyāyā guruvastu samṛddhitā ||  
  
madhye prāk tryasra madhyepi gurupaṃktiṃ tridhā yajet |  
parākhyā nyūjayedādau parāpara vibhaktikān ||  
  
tataḥ parāndevadevi gurut saṃpūjayet priye |  
divyaughāstu parā siddhiḥ saptasaṃkhyā varānane ||  
  
ānandanātha śabdāṃtā vijñeyo vīravaṃdite |  
paraprakāśo deveśi tataḥ paraśivomataḥ ||  
  
parāśaktistathā devī kauleśvara iti priye |  
śuklā devī kuleśāna kāmeśvaryādikāḥ kramāt ||  
  
p. 195a)  
  
munisaṃkhyāstu guravaḥ parākhyā divyarūpiṇaḥ |  
bhogāḥ kiṃ nastu samayoḥ vedākhyā sahajāstathā ||  
  
parāparākhyāḥ siddhaughaṃ mānavaughaṃ śṛṇu priye |  
gagaṇo viśvakamalau madanābhuvanastathā ||  
  
līlasvātmamaye paścānnāga saṃkhyā tu mānavaḥ |  
aparā parameśāni akṣarāṇi yatā ime ||  
  
etat trayaṃ tu niyataṃ deśikānyaṃ hitāya ca |  
mayoddhataṃ maheśāni puṣpa saṃkucitaṃ priye ||  
  
mānavaughāṃtikaṃ paścāt svagurutritayaṃ yajet |  
parameṣṭhī guruḥ paścādguruḥ paramasaṃjñakaṃ ||  
  
svaguruśca maheśāni pūjayecca gurutrayaṃ |  
athavā mānavaughāṃte ekaṃ svagurumarcayet ||  
  
ayaṃ prakāraḥ kathitaḥ prakārāṃtaramucyate ||  
  
aṃtyaṃ sarvaprakārāṇāṃ mānavaughāstakaṃ tathā |  
guravo navasaṃkhyātā eva saṃkhyā bhavaṃti hi ||  
  
navacakreśvarī yasmāt tāvat puṣpaṃ prakāśayet |  
mānavaughe tadā devī daśasapta bhavaṃti hi ||  
  
paścāt saṃkocayet puṣpaṃ navamaṃ śrīguruṃ yajet ||  
  
ājñātta guruśiṣyāṇāṃ kathayāmitavānaghe |  
gurubhyo nama uccārya pādukābhyāṃ namo likhet ||  
  
guruṃ tu paramāṃte ca parameṣṭhyāṃtake tathā |  
eteṣāṃ pādukāṃstadvadācāryebhyo namo bhavet ||  
  
gurupaṃkti prapūjyātha svayaṃ śrītripurā bhavet |  
gurupaṃkti vihīnastu puruṣaḥ paṃktivarjitaḥ ||  
  
puṣpasaṃkocamārgeṇa mayā siddhiḥ kṛtā priye |  
kṛpayā parameśāni sādhakānāṃ hitāya ca ||  
  
gurukramaṃ prapūjyātha yajedāmnāya devatā |  
trailokyamohane cakre sarvāśā paripūrake ||  
  
sarvasaṃkṣobhake cakre pūrvāmnāyaṃ prapūjayet |  
sarvasaubhagyake cakre tathā sarvārthasādhake ||  
  
sarvarakṣākare cakre dakṣiṇāmnāyamarcayet |  
navacakreṣu deveśi kuveromnāyamarcayet ||  
  
vaiṃdavaḥ parameśāni madhye siṃhāsanaṃ yajet |  
anenaiva prakāreṇa pūjayecca parāṃvikāṃ ||  
  
śrīvidyā ca tathā lakṣmīrmahālakṣmīstathaiva ca |  
triśaktitvaritā caiva lakṣmīḥ paṃcaprakīrtitāṃ ||  
  
p. 195b)  
  
śrīvidyā ca paraṃ jyotirparānihvalaśāṃbhavī |  
ajapā mātṛkā ceti paṃcakoṣāḥ prakīrtitāḥ ||  
  
śrīvidyāpārijāteśī paṃcavāṇeśvarī tathā |  
trikūṭā paṃcavāṇeśī paṃcakalpalatāḥ smṛtāḥ ||  
  
śrīvidyā mūlapīṭheśī sudhā śrīramṛteśvarī |  
siddhi lakṣmīti vikhyātā paṃcakāmadughāsmṛtāḥ ||  
  
śrīvidyā annapūrṇā ca mātaṃgī bhuvaneśvarī |  
vārāhīṃ ca mahādevī paṃcaratnāḥ prakīrtitāḥ ||  
  
śrīvidyāpūjanasthāne cakrarājo maheśvarī |  
mahālakṣmīśvarī vṛṃdamaṇḍitāsanasaṃsthitā ||  
  
sarvasaubhāgyajananī śrīvidyā pūjayāmi ca |  
ityuccārya paraṃ jyotiḥ koṇāśca pūjayet sudhīḥ ||  
  
anenaiva prakāreṇa pūjayet paṃcapaścikāṃ ||  
  
atha krameṇāsāṃ maṃtrānāha ||  
  
mūlavidyā maheśāni śrīvidyāḥ parikīrtitā ||  
  
vāruṇāṃtaṃ vahnisaṃsthaṃ viṃdunāda samanvitāṃ |  
lakṣmī devyai padaṃ proktā lakṣmī vījamudāhṛtaṃ ||  
  
praṇavaṃ pūrvamuccārya hrīmātmaka samarcayet |  
śrīpuṭaṃ cānu kamalekamalāya prasīda tu ||  
  
lāya madhye gatāṃ bhūmiṃ rudrasthāne niyojayet |  
prasīda yugalaṃ dadyācchrīvījaṃ bhuvaneśvarīṃ ||  
  
śriyo vījāṃ tato dadyānmahālakṣmī vahṛnmanaḥ |  
saptaviṃśati varṇānnā mahālakṣmī manurmataḥ ||  
  
śrīvījaṃ ca parāvījaṃ kāmavījaṃ samālikhet |  
iyaṃ triśaktirdeveśi triṣu lokeṣu durlabhā ||  
  
caṃdreṇa sādaraṃ lakṣmī devī dīrghākṣi maṇḍitāṃ |  
viṣṇukūleśvarī vidyā prasaṃgāt kathitāpriye ||  
  
trivījaṃ ca parāvījaṃ sakāmi tripuṭoditā |  
paṃcakāmeśvarī vidyāvāṇābhyāse samīritā ||  
  
vāgbhavaṃ vāmanetraṃ ca dhruvāṃtaṃ viṃdusaṃyutaṃ |  
mūlapīṭheśvarī vidyā suguptā kathitā mayā ||  
  
parāvījaṃ tu śrīvījaṃ valemānmakamakṣaraṃ |  
rājyaderājyalakṣmīti caṃdraḥ sargavibhūṣitaḥ ||  
  
vilomanādyavījāni sudhāḥ śrīsampramāśitā |  
vāgbhavaṃ bhuvaneśānīṃ śrīvījaṃ tadanaṃtaraṃ ||  
  
p. 196a)  
  
vipattadādi khaphare nityavastu samālikhet |  
viyattadādikāṃtaṃ ca phromityeva manurmataḥ ||  
  
cavarga tṛtīyaturyaṃ māyārephendu saṃyutaṃ |  
mahāmakhaṃ samuddhṛtya saṃkarṣaṇi padaṃ likhet ||  
  
kāli mahādiruktvā ca vipadiṃduḥ samanvitāṃ |  
māyāvījaṃ ca kathitaṃ siddhilakṣmyāḥ mahāmanuṃ ||  
  
annapūrṇā ca deveśi uttarāmnīya kīrtitā |  
mātaṅginyai dviṭhāṃtaṃ ca vāṅmāyāḥ śrīpuṭāṃ likhet ||  
  
iyamātaṅginīṃ vidyā dvādaśārṇā samīritā |  
viyadagni samāyuktaṃ vāmanetreṃdu bhūṣitāṃ ||  
  
bhuvaneśī maheśāntidurlabhā bhuvanatrayaṃ ||  
  
vāṅmāyāṃ pūrvamuddhṛtya saṃvuddhyā bhagavatyapi |  
vārtāli deśavārāhi yugmavārāhi mukhyati ||  
  
aṃdheaṃdhini naśyaṃti ruṃdherudhini tatparaṃ |  
jaṃbhejaṃbhini nahyaṃtaṃ mohemohini na hṛtaṃ ||  
  
staṃbhestaṃbhini hṛdyuktaṃ mamukaṃ staṃbhayedvayaṃ |  
sarvaduṣṭa praduṣṭānāṃ sarveṣāṃ sarvamuddharet ||  
  
jihvāstaṃbhaṃ kurudvaṃdvaṃ śīghravaśyaṃ kuru dvayaṃ |  
vāgluṇṭha trayaviṃduṃ ca maṃtraṃ pāvakavallabhā ||  
  
mahāvidyā mahākhyātā sarvataṃtreṣugopitā ||  
  
śrīvidyāpūjane sthāne cakrarāje maheśvarī |  
mahākāmeśvarī vṛṃdamaṇḍitāsanaṃ saṃsthitāṃ ||  
  
sarvasaubhāgyajananī pādukāṃ pūjayāmi ca |  
ityuccārya paraṃ jyotiḥ koṣāṃtaṃ pūjayet sudhīḥ ||  
  
anenaiva prakāreṇa pūjayet paṃcapaṃcikāṃ ||  
  
śaivaṃ tu darśanaṃ devīvaiṃdaveṣu prapūjayet |  
parito darśanaṃ śāktaṃ cakrasya parameśvarī ||  
  
śauraṃ tu darśanaṃ devi bhūviṃve prathame priye |  
śivasya vāmato devī vaiṣṇavaṃ darśanaṃ yajet ||  
  
sṛṣṭicakre bhavet sūryadarśanaṃ kamalekṣaṇe |  
sthiti cakre ca saṃpūjyavauddha darśanamuttamaṃ ||  
  
evaṃ saṃpūjya sakalaṃ śrīvidyāṃ parito yajet |  
tarpaṇāniṣu narddadyāt trivāraṃ tatvamudrayā ||  
  
sarvopacārairārādhya mudrāḥ saṃdarśayet kramāt ||  
  
athāṃgāvaraṇaṃ kuryācchī vidyāmanu saṃbhavaṃ |  
agnīśāsuravāyavyā madhye dikṣāṅga pūjanaṃ ||  
  
māyālakṣmīmayaṃ vījaṃ yugmāt pūrvakrameṇa tu |  
kathitaṃ yojayeddevī trayaṃ vā parameśvarī ||  
  
saṃpuṭa kramayogena cātha vā vīravaṃdite |  
saṃyojya pūjayet sarvāḥ kramādevaṃ varānane ||  
  
trailokyamohane cakre prakaṭāṃ yoginīṃ yajet ||  
  
sadyaḥ saṃtapta hemābhāḥ siddhayedaśasuṃdarī |  
sadyaḥ saṃtapta hemābhāḥ pāśāṃkuśadharā priye ||  
  
p. 196b)  
  
mahābhāṇḍīraratnānisuḥ suvarṇāṃkitā nidhiṃ |  
prayacchatyaḥ sādhakebhyaḥ padmahastāstu pūjayet ||  
  
siddhinīdhyānaṃ ||  
  
citrāṃvarā bhayakarāṃ caṃdrabhāsāṃ trilocanāṃ |  
aṇimādi mahāsiddhi manuṇāṃ ciṃtayecchive ||  
  
caturasre caturdvāre yoginyaḥ siddhidāyikāṃ |  
aṇimāṃ paścimedvāre dakṣakoṇe prapūjayet ||  
  
laghimāmuttaredevi paścime pūjayet tataḥ |  
pūrvadvāre tu mahimāmuttare pūjayecchive ||  
  
īśitvaṃ siddhiṃ deveśi dakṣiṇadvāri pūjayet |  
vaśitvaṃ siddhiṃ vāyavye tenaiva kramato jayet ||  
  
bhukti siddhiṃ tathāgneya tenaiva kramabhāvataḥ |  
icchāsiddhiṃ pūrvabhāge nair-ṛtye ca prapūjayet ||  
  
prāptiḥ siddhiḥ sarvakāmā siddhidā parameśvarī |  
adhorddhva kramayogena jñātavyā suravaṃdite ||  
  
brāhmī māheśvarī caiva tatheṃdrāṇī tṛtīyake |  
kaumārī vaiṣṇavī caiva ṣaṣṭī vārāhikā bhavet ||  
  
cāmuṇḍā ca mahālakṣmīrapareṇa ca bhāgataḥ ||  
  
brahmāṇyādyāstu tatraiva yaṣṭavyāḥ kramaśaḥ priye |  
brahmāṇī pītavarṇā ca caturbhiḥ śobhitāmukhaiḥ ||  
  
varadābhayahastā ca pustakākṣara satkarā |  
māheśī śvetavarṇā ca trinetrā sūtradhāriṇī ||  
  
kapālamālāṃ paraśuṃ dadhānāpāṇibhiḥ priye |  
kaumārī raktavarṇā ca śaktitomaradhāriṇī ||  
  
varadābhayahastā ca dhyātavyā parameśvarī |  
vaiṣṇavī śyāmavarṇā ca śaṃkhacakragadābjakān ||  
  
hastapadmaiśca vibhrāṇā divyabhūṣaṇabhūṣitā |  
vārāhī śyāmalachāyā kolavaktra samujvalā ||  
  
halaṃ ca muśalaṃ khaḍgaṃ phetakaṃ dadhatīṃ karaiḥ |  
aindrī tu śyāmavarṇā ca raktotpalalasatkarā ||  
  
cāmuṇḍā kṛṣṇavarṇā ca śūlaṃ ḍamarukaṃ tathā |  
khaḍgaṃ vetālakaṃ caiva dadhānā dakṣiṇairbhujaiḥ ||  
  
mahālakṣmī tu pītābhā padmadarpaṇameva ca |  
mātuluṃga phalaṃ caiva dadhāṃ parameva ca ||  
  
paścimādi krameṇaiva prakaṭāścaturasrake ||  
  
p. 197a)  
  
kṣobhaṇā drāvaṇākarṣa vaśyonmāda mahāṃkuśā |  
khecarī vīrayonyaśca trikhaṃḍā cakramād yajet ||  
  
vāmāvarteṇa saṃpūjya vāyavyādiṣu pūrvavat |  
etāṃ saṃpūjyadeveśīṃ tripurāṃ pūjayet parāṃ ||  
  
aṇimāsiddhipurataḥ sarvakāmārthasādhakīṃ |  
sarvasaṃkṣobhaṇīṃ mudrāṃ darśayet kamalālaye ||  
  
sarvāsāpūrakaṃ cakraṃ guhya yoninyadhisthitāṃ |  
ṣoḍaśāraṃ tato devī pūjayet kāryasiddhaye ||  
  
kābhākarṣaṇikā devī vuddhyākarṣaṇa rūpiṇī |  
ahaṃkārākarṣaṇī ca śabdākarṣaṇarūpiṇī ||  
  
sparśākarṣaṇa rūpā ca rūpākarṣaṇarūpiṇī |  
rasākarṣaṇa rūpā ca gaṃdhākarṣaṇarūpiṇī ||  
  
ciṃtākarṣaṇarūpā ca dhairyākarṣaṇarūpiṇī |  
smṛtvākarṣaṇarūpā ca nāmākarṣaṇarūpiṇī ||  
  
paścimādi krameṇaiva ṣoḍaśāre svarānvitā |  
etā nityā kalādevi caṃdramaṇḍalamadhyagāḥ ||  
  
svaralagnāḥ smarennityāṃ smare pīyūṣavarṣiṇī |  
pāśāṃkuśa sudhāpūrṇa kāśmīraghaṭadānadā ||  
  
cakreśvarīṃ yajeddevīṃ tripureśīṃ samṛddhidāṃ |  
kāmākarṣaṇarūpāyāpurataḥ pūrayet priye ||  
  
sarvavidrāviṇī mudrāṃ darśayitvā nivedayet ||  
  
sarvasaṃkṣobhave cakre yajedguptatarāṃ vudheḥ |  
anaṃga kusumāṃ prācyāṃ ka vargeṇa prapūjayet ||  
  
dakṣiṇe ca cavargeṇa tathā cānaṃga mekhalāṃ |  
anaṃgamadanāṃ paścāt ṭavargeṇa ca paścime ||  
  
tavargeṇottare paścādanaṃgamadanāturāṃ |  
vahnikoṇeṅga rekhāṃ ca pavargeṇa prapūjayet ||  
  
rākṣasenaṅgavegāṃ ca yavargeṇa prapūjayet |  
vāyavye tu śavargeṇa tathānaṃgāṃkuśāṃ yajet ||  
  
aiśānyāṃ lakṣavargeṇa saṃpūjyānaṃgamālinī |  
deviguptatarā etā vaṃdhūka kusumaprabhā ||  
  
pāśāṃkuśanālanīlotpalakarāṃ smaret ||  
  
cakreśvarī tato devī yajet tripurasuṃdarīṃ |  
anaṃgakusumādye tu sarvasāmrājyadāyinīṃ ||  
  
sarvākarṣaṇa mudrāṃ ca darśayet muravaṃdite ||  
  
cakrapūjyāṃ prapūjyātha caturthaṃ cakramarcayet |  
mahāsaubhāgyade cakre kaṭavarṇavirājite ||  
  
p. 197b)  
  
saṃpradāyākhyayoninyaḥ sarvābharaṇabhūṣitā |  
pāśāṃkuśaudarpaṇaṃ ca pānapātraṃ sudhāmayaṃ ||  
  
vitraṃtyaḥ sarvasubhagāḥ paścimādi vilohitaḥ |  
sarvasaṃkṣobhiṇī śaktiḥ sarvavidrāviṇī tathā ||  
  
sarvākarṣaṇa śaktiśca sarvāhladanakāriṇī |  
sarvasaṃmohanī śaktiḥ sarvastaṃbhanarūpiṇī ||  
  
sarvajaṃbhana śaktiśca sarvato vaśakāriṇī |  
sarvaraṃjana śaktiśca sarvātmā vaśakāriṇī ||  
  
sarvārthasādhakī śaktiḥ sarvasaṃpattirūpiṇī |  
sarvamaṃtramayī śaktiḥ sarvaduḥkha kṣayaṃkarī ||  
  
cakreśvarīṃ siddhidātrīṃ parāṃ traipuravāsinīṃ |  
yoginīṃ pūjayet tatra saṃpradāyamidāṃ parāṃ ||  
  
vaśyamudrāṃ pradarśyātha nivedya tadanaṃtaraṃ |  
sarvārthasādhake cakreṇa bhavarṇaviśobhite ||  
  
javākusumasaṃkāśa sphuranmaṇi vibhūṣitāḥ |  
mahāsaubhāgya gaṃbhīrāpīna vṛttaghanastanī ||  
  
ratnapeṭī viniḥkṣipta sādhake sitamānasaḥ |  
nānāratnamayāṃ divyā ca dadhatīrhasitānanāḥ ||  
  
pāśāṃkuśau ca dadhatīḥ saṃsmaret tatra yoginīḥ ||  
  
paścimādi vilomena pūjayet sarvasiddhidā |  
sarvasiddhipradā devī sarvasaṃpatpradā tathā ||  
  
sarvapriyakarī caiva sarvamaṃgalakāriṇī |  
sarvakāmapradā devī sarvaduḥkha vimocanī ||  
  
sarvamṛtyu praśamanī sarvavighna vināśinī |  
sarvāṃgasuṃdarī devī sarvasaubhāgyadāyinī ||  
  
paścimādi vilomena daśāre pūjayedimāḥ |  
sarvasiddhipradā devī purataḥ kramanāyikāṃ ||  
  
sarvasiddhipradāṃ devīṃ pūjayet tripurāṃ priye |  
sarvānmādini mudrāṃ ca darśayitvā nivedya ca ||  
  
sarvarak.ākare cakre makṣavarṇa virājite |  
paścimādi vilomena nigarbhayoginīṃ yajet ||  
  
udyadbhāsvat sahasrābhā muktālaṃkārabhūṣitāḥ |  
pāśaṭaṃkāyudha jñānamuktāvaradasatkarāḥ ||  
  
devyaḥ prapūjayedetā pathepsita phalapradā |  
sarvajñā sarvaśaktiśca sarvaiśvaryapradā tathā ||  
  
sarvajñānamayī devī sarvavyādhi vināśinī |  
sarvādhāra svarūpā ca sarvapāpaharā tathā ||  
   
p. 198a)  
  
sarvānaṃdamayī devi sarvarakṣā svarūpiṇī |  
sarvepsitapradā devyaḥ guhyā sarvārthasiddhidā ||  
  
paścimādi krameṇaiva pūjayet paktiyonike |  
sarvajñāpurato devī cakreśīṃ mālinīṃ yajet ||  
  
mahāṃkuśāṃ mahāmudrāṃ darśayitvā nivedya ca ||  
  
madhye cakre maheśāni yoginīṃ pūjayet priye |  
sarvarogahare cakre vasukoṇe sureśvarī ||  
  
sarvarogahare cakre vargāṣṭaka vijṛṃbhate |  
paścimādi vilomena rahasyā yoginīṃ yajet ||  
  
śrīkaṇṭhaparitodhastāddāḍimī kusumaprabhā |  
raktavastraparīdhānā raktagaṃdhānulepanā ||  
  
raktapuṣpākṣataiḥ samyak pūjayet sarvasiddhidā |  
nānābharaṇa gaṃbhīrāḥ paṃcavāṇa dhanurddharāḥ ||  
  
pustakaṃ varadānaṃ ca dadhatī varga saṃsthitā |  
vargāṣṭaka mahāvarṇā viṃdunādāṅkitāṃ likhet ||  
  
avargāṃte phalaṃ vakṣyā vāmakarṇeṃdu viṃdumān |  
devī vā devatā pūjyāveśinīnāma suṃdarī ||  
  
kavargāṃte kalayutāṃ parāṃ kāmeśvarīṃ likhet |  
ca vargāṃ tena vakṣyāḍhyaṃ vāmanetra śaśīśamaṃ ||  
  
anenamādinī pūjyā ṭhavargāṃte tataḥ paraṃ |  
vāyukṣmā vāmakarṇe tu viṃdumadvikalāṃ yajet ||  
  
tavargāṃtejakālakṣyā vāmākṣīṃdu kalātmakaṃ |  
aruṇāṃ pūjayeddevī pavargāṃtetha kathyate ||  
  
vyomavīja mahīnīra vāyucaṃdreśa bhūṣitaṃ |  
anena jayanī pujyāyavargāṃtetha likhyate ||  
  
sa rephakāra pavanapraṇavāṃ kena pūjayet |  
sarveśvarīṃ lavargāṃte kṣamavahnīśa viṃdumat ||  
  
anena kaulinīṃ devīṃ pūjayedaṣṭamīṃ vudhaḥ |  
aṣṭakāṃte maheśāni etāḥ vāgdevatā yajet ||  
  
paṃcavāṇān samuccārya kāmakāmeśvarīmayān |  
bhaṃjanākhyā maheśāni pūjayeccāpa devatāḥ ||  
  
dharmārthakaṃ kāmavīṇaṃ dvitīyaṃ tvathamātmakaṃ |  
kāmeśvaryā mohanākhyāṃ pūjayeccāpadevatāṃ ||  
  
dvitīyaṃ bhuvaneśāni pāśayugmaṃ vaśaṃkaraṃ |  
kāmeśasya ca kāmasyāstrailokyakarṣaṇaṃ priye ||  
  
aṃkuśaṃ ca samuccārya staṃbhanāya samuccaret |  
kāmeśvarasya kāmesyāścāṃkuśaṃ pūjayet kramāt ||  
  
p. 198b)  
  
ṣaḍaṃgāvaraṇādvāhye āyudhāṣṭakamarcayet |  
koṇatrayeṣu saṃpūjyāstrisraḥ kūṭātrayānvitāḥ ||  
  
paścimādi krameṇaiva caturdikṣu prapūjayet |  
kāmeśvarī rudraśaktimādyaḥ kūṭena cārcayet ||  
  
dvitīyena ca kūṭena rudrākhyāṃ śaktivaiṣṇavīṃ |  
dakṣakoṇe samabhyarcya tṛtīye naiva pūjayet ||  
  
bhagamālāṃ brahmaśaktimuttare viśvamātṛkāṃ |  
cakreśvarīmaṃ vikākhyāṃ kāmeśīṃ purato yajet ||  
  
vījamudrāṃ pradarśyātha cakrapūjāṃ nivedayet |  
kāmeśvarī śuklavarṇā śuklamālyānulepanā ||  
  
muktāsphurasphurabhūṣā nānābharaṇabhūṣitā |  
pustakaṃ cākṣa sūtraṃ ca vadanaṃ cābhaya kramāt ||  
  
dadhatī cāgrataḥ pūjyāḥ rudraśaktiḥ prakīrtitāḥ ||  
  
vajreśvarī kuṃkumā sphuradratnavibhūṣitā |  
vālārkavasanā nīlakarṇacuṃvitalocanā ||  
  
ikṣuko daṇḍapuṣpeṣu varadābhayaśobhitā |  
vajreśvarī dakṣabhāge viṣṇuśakti maheśvarī ||  
  
uttare bhagamālāṃ vā sadyaḥ saṃtapta hemabhā |  
anarghya ratnakhacitā bhūṣaṇā bhuvaneśvarī ||  
  
pāśāṃkuśa jñānamudrā varadā nadakalāṃvujā |  
brahmaśakti maheśāni tāpatraya nikṛṃtanī ||  
  
sarvānaṃdamaye cakre rājavaiṃdava saṃjñake |  
brahmarūpaṃ viṣṇurūpe sāṃbhavaṃ śṛṇusuṃdari ||  
  
parāpara rahasyākhyāṃ yoginīṃ tripurāṃ yajet |  
kūṭatrayaṃ samuccārya sarvavidyā svarūpakaṃ ||  
  
samasta devatā rūpaṃ vastuvastumayaṃ yajet |  
cakre samarpitāmeva mahātripurasuṃdarīṃ ||  
  
saṃpūjya pūjayet tatra parāpara rahasyagāṃ |  
upacāraiḥ samabhyarcya gaṃdhapuṣpākṣatādibhiḥ ||  
  
yoginīṃ siddhidāṃ nityāṃ bhogakāmārthasiddhaye |  
śrīvidyā ṣoḍaśārṇaṃ tu bhuktimukti phalapradāṃ ||  
  
samastacakra cakreśīṃ sarvāmnāya namaskṛtāṃ |  
sarvāmnāyeśvarī vidyālaṃkṛtā brahmarūpiṇīṃ ||  
  
upacāraiḥ samabhyarcya gaṃdhapuṣpākṣatādibhiḥ |  
tarpaṇāni punardadyāt trivāraṃ mūlavidyayā ||  
  
yonimudrāṃ pradarśyātha mudrāḥ saṃdarśayet kramāt |  
tripurā sphaṭikābhāsāmuktā ratnavibhūṣitā ||  
  
p. 199a)  
  
pustakaṃ cākṣamālāṃ ca kalaśaṃ padmamuttamaṃ |  
dadhatīṃ ciṃtayennityaṃ mahāpātakanāśinīṃ ||  
  
tripureśīṃ sarvarūpā suṃdarī kuṃkumaprabhā |  
sarvālaṃkāra saṃpannāṃ pustakaṃ cākṣamālikāṃ ||  
  
varadābhayau ca dadhatīṃ sāmarthyaṃ hasitānanā |  
anayā sadṛśī devī dhyeyā tripuravāsinī ||  
  
āraktalocanāṃ prāṃte mahāmadavighūrṇitāṃ |  
tripurā śrīmaheśāni pīnavṛttaghanastanīṃ ||  
  
udyadbhāsvat sahasrābhāṃ divyālaṃkāramaṇḍitāṃ |  
pustakaṃ japamālāṃ ca varadā cā bhayaṃkaraiḥ ||  
  
dadhatī sakalānaṃdāmālinīṃ kathyatedhunā |  
iṃdragopaprabhādevī pāśāṃkuśa kapālinī ||  
  
mahābhītiharā samyak sādhakānāṃ kṣaṇādiyaṃ |  
siddhāṃ vā parameśānīṃ dhyāyed bhayavināśinīṃ ||  
  
saṃpatpradā bhairavīvat mahāsiddhapradāyinīṃ |  
cakreṇa siddhisahitā prati cakrādhi devatā ||  
  
atigahvaramevedaṃ jñātvā cakraṃ samarcayet |  
pādukāṃ pūjayāmīti namaskārotha vā bhavet ||  
  
svāhā home tarpaṇe tu tarpayāmīti saṣmaret ||  
  
athavā raśmayaḥ sarvādevīrūpeṇa ciṃtayet |  
śrīcakre parameśāni svataṃtre svasvasannibhā ||  
  
gopitavyaṃ tvayā bhadre svayoniriva pārvatī |  
naivedyaṃ ṣaḍrasopetaṃ kāmadhenuḥ pavitrikaṃ ||  
  
datvā karpūrasahitaṃ tāṃbūlaṃ paraśaktaye |  
nitya homaṃ prakurvaṃti pūrvokta vidhinā priye ||  
  
pūrvavad validānaṃ ca dadyāt sarvasamṛddhaye |  
vaṭukāya maheśāni yoginībhyaśca vallabho ||  
  
gaṇeśaḥ kṣetrapālābhyāṃ pūrvavad valimutsṛjet |  
vāmabhāge tu tasyātha maṇḍalasyo parikṣipet ||  
  
ādhāraṃ pūjayet tatra valimannodakānvitaṃ |  
sakāraṇaṃ maṃtrayitvā sarvabhūta valiṃ haret ||  
  
ṣoḍaśārṇena manunā trivāraṃ vīravaṃdite |  
tāraṃ ca bhuvaneśāni sarvavighnapadaṃ tataḥ ||  
  
kṛtyaḥ sarva ca bhūtebhyo hū&kāraṃ vahnivallabhāṃ |  
samuccārya valiṃ dadyānmudrayā tatva saṃjñayā ||  
  
valipaṃcakamākhyātaṃ sadārakṣākaraṃ paraṃ |  
yathāśakti japaṃ kuryāt stutiṃ ca parameśvarī ||  
  
p. 199b)  
  
atha makaraṃda stotraṃ ||  
  
śrīvīje nādaviṃdu dvitayaśaśikalā kālarūpasvarūpemātarmedehi vṛddhiṃ   
jahijahi jaḍatāṃtrā himāṃdīnanāthe |  
ajñānadhvāṃtanāśakṣamavirucirasatprollasatpādapadmabrahmeśādyaiḥ   
sureṃdraiḥ suragaṇavivute śaṃbhukāṃte namāmi ||  
  
lajjāvījasvarūpā trijagati varade krīḍayā saṃsthitāyātāṃ nityaṃ śaṃbhu śaktiṃ   
tribhuvanajananīṃ pālayaṃtīṃ jagacca |  
saṃsārādyāṃ nidānāṃ sakalaguṇamayīṃ saccidānaṃdarūpāṃ tejorūpāṃ   
trinetrāṃ tribhuvana timirājñānahaṃtrīṃ namāmi ||  
  
klīṃ vīje kāmarājyaṃ dhṛta kusuṃmadhanurvāṇa pāśāṃkuśāḍhyāṃ vaṃde   
bhāsvat svarūpe ravinibhavapuṣo mohayaṃtīṃ trilokān |  
kīcīmaṃjīrahārāṃgadamukuṭalasatsvarṇamāṇikyabhūṣairbhāsvaṃtīmiṃdu-  
  
वाणीवीजस्वरूपे त्रिभुवन जडताध्वान्त विध्वंसिनी त्वं त्वं शब्द   
ब्रह्मरूपा श्रुतिरपि च सदागीयमाना त्वमेव ।  
मातर्भेदेहि वुद्धिं मम सदसि महाद्वन्द्व सङ्क्षोभकर्त्रीदात्री   
वाचस्पतेरप्यतिर्विविधपदं त्वत्पदाम्भोजमीडे ॥   
  
सौः शक्तिः कार्यजातौ घटपत विकृतौद्दृष्ट हेतौ सहायामाया   
केचिन्महत्वप्रभृति परिणतौ मूलभूता त्वमेव ।  
  
किञ्चिद्वाक्य प्रपञ्च भ्रममति निवृत्तौ हेतु भूतासिविद्या ।  
विद्याविभ्रान्त वृन्दक्षयगति जगतां मे निरे शुद्धभावं ॥  
  
ॐ मातस्ते नमोस्तु श्रुतिमथित गुरुत्र्यक्षर ब्रह्मरूपे मिथ्याज्ञानान्ध   
कूपे पतितमनुदिनं पाहिमामक्षहीनं ।  
मोहक्रोध प्रलोभ प्रथमगतिचयः शत्रुभिः पीड्यमानं   
पत्नीपुत्रादिभृत्यैर्नत विविधजनैः शृङ्खलाभिर्निवद्धं ॥  
  
ह्री&काराख्यः स्वरूपे मम दह दुरितं व्याधि दारिद्र्य वीजं   
मातस्त्वत्पादपद्मे हृदयपरिसरे प्रार्थये भक्तिरूपां ।  
त्वं वा नित्यं च लक्ष्मीस्त्वमसि गिरिसुता ब्रह्मविष्ण्वादिरूपा चिन्तन्नित्यं   
शरण्ये कृतमिह जननीत्वत् कटाक्षैक वृन्दैः ॥  
  
प्। २००अ)  
  
श्रीकारे श्रीस्वरूपे वितरमयि कृपां ध्यानयुक्सत्यरूपे स्वर्णं माणिक्य   
रत्नादिकधनमखिलं त्वत्पदार्चा सुयोग्यं ।  
विद्यां त्वं देहि मोक्षं भवभव दहनैर्देवि दन्दह्यमानं योगीन्द्रैः   
सेव्यमानैरमृतरुचिवयैर्मोक्षयत्वं च दीनं ॥  
  
कामोयोनिश्चतुर्थः स्वरदशपतितेर्भौवनेशिं च वीजं तावद्वर्णावलित्वं   
न तज न वरदेत्वत्पदे बक्तिमीडे ।  
त्वत्पादाम्भोजयुग्मं हृदयसरसिजे सन्निधायैक चिन्ताध्यायन्तः   
कर्मवन्धां द्विगतकलिमलामुक्तवन्तो मुनीन्द्राः ॥  
  
ब्रह्मेन्दुः कामदेवो वियदमरगुरुर्भौवनेशाख्यवीजं तावद्वर्णः   
स्वरूपैर्घटित तनुलतान्त्वं प्रपन्नोस्मिमातः ।  
विष्णुर्ब्रह्मेक्षमूर्द्ध्नि मणिमुकुटरुचिः   
प्रोल्लसत्यादपद्मेयोगीन्द्रैर्धैर्यमानं प्रपदन खचयद्योतविद्योतमाने ॥  
  
इन्दुः कामः सुरेशौ विपदनलयुतं वामनेत्रार्द्ध चन्द्रैर्युक्तं   
यद्वीजमेतत्तदपि तव वपुः सच्चिदानन्दरूपं ।  
वालात्वं भैरवीत्वं त्रिभुवन जननीतारिणी नीलवाणीत्वं गौरीत्वं च काली   
सकलगुणमयीत्वं महामोक्षदात्री ॥  
  
सौङ्कारे वीरराजे त्रिभुवनज्ञनिते शक्तिराद्या त्वमेवत्वं युक्तः   
शम्भुरेषः प्रभवति चलितुं त्वां विनाजाड्यवान्सः ।  
ब्रह्माविष्णुः कपर्दी जननी तव कृपालेश मात्राच्छशीरान् गृह्नन्तः   
सृष्टिरक्षा प्रलयमविरतं चक्रिरेत्वत्पदस्था ॥  
  
ऐं वीजं वाग्भवाख्यं त्वमिह जडमति ध्वान्त चन्द्रप्रकाशं मातः   
कारुण्य धारामृतकलिं तदृशा रक्षमां नाथहीनं ।  
मोह्यन्ते मोहितास्ते तव जननि महामाययावद्धचित्ता ।  
कारुण्यं प्रार्थयन्तस्तवपदयुगलज्ञानवन्तो मुनीन्द्राः ॥  
  
क्ली&कारं वीजरूपं तव सुदति मनुश्रेष्ठ मध्येप्रदेशे   
साक्षाद्ब्रह्मस्वरूपी मदनतनुरियं ब्रह्मणो मोहकर्त्री ।  
आज्ञान्तः स्मेरवक्त्राम्वुज कुहरलसत्साक्ष पीयूषधारावेदाः   
साङ्गादियन्ते तु हिनगिरिसुतेप्राप्त माहेन्द्ररूपे ॥  
  
ह्री&कारे कालरूपेत्वमिहशशिमुखीं ह्रीः स्वरूपात्वमेव ।  
त्वं क्षान्तिस्त्वं च कान्तिर्हरिहर कमलो भूतरूपा त्वमेव ॥  
  
प्। २००ब्)  
  
त्वं सिद्धिस्त्वं च ऋद्धिः स्मररिपु महिषीत्वं च सम्मोहयन्ती विद्यात्वं   
मुक्तिहेतुर्भव जलधिगतां दुःखहन्त्री त्वमेव ।  
श्रीवीजे श्रीकलाढ्ये मधुरिपुमनसा   
मध्यमध्याद्यभेद्यामातस्त्वदृष्टिलेशादमरपतिरसौ प्राप्तवान्स्वः   
पतित्वं ॥  
  
इत्येवं षोडशार्णः प्रथितमनुवरः स्वर्गमोक्षैःक हेतुः ।  
सिद्धेरष्टौ लभन्तेय इव मनुवरं सर्वदा चेद् भजन्ते ॥  
  
पूजयित्वा विधानेन महात्रिपुरसुन्दरीं ।  
इदं स्तोत्रं पठित्वा तु देवी सायुज्य माप्नुयात् ॥  
  
इति श्रीरुद्रयामलेमहातन्त्रे उमामहेश्वरसंवादे शिववक्त्रांवुजविनिर्गत   
श्रीमहात्रिपुरसुन्दरी मकरन्दाख्यस्तवः समाप्तः ॥   
  
अथ महात्रिपुरसुन्दरी कवचमाह ॥  
  
श्रीदेव्युवाच ॥  
  
भगवन् देवदेवेश लोकानुग्रहकारकः ।  
त्वत् प्रसादान् महादेव श्रुता मन्त्रास्त्वनेकधा ॥  
  
साधनं विविधं देवकीलकोद्धारणं तथा ।  
शापादिदूषणोद्धार श्रुतस्त्वत्तो मया प्रभो ॥  
  
राजराजेश्वरी देव्याः कवचं सूचितम्मपि ।  
श्रोतुमिच्छामि त्वत्तस्तत् कथयस्वमपि प्रभो ॥  
  
श्री ईश्वरोवाच ॥  
  
लक्षवार सहस्राणि वारितासि पुनः पुनः ।  
स्त्रीस्वभावान् महादेवि पृच्छसित्वं मयि प्रिये ॥  
  
अत्यन्तगुप्तकवचं सर्वकाम वरप्रदं ।  
प्रीतये तव देवेशि कथयामि शृणुष्व तत् ॥  
  
अस्य श्रीषोडशीविद्या कवचस्य ऋषिस्मृतः ।  
महादेवस्य प्रस्तारः पञ्छिश्छन्द उदाहृतं ॥  
  
राजराजेश्वरी देवी देवता परिकीर्तिताः ।  
सर्वार्थसाधने देवि विनियोगः प्रकीर्तितः ॥  
  
पूर्वेमां भैरवीपातु वाला मां पातु दक्षिणे ।  
नालिनी पश्चिमे पातु त्रासिनी तु उत्तरेव तु ॥  
  
ऊर्द्ध्वं पातु महादेवी महात्रिपुरसुन्दरी ।  
अधस्तात्पात्तु देवेशि पातालतलवासिनी ॥  
  
आधारे वाग्भवः पातु कामराजस्तथा हृदि ।  
भ्रामरः पातु सां नित्यं मस्तके सर्वकामदः ॥  
  
ब्रह्मरन्ध्रे सर्वगात्रे छिद्रस्थाने च सर्वदा ।  
महाविद्या भगवती पातु मां परमेश्वरी ॥  
  
प्। २०१अ)  
  
ऐ& क्ली& ललाटे मां पातु पायात् ॥  
  
ह्री& क्ली& व्लू& सश्वनेत्रयोः नासायां कर्णयोश्चैव द्रा& द्रे& द्री& चिवुके   
तथा ॥  
  
सौ&ः पातु गले हृदये मम सः ह्री& नाभिदेशके ।  
कल ह्री& क्ली& स्त्री& गुह्यदेशे स ह्री& पातु पादयोः ॥  
  
स ह्री& मां पातु सर्वत्र स क्ली& पातु मे सन्धिषु ।  
जलेस्थले तथाकाशे दिक्षु राजगृहे तथा ॥  
  
हू& खेमां त्वरिता पातु स ह्री& स क्ली& नमो भवं ।  
हंसश्च पायां महादेवि परं निष्कल देवताः ॥  
  
विजया मङ्गलादूती कल्याणी भगमालिनी ।  
ज्ञाना च मालिनी विद्या सर्वदा पातु मां शिवा ॥  
  
इत्येवं कवचं देवि देवानामपि दुर्लभं ।  
तव प्रीत्या मयाख्यातं गोपनीयं प्रयत्नतः ॥  
  
इदं रहस्यं परमं गुह्याद्गुह्यतरं प्रिये ।  
धन्यं यशस्य मायुष्यं भोगमोक्षप्रदं शुभं ॥  
  
दुःस्वप्ननाशनं पुंसां नरनारीवशङ्करं ।  
आकर्षणकरं देविस्तम्भोच्चाटकरं शिवे ॥  
  
इदं कवचम ज्ञात्वा राजराजेश्वरीं शिवां ।  
योऽर्चयेद्योगिनी वृन्दैः स भक्षो नात्र संशयः ॥  
  
न तस्य मन्त्रसिद्धिः स्यात् कदाचिदपि शाङ्करि ।  
इहलोके च दारिद्र्यं रोगदुःखभयानि च ॥  
  
परत्र नरके गत्वा पशुयोनि मवाप्नुयात् ।  
तस्मादेत सदाभ्यासादधिकारी भवेत् ततः ॥  
  
मद्वक्त्रनिर्गतमिदं कवचं सुपुण्यं पूजाविधेश्च पुरतो विधिना   
पठेद्यः ।  
सौभाग्यभोग ललितानि शुभानि भुक्त्वा देव्याः पदं भजति तत्पुनरन्तकाले ॥  
  
इति कुलान्त संहितायां श्रीमहात्रिपुरसुन्दरी षोडशीकवचं सम्पूर्णं ॥  
  
अथ त्रिपुरभैरवस्य मन्त्रमाह ॥  
  
मायालक्ष्मीस्तथा हंसः प्रासाद वीज एव च ।  
वह्निजायान्तको मन्त्रो भवेत् त्रिपुरभैरवः ॥  
  
षडङ्गं मूलमन्त्रेण वलि पूजादिके तथा ॥  
  
अथ ध्यानं ॥  
  
एकवक्त्रं त्रिनयनं चतुर्वाहुः समन्वितं ।  
दक्षिणेचाङ्कुशं खड्गं वामखेटकपाशकौ ॥  
  
धारयन्तं रक्तवर्णं वृषासनगतं विभुं ।  
ऊर्द्ध्वकेशं हादुहारं कपालमालयान्वितं ॥  
  
प्। २०१ब्)  
  
एवं विधं सरादेविध्याय त्रिपुरभैरवं ॥  
  
इति श्रीतन्त्रचिन्तामणौ श्रीविद्यानित्यार्चननिर्णयनामाषड्विंशतितमः   
प्रकाशः ॥ २६ ॥  
  
अथ त्रिपुरभैरव्याक्रमो लिख्यते ॥  
  
अथ पूजाविधिं वक्ष्ये सर्वतन्त्रेषु गोपितं ।  
देव्यास्त्रिपुरभैरव्या विशेष्ययन्निरूपितं ॥  
  
पीठं न्यासान्तं विधायन्सव्यादिन्यासं कुर्यात् ।  
ऋषिरस्य महेशानि दक्षिणामूर्तिरव्ययः ॥  
  
न्यसेच्छिरसि पूज्यत्वात् पङ्क्तिः छन्दोमुखे प्रिये ।  
देवता हृदये वालात्रिपुरा परमेश्वरी ॥  
  
वीजं वाग्भवमित्युक्तं शक्तिस्तार्तीय मूहयेत् ।  
नाभेराचरणं न्यस्य गलादानाभि चापरं ॥  
  
मूर्धादि गलपर्यतं त्र्यक्षरं विन्यसेत् क्रमात् ॥  
  
अथ विद्यान्यासः ॥  
  
विद्यान्यासं ततः कुर्यात्रिभिर्वीजैः क्रमाच्छिवे ।  
करयोर्विन्यसेदादौ मणिवन्धे तलेग्रके ॥  
  
दक्षवामे च विन्यस्य कुक्षु कूर्परपाणिषु ।  
पुनर्दक्षे तु वामे तु पादयोश्च तथा न्यसेत् ॥  
  
नादान्ते हृदयलिङ्गे न्यसेद्देवि ततः परं ।  
एतेष्वङ्गेषु देवेशि संहारक्रमतो न्यसेत् ॥  
  
विद्यासृष्ठि क्रमेणैव जानीहि परमेश्वरि ।  
नवयोन्यात्मकन्यास कुर्याद् वीजैस्त्रिभिस्ततः ॥  
  
श्रीविद्यायाः क्रमेणैव पूर्वमेव समीरितं ॥  
  
अथ रभ्यादिन्यासः ॥  
  
मूलेरतिं हृदि प्रीतिं भ्रुवोर्मध्य मनोभवां ।  
वालावीजैस्त्रिभिर्न्यस्येत् स्थानेष्वेषु विलोमतः ॥  
  
अमृतेशिञ्चयोगेशीं विश्वयोनिं क्रमादिमाः ।  
विलोमवीजैर्विन्यस्य मूर्तिन्यासमथाचरेत् ॥  
  
प्रविन्यसेत् पथा पूर्वं भृगुवामाग्नि संयुतं ।  
सद्यादि पञ्चहस्वाद्यं वीजन्यासे प्रकीर्तितं ॥  
  
अथ वाणन्यासः ॥  
  
पञ्चवाणां क्रमेणैव कराङ्गुलिषु विन्यसेत् ।  
अङ्गुष्टादि कनिष्टान्तं क्रमेण परमेश्वरि ॥  
  
ततस्तेषु च स्थानेषु न्यसेत् कामान्यथा क्रमं ॥  
  
अथ कराङ्गन्यासः ॥  
  
षड्दीर्घयुक्तेनाद्येनं वीजेनाङ्ग क्रिया मता ।  
मूर्द्ध्नि पादे तथा वक्त्रे गुह्ये हृदय पङ्कजे ॥  
  
थान्त द्वयं समालिख्य वह्निसंस्थे क्रमेण हि ।  
मुखवृत्तेन नेत्रेण वामेन परिमण्डितं ॥  
  
प्। २०२अ)  
  
वाणद्वयमिदं प्रोक्तं मादनं भूमिसंस्थितं ।  
चतुर्थस्वरविन्द्वाद्यनादरूपं वरानने ॥  
  
कान्तं शक्रसमारूढं वामकर्ण विभूषित ।  
विन्दुनाद समायुक्तं सर्गवान् चन्द्रमा प्रिये ॥  
  
पञ्चवाण महेशानि नामानि शृणु पार्वति ।  
द्रावणो क्षोभनो देवि वश्याकर्षण सञ्ज्ञकौ ॥  
  
तथान्मादः क्रमेणैव नामानि परमेश्वरि ।  
द्रामाद्यां द्राविणीं मूर्द्ध्नि द्रीमाद्यां क्षोभिनीं पदे ॥  
  
क्ली& वशीकरणीं वक्त्रे गुह्ये हू& वीजपूर्विकां ।  
आकर्षणीह्यदि पुनः सर्गान्त भृगु संस्थितां ॥  
  
सम्मोहिनीं क्रमादेवं वाणन्यासोयमीरितः ।  
परावीजं मध्यवाणं वाग्भवं परमेश्वरि ॥  
  
हू& वीजं क्रमात् प्रिये ॥  
  
पञ्चकामा इमे देविनामानि शृणु वल्लभे ।  
काममन्मथ कन्दर्प्य मकरं ध्वजसञ्ज्ञकाः ॥  
  
मीनकेतु महेशानि पञ्चमः परिकल्पिताः ॥  
  
अथ सुभगादिन्यासः ॥  
  
भालभ्रूमध्य वदने लंविका कण्ठहृत्सुन ।  
नाभ्यधिष्टानयोः पञ्चताराद्या सुभगादिकाः ॥  
  
वाक्कामवीजं व्रू& स्त्री& सस्ताराः पञ्चोदितास्त्वमी ॥  
  
अथ भूषणं न्यासः ॥  
  
न्यसेच्छिरसि भालभ्रुकर्णाक्षि युगवोनपि ।  
गडयोराष्टर्यो दन्तपङ्क्त्योरास्येन्यसेत्स्वरान् ॥  
  
चिवुके च गले कण्ठे पार्श्वयोस्तन युग्मके ।  
दोर्मूलयोः कूर्परयोः पारोपास्तत्पृष्ट देशयोः ॥  
  
नाभौ गुह्ये पुनर्श्चोवोजन्वोर्वैजङ्घयोस्ततः ।  
स्फिचोः मत्तलयोः पश्रात् चरणाङ्गुष्ठ पृष्टयोः ॥  
  
कादिरां नान्यसेत्त्वर्णान् स्थलेष्वेषु समाहितः ।  
काञ्च्याग्रैवेयके पश्चात् कटके हृदिगूह्यके ॥  
  
कर्णयोर्गण्डयोमोलौलवशक्षलषान्हसौ ।  
अष्टाविम्मान् प्रविन्यस्येदेवं देशिक सप्तमः ॥  
  
अथ ध्यानं ॥  
  
ॐ उद्यद्भानु सहस्रकान्तिमरुणक्षौमां शिरामालिकां   
रक्तालिप्तपयोधरां जपवण्टी विद्यामभीतिवरम् ॥  
  
हस्ताक्षैर्दधन्ती त्रिनेत्रविलसद्वक्त्रारविदश्रियं ।  
देवीवह्न हिमांशु रत्नमकुटां वन्दे समं दक्षिणां ॥  
  
योन्याख्या हृदिविख्याता त्रैलोक्यरक्षणा भवेत् ।  
त्रैलोक्यद्रावणन्नाम मुखस्थापरमेश्वरी ॥  
  
भ्रूमध्यस्था महेशानि त्रैलोक्याकर्षणी भवेत् ।  
ललाटस्था महेशानि त्रैलोक्यवशकारिणी ॥  
  
प्। २०२ब्)  
  
ब्रह्मरन्ध्रस्थिता सैव सर्वाह्लादकरीपरा ।  
पञ्चमुद्रामयी देवी योनिमुद्रा प्रदर्शयेत् ॥  
  
अथ पात्रादि संस्थापनविधाय यन्त्र विलिखेत् ।  
ततोन्तर्यजनं कृत्वा वाह्यपूजां समाचरेत् ॥  
  
तत्र प्राङ्मुख आसीनो यन्त्रोद्धारं प्रकल्पयेत् ।  
ईशानादग्नि पर्यन्तं ऋजुरेखां समालिखेत् ॥  
  
ईशादग्नेस्तदग्राभ्यां रेखे आकृष्य देशिकः ।  
एकीकृत्य च वारुण्यां शक्तिरेखा परा शिवे ॥  
  
त्रिकोणाकाररूपं तु शक्तिद्वयमिदं शिवे ।  
पूर्वशक्त्याग्र भावे तु मणियष्टिवदा लिखेत् ॥  
  
रेखां तु परमेशानि वायुराक्षस कोणगाम् ।  
सन्धिभेद क्रमेणैव तयोः शक्त्योस्ततः परां ॥  
  
रेखे आकृष्य कोणाभ्यां उदग्रान् पूर्वगां कुरु ।  
वह्निमण्डल मे तत् स्यात् पूर्वाग्रं सुरवन्दिते ॥  
  
नवद्योनि विशोभाढ्यं चक्रराजमिदं भवेत् ।  
एतद् वाहे तु संलेख्यं वृत्तं पूर्णेन्दु सन्निभं ॥  
  
तल्लग्नमष्टपत्रं तु रस्रं लिखेच्छिवे ।  
चतुर्द्वार विशोभाढ्यं सर्वानन्दकरं सदा ॥  
  
विलिख्य पूजयेद् यन्त्र हेमरूप्यादि पट्टके ।  
भूमौ चन्दनपीठेषु कुङ्कुमा गुरुचन्दनैः ॥  
  
सिन्दूररजसा वापि कस्तूरी पुसृणादिभिः ।  
सुवर्णरत्न लेखन्या कल्पितं मृण्मये यथा ॥  
  
विलिख्य यन्त्रं देवेशि पूजा द्रव्याणि साधयेत् ॥  
  
अथ आध्वार शक्त्यादि ह्री& ज्ञानात्मने नमः ॥  
  
इत्यन्तं सम्पूज्य पूर्वादि केशरेषु मध्ये च इच्छादि नवशक्तिं यजेत् ॥  
  
इच्छाज्ञाना क्रिया चेति कामिनी कामदायिनी ।  
रतीप्रिया तथा नन्ता मदनोन्मादिनीति च ॥  
  
एता त्रिपुरभैरव्या पीठशक्तिः प्रकीर्तिता ।  
वाग्भवं लौहितंरायै श्रीकण्ठलोहितोनलः ॥  
  
दीर्घराव ऐ परापश्चादयरायै ह्रौ& पुन ।  
सदाशिव महाप्रेतं ङेन्तं पद्मामनं नमः ॥  
  
अनेन मजुनादद्यादासनं श्रीगुरुक्रम ।  
पूर्वमध्यम योनेश्चान्तराले पूजयेत् ततः ॥  
  
पञ्चभिः प्रणवैर्मूर्तिर्तस्यामावाह्य देवतां ।  
ततो वाक्शक्ति कमला हसख फ&ससौ पुनः ॥  
  
अथ मूलमन्त्रान्ते विन्दुमध्ये देव्यामूर्ति सङ्कल्प ॥  
  
प्। २०३अ)  
  
त्रिखण्डा मुद्रया पूर्ववद्देवीं ध्यात्वा चा वाह्य यथा शक्तरीत्या   
सर्वौपचारैराराध्यावरणार्चनमाचरेत् ॥  
  
तथा च ॥  
  
अभीशासुर वायव्य मध्यादिष्वङ्ग पूजनं ।  
उत्तरस्यां द्वयें देवी दक्षिणस्यां द्वयं तथा ॥  
  
अग्रे चैव क्रमेणैकं पञ्चवाणान् ततो यजेत् ।  
पञ्चकामांस्तथादेवि वाणद्यत् परिपूजयेत् ॥  
  
मध्ये योनि त्रिकोणेषु तेनैव क्रमयोगतं ।  
वालावीज क्रमेणैव रतिः प्रीतिर्मनोभवा ॥  
  
ततोष्टयोनिषु पूर्वादि क्रमेण स्वमन्त्र पूर्विका शुभगाद्यष्ट शक्तयः ॥  
  
स्वमन्त्रान्ते महेशानि पूजनीयाष्ट योनिषु ।  
शुभगा च भगा चेति तथा च भगसर्पिणी ॥  
  
भगमालिन्यनङ्गा च अनङ्गकुसुमा तथा ।  
अनङ्गरेखा चानङ्गमदना परिकीर्तिताः ॥  
  
ततोष्टपत्रेषु पूर्वादि क्रमेण असिताङ्गादिभिः सहब्राह्म्याद्यष्टमातरः ॥  
  
मातरो भैरर्वाकस्थामद विभ्रम विह्वलाः ।  
अष्टपत्रेषु सम्पूज्या यथावत् कुसुमादिभिः ॥  
  
तद्वहिः चतुरस्रेषु इन्द्रादींस्तद्वहिः पुनः ।  
तेषा मन्त्राणि सम्पूज्य यथा शक्त्या जपं चरेत् ॥  
  
अथ भैरवि स्तोत्रं ॥  
  
रक्तत्पानया श्रीत्रिपुरेस्तोष्यन्तीष्ट फलाप्तये ।  
यया व्रतन्तितां लक्ष्मीं मनुजाः सुरपूजितां ॥  
  
ब्रह्मादयस्तुति शतैरपि सूक्ष्मरूपां जानन्ति नैव जगदादिमनादिमूर्ति ।  
तस्मात् द्वयं कुच नतान्तर कुङ्कुमाभां स्तूलांस्तुभः   
सकलवाङ्मयमातृभूतां ॥  
  
सद्यः समुद्यत सहस्र दिवाकराभां विद्याक्षसूत्रवरदाभय चिह्नहस्तां ।  
नेत्रोत्पलैस्त्रिभिरलङ्कृत चक्र पद्मान्त्वान्तारहाररुचिरात्रिम्पुरेभजामि ॥  
  
सिन्दूरपूररुचिरं कुचभार नमूं जन्मान्तरे सुकृत पुण्यफलैकगम्य ।  
अन्योन्यभेदकलहाकुलमानसास्ते जानन्ति किं जडधियस्तवरूपमम्व ॥  
  
स्थूलां वदन्ति मुनयः श्रुतयोगृणन्ति सूक्ष्मां वदन्ति वचसामधि वा   
समन्ये ।  
त्वां मूलमाहुर परे जगतां भवानिमत्यामहेवयमपारकृपांवुराशिं   
॥  
  
चन्द्रावतं शकलतां शरविन्दु शुभ्रां पञ्चादशाक्षरमयीं   
हृदिभावयामि ।  
त्वां पुस्तकं जपवटीममृताढ्य कुम्भं व्याख्यां च   
हस्तकमलैर्दधती त्रिनेत्रां ॥  
  
प्। २०३ब्)  
  
शम्भुस्त्वमद्रितनया कलितार्द्धं भागो विष्णुस्त्वमेव   
कमलापरिवद्धदेहः ।  
पद्मोद्भवस्त्वमसि वागधिवास भूमिस्तेषां त्रिया च जगति त्रिपुरेत्वमेव ॥  
  
आश्रित्य वाग्भवभवांश्चतुरः परादीन् भारान् पदेष्व विहितान् समुदीरयन्ती ।  
कण्ठादिभिश्च करणैः परदेवतां त्वां मम्विमयीं हृदि कदापि न   
विस्मरामि ॥  
  
आकुञ्च्य वायुमवजित्य च वैरिषट्कः मालोक्यनिश्चलधियानिजनासिकाग्रं ।  
ध्यायन्ति मूर्द्ध्नि कलितेन्दु   
करावतंशन्त्वद्रूममम्वकृतिनस्तरुणार्कमित्रं ॥  
  
त्वं प्राप्यमन्मथ रिपोर्वपुरर्द्धभागं सृष्टिं करोषि जगतामिति   
वेदवादः ।  
सत्यं तदद्रितनयेजगदेकमातर्न्यचेदशेषजगतांस्थितिरेव न स्यात् ॥  
  
पूजांविधाय कुसुमैः सुरपादपानां पीठेतवाम्व कनकावलगह्वरेषु ।  
गायन्ति सिद्धवनिताः सहकिन्नरीभिरास्वादिता समरणारुण नेत्रपद्माः ॥  
  
द्विद्युद्विलास वपुषःश्चियमुद्वहन्तीः यान्ती सुवास भवनाच्छिव   
राजधानीं ।  
शम्भोश्च वक्त्र कमलानि विकाशयन्ती देवीं भजे हृदिपरामृतसिक्त   
गायत्रीं ॥  
  
आनन्त्यजन्मभवसम्भव संश्रुतीनां चैतन्य मात्र वपुर्यन्त   
वचाश्रयामि ।  
ब्रह्मेन्द्र विष्णुभिरुपासित पादपद्मां सौभाग्य जन्मवसतीं त्रिपुरे   
यथावत् ॥  
  
शब्दार्थभावित वनंसृजतीन्द्रुरूपायातद्विभर्ति पुनरर्क तनुः स्वशक्त्या   
।  
वह्न्यात्मिका हरति तत्सकलं युगान्तेतां शारदां मनसि जातु न विस्मरामि ॥  
  
नारायणीति नरकार्णवतारिणीति गौरीति खेदशमनीति सरस्वतीति ।  
ज्ञानप्रदेति नयनत्रयभूषितेतित्वामद्रिराजतनयेति वुधावदन्ति ॥  
  
येस्तुवन्ति जगन्मातः श्लोकैर्द्वादशभिः क्रमात् ॥  
  
त्वामनुप्राप्ययुस्ते पराङ्गतिं ॥  
  
इति भैरवीस्तवराजः समाप्तः ॥  
  
अथ त्रिपुरभैरवीकवचं ॥  
  
नमः त्रिपुरभैरव्यै ॥  
  
श्रीपार्वत्युवाच ॥  
  
देवदेव महादेव सर्वशास्त्र विशारद ।  
कृपां कुरु जगन्नाथ धर्मज्ञोसि महामते ॥  
  
सुन्दरीया पुराप्रोक्ता विद्या त्रिपुरपूर्विका ।  
तस्यां तु कवचं दिव्यं मह्यं कथय तत्वतः ॥  
  
प्। २०४अ)  
  
तस्यांस्तद्वचनं श्रुत्वा जगाद जगदीश्वरः ।  
अद्भुतं कवचं देव्याः सुन्दर्यादि विरुइपिवै ॥  
  
श्री-ईश्वर उवाच ॥  
  
कथयामि महाविद्या कवचं सर्वदुर्लभं ।  
शृणुष्वत्वं च विधिना श्रुत्वा गोप्यन्त्व पापि तत् ॥  
  
यस्याः प्रसादात् सकलं विभर्मि भुवनत्रयं ।  
न्यस्या सर्वं समुत्पन्नं यस्या मद्यापि तिष्टति ॥  
  
मातापिता जन्मान्या जगद्रक्षा स्वरूपिणी ।  
सिद्धिदात्री च सिद्धास्याद सिद्धा दुष्टजन्तुषु ॥  
  
स्वरूपिणी ।  
ककारः पातुमां देवी कामिनी कामदायिनी ॥  
  
ऐ&कारी पातुमां देवी मूलाधार स्वरूपिणी ।  
ईकारी पातुमां देवी रविसर्वस्तु स्वःप्रदा ॥  
  
लकारी पातुमां देवी इन्द्राणी वरवल्लभा ।  
ह्री&कारी पातुमां देवी सर्वत्र शम्भुसुन्दरी ॥  
  
एतैर्वर्णेर्महामायाणम्भवीपातु मस्तकं ।  
ककारे पातुमां देवी सर्वाणी हरगेहिनी ॥  
  
मकारे पातुमां देवि सर्वपाप प्रणाशिनीं ।  
ककारे पातुमां देवी कामरूपधरा सदा ॥  
  
ककारे पातुमां देवी शम्वरारि प्रिया सदा ।  
लकारी पातुमां देवी धराधरणि रूपधृक् ॥  
  
ह्री&कारी पातुमां देवी शङ्करार्द्ध शरिरिणी ।  
ऐतैर्वर्णैर्महामाया कामराज प्रियावतु ॥  
  
मकारी पातुमां देवी सावित्री सर्वदायिनी ।  
ककारी पातु सर्वत्र कलास्वर स्वरूपिणी ॥  
  
लकारी पातुमां देवी लक्ष्मीः सर्वसुलक्षणा ।  
ह्री&कारि पातु सर्वत्र देवी त्रिभुवनेश्वरी ॥  
  
एतैवर्णैर्महामाया पातु शक्तिस्वरूपिणी ।  
वाग्भवं मस्तकं पातु वदनं कामराजिका ॥  
  
शक्ति स्वरूपिणी पातु हृदयं मन्त्रसिद्धिदा ।  
सुन्दरी सर्वदा पातु सुन्दरी परिरक्षतु ॥  
  
रक्तवर्णा सदा पातु सन्दरी सर्वदायिनी ।  
नानालङ्कार संयुक्ता सुन्दरी पातु सर्वदा ॥  
  
सर्वाङ्गसुन्दरी पातु सर्वत्र शिवदायिनी ।  
जगदाह्लाद जननी शम्भूरूपां च मां सदा ॥  
  
सर्वमन्त्रमयी पातु सर्वसौभाग्यदायिनी ।  
सर्वलक्ष्मीमयी देवी परमानन्ददायिनी ॥  
  
पातुमां सर्वदा देवी नानाशङ्खनिधिः शिवा ।  
ततः पद्मनिधिर्देवी सर्वाणी सर्वदायिनी ॥  
  
प्। २०४ब्)  
  
दक्षिणामूर्ति मां पातु ऋषिः सर्वत्र मस्तके ।  
पङ्क्ति छन्दः स्वरूपा तु सर्वसङ्क्षोभिणी सदा ॥  
  
सर्वसिद्धिप्रदा पातु सर्वाकर्षणकारिणी ।  
क्षोभिणी सर्वदा पातु वशिनी मां सदावतु ॥  
  
आकर्षिणी सदा पातु सम्मोहिनी सदावतु ।  
रतिर्देवी सदा पातु भगा मां सर्वदावतु ॥  
  
माहेश्वरी सदा पातु कौमारी सर्वदावतु ।  
सर्वाह्लादनकारीयां पातु सर्ववशङ्करी ॥  
  
क्षेमङ्करी सदा पतू सर्वाङ्गसुन्दरी सदा ।  
सर्वाङ्ग युवतिः पातु सर्वसौभाग्यदायिनी ॥  
  
वाग्देवी सर्वदा पातु * * * * (?) सदावतु ।  
वशिनी सर्वदा पातु महासिद्धिप्रदा सदा ॥  
  
सर्वविद्राविणी पातु गणनाथः सदावतु ।  
दुर्गादेवी सदा पातु वटुःका सर्वदावतु ॥  
  
क्षेत्रपालः सदा पातु पातु चाधारशक्तिका ।  
अनन्तः सर्वदा पातु वराहः सर्वदावतु ॥  
  
पृथिवी * (?) सदा पातु स्वर्णसिंहासनं तथा ।  
रक्तामृतं च सततं पातु मा सर्वकालतः ॥  
  
सुधार्णवः सदा पातु कल्पवृक्षः सदावतु ।  
मदनोद्यान सततं पातु मां सर्वसिद्धये ॥  
  
दिक्पालाः सर्वदा पातुं इन्द्राद्याः सकलास्तथा ।  
वाहनानि सदा पातु अस्त्राणि पातु सर्वदा ॥  
  
अस्त्राणि सर्वदा पातु योगिन्यः पातु सर्वदा ।  
सिद्धाः पातु सदा देवी सर्वसिद्धिप्रदावतु ॥  
  
सर्वाङ्गसुन्दरी देवी सर्वत्र सर्वदावतु ।  
आनन्दरूपिणी देवि नित्स्वरूपा चिदात्मका ॥  
  
सर्वाङ्गसुन्दरी पातु सुन्दरी भव सुन्दरी ।  
पृथग्देवालये घोरे सङ्कटे दुर्गमे गिरौ ॥  
  
अरण्ये प्रान्तरे वापि पातु मां सुन्दरी शिवा ।  
इदं कवचमित्युक्तं मन्त्रोद्धारश्च पार्वति ॥  
  
यः पठेत् प्रयतो भूत्वा त्रिसन्ध्यं नियतः शुचिः ।  
तस्य सर्वार्थसिद्धिः स्याद्यद्यन्मनसि वर्तते ॥  
  
गोचना कुङ्कुमेन रक्तचन्दन केन वा ।  
स्वयम्भू कुसुमैः शुक्लैर्भूमिपुत्रेशनैश्चरे ॥  
  
श्मशाने प्रान्तरे वापि शून्यागारे शिवालये ।  
सशक्त्या गुरुणा यन्त्रं पूजयित्वा कुमारिकाः ॥  
  
तन्मनुं पूजयित्वा च गुरुपङ्क्तिं विशेषतः ।  
पूजयित्वा यथा शक्त्यास्तुत्वा च विधिनामुनां ॥  
  
प्। २०५अ)  
  
धारयेद् गुरुणा यन्त्र पूजयित्वा कुमारिका ।  
  
तथैव च ॥  
  
देव्यै वलिं निवेद्याथ नरनार्जार सूकरैः ।  
न कुलैर्महिषैः पूजयित्वा विधानतः ॥  
  
धृत्वा सुवर्ण मध्यस्थं कण्ठे वा मस्तके भुजे ।  
सुतिथौ शुभनक्षत्रे सुर्यस्योदयने तथा ॥  
  
धारयित्वा च कवचं सर्वसिद्धिं लभेन्नर ।  
कवचस्य च माहात्म्यं नाहं वर्ष शतैरपि ॥  
  
शक्रोमि तु महेशानि वक्तुं तस्य फलं च यत् ।  
नास्ति चौरभयं तस्य न तत्र व्याधिपीडनं ॥  
  
न दुर्भिक्ष भयं तत्र न चापि पीडनं सदा ।  
विघ्न प्रशमने सर्वं सर्वव्याधि विनाशनं ॥  
  
सर्वरक्षाकरं तन्तोश्चतुर्वर्ग फलप्रदं ।  
यत्र तत्र न वक्तव्यं न दातव्यं कदाचनं ॥  
  
मन्त्र प्राप्य विधानेन पूजयेत् सनतं सुधी ।  
तत्रापि दुर्लभं मन्ये कवचं देवि रूपिणं ॥  
  
गुरोः प्रसादं मासाद्य विद्यां प्राप्य सुगोपितां ।  
तत्रापि कवचं दिव्यं दुर्लभं भुवनत्रये ॥  
  
श्लोकं वास्तवमेनं वायः पठेत् प्रयतः शुचिः ।  
तस्य सर्वार्थसिद्धिः स्याच्छङ्करेण प्रभाषितं ॥  
  
गुरुः देवो हरः साक्षात् पत्नी तस्य च पार्वती ।  
अभेदेन यजेद्यस्तु तस्य सिद्धिरदूरतः ॥  
  
इति विश्वसारतन्त्रे त्रिपुरभैरवीकवचं समाप्तः ॥  
  
अथ वटुकस्य ॥  
  
माया च वटुकं ङेन्तमापदुद्धारणाय च ।  
कुरु द्वयं वटुकाय ह्री& प्रकृतिवर्णकः ॥  
  
वृहदारण्यक मुनिञ्छन्दोनुष्टुप देवता ।  
भैरवो ह्री& वीजशक्तीभाः कीलकमुदाहृतं ॥  
  
अथ षडङ्गन्यासः ॥  
  
षदीर्घयुक्तया शक्त्या च कारेण च तद्वये ।  
अन्यानि जाति युक्तानि प्रणवाद्यानि कल्पयेत् ॥  
  
एवन्यस्तत्तनुर्ध्यायेच्छुद्धस्फटिकसन्निभे ।  
दीप्तशुभ्रां वराभीतं किङ्किणी जालनूपुरे ॥  
  
युतं रत्नं मयैः स्मेरवदनं कुटिलालकं ।  
दक्षशूलं परे दण्डं दधती वटुरूपिणं ॥  
  
द्विभुजं संस्मरेदेवं कार्यार्थं सात्विकं द्विजैः ।  
वैष्णवस्तु चतुर्वाहुं जटामुकुटधारिणं ॥  
  
त्रिशूलपाशदण्डांश्च दधन्तं च कमण्डलुं ।  
वामी वामे कपालं च दक्ष दण्डं विचिन्तयत् ॥  
  
समाप्तश्चायं त्रिपुरेभैरव्याः क्रमः ॥  
  
अथ महालक्ष्मी क्रमोलिख्यते ॥  
  
ततः पीठन्यासान्तं कर्मविधाय ऋष्यादिन्या समाचरेत् ॥  
  
प्। २०५ब्)  
  
तद्यथा ॥  
  
ऋष्यादि ब्रह्मगायत्री महालक्ष्मीः प्रकीर्तिताः ।  
संशोध्य मनुना पाणिं प्रणवाद्यं हृदन्तकं ॥  
  
अङ्गुलीषु क्रमान्न्मन्त्री विन्यसेद्वीज पञ्चकं ।  
म्न्त्रशेषं न्यसेन्मन्त्री तलयोरुभयोरपि ॥  
  
मूर्द्धादि चरणं यावन्मन्त्रेण व्यापकन्यसेत् ।  
शेषं सप्तार्ण।कं मन्त्री विन्यसेद्धृदि धातुषु ॥  
  
पञ्चवीजैः पञ्चमन्त्री शेषैः षष्ठं तु कल्पयेत् ।  
चतुर्थ्यं तैर्ज्ञान मुख्यैर्युक्तं चापि षडङ्गकं ॥  
  
ज्ञानैश्वर्यशक्ति वलेवीर्यं तेजश्च षट्क्रमात् ।  
एवं न्यस्य मनुर्मन्त्री चिन्तयेदिष्टदेवतां ॥  
  
आदौ स्मरेत् समुद्यानं सर्वर्तु प्रतिशोभितं ।  
मञ्जुलैर्भुर्जपत्रैश्चरसालैः श्रीद्रुमैरपि ॥   
  
तास्तैस्तमालैर्हिन्तालैः शालैश्च वकुलैरपि ।  
कर्कन्धु वन्धुजीवैश्च चम्पकैरूपशोभितं ॥  
  
मन्दान्दोलित कर्पूरकदलीदलमण्डितं ।  
अशोकशरलानागः कोविदार मनोरमं ॥  
  
मल्लिका युथिकाकुन्द मदयन्ती सुगन्धिका ।  
द्राक्षावल्ली नागवल्ली माधवी देवदारुभिः ॥  
  
नमेरुभिलवङ्गैश्च वकुलैस्तिलकैस्तथा ।  
शोभितं कर्णिकारैश्च चन्दनै रक्तचन्दनैः ॥  
  
वञ्जुलैर्मात्तुलिङ्गैश्च दाडिमीलकुचैः शुभं ।  
नारिकेलैश्च खर्जूरैः पूगैः कुरवकैर्वृत्तं ॥  
  
मालती केतकी जाती पारन्ती तुलसी वृतं ।  
सन्दावर्तैर्दमनकैः सर्वर्तु कुसुमोज्वलं ॥  
  
प्रमदैः पिजुमर्दैश्च मन्दारैरुपशोभितं ।  
शिरीषैः पणसैरुच्चैः शाखोटैः कुटजैर्घनैः ॥  
  
अवेग गमनः स्पृष्टं सुमनोगन्धवञ्जुलं ।  
महासनं तस्य मध्ये स्मरेन्मन्त्री मनोरथं ॥  
  
भ्रम भ्रमरमालाभीरलङ्कृत चतुर्दिशं ।  
केकीकेकारवाकीर्णं लक्ष्मणासा रसावृतं ॥  
  
वरव्य हंससङ्घातं चक्रकारण्डकोज्ज्वलं ।  
फुल्लैः सरसिजैरन्यैः कह्लारैः कैरवैरपि ॥  
  
नीलेन्दीवरसङ्घैश्च सुगन्धि कुसुमैर्वृत्तं ।  
सर्वर्तु शोभिकल्पद्रुवनमण्डितमुज्वलं ॥  
  
प्। २०६अ)  
  
पूरितं तत्र तन्मध्ये रत्नमण्डप कुट्टिमं ।  
समुद्यदर्क सन्दोह किरणद्युति भास्वरं ॥  
  
हिमरश्मि करव्रातसिक्तामृत सुशीतलं ।  
प्रोल्लसद्गालित स्वर्णप्राकार सुमनोहरं ॥  
  
नवरत्नमय प्रोद्यत् कपालाघलिवृतं ।  
नूतनोद्यन्महारत्नरचितोत्तुङ्ग गोपुरं ॥  
  
तप्तगालित हेमौघ दण्डध्वज समूहकं ।  
वैडूर्यादि महारत्नरचितं स्तम्भराजितं ॥  
  
सन्तप्त स्वर्णरचित गवाक्ष शतसङ्कुलं ।  
हेमरत्न स्फुरद्द्वीप सहस्र सुमनोहरं ॥  
  
नानाविधक्षौमवस्त्र रचिताभिश्च काञ्चनैः ।  
स क्षुद्र घण्टिकायुक्तः पताकाभिरथावृतं ॥  
  
शरद्राका सुधारश्मिदुकूलरचितैः शुभैः ।  
विचित्र वसनोद्भूतैर्युतं चन्द्रातपैरपि ॥  
  
काञ्चनोर्वीमणि प्रातकुट्टिमालङ्कृतं शुभं ।  
घनसारा गुरुनख कस्तूरी कुङ्कुमैरपि ॥  
  
तमालैर्द्रव्यजातैश्च सुगन्धिभिरथेतरैः ।  
आमोदित चतुर्द्वारं मण्डपं प्रविचिन्तयेत् ॥  
  
तदन्तः पारिजातस्य मूलसिंहासनं नवं ।  
नानारत्नगणाकीर्णे ततो देवी विचिन्तयेत् ॥  
  
वालभास्कर सत् कान्तिं शशिशेखरमण्डितं ।  
मुक्ताहारोज्वलां रम्यां रत्नाकल्प विभूषितां ॥  
  
हस्ताम्भोजैश्च विभ्राणां नूतनां शालिमञ्जरी ।  
पद्मद्वयं कस्तुभं च सस्मितास्य सरोरुहां ॥  
  
विकचोत्पल संशोभि लोचन त्रय शोभितां ।  
क्वणन्नूपुर संस्फुल्ल रक्तोत्पल पदद्वयां ॥  
  
नितंव विंव विलसद्रसनादाममञ्जुलां ।  
वलित्रयलसद्देवी मध्ये देशे सुशोभितां ॥  
  
गम्भीरावर्त कृन्नाभिह्रदमण्डलमण्डितां ।  
यक्षकर्दम संलिप्त पीनोन्नत घटस्तनीं ॥  
  
कुम्भीकुम्भोद्भवः प्राप्य मुक्तादाम विराजितां ।  
क्षौमोत्तरासङ्गवतीं पुष्पदाम सुभूषितां ॥  
  
माणिक्य स्वर्णखचित वैडूर्याद्यङ्गदोज्वलां ।  
काञ्चनोद्यत् पद्मराग मणिसंवद्धकङ्कणां ॥  
  
नानाविधलसद्रत्न मुद्रिका लङ्कृताङ्गुलिं ।  
कञ्चुकण्ठ कलारावां स्वर्णग्रैवेद्यराजितं ॥  
  
विचित्र नानालङ्कारालङ्कृताङ्गी सुविस्मितां ।  
उद्यदर्क प्रभाभास्वद्रत्नतातङ्कशोभितां ॥  
  
प्। २०६ब्)  
  
कर्णपूरी कृतः स्वर्णवद्धरत्नाङ्कुरां शुभां ।  
प्रवाल विलसत् कान्तिरुचिराधरपल्लवां ॥  
  
सिस्वरप्रोल्लसद्रम्य दशनावलिशोभितां ।  
निर्लाञ्छन शरद्राका ताराधिप शुभाननां ॥  
  
पञ्चसायककोदण्डविलास्यधिकचिल्लिकां ।  
विभ्राणानासिकां प्रोद्यत्तिल पुष्पोत्वलोद्यतां ॥  
  
शीतांशु स कलाकार रुचिराजिकराजितां ।  
घनसौगन्ध्यसम्पन्न मृगनाभि विशेषतां ॥  
  
मनाक्कुञ्चित स स्निग्ध नीलमञ्जुल मूर्द्धजां ।  
पारिजातद्रु कुसुम गन्धवाहि सुमूर्द्धजां ॥  
  
तप्तहाटक संवद्ध नानारत्नौघ शेखरां ।  
सौन्दर्य भूमेरवधिं तेजसां जन्मभूमिकां ॥  
  
विलास लक्ष्मीभवनं महालक्ष्मीं विचिन्तयेत् ।  
वामाधः करमारभ्य ध्यायेद् दक्षकरावधि ॥  
  
आयुधानि महालक्ष्म्याः करांवुज गतानि च ।  
धर्मादि कल्पिते पीठे भूपुर द्वारशोभिते ॥  
  
दलाष्टके केशराढ्ये कर्णिकायां यजेदिमां ।  
विभूतिरुन्नतिः कान्तिः सृष्टिः कीर्तिश्च सन्नतिः ॥  
  
व्युष्टिरुत् कृष्टि ऋद्धिश्च सम्प्रोक्ता नवशक्तयः ।  
दद्याद्वीजेनासनं च स्वानुना मूर्तिकल्पनं ॥  
  
दक्षभागे यजेद्देव्यागण पञ्चान्यतस्तथा ।  
सुमनोजालहस्तं च पुष्पाभरणमर्चयेत् ॥  
  
अङ्गानि पूजयेदादौ यथास्थानं च मन्त्रवित् ।  
अष्टपत्रेस्थिता पूज्या उमाश्री च सरस्वती ॥  
  
दुर्गाधरणि गायत्र्यौ देव्युषा चेति शक्तयः ।  
नानालङ्कारणाढ्या स्मरं भोजद्वय पाणयः ॥  
  
अङ्घ्रिप्रक्षालनार्थं च प्रोद्यते जह्नु सूर्यजे ।  
पूजनीय प्रयत्नेन कराभ्यां धृत चामरे ॥  
  
निधिपूज्यौ च वरुणं पश्चिमे छत्रधारिणीं ।  
परितश्च यजेद्राशीन् ग्रहान्न च ततोर्चयेत् ॥  
  
चतुर्दन्तां दिग्गजांश्च यजेदाशा सुमन्त्रवित् ।  
लोकपालांस्तदस्त्राणि तत् तद्वाह्ये यजेत् पुनः ॥  
  
अथ लक्ष्मी स्तोत्रं ॥  
  
अगस्तिरुवाच ॥  
  
प्। २०७अ)  
  
मातर्नमामि कमले कमलायताक्षी श्रीविष्णुहृत् कमलवासिनि विश्वमातः ।  
क्षीरोदजे कमलकोमल गर्भगौरी लक्ष्मी प्रसीद सततं नमतां शरण्ये ॥  
  
त्वं श्रीरूपेन्द्र सदने मदनैक मातर्ज्योत्स्नासि पूर्णतर चन्द्र मनोहरास्य ।  
सूर्यप्रभासि च जगत्त्रितये प्रभासि लक्ष्मीप्रसीद सततं नमतां शरण्ये ॥  
  
त्वं जातवेदसि सदा दहनात्म शक्तिर्वेधस्त्वया जगदितं सकलं विदध्यात् ।  
विश्वम्भरोपि विभृयादखिलं भवत्या लक्ष्मीः प्रसीद सततं नमतां   
शरण्ये ॥  
  
त्वद्भक्तमेतदमले हरते हरोपित्वं पाहि संसिविदधासि परापरासि ।  
इन्द्रोवभूव हरिरप्यमलेत्वदाप्त्या लक्ष्मी प्रसीद सततं नमतां शरण्ये ॥  
  
शूलः स एव स वुधः स गुणी स धन्योमान्यः स एव गुणरूप कलाकलापैः ।  
एकः शुचिः स हि पुमां सकलेपि लोके यत्रापतत्तव शुभे करुणा कटाक्षः ॥  
  
यस्मिन् वसेक्षण महोपुरुषे गजेश्वेस्त्रैण्ये तृणे सरसि देवकुले गृहेब्जे ।  
रत्नेपतत्त्रिणी पशौ शयने धरायां स श्रीकमेव कमले तदिहास्ति नान्यत् ॥  
  
त्वत्सृष्टमेव सकलं शुचितामुपैति त्वत् त्यक्तमेतदखिलं त्वशुचीहलक्ष्मी ।  
त्वन्नामयत्र च सुमङ्गलमेव तत्र श्रीविष्णुपत्नि कमलेकमलालयेति ॥  
  
लक्ष्मीं श्रियं च कमलां कमलालयां च पद्मां रमां नलिन   
युग्मकरां च मां च ।  
क्षीरोदजाममृतकुम्भकरेद्विरां च विष्णुप्रियामिति सदा जपतां   
क्वदुःखं ॥  
  
इति स्तुत्या भगवतीं महालक्ष्मीं हरिप्रियां ।  
प्रणनाम सपत्नीकः साष्टाङ्गं दण्डवन्मुनिः ॥  
  
श्रीरुवाच ॥  
  
उत्तिष्ठोत्तिष्ठ भद्रन्ते मित्रावरुण सम्भवं ।  
पतिते त्वं मुनिश्रेष्ठ लोपामुद्रे शुभव्रते ॥  
  
स्तुत्या नया प्रसन्नाहं प्रियतां यदभीप्सितं ॥  
  
व्यास उवाच ॥  
  
इति श्रुत्वाथ स मुनिः प्रत्युवाचः श्रियं ततः ।  
प्रणिपत्य महावाहो भक्तिगर्भमिदं वच ॥  
  
अगस्त्य् उवाच ॥  
  
यदि देयो वरोमह्यं वरयोग्योस्म्यहं यदि ।  
ये पठिष्यन्ति ते स्तोत्रं त्वद्भक्ता सत्कृतं सदा ॥  
  
प्। २०७ब्)  
  
तेषां कदाचित् सन्तापो मास्तु मास्तु दरिद्रता ।  
मास्तुचेष्ट वियोगश्च विच्छेदोमास्तु सन्तते ॥  
  
सर्वत्र विजयश्चास्तु मास्तु सम्पत्ति सङ्क्षयः ॥  
  
श्रीरुवाच ॥  
  
एवमस्तुमुने सर्वं यत्त्वया परिभाषितं ।  
एतत् स्तोत्रस्य पठनं मम सान्निध्यकारकं ॥  
  
अलक्ष्मीः कालकर्णी च तद्गेहेन विशेत् क्वचित् ।  
गजाश्च पशुशान्त्यर्थेमेतत् स्तोत्रं सदा जपेत् ॥  
  
वालग्रहाभि भूतानां वालानां शान्तिकृत्परं ।  
भूर्जपत्रे लिखित्वा च वध्नीयात् कण्ठदेशतः ॥  
  
इदं वीजं रहस्यन्ते रक्षणीयं प्रयत्नतः ।  
श्रद्धाहीने न दातव्यं न देयं चा शुचौ क्वचित् ॥  
  
इति लक्ष्मीस्तोत्रं सम्पूर्णं ॥  
  
अथ लक्ष्मीकवचं ॥  
  
अथ वक्ष्ये महेशानि कवचं सर्वकामदं ।  
यस्य विज्ञान मात्रेण भवेत् साक्षात् सदाशिवः ॥  
  
अर्चनं पूजनं तस्या मन्त्रजापं जपेन्नरः ।  
स भवेत् पार्वतीपुत्रः सर्वशास्त्र पुरस्कृतः ॥  
  
विद्यावतार्थिना सेव्या विशेषे विष्णुवल्लभा ॥  
  
अस्य श्रीचतुरक्षरी विष्णुवनिता कवचस्य भगवान् श्रीशिव   
ऋषिरनुष्टुप्छन्दः वाग्भवीदेवता वाग्भवं वीजं लज्जाशक्तिः   
रमाकीलकं कामवीजात्मकं कवचं मम स्वकवित्व पाण्डित्य सर्वसिद्धि   
समृद्धये विनियोगः ॥  
  
ऐङ्कारो मस्तके पातु वाग्भवी सर्वसिद्धिदा ।  
ह्री& पातु चक्षुषोर्मध्ये चक्षुर्युग्मे च शाङ्करी ॥  
  
जिह्वायां मुखवृत्ते च कर्णयोर्दन्तयोरभि ।  
ओष्ठाधरे दन्तपङ्क्तौ तालुमूले हलौ पुनः ॥  
  
पातु मां विष्णुवनिता लक्ष्मीः श्रीवर्णरूपिणी ।  
कर्णयुग्मे भुजद्वन्द्वेस्तनद्वन्द्वे च पार्वती ॥  
  
हृदये मणिवन्धे च ग्रीवायां पार्श्वयोः पुनः ।  
पृष्ठदेशे तथा गुह्ये वामे च दक्षिणे तथा ॥  
  
उपस्थे च नितंवे च नाभौ जङ्घद्वये पुनः ।  
जानुचक्रे पदद्वन्द्वे गुटिकेङ्गुलिमूलके ॥  
  
स्वधातु प्राणधाक्त्यां मे सीमत्यां मस्तके पुनः ।  
सर्वाङ्गे पातु कामेशी महादेवी समुन्नति ॥  
  
पुष्टिः पातु महामाया उत्कृष्टिः सर्वदावतु ।  
च ऋड्धि पातु मे देवी सर्वत्र शम्भुवल्लभा ॥  
  
प्। २०८अ)  
  
वाग्भवी सर्वदा पातु पातु मं हरगेहिनी ।  
रमा पातु सदा देवी पातु मायास्वरात् क्षयं ॥  
  
सर्वाङ्गे पातु मां लक्ष्मीर्विष्णु माया सुरेश्वरी ।  
विजया पातु भवने जया पातु सदा मम ॥  
  
शिवदूती सदा पातु सुन्दरी पातु सर्वदा ।  
भैरवी पातु सर्वत्र भारुण्डा सर्वदावतु ॥  
  
त्वरिता पातु मां नित्य मुग्रतरा सदावतु ।  
पातु मां कालिका नित्यं कालरात्रिः सदावतु ॥  
  
वनदुर्गा सदा पातु कामाख्या सर्वदावतु ।  
योगिन्यः सर्वदा पातु मुद्रा पातु सदा मम ॥  
  
पात्रा पातु सदा देव्याश्चक्रस्था योगिणीगणाः ।  
सर्वत्र सर्वकार्येषु सर्वकर्मसु सर्वदा ॥  
  
पातु मां देवदेवेशी लक्ष्मी सर्वसमृद्धिदा ।  
इति ते कवचं दिव्यं कथितं सर्वसिद्धये ॥  
  
यत्र तत्र न वक्तव्यं यदीच्छेदात्मनो हितं ।  
शठाय भक्तिहीनाय निन्दकाय महेश्वरी ॥  
  
न्यूनाङ्गे नातिरिक्तेन दर्शयेन्न कदाचन ।  
न स्तवं दर्शयेद् दिव्यं सन्दर्श्य शिवहा भवेत् ॥  
  
कुलीनाय महेशाय दुर्गा भक्तिपराय च ।  
वैष्णवाय विशुद्धाय दद्यात् कवचमुत्तमं ॥  
  
निजशिष्याय शान्ताय धर्मिणे ज्ञानिने तथा ।  
शनौ मङ्गलवारे च रक्तचन्दनकैस्तथा ॥  
  
यावकैश्च लिखेन्मन्त्रं सर्वमन्त्र समन्वितं ।  
विलिखेत् कवचं दिव्यं स्वयम्भु कुसुमैः शुभैः ॥  
  
स्वशुक्रैः परशुक्रैश्च नानागन्ध समन्वितैः ।  
गोरोचना कुङ्कुमेन रक्तचन्दन केन वा ॥  
  
सु तिथौ शुभयोगे वा श्रवणायां रवेर्दिने ।  
अश्विन्यां कृतिकायां वा फाल्गुण्यां च मघासु च ॥  
  
पूर्वभाद्रपदा योगे स्वात्यां मङ्गलवासरे ।  
विलिखेत् प्रपठेत् स्तोत्रं शुभयोगे सुरालये ॥  
  
आयुश्मान् प्रीतियोगे च ब्रह्मयोगे विशेषतः ।  
इन्द्रयोगे शुभे योगे शुक्लयोगे तथैव च ॥  
  
कौलवे वालवे चैव वणिजे चैव सत्तमे ।  
शून्यागारे श्मशाने वा विजने च विशेषतः ॥  
  
कुमारि पूजयित्वा च यजेद्देवी सनातनीं ।  
मत्स्यैर्मांसैः शाकसूर्पैः पूजयेत् परदेवतां ॥  
  
प्। २०८ब्)  
  
घृताद्यैश्चोपकरणैर्धूपदीपैर्विशेषतः ।  
ब्राह्मणान् भोजयित्वा च पूजयेत् परमेश्वरीं ॥  
  
आषेटकमुपाख्यानं तत्र कुर्याद्दिन त्रयं ।  
तदा भवेन् माहारक्षा शङ्करेण च भाषितं ॥  
  
मारणद्वेषणादीनिलम्भन्ते नात्र संशयः ।  
स भवेत् पार्वती पुत्रः सर्वशास्त्र वहिः कृतः ॥  
  
गुरुदेवे हरः साक्षात् पत्नी तस्य हरप्रिया ।  
अभेदेन यजेद्यस्तु तस्य सिद्धिर्नदूरतः ॥  
  
पठति य इहमर्त्यो नित्यमाद्रातरात्मा जपफल मनुमेनं लप्सते सौ   
विधायं ।  
स भवति पदमुच्चैः सम्पदां पाद नम्रः क्षितिपमुकुट लक्ष्मी   
लक्षणानां विरायः ॥  
  
इति श्रीविश्वसारतन्त्रे लक्ष्मीकवचं सम्पूर्णं ॥  
  
अथातः सम्प्रवक्ष्यामि नारायण महामनुं ।  
नमो नारायणायेति ताराद्योष्ठाक्षरो मतुः ॥  
  
छन्दश्च देवीगायत्री साध्य नारायणो मुनिः ।  
देवता परमात्मास्य पञ्चागविधिरुच्यते ॥  
  
कुजोल्कश्च महोल्कश्च अवीचोल्कोद्युल्क एव च ।  
सहस्रोल्कश्चतुर्थ्यन्तः स्वाहान्ताहेति संयुतैः ॥  
  
पञ्चाङ्गमन्त्राः सम्प्रोक्ता अङ्गुष्ठादावपि न्यसेत् ।  
किरीटहारकेयूरमकराकृति कुण्डलं ॥  
  
शङ्खचक्रगदापद्महस्तं पीतांवरा कृतिः ।  
श्रीवत्सालङ्कृतं वक्षः स्थल श्रीभूमि संयुतं ॥  
  
आत्मज्योतिः सम्प्रदीप्तः सहस्रादित्य तेजसं ॥  
  
समाप्तश्चायं महालक्ष्मीं क्रमः ॥  
  
अथ मातङ्गी क्रमो लिख्यते ॥  
  
अथ वक्ष्ये महादेवी मातङ्गीं सर्वसिद्धिदां ।  
अस्याः सेवनमात्रेण वाक्सिद्धिं लभते ध्रुवं ॥  
  
ऋषिः स्याद्दक्षिणामूर्ति विराट् छन्द उदीरितः ।  
मातङ्गी देवता देवी सर्वसिद्धिः प्रदायिनी ॥  
  
अङ्गन्यास करन्यासौ कुर्यान्मन्त्री समाहितः ।  
षड्दीर्घमाजा वीजेन प्रणवाद्येन कल्पयेत् ॥  
  
प्। २०९अ)  
  
षट्कोणाष्टदलं पद्मं लिखेद्यन्त्रं मनोरमं ।  
एतस्मिन् पूजेत् पीठे नवशक्तिः क्रमादिमाः ॥  
  
विभूतिरुन्नतिः कान्तिः सृष्टिः कीर्तिश्च सन्नतिः ।  
व्युष्टिरुत्कृष्टि ऋद्धिश्च मातङ्गी पदपश्चिमाः ॥  
  
सर्वान्ते शक्ति कमलासनाय नम इत्यथ ।  
वाक्शक्ति लक्ष्मी वीजाढ्यो मनुरासन सञ्ज्ञकः ॥  
  
तत्र पूजा प्रकर्तव्या जवापुष्पेण मन्त्रवित् ।  
अष्टशक्तिश्चाष्टदले प्रजपेत् सु समाहितः ॥  
  
रतिः प्रीतिर्मनोभवा क्रिया श्रद्धा च शक्तयः ।  
अनङ्गकुसुमानङ्ग मदनामदनालसा ॥  
  
इत्यष्ट शक्तीः सम्पूज्य उपहारः समन्वितः ।  
ततो देवीं परां ध्यायेत् साधकः स्थिरमानसः ॥  
  
श्यामाङ्गीं शशिशेखरां त्रिनयनां सद्रत्नसिंहासने संस्थां रत्न   
विचित्रभूषणयुतां सङ्क्षीणमध्यस्थलीं ।  
आपीनस्तन मण्डलां स्मितमुखीं ध्यायेद् दधतीं   
क्रमाद्वेदैर्वाहुभिरङ्कुशासि लतिके पाशं तथा खेटकं ॥  
  
एवं ध्यात्वा महादेवी गन्धपुष्पैर्मनोहरैः ।  
नैवेद्यं तु महादेव्यै पायसं शर्करान्वितं ॥  
  
अथ मातङ्गी स्तोत्रं ॥  
  
आराध्य मातश्चरणां व्रजन्ते ब्रह्मादयो विश्रुत कीर्तिमायुः ।  
अन्ये परं वाग्विभवं मुनीन्द्राः परां श्रियं भक्तिभरेण चान्ये ॥  
  
नमामि देवीं नवचन्द्रमौलीं मातङ्गिनीं चन्द्रकलावतंसां ।  
आम्नायवाग्भिः प्रतिपादितार्थं प्रवोधयन्तीं शुकमादरेण ॥  
  
विनम्र देवासुरमौलिरत्वैनीराजितं ते चरणारविन्दं ।  
भाजन्ति ये देवि महीपतीनां भजन्ति ते सम्प्रतिमादरेण ॥  
  
मातग लेएलागमने भवत्यासिञ्जानमञ्जीरमिषाद्भजन्ते ।  
मातस्त्वदीयं चरणारविन्दं अकृत्रिमाणां वचसां निगुम्फं ॥  
  
पतात्पदंसिञ्जतनूपुराभ्यां कृतार्थयन्ती पदवीं पदाभ्यां ।  
आस्फालयन्तीं करवल्लकीन्तां मातङ्गिणीमद्धृदयन्धुनोतु ॥  
  
नीलान्दुकावद्ध नितंवविंवान्ताली दलेनार्पित कणभूषां ।  
माध्वीमदाघूर्णित नेत्र पद्माङ्घनस्तनीं शम्भुवधुं नमामि ॥  
  
तडिल्लताकान्तम लक्ष्यभूषञ्चिरेण लक्ष्यं नवरोमराज्या ।  
स्मरामि भक्त्या जगतामधीशे वलित्रयाङ्कं तव मध्यविंवं ॥  
  
प्। २०९ब्)  
  
नीलोत्पलानां श्रियमावहन्तीं कान्त्या कटाक्षैः कमलाकराणां ।  
कदम्वमालाञ्चितकेशपाशाम्मतङ्ग कन्यां हृदिभावयामः ॥  
  
ध्यायेयमारक्त कपोलकान्तं विंवाधरन्यस्तलनोमरन्यां ।  
आलोललांलायतमायताक्षम्मर्द्धस्मितं ते वदनं महेशि ॥  
  
स्तुल्या तया शङ्कर धर्मपत्नीं मातङ्गिनीं वागधि देवतान्तां ।  
स्तुवन्ति ये भक्तियुता मनुष्याः परां श्रियं नित्यमुपाश्रयन्ति ॥  
  
इति मातङ्गीस्तोत्रं सम्पूर्णं ॥  
  
अथास्याः कवचं ॥  
  
श्रीभैरव उवाच ॥  
  
शृणु देवि प्रवक्ष्यामि मातङ्गी कवचं शुभं ।  
विना ध्यानं विना मन्त्र विना होमं विना वलिं ॥  
  
येन स्मरण मात्रेण साधको धरणीपतिः ॥  
  
श्रीभैरव उवाच ॥  
  
मातङ्गी कवचं दिव्यं सर्वरक्षाकरं नृणां ।  
कवित्वं च धनित्वं च गजवाजि सुखानि च ॥  
  
सुखदं शुभदं सत्यमणिमादि प्रदायकं ।  
ब्रह्मविष्णु महेशानां तेषामाद्या महेश्वरी ॥  
  
श्लोकार्द्धं श्लोकमेकं वा यस्तु सम्यक् पठेन्नरः ।  
तस्य हस्ते सदैवास्ति राजलक्ष्मी न संशयः ॥  
  
उच्छिष्ट वदनो भूत्वा कमलासन संस्थितः ।  
योनिमुद्रां करे वध्वा शक्ति ध्यानपरायणः ॥  
  
ब्रह्मरन्ध्रं समानीय उच्छिष्ट नाम संस्थितां ।  
ललाटं लक्षयेन्नित्यं महाचाण्डालिनीति च ॥  
  
नेत्राभ्यां सुष्णुमुखी रक्षेद्देवी रक्षतु नासिकां ।  
महापिशाचिनी चास्मान् मुखे रक्ष तु सर्वदा ॥  
  
लज्जा रक्षतु मां दन्ते चोष्टः सन्मार्जने करां ।  
चिवुके कण्ठदेशे च ठकार त्रितयं ततः ॥  
  
स विसर्ग महादेवी हृदयं पातु सर्वदा ।  
नाभौ रक्ष तु मां नित्यं कालिका रक्तलोचना ॥  
  
उदरे पातु चामुण्डा लिङ्गे कात्यायनी तथा ।  
उग्र चण्डा गुदे पातु पादौ रक्ष तु चांविका ॥  
  
भुजौ रक्ष तु शर्वाणी हृदयं चण्डभीषणा ।  
जिह्वायां मातृका रक्षेत् पूर्वं रक्ष तु पुष्टिका ॥  
  
उत्तरे कृत्तिका रक्षेद् विद्या रक्ष तु पश्चिमे ।  
विजया दक्षिणे रक्षेन्मेधा रक्ष तु चाग्नेये ॥  
  
नैर्-ऋत्यां प्रज्ञया रक्षेद् वायव्यां पातु लक्षणा ।  
ईशान्यां रक्षयेद्देवी मातङ्गी शुभकारिणी ॥  
  
प्। २१०अ)  
  
ऊर्द्ध्वं पातु महादेवी देवानां हितकारिणी ।  
पाताले पातु मां नित्यं वासुकी विश्वरूपिणी ॥  
  
कण्ठदेश स्वरा पातु आज्ञाचक्रे तु भक्षकैः ।  
ककारादि ठकारान्तं द्वादन्ते हृअद्ये प्रियां ॥  
  
मणिपूरडादिफान्तं दशवर्ण स्वरूपिणी ।  
षट्पत्रे षडवर्णाभ्यां वादिलान्ता सदावतु ॥  
  
वादिसान्ते सदा देवी चतुष्पत्रेषु रक्ष तु ॥  
  
ॐ क्रा& श्री& प्री& छ्री& छ्री& ठः ह्री& ठः स्वाहा ।  
इमं मन्त्रं समुच्चार्य धारयेद्वामके भुजे ॥  
  
कण्ठे वा धारयेद्यस्तु स च देवो महेश्वरः ।  
तन्दृष्टा देवताः सर्वे प्रणमन्ति स दूरतः ॥  
  
तस्य तेजः प्रभावेन गन्तुं चैव न शक्यते ।  
इन्द्रादीनां भजेत् सत्वभूपतिः सेवकोपमः ॥  
  
इच्छा सिद्धिर्भवेत् तस्य अणिमादिस्तथैव च ।  
कीर्ति च कवितां लक्ष्मीमारणादीनि यानि च ॥  
  
संसदा भजते राज्ञां कदाचिद्भक्ति पूजनात् ।  
अज्ञात्वा कवचं देवि सुमुखी योजयेन्नरः ॥  
  
तस्य नश्यन्ति देवेशि योगिण्यो भक्षयन्तितं ।  
इहलोके दुःखभागीपरं मूको भविष्यति ॥  
  
जन्मकोटि सदामूको मन्त्रसिद्धिं न विन्दति ।  
गुरुपादं नमस्कृत्य यदा मन्त्रं लभेत् सुधी ॥  
  
तदा तु कवचं देवि स कला गुरुसेवया ।  
इहलोके नृपो भूत्वा परेमुक्तिमवापुन्यात् ॥  
  
नवोध्योत् परशिष्याय दुर्जनाय सुरेश्वरी ।  
निन्दकाय कुशीलाय शक्तिहिंसा पराय च ॥  
  
यो ददाति स पापिष्ठो मातङ्गी कवचं शुभं ।  
पिवं तु रुधिरं तस्य योगिन्यो भक्षयन्तितं ॥  
  
तस्माद् रहस्य परमं सर्वसिद्धि लभन्तिते ।  
गोप्याद्गोप्यतरं गोप्यं गुह्याद्गुह्यतरमतं ॥  
  
न प्रकाश्यमिदं भद्रे प्राणैः कन्थ गतैरपि ।  
पूजा कोटिसमं स्तोत्रं स्तोत्रकोटि समो जपह् ॥  
  
जपकोटि समं ध्यानं ध्यानकोटि समं लयः ।  
लयकोटि इमां विद्या न प्रकाश्या कदाचन ॥  
  
इति श्रीगुह्यकालीतन्त्रे मातङ्गी कवचं सम्पूर्णं ॥  
  
अथ सदाशिवस्य ॥  
  
तारमायाधरा वीजपूर्वः पञ्चाक्षरो मनुः ।  
अष्टवर्णो भवेदस्य वामदेवी मुनिर्मतः ॥  
  
प्। २१०ब्)  
  
देवः सदाशिवः प्रोक्तः पङ्क्तिश्छन्द उदाहृतं ।  
माया प्रासाद वीजाभ्यां भेदिताभ्यां च षट्स्वरैः ॥  
  
षड्भिस्तथा मन्त्रवर्णैः षडङ्गानि सजातिभिः ।  
ध्यायेत् ततश्चे सिन्दूरारुणं स्मेरं त्रिलोचनं ॥  
  
टङ्कं मृगं तथा देवीमालिङ्गतं वरप्रदं ।  
हस्तैश्चतुर्भिरारक्त पद्मं च दधतीं करैः ॥  
  
पीनवृत्त घनोत्तुङ्गस्तनां वामाङ्क संस्थितां ।  
रक्तपद्मसमासीनं रक्तस्रग्गन्धलेपनं ॥  
  
समाप्तश्चायं मातङ्गी क्रमः ॥  
  
अथ भुवनेश्वरी क्रमो लिख्यते ॥  
  
तत्र पीठन्यासान्तं कर्मविधाय ऋष्यादिन्यासं कुर्यात् ॥  
  
ऋषिः शक्तिर्भवेच्छन्दो गायत्री देवता मनोः ।  
कथिता सुरस्ऽम्घेन सेविता भुवनेश्वरि ॥  
  
षट्दीर्घयुक्तवीजेन कुर्यादङ्गानि षट्क्रमात् ।  
संहार सृष्टिमार्गेण मातृकान्यस्त विग्रहः ॥  
  
मन्त्रन्यासं ततः कुर्यात् देवताभावसिद्धये ।  
हृल्लेखां मूर्द्ध्नि वदने गगनां हृदयांवुजे ॥  
  
रक्तां करालिकां गुह्ये महोच्छूष्मां पदद्वये ।  
ऊर्द्ध्व प्राग्दक्षिणोदीच्य पश्चिमेषु मुखेषु च ॥  
  
सद्यादि ह्रस्व वीजाढ्यान्यस्तव्या भूत स प्रभा ।  
अङ्गानि विन्यसेत् पश्चाज्जाति युक्तानि षट्क्रमात् ॥  
  
ब्रह्माणं विन्यसेद्भाले गायत्र्या सहसंयुतं ।  
सावित्र्या संयुतं विष्णुं कपाले दक्षिणे न्यसेत् ॥  
  
वागीश्वर्या समायुक्तं वामगण्डे महेश्वरं ।  
श्रिया धनपतिन्यस्येद् वामकर्णाग्रके पुनः ॥  
  
रत्यास्मरं मुखेन्यस्य पुष्ट्या गणपतिं न्यसेत् ।  
सद्यः कर्णोपरिनिधिः कर्णगण्डान्तरांलयोः ॥  
  
न्यस्तव्यौ वदने मूलं भूयश्चेतान्तनौ न्यसेत् ।  
कन्थमूले स्तनद्वन्द्वे वामांशे हृदयाम्बुजे ॥  
  
सव्यांशे पार्श्वयुगले नाभिदेशे च देशिकः ।  
भालांश पार्श्वजठरपार्श्वांशा परके हृदि ॥  
  
ब्रह्माण्याद्यास्ततोन्यस्या विधिना प्रोक्त लक्षणा ।  
मूलेन व्यापकं देहे न्यसेद्देवीं विचिन्तयेत् ॥  
  
उद्यद्दिनद्युतिमिन्दुकिरीटां तुङ्गकुचां नयनत्रययुक्तां ।  
स्मेरमुखीं वरदां कुशपाशाम्भीति करां प्रभजे भुवनेशीं ॥  
  
प्रजपेन्मन्त्रविन्मन्त्रं द्वात्रिंशल्लक्षमाणतः ।  
त्रिः स्वाहाक्तैः प्रजुहुयादष्टद्रव्यैर्दशांशतः ॥  
  
प्। २११अ)  
  
दद्यादर्घ्यं दिनेशाय तत्र सञ्चिन्त्य पार्वतीं ।  
पद्ममष्टदलं वाह्ये वृत्तं षोडशभिर्दलैः ॥  
  
विलिखेत् कर्णिकामध्ये षट्कोणमति सुन्दरं ।  
ततः सम्पूजयेत् पीठं नवशक्ति समन्वितं ॥  
  
जयाख्या विजया पश्चादजिताह्वापराजिता ।  
दित्यविलासिनी दोग्ध्री अघोरामङ्गला नव ॥  
  
वीजाढ्यमासनं दत्वा मूर्तिं तेनैव कल्पयेत् ।  
तस्यां सम्पूजयेद्देवी मावाह्यावरणैः क्रमात् ॥  
  
मध्य प्राग्याम्य सौम्येषु पश्चिमेषु यथा क्रमात् ।  
हृल्लेखाद्याः समभ्यर्च्याः पञ्चभूत समप्रभाः ॥  
  
वरपाशाङ्कुशाभीति धारिण्यो मितभूषणाः ।  
स्थानेषु पूर्वमुक्तेषु पूजयेदङ्गदेवताः ॥  
  
षट्कोणेषु राजेन्मन्त्री पश्चान्मिथुनदेवताः ।  
इन्द्रं कोणे लसद्दण्ड कुण्डिताक्ष गुणाभयं ॥  
  
गायत्रीं पूजयेन्मन्त्री ब्रह्माणम पिता दृशं ।  
रक्षकोणे चक्रशङ्खगदापङ्कजधारिणीं ॥  
  
सावित्रीं पीतवसनां यजेद्विष्णुं च तादृशं ।  
वायुकोणेपरश्वक्षमाला भयवरान्वितां ॥  
  
यजेत् सरस्वतीमच्छां रुद्रं तादृश लक्षणं ।  
वह्निकोणे यजेद् रत्नकुम्भं मण्डिकरण्डकं ॥  
  
कराभ्यां विभ्रतं पीतं तुण्डिलं धननायकं ।  
आलिङ्ग्य सव्यहस्तेन वामेनांवुधधारिणीं ॥  
  
धनदाङ्क समारूढां महालक्ष्मीं प्रपूजयेत् ।  
वारुणो मदनं वाणपाशाङ्कुशशरासनं ॥  
  
धारयन्तञ्जपालकं पूजयेद्रत्नभूषणं ।  
सव्येन प्रतिमाश्लिष्य वामेनोत्पलधारिणीं ॥  
  
पाणिना रमणाङ्कस्थीरतिं सम्यक् समर्चयेत् ।  
ऐशाने पूजयेत् सम्यक् विघ्नराजं प्रियान्वितं ॥  
  
शृणि पाशधरङ्कान्ता वराङ्गस्य क्रूराङ्गुलिं ।  
माध्वी पूर्णकपालाढ्यं विघ्नराजं दिगंवरं ॥  
  
पुष्कले विगलद्रत्न स्फुरच्चकषधारिणं ।  
सिन्दूरसदृशाकारामुद्दाममदविभ्रमां ॥  
  
धृतरक्तोत्पलामन्यपाणिनाद्ध्वजो स्पृशां ।  
आश्लिष्ठकान्ता मरुणां पुष्टिमर्घे दिगंवरां ॥  
  
कर्णिकायां निधीपूज्यौ षट्कोणो भयपार्श्वयोः ।  
अङ्गानि केशरेष्वेताः पश्चात् पत्रेषु पूजयेत् ॥  
  
अनङ्ग कुसुमा पश्चादनङ्ग कुसुमातुरा ।  
भुवनपाला गगणैर्वेगा चैव ततः परं ॥  
  
शक्तिरेखा गणारेखा रेखा चैवाष्ट शुक्तयः ।  
पाशाङ्कुश वराभीति धारिण्यारुणविग्रहाः ॥  
  
प्। २११ब्)  
  
ततः षोडशपत्रेषु कराली विकराल्युमा ।  
सरस्वती श्रीदुर्गै वा लक्ष्मी श्रुत्वौ स्मृतिर्धृतिः ॥  
  
श्रद्धा मेधामतिः कान्तिः कुर्यात् षोडश शक्तयः ।  
खड्गखेटकधारिण्यः श्यामाः पूज्याश्चमातरः ॥  
  
पद्माद्वहिः समभ्यर्च्याः शक्तयः परिचारिकाः ।  
प्रथमानङ्ग रुपास्यादनङ्गमदना ततः ॥  
  
मदनातुरा भुवनवेगा तथा भुवनपालिका ।  
स्यात् सर्वशशिरानङ्गवेदनानङ्गमेखला ॥  
  
चषकं तालवृन्तं च ताम्बूलं छत्रमुज्वलां ।  
चामरे चाङ्कुशं पुष्पं विभ्राणाः करपङ्कजैः ॥  
  
सर्वाभरण सन्दिष्टान् लोकपालान् वहिर्यजेत् ।  
वज्रादीनि च तद्वाह्ये देवीमित्थं प्रपूजयेत् ॥  
  
अथ भुवनेश्वरी स्तोत्रम् ॥  
  
अथानन्दमयीं साक्षाच्छब्द ब्रह्मस्वरूपिणीं ।  
इडेसकल सम्पत्यै जगत्कारणमंविकां ॥  
  
आद्यामशेष जननीमरविन्द योनेर्विष्णोः शिवस्य च वपुः प्रतिमादयित्रीं ।  
सृष्टिं स्थितिः क्षयकरीं जगती त्रयाणां स्रुत्वा शिवं   
विमलयाम्यहमंविकेत्वां ॥  
  
पृथ्वी जलेन शिखिन्यमरुतांवरेण होत्रेन्दुनादिनकरेण च मूर्तिभाज ।  
देवस्य मन्मथ रिपोरपि शक्तिमत्ताहेतुस्त्वमेव खलु पर्वतराजपुत्री ॥  
  
त्रिः स्रोतशः सकललोक समर्चिताय वैशिष्टकारणमवैतितदेवमातः ।  
त्वत् पादपङ्कजपराग पवित्रतासुद्ध्यम्भोर्जटासु सततं परिवर्तेनं यत् ॥  
  
आनन्दयेत् कुमुदिनी मधिपः कलानां नान्यासिनः कमलिनी मथनेतराम्वा ।  
एकस्यमोदनविधौ परमेक ईष्टत्वं च प्रपञ्चमभिपन्नयसिः सुदृष्ट्या ॥  
  
अद्याप्य शेषजगतां नवयौवनासिशैलाधिराजतनाअप्यति कोमलासि ।  
एषां प्रसूरपितया न समीक्षिता सिध्येयासि गौरिं मनसा न पथिस्थितासि ॥  
  
आह्लाद्य जन्ममनुजेषु चिराद्दुरापं तत्रापि पाटवमवाप्य निजेन्द्रियाणां ।  
नाभ्यर्चयन्ति जगतां जनयित्रि येत्वां निःश्रेयं निकाग्रमधिरुह्य पुनः   
पतन्ति ॥  
  
कर्पूरचूर्ण हिमवारि विलोडिते नये चन्दनेन कुसुमैश्च सुजात गन्धैः ।  
आराधयन्तिहिमवानि समुत्सुकास्त्वां ते खल्वशेष भुवनापि भुवः प्रथन्ते   
॥  
  
प्। २१२अ)  
  
आविश्य मध्य पदवीं प्रथमे सरोजे सुप्ताभिराज सदृशीरिवचर्य विश्वं ।  
विद्युल्लतावलयविभ्रममुद्भवन्ती पद्मानि पञ्चरिह न पृथुमश्रुवाना ॥  
  
तन्निर्गता मृतरसैरभिषिव्यगात्रं मार्गेण तेन विलयं पुनरप्यवाप्ता ।  
येषां हृदि स्फुरसि जातु न ते भवेयुर्मातर्महेश्वर कुन्दुं   
विनिगर्भभाजः ॥  
  
आलंविकुन्तलभवामभिरामवक्त्रामापीस्त वरनतटीं तनु वृत्तमध्यां ।  
चिन्ताक्षसूत्र कलशा लिखिताद्य हस्तामावर्तयामि मनसा तव गौरमूर्ति ॥  
  
आस्थाय योगमवजित्य च वैरिषट्कमावध्य चेन्द्रियगणं मनसि प्रसन्ने ।  
पाशाङ्कुशा भयवराढ्यकारां सुवक्त्रामालोकयन्ति भुवनेश्वरि   
योगिनस्त्वां ॥  
  
उत्तप्तकाटकनिभैःकरिभिश्चतुर्भिरावर्तिता मृतघटैरभिषिच्यमाना ।  
हस्तद्वयेन नलिने रुचिरे वहन्ती पद्मापि सा भव्य वराभवसित्वमेव ॥  
  
अष्टाभिरुग्र विविधायुधवाहिनीभिर्देविल्लरीभिरधिरुह्य मृगाधिराजं ।  
दूर्वादलद्युतिरमर्त्य विपक्षपक्षान्न्यक्कुर्वतीत्वमसि देवि भवानि दुर्गा ॥  
  
आविर्न्निदाघजलशीकरशोभिवक्त्रां गुञ्जागणेन परिकल्पितहारयष्टिं ।  
शुभ्रांशुकाममितकान्तिमनङ्गतन्त्रामाद्यां पुलिन्द तरुणीम्मसकृत्   
स्मरामि ॥  
  
हंसैर्गतैरसित नूपुरदूरहस्तैर्मुर्तेरिवाप्यु वचनेरनुगम्यमानां ।  
पद्मादिवोर्द्धमुखरूढसु जातनालौ श्रीकण्ठपत्नि   
शिरसैवदधेतवाङ्घ्रीं ॥  
  
द्वाभ्यां समी तु मति दृप्तिमतेन दृष्ट्यामुत्पाद्य भालनयनं   
वृषकेतनेन ।  
सान्द्रानुरागतरलेन निरीक्ष्यमाणे जङ्घे उभे अपि भवानितवानतोस्मि ॥  
  
उरूप्यनामिजितहस्ति करावलेपौस्थौलनमार्दवतया परिभूतलस्तौः ।  
श्रोणीभरस्य सहनो परिकल्प्यवर्तौस्तम्भाविरावय सा तव मध्यमेव ॥  
  
श्रोण्योस्तनौ च युगपत् प्रथयिष्यतोच्चैर्वाल्यात्यवचयसा परिहृष्टसारः ।  
रोमावली विलसितेन विभाव्य मूर्तिर्मध्यस्तवस्फुरतु मे हृदयस्य मध्ये ॥  
  
प्। २१२ब्)  
  
सख्यास्मरस्य हरनेत्र हुताशभीरोर्लावण्य वारितनयै नवयौवनेन ।  
आपाद्यदत्तनिवपल्ललमप्रधृष्यम्माभिः कदापि तव देवि न विस्मरेयं ॥   
  
ईशोपगूहपि शुनम्भसितं दधान काश्मीरकुङ्कुम * (?)   
मू स्वं न पङ्कजेते ।  
स्नानोत्थितस्यकरिणः क्षणलक्षफेनौ सिन्दूररतौ स्मरयतः समदस्यौ   
कुम्भौ ॥  
  
कश्चातिरिक्तगलदुज्वलकान्तिधारः इमे भौतुजौ निजरिपोर्मकरध्वजेन ।  
कण्ठग्रहाय रचितौ किलदीर्घपाशौ मातर्ममश्रुतिपथं न विलङ्घयेते ॥  
  
नात्यायतं रचितमंवुभिलासचौर्ये भूषाभरेण विविधेन विराजमानं ।  
कण्ठं मनोहरगुणं गिरिराजकन्ये सञ्चिन्त्य तृप्तिमुपयानि कदापि नाहं   
॥  
  
अत्यायताक्षमभिजात ललातपट्टम्मन्द स्मितेनदरफुल्लकपोलरेखं ।  
विद्याधरं वदनमुन्नतदीर्घनासंयस्ते स्मरत्य सकृतनुः स एव जातः ॥  
  
आदिस्तुषारवरलेख मनल्पगन्धपुष्पोपरिभ्रमदलिव्रजनिर्विशेषं ।  
यश्चेत सा कलयते तव केशपाशं तस्य स्वयं गलति देवि पुराशपाशः ॥  
  
श्रुति सुचरितपाशन्धीमतां स्तोत्र मे तत् पठति य इहमर्त्यो   
नित्यमार्द्रान्तरात्मा ।  
  
स भवति पदमुच्चैः सम्पदां पादनम्रः   
क्षितिपमुकुटलक्ष्मीर्लक्ष्मणाचां चिरायः ॥  
  
इति श्री भुवनेश्वरी स्तोत्रं समाप्तं ॥  
  
अथ भुवनेश्वरी कवचं ॥  
  
देव्युवाच ॥  
  
भुवनेश्याश्च देवेशी याया विद्या प्रकाशिता ।  
एताश्चाधित्य गताः सर्वाः श्रोतुमिच्छामि साम्प्रतं ॥  
  
त्रैलोक्य मङ्गलं नाम कवचं यत्पुरोदितं ॥  
  
ईश्वरोवाच ॥  
  
पार्वती शृणु वक्ष्यामि सावधानावधारय ।  
त्रैलोक्यमङ्गलं नाम कवचं मन्त्र विग्रहं ॥  
  
सिद्धविद्यामयं देवि सर्वैश्वर्य प्रदायकं ।  
पठनाधारणान्मर्त्य स्त्रैलोक्यैश्वर्य भाग्भवेत् ॥  
  
त्रैलोक्य मङ्गलस्यास्य कवचस्य ऋषिः शिवः ।  
छन्दो विराट् जगद्धात्री देवता भुवनेश्वरी ॥  
  
धर्मकामार्थ मोक्षेषु विनियोगः प्रकीर्तितः ।  
ह्री& वीजं मे शिरः पातु भुवनेशी ललाटकं ॥  
  
प्। २१३अ)  
  
ऐ& पातु दक्षनेत्रं मे ह्री& पातु वामलोचनं ।  
श्री& पातु दक्षकर्णं मे त्रिवर्णात्मा महेश्वरी ॥  
  
वामकर्णं सदा पातु ऐं घ्राणं तु मे सदा ।  
ह्री& पातु वदनं देवी ऐं पातु रसना मम ॥  
  
वाक् त्रिपुटा त्रिवर्णात्मा कण्ठं पातु पराम्विकां ।  
श्री& स्कन्धौ पातु नियतं ह्री& पातु भुजौ सर्वदा ॥  
  
क्ली& करौ त्रिपुटेशानी त्रिपुटैश्वर्य दायिनी ।  
आ& पातु हृदयं ह्री& मे मध्यदेशं सदावतु ॥  
  
क्रो& पातु नाभिदेशं सा त्र्यक्षरी भुवनेश्वरी ।  
सर्ववीजं सदा पृष्टे पातु सर्ववशङ्करी ॥  
  
ह्री& पातु गुह्यदेशं मे नमो भगवती कटिं ।  
माहेश्वरी सदा पातु शक्तिनी जानुयुग्मकं ॥  
  
अन्नपूर्णे सदा पातु स्वाहा पातु पदद्वयं ।  
सामां दशाक्षरी पायादन्न पुर्णाखिलं वपुः ॥  
  
तारं माया रसा कामः षोडशार्णा ततः परं ।  
शिरस्थाः सर्वतः पातु विंशत्यन्नास्थिका मुदा ॥  
  
तारदुर्गे युगं रक्ष स्वाहेति च दशाक्षरी ।  
जय दुर्गा घनश्यामा पातु मां सर्वतो मुदा ॥  
  
माया वीजादिका चैषा दशार्णौ च ततः परा ।  
प्रतप्त काञ्चना भासा जयदुर्गाननेव तु ॥  
  
तारं ह्रीं दुं दुर्गायै नमोष्ट वर्णात्मिका परा ।  
शङ्खचक्रधनुर्वाणधरा मां दक्षिणेव तु ॥  
  
महिषमर्दिनी स्वाहा वसुवर्णात्मिका परा ।  
नैर्-ऋत्यां सर्वदा पातु महिषासुरनाशिनी ॥  
  
माया पद्मावती स्वाहा सप्तार्णा परिकीर्तिता ।  
पद्मावती पद्मसंस्था पश्चिमे मां सदावतु ॥  
  
पाशाङ्कुश पुटामायै हि परमेश्वरि स्वाहा ।  
त्रयोदशार्णा ताराद्या साश्वारूढाननेव तु ॥  
  
सरस्वती पञ्चशरो नित्यक्लिन्ने मदद्रवे ।  
स्वाहारत्पक्षरी नित्यामामुत्तरे सदावतु ॥  
  
तारं माया च कवचं खेचर क्षततो वधूः ।  
क्रू& क्षे ह्री फट् महाविद्या द्वादशार्णा खिलप्रदा ॥  
  
अरिष्टोत्वादिभिः पायाच्छिवा कोणे सदा च मां ।  
ऐ& क्ली& सौ&ः सा ततो वाला मामूर्द्धदेशतोवतु ॥  
  
विन्द्वन्तां भैरवी वाला भूमौ मां सर्वदावतु ।  
इति ते कवचं पुण्यं त्रैलोक्यं मङ्गलं परं ॥  
  
प्। २१३ब्)  
  
सारात् सारतरं पुण्यं महाविद्यौघ विग्रहं ।  
अस्यापि पठनात् सद्यः कुवेरोपि धनेश्वरः ॥  
  
इन्द्राद्याः सकलाः देवाधारणात् पठनाद्यतः ।  
सर्वसिद्धीश्वराः सन्तः सर्वैश्वर्यमवाप्नुयुः ॥  
  
पुष्पाञ्जल्यष्टकं दद्यान्मूलेनैव सथक् पृथक् ।  
संवत्सरशतायास्तु पूजायाः फलमाप्नुयात् ॥  
  
प्रीतिमन्योन्यतः कृत्वा कमला निश्चला गृहे ।  
वाणी च निवसेद्वक्त्रे सत्यं सत्यं न संशयः ॥  
  
यो धारयति पुण्यात्मा त्रैलोक्य मङ्गलाभिधं ।  
कवचं परमं पुण्यं सोपि पुण्यवतां वचः ॥  
  
सर्वैश्वर्य युतो भूत्वा त्रैलोक्यविजयी भवेत् ।  
पुरुषो दक्षिणे वाहौ नारी वा मनुजे तथा ॥  
  
वहु पुत्रवती भूत्वा वन्ध्यापि लभते सुतं ।  
ब्रह्मास्त्रादीनि शस्त्राणि नैव दंशन्तितञ्जनं ॥  
  
एतत् कवचम ज्ञात्वा यो भजेद् भुवनेश्वरीं ।  
दारिद्र्यं परमं प्राप्यसो चिरान्मृत्युमाप्नुयात् ॥  
  
इति श्रीरुद्रयामले देवीश्वरसंवादे त्रैलोक्यमङ्गलन्नाम कवचं समाप्तं   
॥  
  
अथ शिवस्य ॥  
  
नमः शिवायेति मन्त्रः पञ्चार्णस्तारापूर्वकः ।  
षडक्षरोयं विप्राणां भुक्तिमुक्ति प्रसाधकः ॥  
  
वामदेवो मुनिः पङ्क्तिश्छन्दो देवः सदाशिवः ।  
षड्वर्णैस्तु षडङ्गानि कल्पयेत् साधकोत्तमः ॥  
  
ततो ध्यायेत गोक्षीर रजताद्रि समप्रभं ।  
चारुचन्द्र कलाराज जटामुकुटमण्डितं ॥  
  
पञ्चवक्त्रधरं शम्भुं पञ्चवक्त्रं त्रिलोचनं ।  
शार्दूल चर्मवसनं रत्नाभरणभूषितं ॥  
  
दक्षोर्द्ध हस्ते टङ्कं च वरं च दधतः करैः ।  
वामोर्द्ध हस्ते हरिणं दधानमभयं पर ॥  
  
सुप्रसन्नमुखाम्भोजं निविष्टङ्कुशविष्टरे ।  
ब्रह्मविष्णुमहेशाद्यं स्तुतं भक्त्या सुरासुरैः ॥  
  
विश्वाद्यं विश्व वपुषं भवभीति हरं भवं ॥  
  
समाप्तश्चायं भुवनेश्वरी क्रमः ॥  
  
अथ धूमावती क्रमः ॥  
  
अथातः सम्प्रवक्ष्यामि धूमावत्या मनुं परं ।  
पिप्पलादो मुनिश्छन्दोनिवृज्ज्येष्ठास्य देवता ॥  
  
षट्दीर्घ विन्दुयुक्तेन धकारेण षडङ्गकं ।  
आद्यवीजद्वयां तस्थैः षड्वर्णैर्न्या समाचरेत् ॥  
  
प्। २१४अ)  
  
अङ्गुष्ठादौ षडङ्गेषु पुनर्देवीं विचिन्तयेत् ।  
विवर्णा चञ्चला कृष्णा दीर्घा च मलिनांवरा ॥  
  
विमुक्त कुण्डला दीर्घा विधवा विरलद्विजा ।  
काकध्वजरथारूढा विलंवित पयोधरा ॥  
  
शूर्यहस्ताति रुक्षाक्षी धूतहस्तात्वरान्विता ।  
प्रवद्धरो मातु भृशं जटिला कुटिलेक्षणा ॥  
  
क्षुत्पिपासार्दिता नित्यं सदा कलह तत्परा ।  
एवं विधां सदा ध्यायेत् ततः कर्म समाचरेत् ॥  
  
पूर्वोक्ते पूजयेत् पीठे ज्येष्ठां शत्रु निवृत्तये ।  
केशरेषु षडङ्गानि पत्रस्था अष्टशक्तयः ॥  
  
क्षुधातृष्णरतिर्निद्रानिर्-ऋतिर्दुर्गातीरुषा ।  
अक्षमेति ततो देवा इन्द्राद्या आयुधान्विताः ॥  
  
एवं ज्येष्ठां समाराध्य सिद्धमन्त्रः प्रजायते ॥  
  
प्। २१४ब्)  
  
अथ धूमावती कवचं ॥  
  
पार्वत्युवाच ॥  
  
देवदेव महादेव भक्तानुग्रहकारकः ।  
धूमावत्यास्तु कवचं ब्रूहि मे करुणानिधे ॥  
  
महादेव उवाच ॥  
  
अस्ति गुह्यतमं लोके कवचं शत्रुनिग्रहं ।  
सर्वेप्सित प्रदं देवि तव स्नेहात् प्रकाश्यते ॥  
  
यच्छ्रुत्वा रामचन्द्रेणसङ्गरे रावणो हतः ।  
भार्गवेणाअपि यच्छ्रुत्वा जितं सर्वं चराचरं ॥  
  
तमेव कवचं वच्मि सावधानावधारय ।  
कवचस्य महादेवि पिप्पलाद ऋषिः स्मृतः ॥  
  
छन्दो विराट् देवता च श्रीमद्धूमावती प्रिये ।  
शत्रूणां मारणे देवी विनियोगः प्रकीर्तितः ॥  
  
ॐ धूमावती सदा पातु शिरो मे शत्रुमर्द्दिणी ।  
चण्डरूपा महादेवी ललाटे पातु मां सदा ॥  
  
क्षुत्कामा नयने पातु पातु भीमा श्रुती मम ।  
काकध्वजा नासिकां मे सर्वशत्रुविनाशिनी ॥  
  
प्रलंवोष्ठी सदा पातु वदनं मुण्डमालिनी ।  
विकृतास्या सदा पातु गलं मे रिपुसूदिनी ॥  
  
धू& वीजाख्या सदा पातु घाटं मे रिष्टतारिणी ।  
स्कन्धौ कङ्कालिनी पातु नृमुण्डस्रग्विभूषणा ॥  
  
शुष्कमांसा सदा पातु भीषणा मे भुजद्धयं ।  
लम्वस्तनी सदा पातु धूमवर्णास्तन द्वयं ॥  
  
सूर्यहस्ता च हृदयं पातु भैरवमादिनी ।  
शत्रु मांसप्रिया पातु पृष्ठं मे रुधिरप्रियां ॥  
  
मदिरा घूर्णनयना पातु पार्श्वे किरीटिनी ।  
करालिनी सदा पातु कुक्षिं मे शववाहिनी ॥  
  
वज्रतुण्डा पातु नित्यं कटिदेशं शिव प्रिया ।  
कराल वदना पातु गुह्यदेशं दिगंवरां ॥  
  
घोराट्टहासिनी पातु जानुनी विरलद्विजा ।  
पादौ मे पातु सततं क्षुत्पिपासा कुला सदा ॥  
  
घोरघण्ठा सदा पातु सर्वाङ्गे शङ्कर प्रिया ।  
इति ते कथितं देवी कवचं रिपु निग्रहं ॥  
  
यस्य प्रपठनाद्देवी सर्वसिद्धिकरे स्थिता ।  
न तस्य शत्रु पीडास्याद्दुष्टपीडा कदापि न ॥  
  
ग्रहपीडा भूतपीडा न भवेत् कुलसुन्दरी ।  
धूमावती समभ्यर्च्य कृष्णपुष्पेण साधकः ॥  
  
मत्स्यमांसा सवैर्देवीं पूजयित्वा यथा विधिं ।  
महामांसस्य धूपेन धूपयेत्तान्त्र मन्त्रवित् ॥  
  
प्। २१५अ)  
  
अष्टोत्तर शतावृत्तिं पठेदेकमनां प्रिये ।  
पक्षमात्रेण देवेशि रिपुंहन्यान्न संशयः ॥  
  
एतत् सर्वं महेशानि मारणेषु नियोजयेत् ।  
कवचस्मरणाद्देवि रिपुर्याति यमालयं ॥  
  
इति श्रीरुद्रयामले धूमावतीकल्पे धूमावतीकवचं ॥  
  
अथाघोरस्य ॥  
  
अथातः सम्प्रवक्ष्यामि सा घोरास्त्राज्ञयं मनुं ।  
माया स्फुरद्वयं चैव प्रस्फुरद्द्वितयं वदेत् ॥  
  
पश्चाद्वदेत्तुरुतुरुरूपां ते च चटद्वयं ।  
प्रचट द्वितयं पश्चात् कहद्वयं वमद्वयं ॥  
  
वन्धद्वयं घातय द्वि हू& हू& फट् शरवर्णकः ।  
मनुः प्रोक्तो घोरमुनिः तिर्ष्टुप्छन्दोस्य देवता ॥  
  
अघोररूपं वं वीजं ह्री& शक्तिः परिकीर्तिता ।  
शरं तु दशदिग्दन्ति दिवाकरमितैर्मनाः ॥  
  
वर्णैः कुर्यात् षडङ्गानि पदन्यासोथ वक्ष्यते ।  
कटौ च वक्त्रगल हृन्माभ्यं धूकरजानुषु ॥  
  
स जङ्घापादयोश्चैवं पदान्ये कादशन्यसेत् ।  
शरं तु नेत्रवस्वद्धिर संवेदाद्धि वेदकैः ॥  
  
रसनेत्रमितैर्वर्णैर्मृत्पदानि भवन्त्युमे ।  
ध्यायेत् ततो मेघकालं भीमदंष्ट्रं त्रिलोचनं ॥  
  
भुजङ्गभूषणं रक्तवसना लेपशोभितं ।  
परशुं करवालं च वाणीस्त्रिशिखमेव च ॥  
  
दधानां दक्षिणैर्हस्तैरुर्द्धादि क्रमतः परैः ।  
डमरुं खेटकं चापं नृकपालं च विभ्रतं ॥  
  
समाप्तश्चायं धूमावती क्रमं ॥  
  
अथ वगलामुखी क्रमः ॥  
  
अथातः सम्प्रवक्ष्यामि स्तम्भनीं वगलामुखीं ।  
नारायणो मुनि स्त्रिष्टुप्छन्दश्च वगलामुखी ॥  
  
देवी वीजं तु हृल्लेखा स्वाहा शक्तिः समीरिता ।  
विनियोगास्य विख्यातः पुरुषार्थश्चतुष्टये ॥  
  
हृल्लेखा हृदयं प्रोक्तं शिवश्च वगलामुखी ।  
शिखा तु सवदुष्टानां ततो वाचं मुखं पदं ॥  
  
स्तम्भयेति च वर्मोक्तं जिह्वां कीलय नेत्रकं ।  
बुद्धिर्विनाशयास्त्रं स्यात् षडङ्गं न्यास ईरितः ॥  
  
मूर्ध्ह्नि भाले भ्रुवोर्मध्ये नेत्रयोः शोत्रयो रसोः ।  
गण्डद्वये तथा चोष्ठे धरास्य चिवुकेषु च ॥  
  
गले च दक्षदोर्मूले तन्मध्ये मणिवन्धके ।  
अङ्गुलीनां तथा मूले हस्ताग्रे चैव मेव हि ॥  
  
प्। २१५ब्)  
  
अन्येद् वामभुजादौ च दक्षोरु मूलके ततः ।  
दक्ष जानुनि गुल्फे चाङ्गुलि मूले पदाग्रतः ॥  
  
गम्भीरा च मदोन्मत्तां तप्तकाञ्चन सन्निभां ।  
चतुर्भुजां त्रिनयनां कमलासन संस्थितां ॥  
  
मुद्गरं दक्षिणे पाशं वामे जिह्वां च वज्रकं ।  
पीतांवरधरा सान्द्र वृत्त पीतपयोधरां ॥  
  
हेमकुण्डलभूषां च पीतचन्द्रार्द्धशेखरां ।  
पीतभूषण भूषां च स्वर्णसिंहासन स्थितां ॥  
  
एवं ध्यात्वा च देवेशीं शत्रूस्तम्भनकारिणीं ।  
भूःप्रदोश मनोरम्ये पुष्पामोद सुधूपिते ॥  
  
गोमयेनाथ संलिप्ते मण्डपेत्वासनं चरेत् ।  
सौवर्णे वाथरौप्ये वा पैत्तरे वाथ भूर्जके ॥  
  
कर्पूरागुरु कस्तूरी श्रीखण्ड कुङ्कुमैरपि ।  
लिपेद्यन्त्रं प्रयत्नेन लेखन्या हेमतारयोः ॥  
  
मध्ये योनिं समालिख्य तद्वाह्ये तु षडस्रकं ।  
तद्वाह्येष्टदलं पद्मं तद्वाह्ये षोडशच्छदं ॥  
  
चतुरस्र त्रयं वाह्ये चतुर्द्वारोपशोभितं ।  
यत्र नोक्तां देवतायाः पीठन्दा पीठशक्तयः ॥  
  
तत्र मायोदितं पीठं ज्ञेयेता एव शक्तयः ।  
तद्वीजेन यजेत् पीठं यद्वा मायामुनाथ वा ॥  
  
तत्रावाह्य यजेद्देवीं सु पीतैरुपचारकैः ।  
यजेदङ्गानि षट्कोणे पूर्वद्वारादिषु क्रमात् ॥  
  
गणेशं वटुकं चापि योगिन्यः क्षेत्रपालकं ।  
ईशानादि निऋत्यन्तं गुरुपङ्क्तिं समर्चयेत् ॥  
  
वगला पूर्वपत्रे तु स्तम्भिनी च ततः परं ।  
जम्भिनी मोहिनी वल्या अचला चञ्चला तथा ॥  
  
दुर्द्धर्षाकल्मषा धीरा कल्पना कालकर्षिणी ।  
भ्रामिका मन्दगमना भोगाख्या चैव योगिका ॥  
  
एताः षोडशपत्रेषु गन्धपुष्पाक्षतैर्यजेत् ।  
षोडश स्वर संयुक्ता सम्प्रदायात् कुलागमे ॥  
  
यजेच्च पत्र मध्येषु कल्पिते चाष्टपत्रके ।  
ब्राह्म्याद्यष्टौ तु पूर्वादौ वाहनायुध संयुताः ॥  
  
लोकेशांश्च तदस्त्राणि पूजयेद् वाह्यतस्तथा ।  
योनिमध्ये मूलदेवीं त्रिपुष्पाञ्जलिभिर्यजेत् ॥  
  
धूपदीपै सु नैवेद्यैर्गन्धतांवूलदीपकैः ।  
नीराज्य विधिवत् पश्चाज्जप सङ्ख्यान्निवेदयेत् ॥  
  
प्। २१६अ)  
  
अथ वगलामुखी स्तोत्रं ॥  
  
ॐ पीतवस्त्रां सु नेत्रां च द्विभुजां दाहद्धोज्वलां ।  
शिलापर्वतहस्तां च स्मरन्ती वगलामुखीं ॥  
  
मध्य सुधाद्धि मणिमण्डप रत्नवेद्यां सिंहासनो परिगतां   
परिपीतवर्णां ।  
पीतांवराभरणमाल्यविभूषिताङ्गी देवी नमामि धृतमुद्गर वैरि जिह्वां ॥  
  
जिह्वाग्रमादाथकरेण देवीं वामेन शत्रुपरिपीडयन्ती ।  
गदाभिघातेन तु दक्षिणेन पीताम्वराढ्यां द्विभुजां नमामि ॥  
  
त्रिशूलधारिणीमम्वी सर्वसौभाग्यदायिनी ।  
सर्वशृङ्गारवेशाढ्यां देवीं ध्यात्वा प्रपूजयेत् ॥  
  
चलत् कनक कुण्डलोल्लसित चारुगण्डस्थलां लसत् कनकचम्पकद्युति विराजित   
चन्द्राननां ।  
गदाहत विपक्षकां कलित लोल जिह्वा चलां स्मरामि वगलामुखीं   
विमुखसन्मुखस्तम्भिनीं ॥  
  
पीयूषो दधिमध्य चारु विलसद्रत्नोज्ज्वले मण्डपे तत् सिंहासन मौलि पाटित   
रिपु प्रेतासनाध्यासिनीं ।  
स्वर्नाभां कलपीडितारि रसनां भ्राम्यद्गवा विभ्रमां यस्त्वां पश्यति   
यान्ति तस्य विलयं सद्योपि सर्वापदः ॥  
  
देवित्वच्चरणाम्वुजे वितनुतेयः पीतपुष्पाञ्जलिं मुद्रां वामकरे निधाय च   
पुनर्मन्त्री मनोज्ञाज्ञाक्षरं ।  
पीतध्यानपरोपि कुम्भक वशाद्वीजे स्मरेत् पार्थिवं तस्या मित्रमुखस्य   
वाघृदयगो स्तम्भो भवेत् तत्क्षणात् ॥  
  
मन्त्रस्थानदलं विपक्षदलने स्तोत्रं पवित्रं च ते यन्त्रं वादि   
निमन्त्रिणां त्रिजगतां यन्त्रं पवित्रं च ते ।  
मातः श्रीवगलेनिनाम ललितं यः स्तूयते ते मुखे तन्नाम ग्रहणेन सम्पदि   
मुखस्तम्भो भवेद्वैरिणां ॥  
  
वादीमूकति शङ्कितः क्षितिपतिर्वैश्वानरः शीततिः क्रोधीशान्ततिदुर्जनः   
सुजनतिः क्षिप्रं मुखं खञ्जति ॥  
  
गर्वी खर्वति सर्व एव जगति त्वद्यन्त्र यन्त्रिताः ।  
श्रीनित्ये वगलामुखि प्रतिदिनं कल्याणि तुभ्यं नमः ॥  
  
दुष्टस्तम्भनकं च विघ्नशमनं दारिद्र्य विध्वंसनं   
भूभृत्सङ्गमनं च यन्मृगदृशां चेतः समाकर्षणं ।  
सौभाग्यैक निकेतनं मम दृशो कारुण्य पूर्णे क्षणं   
मृत्योर्मारणमाविरस्तु परतो मातस्त्वदीयं वपुः ॥  
  
त्वं विद्या परमा त्रिलोक जननी विघ्नौघ सञ्छेदिनी योगाकर्षणकारिणी च सु   
महद्वन्दैक सञ्छेदिनी ।  
दुष्टोच्चाटनकारिणीं जनमनः सम्मोहथ सन्धायिनी जिह्वाकीलन वैभवा   
विजयते ब्रह्मास्त्रस्तु विद्या परा ॥  
  
प्। २१६ब्)  
  
मातः स्तम्भयमद्विपक्षवदनं जिह्वां चलं कीलय ब्राह्मीं   
मुद्रयमुद्रयासुधिषणां वह्नेर्गतिं स्तम्भयः ।  
शत्रूंश्चूर्णयचूर्णयाशुगदया गौराङ्गि पीतांवरे विघ्नौघं वगले   
हर प्रतिदिनं कारुण्य पूर्णेक्षणे ॥  
  
मातर्भैरवि भद्रकालि विजये वाराहि विश्वाश्रये श्रीनित्ये समये महेशि वगले   
कामेशि वामे रमे ।  
मातङ्गी त्रिपुरे परात्परतरे स्वर्गापवर्गप्रदेदासो हंशरणागतं करुणया   
विश्वेश्वरि त्राहिमां ॥  
  
शाङ्कघे चौरसङ्घे प्रहरणसमये वन्धने वारिमध्ये वह्न्यै वादे   
विवादे प्रकुपित्त नृपतौ दिव्य काले निशायां ।  
वाच्यात्वं स्तम्भने वा रिपु वधसमये निर्विपत्तौरणे वा गच्छंस्तिष्ठं   
स्त्रिकालंस्तव पठनमिदङ्कार्य सिद्धिप्रदं च ॥  
  
मातर्यश्चनरः सदास्तवमिदं देव्याः पठेत् साधनं धृत्वा   
यन्त्रमिदं तथैव समये वाहौ करे वा गले ।  
राजानो वरयोषितोपि करणः सर्पामृगेन्द्राः खलाः स्तम्भयान्ति निषीविते   
रिपुगता लक्ष्मीर्यथा सिद्ध्यति ॥  
  
अनुदिनमभिरासं साधकोय स्त्रिकाले पठति त्रिभुवनेशः पूज्यते देववर्गैः ।  
भवति सकलकृत्यं तस्य दृष्ट्वावलोके भवति परमसिद्धौ   
लोकमातस्तथैव ॥  
  
इति श्रीनारदविरचिते पीतां वगलास्तोत्रं सम्पूर्णं ॥  
  
अथ वगलामुखी कवचं ॥  
  
श्रीमहोग्रतारोवाच ॥  
  
राज्ञा मण्डलकादीनां मण्डलो परिसर्पतां ।  
स गर्वाणां महादेव धनैर्विकृत चेतसां ॥  
  
गजसर्पारि जन्तूनां भजनं वद शङ्कर ॥  
  
श्रीभैर उवाच ॥  
  
पुरा कृत युगे देवि वा तक्षोभमुपस्थिते ।  
सप्तार्णवानामेकत्वगमक्षोभं ययुः सुरा ॥  
  
सेन्द्रास्सविष्णवेः सर्वेसुभयान् मामुपस्थिताः ॥  
  
देवा ऊचुः ॥  
  
शिवशङ्कररुद्रेश रक्षास्मान् शरणागतान् ।  
महावातादि विक्षोभ क्षुधानस्मान्महार्णवात् ॥  
  
तच्छ्रुत्वाहं सुरेशानि कवचं पूर्वनिर्मितं ।  
दत्तवान् सर्वदेवेभ्यो महाभय निकृन्तनं ॥  
  
कवचं वगलामुख्याः शिवप्राणप्रदं महत् ।  
पूर्वं भस्मासुरत्रासाद्भयविद्रावितः स्वयं ॥  
  
पठते तच्च मत्प्राणान् रक्षत्वं परमेश्वरी ।  
शिवप्राणप्रदं तस्माद् विश्रुतं रक्षकं परं ॥  
  
षट्त्रीशद्दक्षवामेध्याद् वगला परमाशिरः ।  
सहस्रारे गुरुः पातु शक्त्या परमयोज्ज्वलः ॥  
  
प्। २१७अ)  
  
चिद्रूपा परमाशक्तिर्ललाटं शिवगेहिनी ।  
भूयुगं मे महाकाली नेत्रयुग्मं परेश्वरी ॥  
  
कर्णयुग्मं पीतपुष्पप्रिया मेव्यात् कपोलयोः ।  
चिवुके परमाशक्तिरेष्टयोः परमाकलाः ॥  
  
वदनं सकला पातु परम्ब्रह्मस्वरूपिणी ।  
पीतपुष्पार्चिता कण्ठं स्कन्धौ स्कन्दस्तनप्रदा ॥  
  
पीतांवरा दक्षभुजं वामां वामाङ्गहारिणी ।  
हृदयं स स्तनद्वन्द्वं भानु विंवमुखैकधृक् ॥  
  
पृष्टं चन्द्रधरं मेव्यात् कटिं कन्दर्प्य रूपधृक् ।  
हृत्पङ्कजं सैव शक्तिर्विशुद्धं जीवरूपिणी ॥  
  
आज्ञा चक्रं विन्दुरूपा परम्ब्रह्मकुटुम्बिनी ।  
ब्रह्मरन्ध्र सहस्रारं पङ्कजाख्य स्वरूपधृक् ॥  
  
पातुमां परमाशक्तिश्चामरी कुटिलालका ।  
षट्त्रिंशदक्षराविद्या पीतापीत वपुर्द्धरा ॥  
  
पीतपुष्पार्चिता पीत नैवेद्यादि वलिप्रिया ।  
सर्वाङ्गं मे शुभा पातु वैरि स्तम्भनकारिणी ॥  
  
ब्रह्मरन्ध्रेषु परमासंसारार्णवतारिणी ।  
तारयेन् मां महादेवी मनोवाञ्छितदायिनी ॥  
  
आज्ञा चक्रे गुरौरूपा महाभयनिवाशिनी ।  
सर्वविद्या वरा पातु जिह्वा शास्त्र वपुर्द्धरा ॥  
  
विशुद्धौ षोडशदले जीवेश्वर वपुर्द्धरा ।  
षट्त्रिंशत् तत्वरूपाख्या कण्ठस्था मां सदावतु ॥  
  
हृत्पङ्कजे भवानीशरूपारूप परात्मिका ।  
इन्द्रियादि महाशत्रून् विदारयतु दारुणा ॥  
  
मणिपूरे दशदले महाविष्णु स्वरूपधृक् ।  
दारयन्नखिलान्मोहान् मां माया सा परावतु ॥  
  
प्रजापति स्वरूपेयं स्वाधिस्थाने षड्दले ।  
सृष्टिस्थिता पराविद्या मां मोहाद्वगलावतु ॥  
  
गणेशरूपधृक् पातुत्वाधारे मां चतुर्दले ।  
षोडश स्वररूपेयं पातु मां परमाकला ॥  
  
क& ख& ग& घ& तथा ङ्& च& छ& ज& झ& ञ्& तथा वतु ।  
ट& ठ& ड& ढ& त्वमाकाराणं त& थ& द& तथा वतु ॥  
  
ध& न& प& फ& तु शत्रुभ्यः पातु मां ध्यान तत्परां ।  
व& भ& म& य& विदायार्थ शत्रून् मां वाक्त्वरूपिणी ॥  
  
र& ल& व& श& तथा ष& स& शत्रुजिह्वां विदार्य तु ।  
मे वाचं मे मुखं जिह्वां सदा रक्ष तु शाङ्करी ॥  
  
ह& ल& क्ष& सकलं पातु रक्षन् मे परमं यशः ।  
प्रणवं स्थिरमाया च तृतीयं त्रितयं तथा ॥  
  
य स्तृतीयं स्वराद्युग्मं यादाद्यं स्वरपञ्चमं ।  
का द्वितीयं दक्षनेत्रे सर्वदुष्ट वहु स्मृतं ॥  
  
षष्ठ्यन्तं च तथा वाचं स्तम्भयाथापि जिह्वया ।  
द्वितीयया कालयेति तथा बुद्धिं विनाशय ॥  
  
स्थिर माया तथा तारं चान्ते वह्नि वधूं प्रिये ।  
एषा विद्या महाविद्या शत्रुन्स्तम्भनकारिणी ॥  
  
प्। २१७ब्)  
  
त्रिधा मन्त्रं समुच्चार्य सर्वाङ्गे व्यापकं कुरु ।  
जयत्येव न सन्देहः शत्रून् शूरान्महाहवे ॥  
  
कुलालमृतिकाङ्गृह्य वामहस्तेन दीपकं ।  
कृत्वा प्रज्वाल्य तैलेन वामे स्थाप्य मनुं जपेत् ॥  
  
त्रिरात्रं स्तम्भयत्येव शत्रुसेनां महाहवे ।  
गौरवर्णां पीतपुष्पैर्वालां सम्पूज्य भावतः ॥  
  
न्यासां विधाय देहेन भजन् योगी जपन्मनुं ।  
पीतोपचारैस्तां शक्तिं सन्तोष्य परिवारणां ॥  
  
वशयत्येव लोकेशं किं पुनः क्षुद्रमानुषं ।  
वाचस्तम्भन कारस्तु वीरशक्तिं शुभाननां ॥  
  
षोडशाब्दां सुवर्णां च अलङ्कृत्य यजेत् प्रिये ।  
सहस्र मूलमन्त्रं तु जप्त्वा वाचस्पतेरपि ॥  
  
स्तम्भयत्येव परमां वाचं किं क्षुद्रमानुषं ।  
वशीकरण कामस्तु वद्वापरिकरं दृढं ॥  
  
शक्तिं लिङ्गोपरि स्थाप्य त्रिसहस्रं जपेन्मनुं ।  
इन्द्राणीं वशयत्येव किं पुनः क्षुद्रमानुषीं ॥  
  
मण्डलाधीश वश कृदुत्तराभिमुखं स्थितः ।  
दक्षाननां सुन्दरीं तु सोडशाब्दां शुचिस्मितां ॥  
  
कुचयोस्तु करैर्दत्वा पीताद्यां हसिताननां ।  
लिङ्गे संस्थाप्य सञ्चुवन्मुखं पीता मनुं जपन् ॥  
  
त्रिसहस्रं महाराज वशयत्येव नान्यथा ।  
येन केनाप्युपायेन वगलाभक्ति तत्परः ॥  
  
स्तम्भयेत् सकलांल्लोकान्वशयत्येव शाङ्करी ।  
मारयेच्छत्रु सङ्घातमुच्चाटयति पर्वतान् ॥  
  
देवानां स्थपतिश्चन्द्रः छादयेत् किं परं जनं ।  
अस्य पार्वति माहात्म्यं कवचस्य क्ववर्णितुम् ॥  
  
महाद्रौदारुणे चान्ते प्रलयादावुपस्थिते ।  
स्तम्भितं च तदा देवि वातसङ्घं सकृज्जपात् ॥  
  
एवं सा परमा विद्या महाशत्रुविदारिणी ।  
नास्तिके तस्करे दुष्टेन्मूढे पण्डितमानिनी ॥  
  
न देया हृदया विद्या ददन्वन्धमवाप्नुयात् ।  
सुशीलाय सुदान्ताय गुरुभक्तिपराय च ॥  
  
विशुद्धाय महामन्त्रजापिने देयमुत्तमं ।  
कृत्वा पुरा सुकवचं जपेन्मन्त्रं समाहितः ॥  
  
नान्यथा स्तम्भिनी विद्या सिद्धास्यादिति निश्चयः ॥  
  
इति श्रीएकवीरातन्त्रे महोग्रतारासंवादे वगलामुखीकवचं सम्पूर्णं ॥  
  
प्। २१८अ)  
  
अथ मृत्युञ्जय भैरवस्य ॥  
  
ॐ जू&सः इति मन्त्रस्य प्रोक्तो मृत्युञ्जयाभिधः ।  
ऋषिः कलाहो दैत्यादि गायत्रीछन्द ईरितं ॥  
  
मृत्युञ्जयो महादेवो देवता परिकीर्तितः ।  
षड्दीर्घयु तृगुणा षडङ्गविधिरीरितः ॥  
  
पद्मद्वयस्थितं स्मेरं चन्द्रार्काग्नि विलोचनं ।  
हस्तेषु ज्ञानमुद्रां च पाशमक्षाक्षिमालिके ॥  
  
कर्पूराभं शीर्षचन्द्रः कराद्वामृतधारया ।  
अर्द्धाङ्गं वहुभूषाढ्यं कान्त्या विश्वविमोहनं ॥  
  
समाप्तश्चायं वगलामुखी क्रमः ॥  
  
इति श्रीतन्त्रचैन्तामणौ त्रिपुरभैरवी-महालक्ष्मी-मातङ्गी-  
nāma saptaviṃśatitamaḥ prakāśaḥ || 27 ||  
  
atha pratyeka nityārcanaṃ nirṇīya sakalāṣṭa sādhanopa yuktatvāt prathamataścakra   
pūjāmāha ||  
  
cakrapūjāṃ pravakṣyāmi sarvataṃtreṣu gopitaṃ |  
abhīṣṭa siddhidānātaḥ paraṃ kiṃcana vidyate ||  
  
sarveṣāmeva devānāṃ śriyā proktepsitapradā |  
vaidikairapi kartavyā bhīṣṭasiddhyai purohitaṃ ||  
  
kṛtvā tu kaulikaṃ devi pūrṇāḥ syustanmanorathā ||  
  
śāṃtike pauṣṭike vaśye cākṛṣṭaustaṃbhamāraṇe |  
vidveṣoccāṭane māhe parasainya parājaye ||  
  
ājñā siddhau ca mokṣārthe siddhisādhana hetave |  
upasarga vināśāya guhadoṣa nivāraṇe ||  
  
rājyaṃ bhraṃśe nareṃdrāṇā sa lakṣmī haraṇāya ca |  
apatyalābhe cāniṣṭe upavyādhi nivāraṇe ||  
  
prajā śāṃtā vanāvṛṣṭyāṃ mātṛ cakraṃ pratiṣṭhite |  
dīkṣākāle ca madane pavitre guru parvaṇi ||  
  
vipattau deśikendrāṇāmatha vā gotramelane |  
prasthāne ca pravāse vā utsavā naṃdasaṃpadau ||  
  
apekṣitaṃ tadā kārya manujaiścakra pūjanaṃ |  
sarvadevapriyaṃ gopyaṃ tadvidhiṃ kathayāmyatha ||  
  
samayaścakra pūjāyā aṣṭadhā parikīrtitaḥ |  
sahasotyattite kārye kārye vā pūrṇatāṃ gate ||  
  
devatotsāha divase kaulikasyāgamepi vā |  
umāmāheśvare yoge yoge vā śaktisaṃgame ||  
  
valirājyaṃ kāmadine cakrapūjāti harṣadā |  
pradoṣe vā bhijiti vā niśīthe vāṣṭamīyutā ||  
  
navamyāṃ cedbhavedyoga umāmāheśvarābhidhaḥ |  
bhaumāṣṭamyāṃ caturdaśyāṃ yogoyaṃ śaktisaṃgamaḥ ||  
  
āśvinasyāsite pakṣe trayodaśyādi paṃca ca |  
valirājyamidaṃ proktaṃ yatheccha krīḍanāya tu ||  
  
tat kāmadinamityāhuḥ somavāre trayodaśī |  
pūrvasmindivase snātvā devīmabhyarcya kāmanāṃ ||  
  
p. 218b)  
  
kṛtvā saṃkalpayeccakrapūjāṃ dayād valiṃ paśoḥ ||  
  
balidānaprakārastu āyavācyaḥ ||  
  
evaṃ datvā valiṃ samyaṅnityakṛtyaṃ vidhāya ca |  
tṛtīye praharerāmānarānścārthe nimaṃtrayet ||  
  
amuktyāḥ prītaye devyā manmanoratha siddhaye |  
cakrapūjot savārthaṃ tvaṃścomayāmaṃtritāhyasi ||  
  
atha nimaṃtraṇa prakāramāha ||  
  
tato nimaṃtrayet sarvān yoginyo yogināmapi |  
puṣpaṃ datvā kare savye saṃbhāṣāvaraṇaṃ tathā ||  
  
adyame gṛhṇa pūjārthaṃ nimaṃtraṇaṃ karomyahaṃ |  
tata āgamanaṃ kuryāt pādau prakṣyālya pāṇinā ||  
  
ācāryāya sukhaṃ devi maṃtreṇaiva nimaṃtrayet ||  
  
aṣṭādhikā nimaṃtrāstu striyo nyūnāstu tat kṛte |  
strībhyaśca puruṣānyūnā adhikāste tu hānidā ||  
  
sarve kaulavratasthā vā prāgdakṣāya ca varjitāḥ |  
bhavaṃti dīkṣā niratā nimaṃtryāścakrapūjane ||  
  
tasyāṃ rātrau tu saṃpūjyā devaṃ svayamataṃdritaḥ |  
kulaśabda dvidhā proktā kulajeti piśācinī ||  
  
trayodaśārṇaṃ svāhāṃtamaṣṭottara sahasrakaṃ |  
japenniśi tataḥ paśyeccakre vighnaṃ tathā śubhaṃ ||  
  
vighne dṛṣṭe na kartavyaṃ kāryaṃ vā śāṃtipūrvakaṃ |  
śāṃtirgaṇeśvaro homo grahāṇāṃ bhairavasya ca ||  
  
tato vahirvaliṃ dadyādimaṃ maṃtramudīrayan ||  
  
oṃ namaśca triruccāryahyamukakṣetrapālakaṃ |  
ehyehi bhagavan pūjāṃ gṛhnayugmaṃ valiṃ tathā ||  
  
bhakṣayugmaṃ cakra vighnakarān staṃbhaya yugmakaṃ |  
hū& phaṭ svāhā saptacaturvarṇonmaṃtraḥ prakīrtitaḥ ||  
  
dinasya kṛtyaṃ nirvartya sāyaṃ cakraṃ prapūrayet ||  
  
śrīdevyuvāca ||  
  
sāṃprataṃ śrotumicchāmi nirṇayaṃ melakasya tu |  
kasmin sthāneṣu kurvīta kulacakraṃ samudbhavaṃ ||  
  
kena cakraṃ prakartavyaṃ kathayasva maheśvaraḥ ||  
  
śrībhairava uvāca ||  
  
kathayāmi varārohe cakrasthāna paraṃ śṛṇu |  
śmaśāne ekavṛkṣe ca parvate mātṛkā gṛhe ||  
  
prāsāde śūnya vāseṣu nadītīre araṇyake |  
eteṣvekaṃ ca saṃmārjya praliptaṃ gomayena tu ||  
  
tuṣakeśādikaṃ śodhyaṃ kiṃkarī kiṃkareṇa vā |  
śmaśānaṃ tu prayogaṃ ca varaṇā ekavṛkṣakaṃ ||  
  
p. 219a)  
  
parvatāgre bhavet kollāgṛhamātrāṭṭahāsakaṃ |  
prāsādastu jayaṃtī ca caritaṃ śūnyaveśma ca ||  
  
srakāhyakaṃ nadītīramaraṇyaṃ devikoṭakaṃ |  
sthānaṃ ca kathitaṃ bhadre udbhavaṃ kathayāmite ||  
  
avargaṃ pūrvamuddiṣṭaṃ kavargāgneya saṃsthitaṃ |  
ca vargaṃ dakṣiṇe bhāge ṭha vargaṃ nair-ṛte smṛtaṃ ||  
  
ta vargaṃ paścime bhadre vāyavye tu pa vargakaṃ |  
ya vargamuttarebhāge śavargamīśa saṃsthitaṃ ||  
  
eṣu sthāneṣu suśroṇi cakrasya tu samudbhavaṃ |  
utsthānaikaṃ samāgatya kuryādvīrasya yojanaṃ ||  
  
vartanaṃ kathayiṣyāmi ācāryasya tu lakṣaṇaṃ |  
vahuśastraśrutā dhīrā daśapacchānugāminaḥ ||  
  
pāraṃparya kramajñāna gurusiddhaḥ prapūjakāḥ |  
pūrṇābhiṣeka sampannā advaitācāravartinaḥ ||  
  
lajjānujñāṃ guroḥ samyak syāta ku * (?) saṃga gataḥ |  
sarvasatva dayā bhūtadaṃbhamātsarya varjitaḥ ||  
  
kṣāṃtodāṃtaṃ śucirnityaḥ putravacchiṣya pālakaḥ |  
ebhirguṇaiḥ samāyukta ācāryaḥ sthānu suṃdarī ||  
  
atha maṇḍalamāha ||  
  
kṣaumikena susūtreṇa sumitaṃ kārayet priye |  
sureṣāṃ pātayedbhūmau aṣṭakoṇāṣṭa patrikā ||  
  
keśaraṃ ca ṣaḍaṃgulyaṃ karṇikāṣṭāṃgulāni ca |  
dvādaśāṃgula patrāṇi dalasaṃdhi dviraṃgulaṃ ||  
  
caturaṃgula caṃdrāṇi vartulākāramaṃḍalaṃ |  
tadvāhye dvārabhāgāni dvādaśāṃgulamānataḥ ||  
  
caturdvāraścatuḥkoṇaṃ koṇeṣu padmalāṃchitaṃ |  
karṇikā pītavarṇā ca keśaraṃ raktameva ca ||  
  
patraṃ śvetakṛtaṃ bhadre dalasaṃdhi harītakaṃ |  
kṛṣṇadvārayutaṃ devi śuklaṃ caṃdrāṃ śumaṇḍalaṃ ||  
  
rogopaśāṃtaśāṃtyarthaṃ bhadramaṇḍalamālikhet ||  
  
śivoktaṃtaṃ vadiṣyāmi śrūyatāṃ varavarṇini |  
pītasūtreṇa suśroṇi sumitaṃ kārayet priye ||  
  
ā hū&ṭhāni ca hastāni bhūmau sūtreṇa pātayet |  
ṣaḍaṃgulaṃ karṇikā ca caturaṃgulakeśara ||  
  
dvādaśāṃgula patrāṇi śaśimaṇḍalaśobhanaṃ |  
pītabhadrairdalaṃ bhadre kṛṣṇena dalasaṃdhiṣu ||  
  
caṃdraṃ śuklena kurvīta raktena dvarāmeva ca |  
evaṃ vidhaṃ suśobhaṃ ca surekhe samameva ca ||  
  
pūrve kapālaṃ śuklena kṛṣṇenāsiṃca dakṣiṇe |  
paścime haritaṃ bhadre ḍamaruṃ ca suśobhanaṃ ||  
  
uttare śuklapītena triśūlaṃ varasuṃdarī |  
śikhāṃśa grahaṇe deviyauṣṭyākarṣaṇa karmaṇi ||  
  
p. 219b)  
  
viṣot kaṭoyaṃ sarvatra ālikhen maṃḍalāni ca ||  
  
gaṇeśvaraṃ vadiṣyāmi adhunā varavarṇini |  
raktasūtreṇa sumitaṃ trihastāyata maṇḍalaṃ ||  
  
karṇikā keśare patre hastamekaṃ tu vāhayet |  
sūrya caṃdra jalasthāne hastamekaṃ tu varṇayet ||  
  
dvārakaṃ hastamālikhya caturasraṃ suśobhanaṃ |  
karṇikā haritā proktā keśaraṃ pītameva ca ||  
  
jalarūpaṃ site naiva sūryaṃ raktena cālikhet |  
caṃdraṃ śvetena darvyeṇa patraṃ rakta suśobhanaṃ ||  
  
dvāraṃ śvetaṃ suśobhāḍhya ma * (?) siṃ pūrvakṛṣṇakaṃ |  
dakṣiṇe śvetanarakaṃ kṛṣṇaśūlaṃ ca paścime ||  
  
uttare haritākāraṃ ḍamaruṃ ca suśobhanaṃ |  
vaśyākarṣaṇa vedheṣu maṃḍalena maheśvarī ||  
  
pratānakaṃ vadiṣyāmi idānīṃ vīramātari |  
gocarmarajjunā bhūmyāṃ pātayet saṃitena ca ||  
  
dvihastamārabhyamitaṃ caturdvāra vibhūṣaṇaṃ |  
karṇikā paṃca aṃgulyā keśaraṃ caturaṃgulaṃ ||  
  
patraṃ ṣoḍaśamaṃgulyā dvihastaṃ jalabhāgataḥ |  
śiraścatvāra maṃgulyā sarvadvārāṇi vāhayet ||  
  
karṇikā haritā bhadre keśaraṃ raktameva ca |  
dalaṃ kṛṣṇena kurvīta dalasaṃdhiṃ jalaṃ tathā ||  
  
raktena tu suśobhāni dhūmena dvāra vāhayet |  
aśiṃ kapālaṃ paraśuṃ triśūlaṃ ca catuṣṭayaṃ ||  
  
caturdvāra samālikhyaṃ yathā śobhāṃ vrajet priye |  
mahāsādhana kāle māraṇe ca viśeṣataḥ ||  
  
pretānakaṃ likhedbhadre maṇḍalaṃ sarvasiddhidaṃ |  
śāṃtikaṃ pauṣṭikaṃ vaśyamāraṇaṃ ca sulocanaṃ ||  
  
viśeṣa maṇḍalaṃ yena jñātvā karmasamārabhet ||  
  
punaranya prakāreṇa pravakṣyāmi viśeṣataḥ |  
sthūlena kalirityāhuḥ kṛṣṇena maraṇaṃ bhavet ||  
  
vakrehāni bhavedghoraṃ chinnerāja bhayāni ca |  
asadṛśaḥ kṛte patre maṃtrasiddhirnna jāyate ||  
  
tasmāt prayatnaṃ kurvīta yadīcchet siddhimuttamaṃ |  
evaṃ karmavibhāgāni jñātvā karma samārabhet ||  
  
kimanyat pṛcchase devī kathitaṃ rajjupātanaṃ ||  
  
p. 220a)  
  
atha pūjā dravyamāha ||  
  
yat sarvaṃ bhakṣapānāni dravyaṃ vittānusārataḥ |  
kalpayitvā tu suśroṇi sarvaṃ dravyaṃ kṣamāpayet ||  
  
caṃdanaṃ ca pavitraṃ ca gaṃdhamālyaṃ ca mohinīṃ |  
āsanaṃ dhūpa siṃdūra sthāpayecca yathā kramaṃ ||  
  
nānāvidhāni māṃsānihyanekā matsyajātayaḥ |  
caturvidhāni bhakṣāṇi upadaṃ śāpadaṃśakāḥ ||  
  
pūrvoktaṃ sakalaṃ dravyaṃ pūrṇamatra prakalpayet ||  
  
atha krameṇa aṣṭakāṣṭakamāha ||  
  
tatrādau vīrādīnāṃ pādaprakṣālana dravyamāha ||  
  
pādaprakṣālanaṃ devi sāṃprataṃ kathayāmi te |  
vacaḥ priyaṃgu surabhī uśīraṃ caṃdanaṃ tathā ||  
  
vālaṃ māṃsi tathā cauraṃ samabhāgāni kārayet |  
piṣṭodakena bhāgena ślakṣṇaṃ kṛtvā yathārthataḥ ||  
  
uṣṇodaka ghaṭe madhye vahisthāne nidhāpayet |  
ekaika vīrapādau ca kṣālayedudakena tu ||  
  
aṭṭahāseva cotpannaṃ caritrāyāṃ priyaṃgukaṃ |  
kolāpuryāṃ tu surabhirjayaṃtyāṃ ca uśīrakaṃ ||  
  
ujjenyāṃ vadanaṃ bhadre prayāge vālameva ca |  
vārāṇasyāṃ ca māṃsī ca karṇamodyāṃ tu caurakaṃ ||  
  
etadaṣṭau samākhyātā aṣṭau kṣetrasya lāṃchanaṃ ||  
  
upahāravidhiṃ vakṣye śṛṇutvaṃ varavarṇini |  
caṃdanaṃ ca pavitraṃ ca gaṃdhamālyaṃ ca mohinī ||  
  
āsanaṃ dhūpa siṃdūraṃ dāpayecca yathā kramaṃ |  
caṃdanaṃ virajaṃ bhadre pavitraṃ merukaṃ tathā ||  
  
hādrāpuraṃ bhavedgaṃdhaṃ mālyamelāpuraṃ smṛtaṃ |  
kāśmīraṃ mohanī jñeyā āsanaṃ merukaṃ tathā ||  
  
tagaraṃ dhūpamityāhuḥ siṃdūraṃ puṇḍravarddhanaṃ |  
etānyaṣṭau bhūṣaṇāni upakṣetrasya lakṣaṇaṃ ||  
  
yathā krameṇa dātavyamācāryādīn vicakṣaṇaḥ |  
upahāra vidhānaṃ ca saṃkṣepāt kathitaṃ mayā ||  
  
vali saṃsthāpanaṃ bhadre adhunā kathayāmite |  
vṛhadārumaya pātre odanaiḥ paripūrite ||  
  
samucchritaṃ vaijayaṃtyā paṃcaraṃgika kārayet |  
achidra aṃtarmālyena dāpayed valibhājane ||  
  
vicitrapuṣpamālyena yathā śobhāṃ vrajet priye |  
tathā tena prakartavyaṃ devatālaya śobhanaṃ ||  
  
matsyamāṃsāni dhūpāni tilapiṣṭaṃ ca modakaṃ |  
vṛkṣāmlarudhiraṃ bhadre āraktakaṃ tathaiva ca ||  
  
p. 220b)  
  
etadaṣṭau mayākhyātāḥ saṃdoha valikarmaṇi |  
parastīre bhavenmāṃsamatsyaṃ pṛṣṭāpuraṃ tathā ||  
  
kudgaṇḍivo bhaveddhūpaṃ sopānetilaṃ piṣṭakaṃ |  
kṣīrake modakaṃ bhadre māyā puryāmlameva ca ||  
  
āmrātake bhavedraktaṃ gṛharāje alaktakaṃ |  
samudraṃ dārupātraṃ ca odanaṃ merumeva ca ||  
  
ahirājaṃ tu mālāṃ tu sragdānaṃ raktamālyakaṃ |  
brahmāviṣṇuśca rudraśca īśvaraśca sadāśivaṃ ||  
  
paṃcaraṃga patākāṃ ca śuddhā paṃcanivāsinī |  
sāmudramudaraṃ bhadre nābhimeruḥ prakīrtitaḥ ||  
  
kuṇḍalākhyā hi rājaṃ vannetra romaṃ ca sarvaśaḥ |  
prāṇo'pānaḥ samānaṃ ca udānavyā nameva ca ||  
  
devatā paṃcakaṃ bhadre śuddhāsana nivāsinī |  
ūrddhvaścāsamadhaḥ śvāsaḥ caṃdrasūryau prakīrtitau ||  
  
trayastriṃśat koṭi devāromakūpe vyavasthitā |  
vali saṃsthāpanaṃ bhadre sa vāhyābhyaṃtarāṇi ca ||  
  
kathitaṃ sarvaśāstrāṇi dagdhāghṛtamivoddhṛtaṃ ||  
  
madyaṃ cāṣṭavidhaṃ proktaṃ mahāmāṃsāṣṭakaṃ tathā |  
aṣṭau ca bhairavāsteṣāṃ sthāne vīrāḥ prakīrtitāḥ ||  
  
bhairavyastu tathā proktastathā cāṣṭau ca mātaraḥ |  
tāsāṃ sthāne śaktayaḥsyure tadvaivāṣṭakāṣṭakaṃ ||  
  
atha pūjāmāha ||  
  
arcācakraṃ svavidyāyāstanmadhye sthāpayedghaṭaṃ |  
madyapūrṇaṃ tatra devī māvāhyārcanamācaret ||  
  
nānāvidhāni māṃsānihyanekā matsya jātayaḥ |  
caturvidhāni bhakṣāṇi upadaṃśopadaṃśakāḥ ||  
  
ete samyak pūjayitvā sāṃgāṃ sāvaraṇāṃ surāṃ |  
śaktayaśca tathā vīrāḥ pūjyāḥ puṣpākṣatādibhiḥ ||  
  
athavā ||  
  
pratyakṣaṃ pūjayeddevī śaktiṃ śaktiḥ svarūpiṇīṃ |  
vīraṃ bhairavarūpeṇa puruṣeṣu prayojayet ||  
  
yāvat pramāṇaṃ yoginyaḥ svacakre paripūjitāḥ |  
yāvat pramāṇaṃ deveśi guravo bhairavādayaḥ ||  
  
dikpālāntā maheśāni puruṣāṃ yaṃtramadhyagāḥ |  
tāvat pramāṇaṃ deveśi nāryaśca puruṣā tathā ||  
  
cakrasthāna vibhāgaiśca tat tadvudhyā niveśeyet |  
madhye viṃdau mayāsārddhaṃ tvāṃ vai yugmātmikāṃ yajet ||  
  
p. 221a)  
  
pūrvoktairmaṃtrarūpaiśca pūjākalpe prakīrtitaiḥ |  
sarvaṃ vivicya vidhivadupacāraiḥ prapūjayet ||  
  
cakre yā devatā saṃkhyāḥ saṃjñācārghāsanāni ca |  
pātrāṇi pūrṇakumbhāśca pratyakṣāṇi nivedayet ||  
  
nānāvidhairalaṃkārairvastrayugmaiḥ pṛthak pṛthak |  
puṣpadhūpākṣataiścaiva sugaṃdhaiśca manoharaiḥ ||  
  
śrīkhaṇḍā gurukarpūrairmṛgamābhi vilepanaiḥ |  
mudrābhiśca namaskārairgītavādyaistathaiva ca ||  
  
vinayena mahādeviṃ toṣayediṣṭadevatāṃ |  
saṃtarpya japahomādi sarvaṃ pūrvavadācaret ||  
  
atha kāmyādau dhyāna viśeṣamāha ||  
  
varadā bhayahastāstu prasannavadanāḥ śubhāḥ |  
śuklāṃ varaparīdhānāḥ śāṃtikarmaṇi ciṃtayet ||  
  
pāśāṃkuśa mahācāpa puṣpavāṇadharāyudhāḥ |  
raktāmvaradharā devyāvaśya karmaṇi ciṃtayet ||  
  
kṛṣṇā kṛṣṇāṃvarā raudrā raudrāyudha parigrahāḥ |  
bhīmakaṃkāladhāriṇyo maṃtra mālāvarā karāḥ ||  
  
kapālakartṛkāhastā pivaṃtyo rudhirāsavaṃ |  
carvaṃtposthīni khādaṃtyo māraṇaivaṃ viciṃtayet ||  
  
pītāṃvara parīdhānā vajrahastā mahābalāḥ |  
staṃbhanekari kuṃbhasthā dhyātavyāḥ śrīkulāṃvike ||  
  
uccāṭane mṛgārūḍhāḥ dhvajahastā su caṃcalāḥ |  
dhūmravarṇā mahādevyoḥ parvatānyā tapaṃ tyapi ||  
  
mohane nīlarūpāśca ākṛṣṭau kapilāruṇau |  
kapotāścaiva vidveṣe citrāroga vivarddhane ||  
  
evaṃ karmānurūpeṇa carkāmnāyamidaṃ priyaṃ |  
yaṣṭyaṃ phalapradaṃ samyak bhaviṣyati na cānyathā ||  
  
pūjā japastathā homaṃ maṃtravidyā gaṇasya ca |  
dhyānaṃ cakroktamārgeṇa śāṃtikādau yathā vidhiḥ ||  
  
atha balidānaṃ ||  
  
pūjā gṛhāduttaratastrikoṇe bhūgṛhāṃtare |  
ucchiṣṭa bhairavaṃ tatra gaṃdha puṣpādibhiryajet ||  
  
ucchiṣṭa doṣo bhavati cakrapūjā mahotsave |  
taddoṣa parihārārthaṃ bhairavaṃ pūjayāmyahaṃ ||  
  
tālatrayaṃ tathocchiṣṭa bhairave hi dvayaṃ tathā |  
valiṃ gṛhṇayugaṃ hū& phaṭ svāhā dvāviṃśadakṣarā ||  
  
anena balidānaṃ tu pūjāṃ tesyāṃ prakalpayet |  
pūjāgāraṃ samāgatya praṇameccakra saṃsthitāṃ ||  
  
paṭhet stotramidaṃ bhadre ekākārasubhāvitaḥ |  
namaste cakravartistu namaste jñānadāyine ||  
  
namaste śivarūpāya namaste bhavatārakaḥ |  
aṣṭāṣṭakāstu yoginyaḥ kṣetrapālāstathaiva ca ||  
  
p. 221b)  
  
bhairavaṃ ca imaṃ cakraṃ ekākāraṃ namāmyahaṃ |  
evaṃ stotraṃ paṭhedādyaṃ niveśya svayamāsane ||  
  
jyeṣṭānu kramataḥ sthāpyaṃ cāsaneṣu yathāvidhiḥ |  
strīṇāmanyatamaṃ sthānaṃ puṃsāmanyatamaṃ pṛthak ||  
  
athavā mithunaṃ kṛtvā kramāt samupaveśayet |  
paṃktyākāreṇa vā samyak cakrākāreṇa vā punaḥ ||  
  
śivaśaktidhiyāḥ sarvān cakramadhye samarcayet ||  
  
gurupātraṃ samādāya madyāmṛtayutaṃ kare |  
pariṣiṃcet sāmayikāṃ nītiṃ śāṃtiṃ svayaṃ paṭhan ||  
  
jayaṃti devyā harapādapaṃkajaṃ prasanna vāmāmṛta mokṣadāyakaṃ |  
anaṃta siddhāṃtamati pravodha kṛnnamāmi sāṣṭāṣṭakayoginīgaṇaṃ ||  
  
yoginī cakramadhyasthaṃ mātṛmaṇḍala veṣṭitaṃ |  
namāmi śirasānāthaṃ bhairavaṃ bhairavīṃ priyaṃ ||  
  
anādi ghorasaṃsāra dhyāṃta vidhvaṃsakāriṇe ||  
  
namaḥ śrīnāthavaidyāya kulauṣadhavidhāyine |  
āpadoduritaṃ rogāḥ samayācāra laṃghanāt ||  
  
yeḥ sarvete vyapohaṃ tu divyacakrasya melanāt |  
āyurārogyamaiśvaryaṃ kīrtirlābhaḥ śubhojayaḥ ||  
  
kāṃtiṃ manorathaścāstu pāṃtu sarvāśca devatāḥ ||  
  
saṃpūjakānāṃ pratipālakānāṃ yatīṃdra yogīṃdra tapodhanānāṃ |  
viśvasya rāṣṭrasya purasya rājñaḥ karotu śāṃtiṃ bhagavān kuleśaḥ ||  
  
naṃdaṃ tu sādhakakulādapi darśakāye sṛṣṭvāghanākhya caturakta   
mahātvayāye |  
naṃdastu sarvakulakaularatāḥ parāyetvanye viśeṣa padabhedaka śāṃbhavāye ||  
  
naṃdaṃ tu siddhaguravastadanukramaughājyeṣṭānujāḥ samayino vaṭukāḥ   
kumāryaḥ |  
ṣaṭyoginī pravaravīra kulaiḥ prasūtānaṃdaṃ tu bhūmipati godvija sādhulokāḥ ||  
  
naṃdaṃ tu nītinipuṇā niravadyaniṣṭhāni matsarā nirūpamā nirūpadravāśca |  
nityaṃ niraṃjanaratā guravo niraṃtāḥ śāṃtograśāṃtamanaso hṛta   
śokaśaṃkāḥ ||  
  
naṃdaṃ tu yoginiratāḥ kulayogayuktā ācārya sāmayika sādhaka putrakāśca |  
bhāvodvijā yuvatayo yatayaḥ kumāryodharme bhavaṃ tu niratā guruśiṣyayuktāḥ ||  
  
naṃdaṃ tu sādhaka kulānyaṇimādyaniṣṭāḥ śāpāḥ pataṃtu samayadyuṣi   
yoginīnāṃ |  
sā śāṃbhavī sphuratu kāpi mamāpyavasthā yasyāṃ guroścaraṇa paṃkajameva   
labhyaṃ ||  
  
p. 222a)  
  
yāścakra krama bhūmikā vasatayo nāḍīṣuyāḥ saṃsthitāyāḥ   
kāyadrumaromakūpanilayāyāḥ saṃsthitā dhātuṣu |  
ucchvāsormimaruttaraṃganilayāniśvāsavāsāśvayāstā devyo ripupakṣabhakṣaṇa   
parāstṛpyaṃ tu kaulārcitāḥ ||  
  
yādivyāḥ kulasaṃbhavāḥ kṣitigatāyā devatāstopagāyā nityaṃ prathitaprabhā   
śikhigatāyā mātaraḥ svāśravyāḥ |  
yo māmamṛtamaṇḍalāmṛtamayāyāḥ sarvagāḥ sarvadātāḥ sarvāḥ   
kulamārgapālanaparāḥ śāṃtiṃ prayacchaṃtu me ||  
  
ūrddhvaṃ brahmāṇḍake vā divigagaṇatale bhūtale niṣkale vā pātāle vā nale vā   
salila pavanayoryatra kutrasthito vā |  
kṣetre pīṭhopapīṭhādiṣu ca kṛtapadā dhūpadīpādi māṃsaiḥ prītādevyaḥ   
sadānaḥ kṛtavalividhināpāṃtu dhīreṃdravaṃghāḥ ||  
  
brahmā śrīśeṣadurgāguhavaṭukagaṇāḥ bhairavāḥ kṣetrapālā vetālāditya rudrā   
grahavasu munayaḥ siddhayo guhyakādyāḥ |  
bhūtā gaṃdharvavidyādharaṛṣipitaraḥ kinnarāyakṣanāgāyogīśāścāranāḥ   
kiṃ puruṣamunisurāścakragāḥ pāṃtu sarve ||  
  
dehasthā khiladevatā gajamukhāḥ kṣetrādhipā bhairavāḥ yoginyo vaṭukāśca   
yakṣapitaro bhūtāḥ piśāgrahāḥ |  
anye bhūcaradikvarāśca khacarā vetālakāśceṭakāstṛptāḥ syuḥ kulaputrakasya   
pivataḥ pānaṃ madīyaṃ carut ||  
  
satyaṃ cedgurudakṣadevapitaro vedāgamā yoginī prītiścet paradevatā yadi   
bhavedvedāḥ pramāṇaṃ hi cet |  
śākteyaṃ yadi darśanaṃ bhavati vedājñāpyamoghāsticetsatpaṃcāpi ca   
kulikāśca yadi cetsyānme jayaḥ sarvadā ||  
  
tṛpyaṃ tu sādhakāḥ sarve sa mudrāḥ sa gaṇādhipāḥ |  
yoginyaḥ kṣetrapālāśca mamadehe vyavasthitāḥ ||  
  
śivādya vaniparyetaṃ brahmādi staṃbha saṃyutaṃ |  
kālājñādi śivāṃtaṃ ca jagadyajñena tṛpyatāṃ ||  
  
paṭhitvebhyarcanāpātraṃ samudvāsya gurustataḥ |  
dadyācchiṣyāya kuṃbhasthaṃ yoginībhyaḥ pṛthak pṛthak ||  
  
pātraṃ tathaiva vīrebhyaścetarebhyaḥ svayaṃ pivet ||  
  
vakṣyetha kaulikācāraṃ lokadvaya phalapradaṃ |  
pātramelāpakaṃ carma procyate kārakaṃ ||  
  
na bhrātā na pitā mitraṃ pātramelāpakādṛte |  
adīkṣitairanācāraira maṃtrajñaira daivataiḥ ||  
  
dūṣitaiḥ samayarduṣṭaiḥ prapaṃca vratadhāribhiḥ |  
strīdviṣṭairgurusaptaiśca bhaktihīnairdurātmabhiḥ ||  
  
p. 222b)  
  
anabhiścairanya pānaiḥ paśubhiḥ kṣudrakarmabhiḥ |  
padavākya pramāṇajñaiḥ śruti smṛtyartha vedibhiḥ ||  
  
strīdviṣṭairguru saptaiśca bhaktihīnairdurātmabhiḥ |  
anabhijñairanyayānaiḥ paśubhiḥ kṣudrakramabhiḥ ||  
  
pādavākya pramāṇajñaiḥ śrutismṛtyarthaḥ vedibhiḥ |  
kulopadeśahīnaiśca vaiṣṇavavratakāribhiḥ ||  
  
brahmatejo mukhaiḥ pātramelanaṃ naiva kārayet |  
tvat pūjā nirataiḥ śāṃtaiḥ paradravya parāṅmukhaiḥ ||  
  
kulopadeśakuśalaiḥ kulamārga pravartakaiḥ |  
strīpriyaiḥ strīstutairddhatyaiḥ suṃdarairmṛduvādibhiḥ ||  
  
kulamārgeti guptaiśca vidyāvadbhiḥ surūpakaiḥ |  
prayogasiddhairdravyādyairbhāgya vadbhiśca kāmukaiḥ ||  
  
brahmabhaktairājamānyairmilitairdevayogataḥ |  
kuryāt pātrasya melāpaṃ saukhya vṛddhirdvayorbhavet ||  
  
ekapātraṃ na kurvīta yadi sākṣāt kuleśvaraḥ |  
maṃtrāḥ parāṅmukhāyāṃti vighnāścaiva pade pade ||  
  
na dadyādbhairavāyāpi svapātrasthita hetukaṃ |  
yadi dadyācca mohena devatāśāpamāpnuyāt ||  
  
āsanaṃ bhojanaṃ pātraṃ manyavraśayanādikaṃ |  
anabhijñairanarhaiśca śaṃkaraṃ naiva kārayet ||  
  
śroto bhedena vā kuryāt kaulikaiḥ pātramelanaṃ |  
pūrvadakṣiṇayoraikyamudakpaścimayostathā ||  
  
yogibhiryoginībhiśca pradattaṃ pūrṇapātrakaṃ |  
svamaṃtra pādukā mūlamaṃtrajaptaṃ pivet tataḥ ||  
  
kvacidyadicchayā prāpta malipātraṃ tu bhaktitaḥ |  
ādāya pūrvavahutvā pivet tacca guruṃ smaret ||  
  
gurubhaktiyutānāṃ ca gurujyeṣṭha kaniṣṭhayoḥ |  
svajyeṣṭhasyāpi cocchiṣṭaṃ khādennānyasya karhicit ||  
  
jyeṣṭhe kanīyase yojyaṃ na punargrāhayet tataḥ |  
śaktyucchiṣṭaṃ pivenmadyaṃ vīrocchiṣṭaṃ tu carvaṇaṃ ||  
  
ātmocchiṣṭaṃ na dātavyaṃ parakīyaṃ na bhakṣayet |  
ucchiṣṭaṃ bhakṣayet strīṇāṃ tābhyāṃ nocchiṣṭamarpayet ||  
  
svasya melāpakasyāpi sthāpayedekamaṇḍale |  
pātraṃ tatorcayeddevīṃ tarpaṇādi samācaret ||  
  
utthāpyānyonya pātre ca dadyādanyonya hastayoḥ |  
dvayoraikyaṃ smaranyeyamiti pātrasya melanam ||  
  
p. 223a)  
  
vālopi dīkṣitaḥ pūrve jyeṣṭasya tu kulāgame |  
dvijopi dīkṣitaḥ paścādantyajaḥ pūrvadīkṣitaḥ ||  
  
dvijaḥ kaniṣṭhaḥ sa jyeṣṭha iti śāstra viniścayaḥ |  
svaśaktiṃ vīraśaktiṃ ca dīkṣitāṃ gururūpiṇīṃ ||  
  
pāyayitvā pivenmadyamiti śāstrasya niścayaḥ |  
tasmāt sulakṣaṇāṃ śaktiṃ gaṃdha puṣpākṣatādibhiḥ ||  
  
abhyarcya devatā vuddhyā bhogapātraṃ nivedayet ||  
  
śrīmadbhairava śeṣa vā mṛtalasaccandrāmṛtaplāvitaṃ kṣetrādhīśvarayoginī   
janagaṇaiḥ siddhaiḥ samārādhitaṃ |  
ānaṃdārṇavakaṃ na cātyakamidaṃ sākṣāt trikhaṇḍāmṛtaṃ vaṃde   
śrīprathamaṃ karāṃvujayutaṃ pātraṃ viśuddhīpradaṃ ||  
  
sarvāmnāya kalakalāpakalitaṃ kautūhala dyotakaṃ caṃdropendra mahendra   
śambhu varuṇa brahmādibhiḥ sevitaṃ |  
dhyātaṃ devagaṇaiḥ paraṃ munigaṇairmokṣārthibhiḥ sarvadā ||  
  
lokānāmativarddhanaṃ sukhakarapātraṃ dvitīyaṃ namaḥ ||  
  
madyaṃ māṃsaka matsyakaṃ harihara brahmādibhiḥ pūritaṃ mudrāmaithuna   
dharmakarma sukhadaṃ kṣārāmlatiktāśrayaṃ |  
ācāryārcitamaṣṭabhairava kalānyāsena saṃśodhitaṃ pāyāt paṃcamakāra   
saṃyutamidaṃ pātraṃ tṛtīyaṃ namaḥ ||  
  
āvirbhūta sa golakuṇḍa sukhadaṃ brahmādi rudrārcitaṃ nārājyaṃ prathamoṃ   
gajātakusumaṃ divyādhi kūṭaṃ paraiḥ |  
machochaumalamuttamottamarasaṃ saṃsevya divyāmṛtaṃ bhūyaḥ paṃcaka   
muktikāmakamidaṃ pātraṃ caturthaṃmude ||  
  
ādhāre bhujagādhirāja valaye pātraṃ mahīmaṇḍalaṃ madyaṃ saptasamudra vāri   
piśitaṃ cāṣṭau ca digdaṃtinaḥ |  
sohaṃ bhairavamarcayan pratidinaṃ tārāgaṇairlakṣitaṃ āditya pramukhaiḥ   
surāsuragaṇairājñākaraiḥ kiṃkaraiḥ ||  
  
chatraṃ cāmara bhadrapīṭha paramānaṃdāyiṃtadāpi rāmārājñya manoharaṃ   
sukhakaraṃ sāyujya sāmrājyadaṃ |  
nānāvyādhibhavāṃdhakāra haraṇaṃ janmāṃtaraṃ nāśanaṃ   
śrīmatsuṃdaritarpaṇendra varadaṃ pātraṃ ca ṣaṣṭaṃ bhajet ||  
  
jāgrat svapnasuṣuptituryapurato caitanya sākṣāt pradaṃ vidyudbhāskara vahnicendra   
dhanuṣajyotiḥ kathābhāṣitaṃ |  
iḍāpiṃgalamadhyagā trivalayā sat kuṇḍalīcorddhagāpātraṃ saptamapūraṇena   
taruṇānaṃdādhikaḥ pātumāṃ ||  
  
p. 223b)  
  
khaḍgaṃ pādukamaṃjanaṃ ca guṭikaṃ sārasvataṃ satyadaṃ   
mṛtyorvaṃcanamugrakāryaṃ grahaṇaṃ dehasthireḥ kāraṇaṃ |  
pāyāt siddhikaraṃ manaḥ sthirakaraṃ vaśyaṃ jagaghoṣitāṃ pātraṃ   
cāṣṭasiddhikaraṇaṃ prauḍhaḥ prasannaṃ sadā ||  
  
sarvānandakaraṃ sadāśivapadaṃ dvaṃdvaika bhaktipradaṃ sāmrājyaṃ sukhadaṃ   
manorathakaraṃ tvaṃ jñānavidhvaṃsanaṃ |  
āyuḥ kīrtiyaśovivarddhanakaraṃ saṃsāra mohachidaṃ pātreyaṃ navanātha śakti   
navakaṃ prauḍha pratāpoditaṃ ||  
  
tripātraṃ paṃcapātraṃ vā saptapātramathāpi vā |  
navapātraṃ pivedvāpi ṣoḍaśārddhaṃ pivenna hi ||  
  
yāvanna calate dṛṣṭiryāvanna calate manaḥ |  
tāvatpānaṃ prakurvīta paśuyāna mataḥ paraṃ ||  
  
pūrṇābhiṣeka yuktānāmānaṃ devi nigadyate |  
karābhyāṃ pātramuddhṛtya smaran mūlaṃ ca pādukāṃ ||  
  
āgalāṃtaṃ pivenmadyaṃ sa mukto nātra saṃśayaḥ |  
pītvā pītvā punaḥ pītvā yāvatyatati bhūtale ||  
  
utthāya ca punaḥ pītvā punarjanma na vidyate |  
ānaṃdāt tṛpyate devī mūrchayā bhairavaḥ svayaṃ ||  
  
camanāt sarvadevāstu tasmāt tritayamācaret ||  
  
brahmājñānī kulācāre surāṃ pītvā sa balanmuhuḥ |  
bhūmau patati tasyāṅgelagaṃti yadi reṇavaḥ ||  
  
tāvat kālaṃ reṇu saṃkhyaṃ brahmaloke samodate |  
pītvā pītvā japitvā ca muktaḥ koṭī kulaiḥ saha ||  
  
brahmaloke vaseddevi satyaṃ satyaṃ na saṃśayaḥ |  
tatraiva vyāpti māpnoti na punaḥ prapatediha ||  
  
pītvā ca pūjayitvaiśāmīśatvaṃ labhateddhruvaṃ |  
tatraiva layamāpnoti punarnnaiva nivartate ||  
  
tatra matteṣu vīreṣu kāryākāryaṃ na vidyate |  
tatra yadyat kṛtaṃ karma śubhaṃ vā yadi vā śubhaṃ ||  
  
tatsarvaṃ devatā prītyai jāyate mātra saṃśayaḥ |  
jalpo japaphalaṃ taṃdrā samādhirabhidhīyate ||  
  
vikriyā pūjanaṃ proktaṃ charditaṃ bhairavo valiḥ |  
mūrchāsyācchakti saṃyoga stotraṃ tatkāla bhāṣaṇaṃ ||  
  
nyāsovayava saṃsparśo bhojanaṃ havanakriyā |  
dhyānaṃ vīkṣaṇaṃ proktaṃ śayanaṃ vaṃdanaṃ bhavet ||  
  
tadullā sa kṛtānāṃ ca yā ceṣṭā sā ca satkriyā |  
kāryākāryavikāraṃ tu yaḥ karoti sapātakī ||  
  
etaccakragatā vīrā vijñeyāḥ parayoginaḥ |  
ye nā sruvaṃti manujāḥ sākṣādbhairavarūpatāṃ ||  
  
saṃmoda kopaśamanaṃ patanodgāṇa nartanaṃ |  
veṇuvīṇādivādyaṃ ca kavitā racanādikaṃ ||  
  
rodanaṃ bhāṣaṇaṃ pātaḥ samutthānaṃ vijṛṃbhaṇaṃ |  
gamanaṃ vikriyā devī yoga ityabhidhīyate ||  
  
p. 224a)  
  
vikṛtiṃ manaso hitvā yadollāsaḥ pravartate |  
tadā tu devatā bhāvaṃ bhajaṃte yogapuṃgavāḥ ||  
  
kaulikān bhairavāveśān yo vā niṃdati mūḍhadhīḥ |  
tannāśayaṃtya saṃdeho yoginyo nātra saṃśayaḥ ||  
  
yadvadbhakimadāveśādadmuktaṃ kauliko mataḥ |  
tat tadbhavatya saṃdigdhaṃ śubhaṃ vā yadi vā śubhaṃ ||  
  
tāro namo bhagavati madyamāṃsavihāriṇī |  
rati priye cakradevī vada kaulikavallabhe ||  
  
satyaṃ manogatamedyet yuktvā madyaṃ palānvitaṃ |  
pradadyāt kaulikebhyastattanmattāḥ pravruvaṃtite ||  
  
tatra kaścidakaulaścenna ca sphurati bhāratī ||  
  
na niṃdenna haset drapyeccakre madhumadā kulān |  
etaccakragatāṃ vārtāṃ vahirnaiva prakāśayet ||  
  
tebhyodrohaṃ na kurvīta nāhitaṃ ca samācaret |  
baktyā saṃrakṣayettānnai gopayecca prayatnataḥ ||  
  
cakre ca pramadāṃ dṛṣṭvā ciṃtayed devatādhiyā |  
modate vaṃdate bhaktyā sa gacched yoginī padaṃ ||  
  
pravṛtte bhairavī cakre sarve varṇād vijātayaḥ |  
nivṛtte bhairavī cakre sarve varṇāḥ pṛthak pṛthak ||  
  
striyotha puruṣaḥ paśuścāṇḍālo vā dvijottamaḥ |  
cakra madhye na bhedosti sarve deva samāḥ smṛtāḥ ||  
  
cakramadhye gatāḥ sarve puruṣāḥ śivarūpiṇaḥ |  
striyaḥ sarvāśca pārvatyā tasmādbhedaṃ na kārayet ||  
  
kāmuko na striyaṃ gaccheda nicchaṃti madīkṣitāṃ |  
sadyaḥ saṃskāra saṃśuddhāṃ vihitatvād vrajet striyaṃ ||  
  
sahasracakra pūjātorājyabhraṣṭo nṛpo bhavet |  
paṃcāśadbhiśca putrāptirnīrogodaśabhirbhavet ||  
  
yasya cakrasya pūjāyāṃ ratāt skhalati cāṃganā |  
avaśyaṃ sārvabhaumo sauvarṣamadhye bhaviṣyati ||  
  
yathepsita priyāprāptyai paṃcadhāpūjanaṃ caret ||  
  
atha kaulikārcanaṃ ||  
  
maheśvaraṃ samālokya pūjayedvidhi pūrvakaṃ |  
yathā vibhavarūpeṇa paṃcatatvaṃ navadya ca ||  
  
sadā tuṣṭā bhaveddevī sarvān kāmāṃllabhedapi |  
anyathā naiva siddhiḥ syāt kruddhā bhavati yoginī ||  
  
medinīṃ yastu pūrṇāṃ ca brāhmaṇo vedapārage |  
datvā yatphalamāpnoti tatphalaṃ kaulikārcane ||  
  
aśvamedha sahasrāṇi vājapeya śatāni ca |  
īṣṭvā yat phalamāpnoti tatphalaṃ kaulikārcane ||  
  
p. 224b)  
  
merutulya suvarṇaṃ tu brāhmaṇe vedapārage |  
datvā yatphalamāpnoti tatphalaṃ kaulikārcanāt ||  
  
vāpī kūpa taḍāgidi kṛtvā yatphalamāpnuyāt |  
tatphalāllakṣaguṇitaṃ kaulikānāṃ prapūjanāt ||  
  
kapilāṃ ca gavāṃ datvā yatphalaṃ labhate naraḥ |  
tatphalaṃ koṭi guṇitaṃ kaulikānāṃ prapūjanāt ||  
  
atha dūtīyāgaḥ ||  
  
puruṣeṇa vinā kiṃcit prakṛtyā kriyate nahi |  
tathā śaktiṃ vinā devophalaṃ dātu kṣamo nahi ||  
  
tasmāt puṃśakti saṃyogaṃ kṛtvā maṃtraṃ prasādhayet |  
kaulike vāmamārge ca pumāndevo na siddhyati ||  
  
ātmānaṃ tu śivaṃ dhyāyed devatāṃ śaktirūpiṇīṃ |  
krīḍetyaṃ ca makāraistu suprītā tasya devatā ||  
  
dakṣamārge mātṛbuddhiḥ strībuddhiḥ kaulike pathi |  
yasya tāstā dṛḍhatarātasya tuṣṭāttu devatā ||  
  
etadrahasyamākhyātaṃ gopyaṃ mātari jāravat ||  
  
śaivāḥ smārtā yājñikāśatānna kurvaṃti pārvatī |  
kaulānāmāgamajñānāṃ tāṃtrikācāravartināṃ ||  
  
anukalpapradātṝṇāṃ madhyasthānāṃ tathaiva ca |  
devīti buddhiryositsuyeṣāmatirar caṃcalā ||  
  
teṣāṃ kālī subhaktānāṃ sarvadā niścitātmanāṃ |  
āvaśyakī śaktipūjā pīṭhapūjā vadīśvari ||  
  
kālīvuddhyaiva saṃpūjyā na kāmākulayādhiyā |  
caturthāśramiṇā muktāye kālyarcana tatparāḥ ||  
  
kaulikā vāpya kaulā vāme caitanmatavartinaḥ |  
teṣāṃ nityā śaktipūjāprāhaivaṃ māṃ puradviṣaḥ ||  
  
sā śaktirdvividhā jñeyā svakīyā ca parāṅganā |  
svajātiḥ saṃbhavāyā tu pariṇītā bhavet priye ||  
  
sā svakīyā samuddiṣṭā tathāneyaṃ praśasyate |  
parakīyā paṃcavidhātāḥ krameṇa vravīmyahaṃ ||  
  
saṃjīvadbhartṛkā caikā tādṛgeva mṛtapriyā |  
dāsī veśyā tathā'nūḍhā praśastā cottarottaraṃ ||  
  
ajātavatsā yuvatītā svādyaiva praśasyate |  
kadācijjātavatsāpi sā sarvasadṛśīmatā ||  
  
abhāve pūrvapūrvāyāḥ parāgrāhyā hi sādhakaiḥ |  
sādhikāyāstu kaulāyā evameva pumānapi ||  
  
na sādhakaṃ vinā nāryo na puṃsaḥ sādhikāmṛte |  
maṃtrāḥ siddhyaṃti deveśi kalpakoṭi śatairapi ||  
  
p. 225a)  
  
parastrī saṃgamo madyopaśūnvā prāṇimāraṇaṃ |  
svārthaṃ cennarakāyaiva devyarthaṃ sukṛtāya hi ||  
  
ko hetunnavijānāmi devīprītikarā ityame |  
na pāpa janakaṃ yadvadyajñārthaṃ paśughātanaṃ ||  
  
na kilviṣakarastadvat parastrīsaṃgamādikaḥ ||  
  
atha śaktīnāṃ jātiviśeṣaḥ ||  
  
naṭīkāpālinī veśyā rajakīnāpitāṃgatā |  
brāhmaṇī śūdrakanā ca tathā gopālakanyakā ||  
  
mālākārasya kanyā ca na ca kanyāḥ prakīrtitāḥ ||  
  
nānyūnāṃgyonādhikāṃgyo na sthūlānādhikaṃ kṛśā |  
na chinnanāsāṃgulikā na dīrghā na ca vāmanā ||  
  
na guṇḍitā na kubjāśca mūkāṃdha vadhirā na ca |  
na kekarā na khaṃjāśca bhinnayonirgalātkucā ||  
  
vālāpatyāśca nityebhyo na kāryāḥ śaktayastvimāḥ |  
vadāmi yogyāṃ sādhikyāṃ yābhistuṣpatikālikā ||  
  
gaurāṃgī yuvatī ramyāsmerāsyā cāruvigrahā |  
viśālalola nayanā pīnonnatapayodharā ||  
  
viśālajamanā bhogāvali traya virājitā |  
supārśva tanumadhyā ca susvarā kuṃcitālakā ||  
  
vicitraveśābharaṇā vicitrāṃ varadhāriṇī |  
vicitra sraksamākīrṇā vicitraratidāyikā ||  
  
sadā prasannavadanā devyā bhaktiparāyaṇā |  
kaulikācaraṇajñā ca sādhake bhakti tatparā ||  
  
bhayahīnā smeramukhī sarvadā priyavādinī |  
samayācāra sampannā maṃtrajñā bhayavarjitā ||  
  
vidagdhā cā prasūtā ca dhairya svātaṃtrya saṃyutā |  
evaṃ guṇa samāyuktāḥ pūjayet sarvayoṣitaḥ ||  
  
atha vidyāviśeṣe śaktiviśeṣamāha ||  
  
gaṃdharūpā jātibhedairmahāvidyāḥ prakīrtitāḥ |  
tat kramaṃ devadeveśi śṛṇu yatnena sāṃprataṃ ||  
  
rūpagaṃdha krameṇaiva nāmadadyān maheśvarī |  
mātṛ pitṛ kṛtaṃ nāmatyaktvā yatnena pārvatī ||  
  
svayaṃ nāmapradadyādvai yathā yogena pārvatī ||  
  
yā kṛṣṇa nīlakṛṣṇābhā madhupiṃgalalocanā |  
sādhakā kāṃkṣi hṛdayā puṃgaṃdhāniṃdyagaṃdhikā ||  
  
tasyāṃ kālī samāyojyā sā kālī parikīrtitā ||  
  
p. 225b)  
  
madyagaṃdhā tu yā nārī raktanetrāti niṣṭhurā |  
mahogratārā sā proktā mahāpāpa vināśinī ||  
  
sarvadā bhojanāśaktā vahubhojyāti caṃcalā |  
trailokyamohanākārācchinnā vidyāḥ prakīrtitā ||  
  
sarvalakṣaṇa saṃyuktā nānāgaṃdha samākulā |  
suṃdarī cārukeśāṃ ca dīrghanetrā manoharā ||  
  
nānāvilāsakuśalā kulaśāstravicariṇī |  
guruvakṣaḥ sthalākrāṃtā madhyā viraladarśinī ||  
  
suṃdarī sā bhavedgaurī sarvakārya pravartinī ||  
  
yā sā tṛtīyā gaurāṃgī madhugaṃdhānulepanā |  
tripurānāma sā devī svapuṣpa kramasādhinī ||  
  
cārvaṃgī cārunetrā ca kaṃjapadmāsanasthitā |  
pītābharaṇabhūṣāṃgī kamalāḥ parikīrtitā ||  
  
guṃjāhāra vibhūṣādyā śyāmā caṃcalalocanā |  
cāruhāsā tu mātaṃgī vidyākhyātā maheśvarī ||  
  
divyavarṇā kṛśāṃgī ca divyagaṃdhānulepanā |  
bhuvaneśī mayā proktā nānābhūṣaṇabhūṣitā ||  
  
piṃganetrā piṃgakeśā kiṃcidduccāṭihāsinī |  
dhūmāvatī ca sā proktā siddhavidyā śṛṇu priye ||  
  
laṃvavaktrā ca laṃvauṣṭhī pītavarṇāti niścalā |  
bagalā sā maheśāni kīrtitā tava suvrate ||  
  
daśavidyā imākhyātā śaktirūpeṇa pārvatī |  
daśavidyā maheśāni mātṛ strībhaginī kramāt ||  
  
krīḍaṃti satataṃ devi vidyā eva na saṃśayaḥ |  
daśakramo maheśāni daśavidyā su yatnataḥ ||  
  
sarvathā kārayeddevi nānyathā yugakoṭibhiḥ |  
na hi siddhyaṃti deveśi daśapadma japena vaiḥ ||  
  
tasmāt sarvaprayatnena sva sva vidyā kramaṃ caret |  
ātmīyā ca parā caiva śaktimātraṃ maheśvari ||  
  
maṃtrādhi devatā vuddhyā pūjyāḥ sarvopacārakaiḥ |  
vividhaiḥ phalatāṃbūlairvastrālaṃkāra hemabhiḥ ||  
  
saṃpūjya vidhivadbhaktyā vahu hetuṃ pradāpayet |  
saṃbhogavāsanāṃ dhṛtvāyaḥ kuryācchakti pūjanaṃ ||  
  
sa dāridryamavāpnoti nārakī ca bhaveddhruvaṃ ||  
  
p. 226a)  
  
vahubhiḥ kiṃ vaco jālaiḥ samāsāt samayaṃ śṛṇu |  
nirdiśyate śaktipūjā kaulikānāṃ dine dine ||  
  
pratyahaṃ ca surādānaṃ tat svīkāro'nvahaṃ tathā |  
nityatoktastayorddevi kulamārgarateṣu ca ||  
  
heyāheya vicāropi viralaḥ śaktiṣu priye |  
anukalpapradā tṛṇāmapi nityatvameva hi ||  
  
vihāyagarhitā śaktiryogyā eva hi gṛhyate |  
itareṣāṃ śaktipūjākāmyā naimittikī tathā ||   
  
samādhisthita cittānāmitarāsāṃ nirākṛtiḥ |  
vidhānaṃ kalayedāniṃ maṃtrānapi ca pārvatī ||  
  
snātāṃ divyāṃ varadharāṃ nānālaṃkāra maṇḍitāṃ |  
yuvatīṃ pīna vakṣojāṃ tathā cākṛta bhojanāṃ ||  
  
haste gṛhītvā vāmorau sthāpayecchaktimuttamāṃ |  
aśaknuvā * (?) voḍaṃtāṃ devyā vāmetha cāsane ||  
  
vāmabhāge samālikhya trikoṇaṃ padmavartulaṃ |  
śvetarakta samāyuktāṃ nālaṃ siṃdūracarcitaṃ ||  
  
sādhakaḥ prāṅmukho bhūtvā devīṃ pratyuṅmukhīṃ yajet |  
uḍḍiyānaṃ tu tretāyāṃ kṛte pūrṇagiriṃ yajet ||  
  
jālaṃdharaṃ dvāpareṣu kāmapīṭhaṃ kalau yuge |  
tāni catvāri vakṣyāmi guhyādguhyatarāṇi ca ||  
  
ṛṣyādivaṃ caredādau tataḥ śodhanamācaret ||  
  
ṛṣyādikaṃ śṛṇvidānīṃ etasya suravaṃdite |  
śrīśaktipūjanasyāsya gonardda ṛṣirīritaḥ ||  
  
vikṛtiśchaṃda ākhyātaṃ śaktirūpā yadādanu |  
mahākālī devatā ca kāmo vījamudāhṛtaṃ ||  
  
śaktirvadhūrbhauvaneśī kīlakaṃ samudāhṛtaṃ |  
śivaśaktiḥ sāmarasya prakāśe viniyogatā ||  
  
saṃsarga paṃcadīrghādyairvadhūvījaiḥṣaḍaṃgakaṃ |  
vidhāyātmaniśaktyaṃgenyāsaṃ vācyamathā caret ||  
  
strīcechakti padasthāne bhairaveti padaṃ vadet |  
yoṣidyoni padasthānesyāliṃga padakalpanā ||  
  
gurupadeśataścāpi svavuddhā vā sureśvari |  
druhaḥ sarvatra kartavyo liṃge tat tatpadeti ca ||  
  
samānaḥ kiṃtu gāyatryā māsamāno bhayatra hi |  
nyāsoddhāramidāniṃ tvaṃ sāvadhānā niśāmaya ||  
  
p. 226b)  
  
trayākāso ramārāvo yoginī roṣayoṣitā |  
ḍākinī pralayohāraḥ phetkārī karṇikāpi ca ||  
  
preto nṛsiṃhaḥ kulikaṃ cichaktiḥ sarvaśeṣagāḥ |  
ekaikaṃ parato dadyād vījaṃ nāmnā surārcite ||  
  
tānyapyādau kaulikī ca bhagamālinyanaṃtaraṃ |  
ratipriyā tathā'naṃgo'kulā samayapālinī ||  
  
madanonmādinī kāmāveśinī tadanaṃtaraṃ |  
vittonmāthinyapi tato mohanyākarṣaṇī tathā ||  
  
smarāturānaṅga rūpānaṅga hṛpramodinyanaṃtaraṃ |  
saṃtāpinī tataḥ saṃkṣobhiṇī ca tridaśārcite ||  
  
sarvaśeṣe parijñeyā sāmarasya svarūpiṇī |  
etāḥ ṣoḍaśa vaikāryā ṅeṃtāḥ pūrvārṇa saṃyutā ||  
  
strīkartṛkatve puṃliṃgā bhairavārcana karmaṇi |  
namaḥ śeṣeṣu sarveṣu sthānāni kalpayādhunā ||  
  
śiraḥ kapolau ca galaḥ skaṃdhau vakṣaḥ kuvau tathā |  
pārśvo kukṣiścanābhiścavastirvaṃkṣaṇa eva ca ||  
  
ūrujānū ca jaṃghe ca pādau yoniśca śekhagau |  
jīvanyāsa vadetasyāḥ sāmarasyamathā caret ||  
  
eta deveti saṃproktaṃ śaktiśodhanamīśvarī |  
kṛtvā prahastu karo datvānu hṛdurojayaoḥ ||  
  
kāmapīṭhetha vā devī nābhau maulīyakīmate |  
manuṃ gṛṇanvakṣyamāṇaṃ vāraikaṃ vā trivārakaṃ ||  
  
jīvanyāsātmakamidaṃ śaktiśodhanamācaret |  
anena śuddhyate śaktirnānyathā maṃtrakoṭibhiḥ ||  
  
māyākāmo vadhūrlakṣmīḥ kūrcaḥ prāsāda eva ca |  
śākinī ḍākinī cāpi vījānyaṣṭaupuraḥ smaret ||  
  
bhogānaṃda kalāśaktirjīvātmā paramātmakāḥ |  
prativiṃvādvaitasaṃjñakātmyanāmalayā'bhidhān ||  
  
daśakūṭān kramāt procya brahma tadviparītakaṃ |  
dvayaṃ daśāṃta uccāryamevamarddhārddhasammitaṃ ||  
  
tato mamānu hṛdayetavānu hṛdaye vadet |  
dadhātu mama vācyuktvāte vācaṃ samudīrayat ||  
  
mameṃdriyeṣu tadanu pravadet kamalānane |  
te iṃdriyāṇi ca saṃbhāṣya mama vācaṃ juṣasva ca ||  
  
tataḥ siddhikarālīti tvāṃ mahyaṃ niyunaktu ca |  
yaivatvaṃ ca sa evāhaṃ ya evāhamitīrayet ||  
  
p. 227a)  
  
saivatvaṃ saṃdhināyuktamubhau tadanukīrtayet |  
śivaśakti samārasya māpannau tadanaṃtaraṃ ||  
  
tadaikamiti saṃkīrtya sādhayāva itīrayet |  
sa saṃdhistāra hṛcchīrṣa maṃtrastadanu suṃdari ||  
  
ayaṃ maṃtraḥ samuddiṣṭaḥ śaktiśodhana karmaṇi |  
aṣṭottaraśatārṇādyona nyūnonāpi cādhikaḥ ||  
  
dhyānaṃ pūrvoditaṃ yatte bhagavatyā mayā tava |  
śaktiṃ ca tādṛgākāraṃ dhyāyedvīkṣyāṅga saṃcayaṃ ||  
  
bhairavadhyānasadṛśa mātmānaṃ ca vibhāvayet |  
tata āvāhayeddevīṃ śaktyaṃge pīṭhasannibhe ||  
  
vakṣyamāṇena maṃtreṇa sādhakoṃjali mudrayā |  
māyākāmavadhūrāva kamalā yoginīruṣaḥ ||  
  
ḍākinī cāpi phetkārī na vaitānyādigānihi |  
ehyehi bhagavatyuktvā mahākālī samīrayet ||  
  
śaktipīṭhe'nusānnidhyamāveśaya samuddharet |  
tatastvāmahamullikhyāvāhayāmi ca kīrtayet ||  
  
sarvaśakti samābhāvya svarūpiṇi tato vadet |  
tāraṃ pratiṣṭha śīrṣaṃ ca śakti mūlamanuṃ śṛṇu ||  
  
māyārāvaḥ smaro nārī śaktaye hṛdayaṃ tataḥ |  
maṃtro navākṣaraḥ proktaḥ śaktipūjana karmaṇi ||  
  
ṛṣyādirnāsti caitanya na chando vījaśaktayaḥ |  
kiṃtu pādyādi sarvopacārādyarpaṇa hetukaḥ ||  
  
japtavyo naiva cāyaṃ hi tripura pravaco yathā |  
sarvopacārānye tena pradadyāt kiṃtu śaktaye ||  
  
pādyadānādi naivedyadānāṃtaṃ yadyadiṣyate |  
na cānyamaṃtro bhinnāsti manmate jagadīśvari ||  
  
kūrcateyaṃtu mauleyā tadamūlaṃ vibhāvyatāṃ |  
śaktipūjā vaśiṣṭaṃ yat puṣpasraganulepanaṃ ||  
  
yadātmane dīyate tat sāmarasyārcanaṃ bhavet |  
tadamaṃtraṃ prakartavyaṃ mevamīśāna śāsanaṃ ||  
  
tato datvā karaṃ śaktiryonipīṭhe japaṃ caret |  
sādhakaḥ śaktigāyatryā śatamarddhārddhameva vā ||  
  
yonipīṭhe japaprakhyo na japaḥ kvāpi vidyate |  
sadyaḥ prabhāvajanako maṃtrāṇāṃ pīṭha uttamaḥ ||  
  
maṃtrāṇāṃ valahīnānāṃ prayoga kṣīṇacetasāṃ |  
anuddhṛtānāṃ śāpebhyo nyūnādhikyārṇatājuṣāṃ ||  
  
gurumliṣṭānāmapi ca pradānonaujasāṃ tathā |  
ajñānavidhi pūjānāma pātrārpaṇabhagināṃ ||  
  
tyaktānāṃ vismṛtānāṃ ca tathā caivā prabhāvināṃ |  
saṃdhukṣaṇārthamubhayaṃ proktaṃ tripuravairiṇā ||  
  
ekaṃ nirvāṇa maṃtreṇa saṃpuṭīṃ kṛtya tajjapaṃ |  
kaulāsane nāparaṃ ca yonipīṭhe japakriyā ||  
  
kaulāsanaṃ yonipīṭhe japaḥ strīṇā manugrahaḥ |  
gurustrī śaktitā cāpi miśrībhūya japedvayoḥ ||  
  
anyaiḥ samindhanaṃ matrairvījādhikya karaṃ paraṃ ||  
  
p. 227b)  
  
athātaḥ śaktigāyatrīṃ śṛṇu devi mahāphalaṃ |  
kāmavījād bhagavatīṃ ṅentāṃpurata īrayet ||  
  
vidmahe yonimālinyai dhīmahīti tataḥ paraṃ |  
tannaḥ śaktiriti procya sarvaśekhe pracodayāt ||  
  
eṣā hi śakti gāyatrī sarvāgama sugopitā |  
etāṃ ni nālaśakyarcāna śaktyarcāṅgiko tapaḥ ||  
  
yathāśakti japitvaināṃ tatsamarpya ca śaktaye |  
vāmorāvupaveśyaiva kuryān mūlajapaṃ priye ||  
  
pūjayenmadanāgāre raktacaṃdanacarcite |  
bhage tadīye vijñeyā nāḍyastisraḥ pravāhikāḥ ||  
  
ekottarāhikā cāṃḍī saurī cānyā tu vāhikāḥ |  
āgneyī cāparājñeyā pūjayettāstu sādhakaḥ ||  
  
aṃbu sravati cāṃḍī sā puṣpaṃ sravati bhānavī |  
vījaṃ sravati cāgneyītāstu nāmabhirarcayet ||  
  
vāgbhavādyairnamoyuktaiḥ pūjayet suprasannadhīḥ |  
dhyānaṃ kuryān maheśāni gahvare makarānane ||  
  
tāmracūḍaśikhākāraṃ gajavaktra samaprabhaṃ |  
tatra sthānaṃ ciṃtayeddevīṃ vidyāṃ bhuvanamohinīṃ ||  
  
bhagamālāmaṃtrastu ||  
  
vāgbhavaṃ bhagaśabdāṃte bhagebhagini cālikhet |  
bhagodari bhagāṃte tu bhagamāle bhagāvahe ||  
  
bhagaguhye bhagaprāṃte yoniprāṃte bhagāṃtake |  
nipātinī ca sarvāṃte tato bhagavaśaṃkarī ||  
  
bhagarūpe tato lekhyaṃ nīrajāyata locane |  
nityaklinne bhagaprāṃte svarūpe sarva cālikhet ||  
  
bhagāni mehyā namoṃte varadetha samālikhet |  
rete svarete bhagavat klinna klinna drave tataḥ ||  
  
kledaya drāvayaścātha sarvasatvān bhageśvari |  
amoghe bhagavīcce cakṣubhaḥ kṣobhaśca sarva ca ||  
  
satvān bhageśvari vrūyādvāgbhavaṃ vrū& japādidaṃ |  
bha& plū& mā& vlū& ca haiṃ klinne tataḥ paraṃ ||  
  
sarvāṇi ca bhagānyaṃte meva śañcānayeti ca |  
strīvījaṃ ca haraprāṃte valamātmakamakṣaraṃ ||  
  
bhuvaneśīṃ samālikhya vidyeyaṃ bhagamālinī |  
caturthyaṃtaṃ yajeddevī bhage puṣpaṃ viniḥkṣipet ||  
  
prakṣālya kuladravyeṇa gaṃdhapuṣpaiḥ samarcayet |  
dhūpadīpādikaṃ kṛtvā paścādāvaraṇaṃ yajet ||  
  
ihāpyā vāhanaṃ nāsti jīvanyāsā maheśvarī |  
athaivaṃ ca vidhānenatāḥ ṣoḍaśopacārakaiḥ ||  
  
iṣṭadevīṃ prapūjyātha sarvasiddhīśvarośvaro bhavet ||  
  
p. 228a)  
  
arcayedgaṃdhapuṣpādyaiḥ svaśivaṃ tadanaṃtaraṃ |  
athanyāsaṃ pravakṣyāmi śivātmānaṃ vibhāvayet ||  
  
paṃcavaktraṃ mahādevaṃ kalāyuktaṃ nyaset kramāt |  
īśānassarvavidyānāṃ śaśinī prathamākalā ||  
  
īśvarassarvabhūtānāmaṅgadā tadanaṃtaraṃ |  
brahmādhipati śabdāṃte brahmaṇodhipatiḥ punaḥ ||  
  
brahmeṣṭadā śivomestu marīci saṃpuṭa nyaset |  
sadāśivaḥ samuccārya aṃśumālinyathā parā ||  
  
tatpuruṣāya vidmaheṃ kalāśāṃtiritīritā |  
mahādevāyadhīmahi kalāvidyā tathaiva ca ||  
  
tanno rudraḥ padaṃ paścāt pratiṣṭā kathitā kalā |  
pracodayāt samuccārya nivṛttiḥ syāt tataḥ paraṃ ||  
  
pūrvapaścimayāmyeṣu uttareṣva pāru kramāt |  
hṛdaye vinyaseddevī aghorebhyaḥ stamaḥ kalā ||  
  
atha ghorebhyo mohāṃ ca grīvāyāṃ vinyaset tataḥ |  
ghorāṃte syāt kriyāpaścād dakṣiṇāṃśe pravinyaset ||  
  
namastestu kṣudhāṃ paścāt kalāṃ pṛṣṭhe nyaset kramāt |  
rudrarupebhya ityaṃte tṛṣāntāra namoṃtakāḥ ||  
  
vāmadevāya namoṃte rajāsyād guhyadeśake |  
mukha savye pravinyasya rakṣāṃ jyeṣṭhāyavai namaḥ ||  
  
rudrāya namo ratiṃ paścād vāmamukhaṃ kalāmimāṃ |  
kālāya nama ityaṃte pālinī urudakṣiṇe ||  
  
kalakāmāya deveśi vāme vikaraṇāya ca |  
namaḥ padaṃ samuccārya saṃyamanīndakṣajānuni ||  
  
valakriyā samādiṣṭā vāme vikaraṇāya ca |  
namoṃte vṛddhimuccārya dakṣiṇe sphici vinyaset ||  
  
balapramathanāya namo rātriṃ vāme pravinyaset |  
sarvabhūtadamanāya namonte brāhmaṇīkalā ||  
  
kaṭideśe pravinyasya manau te mohinīṅkalāṃ |  
dakṣiṇe pārśvakenyasya unmanāya namojvalāṃ ||  
  
pādayostana nāsāsu mūrddhni vāhu yugenyaset |  
sadyo jātodbhavāssamyagaṣṭau maṃtrī kalāḥ kramāt ||  
  
sadyojātaṃ prapadyāmi siddhiḥ syāt prathamāḥ kalā |  
sadyo jātāya vai bhūyo namaḥ syādṛddhirīritā ||  
  
bhavedyutistṛtīyāsyāda bhave tadanaṃtaraṃ |  
lakṣmīścaturthī kathitā tato nāti bhave padaṃ ||  
  
medhākhyā paṃcamī proktā kalā bhūyo bhavasvanāṃ |  
prajñā samīritā ṣaṣṭī bhavāṃte syāt prabhā kalā ||  
  
p. 228b)  
  
udbhavāya namaḥ paścāt sudhāsyādaṣṭamī kalā |  
praṇavādyāścaturthyaṃtā namoṃtāśca pravinyaset ||  
  
evanyā sa vidhiṃ kṛtvā svayaṃ śaivaṃ vibhāvayet |  
paṃcākṣaraṃ puraskṛtya rudra dhyānaparāyaṇaḥ ||  
  
sāmarasyamayaṃ kṛtvā rakṣārthaṃ kavacaṃ paṭhet |  
vadhvā tu kṣobhiṇīṃ mudrāṃ yaṃtra madhye viniḥkṣipet ||  
  
bhagaṃ kuṃḍaṃ śruvo liṃgamādyaṃ caiva tu vīryakaṃ |  
sarvatatvaṃ samuccārya sahasraṃ japamācaret ||  
  
dharmādharma havirdīpta ātmāgnau manasā śruvā |  
suṣumṇā vartmanā nityamakṣa vṛttirjuhomyahaṃ ||  
  
svāhāṃ toyaṃ mahāmaṃtra āraṃbhe parikīrtitaḥ |  
śivaśakti samāyogo yoga eva na saṃśayaḥ ||  
  
śītkāro maṃtrarūpaṃ ca vacanaṃ stavanaṃ bhavanaṃ bhavet ||  
  
āliṃganaṃ ca kastūrī karpūraṃ cuṃvanaṃ bhavet |  
nakhadaṃṣṭrākṣatādīni puṣpāṇi vividhāni ca ||  
  
mathanaṃ tarpaṇaṃ viddhi vījapāto visarjanaṃ ||  
  
āliṃganaṃ cuṃvanaṃ ca stanayormardanaṃ tathā |  
darśanaṃ sparśanaṃ yonirvikāraṃ liṃgagharṣaṇaṃ ||  
  
praveśaṃ sthāpanaṃ śakternnavapuṣpāṇi pūjayet |  
na dadyāccumbanaṃ yastu daridro jāyate dhruvaṃ ||  
  
āliṃganaṃ vinā devi kuṣṭī bhavati pārvatī |  
vinā daṃtakṣatairdevi loke bhavati niṃditaḥ ||  
  
āliṅgane haredrogān dhanadhānyādi cuṃbane |  
nakhadaṃtakṣatādyaiśca tadā mokṣaḥ prajāyate ||  
  
sāyujyaṃ saṃgame tasyāt satyameva na saṃśayaḥ |  
prakāśākāśahastābyāmavalaṃvyonmanī śrucā ||  
  
dharmādharma kalā snehapūrṇamagnau juhomyahaṃ |  
svāhāṃtoyaṃ mahāmaṃtraḥ śukratyāge prakīrtitaḥ ||  
  
śuddha maṃtrauṣadhe naiva yānaistu maṃthanaṃ caret |  
madhyamāne ca tasyā hi jāyate tatvamuttamaṃ ||  
  
gṛhnīyāt tatprayatnena dravyaṃ kuṇḍodbhavaṃ śubhaṃ |  
tenāmṛtena divyena kāilkāṃ tarpayet sadā ||  
  
sānnidhyāt tatkṣaṇādvāpi prītā siddhiṃ prayacchati |  
samasta devatānāṃ tarpaṇaṃ ca sadāmṛtaiḥ ||  
  
guruṇāṃ sādhakānāṃ ca sarveṣāṃ tarpaṇaṃ caret |  
te nāmṛtena divyena sarve tuṣṭā bhavaṃti ca ||  
  
yat kāmaṃ kurute maṃtrī tatkṣaṇādeva siddhyati ||  
  
kulāmṛtaṃ samādoya tatrārghe niḥkṣipedbudhaḥ |  
tataḥ somakalāḥ pūjyāḥ sādhakairnirmalāḥśayaiḥ ||  
  
p. 229a)  
  
madhubhāṇḍa sahasraistu māṃsa bhāraśatairapi |  
naiva tuṣṭā bhaveddevi bhagaliṅgāmṛtādṛte ||  
  
kuladravyaṃ ca saṃśodhya śivaśaktimayaṃ priye |  
jīvāmṛtaṃ parabrahmarūpaṃ niḥkṣipyasuṃdari ||  
  
arghyapātrāmṛtairyaṣṭvā nirvikalpaḥ sadānaghaḥ |  
arghadravyaiśca deveśi yonau devīṃ prapūjayet ||  
  
yonipūjāṃ vinā pūjā kṛtā vāpya kṛtā bhavet |  
dutīyāge kṛtaṃ maṃtrī sarvajñāyate dhruvaṃ ||  
  
na tasya punarāvṛttiḥ kalpakoṭi śatairapi |  
yaiḥ kṛtayajanaṃ dūtyāstairiṣṭāḥ kratavo'khilā ||  
  
sarvatīrthamayaḥ proktaḥ sarvadevamayo bhavet |  
puraścaryādi sakalaṃ kṛtaṃ tena na saṃśayaḥ ||  
  
aśvamedha sahasrāṇi vājapeya śatāni ca |  
āsamudrā ca dharaṇī dattā tena sa dakṣiṇā ||  
  
merumaṇḍala tulyāni suvarṇānyarpitāni vai |  
go koṭi dānādyat puṇyaṃ tatpuṇyaṃ jāyate priye ||  
  
tasmāt sarvaprayatnena dūtīyāgaṃ samācaret |  
pūjā saṃpūrṇade bhadre sarvāriṣṭa pranāśakaṃ ||  
  
yonipūjāyutā pūjākṛtāmapyakṣayā bhavet |  
āyurārogya vibhavānamitā labhate naraḥ ||  
  
anenaiva vidhānena viṣārtto nirviṣo bhavet |  
putrārthī labhate putraṃ dhanārthī labhate dhanaṃ ||  
  
mātaṃgī śaktimabhyarcya tayāssākaṃ samarcayet |  
mātaṃgī manmathopetāṃ sarvakāmārthasiddhaye ||  
  
śaktyā sākaṃ sadā pujyā mātaṃgī maṃtradevatā |  
sā devī śaktihīnā tu na dadāti manorathaṃ ||  
  
pūrṇābhiṣeka rahito yaḥ śaktiṃ śodhayennaraḥ |  
sodhamaḥ patito rogī paṃcatvaṃ labhate dhruvaṃ ||  
  
iṃdriyāṇāma dhṛṣyatvāt kāmalābhādi saṃbhavāt |  
prāyaḥ kalau kaulikeyaṃ paṃthā naraka hetave ||  
  
uttamā nityapūjāsyān madhyamaṃ parvapūjanaṃ |  
māsapūjādhamā proktā māsādūrddhaṃ paśurbhavet ||  
  
māse vātha trimāse vā ṣaṇmāse vatsarepi vā |  
śrī guruṃ pūjayed bhaktyā prāptai tat strīsutādikān ||  
  
tadabhāve tat kulīnaṃ tacchiṣyaṃ vānyayoginaṃ |  
saṃtoṣayet kuladravyaṃścakrapūjā puraḥsaraṃ ||  
  
atha cakrasya viśeṣācāramāha ||  
  
ucchiṣṭo na spṛśeccakraṃ kuladravyaṃ tathā guruṃ |  
vahiḥ prakṣālya ca karau kuladravyāṇi dāpayet ||  
  
madyabhāṃḍaṃ samuddhṛtya na pātraṃ paripūrayet |  
bhogapātraṃ surākuṃbhaṃ niḥkṣipenna kadācana ||  
  
p. 229b)  
  
cakramadhye suvidhiṃ vā karāsya kṣālanādikaṃ |  
yaḥ karoti hi mūḍhātmā sa bhavedā padāṃ padaṃ ||  
  
niṣṭīvanaṃ malaṃ mūtramadho vāyuvisarjanaṃ |  
śrīcakramadhyeyaḥ kuryāt sa bhavedyoginī paśuḥ ||  
  
cakramadhye ghaṭe bhinne pātre vā skhalite tathā |  
dīpanāśe rāṣṭrapīḍā tacchāṃtyai cakrapūjanaṃ ||  
  
parihāsaṃ pralāpaṃ ca viḍaṃvaṃ vahubhāṣaṇaṃ |  
audāsīnyaṃ bhayaṃ krodhaṃ cakramadhye vivarjayet ||  
  
pātrahastaścakramadhyena bhramet pūrṇapātrakaṃ |  
ciraṃ na sthāpayeddhaste nālapetyotrapāṇikaḥ ||  
  
pādābhyāṃ na spṛśet pātraṃ na ca bhidyāt kadācana |  
naikahastena dātavyaṃ na viṃduṃ pātayedadhaḥ ||  
  
pātraṃ na cālaye sthānānna mudrāvarjitaṃ pivet |  
sa śabdaṃ na pivenmadyaṃ na kuryāt pātrasaṃkaraṃ ||  
  
pātrasyāṃśa dvayaṃ madyapūrṇaṃ tryaṃśaṃ turīyakaṃ |  
nānyonyaṃ tāḍayet pātraṃ na pātraṃ tāḍayedadhaḥ ||  
  
sādhāraṃ noddharet pātramanādhāreṇa niḥkṣipet |  
riktaṃ pātraṃ na kurvīta na pātraṃ laṃghayet tathā ||  
  
prakṣālya gopayet pātraṃ namoṃto vipramīkṣaye ||  
  
śrīcakrasthaṃ kuladravyaṃ dadyādyo vā kule jane |  
phalāni tasya naśyaṃti kruddhā bhavati devatā ||  
  
iti śrītaṃtraciṃtāmaṇau sakalasādhāraṇacakrārcananirṇayo   
nāmāṣṭāviṃśatitamaḥ prakāśaḥ || 28 ||      
  
atha yaṃtranirmāṇa pratiṣṭhāmāha ||  
  
śrīdevyuvāca ||  
  
deveśa śrotumicchāmi yaṃtrasthāpana nirṇayam |  
yaṃtraṃ tu gṛhamityuktaṃ yaṃtraṃ pīṭhaṃ prakīrtitaṃ ||  
  
sthirayaṃtre pratikṛtau nāvāhana visarjane |  
pratiṣṭāpya mahāyaṃtraṃ tatadyaṃtraṃ visarjayet ||  
  
yaṃtra pratiṣṭhāmāsādya vidyāṃ tatra vibhāvayet |  
jīvanyāsaṃ tataḥ kṛtvā vidyāṃ tatra vibhāvayet ||  
  
yaṃtraṃ pratiṣṭhāṃ kṛtvādau devaṃ tatra pratiṣṭhayet |  
tadā visarjanaṃ nāsti na cāvāhanameva ca ||  
  
ataḥ kālasya vyatyāsād yaṃtrameva pratiṣṭhayet |  
mūrtiṃ svahṛdgatī tatra dhyātvā pūjya visarjayet ||  
  
p. 230a)  
  
sphāṭikādiṃ svarṇaraupyaṃ yaṃtraṃ ca kārayet priye ||  
  
yāvajjīvaṃ suvarṇesyādraupye dvāviṃśatiṃ priye |  
tāmre dvādaśakaṃ varṣaṃ varṇe'naṃta phala * (?) ka ||  
  
kimvadāmite ||  
  
vidrume racite yaṃtre padmarāgetha vā priye |  
indranīletha vaiḍūrye sphāṭike marakaṭepi vā ||  
  
dhanaṃ putra tathā dārān yaśāṃsi labhate dhruvaṃ |  
suvarṇa racite pīṭhe bhūpālā ca śavartinaḥ ||  
  
rajate na kṛtaṃ yaṃtraṃ āyurārogyakāṃmadaṃ |  
tāmreṇa racite yaṃtraṃ sarvaiśvarya pradaṃ mataṃ ||  
  
yaṃtraṃ tu sphāṭikaṃ svacchaṃ manobhilaṣitapradaṃ |  
māṇikyā racitaṃ yaṃtraṃ rājyadaṃ bhuktimuktidaṃ ||  
  
kṛtaṃ marakaṭe yaṃtraṃ sarvaśatruvināśanaṃ |  
lauha trayodbhavaṃ yaṃtraṃ sarvasiddhikaraṃ mataṃ ||  
  
śrīkhaṇḍaṃ śāṃtidaṃ jñeyaṃ pauṣṭikaṃ raktacaṃdanaṃ |  
śrīparṇī pīṭhamuddiṣṭaṃ pūjārthaṃ dhanarājyadaṃ ||  
  
vaidrumaṃ vahulā saṃpadbhūrjapatre catuḥpadā |  
gaṇḍakī bhavapāṣāṇo bhuktirmuktira dūrataḥ ||  
  
bhūmau siṃdūra rajasā racitaṃ sarvakāmadaṃ |  
sīsakāṃsyādiṣu kṛte saṃpattiṃ saṃtataṃ haret ||  
  
phalakāyāṃ padebhittau sthāpayenna kadācana |  
sthāpitaṃ yadi mohena nāśayet taddhanaṃ kulaṃ ||  
  
teṣāṃ madhye sphāṭikastu sarvasiddhipradaṃ bhavet ||  
  
atha trilohānāṃ saṃkhyāmāha ||  
  
daśabhāgaṃ suvarṇasya tāmrasya dvādaśaṃ tathā |  
ṣoḍaśaṃ rajatasyāpi etallohatrayaṃ smṛtaṃ ||  
  
atha parimāṇamāha ||  
  
arddhāṅgulyena homasya rajatasya tathaiva ca |  
tāmrasya pūrvasaṃkhyau ca māṇikyādau yathecchayāṃ ||  
  
palapramāṇaṃ kartavyamarcā pīṭhaṃ manoharaṃ ||  
  
agniraṃgula vistāra prāk pratyagdakṣiṇottaraṃ |  
parārddhorddhaṃ prakurvīta caturasraṃ samaṃ tataḥ ||  
  
māṇikyādika pīṭhaṃ tu mānanyūnaṃ na doṣakṛt |  
śrīparṇā caṃdanādīnāmadhikaṃ cenna doṣakṛt ||  
  
mahāśaṃkhe śilāyāṃ ca na ca yaṃtravicāraṇā ||  
  
athavā ||  
  
ekatolaṃ dvitolaṃ vā tritolaṃ paṃcatolakaṃ |  
rasatolaṃ vedatolaṃ saptāṣṭatolakaṃ tathā ||  
  
daśatolaṃ sūryatolaṃ kalāsaṃkhyakatolakaṃ |  
radatolaṃ catuḥṣaṣṭhitolakaṃ śatatolakaṃ ||  
  
p. 230b)  
  
yaṃtraṃ manojñaṃ sukhadaṃ surekhaṃ pīṭhamuttamaṃ ||  
  
atha prastāramāha ||  
  
cāturvidhyā hi cakrasya prastārāśca bhavaṃti hi |  
bhūkūrma padmaprastārā meruścāpi tathā vidhaḥ ||  
  
nimnarekhā samāyogo bhūprastāre mayoditeḥ |  
kūrmapadmaka prastāra ūrddhvarekhā mayoditā ||  
  
bhūprastāro dvidhā devi ūrddhva pātālabhedataḥ |  
tribhiḥ kramādunnataṃ syāt kramot kramamathāpi vā ||  
  
dvitrikramādunnatopi dvidvikramamathāpi vā |  
yvāṃtaraṃ yavārddhaṃ vā tilayuktilameva vā ||  
  
taṇḍulārddhaṃ tacca vā syāt tadvaya kramabhedataḥ ||  
  
meruḥ svarge ca kailāśe martyaloke prakīrtitaḥ |  
bhūprastārastu pātāle tritayaṃ kīrtitaṃ mayā ||  
  
kaṃjakūrma ratnagarbhāḥ sarvatrapūjane śubhāḥ |  
śubhāḥ sarvamaheśāni sarvasiddhi pradāyakāḥ ||  
  
ūrddhvarekhābhidheyaṃ tu pūjārthaṃ mṛtyugocaraṃ |  
sthāpanārthaṃ tu pātālarekhā ca kutracinmatā ||  
  
atha yaṃtralikha na karṇikādīnāṃ likhane sthānamāha ||  
  
paṃcavṛttāni saṃlikhya tatra yaṃtraṃ likhedbudhaḥ |  
ādyaṃ syāt karṇikā sthānaṃ keśarāṇāṃ dvitīyakaṃ ||  
  
tṛtīyaṃ dalamadhyasya dalāgrāṇāṃ caturthakaṃ |  
paṃcame būpuraṃ likhyamevaṃ yaṃtravidhau smṛtaṃ ||  
  
keśara dvayayuktaṃ ca dalaṃ proktaṃ maheśvarī |  
daṇḍākāraṃ viṃduvaktraṃ tadvayoktaṃ maheśvari ||  
  
pātālarekhā prastāre keśare mukhyaviṃdunā |  
ūrddhvarekhā vidhau devi rekhā keśaratā matā ||  
  
śrīvidyāyāṃ kālikāyāṃ keśarāṇi kvacicca vā |  
śrīvidyāyāṃ mahādevi keśarāṇi na kārayet ||  
  
yathā dalaṃ keśareṇa viyuktaṃ karmavarjitaṃ |  
tathā trikoṇaṃ deveśi biṃdunāvarjitaṃ bhavet ||  
  
viṃduhīnaṃ tu yadyaṃtraṃśa ca vadbhavet |  
tathaivāṣṭa dalayorddhe vṛttaṃ yatnena kārayet ||  
  
vṛttaṃ vinā cāṣṭadalaṃ garbhabhūṣaṇavarjitaṃ |  
ṛjurekhā bhavellakṣmīrvakrarekhā daridratā ||  
  
na rātrāvaṃkayedyaṃtraṃ sādhakastu kadācana |  
pramādādaṃkite caiva devatāśāpamāpnuyāt ||  
  
yaṃtramātre maheśāni nirṇayaḥ kathito mayā |  
ādhirupācca viṃvasya pūjāyāśca viśeṣataḥ ||  
  
p. 231a)  
  
sādhakasya ca viśvāsāddevaḥ sānnidhyamicchati ||  
  
atha yaṃtrāṇāṃ dhyānamāha ||  
  
devyuvāca ||  
  
pūrve saṃsūcitaṃ nātha yaṃtradhyānaṃ tvayāṃ prabho |  
kathaṃ dhyeyaṃ kiṃ viśiṣṭaṃ kiṃ dhyeyādhyeyameva hi ||  
  
vṛttaṃ mūrtisvarūpaṃ vā mekhalāvat svarūpakaṃ |  
kiṃvā rekhāmayaṃ dhyeya kiṃvā vai bhūsvarūpakaṃ ||  
  
viśvarūpaṃ smaredvāpi tatsarvamapi kathyatāṃ ||  
  
īśvara uvāca ||  
  
dhyānaṃ tu trividhaṃ proktaṃ yaṃtramātre maheśvarī |  
ādau virādviśvarūpaṃ dviścacaṇḍasvarūpiṇaṃ ||  
  
yaṃtraṃ saṃbhāvayeddevi sarvatra kathitaṃ tvidaṃ |  
śrīcakrādau mahādevi virādrūpe tu sāmyatā ||  
  
dvitīyaṃ ca kathaṃ dhyeyaṃ tanmevada maheśvari |  
tejaḥ puṃjanibhārekhā sarvacaitanyarūpiṇī ||  
  
sarvadarpaṇa vadbhāvyaṃ svaprakāśaḥ svarūpiṇaṃ |  
caitanyaṃ bhāvayet sarvaṃ viṃdvādiṃ bhūpurāṃtakaṃ ||  
  
mūlatejaḥ prakāśena abhinnaṃ bhāvayet priye |  
rṛtīyaṃ śṛṇu deveśi merurūpaṃ sanātanaṃ ||  
  
uttarottaramuccaṃ syādviṃdvārabhya vibhāvayet |  
viṃdvadho bhāvayeddevi ekaikottarataḥ śive ||  
  
navottara krameṇaiva bhāvayedvā maheśvari |  
kālīvidyā vidhau devi navaratnaṃ svarūpiṇīṃ ||  
  
rekhāṃ saṃbhāvayeddevi meru prastāravacca vā ||  
  
śrīcakraṃ vījasaṃyuktaṃ niṣphalaṃ parameśvari |  
vījahīnaṃ tu yaccakraṃ nirvījaṃ siddhidaṃ na hi ||  
  
sṛṣṭi cakraṃ bhavedādau sthiticakraṃ dvitīyakaṃ |  
bījasaṃlekhanaṃ devi tridhātragaditaṃ mayā ||  
  
vījaṃ vinā tu nirvījaṃ tadyaṃtraṃ siddhidāyakaṃ |  
dalākāraṃ kalau pūjya nānyathā siddhidaṃ śive ||  
  
maṃtracaitanyakaṃ devi yaṃtracaitanyakaṃ tathā |  
gurucaitanyakaṃ devi svasmitritayabhāvanā ||  
  
na tatra dhyānarūpādi tejo yaṃtraṃ vibhāvanā |  
sa prapaṃce tu saṃsāre durāvārāmṛtaḥ śive ||  
  
bhāvanaiva tu saṃproktā bhāvanā siddhidā matā ||  
  
atha sarvasādhāraṇa yaṃtra saṃskāramāha ||  
  
śrīdevyuvāca ||  
  
cakrabhedo mahādevatvat prasādānmayāśrutaḥ |  
idānīṃ śrotumicchāmi pratiṣṭhākarma nirṇayam ||  
  
śrī śaṃkara uvāca ||  
  
śṛṇu devi pravakṣyāmi jagatkāriṇi kaulinī |  
tasyodyāpana karmāṃgaṃ sarvavarṇa vinirṇayaṃ ||  
  
lagne śubhagrahopete'nukūle guṇaśālini |  
pratiṣṭhāṃ kārayedeṣāmṛkṣatithyādike kṣaṇe ||  
  
snātvā saṃkalpayenmaṃtrī gurorcana mācaret |  
gururmaṃtreṇa vilikhedyaṃtraṃ svarṇaśalākayā ||  
  
paṃcagavyaṃ tataḥ kṛtvā śivamaṃtreṇa maṃtritaṃ |  
tatra cakraṃ kṣipenmaṃtrī praṇavena samāhitaḥ ||  
  
p. 231b)  
  
tasmāduddhṛtya taccakraṃ sthāpayet svarṇapaṃkaje |  
paṃcāmṛtena dugdhena śītalena jalena ca ||  
  
snāpayeccaṃdanenāpi kastūrī kuṃkumena ca |  
hāṭakaiḥ kalaśairdevi aṣṭabhirvāri pūritaiḥ ||  
  
kaṣāya jalasaṃpannaiḥ snāpayen maṃtramuccaran |  
sa ta uttolya tadyaṃtraṃ sthāpayeddhema pātrake ||  
  
yaṃtrarājāya vidmahe mahāmaṃtrāya dhīmahī |  
uccaredet tadaṃte tu tanno yaṃtraḥ pracodayāt ||  
  
spṛṣṭvā yaṃtraṃ kuśāgreṇa gāyatryā cābhi maṃtrayet |  
aṣṭottaraśataṃ devī devatā bhāvasiddhaye ||  
  
ātmaśuddhiṃ tataḥ kṛtvā ṣaḍaṃgairdevatāṃ yajet |  
tatrā vāhya yajeddevīṃ jīvanyāsaṃ ca kārayet ||  
  
upacāraiḥ ṣoḍaśabhirmahāmudrādibhiḥ sadā |  
phalatāṃbūla naivedyairdevīṃ tatra samarcayet ||  
  
yadṛ sūtrādikaṃ dadyādvastrālaṃkārameva ca |  
mukuraṃ cāmaraṃ ghaṇṭhāṃ yathāyogyaṃ maheśvarī ||  
  
sarva me tat prayatnena dadyādātma hiterataḥ |  
trirātraṃ pūjayeddevīṃ trisaṃdhyaṃ ca punaḥ punaḥ ||  
  
tato jape sahasraṃ tu sakalepsina siddhaye |  
balidānaṃ tataḥ kṛtvā praṇamedyaṃtra rājakaṃ ||  
  
aṣṭottaraśataṃ hutvā saṃpātājyaṃ viniḥkṣipet |  
homakarmaṇya śaktiścedvimuṇaṃ japamācaret ||  
  
dhenumekāṃ samādāya svarṇa śṛṃgādyalaṃkṛtam |  
gurave dakṣiṇāṃ dadyāt tato devyā visarjanaṃ ||  
  
atha kaulikādevi śeṣamāha ||  
  
devyuvāca ||  
  
deveśa śrotumicchāmi rahasyātirahasyakaṃ |  
vāmināṃ caiva kaulānāṃ yaṃtrasaṃskāra karma ca ||  
  
śiva uvāca ||  
  
athocyate mahāyaṃtra saṃskāraḥ sarvasiddhidaḥ |  
śubhehni snānamācarya śubhe lagne śubhe kṣaṇe ||  
  
kṛta nityakriyā maṃtrī prāṅmukho vāyudaṅmukhaḥ ||  
  
pūrvokta dhādu dravyaiśca suṃdaraṃ sumanoharaṃ |  
surekhe śubhadaṃ yaṃtraṃ lekhayitvā vidhānataḥ ||  
  
pratiṣṭhāṃ ca tataḥ kuryād yathā śāstra pramāṇataḥ |  
śubhe lagne puṇyakāle śailādi vihitasthale ||  
  
maṃtrī kalpānusāre tu pūrvedyuradhivāsayet |  
sāyaṃ saṃkalpavidhivadghaṃṭasthāpana pūrvakaṃ ||  
  
p. 232a)  
  
gaṇeśādīn samabhyarcya dikpālān paripūrayet |  
madyaṃ māṃsaṃ tathā matsyaṃ mudrāṃ maithunameva ca ||  
  
yaṃtra saṃskāra karmādau dravya me tanmayeritaṃ |  
yathāśaktyopacārādyaiḥ pūjayen mūladevatām ||  
  
sugaṃdha tailagaṃdhādyairdravyaistamadhi vāsayet |  
caṃdretyādi ca maṃtreṇa japaghoṣa purassaraṃ ||  
  
ityadhi vāsitaṃ kṛtvā saṃyatotiti teṃdriyaḥ |  
prātarnityaṃ vidhāyādau tato yāgasthale viśet ||  
  
patākādhvajasaṃkīrṇe divyamaṇḍalamaṇḍite |  
vitāna cāmaracchatra puṣpamālā virājite ||  
  
maṃgalāṃkura patrādyaiḥ kalaśaiḥ paribhūṣite |  
maṇḍalaṃ sarvato bhadre rekhā sāhasrasaṃyutaṃ ||  
  
sāmānya bhadraṃ vā devi vedyāśco parito likhet ||  
  
athavā dakṣiṇe vāme vakṣye vāruṇamaṇḍalaṃ |  
catusraṃ catuḥ ṣaṣṭiḥ koṣṭhaṃ vidyāṃ niveśayet ||  
  
aṃtyoyāṃtima paṃktyostu dikṣu koṣṭāni mārjayet |  
madhyastha caturakṣīṇi tadvārākhyāni pūrvavat ||  
  
pītaḥ śyāmaḥ śveta haridrajobhiḥ paripūrayet |  
koṇakoṣṭhaṃ vihāyaika paṃcāśatyādasaṃgitāḥ ||  
  
pīṭhasya pāṇḍuro raktaḥpīta kṛṣṇaiḥ prapūrayet |  
āgne pītaḥ koṇakoṣṭānyā raktaharitāsitaiḥ ||  
  
śvetavarṇena catvāri madhye vṛttāni kārayet |  
pūrayedatha tasyorddhaṃ vitānaṃ vaṃdhayed yathā ||  
  
ṣaṭtriṃśadaṃśavyāsārddhaṃ vṛttamādyaṃ tu pītataḥ |  
tat pītaṃ karṇikākāraṃ sitarekhā vṛtaṃ tataḥ ||  
  
dvitīyaṃ dviguṇa vyāsa rūpakeśara saṃyutaṃ |  
pītaraktaḥ śvetavarṇa mūlamadhyāgrakeśaraṃ ||  
  
dvisaptatyaṃśikāśvetāṃ tasyāgre kuru rekhikāṃ |  
tṛtīyaṃ tu tṛtīyāṃśe tulya vyāsaṃ tu vartulaṃ ||  
  
śvetamaṣṭadalaṃ tatra raktāṃ cāṃtaddalāṃtaraṃ |  
śvetaṃ vahiḥ kṛṣṇavarṇā raktāṃgaṃ taddalāṃtare ||  
  
śvetaṃ vahiḥ kṛṣṇā prāgvadrekhāṃ sitāṃ kuru |  
tadvahirvṛtta saṃlagnān ṣoḍaśārān prakalpayet ||  
  
śyāmapītāruṇaḥ śvetai tadaṃtastudya vā kṛtī |  
śitā pītāruṇaḥ śyāmaharitāḥ paṃcarekhikāḥ ||  
  
kāryāḥ su rucirāḥ paṃcasyāṃtarevaṃ prapūrayet |  
vajraśaktirdaṇḍakhaḍgapāśa dhvajagadyaṃ likhet ||  
  
p. 232b)  
  
pūrvatastu tathaiśānyāṃ śūlacakrāṃvujānvitaṃ |  
vāma dakṣiṇayoretanmaṇḍalaṃ vāruṇāhvayaṃ ||  
  
prāṅmukho vāgyato bhūtvā saṃkalpyābhīṣṭasiddhaye |  
paṃcaśuddhiṃ samācarya kurvannakṣata saṃyutaṃ ||  
  
saṃsthāpya maṃḍale tatra yajedādhāraśaktitaḥ |  
pīṭhamaṃtraṃ samāstīrya sthāpayet kalaśaṃ budhaḥ ||  
  
dīkṣākramokta vidhinābhiṣeka kalaśaṃ tathā |  
paṃcagavyaṃ tataḥ kuryācchivamaṃtra vivodhitaṃ ||  
  
tena su snāpayenmaṃtrī yaṃtraṃ ca praṇavaṃ japan |  
paṃcāmṛtena haviṣā dadhnā ca payasā kramāt ||  
  
tata udvartanaṃ kṛtvā jelana sthāpayedapi |  
paṃcagavyaṃ samānīya taṃtra yaṃtraṃ samāhitaḥ ||  
  
japan kṣipet suvarṇādau vedamūla purassaraṃ |  
tata uddhṛtya svarṇādi pātraṃ saṃsthāpya maṃtravit ||  
  
paṃcāmṛtena tīrtheṇa śītalena jalena ca |  
sahasraśīrṣāmaṃtreṇa mūlamaṃtra puraḥsaraṃ ||  
  
susnāpyayāvamānena karpūrāgurunīrataḥ |  
sarvauṣadhi jalairgaṃdhairjalairyatnena mārjanaṃ ||  
  
tataḥ śuddhadukūlena jalamutsārya sādhakaḥ |  
paridhāyadukūledve svarṇanirmitadolayā ||  
  
maṇḍaletaṃ samānīya nṛtyagītairjayasvanaiḥ |  
kuṃkumādyairvilipyātha pūjyaḥ sarvopacārakaiḥ ||  
  
pīṭhapūjāṃ tataḥ kuryāt svasvakalpokta mānataḥ |  
kuśaiḥ kulīnairvā devi śatamaṣṭottaraṃ japet ||  
  
pūrvoktāṃ yaṃtragāyatrīṃ japtvā devatvamāpnuyāt |  
atheṣṭaṃ devatāṃ dhyātvā mudrayā vāhayet tataḥ ||  
  
jīvanyāsaṃ tataḥ kuryāt pūjayediṣṭadevatāṃ |  
nṛtyagītaiśca vāditraiḥ paṃcaghoṣa puraḥ saraṃ ||  
  
tato japediṣṭa maṃtramaṣṭottara sahasrakaṃ |  
kuṇḍe vā sthaṃḍile maṃtrī haviṣā saṃskṛte nale ||  
  
yathāvidhi vidhānena śruco homaṃ samācaret |  
grāsa pramāṇaṃ ca caruṃ mūlenākṛṣya maṃtravit ||  
  
ghṛtaśruvaṃ tato datvā juhuyādagni saṃmukhe |  
paṃcaviṃśati tatvaiśca tatvena tarpaṇaṃ caret ||  
  
p. 233a)  
  
iṃdrādi dikpatibhyaśca dadyāt pūrvoditaṃ valiṃ |  
tata āvṛtti devebhyo ghṛtenāhuti mācaret ||  
  
tadaṃte devi maṃtreṇa hunedaṣṭottaraṃ śataṃ |  
mātṛkā yuktaṃ maṃtraṃ tu japa jaya jayasvanaiḥ ||  
  
gatvā homa samīpe tu datvā pūrṇāhutiṃ tataḥ |  
toṣayet svarṇavastrādyaiḥ pradadyād dakṣiṇāmapi ||  
  
kṣakāraiḥ paṃcabhirdevī vīrapūjāṃ samācaret |  
śaktiṃ kumārikāṃ vālā pūjayet paṃcapaṃcakaṃ ||  
  
kuryād daśāṣṭakaṃ vāpi kuladravyaiḥ samastakaiḥ |  
trailokyanātho bhavati yaṃtrapūjanayogataḥ ||  
  
bhūtaśuddhyādikaṃ kṛtvā kalpoktanyā samācaret |  
niśāyāṃ śaktipūjāṃ ca dūtīyāgaṃ ca kaulikā ||  
  
makāraiḥ paṃcabhiryuktaṃ careyurvāminorcanaṃ |  
evaṃ dinatrayaṃ kṛtvā tato nityakramaṃ bhajet ||  
  
sṛṣṭisthiti layatvena suṃdarī yaṃtrapūjanaṃ |  
sṛṣṭisaṃhāramārgeṇa kālikā yaṃtrapūjanaṃ ||  
  
sṛṣṭisaṃhāramārgeṇa tārācchinnā ca pītabhāḥ |  
evaṃ devī pratiṣṭhāyāṃ kramaḥ sānnidhyakārakaḥ ||  
  
strī śūdrāṇāṃ vāmināṃ ca kaulikānāmayaṃ vidhiḥ |  
vidhiyuktaṃ prakartavyaṃ vidhihīnaṃ na kārayet ||  
  
vidhihīnasya vighnāni yāni te kathayāmyahaṃ |  
kalahodvegadvaṃdvaśca vyādhiśūlaṃ jvaraṃ tathā ||  
  
rājopadravahāniśca dravyanāśaṃ rujaṃ tathā |  
cihlākākāśca kākulyo śivo phetkāradāruṇā ||  
  
kapotāśca gṛhe tasya āruhaṃti viśaṃti ca |  
vighnaṃ kurvaṃti vai tasya vidhānaṃ gupta saṃsthitā ||  
  
chidraṃti tasya yoginyo nānāvighnaiḥ pravādhyate |  
sarpavṛścikalūtāśca kīṭāścaiva tu dāruṇāḥ ||  
  
daśaṃti ca mahā ugrā preritāste marīcibhiḥ |  
vṛṣaiścāśvairgajendraiśca meghairvajrāsanistathā ||  
  
upadravaṃti duṣṭāśca jvaro bhūtādayastathā |  
lūtāgardabhāpasmārā abhibhavaṃti nānyathā ||  
  
iti śrītaṃtraciṃtāmaṇau   
yaṃtrakarmaṇādipūrvakapratiṣṭhāṃtanirṇayanāmonatriṃśattamaḥ prakāśaḥ || 29   
||    
  
atha mālāṃ pravakṣyāmi dvividhā sā sthirā calā |  
sthirā tu sthiracittānāṃ caṃcalā calacetasāṃ ||  
  
p. 233b)  
  
tat sādhanaṃ tridhā proktaṃ prathamā varṇamālike |  
dvitīyā japamālā syāt tṛtīyāṃguḷimālikā ||  
  
athācalamālāmāha ||  
  
akārādi kṣakārāṃtairviṃdumanmātṛkākṣaraiḥ |  
anuloma vilomasthai kḷptayā varṇamālayā ||  
  
ekaikaṃ varṇamuccārya varṇanāṃtaritaṃ manuṃ |  
sudhīrevaṃ lakārāṃtaṃ tata āṃtaṃ samānayet ||  
  
kṣakāraṃ merurūpaṃ tu laṃghayenna kadācanā |  
sakṛdevoccaretkṣantu tadaṃte noccarenmanuḥ ||  
  
merūhīnā ca yā mālā merūhīnā ca yā bhavet |  
aśuddhā ca bhavedatra sā mālāniḥ phalā bhavet ||  
  
citriṇī vistaṃtvābhā brahmanāḍīgatā tu yā |  
tayā saṃgrathitā dhyeyāṃ sarvakāma phalapradā ||  
  
aṣṭottaraśate japtetvādau klīvaṃ samuccaret ||  
  
ṛ ṝ ḷ ḹ varṇe catuṣṭāyaṃ klīvaṃ pracakṣate |  
varṇānāmaṣṭamaṃ vāpi kāmyabheda krameṇa tu ||  
  
a ka ca ṭa ta pa yadvā ityevaṃ cāṣṭavargakaṃ ||  
  
kiṃ vā mṛta trayaṃ procya praṇavāṃte ca mātṛkā |  
anuloma vilomātu tvaṣṭottaraśatī bhavet ||  
  
māyā vākkāma śrīyogāt mātṛkā varṇa yogataḥ |  
anuloma vilomābhyāṃ tvaṣṭottaraśatī bhavet ||  
  
trayaṃ gurau trayaṃ devi gāṇape parikīrtitaṃ |  
nyūnātirikte dvitayaṃ śeṣamiṣṭāyayo jayet ||  
  
aṣṭottaraśatīmālā sarvakāryārthasiddhidā |  
nātṛkā varṇarūpatvā prokteyaṃ sthiramālikā ||  
  
akārādi kṣakārāṃtaṃ saiveyaṃ tvakṣamālikā |  
mālā paṃcāśakā proktā sūtraśakti śivātmikā ||  
  
grathanaṃ kuṇḍalī śaktirlaghāṃte merusaṃsthitaḥ |  
etadguptataraṃ kuryādakṣa sūtra śivātmakam ||  
  
prakaṭaṃ naiva kartavyaṃ na meruṃ laṃghayet kvacit |  
suptakīlita saṃmudrāchinnavyā kīrṇayogataḥ ||  
  
dhanairvairī vīryahīna kāṇakhaṃjādayopi ye |  
tepi siddhā bhavaṃtyeva sthiramālā prabhāvataḥ ||  
  
athāsyā dhyānam ||  
  
aṃtarvidruma bhāsamānaṃ bhujagī suptotha varṇojvalāṃ ārohāmavarohikāṃ   
śatamayīṃ vargāṣṭakāṣṭottarāṃ |  
sākṣād brahmamayīṃ kṣameruśikharāṃ śrīmātṛkākṣā valīṃ vidyāṃ   
naumisamastamaṃtrajananīṃ jñānaika dīpāṃkurāṃ ||  
  
p. 234a)  
  
idānīṃ devatābhede mālābhede vadāmyahaṃ |  
daṃtākṣamālā śrīkālyāṃ tārāyāṃ naraśaṃkhajā ||  
  
chinnamastāvidhau śastā narāsthimālikā śubhā |  
raktacaṃdana vījānāṃ mālāsyāt tripurā vidhau ||  
  
svayaṃbhūmālikādevi bhairavyāṃ bālikā vidhau |  
bhujāmālā tu mātaṃgyāṃ dhūmrāyāṃ kharadaṃtajā ||  
  
haridrākṣā tu brahmāstre kapālākṣā tu māvidhau |  
vālāyāṃ bhuvaneśvaryā sphāṭikī parikīrtitā ||  
  
śvetaguṃjā siddhividyā vidhau proktā maheśvari |  
śaṃkhamālā vaiṣṇave ca iṃdrākṣā śaktamātrake ||  
  
bhadrākṣā śarabhe proktā gaṇeśa gajadaṃtajā |  
tripuṭāyāṃ putrajīvī goviṃde tulasī matā ||  
  
ratnasvarṇairaupyamayī tathā tāmramayī śive |  
auḍuṃvaro vījamayī vaṭavījamayī tathā ||  
  
pūgī phalamayī mālājātī phalamayī tathā |  
madhumatyākarṣaṇārthe vīravidyā vidhāvapi ||  
  
pūrvāmnāya sphāṭikajairdakṣiṇe rudranetrajaiḥ |  
pravālairmauktikairdevi paścimāmnāya daivataiḥ ||  
  
uttarāmnāya devānāṃ mahāśaṃkhākhyamālikā |  
ūrddhvāmnāya svayaṃ bhūtthā pātāle ratnasaṃbhavā ||  
  
pravālaiḥ sūryamaṃtre ca mauktikaiḥ śaktimātrake |  
śivaśaktimayīmālā rudrākṣa sphaṭikairyutā ||  
  
rudrākṣa svarṇasaṃyuktā mālā hariharātmikā |  
rudrākṣaraupya saṃyuktā mālāvidhi śivātmikā ||  
  
sarvamaṃtreṣu rudrākṣā śaktimaṃtredivā na hi ||  
  
tathā ca ||  
  
śivaśakti viyogatvānna rudrākṣairdivā japaḥ |  
viyoge pūjitā kālī sahasā na prasīdati ||  
  
rudrākṣaiḥ śaktimaṃtrastu divā yo japati priye |  
sa durgati mavāpnoti japastasya nirarthakaḥ ||  
  
iti śāpa purādattestatkathā kathyate śṛṇu |  
kadācit samaye devi dakṣa yajñaḥ parāyaṇaḥ ||  
  
sakalā ṛṣayo devāyakṣa vidyā dharoragāḥ |  
putrī jāmātṛ saṃbaṃdhādgṛheṇākāritā ca tā ||  
  
p. 234b)  
  
mahādevaḥ satyavatī tena nā kāritā kratau |  
satī ca bhartṛ nikaṭe uktā tatra pragamyate ||  
  
śiva uvāca ||  
  
mamaivā kāraṇaṃ tena na kṛtaṃ prāṇavallabhe |  
tava lajjā kathaṃ nāsti tvayā tatra pragamyate ||  
  
priyo devaḥ priyaḥ prāṇāpriya eva hi bhūṣaṇaṃ |  
māṃ vihāya kathaṃ devi tvayā tatra pragamyate ||  
  
pātivratyamidaṃ kvāsti pratiyogāṃ vihīnataḥ |  
tathāpi tava vāṃchā cet śīghraṃ gaṃtuṃ kṛpāṃ kuru ||  
  
bharturājñāṃ gṛhītvā ca prasthitaṃ yāgamaṇḍape |  
tat siṃhena kṣaṇānnītaṃ brahmaṇo yāgamaṇḍapaṃ ||  
  
tena nādaritā kanyā duḥkhinā dīnamānasā |  
adhomukhī sthitā tatra pārvatī rūpaśā vahan ||  
  
sarve devāścātra saṃti madbhartā nātra dṛśyate |  
mahadduḥkhaṃ mama kṛta me tāvad hṛdayasthitaṃ ||  
  
etasminnaṃtaredevi dakṣaprajāpatiḥ svayaṃ |  
śivaniṃdo paro bhūtvā punarnindārtha mudyataḥ ||  
  
anācārita rūpo bhūdviṣṇunā vāritopi ca |  
muhurnniṃdā paro bhūtvā bhaṃgī vṛṣa bhavāhanaḥ ||  
  
śmaśānavāsī māṃsāśī nagno dhīrataro virāṭ |  
kapālī ca triśūlī ca muṇḍamālā vibhūṣitaḥ ||  
  
bhasmoddhūlita sarvāṃgo vyāghrājina samāsthitaḥ |  
laṃpaṭo lolupaśceti vahuniṃdā paro bhavet ||  
  
duḥkhitā niṃdayā tvaṃ hi maṇḍapādvahirāgatā |  
dūre netrāṃtare gatvā vahni kuṇḍaṃ vidhāya ca ||  
  
satītyaktvā tatra dehaṃ vahni rūpātvatāṃgatā |  
śivohaṃ krodharūpeṇa jvālā bhāsvara maṇḍalaḥ ||  
  
sat krodhena maheśāni bhasmībhūtaṃ jagattrayaṃ |  
majvālayā samutpanno vīrabhadro mahāvibhuḥ ||  
  
koṭikālāṃta dahano duḥsahaḥ sarvajaṃtuṣu |  
dakṣaprajāpateryajñadhvaṃ sā nārthaṃ samudyataḥ ||  
  
triśūla hastī krūraśca yajñadhva.ṃ sa parāyaṇaḥ |  
śavaddhapāṃ śivāṃ devi gṛhītvā skaṃdhagocarām ||  
  
rodanaṃ cakratustasmāt patitāścā śrūviṃdavaḥ |  
tatrā śrūvindavo jātāḥ mahārudrākṣa vṛkṣakāḥ ||  
  
sthāvaratva manuprāpya martyānugrahakāraṇāt |  
phalaṃti sarvakālaṃ hi avicchinna phalapradā ||  
  
śrūyate tena rudrākṣaṃ triṣu lokeṣu viśrutaṃ |  
netra trayā samutpannā dhanāśrīkaḥ prakīrtitaḥ ||  
  
p. 235a)  
  
vāmanetrāt samutpanno moraṃgīyaḥ prakīrtitaḥ |  
dhanāśrī koṣṭhadaśa ca pārvatīya manurbhavet ||  
  
ekaviṃśati vaktrāṃtaṃ malākī parikīrtitaḥ |  
evaṃ vaktrāṇi jātāni rudrarodana saṃbhavāt ||  
  
sphuṭavaktre pārvatīye pratiṣṭhā sphuṭameva ca |  
dhanāśrīkeśarākāṃti rekhāyāṃ jāyate prabho ||  
  
malākiye vahnināśastat kālaṃ jalamadhyataḥ |  
jalopari samāyātī sa malākīrtitaḥ ||  
  
tena yat kriyate karma tadanaṃtaphalaṃ bhavet |  
anyamaṃtre siddhirūpā śaktimaṃtre divā na hi ||  
  
iti kāraṇato devi rātrāveva japasmṛtaḥ |  
rātriḥ saṃyogarūpāsyād vidyātvaṃ ca maheśvari ||  
  
vidyogarūpo deveśo maṃtraśāstrai prakīrtitaḥ ||  
  
atha rudrākṣa mahātmyaṃ varṇayāmi samāsataḥ |  
rudrākṣa mokṣa kāmastu rudrākṣaṃ śreyasādhanaṃ ||  
  
rudrākṣaṃ harate duḥkhaṃ rudrākṣaṃ pāpanāśanaṃ |  
sarvapāpa kṣayakaraṃ paṭhato śṛṇvatāmapi ||  
  
abhakto vāpi bhakto vā nīco nīcaṃtaropi vā |  
rudrākṣaṃ dhārayedyastu mucyate sarvapātakaiḥ ||  
  
rudrākṣadhāraṇaṃ puṇyaṃ kena vā sadṛśaṃ bhavet |  
mahāvratamidaṃ prāhurmunayastatvadarśinaḥ ||  
  
sahasraṃ dhārayedyastu rudrākṣāṇāṃ dhṛtavrataḥ |  
tannamaṃti surāḥ sarve yathā rudrastathaiva saḥ ||  
  
śiromālā tu ṣaṭtriṃśadvātriṃśat kaṃṭhamālikāḥ |  
kūrpare ṣoḍaśa prokto dvātriṃśan maṇibaṃdhayoḥ ||  
  
aṣṭottaraśatairyuktamupavītaṃ vidhīyate |  
tadūrddha suraso mālā śikhāyāmeka ucyate ||  
  
karṇayoścāpi ṣaṭsaṃkhyādhāraṇa kramamīritaṃ |  
saṃkhyā hīnaṃ na kartavyaṃ adhikaṃ naiva duṣpati ||  
  
rudrākṣāṃ dhārayennaiva dehāṃte sa śivo bhavet |  
vahulaṃ labhate puṇyaṃ bhāgyavāniha jāyate ||  
  
snāne dāne jape home vaiśvadeve surārcane |  
prāyaścitte tathā srāddhe dīkṣākāle viśeṣataḥ ||  
  
rudrādhārī bhūtvā ca yat kiṃcit karma vaidikaṃ |  
yo vipraḥ satataṃ kuryāt tatkarma sa phalaṃ bhavet ||  
  
khādanmāṃsaṃ pivanmadyaṃ saṃgacchannaṃtya jātiṣu |  
sadyo bhavati pūtātmā rudrākṣaṃ mūrddhni dhārayan ||  
  
devāṃ pūṣṇaṃti ye devāpaśavaste tu vaidikāḥ |  
tāt pātayaṃti ye kaule teṣāṃ śāstā svayaṃ śivaḥ ||  
  
teṣāṃ saṃrakṣaṇārthāya nānyo rudrākṣato bhuvi |  
rudrākṣāḥ sarvadevānāṃ maṃtrasiddhi vidhāyakāḥ ||  
  
rudrākṣaṃ kaṇṭhamāśritya śunako mriyate yadi |  
sopi rudratvamāpnoti kiṃ punarmānuṣādayaḥ ||  
  
p. 235b)  
  
ucchiṣṭho vā vikarmastho yukto vā sarvapātakaiḥ |  
mucyate sarvapāpebhyo naro rudrākṣa dhāraṇāt ||  
  
rudrākṣamālikāṃ kaṃṭhe dhārayan bhaktivarjitaḥ |  
pāpakarmāpi yo nityaṃ rudraloke mahīyate ||  
  
yo dhārayati rudrātmā rudravatsopi pūjyate |  
muktā pravāla sphaṭikaraupya vaiḍūrya kāṃcanaiḥ ||  
  
samastāddhārayedyastu rudrākṣāt sa śivo bhavet |  
kevalān vāpi rudrākṣān yadyālasyā vibhartayaḥ ||  
  
tanna spṛśaṃti pāpānitamāṃsīva vibhāvasuṃ |  
rudrākṣamālayā japto maṃtronaṃta phalapradaḥ ||  
  
arudro japataḥ puṃsāṃ tāvanmātrā phalapradaḥ |  
yasyāṃge nāsti rudrākṣa ekopi vahu puṇyadaḥ ||  
  
tasya janmanirarthaṃ syān tripuṇḍraṃ rahitasya ca |  
rudrākṣaṃ mastake dhṛtvā śiraḥ snānaṃ karoti yaḥ ||  
  
gaṃgāsnānaphalaṃ tasya jāyate nātra saṃśayaḥ |  
rudrākṣaṃ pūjyate yastu vinātoyābhi ṣecanaṃ ||  
  
yatphalaṃ liṃgapūjāyāṃ tadavāpnoti niścitaṃ |  
bhaktyā saṃpūjito nityaṃ rudrākṣaḥ śaṃkarātmakaḥ ||  
  
daridraṃ cāpi kurute rājarāja samaśriyaṃ |  
gaṃgāsnāna samaṃ puṇyaṃ darśanāt phalamāpnuyāt ||  
  
lakṣakoṭi sahasrāṇi lakṣakoṭi śatāni ca |  
rudrākṣadhāraṇādvāpi nātra kāryā vicāraṇā ||  
  
ekavaktraḥ śivastasya mālayā japato haret |  
brahmahatyādi pāpāni tathā rājyādikeṣṭadaḥ ||  
  
ekavaktra samāyuktaṃ rudrākṣaṃ yasya tiṣṭhati |  
sa sāmrājya mavāpnoti satyaṃjānāṃ hi pārvati ||  
  
umāśaṃkaranāmākhyodvimukhoyaṃ vyapohati |  
gohatyādika pāpāni grāhasthyādika saukhyadaḥ ||  
  
trimukhastvagni rūpasyāt strīhatyādika pāpahā |  
dharmārthakāmā siddhyaṃti dhāraṇāt tajjapādipe ||  
  
caturmukho bhaved brahmā guruhatyādināśakaḥ |  
sphuraṃti sakalā vidyā vāksiddhiścāpi jāyate ||  
  
paṃcavaktra śivaḥ sākṣāt kālāgnirnāmanāmataḥ |  
śaivagāṇeśa śāktānāṃ drutaṃ siddhistu tajjapāt ||  
  
agamya gamanaṃ caiva abhakṣasyāpi bhakṣaṇaṃ |  
mucyate pātakaṃ ghoraṃ paṃcavaktrasya dhāraṇāt ||  
  
kārtikeyaistu ṣaḍvaktrai skhalate vrata pāpahā |  
bhrūṇahatyādibhiḥ pāpairmucyate nātra saṃśayaḥ ||  
  
p. 236a)  
  
vidhinā dakṣiṇe vāhau dhāraṇāt samare jayaḥ |  
saptavaktro mahānāgonaṃto nāmātha tajjapāt ||  
  
anaṃtāḥ siddhayassarya vibhīṣeścana jāyate |  
suvarṇaiḥ subhagaścaiva daridropīśvaro bhavet ||  
  
gurutalpādibhiḥ pāpairhatvā vahutarāṇyapi |  
mucyate nātra saṃdeho rudrākṣasya tu dhāraṇāt ||  
  
aṣṭavaktro gaṇeśasyāt sarvavighna nivārakaḥ |  
naśyaṃti tajjapāt sarve kāmakrodhādi śatravaḥ ||  
  
pṛṣṭhodarakareṇāpi saṃspṛśedvā gurustriyaṃ |  
evamādīni pāpāni ati pāpāni sarvaśaḥ ||  
  
vighnāstasya naśyaṃti mukto yāṃṭi parāṃ gatiṃ |  
jīvedvarṣaśataṃ sāgraṃ mṛtyurnāsti sa śūlabhṛt ||  
  
guṇāḥ hyeteṣu sarveṣu aṣṭavaktrasya dhāraṇāt |  
nava vaktraṃ bhairavaḥ syāt kapilaṃ muktidaṃ smṛtaṃ ||  
  
japo deva prasīdaṃti vāmamārgastha devatāḥ |  
dhārayed vāmahaste ca mamatulya varo bhavet ||  
  
lakṣakoṭi sahasrāṇi brahmahatyāṃ karoti yaḥ |  
tatsarvaṃ dahate kṣipraṃ navavaktrasya dhāraṇāt ||  
  
daśavaktro * * * * * * (?) devo janārdana |  
sahasraiva piśācādyā vetālā brahmarākṣasāḥ ||  
  
ḍākinyo mātaraścaiva tathā vai pretanāyakāḥ |  
pannagāśca vinaśyaṃti daśavaktrasya dhāraṇāt ||  
  
vaktraikādaśa rudrākṣaṃ rudraikādaśakaṃ smṛtaṃ |  
śikhāyāṃ dhārayannityaṃ tasya puṇyaphalaṃ śṛṇu ||  
  
aśvamedha sahasrāṇi vājapeya śatāni ca |  
gavāṃ śata sahasrasya samyagdattasya yatphalaṃ ||  
  
sa tu tatphalamāpnoti rudraikādaśadhāraṇāt |  
vaktra dvādaśarudrākṣaṃ bhāskaraṃ dvādaśātmakaṃ ||  
  
dhārayet kaṇṭhadeśe ca japedvāpi samāhitaḥ |  
tejasvī ca pratāpi ca āditya sadṛśo bhavet ||  
  
na pīḍyate mahāghorairādityādi navagrahaiḥ |  
durbhagāḥ subhagāyāṃti rogīrogāt pramucyate ||  
  
gomedha narabhedhādi sarvakratu phalapradaḥ |  
hastyaśva mṛgamārjārān mahiṣān śūkarādikān ||  
  
śvānaṃ śṛṃgālaṣṭakalān vadhvā vahutarāṇyapi |  
mucyate nātra saṃdeho dvādaśāditya dhāraṇāt ||  
  
p. 236b)  
  
vaktraṃ trayodaśaṃ vatsa labdhvā tu yadi dhāraṇāt |  
pūjyate satataṃ devaiḥ prāpyate puṇyamuttamaṃ ||  
  
sarvaṃ phalamavāpnoti saubhāgyaṃ cottamaṃ bhavet |  
rasaṃ rasāyaṇaṃ khaḍgaṃ dhāturvādamanekadhā ||  
  
kāmadhenuśca rudrākṣaṃ icchāsiddhimavāpnuāt |  
siddhyate tena rudrākṣaṃ bhāgyahīnopi yadyasau ||  
  
mātā pitā tathā baṃdhu gurvādapī dahanyate ||  
  
mucyate pātakairghoraistathānyai rūpapātakaiḥ |  
puṇyaiścaturdaśaṃ vaktraṃ rudrākṣaṃ yadi labhyate ||  
  
dhārayet tatprayatnena śikhā yajñopavītake |  
cāmuṇḍā tu svayaṃ vatsa śaktipiṇḍaṃ śivasya tu ||  
  
arcayitvā dhṛte kaṃthe na punarjāyatehyasau |  
siddhyate nātra saṃdeho satyaṃ satyaṃ ca ṣaṇmukhaḥ ||  
  
vicaren martyaloke sau prāsādaśca yathā tathā |  
yogī ca dvicaret sarva sarveṣu ca priyo bhavet ||  
  
paśuśca puruṣo cāpi nagaraṃ cā pavitrakaṃ |  
rasaṃ rasāyaṇaṃ caiva jarāmṛtyu vināśanaṃ ||  
  
labhedvetālakhaḍgaṃ ca aṣṭasiddhiṃ mahādbhutaṃ |  
na puṇya na ca pāpaṃ ca navyādhirna prapīḍitaṃ ||  
  
jīvedvarṣa sahasrāṇi mṛte bhavati śūladhṛk |  
aprārthitāllabhedarthānna cārthasya kṣayo bhavet ||  
  
mucyate sarvapāpebhyo jñānī yajña bhavet phalaṃ |  
caturdaśamukhairjaptaṃ tadānaṃtyāya jāyate ||  
  
pūjyate deva manujairakṣayā labhate gatiṃ |  
yathā hariśca deveṣu sa dehaḥ kṣemamartakaḥ ||  
  
raviryathā grahāṇāṃ ca munīnāṃ kaśyapo yathā |  
nadīnāṃ jāhnavī yadvattīrtheṣu ca yathodadhiḥ ||  
  
āyudhānāṃ dhanuryadvaddhutānāṃ ca caturdaśī |  
kumārāṇīṃstathā skaṃdo devānāṃ ca maheśvaraḥ ||  
  
devīnāṃ ca umādevī airāvata gajeśvaraḥ |  
dhenūnāṃ ca sunaṃdā vai aśvānāṃ haritastathā ||  
  
evaṃ gaṇyeṣu sarveṣu rudrākṣastu viśiṣyate ||  
  
ṣaṇmukhaṃ śirasādhāryaṃ trimukaṃ kaṃthake smṛtaṃ |  
paṃcavaktraṃ mataṃ vāhau caturvaktraṃ kare śubhaṃ ||  
  
dvimukhaṃ dhārayet kaṭhyāṃ ekavaktraṃ ca mūrddhani |  
navavaktraṃ ca rudrākṣaṃ dhārayed vāmavāhunā ||  
  
carurdaśamukhaṃ caiva śikhāyāṃ dhārayedbudhaḥ |  
rudrākṣāṃ dhārayed vipra saṃdhyādiṣu ca karmasu ||  
  
p. 237a)  
  
tatsarvaṃ saphalaṃ proktaṃ lakṣakoṭiguṇaṃ dhruvaṃ |  
liṃgadarśanavat puṇyaṃ bhaved rudrākṣadarśanāt ||  
  
tannu koṭiśataṃ puṇyaṃ labhate dhāraṇānnaraḥ |  
śirasā dhārayet koṭiḥ karṇayordaśakoṭayaḥ ||  
  
gale vadhvā koṭiśataṃ mūrddhni koṭi sahasrakaṃ |  
ayutaṃ copavītaṃ ca lakṣakoṭi bhujadvaye ||  
  
aprameyaṃ phalaṃ haste sa rudrākṣadharo bhavet ||  
  
niśchidrāścaiva pakvaśca rudrākṣā dhāraṇe smṛtā |  
parīkṣā tatra kartavyo rudrākṣasya tu ṣaṇmukha ||  
  
supakvaṃ sudṛḍhaṃ caiva suvedhaṃ susamaṃ smṛtaṃ |  
niśchidraṃ nirvraṇaṃ vai kalpokta phalastayakaṃ ||  
  
pāṇḍaraṃ cādhamaṃ jñeyaṃ madhyamaṃ kṛṣṇavarṇakaṃ |  
uttamaṃ raktavarṇaṃ tu sarvasiddhi pradāyakaṃ ||  
  
vaktraṃ ca khaṇḍitaṃ caiva chidraścaiva viśeṣataḥ |  
kiṃcit kiṃcid bhaved vatsa phalaṃ doṣeṇa hanyate ||  
  
phalaṃ pratyeka meteṣāṃ madhunātvaṃ niśāmaya |  
daṃtākhyamālayādevi ṣaṣṭiḥ siddhīśvaro bhavet ||  
  
akasmādīpsitā siddhirmahāśaṃkhākhyamālayā |  
racitā cāsthi maṇibhiḥ sarvaśatru vināśinī ||  
  
raktacaṃdanajā mālābhoga mokṣapradāmatā |  
svayaṃbhū kusumairdevi sarvavidyeśvaro bhavet ||  
  
guṃjayā mohanaṃ proktaṃ kharadaṃtai ripukṣayaḥ |  
hāridryāstaṃbhanaṃ sastaṃ padmākṣaiḥ puṣṭiruttamā ||  
  
vāksiddhiḥ sphāṭikīyā syāt sarvakāmaphalapradā |  
dhanārthaṃ śvetaguṃjāyā kīrtiḥ śrīśaṃkhajāmatā ||  
  
indrākṣai rājyadā proktā bhadrākṣairbhogasaṃpadāṃ |  
gajadaṃtasya sarvārthaṃ siddhirbhavati sarvadā ||  
  
dhanadhānyasutaḥ prāptirbhavedvai putrajīvakaiḥ |  
tulasyā mokṣamāpnoti ratnairbhogāśca yacchati ||  
  
sauvarṇe rājyalakṣmīḥ syā sarva saukhye tu raupyajā |  
aṃgulī parvabhiḥ sarvasiddhirājyaṃ sa viṃdati ||  
  
auduṃvarairbhūtanāśoplakṣairdāridranāśane |  
vaṭavījairyakṣiṇī syāt kapardībhirmahodayaḥ ||  
  
pravālairvaśyasiddhiḥ syānmauktikāmauktidāmapi |  
kilviṣaugha kṣayakarī kuśagraṃthi vinirmitā ||  
  
vidrumotthāvaśyakarā mohane tāmrajāmatā |  
kucaṃdanaiḥ samākarṣād vidveṣoriṣṭamālayā ||  
  
p. 237b)  
  
maricaihlāsine mālāpivumardairvināśanaṃ |  
arkasyoccāṭanaścaiva māraṇe cāyasīmatā ||  
  
jvalahartrī tu lākṣāyāḥ khaḍgasya pitṛ tṛpti kṛt |  
viṣottāre caṃdanotthāśāṃti kṛcchre tathāṣṭajā ||  
  
padmakāṣṭhodbhavāpuṣpai devadārudbhavairviruk |  
kṛṣṇakāṣṭha samudbhūtaistāmasaṃ karmasiddhyati ||  
  
bhūta staṃbhenivajātā janastaṃbhe samīsavā |  
mahāniṃvena ḍākinyā bhūniṃvai staṃbhanaṃ rujāṃ ||  
  
iṃdrā vṛkṣādvraṇastaṃbhobhicāro vā narāsthitaḥ |  
ṛkṣāsthito vanyasiddhiḥ śārdūlā tasya devatā ||  
  
narāsthyā rākṣasāvaśyā vīrāvaśyā hayāsthibhiḥ |  
rāśabhasthyā kṣudrasiddhirmānyatā bhujagāsthibhiḥ ||  
  
mṛttikābhṛṣṭa maṇijāmālā śāvarasiddhidā |  
śrīphalairjñānamāpnoti rudrākṣaiḥ sarvasiddhidā ||  
  
athātodyathanaṃ vakṣye mālānāṃ tatra vodhanaṃ |  
caturthyāṃ protayenmālāṃ gaṇanāthasya maṃtrakaiḥ ||  
  
madhyāhnārkasya saptamyāṃ ravau vā tasya maṃtrakaiḥ |  
dvādaśyāṃ vaiṣṇavī mālā protavyā viṣṇumaṃtrataḥ ||  
  
trayodaśyāṃ tu saṃdhyāyāṃ tanmaṃtraiḥ śivamālikāṃ |  
aṣṭamyāṃ vā caturdaśyānnavamyāṃ bhūminaṃdane ||  
  
śaktīnāmapi kartavyā bhuktvā rātrau yathā vidhiḥ |  
yena maṃtreṇayā mālā kṛtā taṃtu japet tayā ||  
  
anya maṃtra japācchāpo devatāyāḥ prajāyate ||  
  
athavā mātṛkābhiśca grathanaṃ kārayet priye |  
paṃcāśanmaṇibhirmālākṣakāro merusaṃjñakaḥ ||  
  
anuloma vilomena mālā śatamayī bhavet |  
aṣṭavarge prakalpyātha mālātvaṣṭottaraṃ śataṃ ||  
  
mātṛkāmālayā jāpaḥ sarvamaṃtre praśasyate |  
sarvasiddhimayī mālā druta siddhikarī parā ||  
  
tattanmaṃtramayī devī tatra dhyātvā tu yat kṣaṇe |  
japaṃ kuryāt prayatnena nātra kāryā vicāraṇā ||  
  
sarvasiddhipradā mālā sarvakāryakarī parā ||  
  
dhruveṇa prathamaṃ kāryaṃ pratyekaṃ maṇika kramāt |  
sarvamaṃtramayī mālā sarvasiddhikarī parā ||  
  
tanmaṃtradevatā rūpaṃ dhyātvā tu mālikāṃtaraṃ |  
sarve maṃtrāḥ prajaptavyāḥ sarvakāryārtha siddhaye ||  
  
p. 238a)  
  
śaktimaṃtreṇa saṃgrathya śivamaṃtraṃ japecchive |  
śivamaṃtreṇa saṃgrathya śaktimaṃtraṃ japecchive ||  
  
śivaśaktyora bhedena mālākāryakarī parā ||  
  
yenaiva grathyate devi tameva prajapenmanuṃ |  
ityādyuktaṃ tvayā pūrva kiṃ tvayā vismṛtaṃ prabho ||  
  
idānīmanyathā proktaṃ saṃśayosti mama prabho |  
mātṛkā tārabhinnāni śivaśakti vihīnake ||  
  
mātṛkāyāmidaṃ noktaṃ anyamālāvidhau mataṃ |  
anyaprakāra grathameye naiva grathanaṃ caret ||  
  
tameva prajapanmaṃtraṃ nānyatra japecchive |  
mātṛkādāvapi śive mālāṃ tanmaṃtrarūpiṇī ||  
  
grathitā paṭṭasūtreṇa devyāḥ prityai tu mālikā |  
kārvyāsairvaiṣṇavī mālā padmasūtrairathāpi vā ||  
  
ūrṇābhirvā valkalairvā śaivī kāryā sa sūtrajāḥ |  
kāryā sa dharmakarmādi sādhanaṃ sarvasiddhidaṃ ||  
  
prāyaśaḥ sarvadevānāṃ sūtrotpatī vidhiṃ śṛṇu |  
sūtraṃ dvijeṃdra puṇyastrī nirmitaṃ graṃthivarjitaṃ ||  
  
yā jīvavatsakā nārī suṃdarī pativallabhā |  
tayākartita sūtraṃ ca kumārī kartitaṃ ca vā ||  
  
śvetarakta suvarṇābha kṛṣṇavarṇā dvijāditaḥ |  
sarveṣāmeva varṇānāṃ rakta sarvepsita pradaṃ ||  
  
triguṇaṃ triguṇī kṛtya grāhyaṃ prakṣālya yatnataḥ |  
maru sūtreṇa paṭṭeṇatra sareṇu vinirmitā ||  
  
nirmitā svarṇarajataiḥ svarṇenāpi śubhā matā ||  
  
hāridraṃ sarvathā sūtraṃ grāmakāryā sa saṃbhavaṃ |  
caitra kāryāsajaṃ cātha tyajedgrathanakarmaṇi ||  
  
guruṇā grathitā śreṣṭhā svayaṃ kḷptā tatā'varā |  
śaktyā ca grathitā śreṣṭā na śūdrādibhirīśvari ||  
  
eteṣu brāhmaṇaḥ śreṣṭho jalamālā kṛte bhṛśaṃ |  
alābhe tu dvijātīnāmapi vā sva sva jātayaḥ ||  
  
kalau tu durlabhā viprā yathā viprā svadharmagā ||  
  
athāsyāḥ śodhanaṃ vakṣye samāsāt parameśvarī |  
kulamārgānu sāreṇa smṛtyuktavidhināpi vā ||  
  
kṛta nityakriyaḥ śuddha ukteṣṭhekṣeṣvataṃdriyaḥ |  
upavāsaṃ haviṣyaṃ vā tathaika bhakṣameva vā ||  
  
p. 238b)  
  
vidhāya paṭṭakāryā saḥ śṛtaiḥ sūtraṃ vinirmamet |  
upavāsadine devi tāni sarvāṇi pūjayet ||  
  
dviguṇaṃ triguṇaṃ vāpi tṛccatriguṇamācaret |  
caṃdanākṣatadhūpādyaiḥ kusumairvalidīpakaiḥ ||  
  
kartavyāṇi samāsāni na sthūlāni kṛśāni ca |  
prātastatsūtramādāya kāmanā kāryabhedataḥ ||  
  
śvetaṃ nīlaṃ tathā pītaṃ raktaṃ varṇaṃ ca kārayet ||  
  
rudrākṣa sphāṭikādīnvai samānīya prayatnataḥ |  
ekavaktrairdvivaktraiśca caturvaktraiśca paṃcabhiḥ ||  
  
ṣaḍvaktrairvātha kartavyāmitho miśrāstu varjayet |  
mukhe mukhaṃ tu kartavyaṃ mukhe mūlaṃ tu varjayet ||  
  
mukhaṃ mukhena saṃyojya pṛṣṭhaṃ pṛṣṭeṇa yojayet |  
rudrākṣasyonnataṃ proktaṃ mukhaṃ pucchaṃtu nimnakaṃ ||  
  
dhātṛphalopamaṃ śreṣṭho madhyā vadarasannibhaḥ |  
adhamaśca na kābhaḥ syāt tato hīno vipattikṛt ||  
  
atisthūloti sukṣmaśca sphaṭiko bhaṃguro laghuḥ |  
bhinnaḥ purādhṛto jīrṇo rudrākṣo na śubhaḥ smṛtaḥ ||  
  
na jīrṇāni na kīṭādi viddhāni sunavāni ca |  
ādyaṃ sthūlaṃ tatastasmānyūnaṃ nyūnataraṃ tataḥ ||  
  
eko merustatradeyaḥ sarvebhyaḥ sthūla saṃbhavaḥ |  
asyorddha vaktrayānīyānmerostaṃ naiva laṃghayet ||  
  
maṇimekaikamādāya sūtre saṃpātayet sudhīḥ |  
sarpākārātha vā kāryā gopuccha sadṛśī tathā ||  
  
ekaikaṃ maṇimadhye tu brahmagraṃthiṃ vikalpayet |  
trirāvṛttyātha madhyena cārddha vṛttyāṃ tadeśataḥ ||  
  
graṃthi pradakṣiṇāvartā brahmagraṃthiritīritā ||  
  
athavā graṃthirahitā dṛḍha rajjuḥ samanvitāḥ |  
dṛḍhasūtraṃ niyuṃjīta japetrudyatino yathā ||  
  
aṣṭottaraśataiḥ sarvasiddhiruktā manīṣibhiḥ |  
paścāśadbhiḥ kāmyasiddhiḥ syāt tathā caturuttaraiḥ ||  
  
sarvārthaḥ saptaviṃśatyā paṃcadaśyābhicārake |  
paṃcaviṃśatibhirmokṣaṃ triṃśaḍbhirddhana siddhaye ||  
  
evaṃ nirmāya vai mālāṃ pratiṣṭhāmācaredvudhaḥ |  
apratiṣṭhābhirmālābhirmaṃtraṃ japati yo naraḥ ||  
  
sarvaṃ te niṣphalaṃ vidyāt kruddhā bhavati devatā ||  
  
p. 239a)  
  
atha sāmānya mālāyāḥ saṃskāraṃ pravadāmite ||  
  
tāṃtrikaṃ vaidikaṃ vāpi sadyo jātāhvayaṃ manuṃ |  
paṭhitvā paṃcagavyena snāpayenmālikāṃ puraḥ ||  
  
gomūtraṃ gomayaṃ kṣīraṃ dadhisarpiḥ kuśodakaṃ |  
paṃcagavyamiti proktaṃ mahāpātakanāśanaṃ ||  
  
dugdhaṃ kāṃcana varṇāyāḥ śvetāyāścaiva gomayaṃ |  
gomūtraṃ tāmravarṇā yā nīlāyāśca bhaved dadhi ||  
  
ghṛtaṃ tu kṛṣṇavarṇāyā evaṃ paṃcāmṛtepi ca |  
gavāṃ varṇāstu sulabhāḥ saṃti deśeṣu tatra ca ||  
  
tatra varṇavibhāgena paṃcagavyāni cāharet |  
varṇā lābhena doṣosti mātrā hīnastu varjayet ||  
  
go śakṛt dviguṇaṃ mūtraṃ sarpidadyāccaturguṇaṃ |  
kṣīramaṣṭaguṇaṃ proktaṃ paṃcagavyaṃ tathā dadhi ||  
  
athavā paṃcagavyānāṃ samāno bhāga ucyate |  
gāyatryādāya gomūtraṃ gaṃdhadvāreti gomayaṃ ||  
  
āpyāyasveti ca kṣīraṃ dadhikrāma tato dadhiḥ |  
tejosi śukramityājyaṃ devasyatvā kuśodakaṃ ||  
  
kṣālayet paṃcagavyādyaiḥ sadyo jāteti maṃtrataḥ |  
caṃdanā guru gaṃdhādyairvāma devena gharṣayet ||  
  
dhūpayedapyaghoreṇa kṛṣṇā guru su guggulaiḥ |  
tat puruṣākhya maṃtreṇa lepayeccaṃdanādibhiḥ ||  
  
īśānaḥ sarvamiti ca pratyekaṃ maṃtrayecchataṃ |  
tenaiva maṃtrayen merumaghoreṇa ca maṃtrayet ||  
  
prāṇapratiṣṭhā me tasyāṃ viśvarūpeṇa cācaret |  
evaṃ saṃskṛtya mālāṃ tāṃ guruhaste samarpayet ||  
  
abhivādya guruṃ mūrddhnā gṛhnīyāt tatkarān svayaṃ |  
etanmaṃtrasya gāyatrīṃ puraḥ paṃcaśataṃ japet ||  
  
tato japenmūlamaṃtramitye tasya viśeṣataḥ ||  
  
athānyamālā saṃskāraṃ vakṣye'śvatthasya patrakaiḥ |  
padmākāreṇa navabhiḥ sthāpitaistatra vinyaset ||  
  
maṇiṃ sūtraṃ ca gaṃdhādyai kṣālayitvātha maṃtrayet ||  
  
oṃ hrīṃ pūrvamātṛkāvarṇaiḥ kramādekaikaśomaṇiṃ |  
sūtraṃ ca tatra vinyasya pūjayitvā hunet tataḥ ||  
  
tilājyaiḥ kevalājyairvā sadyojātābhiḥ pṛthak |  
paṃcamaṃtraiḥ śataṃ cāṣṭāvaṣṭā viṃśatireva vā ||  
  
homābhāve japaḥ proktaḥ pūrvavat kṣālanādikaṃ |  
kaulikādau viśeṣoyaṃ surayāmaṇi tarpaṇaṃ ||  
  
p. 239b)  
  
saṃskṛtyaivaṃ budhomālāṃ tatprāṇāṃstatra sthāpayet |  
mūlamaṃtreṇa deveśi saṃpūjye bhaktibhāvataḥ ||  
  
guruṃ saṃpūjya taddhastād gṛhnīyād dakṣamālikāṃ |  
śūdrārthaṃ ca striyāmarthe mālā saṃskāra ucyate ||  
  
gaṇeśa sūrya viṣṇvīśa durgāḥ saṃpūjya bhaktitaḥ |  
mālāyāmatha tāṃ mālāṃ hasauṃ vījenābhi maṃtritām ||  
  
aṣṭottaraśataṃ paṃcagavye tāṃ sthāpayet tryahaṃ |  
caturthe tu samuddhṛtya kṣālayedastra maṃtrataḥ ||  
  
hṛnmaṃtreṇa graṃthayitvā sthaṇḍile tāṃnnidhāpayet |  
tatastu tolyatāṃ mālāṃ sthāpayeddhemapātrake ||  
  
paṃcāmṛtena saṃsnāpya śītalena jalena ca |  
caṃdanena sugaṃdhena kastūrī kuṃkumādibhiḥ ||  
  
abhiṣekaṃ tataḥ kuryāt hyauṃ maṃtreṇa sādhakaḥ |  
navagrahān pūjayi dikpālāṃścāpi pūjayet ||  
  
tilenāmṛte yuktena śaktito homayettata |  
svarṇaṃ tu dakṣiṇāṃ dadyād gurave maṇisaṃkhyakān ||  
  
tanmaṃtrajāpino viprān bhojayedvātha vaidikān |  
oṃ bhāve svarṇapātrasya grāhyamaśvattha patrakaṃ ||  
  
mālāsaṃskāra ityuktvo japaḥ syāt siddhidāyakaḥ ||  
  
athā paraṃ pravakṣyāmi mālā saṃskāra ucyate |  
varṇamānena sā kāryā paṃcagavye tryahaṃ kṣipet ||  
  
sūtraṃ vāpi caturthehni kṣālayedastra maṃtrakaiḥ |  
samānavarṇa sūtreṇa grathayeddhṛdayānunā ||  
  
suvarṇādi guṇairvāpi grathayet sādhakottamaḥ |  
brahmagraṃthiṃ tato dadyān nāgapāśamathāpi vā ||  
  
sārddhaṃ graṃthidvayaṃ devi nāgapāśaḥ prakīrtitaḥ |  
sārddhagraṃthi trayaṃ devi brahmagraṃthi prakīrtitaḥ ||  
  
brahmagraṃthyā sarvakarma sādhayet parameśvari |  
nāgapāśe krūrakarmadvaividhyaṃ parikīrtitaṃ ||  
  
kavacena ca grathnīān mālā dhyānaparāyaṇaḥ |  
sarvaśeṣe tato meru sūtradvayasamanvitaṃ ||  
  
grathayettāra yogena vadhnīyāt sādhakottamaḥ |  
evaṃ niṣpādya deveśi pratiṣṭhāṃ ca samācaret ||  
  
sthaṇḍile maṇḍale kṛtvā yathā bhāga vidhiḥ kramāt |  
pūjayitvā yathānyāyamiṣṭa deva manukramāt ||  
  
p. 240a)  
  
nyāsapūrvaṃ japenmaṃtramaṣṭottara sahasrakaṃ |  
juhuyācca taddaśāṃśena yasya devasya yatpriyaṃ ||  
  
tato maṇḍala madhye tu tāṃ mālāṃ sthāpayebudhaḥ |  
astramaṃtraṃ tu tonyasya devavat pariciṃtayet ||  
  
advaitarūpamāsādya mālāṃ kuryāt tathātmikāṃ |  
tato valiṃ yathā nyāyaṃ dadyāttaiḥ sādhakottamaiḥ ||  
  
evaṃ pratiṣṭhāmāsādya mālāyāmiṣṭa devatāṃ |  
ācāryaṃ pūjayen maṃtrī śilpinaṃ ca yathāvidhi ||  
  
nānyamaṃtraṃ japet tatra yadīcchet siddhimātmanaḥ ||  
  
atha mālāvidhānaṃ ca kaulikānāṃ ca vāmināṃ |  
kīkasādika mālānāṃ kathyate śṛṇu pārvatī ||  
  
tatrāpi kālikāttārā vidyāyāṃ śavasaṃbhavā |  
mālā vahu vidhā proktā mahāśaṃkhādi bhedataḥ ||  
  
mahāśaṃkhamayī mālā sarvavidyā svarūpiṇī |  
daṃtākhya mālikā devī merustu rājadaṃ tataḥ ||  
  
śaivī brahmāṇḍamālā ca dehadehāṃtarācayaḥ |  
karāsthi mālikā devi tathā yat parvamālikā ||  
  
jaṃghāsthi kīlakāryepi mālāyāmapi siddhikṛt ||  
  
atha govājibhaṣaṇamṛgavā naraśūkaraiḥ |  
bhallūkolūka śārdūla vyāghravāraṇadaṃtajāḥ ||  
  
gavayādi mṛgotthā ca kastūrī mṛgajātijā |  
jīvamātrāsthi saṃbhūtā kharoṣṭravāji daṃtajāḥ ||  
  
daṃtā bhāve pratinidhirmahāśaṃkhe navīnakaṃ |  
viśvāmitra bhavaṃ tacca sarvasatvamayaṃ bhavet ||  
  
śaṃkhamālā daṃtamālā nārikelamayī tathā |  
asthimālā maheśāni vṛddhastrī gomayaṃ vinā ||  
  
mālā tu trividhā proktā uttamādhama madhyamāḥ |  
daṃtākhya mālayā caiva rājadaṃtena meruṇā ||  
  
uttamā mālikā proktā kālikā karṣiṇī parā |  
karṇanetrāṃtarastho yo mahāśaṃkheti kīrtitaḥ ||  
  
mahāśaṃkhamayī mālā paṃcāśanmaṇi nirmitā |  
madhyamā mālikā proktā tārā jāpe prakīrtitā ||  
  
asthibhirvānṛmuṃḍairvā kiṃ vā naralalāṭajā |  
dehadehāṃtarasthairvā mālā proktā kaniṣṭhikā ||  
  
chinnā devyā vidhau devī evaṃ hi trividhā matā |  
saṃmukhau yau ubhau daṃtau rājadaṃtau prakīrtitau ||  
  
p. 240b)  
  
karālāsyā mahākālyā dānavāḥ bhakṣitā purā |  
trailokyagāminau daṃtau rājadaṃtāviti smṛtau ||  
  
rājadaṃteti saṃjñā vai devyāḥ pūrvakṛtā priye |  
yo daitya carvakau daṃtau mama kārya kārāvubhau ||  
  
tasmāt prītena manasā merukārya niyojitau ||  
  
śrīdevyuvāca ||  
  
sāmānya mālā kathitā viśeṣavada śaṃkara ||  
  
śrīśiva uvāca ||  
  
caṃdramaṇḍalamārabhya karṇāṃtaṃ parameśvari |  
vāmadakṣa yugmake ca mālāsyān merumaṇḍalā ||  
  
merumaṇḍala mālā tu sarvasiddhiḥ parāṃvike |  
dvitīyā sārddhayavakairmālā sāmrājyamohinī ||  
  
eka paṃktiraṃdhra saṃkhyaiḥ kapālaṃ parikīrtitaṃ |  
karṇanetrāṃtarastho yo mahāśaṃkhaḥ prakīrtitaḥ ||  
  
mahāśaṃkhamayī mālā sarvasiddhi pradāyinī |  
karṇanetragalaprāṃtedaṃtāṃtaṃ parameśvari ||  
  
muṇḍaṃ proktaṃ maheśāni pūjāsādhana karmaṇi |  
dakṣabhrūviṃdumārabhya karṇāṃtaṃ parameśvari ||  
  
vāmabhrūviṃdumārabhya vāmaśrutyaṃgaḥ śive |  
mālā tripuṇḍra mārgeṇa śivaśaktimayī ca vā ||  
  
arddha tripuṇḍra mārgeṇa tadadhaḥ śaktimālavat |  
ūrddhvakrameṇa mālā tu sarvamālottamottamā ||  
  
keśakrameṇa deveśi kapālorddhantu mālikā |  
tathaiva maṇayaḥ kāryā śiva eva na cāparaḥ ||  
  
mahāśaṃkhamayī mālā dvitīyā dhruvamaṇḍalā |  
unmanī mālikā devī tṛtīyā parikīrtitā ||  
  
merumālā caturthī syāt paṃcamī merumaṇḍalā |  
daṃtamālā maheśāni merumaṇḍalamālikā ||  
  
rājadaṃtena merustu tena sānmerumaṇḍalā |  
mālā paṃcaka metadvipaṃcatanmātragocaraṃ ||  
  
rājadaṃta dvayaṃ meruniyojya paṃktimārgataḥ |  
ūrddhvamūrddhva krameṇaiva daṃṣṭrā daṃṣṭrā karaṃ śive ||  
  
adharoṣṭha lasatpaṃktihāranāyakaṃ vrajet |  
rājadaṃtastu merustu kṛśāścaturdaśatyajet ||  
  
evaṃ mālā mahāmālā paṃcāśad daṃtagocarā |  
sarvasiddhimayī mālā rājataṃtena meruṇā ||  
  
siddhidā yogadā bhogadā trīrājyaṃ pradātuthā |  
catuḥṣaṣṭhiḥ siddhimate mālā tu paṃcamī smṛtā ||  
  
p. 241a)  
  
brahmāviṣṇuścarudraśca īśvaraśca sadāśivaṃ |  
ete paṃcamahāpretāḥ paṃcamālāmvikāvidhau ||  
  
tārāchinnā tathā kāmakalā kālī ca kālikā |  
śrīvidyādāvapi śive mālikā mālikāmayī ||  
  
pūrvoktānāṃ maṇīnāṃ ca svabhāve parameśvarī |  
gaṃdharūpāśca maṇayo daṃta sphāṭika sannibhāḥ ||  
  
maṇayo yatnataḥ kāryā sarvasiddhimabhīpsubhiḥ |  
mahāśaṃkhepya śaktaścet sphāṭikyā mālayā japet ||  
  
atha mahāmālādhikāriṇamāha ||  
  
sarvāsthimālā saṃśastā adhikāra kramaṃ śṛṇu |  
pūrṇārddhāmnāya bhūṣāḍhyastathā caraṇadīkṣitaḥ ||  
  
ṣaḍanvaya kramāśaktaḥ śrīmedhā saṃyutastathā |  
mahācīnakramāśakto mahānīlakramī ca vā ||  
  
īdṛgvidhaḥ sādhako hi mālā japa parāyaṇaḥ |  
mālādhikāriṇaḥ proktāḥ krameṇa parameśvari ||  
  
rahasyamālārthamuṇḍā dānavidhistu sādhāraṇapūjāprakaraṇeṣuktaḥ ||  
  
atha nirmāṇaprakārastūcyate ||  
  
siddhamuṇḍaṃ purā kṛtvā mālādīn kārayet priye |  
śilpinaṃ pūjayedādau vastra gaṃdhānulepanaiḥ ||  
  
saṃhṛṣṭa kārayen mālāṃ maṃtra pūtaṃ pivanmadhuḥ |  
yathāyogyaṃ vedhavatī mālāṃ kuryād vicakṣaṇaḥ ||  
  
daṃtamālā śaṃkhamālā viśvāmitra kapālajā |  
sarvāsthi mālā deveśi jīvamātrāsthi nirmitā ||  
  
aṃguṣṭān mastakāṃtaṃ ca uttarottarataḥ śubhaḥ |  
tatra devī sadā tuṣṭā tatra tiṣṭhati pārvatī ||  
  
etadvidyā vidhau devi pūrvokte ca varāsthi ca |  
paṃcāśanmaṇibhirmālā mātṛkā varṇataḥ kramāt ||  
  
aṣṭottaraśatī cetsā tadāṣṭa varga kalpanaṃ |  
aṣṭottaraśataṃ kṛtvā ṛtubhatyā bhage kṣipet ||  
  
niśāmekāṃ samuddhṛtya kāraṇaiḥ kṣālayet tataḥ |  
śuddhodairmūlamaṃtreṇābhiṣiṃced vijayārasaiḥ ||  
  
prakṣālya dhūpayet paścāt protayediṣṭa sūtrakaiḥ ||  
  
nāḍyā saṃgrathanaṃ kāryaṃ raktena vāsasā priye |  
vāsasā majjayā vāpi nāḍībhirvā śubhāmatā ||  
  
svayaṃbhuvāktāyā nāḍī sā nāḍī sarvatottamāḥ |  
svayaṃbhū kusumāktaistutūlakairvīranāyikā ||  
  
p. 241b)  
  
kumārī kartitaṃ sūtraṃ puṇya strī kartitaṃ ca vā |  
tato dvijeṃdra puṇya strī kartitaṃ graṃthi varjitaṃ ||  
  
veśyā hastabhavaṃ vāpi mātaṃgī hastajaṃ paraṃ |  
rajasvalā hastabhavaṃ sūtraṃ ca kīrtitaṃ śubhaṃ ||  
  
kuṇḍāktaṃ cai golāktaṃ svajaṃ vāktaṃ tathaiva ca |  
svayaṃbhuvāktaṃ yat sūtraṃ tat sūtraṃ sarvatottamaṃ ||  
  
sūtraṃ sveṣṭajapennīlaṃ kṛṣṇaṃ māraṇa karmaṇi |  
mohane haritaṃ staṃbhaṃ dhūmābhaṃ dviṣinālabhaṃ ||  
  
śāṃtau pauṣṭau sitaṃ dveṣe raktamuccāṭane bhavet |  
vaśye pītaṃ kaṣāyastu vipakṣakaraṇe mataṃ ||  
  
svayaṃ na kartayedgraṃthiṃ japamālā na guṃphayet ||  
  
atha mālā grathinādhikāriṇamāha ||  
  
mahāmālā daṃtamālā sarvāsthimālikāvidhau |  
krameṇa kathyate devi grathane cādhikāriṇaḥ ||  
  
mātā putrī tathā bhāryā tathāṣṭakanyakā priye |  
ṣaṭtriṃśajjātijāstrīyā svakulāṣṭakajāya vā ||  
  
tārā kulākulaṃ vāpi daśavidyāstriyaiścayāḥ |  
paṃcāśat pīṭhajā vā piveśyā saptakameva vā ||  
  
mālāyā grathane devi śakunāśakunaṃ śṛṇu |  
dadhimāṃsasurāpiṣṭa śaṃkhavāditriveṇavaḥ ||  
  
mṛdaṃgakāhalodgītaṃ duṃdubhirvādyadarśanaṃ |  
gajāśvarathaveśyādi strīṇāṃ pūrṇaghaṭasya vā ||  
  
japasiddherlakṣaṇāni mālāyāṃ parameśvarī |  
rodanaṃ gānanaṃ muṇḍaraṇḍā darśanameva ca ||  
  
kalaho guruniṃdā ca devatā vīraniṃdanaṃ |  
sūtra truṭirathā prāptirmaṇikāsphoṭanaṃ tathā ||  
  
mālāgrathana kāle tu maṇisphuṭati vedyadi |  
putraśoko vinirddiṣṭo duḥkhabhāgī bhaveddhruvaṃ ||  
  
mālāgrathanakāle tu maṇiskhalati cedbhuvi |  
tasya śoko vinirdiṣṭo nātra kāryā vicāraṇā ||  
  
maṇimādāya sūtreṇa grathayen madhyamadhyataḥ |  
brahmagraṃthi vidhāyetthaṃ meruśca graṃthi saṃyutaṃ ||  
  
grathayitvā puro mālāṃ tataḥ saṃskāramārabhet ||  
  
siddhyai vakṣyāmi saṃskāraṃ sarvataṃtreṣu gopitaṃ |  
kṛta nityakriyaḥ śuddhaḥ śuddharkṣeṣu ca maṃtravit ||  
  
cakrapūjāṃ tataḥ kṛtvā sāṣṭottara sahasrakaṃ |  
hunenmadya palābhyāṃ ca mūlamaṃtreṇa sādhakaḥ ||  
  
p. 242a)  
  
tato valiṃ yathā nyāyaṃ mahiṣādeḥ pradāpayet |  
śaktiṃśca sādhakāṃścāpi bhojayen maṇisaṃkhyakān ||  
  
ataḥ paraṃ pṛthak rūpo mālā saṃskāramācaret |  
mālārātrividhiṃ vakṣye śṛṇu sā vahitā bhava ||  
  
sudine śubha ṛkṣādi dine śuddhadine śubhe |  
mahāmālāṃ samādāya vīrapātraṃ samānayet ||  
  
vīrayaṃtraṃ samāsādya vīramālaṃ ca śodhayet |  
devīṃ sāvaraṇāṃ pūjya savalyaṃtaṃ maheśvarī ||  
  
daśaviṃśatyaṃ ca viṃśaddīpāṃ datvā valiṃ caret |  
evaṃ mālāṃ śubhāṃ kṛtvā mahāsaṃskāramācaret ||  
  
śubhe muhūrte saṃlagne mālāṃ vā paṃcagavyake |  
nimaṃtrya paṃcagavyaṃ ca gomūtraṃ gomayaṃ punaḥ ||  
  
dadhisarpiḥ krameṇaiva paṃcagavyaṃ prakīrtitaṃ |  
taduttārya śuddhajalaiḥ saṃkṣālya saṃvidā śavaiḥ ||  
  
mūlamaṃtreṇa saṃkṣālya taddravye sthāpayeddinaṃ |  
tṛtīye dinase devi yakṣa karddamakairyajet ||  
  
sarvagaṃdhairaṣṭagaṃdhairaṇimādyaṣṭakairyajet |  
aṣṭanīrāśca tārāyāstārāṣṭaurocinīmaṇau ||  
  
caturthadivase devi prāṇān sthāpya yajet kramāt |  
rahasya mālāmaṃtrasyāsya ṛṣiḥ parameśvaraḥ ||  
  
śrīmahātāriṇī devī uṣṇikchandaḥ prakīrtitaḥ |  
krī& vījaṃ strī& tathā śaktiḥ hū& maṃtraḥ kīlakaṃ smṛtaṃ ||  
  
mahāmālā daṃtamālā śodhane viniyojane |  
triśaktyā tu ṣaḍaṃgāni dhyānaṃ maṃtravadā caret ||  
  
dhyātvā saṃkalpa yatnenaṃ maṃtreṇānena pārvati |  
praṇavaṃ ca tathā lajjāśrīlajā kāmakūrcakaiḥ ||  
  
phaṭ svāheti ca maṃtreṇa vasakemālikau kṣipet |  
tatrāvāhanamaṃtrādyaiḥ kālikāṃ kālasāradāṃ ||  
  
sāyudhāṃ parivārāṃśca pūjayet parameśvarī |  
mūlamāvṛttya tārtīyaṃ saṃsmarandhenu mudrayā ||  
  
amṛtī kṛtya kavacenāvaguṇya maheśvari |  
mahāmudrayā samācchādya devī rūpī vibhāvayet ||  
  
dhyāyet tatra kṣipedviṃduṃ tatra maṃtrān śṛṇu priye |  
praṇavaṃ kūrcayugmaṃ ca svāhā praṇavakūrcakau ||  
  
vahnijāyā ca tārāstre vahnijāyā viṣaṃ tathā |  
tārā ca vahnijāyāṃ ca tārā lajjā sa kūrcakau ||  
  
vahnijāyā tatastāraṃ lajjā phaṭ vahnijāyayā |  
dvitriśṛṃkhalikāvyasta samastamaṃtramālayā ||  
  
p. 242b)  
  
śatadhānena maṃtreṇa viṃduprakṣepamācaret |  
kastūrikā keśaraṃ ca caṃdā gurupradhūpakaiḥ ||  
  
puṣpamālāṃ samuttārya vidyayā cābhimaṃtrayet |  
praṇavaṃ ca tathā māyā śrīmahāvajriṇīti ca ||  
  
tato mahāghorarūpe karkaśeti padaṃ vadet |  
mahāsthimaṇḍale procya praviśeti padaṃ tathā ||  
  
sarvasiddhiḥ prayaccheti praṇavaṃ kūrcavījakaṃ |  
māyāvījaṃ vahnijāyā mahākapālinīti ca ||  
  
tato mahāghorarūpe svāhā praṇava māyayā |  
māyā kūrcastri svāhāṃtā vidyoktā cābhimaṃtraṇe ||  
  
durvākṣataiḥ samabhyarcyakāte coddīpanaṃ caret |  
upacāraiḥ samabhyarcya mātṛkāṃ mūlamaṃtrataḥ ||  
  
uddīpanaṃ tataḥ kṛtvāhaṃ kāreṇa tu veṣṭayet |  
valiṃ dadyādanenaiva tāraṃ māyādvayaṃ vadet ||  
  
vāsudevaṃ viṃduyutaṃ kūrceṇa puṭitaṃ vadet |  
kūrcatāre phaṭ ca kūrcaṃ praṇavadvayamuccaret ||  
  
kūrcavījaṃ vahnijāyā praṇavaṃ kūrcavījakaiḥ |  
mahāyogini śabdāṃte tatastribhuvanatāriṇī ||  
  
mahāśaṃkhāsthi mālā ca madhye nivāsa kurvati |  
kuruśabdaṃ sarvasiddhiṃ dehiyuk ca surāpadaṃ ||  
  
māṃsopahāreṇa gṛhneti yuk gṛhnāya padadvayaṃ |  
kullukā phaṭ tataḥ svāhā maṃtreṇānena pārvati ||  
  
yathocitena dravyeṇa valiṃ datvā vidhānataḥ |  
paṃcadravyaiḥ paṃcadinaṃ mālāṃ sthāpya ca paṃcame ||  
  
mālā rātrividhiṃ kuryāt tena siddhyati mālikā |  
nibhṛte sthāpayet mālāṃ rahasyamālikāvidhiḥ ||  
  
daṃtamālāvidhau devi viśeṣaṃ śṛṇu vā paraṃ |  
praṇavaṃ hṛdbhagavatī mānaraṃjini coccaret ||  
  
vicce vicce valocceva haravicce padaṃ vadet |  
mālāvicce tathā mālādhāriṇī haralū& padaṃ ||  
  
hamavrū& mahāśaṃkhāsthidhāriṇīti padaṃ vadet |  
karkaśāsthi mahāmālā vāsinīti padaṃ vadet ||  
  
chinne tāre kālike ca tadaṃte japamālike |  
kullukāṃ phaṭ mahādaṃtamālā madhye padaṃ vadet ||  
  
nivāsaṃ kuru yugmaṃ ca rājeṃdra mālikāṃ tataḥ |  
vāsinīṃ tritayaṃ procya krī& trayaṃ hū& dvayaṃ tahā ||  
  
māyādvayaṃ ca phaṭ svāhā mālāmaṃtreṇa hṛnmanuḥ |  
validāna manuṃ vakṣye śṛṇu sāvahitā bhava ||  
  
p. 243a)  
  
praṇavaṃ karkaśapadaṃ maṃḍaletyaṃvike padaṃ |  
mālinī kaulinī padaṃ gaurāṃ dhāricoccaret ||  
  
girije mālāvati padaṃ kriyāvati padaṃ tataḥ |  
gāyatrī ca gāṇapriye śakrapriye ca śāṃkarī ||  
  
kālīkāpālike kṛṣṇamuṇḍadhāriṇi coddharet |  
aśidhāriṇīti padaṃ tadaṃte jātavedase ||  
  
śrīkālīkāli ca padaṃ mṛḍāṇī rudrāṇi tathā |  
imaṃ valiṃ gṛhnayugmaṃ mālāsiddhiṃ ca cottare ||  
  
dehidāpaya yugmaṃ cakro ṣaṭka sa layāyutaṃ |  
valiṃ dadyādane naiva tadaṃte jāgratī kṛtiḥ ||  
  
kapālakajjalaṃ corapādakajjala yugmakaṃ |  
viśvamohana nāmānaṃ kajjalaṃ viddhi pārvatī ||  
  
tatpādabhasmadeveśi phālguṇot savajaṃparaṃ |  
jagaddhūlīti nāmnā tu vikhyātaṃ śatrunigrahe ||  
  
anena manunā gṛhya udbhrāṃtiṃ dhūlināmikāṃ |  
śatru mūrddhni tathā dehegeṇeśayyāṃ gaṇe jale ||  
  
dāpayet parameśāni udbhrāṃtiṃ dhūlirīritā |  
udbhrāṃta dhūlyā deveśi bhramākrāṃtaṃ jagadvayaṃ ||  
  
yathā grahaṇayugmaṃ ca tathā parvadvayaṃ bhavet |  
nakṣatra rāśi vārādi śuddhā śuddhiṃ na cācaret ||  
  
kāmavījaṃ kṣū& tathā vījaṃ śrī& śrī& phaṭ trayaṃ vadet |  
siddhe jāgraddhūli siddhiṃ dehi svāhā manurmataḥ ||  
  
maṃtreṇānena saṃgṛhya udbhrāṃti dhūlimuttamāṃ |  
mālyāsiddhyā sarvasiddhirbhavatyeva na saṃśayaḥ ||  
  
svajāta kusumaṃ devī kuṇḍagolodbhavaṃ tathā |  
anaṃga gaṃdhādeveśi caturthāṃ parikīrtitā ||  
  
evaṃ saṃpādya deveśi jāgratī karaṇaṃ caret |  
siṃdūratilakaṃ bhāle vadane saṃvidā savau ||  
  
vīrāsanī vīraveśī dhūpadīpa pramoditaḥ |  
saṃviddugdharase mālāṃ kṣiptvā dugdhaṃ tato vadet ||  
  
tato rakte kṣipenmālāṃ dhūpenaiva pradhūpayet |  
tato valiṃ pradadyāddhi mālāṃ saṃsiddhaye śive ||  
  
śaktiṃ kumārīṃ mālāṃ vā saṃpūjya siddhibhākkalau |  
balidāna vidhau devi valiṃ kṛtvā vidhānataḥ ||  
  
ajāgalastha raktena tarpayet tatramālikāṃ |  
raktadhārābhimajjābhiryoni raktairapi priye ||  
  
tarpaṇāt siddhidā mālāyāgadrūpā phalapradā |  
pūrvakrameṇa deveśi āveśokta krameṇa vā ||  
  
p. 243b)  
  
tat taddevī deharūpāmālikā varadā kalau |  
evaṃ kṛtvā varāṃ mālāṃ sādhakaḥ siddhimāpnuyāt ||  
  
aśucirnna spṛśedenāṃ na kadāpi prakāśayet |  
bhūtarākṣasa vetālā siddha gaṃdharvacāraṇāḥ ||  
  
haraṃti prakaṭī yasmāt tasmādguptāṃ samācaret |  
jīrṇasūtraṃ punaḥ sūtraṃ grathayitvā śataṃ japet ||  
  
dvitrimāsaiśca ṣaṇmāsairmālā saṃgrathayecchive |  
ṣaṇmāsottaragaṃ devi jīrṇa sūtrasyamālikā ||  
  
yaḥ sthāpayen maheśāni tasya nāśo bhaviṣyati |  
chinne sūtre bhavenmṛtyustasmādyatnaparo bhavet ||  
  
mahāśaṃkhamayī mālā tathā daṃtākhyamālikā |  
na deyā yasya kasyāpi gopyānu mātṛjāravat ||  
  
athavāṃguli mālābhirjapaṃ kuryāt taducyate |  
anāmā madhyamārabhya kaniṣṭhānu krameṇa tu ||  
  
madhyamā mūlaparyaṃtā karamālā prakīrtitā |  
madhyamā nāmikā madhye parvayugmaṃ prakalpayet ||  
  
meruṃ vā nāmikā mūlāt kaniṣṭhānu krameṇa ca |  
tarjanyagrādito madhyāmūlāṃtaṃ daśasaṃkhyakāḥ ||  
  
athavā kalpayenmeruṃ madhyāmadhyādiparvakaṃ |  
anāmā madhyaparvā tu tarjanī mūlakāvadhi ||  
  
daśasaṃkhyā jape proktā tathā yaṃtrividhomataḥ |  
tatrādau trividho proktaḥ śatamaṣṭottaraṃ śṛṇu ||  
  
anāmā mūlamārabhya prādakṣiṇya krameṇa tu |  
tarjanī mūlaparyaṃtaṃ japenna vasu parvasu ||  
  
madhyamā tritayaṃ grāhyamanāmā mūlameva ca |  
anāmā madhyamaṃ caikaṃ meruṃ kṛtvā na laṃghayet ||  
  
idaṃ ca dvādaśāvṛtyā aṣṭottaraśataṃ bhavet |  
aṃgulyākhyo japaḥ prokto namatennonnatena ca ||  
  
kaniṣṭhikāṃtaścāṃguṣṭo vadhyeyaṃ daśakaṃ bhavet |  
aṃgulīgatarekhābhirjapāllekhā japo bhavet ||  
  
aṃgulirnna viyuṃjīta japamāle kadācanaṃ |  
aṃgulīnāṃ viyogena chidreṣu sravate japaḥ ||  
  
nollaṃghaye ca gaṇanāṃ kiṃcit saṃkocayettalaṃ |  
na darśayet karaṃ no cetphalalaṃ gṛhnaṃti rākṣasāḥ ||  
  
p. 244a)  
  
iti śrītaṃtraciṃtāmaṇau mālābhedādipratiṣṭāṃtanirṇayo nāma triṃśattamaḥ   
prakāśaḥ || 30 ||  
  
  
  
  
MUKTABODHA INDOLOGICAL RESEARCH INSTITUTE©2011 Muktabodha Indological Research Institute  All Rights Reserved.E-texts may be viewed only online or downloaded for private study.E-texts may not, under any circumstances, be copied, republished,reproduced, distributed or sold, either in original or altered form, withoutthe express permission of Muktabodha Indological Research Institute in writing.Data-entered by the staff of Muktabodha under the direction of Mark S. G. Dyczkowski.          