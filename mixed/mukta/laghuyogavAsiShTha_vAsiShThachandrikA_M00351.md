---
Catalog number: M00351
Editor:
- Vasudeva Sharma Panasikara
Publication city:
- Bombay
Publication country: India
Publication year:
- '1933'
Subjects:
- tantric / āgamic literature
Uniform title: laghuyogavāsiṣṭha with commentary vāsiṣṭhacandrikā
title: लघुयोगवासिष्ठ वासिष्ठचन्द्रिका
title_iast: laghuyogavāsiṣṭha vāsiṣṭhacandrikā

---
  
  
  
  
चोन्तेन्त्स् ओड़् थे लघुयोगवासिष्ठ अल्सो चल्लेद् ंओक्षोपाय  
  
आ) वैराग्यप्रकरणम्  
  
इति श्रीवाल्मीकीये मोक्षोपाये वैराग्यप्रकरणे वैराग्योत्पत्तिप्रतिपादनो नाम   
प्रथमः सर्गः ॥ १ ॥  
  
इति श्रीमोक्षोपाये वैराग्यप्रकरणे जगद्दोषप्रकाशो नाम द्वितीयः सर्गः ॥ २ ॥  
  
इति श्रीवाल्मीकीये मोक्षोपाये वैराग्यप्रकरणे तृतीयः सर्गः ॥ ३ ॥  
  
ब्) उत्पत्तिप्रकरणम्  
  
इति श्रीवासिष्ठविवरणे वाल्मीकीये मोक्षोपाये प्रथमः सर्गः ॥ १ ॥  
  
इति श्रीवाल्मीकीये मोक्षोपाये उत्पत्तिप्रकरणे मण्डपोपाख्याने लीलोपाख्यानं   
नाम द्वितीयः सर्गः ॥ २ ॥  
  
इति श्रीमोक्षोपाये उत्पत्तिप्रकरणे सूच्युपाख्यानं नाम तृतीयः सर्गः ॥ ३ ॥  
  
इति श्रीयोगवासिष्ठे मोक्षोपाय उत्पत्तिप्रकरणे ऐन्दवोपाख्यानं नाम   
चतुर्थः सर्गः ॥ ४ ॥  
  
इति श्रीमोक्षोपाये उत्पत्तिप्रकरणे इन्द्रोपाख्यानं नाम पञ्चमः सर्गः ॥ ५ ॥  
  
इति श्रीयोगवासिष्ठसारे मोक्षोपाये चित्तोपाख्यानं नाम षष्ठः सर्गः ॥ ६ ॥  
  
इति श्रीयोगवासिष्ठसारे मोक्षोपाय उत्पत्तिप्रकरणे बालकाख्यायिकोपाख्यानं   
नाम सप्तमः सर्गः ॥ ७ ॥  
  
इति श्रीयोगवासिष्ठे मोक्षोपाये शाम्बरिकोपाख्यानं नाम अष्टमः सर्गः ॥ ८   
॥  
  
इति श्रीवाल्मीकीये मोक्षोपाय उत्पत्तिप्रकरणे लवणोपाख्यानं नाम नवमः   
सर्गः ॥ ९ ॥  
  
च्) स्थितिप्रकरणम्  
  
इति श्रीयोगवासिष्ठसारे मोक्षोपाये स्थितिप्रकरणे भार्गवोपाख्यानं नाम   
प्रथमः सर्गः ॥ १ ॥  
  
इति श्रीवाल्मीकीये मोक्षोपाये स्थितिप्रकरणे दामाद्युपाख्यानं नाम द्वितीयः   
सर्गः ॥ २ ॥  
  
इति श्रीयोगवासिष्ठसारे स्थितिप्रकरणे भीमाद्युपाख्यानं नाम तृतीयः   
सर्गः ॥ ३ ॥  
  
इति श्रीयोगवासिष्ठसारे मोक्षोपाये स्थितिप्रदाशूराख्यानं नाम चतुर्थः   
सर्गः ॥ ४ ॥  
  
इति श्रीवाल्मीकीये योगवासिष्ठसारे मोक्षपाये स्थितिप्रकरण उपदेशाख्यानं   
नामपञ्चमः सर्गः ॥ ५ ॥  
  
ड्) उपशमप्रकरणम्  
  
इति श्रीमोक्षोपाय उपशमप्रकरणे जनकोपाख्यानं नाम प्रथमः सर्गः ॥   
१ ॥  
  
इति श्रीवाल्मीकीये मोक्षोपाय उपशमप्रकरणे पुण्यपावनोपाख्यानं नाम   
द्वितीयः सर्गः ॥ २ ॥  
  
इति श्रीमोक्षोपाय उपशमप्रकरणे बल्युपाख्यानं नाम तृतीयः सर्गः ॥ ३ ॥  
  
इति श्रीवाल्मीकीये मोक्षोपाय उपशमप्रकरणे प्रह्लादोपाख्यानं नाम   
चतुर्थः सर्गः ॥ ४ ॥  
  
इति श्रीवाल्मीकीये मोक्षोपाय उपशमप्रकरणे गाधिवृत्तान्तकथनं नाम   
पञ्चमः सर्गः ॥ ५ ॥  
  
इति श्रीवाल्मीकीये मोक्षोपाय उपशमप्रकरण उद्दालकोपाख्यानं नाम   
षष्ठः सर्गः ॥ ६ ॥  
  
इति श्रीवाल्मीकीये मोक्षोपाय उपशमप्रकरणे सुरघूपाख्यानं नाम   
सप्तमः सर्गः ॥ ७ ॥  
  
इति वाल्मीकीये मोक्षोपाय उपशमप्रकरणे भासविलाससंवादो नाम अष्टमः   
सर्गः ॥ ८ ॥  
  
इति श्रीवाल्मीकीये मोक्षोपाय उपशमप्रकरणे वीतहव्योपाख्यानं नाम   
नवमः सर्गः ॥ ९ ॥  
  
इति श्रीवाल्मीकीये मोक्षोपाय उपशमप्रकरण आकाशगत्यभावादिनिरूपणं   
नाम दशमः सर्गः ॥ १० ॥  
  
ए) निर्वाणप्रकरणम्  
  
इति श्रीवाल्मीकीये मोक्षोपाये निर्वाणप्रकरणे भुशुण्डोपाख्यानं नाम   
प्रथमः सर्गः ॥ १ ॥  
  
इति श्रीयोगवासिष्ठसारे मोक्षोपाये निर्वाणप्रकरणे देवपूजोपाख्यानं नाम   
द्वितीयः सर्गः ॥ २ ॥  
  
इति श्रीनिर्वाणप्रकरणे बिल्वोपाख्यानं नाम तृतीयः सर्गः ॥ ३ ॥  
  
इति श्रीयोगवासिष्ठसारे निर्वाणप्रकरणे शिलोपाख्यानं नाम चतुर्थः सर्गः   
॥ ४ ॥  
  
इति श्रीयोगवासिष्ठसारे निर्वाणप्रकरणे अर्जुनोपाख्यानं नाम पञ्चमः   
सर्गः ॥ ५ ॥  
  
इति श्रीयोगवासिष्ठसारे मोक्षोपाये निर्वाणप्रकरणे शतरुद्रोपाख्यानं   
नाम षष्ठः सर्गः ॥ ६ ॥  
  
इति श्रीयोगवासिष्ठसारे मोक्षोपाये निर्वाणप्रकरणे वेतालोपाख्यानं नाम   
सप्तमः सर्गः ॥ ७ ॥  
  
इति श्रीलघुयोगवासिष्ठे मोक्षोपाये निर्वाणप्रकरणे भागीरथोपाख्यानं   
नाम अष्टमः सर्गः ॥ ८ ॥  
  
इति श्रीयोगवासिष्ठसारे चिन्तामण्युपाख्यानं नाम प्रकरणम् ॥  
  
इति श्रीवासिष्ठरामायणे मोक्षोपाये निर्वाणप्रकरणे   
किराटचिन्तामणिगजेन्द्रोपाख्यानत्रयगर्भं शिखिध्वजोपाख्यानं नाम   
नवमः सर्गः ॥ ९ ॥  
  
इति श्रीयोगवासिष्ठसारे निर्वाणप्रकरणे कचोपाख्यानं नाम दशमः   
सर्गः ॥ १० ॥  
  
इति श्रीयोगवासिष्ठसारे निर्वाणप्रकरणे मिथ्यापुरुषोपाख्यानं नाम   
एकादशः सर्गः ॥ ११ ॥  
  
इति श्रीयोगवासिष्ठसारे निर्वाणप्रकरणे भृङ्गीशोपाख्यानं नाम   
द्वादशः सर्गः ॥ १२ ॥  
  
इति श्रीयोगवासिष्ठसारे निर्वाणप्रकरणे इक्ष्वाकूपाख्यानं नाम त्रयोदशः   
सर्गः ॥ १३ ॥  
  
इति श्रीयोगवासिष्ठसारे निर्वाणप्रकरणे मुनिव्याधोपाख्यानं नाम   
चतुर्दशः सर्गः ॥ १४ ॥  
  
इति श्रीयोगवासिष्ठसारे निर्वाणप्रकरणे योगसप्तभूमिकोपाख्यानं नाम   
पञ्चदशः सर्गः ॥ १५ ॥  
  
इति श्रीयोगवासिष्ठसारे निर्वाणप्रकरणे शास्त्रग्रहणफलनिर्देशो नाम   
षोडशः सर्गः ॥ १६ ॥  
  
इति श्रीयोगवासिष्ठसारे निर्वाणप्रकरणे श्रीवाल्मीकीये मोक्षोपाये   
भरद्वाजानुशासनं नाम सप्तदशः सर्गः ॥ १७ ॥  
  
इति श्रीतर्कवागीश्वरसाहित्याचार्यगौडमण्डलालङ्कारश्रीमदभिनन्द-  
bharadvājopākhyāne nirvāṇaprakaraṇe śrīvasiṣṭharāmacandrasaṃvādo nāma   
aṣṭādaśaḥ sargaḥ || 18 ||  
  
laghuyogavāsiṣṭhaḥ   
  
vāsiṣṭhacandrikāvyākhyāsahitaḥ   
  
paṇaśikaropāhvavidvadvaralakṣmaṇaśarmatanujanuṣā vāsudevaśarmaṇā   
saṃśodhitaḥ   
  
  
 p. 1)  
  
oṃ śrīrāmāya namaḥ ||  
  
laghuyogavāsiṣṭhaḥ |  
  
vāsiṣṭhacandrikāvyākhyāsahitaḥ |  
  
vairāgyaprakaraṇam -   
  
svāvidyākalpitadvaitaṃ narasiṃhābhidhaṃ mahaḥ ||  
vedāntavedyaṃ vande'haṃ paramānandavigraham || 1 ||  
  
sarvamuttamasukhaprasādato jīvajātamaniti śrutirjagau |  
tasya vedagaditasya varṇyate varṇyate kiṃ mahattvamakhilātmano guroḥ || 2 ||  
  
natabhavaparipanthi jñānadānaikalīlaṃ munivarannikurambaiḥ   
pūjyamānāṅghripadmam |  
vidhutasakaladoṣaṃ satyavijñaptimūrtiṃ śrutiśatanutamārādā"raye viśvanātham   
|| 3 ||  
  
yo dehalīmadhivasañchhivarājadhānyāṃ bāhyantarairviracitāpacitīcchayeva |   
dṛṣṭyaiva vārayati vighnaśatāni so'vyādasmānsamastasuravanditapādapadmaḥ ||   
4 ||  
  
yasyā mahāmahimasāgarasaṃvigāhaḥ sadyaḥ punāti sakalaṃ janamāśvapākāt |   
sā śāradā tripathageva samastadevaiḥ sevyā samagravaramāśu dadātu mahyam || 5   
||  
  
vālmīkimunivāggaṅgā sahasramukhavāhinī |  
brahmasāgarasaṃyātā madvacāṃsi punātvalam || 6 ||  
  
vasiṣṭharāmapādābjavarivasyāvidhau mama |  
vacāṃsi puṣpatāṃ yāntu cittavṛttāni dīpatām || 7 ||  
  
śrīmadgurugaṇeśānavācaḥ saṃkalpitārthadāḥ |  
praṇamya sādaraṃ mūrdhnā kurve vāsiṣṭhacandrikām || 8 ||  
  
vāsiṣṭhābdhiṃ titīrṣāmi hanūmāniva līlayā |  
rāmapādābjabhaktyāhaṃ kṣantumarhanti sūrayaḥ || 9 ||  
  
p. 2)  
  
divi bhūmau tathākāśe bahirantaśca me vibhuḥ |  
yo vibhātyavabhāsātmā tasmai sarvātmane namaḥ || 1 ||  
  
atha satyajñānānandādvitīyaḥ paramātmā bbhagavānnārāyaṇaḥ kalpādau   
kṣetrāṇi tamaḥpradhānāni jīvāṃśca citpradhānān   
bbhāvanājñānakarmānusāreṇa sasarja | tathācoktamācāryaiḥ -   
tamaḥpradhānaḥ kṣetrānāṃ citpradhānaścidātmanām | paraḥkāraṇatāmeti   
bhāvanājñānakarmabhiḥ iti | atha svasṛṣṭānāṃ   
prāṇināmabhyudayaniḥśreyasārthamupāyopeyatayā sthitaṃ   
karmajñānalakṣaṇaṃ vedārtha marīcyādibhyaḥ sanakādibhyaścopadideśa |   
taiścopadiṣṭaṃ prāṇibhiranuṣṭhīyamānaṃ taṃ vedārthaṃ   
rāvaṇādidasyubhirvighnitānuṣṭhānamālakṣya tatparipālanecchayā   
vaśīkṛtamāyaḥ satyasaṃkalpo bhagavānsaṃkalpasamāsāditājñabhāvaḥ   
kausalyāyāṃ daśarathādavatatāra | avatīrya ca vasiṣṭhaśiṣyatāviḍambanāṃ   
dhārayannānākhyānāvalimaṇḍitena tatsaṃvādena   
jñānāmṛtarasamāviścakāra | karma ca pravartayāmāsa rakṣogaṇavadhena   
tadubhayarakṣaṇaṃ ca cakre | tatra rāmasya śiṣyatā brahmaṇa eva   
brahmavidyādhikāritvaṃ darśayitum | tathaca śrutiḥ - brahma vā idamagra   
āsīttadātmānamevāvedahaṃ brahmāsmīti | tasmāttatsarvamabhavaditi | tathā ca   
vārtikam - svābhāsaphalakārūḍhaṃ tadevārūpakaṃ param |   
brahmavidyādhikāritvaṃ dvaividhyātpratipadyata iti | taṃ ca   
vasiṣṭharāmasaṃvādaṃ divyajñānasaṃpanno   
bhagavānvālmīkirdvātriṃśacchlokasahasrairnirbavandha | tamimaṃ   
vāsiṣṭhasamudraṃ   
vairāgyamumukṣuvyavahārajagadutpattisthityupaśamanirvāṇapratipādaka-  
विवेकवैराग्योपरतिविज्ञानादिरत्ननिलयं मन्दमतिदुस्तरमालक्ष्य   
परमकारुणिकः काश्मीरपण्डितोऽभिनन्दनामा श्लोकानां षट्सहस्रीं   
तस्मादुज्जहार ।  
  
प्। ३)  
  
तदिदं वासिष्ठं मन्दोपकृतये यथामति व्याख्यास्यामः ।   
प्रारीप्सितग्रन्थस्याविघ्नेन परिसमाप्तये प्रचयगमनाय   
चेष्टदेवतानमस्कारलक्षणं मङ्गलाचरणं मुखतः   
कुर्वन्नर्थाच्छास्त्रप्रतिपाद्यमर्थं दर्शयति भगवानाचार्यः - दिवीति ॥   
यच्छब्दस्य प्रसिद्धार्थाभिधायकत्वादात्मनः प्रसिद्धत्वादात्मा   
विशेष्यतया सम्बध्यते - य आत्मेति ॥ य आत्मा मे विभाति तस्मै नम इति   
सम्बन्धः । तस्य स्वरूपं दर्शयति - अवभासेति ॥ अवभासो ज्ञप्तिरात्मा   
स्वरूपं यस्य स तथा तस्य । देशतः परिच्छेदं व्यावर्तयति - विभुरिति ॥   
सकलदेशव्यापीत्यर्थः । विभुत्वं साधयति - दिवीत्यादिना ॥ दिवि स्वर्गे   
आकाशे अन्तरिक्षे सङ्क्षेपविस्तराभ्यां प्रतिपादितोऽर्थः   
श्रोतृबुद्धिमनायासमारोहयतीति मन्वानो विस्तरेण प्रतिपादितमर्थं   
सङ्क्षिप्याह - बहिरन्तश्चेति ॥ अथवा लोकत्रयेऽन्तर्बहिश्च यो विभाति तस्मै   
अन्तर्बहिश्च तसर्वं व्याप्य नारायणः स्थित इति श्रुतेः । बहिरन्तश्च   
भूतानामचरं चरमेव चेति स्मृतेश्च । एवंविध आत्मस्वरूपे   
विद्वदनुभवः प्रमाणमिति सूचयति भगवान्वाल्मीकिः - यो विभातीति ॥   
नन्वात्मनो व्यतिरिक्तवस्तुसद्भावाद्वस्तुतः परिच्छेदः स्यादिति चेन्नेत्याह -  
paramārthasvarūpaṃ tasmai | vastuparicchedanirākaraṇenātmanaḥ   
kālaparicchedo'pi nirākṛto veditavyaḥ | kālasyāpi vastutaḥ svasminkalpitasya   
sattāsphūrtipradatvena ātmanastatparicchedāsaṃbhavāt | athavā dividyotamāne   
liṅgaśarīre bhuvi bhūmikarye sthūlaśarīre ākāśe avyākṛtākhye kāraṇaśarīre   
tatsākṣitayā yo vibhāti tasmai namaḥ | śiṣṭaṃ pūrvavat | atha yo'nyāṃ   
devatāmupāste'nyo'sāvanyo'hamasmīti na   
  
p. 4)  
   
sa veda yathā paśureva sadevānāmiti śrutyātmavyatiriktadevatādarśanasya   
ninditatvāt ātmaiva devatāḥ sarvā iti manusmṛteśca ātmaiveṣṭadeva tātvena   
namaskṛta ityavagantavyam | athavā paramātmā viśeṣyatayā saṃbadhyate yaḥ   
paramātmeti tasyāpīśvaratvena prasiddhatvāttasya jīvebhyo bhedaṃ vārayati -   
sarvātmana iti || sarveṣāṃ jīvānāmatmane paramārthasvarūpāya namaḥ | śiṣṭaṃ   
samānam | athavā bhūmāvākāśa ityādyantayorgrahaṇānmadhyavarti   
bhūtatrayamapi saṃdaṃśanyāyena gṛhītaṃ bhavati | kāraṇabhūtagrahaṇena   
kāryaṃ ca | tathācāyamarthaḥ - ākāśādirūpabhūtabhautikeṣvantaḥ   
kṣetrajñātmanā bahiśca saṃsārāt divi sve mahimni yo vibhāti tasmai nama iti |   
pādo'sya viśvā bhūtāni tripādasyāmṛtaṃ divīti śruteḥ | tadevaṃ   
trividhaparicchedarahitaṃ nityādvitīyaparipūrṇaṃ cidātmakaṃ vastu   
śāstrapratipādyamiti darśitaṃ bhavati || 1 ||  
  
ahaṃ baddho vimuktaḥ syāmiti yasyāsti niścayaḥ |  
nātyantamajño no tajjñaḥ so'smiñśāstre'dhikāravān || 2 ||  
  
śāstrādau śrotṛpravṛttyaṅgatayā viṣayaṃ darśayitvādhikāriṇaṃ darśayan   
prayojanasaṃbandhau ca sūcayati - ahaṃ baddha iti || baddho'haṃ vimuktaḥ   
syāmiti yasya niścayo'sti so'smin śāstre śāstraśravaṇādhikāravāniti yojanā |   
tasya śravaṇādikaprayojakamāpātajñānaṃ darśayati - nātyantamiti || no iti   
padacchedaḥ | taditi brahmocyate | oṃtatsaditi nirdeśo brahmaṇastrividhaḥ smṛta iti   
smṛteḥ | tajjānātīti tajjño brahmavit na uta jña iti vā padacchedaḥ |   
utaśabdo'pyarthe | utāpyarthavikalpayrityamaraḥ | jña uta jño'pi netyarthaḥ |   
brahmaṇi samyagjñāte'tyantamajñāte ca śravaṇādau   
pravṛttyasaṃbhavādāpātato jānannadhikārītyarthaḥ | vimuktaḥ syāmityanena   
bandhanivṛttiretacchāstraśravaṇaprayojanamiti sūcitam | nātyantamajña ityādinā   
ca śāstrabrahmaṇoḥ pratipādyapratipādakabhāvalakṣaṇaḥ saṃbandha ityāveditaṃ   
bhavati || 2 ||  
  
p. 5)  
  
gurumāsīnamekānte vālmīkiṃ sarvadarśinam |  
papraccha praṇato bhūtvā bharadvājo mṛdusvaram || 3 ||  
  
evaṃ tāvatprathamaślokena maṅgalācaraṇaṃ viṣayasūcanaṃ ca vidhāya   
dvitīyenādhikāriprayojanasaṃbandhāvāvedya śāstramārabhamāṇo'sya prathamaṃ   
saṃvādakathārūpatāṃ dyotayituṃ guruśiṣyakramaṃ prastauti - gurumiti ||   
brahmānandāsvādanārthamekānta āsīnaṃ samadarśanaśīlaṃ vālmīkiṃ guruṃ   
bharadvājaḥ śiṣyaḥ praṇato bhūtvā mṛdusvaraṃ mṛduśabdaṃ yathā bhavati   
tathā papraccheti saṃbandhaḥ || 3 ||  
  
bhagavañjñātumicchāmi kathaṃ saṃsārasaṃkaṭe |  
rāmo vyavahṛto hyasminkāruṇyādbrūhi me guro || 4 ||  
  
bhagavanniti || saṃkataṃ saṃbādhaḥ | saṃkaṭaṃ nā tu saṃbādha ityamaraḥ |   
vyavahṛtaḥ vyavahṛtavān | atra sādhyāhāraṃ yojanā - rāmo   
jīvanmuktapadaṃ labdhvā kathaṃ saṃsārasaṃkaṭe vyavahṛta iti |   
nanvimamevārthaṃ bharadvājaḥ pṛṣṭavāniti kuto'vagamyate | ucyate   
bṛhadvāsiṣṭhe | kathaṃ saṃsārasaṅkaṭe rāmo vyavahṛtavāniti   
pūrvapraśnasyottaratra | jīvanmuktasthitiṃ brahmankṛtvā rāghavamāditaḥ |   
kramātkathaya me nityaṃ bhaviṣyāmi sukhī yathe ti vivaraṇāt | jīvanmuktapadaṃ   
prāpto yathā rāmo mahāmanāḥ | tatte'haṃ śṛṇu vakṣyāmī   
tyuttaraprārambhācca | kiṃ ca | rāmānuyāyinaste vā mantriputrā mahādhiyaḥ |   
nirduḥkhatā. yathaivaite prāptāstadbrūhi me sphuṭamiti   
rāmabharatādiviṣayapraśnānantaraṃ   
mantriputranirduḥkhitālakṣaṇajīvanmuktiprāptiprakārapraśnāccāvagamyate -   
ayamevārthaḥ pṛṣṭo bharadvājeneti || 4 ||  
  
p. 6)  
  
vālmīkiruvāca |  
  
sādhu vatsa bharadvāja yogyo'si kathayāmi te |  
śrutena yena saṃmohamalaṃ dūre kariṣyasi || 5 ||  
  
sādhu vatseti | tvayā yatpṛṣṭaṃ tatsādhvityadhyāhṛtya yojanīyam | yogyo'si   
śravaṇāya | te tubhyam | yena rāmajīvanmuktilābhopāyena   
saṃmohamajñānamāmatyarthaṃ dūre kariṣyasīti | vinaṣṭājñāno   
bhaviṣyasītyarthaḥ | athavā | saṃmohameva malaṃ heyatvāt | ataeva tasya dūre   
prakṣepaṇamucitam || 5 ||  
  
bhramasya jāgatasyāsya jātasyākāśavarṇavat |  
apunaḥsmaraṇaṃ sādho manye vismaraṇaṃ varam || 6 ||  
  
saṃsārasaṃkaṭe rāmah kathaṃ vyavahṛtavāniti praśnasya jīvanmuktapadaṃ   
prāpto yathā rāmo mahāmanā ityādinottaraṃ vakṣyannādau   
vakṣyamāṇajīvanmuktisādhanabhūtātmāparokṣajñānasyopāyaṃ cittasya   
cinmātravaśeṣatālakṣaṇaṃ dhyānamasaṃprajñātasamādhitayā prasiddhaṃ   
rāmavṛttāntakathanadvārā vistareṇa pratipipādayiṣitaṃ sopāyaṃ   
buddhisaukaryārthaṃ saṃkṣpyāha - bhramasyeti || athavā jīvanmuktapadaṃ   
prāpta ityādinā praśnasyottaraṃ vakṣyannādau muktiṃ tadupāyalakṣaṇaṃ   
śāstrārthaṃ buddhisau karyārthaṃ saṃkṣipyāha - bhramasyetyadinā ||  
  
ākāśavarṇavadākāśaśyāmatvavajjāgatasya jagatsaṃbandhino bhramasya   
vismaraṇaṃ varaṃ śreṣṭhamupāyaṃ manya iti saṃbandhaḥ | punaḥ satyatvena   
smaraṇaṃ jagadbhramaviṣayaṃ na vidyate yasminvismaraṇe tadapunaḥsmaraṇam ||   
athavā jñānena mūlāvidyāvicchede sati bhramasyābhāvameva vismaraṇaśabdena   
vivakṣitaṃ ataevāpunaḥsmaraṇamityukta || 6 ||  
  
dṛśyaṃ nāstīti bodhena manaso dṛśyamārjanam |  
saṃpannaṃ cettadutpannā parā nirvāṇanirvṛtiḥ || 7 ||  
  
dṛśyamiti || dṛśyaṃ nāsti   
kalpitamadhiṣṭhānadraṣṭṭavyatirekeṇetyāgamādijanitabodhena manasaḥ   
saṅkalpātmakādantaḥkaraṇāddṛśyamārjanaṃ saṃpannaṃ jātaṃ cettarhi   
nirvāṇanirvṛtirmokṣasukhamutpannābhivyaktā bhavati | tasya   
viṣayasukhavatsātiśayatvaṃ vārayati - pareti ||   
dṛśyamithyātvaniścayadārḍhye sati tadvāsanānivṛttestatra rāgānudayāttato   
vimukhaṃ cittaṃ brahmānandamavagāhate | tato   
vigatapratibandhādaparokṣajñānānnirvāṇaṃ bhavatīti bhāvaḥ || 7 ||  
  
p. 7)  
  
anyathā śāstragarteṣu luṇṭhatāṃ bhavatāmiha |  
bhavtyakṛtrimājñānāṃ kalpairapi na nirvṛtiḥ || 8 ||  
  
vidyābalena cittasya viṣayavaimukhyamasaṃpādayatāṃ doṣamāha - anyatheti ||   
uktavidhayāntarmukhatāmasaṃpādya bahirmukhatayā śāstragarteṣu śāstrāṇyeva   
gartā avaṭāsteṣu luṇṭhatāṃ gātraceṣṭanaṃ kurvatāmakṛtrimasyājñā   
akṛtrimājñāsteṣāmabrahmavidāṃ bhavatāṃ bharadvājādīnāṃ   
kalpairapyatimahatā kālenāpi nirvṛtirmokṣasukhaṃ na bhavati | athavā akṛtrimā   
ajñānāmiti padadvayam | ajñānāmakṛtrimā nirvṛtirna bhavatīti saṃbandhaḥ |   
yathā garte luṇṭhatāṃ luṇṭhanaṃ kardamalepagātrabhaṅgādijanitaduḥkhāya   
bhavati tathā bahirmukhānāṃ śāstraśravaṇaṃ duḥkhāyaiva na sukhāyeti bhāvaḥ   
|| 8 ||  
  
aśeṣeṇa parityāgo vāsanānāṃ ya uttamaḥ |  
mokṣa ityucyate sadbhiḥ sa eva vimalakramaḥ || 9 ||  
  
bodhena dṛśyamārjanaṃ dṛśyavāsanānivṛttidvāraiva bhavati yato'to   
vāsanātyāgo dṛśyamārjanādidvārāmokṣasyottamopāyatvādanuṣṭheya ityāha   
- aśeṣeṇeti || vāsanātyāgasya kathaṃ   
mokṣatvamityāśaṅkyopacārādityabhipretyāha - sa eveti || vāsanātyāga eva   
vimalakramo nirmalopāyo mokṣasyetyarthaḥ || 9 ||  
  
p. 8)  
  
vāsanā dvividhā proktā śuddhā ca malinā tathā |  
malinā janmano hetuḥ śuddhā janmavināśinī || 10 ||  
  
vāsanātyāgo mokṣopāya iti sāmānyokteraviśeṣeṇa sarvavāsanātyāge prāpte   
śuddhavāsanā na tyājyeti darśayituṃ vāsanādvaividhyamāha - vāsaneti ||   
tayorviruddhakāryakāritvaṃ darśayati heyopādeyatvajñāpanārtham - malineti   
|| 10 ||  
  
ajñānasughanākārā ghanāhaṃkāraśālinī |  
punarjanmakarī proktā malinā vāsanā budhaiḥ || 11 ||  
  
tatra malinavāsanāyā lakṣaṇamāha - ajñāneti || ajñānena sughanaḥ   
sunibiḍaḥ sudṛḍho vā ākāro yasyāḥ sā tathoktā | ajñāne hi sati vāsanāyā   
nibiḍatvaṃ nānyadā | ghanena nibiḍena dṛḍhena vā'haṃkāreṇa śālate śobhata   
iti ghanāhaṃkāraśālinī || 11 ||  
  
punarjanmāṅkurāṃstyaktvā sthitā saṃbhraṣṭabījavat |  
dehārthaṃ dhriyate jñātajñeyā śuddheti cocyate || 12 ||  
  
śuddhavāsanālakṣaṇamāha - punarjanmeti ||   
saṃbhraṣṭabījavatsamyagbharjitabījavatpunaḥprarohāyogyā sthitā dehārthaṃ   
dhriyate vartamānadehasthityarthaṃ dhriyate | jñātajñeyā jñātaṃ jñeyaṃ brahma   
yasyāṃ nimittabhūtāyāṃ sā tathoktā || 12 ||   
  
ye śuddhavāsanā bhūyo na janmānarthabhājanam |  
jñātajñeyāsta ucyante jīvanmuktā mahādhiyaḥ || 13 ||  
  
uktamevārthaṃ prapañcayati - ye śuddheti || janmaivānarthastasya bhājanaṃ   
pātraṃ janmānarthabhājanaṃ ye puruṣāḥ śuddhavāsanā bhavanti jñātajñeyā   
mahādhiyaste bhūyo janmānarthabhājanaṃ na bhavanti te ca jīvanmuktā ucyanta iti   
yojanā | yasmācchuddhāśuddhavāsane evaṃlakṣaṇe tasmānmumukṣuṇā   
śuddhavāsanā na tyājyā kiṃtu malinavāsanaiva | śuddhā tu prayatnataḥ   
saṃpādyeti samudāyārthaḥ ||  
  
p. 9)  
  
jīvanmuktapadaṃ prāpto yathā rāmo mahāmanāḥ |  
tatte'haṃ śṛṇu vakṣyāmi jarāmaraṇaśāntaye || 14 ||  
  
evaṃ tāvajjīvanmuktisādhanavijñānopāyabhūtaṃ samādhiṃ sopāyāṃ muktiṃ   
tadupāyalakṣaṇaṃ śāstrārthaṃ vā saṃkṣepeṇābhidhāyedānīṃ kena krameṇa   
jīvanmuktapadaṃ labdhvā saṃsārasaṅkaṭe vyavahṛtavān rāma iti   
praśnasyottaraṃ pratijñāpūrvakamāhottaragranthasaṃdarbheṇa -   
jīvanmuktetyādinā || jīvanmuktānāṃ padaṃ sthānaṃ svārājyaṃ   
nirvāṇaparamānandalakṣaṇaṃ yathā yena prakāreṇa yena krameṇetyarthaḥ || 14 ||  
  
vidyāgṛhādviniṣkramya rāmo rājīvalocanaḥ |  
divasānanayadgehe līlābhirakutobhayaḥ || 15 ||  
  
vidyāgṛhādvidyālābhasthānādācāryagṛhāt | rājīvaṃ kamalam || 15 ||  
  
atha gacchati kāle tu rāmasya guṇaśālinaḥ |  
tīrthapuṇyāśramaśreṇīrdraṣṭumutkaṇṭhitaṃ manaḥ || 16 ||  
  
tīrthāni puṇyāśramāśca tīrthapuṇyāśramāsteṣāṃ śreṇīḥ paṅktīḥ |   
utkaṇṭhotkalikā sāsya jāteti utkaṇṭhitam | saṃjātānurāgamityarthaḥ || 16 ||  
  
rāghavaścintayitvaivamupetya caraṇau pituḥ |  
haṃsaḥ padmāviva navau jagrāha nakhakesarau || 17 ||  
  
navāvabhinavau nakhā eva kesarāḥ kiñjalkā yayoścaraṇayostau tathoktau || 17 ||  
  
rāma uvāca ||  
  
tīrthāni devasadmāni vanānyāyatanāni ca |  
draṣṭumutkaṇṭhitaṃ nātha mamedaṃ tāta mānasam || 18 ||  
  
devasadyāni devālayāḥ | āyatanāni caityāni | caityamāyatanaṃ tulyami tyamaraḥ ||   
18 ||  
  
p. 10)  
  
tadetāmarthitāṃ pūrvāṃ saphalāṃ kartumarhasi |  
na so'sti bhuvane nātha tvayā yo'rthī na mānitaḥ || 19 ||  
  
tattasmāt | arthī yācakaḥ || 19 ||  
  
iti saṃprārthito rājā vasiṣṭhena samaṃ tadā |  
vicāryāmuñcadevainaṃ rāmaṃ prathamamarthinam || 20 ||  
  
samamityavyayaṃ sahārthe | sākaṃ sārdhaṃ samaṃ sahe tyamaraḥ ||   
āmuñcanmocanamakarot || 20 ||  
  
śubhe nakṣatradivase bhātṛbhyāṃ saha rāghavaḥ |  
niragātsvagṛhāttasmāttīrthayātrārthamudyataḥ || 21 ||  
  
nakṣatrasahito divaso nakṣatradivasastasminniragānnigataḥ || 21 || 22 ||  
  
athārambha svakāttasmātkramātkosalamaṇḍalāt |  
snānadānajapadhyānapūrvakaṃ sa dadarśa ha || 22 ||  
  
nadīstīrthāni puṇyāni vanānyāyatanāni ca |  
jāṅgalāni vanānteṣu taṭānyabdhimahībhṛtām || 23 ||  
  
jāṅgalāni vātabahuladeśān | jāṅgalaṃ vātabhūyiṣṭha mitivacanāt | athavā   
jaṅgalaṃ marubhūmigatāraṇyaṃ tatsaṃbandhīni sthalāni jāṅgalāni || 23 ||  
  
amarakinnaramānavamānitaḥ samavalokya mahībhakhilāmimām |   
upayayau svagṛhaṃ raghunandano vihṛtadik śivalokamiveśvaraḥ || 24 ||  
  
vihṛtāḥ krīḍitā diśo yena sa tathoktaḥ || 24 ||  
  
lājapuṣpāñjalivrātairvikīrṇaḥ puravāsinām |  
praviveśa puraṃ śrīmāñjayanto viṣṭapaṃ yathā || 25 ||  
  
jayanta indrasutaḥ | viṣṭapaṃ svargam || 25 ||  
  
uvāsa sa sukhaṃ gehe tataḥprabhṛti rāghavaḥ |  
varṇayanvividhākārāndeśācārānitastataḥ || 26 ||  
  
uvāsa uṣitavān || 26 ||  
  
p. 11)  
  
prātarutthāya rāmo'sau kṛtvā sandhyāṃ yathāvidhi |  
sabhāsaṃsthaṃ dadarśendrasamaṃ svapitaraṃ tadā || 27 ||  
  
sabhāyāṃ saṃsthā saṃsthitiryasya sa sabhāsaṃsthastam || 27 ||  
  
kathābhiḥ suvicitrābhiḥ sa vasiṣṭhādibhiḥ saha |  
sthitvā dinacaturbhāgaṃ jñānagarbhābhirāvṛtaḥ || 28 ||  
  
jñānaṃ garbhe yāsāṃ kathānāṃ tābhiḥ || 28 ||  
  
jagāma pitrānujñāto mahatyā senayā vṛtaḥ |  
varāhamahiṣākīrṇaṃ vanamākheṭakecchayā || 29 ||  
  
mahatyākheṭakecchayā mṛgayāvāñchayā || 29 ||  
  
tata āgatya sadanaṃ kṛtvā snānādikaṃ kramāt |  
samitrabāndhavo bhuktvā nināya sasuhṛnniśām || 30 ||  
  
sadanaṃ gṛham || 30 ||  
  
evaṃ dinasamācāro bhrātṛbhyāṃ saha rāghavaḥ |  
āgatya tīrthayātrāyāḥ samuvāsa piturgṛhe || 31 ||  
  
evaṃ dinasamācāra ityekaṃ padam || 31 ||  
  
nṛpatisaṃvyavahāramanojñayā sujanacetasi candrikayānayā |  
parinināya dināni ca ceṣṭayā srutasudhārasapeśalayānaghaḥ || 32 ||  
  
nṛpatisaṃvyavahāramanojñayā rājocitasaṃvyavahāreṇa manoramayā   
sujanacetasi sajjanacitte candrikayā jyotsnāvadānandakāriṇyā   
srutasudhārasapeśalayā srutaḥ prasrutaḥ | sru prasravaṇa iti dhātoḥ |   
sudhāraso'mṛtarasastadvatpeśalayā mañjulayā || 32 ||  
  
athonaṣoḍaśe varṣe vartamāno raghūdvahaḥ |  
jagāmānudinaṃ kārśyaṃ śaradīvāmalaṃ saraḥ || 33 ||  
  
atreyaṃ śrutyuktā niḥśreyasopāyaparipāṭī | phalānabhisandhipūrvakaṃ   
svavarṇāśramakarmānuṣṭhānātpuṇyotpattistataḥ pāpakṣayaḥ | puṇyena   
pāpamapanudatīti śruteḥ | tataścittasya vivekakṣamatā tataḥ   
saṃsāratattvaparijñānaṃ tato vairāgyādi tato mumukṣutvaṃ tato   
mokṣasādhanagaveṣaṇaṃ tataḥ sarvakarmasaṃnyāsaḥ tato gurucaraṇopasarpaṇaṃ   
tataḥ śravaṇādyanuṣṭhānaṃ tato brahmātmasākṣātkāraḥ tato'jñānavinaṣṭiḥ   
tataḥ svārājya evāvasthānam | eṣa saṃprasādo'smāccharīrātsamutthāya paraṃ   
jyotirūpasaṃpadya svena rūpeṇābhiniṣpadyata iti śruteriti | tāmimāmānupūrvīṃ   
jagadgururāmacaraṇakamalabhajanābhiratakatipayapuruṣadhaureyasthāyukāṃ   
puruṣottame'pi lokānanujighṛkṣayā brahmavidyādhikāridhuraṃ dadhāne   
dāśarathau didarśayiṣustasya   
niṣkāmakarmānuṣṭhānamatītagranthasaṃdarbheṇākhyāyedānīṃ tatphalaṃ   
vivekavairāgyalakṣaṇaṃ darśayati - atheti || ūnaṃ nyūnaṃ ṣoḍaśānāṃ   
pūrakaṃ ṣoḍaśaṃ ūnaṃ ca tat ṣoḍaśaṃ ca tasminsamāptaprāye ṣoḍaśavarṣa   
ityarthaḥ || 33 ||  
  
p. 12)  
  
kramādasya viśālākṣaṃ pāṇḍutāṃ mukhamādade |  
pākotphulladalaṃ śuklaṃ sālimālamivāmbujam || 34 ||  
  
viśālākṣamiti bahuvīrhiḥ | pākena kālapākena utphullāni vikasitāni dalāni   
yasyāmbujasya tattathoktam | sahālimālayā vartata iti sālimālam || 34 ||  
  
kapolatalasaṃlīnapāṇiḥ padmāsanasthitaḥ |  
cintāparavaśastūṣṇīmavyāpāro babhūva ha || 35 ||  
  
tūṣṇīṃ babhūveti saṃbandhaḥ || 35 ||  
  
kṛśāṅgacintayā yuktaḥ khedī paramadurmanāḥ |  
novāca kasyacitkiṃcillipikarmārpito yathā || 36 ||  
  
paramadurmanāḥ atyantamahṛṣṭacittaḥ | lipikarmaṇā arpitena samarpitena   
bhittyādau citreṇopamā yasya sa tathoktaḥ || 36 ||  
  
khedātparijanenāsau prārthyamānaḥ punaḥ punaḥ |  
cakārāhnikamācāraṃ parimlānamukhāmbujaḥ || 37 ||  
  
parijanena sevakajanena || 37 ||  
  
p. 13)  
  
kā te putra ghanā cintetyevaṃ daśarathe nṛpe |  
pṛcchati snigdhayā vācā kṛtvotsaṅge punaḥpunaḥ || 38 ||  
  
ghanā nibiḍā dṛḍhā vā | utsaṅgo'ṅkaḥ || 38 || 39 ||  
  
na kiṃcittāta me duḥkhamityuktvā pituraṅkagaḥ |  
rāmo rājīvapatrākṣastūṣṇīmeva sma tiṣṭhati || 39 ||  
  
etasminneva kāle tu viśvāmitra iti śrutaḥ |  
maharṣirabhyagāddraṣṭuṃ tamayodhyānarādhipam || 40 ||  
   
evaṃ niṣkāmakarmaphalaṃ vairāgyaṃ saṃkṣepeṇa pratipādyaitadeva   
praśnottarābhyāṃ vistareṇa pratipidāyiṣuḥ praśnaprāptyarthaṃ prasaṅgamāha   
- etasminnityādinā || śruto viśrutaḥ prasiddhaḥ || 40 ||  
  
taṃ dṛṣṭvā mālitaṃ lakṣmyā nivedya svarṇaviṣṭaram |  
prahṛṣṭavadano rājā svayamarghyaṃ nyavedayat || 41 ||  
  
lakṣmyā brahmavarcasātmikayā | vratādhyayanajātvaggatā dīptirhi brahmavarcasam |   
mālitaṃ saṃjātamālam | mālākāralakṣmyāvṛtamityarthaḥ | svarṇaviṣṭaraṃ   
svarṇāsanam || 41 ||  42 || 43 ||  
  
upaviṣṭāya tasmai sa viśvāmitrāya dhīmate |  
pādyamarghyaṃ ca gāṃ caiva bhūyobhūyo nyavedayat || 42 ||  
  
arcayitvā tu vidhivadviśvāmitramabhāṣata |  
pāñjaliḥ prayato vākyamidaṃ prītamanā nṛpaḥ || 43 ||  
  
aśaṅkitopanītena bhāsvatā darśanena te |  
sādho svanugrahītāḥ smo raviṇevāmbujākarāḥ || 44 ||  
  
aśaṅkitamasaṅkalpitamupanītamaśaṅkitopanītaṃ tena matsaṅkalpaṃ vinā   
samīpaṃ prāpitenetyarthaḥ | bhāsvatā dīptimatā dīptimadviṣayatvāt | vispaṣṭeneti   
vā | ravāvaśaṅkitopanītatvaṃ bhāsvattvaṃ ca prasiddhameva || 44 ||  
  
p. 12)  
  
repeat page   
  
p. 13)  
  
repeat page  
  
p. 14)  
  
yadanādi yadakṣuṇṇaṃ yadapāyavivarjitam |  
tadānandasukhaṃ prāptamadya tvaddarśanānmune || 45 ||  
  
anugṛhītatvaṃ darśayati - yadanādīti || anādyapi prāgabhāvavadanityaṃ   
mābhūdityāha - apāyeti || apāyo nāśaḥ | anapāyyapi sādi   
syātpradhvaṃsavadata āha - anādīti || ādyantarahitasyāpi na kūṭasthanityatvaṃ   
jagannityatvavādinaḥ pṛthivyādivadityata āha - akṣuṇṇamiti ||   
pṛthivyādivat kvacit kṣuṇṇaṃ khaṇḍitāvayavaṃ na bhavatītyakṣuṇṇaṃ   
kūṭasthaṃ nityamityarthaḥ | ānandasukhaṃ brahmasukham | ānando brahmeti   
vyajānāt | vijñānamānandaṃ brahma | yadeṣa ākāśa ānando na syā   
dityādiśrutiṣu ānandaśabdārthatayā brahmaṇaḥ prasiddhatvāt || 45 ||  
  
yathā'mṛtasya saṃprāptiryathā varṣamavarṣake |  
yathāndhasyekṣaṇaprāptirbhavadāgamanaṃ tathā || 46 ||  
  
yathāmṛtasyetyatra amṛtasyeti padacchedaḥ || 46 ||  
  
yathā harṣo nabhogatyā mṛtasya punarāgamāt |  
tathā tvadāgamādbrahmansvāgataṃ te mahāmune || 47 ||  
  
kaśca te paramaḥ kāmaḥ kiṃ ca te karavāṇyaham |  
tīrthabhūto'si me vipra prāptaḥ paramadhārmikaḥ || 48 ||  
  
kāmyata iti kāmaḥ || 48 ||  
  
gaṅgājalābhiṣekeṇa yathā prītirbhavenmama |   
tathā tvaddarśanātprītirantaḥśītayatīva mām || 49 ||  
  
śītayatyasaṃtāpaṃ karoti | ivaśabdo'vadhāraṇe || 49 ||  
  
vigatecchābhayakrodho vītarāgo nirāmayaḥ |  
idamatyadbhutaṃ brahmanyadbhavānmāmupāgataḥ || 50 ||  
  
vigateti || icchā arthamātraviṣayā | rāgaḥ stryādiviśeṣaviṣayaḥ | aprāpte'rthe   
prārthanāmātramicchā | prāpte prārthanā rāga iti kecit | māmupāgata iti   
yadidamatyadbhutamiti saṃbandhaḥ || 50 ||  
  
p. 15)  
  
yatkāryaṃ yena cārthena prāpto'si munipuṅgava |  
kṛtamityeva tadviddhi mānyo'si hi bhṛśaṃ mama || 51 ||  
  
yenārthena prayojanena prāpto'si tadarthaṃ yanmayā kāryaṃ tatkṛtameva   
viddhītyanvayaḥ | tatra heturmānyo'sīti || 51 ||  
  
tacchurtvā rājaśārdūlavākyamadbhutavistaram |  
hṛṣṭaromā mahātejā viśvāmitro'bhyabhāṣata || 52 ||  
  
hṛṣṭāni harṣādudbhinnāni romāṇi yasya sa tathā || 52 ||  
  
sadṛśaṃ rājaśārdūla tavaivaitanmahītale |  
mahāvaṃśaprasūtasya vasiṣṭhavaśavartinaḥ || 53 ||  
  
rājaśārdūla rājaśreṣṭha | siṃhaśārdūlanāgādyāḥ puṃsi śreṣṭhārthavācakā   
ityamaraḥ || 53 ||  
  
ahaṃ niyamamātiṣṭhe siddhyarthaṃ puruṣarṣabha |  
tasya vighnakarā ghorā rākṣasā mama saṃsthitāḥ || 54 ||  
  
ātiṣṭhe'valambe | yadyapi viśvāmitraḥ kṛtārthastathāpi lokadṛṣṭimāśrityāha   
- siddhyarthamiti || kāryakāraṇasaṃghātasya jñānaniṣṭhāyogyatāprāptiḥ   
siddhiḥ | karmaṇā sākṣānmuktilakṣaṇasiddherasaṃbhavāt | mama tasya niyamasya   
vighnakarā iti saṃbandhaḥ || 54 ||  
  
trātumarhasi māmārtaṃ śaraṇārthinamāgatam |  
tavāsti tanayaḥ śrīmāndṛptaśārdūlavikramaḥ || 55 ||  
  
śaraṇaśabdo rakṣitṛvācakaḥ | śaraṇaṃ gṛharakṣitro riti vacanāt |   
dṛptaśārdūlo darpānvitavyāghrastadvadvikramo'tiśaktitā yasya sa   
dṛptaśārdūlavikramaḥ | vikramastvatiśaktitā ityamaraḥ || 55 ||  
  
p. 16)  
  
mahendrasadṛśo vīrye rāmo rakṣovidāraṇaḥ |  
taṃ putraṃ rājaśārdūla rāmaṃ satyaparākramam || 56 ||  
  
satyaparākramaḥ satyo'vitathaḥ phalaparyavasāyī parākramo yasya sa tathoktaḥ || 56 ||  
  
kākapakṣadharaṃ śūraṃ jyeṣṭhaṃ me dātumarhasi |  
śakto hyeṣa mayā gupto divyena svena tejasā || 57 ||  
  
kākapakṣaḥ śikhā tasya | rakṣovadhe śaktirahitatvādadeyatvaśaṅkāṃ śātayati   
- śakti iti || 57 ||  
  
rākṣasā ye'pakartārasteṣāṃ mūrdhavinigrahe |  
na ca putrakṛtaṃ snehaṃ kartumarhasi pārthhiva || 58 ||  
  
apakartāro'pakārakartāraḥ teṣāṃ mūrdhavinigrahe śakta ityanvayaḥ | nanu divyena   
tejasā śaktatvamṛṣiguptatvaṃ ca viruddhamiti cenna | ajñānāvatāre   
ṛṣerapyastradānādinā divyatejaso'bhivyañjakatvasaṃbhavāt || 58 ||  
  
na tadasti jagatyasminyanna deyaṃ mahātmanām |  
hanta te pratijānāmi hatāṃstānviddhi rākṣasān |  
nahyasmadādayaḥ prājñāḥ saṃdigdhe saṃpravṛttayaḥ || 59 ||  
  
aśaktatvamurarīkṛtyāha - na taditi || mahātmanāṃ deyaṃ na bhavati   
yattannāstīti saṃbandhaḥ | smaryate hi - tvacaṃ karṇaḥ śibirmāṃsaṃ jīvaṃ   
jīmūtavāhanaḥ | dadau dadhīcirasthīni kimadeyaṃ mahātmanāmiti | hanta   
harṣe'nukampāyāmityamaraḥ | saṃdigdhe kārye saṃpravṛttaya iti bahuvrīhiḥ |   
pravṛtteḥ samyaktvaṃ dṛḍhatvam || 59 ||  
  
ahaṃ veda mahātmānaṃ rāmaṃ rājīvalocanam |  
vasiṣṭhaśca mahātejā ye cānye dīrghadarśinaḥ || 60 ||  
  
nanu bālakasya kathametādṛśaṃ sāmarthyaṃ yata iyaṃ tava pratijñetyata āha   
- ahamiti || mahātmānaṃ saṅkalpamātreṇa   
jagatkuṭīsaṃghaṭanavighaṭṭanapaṭīyāṃsaṃ paramātmānaṃ veda jānāmi || 60 ||  
  
p. 17)  
  
yadi dharmo mahattvaṃ ca yaśaste manasi sthitam |  
tanmahyaṃ svamabhipretamātmajaṃ dātumarhasi || 61 ||  
  
yadi dharma iti || dharmādikaṃ te manasyatyājyatayā sthitaṃ tarhi svaṃ   
svīyamātmajaṃ putram | kathaṃbhūtam | abhipretamiṣṭam | dātumarhasi || 61 ||  
  
ityevamuktvā dharmātmā dharmārthasahitaṃ vacaḥ |  
virarāma mahātejā viśvāmitro munīśvaraḥ || 62 ||  
  
upararāma tūṣṇīṃ babhūvetyarthaḥ || 62 || 63 ||  
  
tacchrutvā rājaśārdūlo viśvāmitrasya bhāṣitam |  
muhūrtamāsīnniśceṣṭaḥ sadainyaṃ cedamabravīt || 63 ||  
  
ūnaṣoḍaśavarṣo'yaṃ rāmo rājīvalocanaḥ |  
na yuddhayogyatāmasya paśyāmi saha rākṣasaiḥ || 64 ||  
  
ṣoḍaśānāṃ pūrakaṃ ṣoḍaśaṃ tacca tadvarṣaṃ ca ūnaṃ kiṃcinnyūnaṃ   
ṣoḍaśavarṣaṃ yasya sa tathā || 64 ||  
  
iyamakṣauhiṇī pūrṇā yasyāḥ patirahaṃ sthitaḥ |  
tayā parivṛto yuddhaṃ dāsyāmi piśitāśinām || 65 ||  
  
piśitāśināṃ māṃsāśināṃ rakṣasām | piśitaṃ tarasaṃ māṃsaṃ palalaṃ   
kravyamāmiṣa mityamaraḥ || 65 ||  
  
bālo rāmastvanīkeṣu na jānāti balābalam |  
antaḥpurādṛte dṛṣṭā nānenānyā raṇāvaniḥ || 66 ||  
  
raṇāvaniryuddhabhūmiḥ || 66 ||  
  
navavarṣasahasrāṇi mama jātasya kauśika |  
duḥkhenotpāditāstvete catvāraḥ putrakā mayā || 67 ||  
  
navavarṣasahasrāṇīti kvacit | ṣaṣṭirvarṣasahasrāṇītyanyatra || 67 ||  
  
pradhānabhūtasteṣveko rāmaḥ kamalalocanaḥ |  
taṃ vineha trayo'pyanye dhārayanti na jīvitam || 68 ||  
  
p. 16)  
  
repeat p. 17)  
  
repeat p. 18)  
  
sa eva rāmo bhavatā nīyate rākṣasānprati |  
yadi tatputrahīnaṃ tvaṃ mṛtamevāśu viddhi mām || 69 ||  
  
rākṣasānprati nīyate yadīti saṃbandhaḥ | tattarhi || 69 ||  
  
anyacca yadi te vighnaṃ karoti sa hi rāvaṇaḥ |  
tato yudhi na śaktāḥ smo vayaṃ tasya durātmanaḥ || 70 ||  
  
rāmāpradāne'nyadapi nimittaṃ śaṅkitamastītyāha - anyacceti || 70 ||  
  
kāle kāle pṛthagbhinnā bhūrivīryavibhūtayaḥ |  
bhūteṣvabhyudayaṃ yānti pralīyante ca kālataḥ || 71 ||  
  
nanu rāvaṇasyaivaṃvidhaṃ vīryaṃ kutaḥ kutaśca bhavatā   
rāvaṇāderapyadhikabalānāṃ kākutsthādivaṃśaprasūtānāṃ tadviparyaya ityata   
āha - kāla ityādinā || pṛthagbhinnā anyonyaṃ vilakṣaṇā bhūrivīryā   
vibhūtayo bahuśauryasaṃpadaḥ kāle kāle'bhivyaktānukūle bhūteṣu   
prāṇiṣvabhyudayamabhivyaktiṃ yānti | kālataḥ pralayānukūlatvāt || 71 ||  
  
adyāsmiṃstu vayaṃ kāle rāvaṇādiṣu śatruṣu |  
na samarthāḥ puraḥ sthātuṃ niyatereṣa niścayaḥ || 72 ||  
  
asminkāle asmatpratikūle | tatrādya rāvaṇādiṣu śatruṣu viṣayeṣu | niyatirvidhiḥ ||   
72 ||  
  
ayamanyatamaḥ kālaḥ pelavīkṛtasajjanaḥ |  
rāghavo'pi gato dainyaṃ yatra vārdhakajarjaraḥ || 73 ||  
  
kālasya prātikūlyameva darśayati - ayamanyatama iti || pelavīkṛtasajjanaḥ   
viralīkṛtasādhujanaḥ | ghanaṃ nirantaraṃ sāndraṃ pelavaṃ viralaṃ tanvityamaraḥ   
| ayaṃ kālo'nyatamo'tyantamanyaḥ | pūrvasmādatyantaṃ viparīta ityarthaḥ |   
vārdhakaṃ vṛddhatvaṃ vārdhaka iva jarjaro vārdhakajarjaraḥ ūnaṣoḍaśavarṣo'pi   
rāghavo vārdhakāvasthāyāmiva jarjaro bhūtvā yatra yasminkāle dainyaṃ   
dīnabhāvaṃ duḥkhitāṃ gataḥ | rāghavaśabdo daśarathaviṣaya iti kecit || 73 ||  
  
p. 19)  
  
tacchrutvā vacanaṃ tasya snehaparyākulākṣaram |  
samanyuḥ kauśiko vākyaṃ pratyuvāca mahīpatim || 74 ||  
  
kauśikaḥ kuśikagotro viśvāmitraḥ || 7 ||  
  
kariṣyāmīti saṃśrutya pratijñāṃ hātumicchasi |  
sa bhavānkesarī bhūtvā mṛgatāmabhivāñchasi || 75 ||  
  
kesarī siṃhaḥ || 75 ||  
  
yadi tvamakṣamo rājangamiṣyāmi yathāgatam |   
hīnapratijñaḥ kākutstha sukhī bhava sabāndhavaḥ || 76 ||  
  
akṣamaḥ asamarthaḥ | kākutstheti saṃbodhanaṃ sābhiprāyam || 76 ||  
  
tasminkopaparīte tu viśvāmitre mahātmani |  
cacāla vasudhā kṛtsnā surāṃśca bhayamāviśat || 77 ||  
  
krodhābhibhūtaṃ vijñāya jaganmitraṃ mahāmunim |  
dhṛtimānsuvrato dhīmānvasiṣṭho vākyamabravīt || 78 ||  
  
ikṣvākuvaṃśajāto'pi svayaṃ daśaratho'pi san |  
na pālayasi cedvākyaṃ ko'paraḥ pālayiṣyati || 79 ||  
  
yuṣmadādipraṇītena vyavahāreṇa jantavaḥ |  
maryādāṃ na vimuñcanti tāṃ na hātuṃ tvamarhasi || 80 ||  
  
guptaṃ puruṣasiṃhena garuḍenāmṛtaṃ yathā |  
kṛtāstramakṛtāstraṃ vā nainaṃ śakṣyanti rākṣasāḥ || 81 ||  
  
kṛtānyabhyastāni sādhitāni vā astrāṇi yena sa kṛtāstrantaṃ na śakṣyanti   
śaktā na bhaviṣyanti | gharṣayitumiti śeṣaḥ || 81 ||  
  
p. 20)  
  
vālmīkiruvāca ||  
  
tathā vasiṣṭhe bruvati rāmabhṛtyajanānnṛpaḥ |  
kathaṃ kīdṛk kuto rāma iti papraccha buddhimān || 82 ||  
  
kuto rāmaḥ kutra rāma ityarthaḥ || 82 || 83 || 84 || 85 ||  
  
rāmabhṛtyā ūcuḥ ||  
  
rāmo rājīvapatrākṣo yataḥprabhṛti cāgataḥ |  
saviprastīrthayātrāyāstataḥprabhṛti durmanāḥ || 83 ||  
  
yatnaprārthanayāsmākaṃ nijavyāpāramāhnikam |  
so'yamāmlānavadanaḥ karoti na karoti vā || 84 ||  
  
kiṃ saṃpadā kiṃ vipadā kiṃ gehena kimīhitaiḥ |  
sarvamevāsādityuktvā tūṣṇīmeko'vatiṣṭhate || 85 ||  
  
vastrapānāśanādānaparāṅmukhatayā tathā |  
parivrāḍdharmiṇaṃ rājanvo'nuyāti tapasvinam || 86 ||  
  
parivrāḍdharmiṇaṃ parivrājāṃ saṃnyāsināṃ dharmā nairapekṣyādayo yasya sa   
tathoktastam || 86 ||  
  
nābhimānamupādatte nābhivāñchati rājatām |  
nodeti nāstamāyāti sukhaduḥkhādivṛttiṣu || 87 ||  
  
udeti hṛṣyati | astamāyāti viṣīdatītyetat || 87 ||  
  
nītamāyuranāyāsapadasaṃprāptivarjitaiḥ |  
ceṣṭitairiti kākalyā bhūyobhūyaḥ pragāyati || 88 ||  
  
anāyāsapadaṃ nirvāṇam | kākalyā kalasūkṣmadhvaninā | kākalī tu kale sūkṣme   
ityamaraḥ || 88 ||  
  
āpadāmekamāvāsamabhivāñchasi kiṃ dhanam |  
anuśiṣyeti sarvasvamarthibhyaḥ saṃprayacchati || 89 ||  
  
he arthin āpadāmekaṃ mukhyamāvāsaṃ nilayaṃ dhanaṃ kiṃ   
kimarthamabhivāñchasi abhīcchasītyanuśiṣya anuśāsanaṃ kṛtvā   
sarvasvamarthine yācakāya prayacchati dadāti || 89 ||  
  
p. 21)  
  
na vidmaḥ kiṃ mahābāhostasya tādṛśacetasaḥ |  
kurmaḥ kamalapatrākṣa gatiratra hi no bhavān || 90 ||  
  
tādṛśacetasastasya kiṃ kurmo na vidma iti saṃbandhaḥ || 90 ||  
  
īdṛśaḥ syānmahāsattvaḥ ka ihāsminmahītale |  
prākṛte vyavahāre taṃ yo niyojayituṃ kṣamaḥ || 91 ||  
  
prākṛte vyavahāre taṃ rāmaṃ niveśayituṃ yaḥ kṣama īdṛśo   
mahāsattvo'sminmahītale ka iva syātkonu syādidi saṃbandhaḥ || 91 || 92 ||  
  
viśvāmitra uvāca ||  
  
evaṃ cettanmahāprājñaṃ bhavanto raghunandanam |  
ihānayantu tvaritā hariṇaṃ hariṇā iva || 92 ||  
  
eṣa moho raghupaternāpadbhyo nāpi rāgataḥ |  
vivekavairāgyakṛto bodha eṣa mahodayaḥ || 93 ||  
  
mahānudayaḥ paramānandāvirbhāvo yasmātsa tathoktaḥ eṣa moho bodha iti   
mohasyaitādṛśasya bodhahetutvādupacaryate || 93 || 94|| 95 || 96 || 97 ||  
  
etasminmārjite yuktyā mohe sa raghunandanaḥ |  
viśrāntimeṣyati pade tasminvayamivottame || 94 ||  
  
nijāṃ ca prākṛtāmeva vyavahāraparamparām |  
paripūrṇamanā mānya ācariṣyatyakhaṇḍitām || 95 ||  
  
evaṃ munīndre bruvati pituḥ pādābhivandanam |  
kartumabhyājagāmātha rāmaḥ kamalalocanaḥ || 96 ||  
  
prathamaṃ pitaraṃ paścānmunī mānyaikamānitau |  
tato viprāṃstato bandhūn praṇanāma tato gurūn || 97 ||  
  
p. 22)  
  
jagrāha ca tato dṛṣṭyā manāṅmūrdhnā tato girā |  
rājalokena vihitāṃ tāṃ praṇāmaparamparām || 98 ||  
  
manāṅmūrdhnā īṣacchiraḥ kampanena || 98 ||  
  
utsaṅge putra tiṣṭheti vadatyevaṃ mahīpatau |  
bhūmau parijanāstīrṇe cāsane sa nyavikṣata || 99 ||  
  
nyavikṣata upaveśanamakārṣīt | viśa praveśana iti dhātorluṅi   
prathamapuruṣaikavacanam | nerviśa iti sūtrādātmanepadam || 99 || 100 || 101 ||  
  
daśaratha uvāca ||  
  
putra prāptavivekastvaṃ kalyāṇānāṃ ca bhājanam |  
jaḍavajjīrṇayā buddhyā khedāyātmā na dīyatām || 100 ||  
  
vṛddhavipraguruproktaṃ tvādṛśenānutiṣṭhatā |  
padamāruhyate puṇyaṃ na mohamanudhāvatā || 101 ||  
  
tāvadevāpado dūre tiṣṭhanti paripelavāḥ |  
yāvadeva na mohasya prasaraḥ putra dīyate || 102 ||  
  
paripelavāḥ paviralāḥ | prasaraḥ pracāraḥ || 102 ||  
  
vasiṣṭha uvāca ||  
  
rājaputra mahābāho śūrastvaṃ vijitāstvayā |  
durucchedā durārambhā apyamī viṣayārayaḥ || 103 ||  
  
duḥkhenocchedo yeṣāṃ te durucchedāḥ | duṣṭaḥ prāambho vyāpāro yeṣāṃ te   
durārambhāḥ | yadvā durārambhā durupakramāḥ | duḥsādhyā ityarthaḥ || 103 ||  
  
kimatajjña ivājñānāṃ yogye vyāmohasāgare |  
vinimajjasi kallolabahule jāḍyaśālini || 104 ||  
  
atajjña iva abrahmavidiva | kallolā mahormayaḥ vyāmohasāgare kallolāḥ   
pracanḍāpadaḥ | sāgare jāḍyaśālitvaṃ tu śiśiratāśālitvam | śiśiro jaḍa   
ityamaraḥ || 104 ||  
  
p. 23)  
  
viśvāmitra uvāca ||  
  
kiṃniṣṭhāḥ ke ca te kena kiyantaḥ kāraṇena te |  
ādhayaḥ pravilumpanti mano gehamivākhavaḥ || 105 ||  
  
saṃkṣepeṇa pūrvaṃ pratipāditasya vairāgyasya vistareṇa   
pratipādakottaragranthasandarbhotthānahetubhūtānviśvāmitrapraśnānutkṣipati -  
तव मनो विलुम्पन्ति विशेषेण छिदन्ति । ते किन्निष्ठाः केषु विषयेषु नितरां   
तिष्ठन्तीति किन्निष्ठा । के च स्वरूपतः । केन कारणेन जाताः । कियन्तः   
कियत्परिमाणाः ॥ १०५ ॥  
  
यथाभिमतमाशु त्वं ब्रूहि प्राप्स्यसि चानघ ।  
सर्वमेव पुनर्येन भेत्स्यन्ति त्वां तु नाधयः ॥ १०६ ॥  
  
प्रश्नोत्तरदानस्य निष्प्रयोजनत्वशङ्कां शातयति - यथेति ॥ हे अनघ   
आधयो येन प्राप्तेनाभिमतेन सर्वे त्वां पुनर्न भेत्स्यन्ति यथाभिप्रेतं   
तत्सर्वमेव त्वमाश्ववाप्स्यसि । ब्रूहीत्यन्वयः ॥ १०६ ॥  
  
इत्युक्तमस्य सुमते रघुवंशकेतुराकर्ण्य   
वाक्यमुचितार्थविलासगर्भम् ।  
तत्याज खेदमभिगर्जति वारिवाहे बर्ही यथा त्वनुमिताभिमतार्थसिद्धिः   
॥ १०७ ॥  
  
केतुर्ध्वजः । यथा रथस्य केतुरलङ्कारस्तथा रघुवंशस्यालङ्कार   
इत्यर्थः । उचितानामर्थानां विलासो विस्तारो गर्भे यस्य तत्तथा । वारिवाहो   
मेघः । बर्ही मयूरः । अनुमिताऽभिमतस्यार्थस्य प्रयोजनस्य सिद्धिर्येन स   
तथोक्तः ॥ १०७ ॥  
  
इति श्रीवाल्मीकीये मोक्षोपाये वैराग्यप्रकरणे वैराग्योत्पत्तिप्रतिपादनो   
नाम प्रथमः सर्गः ॥ १ ॥  
  
इति श्रीमत्परमहंसपरिव्राजकाचार्य   
उत्तमसुखपूज्यपादशिष्यश्रीमदात्मसुखविरचितायां वासिष्ठचन्द्रिकायां   
वैराग्यप्रकरणे वैराग्यसम्भूतिर्नाम प्रथमः सर्गः ॥ १ ॥  
   
प्। २४)  
  
द्वितीयः सर्गः   
  
वाल्मीकिरुवाच ॥  
  
इति पृष्टो मुनीन्द्रेण समाश्वास्य च राघवः ।  
उवाच वचनं चारु परिपूर्णार्थमन्थरम् ॥ १ ॥  
  
पूर्वं सङ्क्षेपेण प्रतिपादितं वैराग्यं विस्तरेण   
प्रतिपादयितुमुत्तरग्रन्थसन्दर्भ इति तात्पर्यमवादिष्म । तत्रातीतसर्गान्ते किन्निष्ठा   
इति प्रश्ना उपक्षिप्ताः तन्निर्णयार्थं वचनमुवाच राम इत्याह - इतीति ॥ मन्थरं   
मन्दगामि । गम्भीरमित्यर्थः । मन्दगामी तु मन्थर इत्यमरः ॥ १ ॥ २ ॥ ३ ॥  
  
श्रीराम उवाच ॥  
  
भगवन्भवता पृष्टो यथावदधुनाखिलम् ।  
कथयाम्यहमज्ञोऽपि को लङ्घयति सद्वचः ॥ २ ॥  
  
अहं तावदयं जातो निजेऽस्मिन्मन्दिरे पितुः ।  
क्रमेण वृद्धिं सम्प्राप्तः प्राप्तविद्यश्च संस्थितः ॥ ३ ॥  
  
ततः सदाचारपरो भूत्वाहं मुनिनायक ।  
विहतस्तीर्थयात्रार्थमुर्वीमम्बुधिमेखलाम् ॥ ४ ॥  
  
अम्बुधिः समुद्रो मेखला काञ्ची यस्याः सा तथोक्ता ताम् ॥ ४ ॥  
  
एतावता च कालेन संसारास्थामिमां हरन् ।  
प्रादुर्भूतो मनसि मे विचारः सोऽयमीदृशः ॥ ५ ॥  
  
ईदृशो वक्ष्यमाणप्रकारः ॥ ५ ॥  
  
प्। २५)  
  
किं नामेदं वद सुखं येयं संसारसंस्थितिः ।  
जायते मृतये लोको म्रियते जननाय च ॥ ६ ॥  
  
येयं संसारसंस्थितिः इदं किन्नाम सुखं वदेत्यन्वयः । असुखकरत्वमेव   
दर्शयति - जायत इति ॥ मृतये जायते । जननं मरणाविनाभूतमित्यर्थः ।   
जननाय म्रियते च । मृतिश्चाज्ञस्यावश्यं जन्महेतुरित्यर्थः ॥ ६ ॥  
  
अस्थिराः सर्व एवैते सचराचरचेष्टिताः ।  
सर्वापदां पदं पापा भावा विभवभूमयः ॥ ७ ॥  
  
सचराचरचेष्टिताः । सचराचरैः कृता इत्यर्थः । पापाः पापहेतवः भावाः   
पदार्थाः विभवभूमयः ऐश्वर्यकारणानि । विभवभूमयो भावाः सर्वपदां   
पदं स्थानं भवन्तीत्यन्वयः । आपदां पतय इति क्वचित्पाठः ॥ ७ ॥  
  
अयःशलाकासदृशाः परस्परमसङ्गिनः ।  
श्लिष्यन्ते केवलं भावा मनःकल्पनया स्वया ॥ ८ ॥  
  
स्वप्नसंसारवन्मनोनिर्मित एव संसार इत्याह - अय इति ॥ परस्परमसङ्गिनः   
स्वभावतोऽन्योन्यसम्बन्धरहिताः । स्वतःसम्बन्धराहित्ये दृष्टान्तः -   
अयःशलाकेति ॥ अयोनिर्मितशङ्कुतुल्याः । नह्ययःशलाका जतुकाष्ठवत्परस्परं   
सम्बध्यते । भावाः पुत्रभार्यादिलक्षणपदार्थाः केवलं स्वया मनःकल्पनया   
ममायं पुत्रो ममेयं भार्या ममायं पतिरित्यादिलक्षणया श्लिष्यन्ते   
सम्बध्यन्ते ॥ ८ ॥  
  
किं मे राज्येन किं भोगैः कोऽहं किमिदमागतम् ।  
यन्मिथ्यैवास्तु तन्मिथ्या कस्य नाम किमागतम् ॥ ९ ॥  
  
कोऽहमिति ॥ शरीरेन्द्रियमनोबुद्ध्यहङ्कारचित्ताज्ञानचित्प्रतिबिम्बबिम्बकेवलानां   
मध्ये कोऽहं कतमोऽहमागतमभिव्यक्तमिदं जगत्किं सत्यमुतासत्यम् ।   
सम्यग्विचारणायां तज्जगन्मिथ्यैवास्तु । नहि मिथ्याकदाचित्सत्यं भवति तेन कस्य   
किमागतं नाम । नहि मिथ्यापदार्थेनापकार उपकारो वा कस्यचिद्भवति । नहि   
मरीचिकोदकेन भूमेर्भूषणमभूषणं वा भवति । अधिष्ठानभूतस्यात्मनः   
कल्पितप्रपञ्चेन न किञ्चिदपि भवतीति भावः ॥ ९ ॥  
  
प्। २६)  
  
एवं विमृशतो ब्रह्मन्सर्वेष्वेव ततो मम ।  
भावेष्वरतिरायाता पथिकस्य मरुष्विव ॥ १० ॥  
  
एवं संसारयाथात्म्यविचारस्य किं फलमित्याह - एवमिति ॥   
ततस्तस्माद्विमर्शादरतिररमणम् । पथिकः पान्थः । मरुषु मरुभूमिषु ॥ १० ॥  
  
शाम्यतीदं कथं दुःखमिति तप्तोऽस्मि चिन्तया ।  
जरद्वृक्ष इवोग्रेण कोटरस्थितवह्निना ॥ ११ ॥  
  
किन्निष्ठा इत्यादिप्रश्नोत्तरदानार्थमेवमुपोद्घातं कृत्वेदानीं तदुत्तराण्याह   
- शाम्यतीति ॥ इदं संसारदुःखं कथं केनोपायेन शाम्यति नश्यतीति चिन्तया   
तप्तोऽस्मि दुःखितोऽस्मि । जरद्द्रुमो जीर्णवृक्षः । कोटरं निष्कुहः वृक्षच्छिद्रम् ।   
केन कारणेनाधयः प्रलुम्पन्तीत्यस्यापि प्रश्नस्य संसारशान्त्युपायापरिज्ञानेन   
कारणेनेत्युत्तरमर्थादत्रैवोक्तमिति वेदितव्यम् ॥ ११ ॥ १२ ॥  
  
संसारदुःखपाषाणनीरन्ध्रहृदयो ह्यहम् ।  
निजलोकभयादेव गलद्बाष्पं न रोदिमि ॥ १२ ॥  
  
चिन्तानिचयचक्राणि नानन्दाय धनानि मे ।  
सम्प्रसूतकलत्राणि गृहाण्युग्रापदामिव ॥ १३ ॥  
  
सर्वभोग्यसमावृतस्त्वं कथं दुःखमेव वर्णयसि दरिद्र इवेत्याशङ्कय   
सर्वमनर्थकरं दुष्टमेवेति दर्शयन्नादावनेकानर्थहेतुं धनं निन्दति -   
चिन्तेति ॥ चिन्तानां निचयाः समूहा एव चक्राण्यायुधविशेषा येषां तानि तथोक्तानि ।   
धनैरुत्पादितो हि चिन्तानिचयश्चक्रवद्विदारयति पुरुषम् । सम्प्रसूतकलत्राणि सम्यक्   
प्रकर्षेण कृतप्रसवानि कलत्राणि दारा येषु गृहेषु तानि तथोक्तानि । उग्रापदां   
उग्रा आपदो येषां पुरुषाणां त उग्रापदस्तेषाम् । यथा   
प्रवृद्धाभिरापद्भिराक्रान्तानां कुटुम्बिनां चक्रतुल्यचिन्तासमूहजनकानि   
बह्वपत्यपरिवृतभार्याणि गृहाणि न सुखाय भवन्ति किन्तु दुःखायैव तथा   
धनानीत्यर्थः ॥ १३ ॥  
  
प्। २७)  
  
इयमस्मिन्स्थितोदारा संसारे परिपेलवा ।  
श्रीर्मुने परिमोहाय सापि नूनं न शर्मदा ॥ १४ ॥  
  
धननिन्दानन्तरं धनहेतुं श्रियं निन्दति - इयमस्मिन्नित्यादिभिः सप्तभिः   
श्लोकैः ॥ अस्मिन्संसारे स्थिता । उदारा महती । उदारो दातृमहतो रित्यमरः ।   
परिपेलवा परितः समन्ताददृढा येयं श्रीः सापि शर्मदा सुखदा न भवति ।   
नूनं निश्चये प्रत्युत परिमोहाय भवतीति योजना ॥ १४ ॥  
  
गुणागुणविचारेण विनैव किल पार्श्वगम् ।  
राजप्रकृतिवन्मूढा दुरारूढावलम्बते ॥ १५ ॥  
  
गुणिनमेवाश्रयते लक्ष्मीरिति नियमाभावात्तस्या आश्रयतो दुष्टत्वमाह - गुणेति   
॥ दुरारूढा दुःखेनारूढा । दुःखानुषङ्गिणीति यावत् । अथवा आरूढशब्देनारोहो   
लक्ष्यते । दुरारोहा दुःसाध्येत्यर्थः । गुणागुणविचारेण   
अस्मिन्गुणोऽस्त्यस्मिन्नगुणोऽस्तीति विचारेण विना पार्श्वगमवलम्बते । किलेति वार्तायाम् ।   
वार्तासम्भाव्ययोः किलेत्यमरः । राजप्रकृतिवद्राजस्वभाववत् । यथा राजस्वभावो   
दुर्जनं सज्जनं वा पार्श्वगं विचारं विनावलम्बते दुरारूढश्च भवति तद्वत् ।   
अथवा राजप्रकृतिरमात्यादीनाश्रयते ॥ १५ ॥  
  
कर्मणा तेनतेनैषा विस्तारमनुगच्छति ।  
दोषाशीविषवेगस्य यत्क्षीरं विसरायते ॥ १६ ॥  
  
लक्ष्म्या द्षमुक्त्वाभिवृद्धौ तमाह - कर्मणेति ॥ तेन तेन साधुना वाऽसाधुना   
कर्मणा विस्तारमभिवृद्धिमनुगच्छति । अभिवृद्धापि सानर्थाय भवतीत्याह -  
bhujaṅgamāsteṣāṃ viṣavegasya visaraḥ visarpaṇaṃ tadvadācarati | yathā kṣīramuragasya   
viṣavegavardhakaṃ bhavati tathā doṣasarpāṇāṃ prabhāvarūpaviṣavegavardhakaṃ   
lakṣmīrūpaṃ kṣīramityarthaḥ | yatkṣīraṃ visarāyate saiṣeti pūrveṇa saṃbandhaḥ || 16 ||  
  
p. 28)  
  
tāvacchītamṛdusparśaḥ pare sve vartate janaḥ |  
vātyayeva himaṃ yāvacchriyā na paruṣīkṛtaḥ || 17 ||  
  
yat kṣīraṃ visarāyata ityukte spaṣṭayati - tāvadityādi ślokacatuṣṭayena || śītaḥ   
sukhakaro mṛdurvinayamadhuravāktvādiguṇaḥ sparśaḥ saṃparko yasya janasya sa tathā |   
vātyā cakravātaḥ | paruṣīkṛtaḥ karkaśīkṛtaḥ | cakravātacalitaṃ himaṃ yathā   
duḥkhadasparśaṃ tathā lakṣmyā viṣamīkṛtacitto duḥkhasaṃparko bhavatītyarthaḥ || 17 ||  
  
prājñāḥ śūrāḥ kṛtajñāśca peśalā mṛdavaśca ye |  
pāṃsumuṣṭyeva maṇayaḥ śriyā te paruṣīkṛtāḥ || 18 ||  
  
prājñāḥ paṇḍitāḥ | kṛtajñāḥ kṛtopakārāvismartāraḥ | peśalāḥ paṭavaḥ | dakṣe   
tu caturapeśalapaṭava ityamaraḥ | maṇayo ratnādayaḥ || 18 ||  
  
śrīmānajananindyaśca śūraścāpyavikatthanaḥ |  
samadṛṣṭiḥ prabhuśceti durlabhāḥ puruṣāstrayaḥ || 19 ||  
  
jananindyo na bhavatītyajananindyaḥ | avikatthanaḥ śūro'haṃ ko nāma   
matsadṛśo'stītyevaṃ prajalparahitaḥ | śrīmānajananindyaḥ puruṣo durlabbha ityasya   
dṛṣṭāntatvenātmastutirahitaḥ śūrādirukta iti jñeyam || 19 ||  
  
manoramā karṣati cittavṛttiṃ kadarthasādhyā kṣaṇabhaṅgurā ca |  
vyālāvalīgātravivṛttadehā śvabhrotthitā puṣpalateva lakṣmīḥ || 20 ||  
  
śvabhrotthitā śvabhrādvalmīkādirandhrādutpannā | chidraṃ nirvyathanaṃ rokaṃ   
randhraṃ śvabhraṃ vapā śuṣirityamaraḥ | puṣpalateva puṣpayuktalateva   
lakṣmīrāpātasaundaryānmanoramāsatī cittavṛttimākarṣati | svābhimukhīkarotītyarthaḥ |   
kadarthasādhyā kadarthena kutsitārthena nīcasevādijanitena sādhyā | vyālāvalī   
gātravivṛttadehā vyālāḥ śaṭhāḥ | bhedyaliṅgaḥ śaṭhe vyālaḥ puṃsi   
śvāpadasarpayorityamaraḥ | teṣāmāvalyā paṅktyā gātreṣu vivṛtto luṭhito deho   
yasyāḥ sā tathoktā | latāpakṣe tu vyālāvalīgātravivṛttadehā   
sarpapaṅktiśarīraluṭhitadehā || 20 ||  
  
p. 29)  
  
āyuḥ pallavakoṇāgralavāmbukaṇabhaṅguram |  
unmattamiva saṃtyajya yātyakāṇḍe śarīrakam || 21 ||  
  
lakṣmīnindānantaraṃ lakṣmībhoganimittamāyurnindati - āyuriti || pallavasya   
koṇo'ntyabhāgastasyāgre lambamānodakaleśavadbhaṅgaśīlamāyurakāṇḍe'navasare |   
kāṇṭo'strī daṇḍabāṇārvavargāvasaravāriṣviti nāmānuśāsanāt | śarīraṃ santyajya   
yātītyanvayaḥ | atra dṛṣṭāntaḥ - unmattamiveti || yathānunmatta unmattaṃ tyajati   
tadvat | athavā unmattamiva sthitaṃ śarīramiti saṃbandhaḥ || 21 ||  
  
viṣayāśīviṣāsaṅgaparijarjaracetasām |  
aprauḍhātmavivekānāmāyurāyāsakāraṇam || 22 ||  
  
nanu kvaciddīrghamāyurapi dṛśyate | satyam |   
tadapyātmajñānānupayogyamanarthāyaivetyāha - viṣayeti || viṣayā evāśīviṣā   
bhujaṅgamāsteṣvāsaṅgenāsaktyā saṃbandhena vā parijarjarāṇi praśithilāni cetāṃsi   
yeṣāṃ te tathoktāsteṣām | aprauḍho'pravṛddhaḥ ātmaviveko yeṣāṃ te tathoktāsteṣām ||   
22 ||  
  
vayaṃ parimitākārapariniṣṭhitaniścayāḥ |  
saṃsārābhrataḍitpuñje mune nāyuṣi nirvṛtāḥ || 23 ||  
  
punarapyāyuṣo'sthiratvaṃ pratipādayati - vayamityādiślokatrayeṇa || parimitaḥ   
paricchinna ākāro yasyānātmanastasmin pariniṣṭhitaniścayāḥ sthirabuddhayo vayaṃ   
saṃsārābhrataḍitpuñnje saṃsārameghavidyutsamūhe āyuṣi na nirvṛtāḥ na sukhinaḥ ||   
23 ||  
  
p. 30)  
  
yujyate veṣṭanaṃ vāyorākāśasya ca khaṇḍanam |  
granthanaṃ ca taraṅgāṇāmāsthā nāyuṣi yujyate || 24 ||  
  
granthanaṃ bandhanam || 24 ||  
  
pelavaṃ śaradīvābhramasneha iva dīpakaḥ |  
taraṅgaka ivālolaṃ gatamevopalakṣyate || 25 ||  
  
pelavaṃ tanu | pelavaṃ viralaṃ tanvityamaraḥ || 25 ||  
  
aviśrāntamanāḥ śūnyamāyurātatamīhate |  
duḥkhāyaiva vimūḍho'ntargarbhamaśvatarī yathā || 26 ||  
  
nanūpāyaviśeṣeṇa sthiramāyurapi saṃpādayan kaścitpuruṣo loke dṛśyate | satyam |   
tadapyabrahmavidastasyānarthāyetyāha - aviśrānteti || vimūḍho viśeṣeṇa   
mūḍho'taeva brahmaṇyaviśrāntamanāḥ | śūnyaṃ vyarthamātataṃ   
vistīrṇamāyurduḥkhāyaivehate ceṣṭate | saṃpādayatītyarthaḥ |   
aśvatarīnāmāśvādgardabhyāmutpannā | tasyā garbhastāmeva hantīti prasiddham || 26 ||  
  
prāpyaṃ saṃprāpyate yena bhūyo yena na śocyate |  
parāyā nirvṛteḥ sthānaṃ yattajjīvitamucyate || 27 ||  
  
jñānānupayogyāyurvinindya tadupayogyāyuḥ stauti upādeyatvāya - prāpyamiti   
ślokatrayeṇa || yena jīvitena prāpyaṃ brahma saṃprāpyate | ataeva yena jīvitena   
janmāntarāprāptyā bhūyo na śocyate | yajjīvitamāprārabdhakarmakṣayātparāyā   
viṣayasukhavilakṣaṇāyā nirvṛteḥ sukhasya sthānaṃ bhavati tajjīvitamucyate |   
sajjīvitamucyata ityarthaḥ | kāryastutau hi tatkāraṇastutiravaśyaṃ bhavatītyāyuṣaḥ   
kāryabhūtajīvitasya prāṇadhāraṇalakṣaṇasya stutiratra kṛtā || 27 ||  
  
p. 31)  
  
taravo'pi hi jīvanti jīvanti mṛgapakṣiṇaḥ |  
sa jīvati mano yasya mananenaiva jīvati || 28 ||  
  
yasya puṃso mano durvāsanāparavaśaṃ mananenaiva vastutattvaviṣayabhūtanirūpaṇenaiva   
jīvati | mananādijanitasākṣātkāreṇa bādhitameva bhavati sa jīvati | samyagjīvatītyarthaḥ ||   
28 ||  
  
jātāsta eva jagati jantavaḥ sādhujīvitāḥ |  
ye punarneha jāyante śeṣā jaraṭhagardabhāḥ || 29 ||  
  
jaraṭhagardabhāḥ jarāyuktagardabhāḥ || 29 ||  
  
bhāro'vivekinaḥ śāstraṃ bhāro jñānaṃ ca rāgiṇaḥ |  
aśāntasya mano bhāro bhāro'nātmavido vapuḥ || 30 ||  
  
ajñajīvitasya vṛkṣādijīvitavaddurjīvitatvaṃ darśayatā taccharīrāderapi   
duṣṭatvamarthāddarśitaṃ tadviśadayati - bhāra ityādiślokadvayena || bhāro yathā   
durdharaḥ svādhīno na bhavati evamavivekyādeḥ śāstrādikaṃ svādhīnaṃ na   
bhavatītyarthaḥ | avivekyatra vivekāsamartho mandabuddhirvivakṣitaḥ | bhāro'nātmavido   
vapurityasya dṛṣṭāntatayānyatsarvamupanyastamiti jñeyam || 30 ||  
  
rūpamāyurmano buddhirahaṃkāraḥ sthirehitam |  
bhāro bhāravahasyeva sarvaṃ duḥkhāya durdhiyaḥ || 31 ||  
  
nanvātmavido'pi vapurbhāra eva tatra kimucyate bhāro'nātmavido vapuriti | naitat |   
ātmavidaḥ śarīrasyaivābhāvāt | prātibhāsike   
tasminpūrvavadabhiniveśābhāvāttadīyalābhocchedayoraudāsīnyāt | sthirehitaṃ   
sthiraceṣṭitam | sthirakāryaviṣayatvātsthiratvamīhitasyā sthitehitamiti kvacitpāṭhastatrāpi sa   
evārthaḥ || 31 ||  
  
dinaiḥ katipayaireva parijñāya gatādaram |  
durjanaḥ sajjaneneva yauvanena viyujyate || 32 ||  
  
yauvanāvasthāyā rūpādikaṃ sukhāya bhavatītyāśaṅkya   
tasyāsthiratvānmaivamityāhadinairiti || parijñāya durjana iti jñātvā gatādaramiti   
kriyāviśeṣaṇam || 32 ||  
  
p. 30)   
  
repeat p. 31)  
  
repeat p. 32)  
  
sthiratayā sukhabhāsitayānayā satatamujjhitamuttamaphalguvat |  
jagati nāsti tathā guṇavarjitaṃ maraṇabhājanamāyuridaṃ yathā || 33 ||  
  
āyurnindāmupasaṃharati - sthiratayeti || sukhabhāsitayā sukhadīpitayā sukhaśobhitayā   
prasiddhayā sthiratayā sthiratvena satatamujjhitaṃ tyaktaṃ uttamaphalgu asatyasāraṃ   
tadvattadyuktam | asāraṃ phalgu śūnyaṃ tvityamaraḥ | maraṇabhājanamidamāyuryathā   
guṇavarjitaṃ tathā guṇavarjitamanyadvastu jagati nāstītyarthaḥ || 33 ||  
  
mudhaivābhyutthito mohānmudhaiva parivartate |  
mithyāmayena bhītāḥ smo durahaṃkāravairiṇā || 34 ||  
  
āyuṣo'haṃkāradvārānarthahetutvāttannindānantaraṃ tadanarthadānasya   
pradhānadvāramahaṃkāraṃ nindati - mudhaivetyādibhiḥ saptaślokaiḥ ||   
duṣṭo'haṃkāro durahaṃkāraḥ durahaṃkāra eva vairī durahaṃkāravairī   
mohādajñānānmudhaiva vṛthaivābhyutthitaḥ ābhimukhyenodgataḥ |   
ahaṃkārasyotpattau vaiyarthyamuktvābhivṛddhau tadāha - mudhaiveti ||   
mithyāmayena mithyāsvarūpeṇa | ahamiti tāvatprathamo'dhyāsa iti hyācāryāḥ || 34 ||  
  
ahaṃkāravaśādāpadahaṃkārāddurādhayaḥ |  
ahaṃkāravaśādīhā nāhaṃkārātparo ripuḥ || 35 ||  
  
ahaṃkārasya durvairitvaṃ sādhayati - ahaṃkāravaśāditi || durādhayo duṣṭā   
manaḥpīḍāḥ | īhā vāñchā | para utkṛṣṭaḥ || 35 ||  
  
tamahaṃkāramāśritya paramaṃ ciravairiṇam |  
na bhuñje na pibāmyambhaḥ kimu bhogānbhaje mune || 36 ||   
  
ahaṃkārasya vairitvaparijñānaphalamāha - tamiti || 36 ||  
  
p. 33)  
  
ahaṃkāravaśādyadyanmayā bhuktaṃ hṛtaṃ kṛtam |  
tattatsarvamavastveva vastvahaṃkārariktatā || 37 ||  
  
nanu śatrumāśritasyāpi loke kasyacidbhojanādau pravṛttirdṛśyate tadvattava kiṃ na   
syādityata āha - ahaṃkāravaśāditi || avastvevāparamārtha eva | yathā svapne   
bhuktyādikamahaṃkāravaśātkṛtaṃ mithyaiva tadvajjāgare'pītyarthaḥ | ahaṃkārariktatā   
ahaṃkārarahitatā | vastu paramārthaḥ || 37 ||  
  
brahmanyāvadahaṃkāravāridaḥ parijṛmbhate |  
tāvadvikāsamāyāti tṛṣṇākuṭajamañjarī || 38 ||  
  
ahaṃkāravaśādityuktaṃ prapañcayati - brahmanniti || ahaṃkāravāridaḥ   
ahaṃkārameghaḥ | kuṭajo vatsakākhyo vṛkṣaḥ | jayo'tha kuṭajaḥ śakro vatsaka   
ityamaraḥ | tṛṣṇaiva kuṭajasya mañjarī | kuṭajavṛkṣo hi jaladāgame   
vikasanmañjarīsaṃchanno bhavati || 38 ||  
  
nirahaṃkāravṛtterme maurkhyācchokena sīdataḥ |  
yatkiṃciducitaṃ brahmaṃstadākhyātumihārhasi || 39 ||  
  
evaṃ gurvanuśāsanayogyatāmātmano darśayitvā tadanuśāsanaṃ prārthayate -   
nirahaṃkāreti || nirahaṃkārā vṛttirvartanaṃ yasya sa tathoktastasya | maurkhyāt   
mauḍhyāt | ajñe mūḍhayathājātamūrkhavaidheyabāliśā ityamaraḥ | sīdataḥ avasīdataḥ ||   
39 ||  
  
sarvāpadāṃ nilayamadhruvamantarasthamunmuktamuttamaguṇena na saṃśrayāmi |  
yatnādahaṃkṛtipadaṃ parito'tiduḥkhaṃ śeṣeṇa māṃ samanuśādhi   
mahānubhāva || 40 ||  
  
sarvāpadāmityetatpūrvasya prapañcaḥ | ahaṃkṛtipadaṃ ahaṃkāravastu   
ahaṃkārasthānaṃ vā | padaṃ vyavasitatrānasthānalakṣmāṅghrivastuṣvityamaraḥ |   
ahaṃkṛtipadaṃ yatnānna saṃśrayāmīti saṃbandhaḥ | nilayamāśrayaḥ | antarasthaṃ   
dehābhyantarasthaṃ | śeṣeṇāhaṃkāratyāgena tatsākṣitayāvaśiṣṭenānidamaṃśena   
samanuśādhi samyaganuśāsanaṃ kuru | atra dhvanitamarthaṃ vadāmaḥ | ahamiti śabdaṃ   
karotyahaṃkṛdgaustatra vartamānaṃ padam | yadvāhaṃśabdaviṣayā kṛtiḥ prayatno   
yasyā goḥ sāhaṃkṛtistasyāḥ padaṃ pādaḥ | tathācāyamarthaḥ - adhruvaṃ   
cañcalaṃ antarasthaṃ kukṣipradeśasthaṃ uttamaguṇena uttamarajjvā unmuktaṃ   
saṃtyaktaṃ paritaḥ samantato'tiduḥkhaṃ prahārādinā atiśayitaduḥkhaṃ   
yasmāttadadāntagoṣpadaṃ yathā vivekī na saṃśrayate tadahaṃkārapadaṃ na   
saṃśrayāmīti || 40 ||  
  
p. 34)  
  
doṣairjarjaratāṃ yātaṃ satkāryādāryasevitāt |  
vātāntaḥ picchalavavaccetaścalati cañcalam || 41 ||  
  
ahaṃkāranindānantaramahaṃkārakāryaṃ mano nindati -   
doṣairityādibhirekādaśaślokaiḥ || cañcalaṃ ceto doṣairāgādibhirjarjaratāṃ śithilatāṃ   
yātaṃ sat āryasevitāt kāryāt niḥśreyasasādhanānuṣṭhānalakṣaṇāccalati | atha   
satkāryādityekaṃ padaṃ calanakartṛtvamātre dṛṣṭāntaḥ | vātāntaḥpicchalavavat   
vāyumadhyasthabarhaleśavat || 41 ||  
  
itaścetaśca suvyagraṃ vyarthamevābhidhāvati |  
dūrāddūrataraṃ dīrghaṃ grāme kauleyako yathā || 42 ||  
  
nanu satiprayojane calanaṃ na doṣāyetyata āha-itaśceti || tarabarthasya dūrātiśayasya   
śatayojanādiṣu paryavasānaṃ vārayituṃ dīrghamityuktam | kauleyakaḥ śvā | kauleyakaḥ   
sārameyaḥ kukkuro mṛgadaṃśakaḥ | śunako bhaṣakaḥ śvā syādityamaraḥ || 42 ||  
  
na prāpnoti kvacitkiṃcitprāptairapi mahāvanaiḥ |  
nāntaḥ saṃpūrṇatāmeti karaṇḍakamivāmbubhiḥ || 43 ||  
  
vyarthamevānudhāvatītyanupapannaṃ kvacidarthaprāpterapi darśanāttatrāha -   
prāptairapīti || karaṇḍakamatra vaṃśanirmitakaṇḍolam || 43 ||  
  
p. 35)  
  
krūreṇa jaḍatāṃ yātastṛṣṇābhāryānugāminā |  
śavaḥ kauleyakeneva brahmanbhukto'smi cetasā || 44 ||  
  
na kevalaṃ cetasaḥ calanaṃ vyarthamanarthadaṃ cetyāha - krūreṇeti ||   
jaḍatāmavivekatāṃ tṛṣṇaiva bhāryā tāmanugacchatīti tṛṣṇābhāryānugāmī tena |   
yathā śunīṃ bhāryāmanugacchatā śunakāparaparyāyeṇa kauleyakena śavo bhukto   
bhavati tathā cetasoktaviśeṣaṇena bhukto'smi upadruto'smītyarthaḥ || 44 ||  
  
avāntaranipātāya śūnye vā bhramaṇāya ca |  
tṛṇaṃ caṇḍānileneva dūraṃ nīto'smi cetasā || 45 ||  
  
na kevalaṃ jīvato me duḥkhakāranaṃ cittaṃ mṛtasya   
narakatiryagādiyoniprāpakakarmabījaṃ cetyāha - avāntareti ślokadvayena ||   
avāntaranipāta ārūḍhapātitvam | śūnye bhramaṇaṃ puruṣārthasādhanaśūnye   
tiryagādiyonau bhramaṇam | tṛṇapakṣe śūnye bhramaṇaṃ nirākāre gagane   
paribhramaṇam || 45 || 46 ||  
  
pātālādgacchatā pṛthvīṃ pṛthvyāḥ pātālagāminā |  
kūpakāṣṭhaṃ kudāmneva veṣṭito'smi kucetasā || 46 ||  
  
mithyaiva sphārarūpeṇa vicārādvisarāruṇā |  
bālo vaitālikeneva gṛhītosmi kucetasā || 47 ||  
  
nanu aprāṇo hyamanāḥ śubhro hyakṣarātparataḥ paraḥ   
ityātmatattvapratipādakaśrutestava ceta eva nāsti kutastatpreryatvamityāśaṅkyāha -   
mithyaiveti || sphārarūpeṇa bhūrirūpeṇa | visarāruṇā visaraṇaśīlena | yathā bāla   
ātmacchāyādāvāropitavetālena gṛhīto bhavati tadvadityarthaḥ | mithyaiva sphāratvaṃ   
tadvicārādvisarārutvaṃ ca cetovaitālikayoḥ samānam || 47 ||  
  
p. 34)  
  
repeat p. 35)  
  
repeat p. 36)  
  
vahneruṣṇataraḥ śailādapi kaṣṭatarakramaḥ |  
vajrādapi dṛḍho brahmandurnigrahamanograhaḥ || 48 ||  
  
nanvevaṃ duśceṣṭitaṃ ceto nigṛhyatāmityata āha - vahnerityādi || kaṣṭatarakramaḥ   
pādavikṣepa ārohaṇaṃ yasya sa tathoktaḥ | manograhaḥ manobhūtam || 48 ||  
  
apyabdhipānānmahataḥ sumerūnmūlanādapi |  
api vahnyaśanātsādho viṣamaścittanigrahaḥ || 49 ||  
  
sumerūnmūlanānmerūtpāṭanāt | vanhyaśanādagnibhakṣaṇāt || 49 ||  
  
cittaṃ kāraṇamarthānāṃ tasminsati jagattrayam |  
tasminkṣīṇe jagatkṣīṇaṃ taccikitsyaṃ prayatnataḥ || 50 ||  
  
evaṃ cittanigraho'tiduṣkaraścettarhi tamupekṣyānyadeva kartavyaṃ puruṣārthāyetyata āha   
- cittamityādi || arthānāmākāśādipadārthānāṃ cittaṃ kāraṇamupādānakāraṇam |   
tathācoktaṃ saṃkṣepaśārīrake - muktāmuktau vidvadajñau   
tvadanyāvākāśādikṣmāvasānaṃ ca viśvam | svāvidyotthaṃ svāntaniṣpandanaṃ   
tadvijñātavyaṃ māgrahīranyathaitaditi | tasmiṃścitte sati vartamāne jagattrayaṃ   
tatkāryabhūtaṃ vartate | tasminkāraṇe kṣīṇe naṣṭe sati tatkāryaṃ jagat kṣīṇameva bhavati   
| atastaccittameva puruṣārthāya prayatnato vakṣyamāṇāccikitsyaṃ cikitsanīyam |   
gṛhītavyamityarthaḥ || 50 ||  
  
cittādimāni sukhaduḥkhaśatāni nūnamabhyāgatānyagavarādiva kānanāni |  
tasminvivekavaśatastanutāṃ prayāte manye mune nipuṇameva galanti tāni || 51 ||  
  
agavarātparvataśreṣṭhāt | śailavṛkṣau nagāvagāvityamaraḥ | tasmin citte | tanutāṃ   
kṛśatām | nipuṇameva galanti | samyageva naśyantītyarthaḥ | galantīti manya iti   
saṃbandhaḥ || 51 ||  
  
p. 37)  
  
hārdāndhakāraśarvaryā tṛṣṇayaiva durantayā |  
sphuranti cetanākāśe doṣakauśikapaṅktayaḥ || 52 ||  
  
manasastṛṣṇādvārānarthahetutvānmanonindānantaraṃ tṛṣṇāṃ nindati heyatvāya -  
शर्वर्यन्धकारशर्वरी चन्द्रिकारहिता रात्रिः हार्दा चासावन्धकारशर्वरी चेति तथा   
तया हार्दान्धकारशर्वर्येति तृष्णा विशिष्यते । दुरन्तया दुःखावसानया ।   
चेतनाकाशे चेतन एवाकाशस्तस्मिन् दोषकौशिकपङ्क्तयः दोषाः क्रोधादयस्त एव   
कौशिका उलूकास्तेषां पङ्क्तयः । महेन्द्रगुग्गुलूलूकव्यालग्राहिषु कौशिक   
इत्यमरः । प्रसिद्धान्धकारशर्वरी प्रसिद्धाकाश-उलूकपङ्क्तीनां   
स्फुरण्हेतुरिति प्रसिद्धम् ॥ ५२ ॥  
  
यां यामहमवीतास्थं संश्रयामि गुणश्रियम् ।  
तां तां कृन्तति मे तृष्णा तन्त्रीमिव कुमूषिका ॥ ५३ ॥  
  
न केवलं दोषानेवोत्पादयति तृष्णा गुणांश्च नाशयतीत्याह - यां यामिति ॥   
अवीतास्थं अविगतासक्ति यथाभवति तथा । गुणश्रियं गुणशोभाम् ॥ ५३ ॥  
  
गन्तुमास्पदमात्मीयमसमर्थधियो वयम् ।  
तृष्णाजाले विमुह्यामो जाले शकुनयोयथा ॥ ५४ ॥  
  
विस्तरेण तृष्णां निन्दति - गन्तुमिति ॥ आत्मीयमास्पदं स्वस्वरूपम् ।   
निरस्ताशेषक्लेशं परमानन्दलक्षणम् । जालमानायः । शकुनिपक्षे   
त्वात्मीयमास्पदं स्वनीडम् ॥ ५४ ॥  
  
तृष्णाभिधानया तात दग्धोऽस्मि ज्वालया तथा ।  
यथा दाहोपशमनमाशङ्के नामृतैरपि ॥ ५५ ॥  
  
निरतिशयदुःखहेतुतया तृष्णां निन्दति - तृष्णाभिधानयेति ॥ अमृतैः   
सुधामिः अमृतैरपि यथा दाहोपशमनं नाशङ्के तथा दग्धोऽस्मीति सम्बन्धः   
॥ ५५ ॥  
  
प्। ३८)  
  
भीषयत्यपि धीरेहमन्धयत्यपि सेक्षणम् ।  
खेदयत्यपि शान्तेहं तृष्णा कृष्णेव शर्वरी ॥ ५६ ॥  
  
ननु धीरस्य विचारवतस्तृष्नानुकूलव्यापाररहितस्य तव कथं   
तृष्णादाहकरीत्यत आह - भीषयत्यपीति ॥ धीरा धैर्ययुक्ता ईहा चेष्टा यस्य स   
धीरेहस्तं सहेक्षणेन विचाराख्येन वर्तत इति सेक्षणस्तं शान्ता ईहा चेष्टा यस्य स   
तथा तं खेदजनकव्यापाररहितमपि खेदयतीत्यर्थः ॥ ५६ ॥  
  
अनावर्जितचित्तापि सर्वमेवानुधावति ।  
न चाप्नोति फलं किञ्चित्तृष्णा जीर्णेव कामिनी ॥ ५७ ॥  
  
अन्यदपि तृष्णाया दौरात्म्यं वृद्धा सत्कामिनीदृष्टान्तेनाह - अनावर्जितेति ॥   
अनावर्जितमवशीकृतं चित्तं यया सा तथोक्ता । दुर्जनं सज्जनं   
सर्वमेवानुधावत्यनुसरति । पुरुषस्यानुधावनं तृष्णाप्रयुक्तमिति   
तृष्णानुधावतीत्युच्यते । एवमुत्तरत्रापि तृष्णायाः कर्तृत्वमौपचारिकं   
द्रष्टव्यम् ॥ ५७ ॥	  
  
यन्न शक्नोति तत्रापि धत्ते ताण्डविनीं गतिम् ।  
नृत्यत्यानन्दरहितं तृष्णा जीर्णेव नर्तकी ॥ ५८ ॥  
  
प्रकारान्तरेन तृष्णां निन्दति - यन्न शक्रोतीति ॥ ताण्डविनीं नर्तनवतीं गतिं   
धत्ते । नृत्यती गच्छतीत्यर्थः । गत्वानन्दरहितं यथा भवति तथा नृत्यति ।   
अशक्यमप्यर्थं साधयितुं ससम्भ्रमं गच्छति । तृष्णया विनैव सुखं   
कष्टं चेष्टते इत्यर्थः ॥ ५८ ॥  
  
पदं करोत्यलङ्घ्येऽपि तृप्तापि फलमीहते ।  
चिरं तिष्ठति नैकत्र तृष्णा चपलमर्कटी ॥ ५९ ॥  
  
असाध्येऽपि विषये जायमानत्वदुःपूरत्वास्थिरत्वलक्षणदोषान्तराण्याह -   
पदमिति ॥ ५९ ॥  
  
प्। ३९)  
  
षणमायाति पाताले क्षणं याति नभस्तलम् ।  
क्षणं भ्रमति दिक्कुञ्जे तृष्णा हृत्पद्मषट्पदी ॥ ६० ॥  
  
एकत्रानवस्थानमेव दर्शयति - क्षणमिति ॥ षट्पदी अलिनी ॥ ६० ॥  
  
सर्वसंसारदोषाणां तृष्णैका दीर्घदुःखदा ।  
अन्तः पुरस्थमपि या योजय्यत्यतिसङ्कटे ॥ ६१ ॥  
  
किं बहुना सङ्क्षेपेण शूयतां तृष्णाया दौष्ट्यमित्यभिप्रेत्याह - सर्वेति ॥   
सर्वेषां संसारदोषाणां मध्ये ॥ ६१ ॥  
  
लोकोऽयमखिलं दुःखं चिन्तयोज्झितयोज्झति ।  
तृष्णाविषूचिकामन्त्रश्चिन्तात्यागो हि कथ्यते ॥ ६२ ॥  
  
कस्तर्हि तृष्णात्यागोपाय इत्यत आह - लोकोऽयमिति ॥ अयं लोको जनः उज्झितया   
त्यक्तया चिन्तया पापभूतयाखिलं दुःखमुज्झति त्यजतीत्यविवादम् । तत्र चिन्तात्यागो   
दुःखकारणभूततृष्णात्यागसम्पादनद्वारैव दुःखस्याखिलस्य त्यागहेतुरिति   
युक्तं अत आह - तृष्णाविषूचिकेति ॥ हि शब्दः प्रसिद्धौ । चिन्तात्यागो   
विषयचिन्तात्यागः तृष्णाविषूचिकामन्त्रः कथ्यते हीत्यन्वयः । तृष्णैव   
विषूचिकाख्यो रोगः तन्निवर्तनो मन्त्रस्तृष्णाविषूचिकामन्त्रः । विषयेषु   
रमणीयत्वचिन्तया हि तत्र तृष्णा जायते तत्र चिन्तापरित्यागेन रागापरपर्याया   
तृष्णा न जायते अतो युक्तमुक्तं चिन्तात्यागस्तृष्णाविषूचिकामन्त्र इति ॥ ६२ ॥  
  
रोगार्तिरङ्गनातृष्णा गम्भीरमपि मानवम् ।  
उत्तानतां नयत्याशु सूर्यांशव इवाम्बुजम् ॥ ६३ ॥  
  
सर्वदोषाणां मध्ये तृष्णा दीर्घदुःखदेत्युक्तं द्रढयितुं पुनस्तृष्णां   
निन्दति - रोगार्तिरित्यादिश्लोकत्रयेण ॥ उत्तानतां   
स्तनन्धयप्रसिद्धावाङ्मुखशायिताविरोधिनीं शरीरसंस्थाम् ॥ ६३ ॥  
  
प्। ३८)  
  
रेपेअत् पेद्ड़्  
  
प्। ३९)  
  
रेपेअत् प्। ४०)  
  
नासिधारा न वज्राग्निर्न तप्तायःकणार्चिषः ।  
तथा तीक्ष्णा यथा ब्रह्मन् तृष्णेयं हृदि संस्थिता ॥ ६४ ॥  
  
वज्राग्निरशनिर्दहनः । तप्तायः कणार्चिषस्तप्तलोहकणानां ज्वालः ॥ ६४ ॥ ६५ ॥  
  
अपि मेरूपमं प्राज्ञमपि शूरमपि स्थिरम् ।  
तृणीकरोति तृष्णैषा निमिषेण नरोत्तमम् ॥ ६५ ॥  
  
आर्द्रान्त्रतन्त्रीगहनो विकारी परितापवान् ।  
कायः स्फुरति संसारे सोऽपि दुःखाय केवलम् ॥ ६६ ॥  
  
एवं मुधैवाभ्युत्थितो मोहादित्यादिभिरपि मेरूपमं   
प्राज्ञमित्येतदन्तैर्लिङ्गशरीरं सधर्मं विनिन्द्य स्थूलशरीरं निन्दति -   
आर्द्रेत्यादिभिर्नवभिः ॥ अन्त्राणि शिराः । आर्द्रान्त्राण्येव तन्त्र्यस्ताभिर्गहनो   
दुःप्रवेश आर्द्रान्त्रतन्त्रीगहनः । परितापवान् परितस्तापो दुःखं तद्वान् ।   
परिपातवानिति क्वचित् । शिरस्तुम्बकनिबद्धैककोटिः कायः कुवीणादण्डवस्फुरति   
प्रकाशते ॥ ६६ ॥  
  
स्तोकेनानन्दमायाति स्तोकेनायाति खेदताम् ।  
नास्ति देहसमः शोच्यो नीचो गुणविवर्जितः ॥ ६७ ॥  
  
स्तोकेनाल्पेन ॥ ६७ ॥  
  
कलेवरमहङ्कारगृहस्थस्य महागृहम् ।  
लुण्ठत्वभ्येतु वा स्थैर्यं किमनेन मुने मम ॥ ६८ ॥  
  
कलेवरमिति ॥ कलेवरं शरीरम् । अहङ्कार एव गृहस्थस्तस्य लुण्ठतु पर्येतु   
नश्यत्वित्यर्थः । ममासङ्गस्यानेन कलेवरेण किं न किमपि भवति ॥ ६८ ॥  
  
पङ्क्तिबद्धेन्द्रियपशुं चलत्तृष्णागृहाङ्गनम् ।  
चित्तभृत्यकृतानन्दं नेष्टं देहगृहं मम ॥ ६९ ॥  
  
पङ्क्तिबद्धेन्द्रियपशुं पङ्क्तिरूपेण बद्धा दशेन्द्रियपशवो यस्मिंस्तत्तथा ।   
चलत्तृष्णागृहाङ्गनं तृष्णैव गृहाङ्गना चलती गृहाङ्गना   
यस्मिंस्तत्तथा । चित्तभृत्यकृतानन्दं चित्तमेव भृत्यस्तस्मिन्नेव कृत उत्पादित   
आनन्दो येन तत्तथोक्तम् । यथा लोके   
पङ्क्तिबद्धाऽदान्तानेकपशुभिर्निरवकाशीकृतं परगृहगमनादीक्षया   
चलदङ्गनं भृत्यायैव दत्तानन्दं गृहं विवेकिन इष्टं न भवति तथा   
ममापि देहमित्यर्थः ॥ ६९ ॥  
  
प्। ४१)  
  
जिह्वामर्कटिकाक्रान्तवदनद्वारभीषणम् ।  
दृष्टदन्तास्थिशकलं नेष्टं देहगृहं मम ॥ ७० ॥  
  
जिह्वेति ॥ जिह्वामर्कटिकाक्रान्तवदनद्वारभीषणम् । जिह्वैव मर्कटिका तयाक्रान्तेन   
वक्त्रापरपर्यायवदनद्वारेण भीषणं भयङ्करम् । दृष्टदन्तास्थिशकलं   
दन्ता एवास्थिशकलानि दृष्टानि दन्तास्थिशकलानि यस्मिंस्तत्तथोक्तम् ॥ ७० ॥  
  
किं श्रिया किं च राज्येन किं कायेन किमीहया ।  
दिनैः कतिपयैरेव कालः सर्वं निकृन्तति ॥ ७१ ॥  
  
किं श्रियेति ॥ श्रीर्धनधान्यादिसम्पत्तिः । ईहा चेष्टा ॥ ७१ ॥ ७२ ॥ ७३ ॥  
  
रक्तमांसमयस्यास्य सबाह्याभ्यन्तरं मुने ।  
नाशैकधर्मिणो ब्रूहि कैव कायस्य रम्यता ॥ ७२ ॥  
  
जराकाले जरामेति मृतिकाले तथा मृतिम् ।  
सममेवाविशेषज्ञः कायो भोगिदरिद्रयोः ॥ ७३ ॥  
  
तडित्सु शरदभ्रेषु गन्धर्वनगरेषु च ।  
स्थैर्यं येन विनिर्णीतं स विश्वसतु विग्रहे ॥ ७४ ॥  
  
विग्रहे शरीरे ॥ ७४ ॥  
  
लब्ध्वापि तरलाकारे कार्यभारतरङ्गिणि ।  
संसारसागरे जन्म बाल्यं दुःखाय केवलम् ॥ ७५ ॥  
  
एवं देहं विनिन्द्य तदवस्थां विनिन्दितुं प्रवर्तमानो बाल्यमादौ निन्दति -   
लब्ध्वापीत्यादिभिरष्टभिः श्लोकैः ॥ अपिशब्दो गर्हायाम् ।   
गर्हासमुच्चयप्रश्नशङ्कासम्भावनास्वपीत्यमरः । तरलाकारे चञ्चलाकारे   
कार्यभारतरङ्गिणि कार्याणां कर्तव्यानामैहलौकिकपारलौकिकानां   
भारास्तरङ्गा यस्मिन्संसारसागरे स तथोक्तस्तस्मिन् । जन्म लब्ध्वापि   
वर्तमानस्येत्यध्याहारः ॥ ७५ ॥  
  
प्। ४२)  
  
अशक्तिरापदस्तृष्णा मूकता मूढबुद्धिता ।  
गृध्नुता लोलता दैन्यं सर्वं बाल्ये प्रतिष्ठितम् ॥ ७६ ॥  
  
अशक्तिरिति ॥ तृष्णा अर्थमात्रविषयाकाङ्क्षा ।   
गर्धोऽर्थविशेषविषयाभिकाङ्क्षालोलुपता ॥ ७६ ॥  
  
मनः प्रकृत्यैव चलं बाल्यं चञ्चलतापरम् ।  
तयोः संश्लिष्यतोस्तात क इवान्तः कुचापले ॥ ७७ ॥  
  
मन इति ॥ संश्लिष्यतोः सम्मिलितयोः सतोः कुचापले कुत्सितचापलत्वे कोऽन्तोऽस्ति न कोऽपि ।   
कुचापलत्वस्यान्त एव नास्तीत्यर्थः । क इवेत्यत्र इवशब्दोऽवधारणे ॥ ७७ ॥  
  
स्त्रीलोचनैस्तडित्पुञ्जैर्ज्वालामालैस्तरङ्गकैः ।  
चापलं शिक्षितं ब्रह्मञ्शैशवाक्रान्तचेतसः ॥ ७८ ॥  
  
शैशवाक्रान्तचेतसः शैशवं शिशुत्वं तेनाक्रान्तं चेतो यस्य स   
तथोक्तस्तस्माद्बाल्यात् । यद्वा शैशवाक्रान्तं च तच्चेतश्च तस्मात् ॥ ७८ ॥  
  
स्तोकेन वशमायाति स्तोकेनैव विकारिताम् ।  
अमेध्य एव रमते बालः कौलेयको यथा ॥ ७९ ॥  
  
स्तोकेनेति ॥ स्तोकोऽल्पः । कौलेयकः शुनकः ॥ ७९ ॥  
  
संहृष्टो भुवनं भोक्तुमिन्दुमादातुमम्बरात् ।  
वाञ्छते येन मौर्ख्येण तत्सुखाय कथं भवेत् ॥ ८० ॥  
  
भुवनं भोक्तुं यत्किञ्चिद्दृष्टं तद्भक्षयितुम् । अम्बरादाकाशात्   
लवणाक्तफलशकलशालिदध्योदनकवलशङ्कयेन्दुमादातुं च येन मौर्ख्येण   
वाञ्छते इच्छति तन्मौर्ख्यं मौढ्याद्यपरपर्यायं सुखाय कथं भवेत् । न   
कथञ्चित् ॥ ८० ॥  
  
प्। ४३)  
  
शैशवे गुरुतो भीतिर्मातृतः पितृतस्तथा ।  
जनतो ज्येष्ठबालाच्च शैशवं भयमन्दिरम् ॥ ८१ ॥  
  
शैशवे शिशुत्वे । ज्येष्ठबालाद्वयोधिकबालात् ॥ ८१ ॥  
  
सकलदोषदशाभिहताशयं भवनमप्यविवेकविलासिनः ।  
इह न कस्यचिदेव महामुने भवति बाल्यमिदं परितुष्टये ॥ ८२ ॥  
  
बाल्यं दुःखाय केवलमिति प्रतिज्ञाय प्रसाधितमुपसंहरति - सकलेति ॥ दोषा   
रागादयः सकलाभिर्दोषदशाभिरभिहत उपद्रुत आशयोऽन्तःकरणं   
यस्मिंस्तत्तथा । अविवेकविलासिनो भवनमपि अविवेकविटस्यास्पदं च बाल्यमिह   
संसारे कस्यचिदपि पुरुषस्यालमत्यर्थं परितुष्टये परितोषाय न भवति   
प्रत्युतात्यन्तदुःखायैव भवतीत्याशयः ॥ ८२ ॥  
  
बाल्यावस्थामथ त्यक्त्वा पुमानभिहताशयः ।  
आरोहति निपाताय यौवनं सम्भ्रमेण तु ॥ ८३ ॥  
  
अनेकदोषास्पदं बाल्यं भवतु नाम दुःखाय यौवनं तु   
शक्तत्वपटुवाक्त्वादिगुणवत्त्वात्सुखाय भवतीत्याशङ्क्य सप्तभिः   
श्लोकैस्तन्निन्दति - बाल्येति ॥ अभिहतः कामादिभिरुपद्रुत आशयोऽन्तःकरणं यस्य   
स तथा । निपाताय यौवनाद्भ्रंशाय ॥ ८३ ॥  
  
स्वचित्तबिलसंस्थेन नानाविभ्रमदायिना ।  
बलात्कामपिशाचेन विवशः परिभूयते ॥ ८४ ॥  
  
स्वचित्तमेव बिलं छिद्रं तस्मिन्संस्था सम्यक्स्थितिर्यस्य स तथोक्तः तेन   
नानाविभ्रमदायिना कामः स्त्रीविषयः स एव पिशाचस्तेन ॥ ८४ ॥  
  
विस्तीर्णापि प्रसन्नापि पावन्यपि हि यौवने ।  
मतिः कलुषतामेति प्रावृषीव तरङ्गिणी ॥ ८५ ॥  
  
विस्तीर्णाबह्वर्थदर्शिनी । कलुषतां आविलताम् ॥ ८५ ॥  
  
प्। ४४)  
  
शरीरमरुतापोत्थां युवतामृगतृष्णिकाम् ।  
मनोमृगाः प्रधावन्तः पतन्ति विषयावटे ॥ ८६ ॥  
  
शरीरमरुतापोत्थां शरीरमेव मरुभूमिस्तत्र   
कालानुगृहीतवैश्वानरतापादुत्पन्नाम् । युवतामृगतृष्णिकम् । युवतां   
मृगतृष्णिकामिति वा पाठः । युवता यौवनं तदेव मृगतृष्णिका   
मरीचिकोदकता ताम् । अवटो गर्तः ॥ ८६ ॥  
  
यदा यदा परां कोटिमध्यारोहति यौवनम् ।  
वल्गन्ति सज्वराः कामास्तदा नाशाय केवलम् ॥ ८७ ॥  
  
यौवनस्य प्रारम्भे दोषमाख्यायाभिवृद्धौ तमाह - यदेति ॥ परां   
कोटिमुपरितनं विभागं यौवनं यदायदाभिवृद्धिं प्राप्नोतीत्यर्थः । ज्वरोऽत्र   
कामजः । कामाः कामिनः ॥ ८७ ॥  
  
ते वन्द्यास्ते महात्मानस्त एव पुरुषा भुवि ।  
ये सुखेन समुत्तीर्णाः साधो यौवनसङ्कटात् ॥ ८८ ॥  
  
एवं यौवनदोषानाख्याय तत्प्रयुक्तकामादिनेहपरयोर्दुःखबीजं सम्पाद्य ततो   
निर्गतान् तन्निस्तारे महायत्नः कर्तव्यो मुमुक्षुणेति दर्शयितुम् - ते वन्द्या इति ॥ ८८   
॥  
  
विनयभूषितमार्यजनास्पदं करुणयोज्ज्वलमावलितं गुणैः ।  
इह हि दुर्लभमङ्गलयौवनं जगति काननमम्बरगं यथा ॥ ८९ ॥  
  
यौवनस्य दोषास्पदत्वमुक्त्वा गुणवैधुर्यमाह - विनयेति ॥ आवलितं आवेष्टितम् ।   
इह जगतीति सम्बन्धः ॥ ८९ ॥  
  
मांसपाञ्चालिकायास्तु यन्त्रलोलेऽङ्गपञ्जरे ।  
स्नाय्वस्थिग्रन्थिशालिन्याः स्त्रियाः किमिव शोभनम् ॥ ९० ॥  
  
यौवनस्य स्त्रीद्वारा प्रायेणानर्थकरत्वात्तन्निन्दानन्तरं तदनर्थकरणद्वारं   
स्त्रियं निन्दति - मांसेत्यादिना ॥ पाञ्चालिका वस्त्रादिकृता पुत्रिका । पाञ्चालिका   
पुत्रिका स्याद्वस्त्रदन्तादिभिः कृता इत्यमरः । मांसपाञ्चालिकायाः   
मांसनिर्मितपुत्रिकायाः । स्नाय्वस्थिग्रन्थिशालिन्याः स्नायवो वस्नसाः देहबन्धनानि   
। अन्त्रं पुरीतद्गुल्मस्तु प्लीहा पुंस्यथ वस्नसा । स्नायुः स्त्रियां कालखण्डयकृती तु   
समे इमे इत्यमरः । स्नायूनामस्थीनां च ग्रन्थिभिः । यद्वा   
स्नायुभिरस्थिभिर्मांसग्रन्थिभिश्च शालते शोभते इति तथोक्ता तस्याः स्त्रिया   
अङ्गपञ्जरे अङ्गनीडे । कीदृशे । यन्त्रलोले जलयन्त्रादिवच्चञ्चले ॥ ९० ॥  
  
प्। ४५)  
  
त्वङ्मांसरक्तबाष्पाम्बु पृथक्कृत्वा विलोचनम् ।  
समालोकय रम्यं चेत्किं मुधा परिमुह्यसि ॥ ९१ ॥  
  
ननु यस्या लोचने लोलेन्दीवररमणीये स्तनौ च परिलुठद्धवलहारवलितौ   
कनककलशरुचिरौ तस्याः स्त्रियाः अङ्गपञ्जरे किमिव शोभनमिति कथमाक्षिप्यत इति   
शङ्कां श्लोकत्रयेण परिहरति - त्वगित्यादिना ॥ बाष्पाम्बु अश्रुः ।   
त्वङ्मासेत्यादिद्वन्द्वैकवद्भावः । त्वङ्मांसादिसमूहात्मकं हि लोचनं   
तत्त्वदृष्ट्या रम्यं चेत्तर्हि त्वगादिकं पृथक्कृत्य लोचनं समालोचय   
सम्यक्पश्य । मुधा वृथा ॥ ९१ ॥  
  
मेरुशृङ्गतटोल्लासिगङ्गाजलरयोपमा ।  
दृष्टा यस्मिन्स्तने मुक्ताहारस्योल्लासशालिता ॥ ९२ ॥  
  
यस्मिन्स्तने मुक्ताहारस्योल्लासशालिता मेरुशृङ्गतटोल्लासिगङ्गाजलरयोपमा   
दृष्टा स ललनास्तन एव दिगन्तेषु श्मशानेषु अन्धसो लघुपिण्ड इव काले   
श्वभिरास्वाद्यत इति द्वितीयेनान्वयः । मेरुशृङ्गतटे उल्लसत्युद्दीप्यत इति   
मेरुशृङ्गतटोल्लासि । यद्वा मेरुशृङ्गतटे उल्लासि उच्चलत् गङ्गाजलं तस्य   
रयेण वेगेन उपमा यस्या उल्लासशालितायाः उल्लासेनोल्लुण्ठनेन शालते शोभत   
इत्युल्लासशाली तस्य भावस्तत्ता । अन्धसोऽन्नस्य । भिस्सा स्त्री भक्तमधोऽन्नमोदनोऽस्त्री   
इत्यमरः ॥ ९२ ॥ ९३ ॥  
  
श्मशानेषु दिगन्तेषु स एव ललनास्तनः ।  
श्वभिरास्वाद्यते काले लघुपिण्ड इवान्धसः ॥ ९३ ॥  
  
प्। ४६)  
  
केशकज्जलधारिण्यो दुःस्पर्शा लोचनप्रियाः ।  
दुष्कृताग्निशिखा नार्यो दहन्ति तृणवन्नरान् ॥ ९४ ॥  
  
केशेति ॥ केशकज्जलधारिण्यः केशा एव कज्जलानि मष्यः तानि धारयन्तीति तथा   
दुःखदत्वात् । दुःस्पर्शाः । दुष्कृताग्निशिखाः दुष्कृतानि पापान्येवाग्नयस्तेषां   
शिखा ज्वालाः ॥ ९४ ॥  
  
ज्वलतामतिदूरेऽपि सरसा अपि नीरसाः ।  
स्त्रियो हि नरकाग्नीनामिन्धनं चारु दारुणम् ॥ ९५ ॥  
  
ज्वलतामिति ॥ स्त्रियोऽतिज्वलतां नरकाग्नीनां चारु दारुणमिन्धनं भवतीति सम्बन्धः   
। चारुशब्देनाद्भुतत्वमत्र विवक्षितम् । दारुणं भयङ्करम् । स्त्रीणां   
चार्विन्धनीभावं साधयितुं विशेषणम् । सरसा अपि नीरसा इति ॥ रसः सारः ।   
भ्रान्तदृष्ट्या सरसा अपि तदितरया नीरसा निःसारा इत्यर्थः । रसशब्देन   
द्रवोऽप्युच्यते । इन्धनं हि लोके सरसं नीरसं वा भवति नोभयात्मकम् । स्त्रियस्तु   
यतः सरसा अपि नीरसाः अतश्चार्विन्धनं भवति । यतो दूरे स्थिता अपि   
नरकलक्षणाग्नीनुद्दीपयन्ति अतोऽपि चार्विन्धनं दारुणेन्धनं च भवति ॥ ९५ ॥  
  
कामनाम्ना किरातेन विकीर्णा मुग्धचेतसाम् ।  
नार्यो नरविहङ्गानामङ्गबन्धनवागुराः ॥ ९६ ॥  
  
कामनाम्नेति ॥ नार्यो मुग्धचेतसां मूढचित्तानां नरविहङ्गानां नरपक्षिणां   
कामनाम्ना किरातेन विकीर्णा विक्षिप्ता अङ्गबन्धनवागुरा अवयवबन्धनजालानि   
भवन्ति । अङ्गेति सम्बोधनं वा । मृगबन्धनवाचकेन वागुराशब्देनेह जालानि   
लक्ष्यन्ते ॥ ९६ ॥  
  
प्। ४७)  
  
जन्मपल्वलमत्स्यानां चित्तकर्दमचारिणाम् ।  
पुंसां दुर्वासनारज्जौ नारीबडिशपिण्डिका ॥ ९७ ॥  
  
जन्मपल्वलमत्स्यानां जन्न्मैव पल्वलमल्पसरः । वेशन्तः पल्वलं चाल्पसरो वापी   
तु दीर्घिकेत्यमरः । तस्य मत्स्यानां चित्तमेव कर्दमः पङ्कस्तच्चारिणां पुंसां   
ग्रहणाय दुर्वासनैवाविवेकाख्यकैवर्तहस्तस्था रज्जुर्भवति नारी तु बडिशपिण्डिका   
भवति । बडिशस्य मत्स्यवेधस्य रज्ज्वग्रवर्तिलोहादिशङ्क्वग्रनिहितमत्स्यहारपिण्डो   
भवतीत्यर्थः ॥ ९७ ॥  
  
सर्वेषां दोषरत्नानां सुसमुद्गिकयानया ।  
दुःखशृङ्खलया नित्यमलमस्तु मम स्त्रिया ॥ ९८ ॥  
  
एवं स्त्रीदोषान्प्रदर्श्य तत्परिज्ञानफलमाह - सर्वेषामिति ॥ दोषा एव रत्नानि   
तेषां समुद्गिकया शोभनसम्पुटिकया । समुद्गकः सम्पुटक इत्यमरः ।   
शृङ्खलया दुःखप्रदशृङ्खलारूपया स्त्रिया अलमस्तु । अलंशब्दो वारणे ।   
अलं भूषणपर्याप्तिशक्तिवारणवाचक इत्यमरः ॥ ९८ ॥  
  
इतो मांसमितोरक्तमितोऽस्थीनीति वासरैः ।  
ब्रह्मन्कतिपयैरेव याति स्त्री विसरारुताम् ॥ ९९ ॥  
  
अस्थिरत्वाच्चालं स्त्रियेत्याह - इह इति ॥ विसरारुतां विसरणशीलताम् ॥ ९९ ॥  
  
यस्य स्त्री तस्य भोगेच्छा निस्त्रीकस्य क्व भोगभूः ।  
स्त्रियं त्यक्त्वा जगत्त्यक्तं जगत्त्यक्त्वा सुखी भवेत् ॥  १०० ॥  
  
ननु भोगेच्छायां सत्यामलमस्तु मम स्त्रियेति कथमुच्यते तत्राह - यस्य स्त्रीति ॥   
यस्य पुंसः स्त्र्यस्ति तस्य भोगेच्छास्ति । भोगेच्छाभावे निपुणस्य   
तत्परिग्रहासम्भवात् निस्त्रीकस्य स्त्रीपरिग्रहवर्जकस्य भोगभूः क्व भोगेच्छा कुत्र   
न कुत्रापि । भोगेच्छायां सत्यां तत्परिग्रहवर्जनासम्भवात् । भवत्वेवं तथापि   
स्त्रीत्यागमात्रात् किं भवेत्तत्राह - स्त्रियमिति ॥ १०० ॥  
  
प्। ४८)  
  
आपातमात्ररमणेषु सुदुस्तरेषु भोगेषु नाहमलिपक्षतिचञ्चलेषु ।  
ब्रह्मन् रमे मरणरोगजरादिभीत्या शाम्याम्यहं परमुपैमि पदं   
प्रयत्नात् ॥ १०१ ॥  
  
प्रकरणार्थमुपसंहरति - आपातेति ॥ विषयाणामिन्द्रियाणां प्रत्यापतनमापातो   
विषयेन्द्रियसम्बन्धः । आपातमात्रे आपातसमय एव रमयन्तीति तथा तेषु ।   
आपातमात्रतो रमणं रतिर्येभ्यस्ते तथा तेष्विति वा । दुस्तरेषु अलिपक्षतिचञ्चलेषु   
भ्रमरपक्षांशचञ्चलेषु । यथाहुः - पक्षतिः पक्षमूलं   
स्यात्पक्षांशश्चेति ॥ १०१ ॥  
  
अपर्याप्तं हि बालत्वं बलात्पिबति यौवनम् ।  
यौवनं च जरा पश्चात्पश्य कर्कशतां मिथः ॥ १०२ ॥  
  
यौवनस्य प्रायेणानर्थकरणद्वारं स्त्रियं निन्दित्वा यौवनानन्तरभाविनीं   
जरामुत्तरग्रन्थसन्दर्भेण निन्दितुं प्रस्तौति बाल्यादीनां बाध्यबाधकभावं   
दर्शयन् - अपर्याप्तमिति ॥ अपर्याप्तमसमर्थं यौवनरक्षःसन्तृप्तये   
बालत्वं बालभावं पिबति । यौवनं च जरा बलात्पिबति । कर्कशताम् ।   
क्रूरतामित्यर्थः ॥ १०२ ॥  
  
अनायासकदर्थिन्या गृहीते जरया जने ।  
पलाय्य गच्छति प्रज्ञा सपत्न्येवाहताङ्गना ॥ १०३ ॥  
  
अनायासकदर्थिन्येत्यादिश्लोकाः स्पष्टार्थाः । तत्र कानिचित्पद्यानि व्याख्यायन्ते ।   
अनायासेन कदर्थयति क्लेशयतीत्यनायासकदर्थिनी ॥ १०३ ॥ १०४ ॥  
  
दासाः पुत्राः स्त्रियश्चैव बान्धवाः सुहृदस्तथा ।  
हसन्त्युन्मत्तकमिव नरं वार्धककम्पितम् ॥ १०४ ॥   
  
दुःप्रेक्ष्यं जरठं दीनं हीनं गुणपराक्रमैः ।  
गृध्रो वृक्षमिवादीर्घं गर्धो ह्यभ्येति वार्धकम् ॥ १०५ ॥  
  
जरठं वृद्धं गर्धोऽर्थे विशेषविषयेच्छा ॥ १०५ ॥  
  
प्। ४९)  
  
दैन्यदोषमयी दीर्घा हृदि दाहप्रदायिनी ।  
सर्वापदामेकसखी वार्धके वर्धते स्पृहा ॥ १०६ ॥  
  
स्पृहा अर्थमात्रविषया ॥ १०६ ॥  
  
कर्तव्यं किं मया कष्टं परत्रेत्यतिदारुणम् ।  
अप्रतीकारयोग्यं हि वार्धके वर्धते भयम् ॥ १०७ ॥  
  
परत्रातिदारुणं कष्टं भविष्यति मया किङ्कर्तव्यमित्यप्रतीकारयोग्यं भयम् ॥   
१०७ ॥  
  
गर्धोऽभ्युदेति सोल्लासमुपभोक्तुं न शक्यते ।  
हृदयं दह्यते नूनं शक्तिदौःस्थ्येन वार्धके ॥ १०८ ॥  
  
सोल्लासं ससम्भ्रममित्यर्थः । शक्तिदौःस्थ्येन शक्तिमान्द्येनेति यावत् ॥ १०८ ॥  
  
परिपक्वमिवालोक्य जरा क्षारविधूसरम् ।  
शिरःकूष्माण्डकं भुङ्क्ते पुंसां कालः किलेश्वरः ॥ १०९ ॥  
  
जरैव पलितयुक्ता क्षारं भस्म तेन विधूसरमीषत्पाण्डु । कूष्माण्डफलं   
झुपरिभागे भस्मसदृशवर्णेन विधूसरं भवति ॥ १०९ ॥  
  
मरणस्य मुने राज्ञो जरा धवलचामरा ।  
आगच्छतोऽग्रे निर्याति ह्याधिव्याधिपताकिनी ॥ ११० ॥  
  
जरैव पलितयुक्ता धवलं चामरं यस्यां पताकिन्यां सा तथोक्ता पताकिनी सेना ।   
आगच्छतो मरणस्य राज्ञोऽग्र इति सम्बन्धः ॥ ११० ॥  
  
जरासुधालेपसिते शरीरान्तःपुरान्तरे ।  
अशक्तिरार्तिरापच्च तिष्ठन्ति सुखमङ्गनाः ॥ १११ ॥  
  
सुधा चूर्णादिविकारः ॥ १११ ॥  
  
किन्तेन दुर्जीवितदुर्ग्रहेण जरां गतेनापि हि जीव्यते यत् ।  
जरा जगत्यामजिता जनानां सर्वेषणास्तात तिरस्करोति ॥ ११२ ॥  
  
किं बहुना जरागतस्य जीवनादनेकयातनास्पदाद्वरं मरणमेवेत्याह -   
किन्तेनेति ॥ जरां गतेन बहुयातनापात्रभूतेनापि जीव्यते यत् तेन दुर्जीवितदुर्ग्रहेण   
दुर्जीवितदुरभिनिवेशेन किम् । दिग्विजयिभिरप्यजिता जरा । यतः ज्ञानाद्याक्रमति ।   
महादुःखदायित्वेन सर्वेषणास्तिरस्करोति । अतिमहता जरादुःखेनाकुलितचित्तः   
तद्दुःखनिवृत्तिमेवाशास्ते नान्यदित्याशयः ॥ ११२ ॥  
  
प्। ५०)  
  
क्वचिद्वा विद्यते येषां संसारे सुखभावना ।  
आखुस्तन्तुमिवाशेषं कालस्तामपि कृन्तति ॥ ११३ ॥  
  
एवमतीतग्रन्थसन्दर्भेण दुःखशतसङ्कुले संसारे निरवद्यं सुखं क्वापि   
नास्तीति निर्धारितम् । सम्प्रति सुखाभ्युपगमेऽपि तस्य   
भोक्तृभोग्यभोगात्मकस्यानित्यत्वदोषान्न मुक्तिरस्तीत्युत्तरग्रन्थसन्दर्भेण   
प्रतिपादयति । तत्र सुखस्यानित्यत्वं तावदाह - क्वचिदिति ॥ वाशब्दो   
मतान्तरद्योतनार्थः ॥ ११३ ॥  
  
न तदस्तीह यदयं कालः सकलघस्मरः ।  
ग्रसते न जगज्जातं महाब्धिमिव वाडवः ॥ ११४ ॥  
  
ननु सुखजनकविषयजातस्य नित्यत्वे सुखस्यापि प्रवाहरूपेण नित्यत्वं   
सम्भवेदित्यत आह - न तदिति ॥ धस्मरो भक्षणशीलः । भक्षको घस्मरोऽद्मर   
इत्यमरः ॥ ११४ ॥  
  
महतामपि नो देवः परिपालयति क्षणम् ।  
कालः कवलिताशेषविश्वो विश्वात्मतां गतः ॥ ११५ ॥  
  
वराकाणां कालाद्भये सत्यपि महात्मनां न तदस्तीत्यत्राह - महतामिति ॥ ११५ ॥  
  
ये रम्या ये शुभारम्भाः सुमेरुगुरवोऽपि ये ।  
कालेन विनिगीर्णास्ते गरुडेनेव पन्नगाः ॥ ११६ ॥  
  
रमणीयत्वसत्कर्मत्वगुणाकरत्वान्यपि कालनिवारकाणि न भवन्तीत्याह - ये   
रम्या इति ॥ शुभ आरम्भो येषां ते तथा ॥ ११६ ॥  
  
प्। ५१)  
  
तृणं पांशुं महेन्द्रं च सुमेरुं पर्णमर्णवम् ।  
आत्मम्भरितया सर्वमात्मसात्कर्तुमुद्यतः ॥ ११७ ॥  
  
नन्वनन्तपदार्थविचित्रमध्ये कालाग्रस्तं किञ्चित्सम्भावितमित्यत आह -   
तृणभिति ॥ आत्मम्भरितया स्वोदरपूरकतया । उभौ त्वात्मम्भरिः कुक्षिम्भरिः   
स्वोदरपूरका वित्यमरः ॥ ११७ ॥  
  
कालोऽयं भूतमशकघुङ्घुमानां प्रपातिनाम् ।  
ब्रह्माण्डोदुम्बरौघानां बृहत्पादपतां गतः ॥ ११८ ॥  
  
सर्वमात्मसात्कर्तुमुद्यत इत्यनेन कालस्य सर्वसंहर्तृत्वमुक्तं प्रपञ्चयति -  
prākṛtapralaye brahmāṇḍasaṃhartṛtvamāha - kālo'yamiti || bhūtānyeva   
maśakāstatkṛto ghuṃghumaḥ dhvaniryeṣu te tathā teṣāṃ   
brahmāṇḍānyevodumbaraphalāni teṣāmoghāḥ samūhā brahmāṇḍodumbaraughāsteṣāṃ   
bṛhatpādapatāṃ sthūlavṛkṣatām || 118 ||  
  
prekṣyāharvinimeṣeṇa sūryākṣṇā pākavatphalam |  
lokapālaphalānyatti jagajjīrṇavanādayam || 119 ||  
  
brahmāṇḍasaṃhartṛtve kālasyābhihite tadantarvarti saṃhartṛtvaṃ yadyapi siddhaṃ   
tathāpyanityatvabuddhidārḍhyārthaṃ pṛthak tadantaḥsthavastusaṃhartṛtvaṃ   
darśayannādau lokapālasaṃhartṛtvamāha - prekṣyeti || ahni vigato   
nimeṣo'stamayasamayalakṣaṇo yasmāt sūryākṣṇastadaharvinimeṣaṃ tena || 119 ||  
  
jagajjīrṇakuṭīkīrṇānnikṣipatyugrakoṭare |  
krameṇa guṇavallokamaṇīnmṛtyusamudgake || 120 ||  
  
pālakasaṃhartṛtvamuktvā pālyasaṃhartṛtvamāha - jagadityādiślokadvayena ||   
jagadeva jīrṇakuṭī tasyāṃ kīrṇānvikṣiptān guṇavanto lokā eva maṇayastān ugraḥ   
koṭaraḥ chidraṃ yasya samudgakasya sa tathā tasminmṛtyureva   
samudgakastasminnikṣipati || 120 ||  
  
p. 52)  
  
guṇairāpūryate yaiva lokaratnāvalī bhṛśam |  
bhūṣārthamiva tāmaṅge kṛtvā bhūyo nikṛntati || 121 ||  
  
sthitikāle tāmaṅge kṛtvā saṃhārakāle nikṛntati || 121 ||  
  
asyaivācarato dīnairmugdhairbhūtamṛgavrajaiḥ |  
ākheṭakaṃ jarjaritairjagajjāṅgalajālake || 122 ||  
  
prakārāntareṇa kālasya lokasaṃhartṛtvaṃ darśayati - asyaivetyādinā kodaṇḍaḥ   
parisphurati sarvata ityantena granthasaṃdarbheṇa || vātabhūyiṣṭhadeśābhidhāyakena   
jāṅgalaśabdenātra mṛgayāyogyā deśā lakṣyante | jālakaṃ samūhaḥ |   
jagajjāṅgalajālake bhūtamṛgavṛndairākheṭakaṃ mṛgayāṃ carato'syaiva   
kālanāmno rājakumārasya kalpakālamahārṇavaḥ   
krīḍāpuṣkariṇītyevamādibhiruttaragranthasamūhapratipādyairarthaiḥ saṃbandhaḥ |   
vaḍavānala eva paṅkajaṃ ekadeśe ullasaccāruvaḍavānalapaṅkajaṃ yasyāṃ sā tathā ||   
122 || 123 ||  
  
ekadeśollasaccāruvaḍavānalapaṅkajā |  
krīḍāpuṣkariṇī ramyā kalpakālamahārṇavaḥ || 123 ||  
  
kaṭutiktāmlabhūtādyaiḥ sadadhikṣīrasāgaraiḥ |  
taireva yaiḥ paryuṣitairjagadbhiḥ kalyavartanam || 124 ||  
  
mṛgayācaraṇajanitaśramāpanodanāya puṣkariṇīṃ pradarśya kālarājakumārasya   
mṛgayānirgamanātpūrvaṃ bhojanaṃ darśayati-kaṭviti || kaṭutiktāmlāni bhūtāni   
prāṇina ādyāni yeṣu tāni tathā taiḥ | nānārasayuktabhūtopadaṃśānāṃ   
dadhikṣīrasāgaropasecanānāṃ jagadannānāṃ paryuṣitatve hetumāha - tairiti || yāni   
yāni kalpādau sthitāni tāni tānyeva jaganti kalpānte'pi tiṣṭhantīti paryuṣitatvam |   
kalyavartanamuṣaḥkālabhojanam | pratyūṣ'harmukhaṃ kalyamuṣaḥ pratyuṣasī apītyamaraḥ   
|| 124 ||  
  
p. 53)  
  
caṇḍī caturasaṃcārā sarvamātṛgaṇānvitā |  
saṃsāravanavinyastā vyāghrī bhūtaughaghātinī || 125 ||  
  
mṛgayāmācarataḥ kālasya śunīsthānīyāṃ vyāghrīṃ darśayati - caṇḍīti || caṇḍī   
jarā || 125 ||  
  
pṛthvī karatale pṛthvī pānapātrī rasānvitā |  
kamalotpalakahlāralolajālakamālitā || 126 ||  
  
tasya madyapānāya karatalanyastāṃ pātrīṃ darśayati - pṛthvīti || pṛthvī   
bhūmireva kālasya karatale pānapātrī bhavati sā cānalpetyāha - pṛthvīti || rasānvitā   
madyarasānvitā madyasya | saugandhyārthaṃ kamalotpalakahlārāṇāṃ lolena jālakena   
samūhena mālitā | saṃvalitetyarthaḥ | kahlāraṃ saugandhikam || 126 ||  
  
virāvī vikaṭāsphoṭo nṛsiṃho bhujapañjare |  
saṭāvikaṭapīnāṃsaḥ kāntaḥ krīḍāśakuntakaḥ || 127 ||  
  
jagadaṭavyāmākheṭakāṭanapaṭīyasaḥ kālamahābhaṭasya pracaṇḍabhujadaṇḍārūḍhaṃ   
tatkrīḍāyogyaṃ pakṣiṇaṃ darśayati - virāvīti || virāvo nirghoṣo'syāstīti tathā |   
saṃhatayoḥ prakoṣṭhapragaṇḍayoḥ pāṇitalāsphālanamāsphoṭaḥ vikaṭo virūpaḥ   
āsphoṭo yasya sa tathā | saṭāvikaṭapīnāṃsaḥ saṭābhirgrīvāromabhirvikaṭo virūpaḥ   
pīnāvaṃsau skandhau yasya saḥ pīnāṃsaḥ saṭāvikaṭaścāsau pīnāṃsaśceti tathā |   
athavā saṭāvikaṭau pīnāṃsau yasya sa tathā | śakuntaḥ pakṣī || 127 ||  
  
alābuvīṇāmadhuraḥ śaradvyomāmalacchaviḥ |  
devaḥ kila mahākālo līlākokilapālakaḥ || 128 ||  
  
nṛsiṃhavadrudrānucarabhūto mahākālanāmā devo'pi kālasya krīḍopakaraṇamityāha   
- alābviti || yathāhuḥ kṣīrasvāminaḥ - rudrānucaro nandī mahākālo bhṛṅgīti |   
alābuvīṇāvanmadhuro madhuradhvaniḥ | madhuradhvanirvyometi vā pāṭhaḥ |   
kokilavattasya kārṣṇyamāha - śaraditi || 128 ||  
  
p. 54)  
  
ajasrasphūrjitākāro vāntaduḥkhaśarāvaliḥ |  
abhāvanāmā kodaṇḍaḥ parisphurati sarvataḥ || 129 ||  
  
jagajjīrṇāṭavīṃ praviṣṭasya prāṇimṛgavadhe vyāpṛtasya dhanurdarśayati -   
ajasreti || nendro na candro na merurna vindhya ityajasraṃ sphūrjita ākāro yasya sa tathā |   
duḥkhānyeva śarāsteṣāmāvaliḥ paṅktiḥ | vāntā udgīrṇā duḥkhaśarāvaliryena sa   
tathā | kodaṇḍo dhanuḥ | kālātmanaḥ parameśvarasya || 129 ||  
  
kālarātriḥ svayaṃ bhūtvā nṛtyatyeṣa nijecchayā |  
yasyā bhūṣaṇamaṅgeṣu devalokāntarāvaliḥ || 130 ||  
  
vidhāntareṇa jagatsaṃhāralīlāṃ varṇayati - kālarātrirityādinā || mahākalpeṣu rājata   
ityanena sarvasaṃhārapaṭīyasī tamaḥpradhānā śaktiḥ kālarātrirityucyate | eṣa kālātmā   
parameśvaraḥ svayaṃ kālarātrirbhūtvā nṛtyantīti saṃbandhaḥ | tasya   
nṛtyopakaraṇāni darśayati - yasyā iti || devalokāntarāṇāṃ   
devalokabhedānāmāvaliryasyā aṅgeṣu bhūṣaṇaṃ bhavati sā kālarātririti pūrveṇa   
saṃbadhaḥ || 130 ||  
  
narakālī ca mañjīramālā kalakalojjvalā |  
protā duṣkṛtasūtreṇa pātālacaraṇe sthitā || 131 ||  
  
narakālī ca yasyāḥ pātālacaraṇe sthitā mañjīramālā bhavatītyanvayaḥ | ālī paṅktiḥ |   
mañjīro nūpuraḥ | mañjīro nūpuraḥ | mañjīramālā sādharmyaṃ saṃpādayati -   
kalakaletyādinā || kalakalena kolāhalena ujjvalā dīptā || 131 ||  
  
p. 55)  
  
ekasmiñśravaṇo dīrghā himavānasthimudrikā |  
apare hi mahāmeruḥ kāntā kāñcanakarṇikā || 132 ||  
  
himapāṇḍurhimavānyasyā ekasmin śravaṇe dīrghā kiṃcinnyūnalakṣayojanadīrghā   
asthimudrikā bhavati | karṇikā karṇālaṅkāraviśeṣaḥ || 132 ||   
  
atraiva kuṇḍale lole candrārkau gaṇḍamaṇḍale |  
lokālokācalaśreṇī sarvataḥ kaṭimekhalā || 133 ||  
  
candrārkau yasyā atraiva kuṇḍale bhavata ityanvayaḥ | atreti pūrvaślokokte śravaṇe   
nirdiśyete | lole iti kuṇḍalayorviśeṣam | gaṇḍamaṇḍale gaṇḍamaṇḍalayorityarthaḥ |   
śreṇī paṅktiḥ || 133 ||  
  
paścātpralambavibhrāntakaumāramṛtabarhibhiḥ |  
netratrayabṛhadrandhrabhūrijhāṃkārabhīṣaṇaiḥ || 134 ||  
  
tasyā rūpaṃ lokabhayāvahamiti kiṃ vaktavyamityabhipretyāha - paścāditi ||   
paścātpralambetyādīnāṃ khaṭvāṅgabhaṅgairityantānāṃ ṣaṇṇāṃ   
tṛtīyāntānāmāpūritāmbaramityanena saṃbandhaḥ | paścādbhāge kabarādau |   
pralambāḥ pralambamānā vibhrāntāśca te kaumāramṛtabarhiṇaḥ   
ṣaṇmukhamṛtamayūrāstaiḥ || netreti || haramūrdhaviśeṣāṇāṃ netratrayasya   
bṛhadrandhreṣu vāyupūraṇavaśāt bhūrijhāṅkārāstairbhīṣaṇaiḥ || 134 ||  
  
lambalolajaṭācandravikīrṇaharamūrdhabhiḥ |  
uccaraccārumandāragaurīkabaracāmaraiḥ || 135 ||  
  
lambo lolo jaṭāsu candro yeṣāṃ te lambalolajaṭācandrāste ca te vikīrṇaharamūrdhānaśca   
taiḥ | uccaraccārumandārāṇi uccaraccārumandārapuṣpāṇi yāni gaurīkabarāṇi tānyeva   
cāmarāṇi taiḥ | kabaraṃ keśapāśam || 135 ||  
  
uttāṇḍavācalākārabhairavodaratumbakaiḥ |  
raṇatsaśatarandhrendradehabhikṣākapālakaiḥ || 136 ||  
  
uttāṇḍavāni ulluṭhitāni ucalākārāṇi ca yāni bhairavodarāṇi tānyeva   
tumbakānyalābuphalāni taiḥ | athavā uttāṇḍaveti kālarātriviśeṣaṇam || raṇaditi raṇanto   
dhvanantaḥ saśatarandhrāḥ śatarandhraiḥ saha vartamānāśca ye indradehāsta eva   
bhikṣākapālāstaiḥ || 136 ||  
  
p. 56)  
  
śuṣkaśārīrakhaṭvāṅgabhaṅgairāpūritāmbaram |  
bhīṣayatyātmanātmānaṃ sarvasaṃhārakāriṇī || 137 ||  
  
śuṣkāṇi yāni śārīrāṇi śarīrabhavāsthīni tānyeva khaṭvāṅgabhaṅgā   
mañcāvayavakhaṇḍāstaiḥ | nanu   
kaumārabarhādīnāmekatvādbarhibhirityādibahuvacanaṃ kathamiticet maivaṃ |   
mahākalpeṣu rājata iti atraiva bahuvacanena parihṛtatvānmahākalpabhedena   
mayūrādīnāṃ bahutvasaṃbhavāt | āpūritamambaraṃ nabho yenātmanā tam || 137 ||  
  
viśvarūpaśiraścakracārupuṣkaramālayā |  
tāṇḍaveṣu vivalgantī mahākalpeṣu rājate || 138 ||  
  
kiṃ bahunā kālarātreḥ prabhāvaḥ saṃkṣepeṇa śrūyatāmityabhipretyāha -   
viśvarūpeti || viśvarūpasya gītāsu prasiddhasya śirasāmanekakoṭīnāṃ cakrāṇi samūhā   
eva cārupuṣkaramālā tayā | vivalgantīti kvacittatra tāṇḍaveṣu tāṇḍavāvasareṣvityarthaḥ |   
vivalgantītyanvayaḥ | tatra tāṇḍaveṣu nāṭyeṣu kartavyeṣvityarthaḥ || 138 ||  
  
etasminnevameteṣāṃ kālādīnāṃ mahāmune |  
saṃsāranāmni kaivāsthā mādṛśānāṃ bhavatviha || 139 ||  
  
evaṃ kālādīnāṃ vṛttamākhyātamanuvadaṃstaddoṣaparijñānaphalaṃ viśadayati -   
kālādīnāmevamuktena prakāreṇa evametasminvṛtte satītyadhyāhṛtya yojanā |   
vṛtte'sminnevameteṣāmiti kvacit | kālādītyatrādiśabdena candrādirgṛhyate |   
kālādīnāṃ vṛttamanyeṣāṃ pūrvoktasaṃsāradoṣāṇāmupalakṣaṇam || 139 ||  
  
p. 57)  
  
śatravastvindriyāṇyeva satyaṃ yātamasatyatām |  
praharatyātmanātmānaṃ mana eva mano ripuḥ || 140 ||  
  
nanu saṃsāranāmnyanarthe āsthā nāsti cettarhi tannivṛttau paramo yatna āsthīyatāṃ kiṃ   
valganenetyāśaṅkya tannivṛttipratikūlānāṃ saulabhyamanukūlānāṃ daurlabhyaṃ   
cāha - śatrava ityādinā bhavabandhinītyantenagranthajātena || nanu prāpyaṃ   
satyajñānādilakṣaṇaṃ vastu sākṣātpratibhāsate cet kiṃ kariṣyantīndriyaśatrava ityata   
āha - satyamiti || satyaṃ jñānādilakṣaṇaṃ vastu astyatāmanṛtadehādirūpatāṃ   
yātam | nanu manaḥ svānukūlaṃ cennendriyaśatrubhyo bhetavyamityata āha -   
praharatīti || dvitīyakalpakaṃ mano ripurbhūtvā ātmanā svena ātmānaṃ svaṃ praharati ||  
140 ||  
  
vastvavastutayā jñātaṃ dattaṃ cittamahaṃkṛtau |  
abhāvavedhitā bhāvā bhāvānto nopalabhyate || 141 ||  
  
manaso riputvaṃ sādhayati - vastviti || kāryakāraṇasaṃghātasākṣilakṣaṇaṃ vastu   
avastutayā kāryakāraṇasaṃghātātmanā gṛhītam | nanu saṃghātasākṣitayā   
vastugrahaṇasaṃbhavādanyathāgrahaṇaṃ nivartiṣyata ityata āha - dattamiti ||   
kāmākulaṃ taccittaṃ vivekākṣamatvādahaṃkāramevānudhāvatīti na   
tatsākṣiṇamityabhiprāyaḥ | nanu vastunāvagāhate ceccittaṃ tarhi   
yānahaṃkārādibhāvānavagāhate tatraiva ratirbadhyatāmata āha - abhāveti || bhāvāḥ   
padārthā abhāvavedhitā abhāvaviddhāḥ | anityā ityarthaḥ | tarhi na vinaśyadvastu   
kūṭasthāntaṃ vinaśyatīti nyāyānnāśāvadhitayā jñāyatāmātmetyata āha -   
bhāveti || bhāvānāmanityapadārthānāmanto'vasānabhūmirātmetyarthaḥ | bhavānta iti   
kvacit || 141 ||  
  
p. 58)  
  
tapyate kevalaṃ sādho matirākulitāntarā |  
rāgarogo vilasati virāgī viralo janaḥ || 142 ||  
  
anātmani doṣadṛṣṭau satyāmātmani cāprāpte phalitamāha - tapyata iti || antarā   
vastvavastunorantarāle | nanu sarvakāmanātyāgāttāpanivṛttisaṃbhave kimarthaṃ tapyata   
ityata āha - rāga iti || tarhi viraktasaṃparkādrāgo nivartyatāmityata āha - virāgīti ||   
142 ||  
  
yatnena yāti yuvatā dūre sajjanasaṃgatiḥ |  
gatirna vidyate kācitkvacinnodeti satyatā || 143 ||  
  
tarhi tvarā na kāryedānīmityata āha - yatneneti || yauvane hi kāryakāraṇānāṃ   
puruṣārthasaṃpādanakṣamatā na vārdhaka ityāśayaḥ | tarhi idānīmeva tattvavidaḥ   
sevyantāmityata āha - dūra iti || tarhyanya upāyo'nveṣyatāmata āha - gatiriti || nanu   
kathamanyā gatirnāsti tarkabalātsvayameva vā svayaṃprakāśa ātmā pratibhāsyatītyata   
āha - kvaciditi || satyatā satyabhāvaḥ | satyasvarūpamityarthaḥ | athavā   
jagatsatyatvāṅgīkāre dvaitināmivānyā gatirbhaviṣyatītyata āha - kvaciditi || kvacidapi   
jagadgate padārthe satyatā nodeti | na bhātītyarthaḥ || 143 || 144 ||  
  
mano vimuhyatīvāntarmuditā dūratāṃ gatā |  
nojjvalā karuṇodeti dūrādāyāti nīcatā || 144 ||  
  
dhīratā'dhīratāmeti pātotpātaparo janaḥ |  
sulabho durjanāśleṣo durlabhaḥ satsamāgamaḥ || 145 ||  
  
saṃsārāsajjanamadhyavartinaḥ sāmyaṃ durlabhamiti darśayituṃ tatsthiterasthiratvamāha   
- dhīrateti || pāta aiśvaryādibhraṃśaḥ | utpātastatprāptiḥ | athavā pāto nāśa utpāta   
udbhavaḥ || 145 ||  
  
p. 59)  
  
āgamāpāyino bhāvā bhāvanā bhavabandhinī |  
nīyate kevalaṃ kvāpi nityaṃ bhūtaparamparā || 146 ||  
  
bhāvanā dehādiviṣayā | evaṃ puruṣārthānukūlānāṃ durlabhatvaṃ tatpratikūlānāṃ   
saulabhyaṃ ca pratipādya phalitamāha - nīyata iti || kevalaṃ   
puruṣārthasādhanānuṣṭhānavidhure kvāpi puruṣārthaparipanthini mārge nīyate | vidhineti   
śeṣaḥ || 146 || 147 ||  
  
dānavā api dīryante dhruvo'pyadhruvajīvitaḥ |  
amarā api māryante kaivāsthā mādṛśe jane || 147 ||  
  
diśo'pi hi na dṛśyante deśo'pyanyāpadeśabhāk |  
śailā api viśīryante kaivāsthā mādṛśe jane || 148 ||  
  
pradīptaśiraso jalāvagāhana iva saṃsāradāvāgnidagdhasya mama nityānandāvagāhe   
atyutkaṭecchāstīti darśayitumāgamāpāyino bhāvā ityuktamanityatvaṃ prapañcayati -  
कानिचित्पदानि व्याख्यायन्ते । अन्यापदेशभागन्यशब्दभाक् ।   
देशोऽप्यदेशशब्दभाग्भवतीत्यर्थः । अन्योपदेशभागिति   
क्वचित्तत्रान्यस्योपदेशमेव भजते न स्वयमेव प्रतीयते । नष्टत्वादित्यर्थः ॥ १४८ ॥  
  
अद्यतेऽसत्तया द्यौश्च भुवनं चापि भुज्यते ।  
धरापि याति वैधुर्यं कैवास्था मादृशे जने ॥ १४९ ॥  
  
असत्तयेति पदच्छेदः । वैधुर्यं असत्ताम् ॥ १४९ ॥  
  
शुष्यन्त्यपि समुद्राश्च शीर्यन्ते तारका अपि ।  
सिद्धा अपि विनश्यन्ति कैवास्था मादृशे जने ॥ १५० ॥  
  
परमेष्ठ्यापि निष्ठावान् ह्रियते हरिरप्यजः ।  
भवोऽप्यभावमायाति कैवास्था मादृशे जने ॥ १५१ ॥  
  
निष्ठावान्नाशवान् । निष्ठानिष्पत्तिनाशयोरित्यमरः ॥ १५१ ॥  
  
प्। ६०)  
  
कालोऽपि काल्यतेऽन्येन नियतिश्चापि नीयते ।  
व्योमापि लीयतेऽनन्तं कैवास्था मादृशे जने ॥ १५२ ॥  
  
अनेन परमात्मना काल्यते संह्रियते इत्यर्थः । नियतिर्दैवम् । पूर्वकर्मेत्यर्थः ।   
मर्यादा वा । नियतिः ॥ १५२ ॥  
  
अश्राव्यावाच्यतत्त्वेन दुर्दर्शज्ञानमूर्तिना ।  
भुवनानि विडम्ब्यन्ते केनचिद्भ्रमदायिना ॥ १५३ ॥  
  
कालोऽपि काल्यतेऽन्येनेत्युक्तमन्यं दर्शयति - अश्राव्येति ॥ निर्विकल्पतया   
अश्राव्यावाच्यं तत्त्वं पारमार्थिकं स्वरूपं यस्य स तथा तेन ।   
दुर्दर्शज्ञानमेव मूर्तिः स्वरूपं यस्य तेन । तं दुर्दर्शं   
गूढमनुप्रविष्टमिति श्रुतेः । विडम्ब्यन्ते उपहास्यन्ते । तत्त्वमाच्छाद्य कल्पितमेव   
दर्शयता विप्रलभ्यन्ते । मायाविनेत्यर्थः ॥ १५३ ॥  
  
अद्योत्सवोऽयमृतुरेष तथेह यात्रा ते बान्धवाः सुखमिदं स विशेषभोगः ।  
इत्थं मुधैव कलयन्सुविकल्पजालमालोलपेलवमतिर्गलतीह लोकः ॥ १५४ ॥  
  
अधिष्ठानभूतपरमात्मना दत्तं भ्रममेवावलम्ब्य भ्रामकं तमपरिज्ञाय   
नश्यति लोक इत्यनुक्रोशति - अद्योत्सव इति ॥ आलोलपेलवमतिः   
परिचञ्चलतनुबुद्धिर्गलति नश्यतीत्यर्थः ॥ १५४ ॥  
  
इतस्ततो दूरतरं विहृत्य प्रविश्य गेहं दिवसावसाने ।  
विवेकिलोकाश्रयसाधुवृत्तरिक्तेऽह्नि याते क उपैति निद्राम् ॥ १५५ ॥  
  
एवमविवेकिनः संसरतोऽनुक्रुश्य तन्मध्ये वर्तमानो   
मुमुक्षुरेकान्तप्रियब्रह्मनिष्ठसन्निधौ   
श्रवणाद्यसम्भवाच्चिन्ताक्रान्ताकुलितत्वात् सहजामपि निद्रां नाद्रियत इत्याह -   
इत इति ॥ विवेकिलोका ब्रह्मविदस्तदाश्रयं तदधीनं यत्साधुवृत्तं   
श्रवणादिलक्षणं तेन रिक्ते शून्ये ॥ १५५ ॥  
  
प्। ६१)  
  
पुत्रांश्च दाराश्च धनं च बुद्ध्या प्रकल्प्यते तात रसायनाभम् ।  
सर्वं तु तन्नाम करोत्यथान्ते यन्नातिरम्या विषमूर्च्छनैव ॥ १५६ ॥  
  
ननु सर्वो जनः पुत्रदारादिकममृतकल्पं सङ्कल्प्य तत्र प्रवर्तते न श्रवणादौ   
तद्वत्तव प्रवृत्तिः किं न स्यादत आह - पुत्रेति ॥ नातिरम्येत्येकं पदम् ।   
अनतिरम्या विषमूर्च्छनैवेति यत्तदन्ते अन्तकाले करोतीति सम्बन्धः । नामशब्दः   
कुत्सायाम् । यत्रातिरम्येति क्वचित्तत्रायमर्थः । यत्र यस्मिन् दुःखे सति   
विषमूर्च्छनाप्यतिरम्यैव भवति तद्दुःखं करोतीत्यर्थः ॥ १५६ ॥  
  
विद्राविते शत्रुजने समग्रे समागतायामभितश्च लक्ष्म्याम् ।  
सेव्यन्त एतानि सुखानि यावत्तावत्समायाति कुतोऽपि मृत्युः ॥ १५७ ॥  
  
क्वचित्तद्दुःखोदर्कमपि विषयसुखमननुभूय तत्सम्पादनप्रयासमनुभूय   
मृत्युग्रस्तो भवति विषयपर इत्याह - विद्रावित इति ॥ १५७ ॥  
  
इतोऽन्यतश्चोपगतास्तथैव समानसङ्केतनिबद्धभावाः ।  
यात्रा समासङ्गसमा नराणां कलत्रमित्रव्यवहारमायाः ॥ १५८ ॥  
  
भोक्ता मृत्युवक्त्रमप्रविश्य यदा जीवति तदापि तस्य भ्रान्त्यात्मकः   
कलत्रादिव्यवहारोऽस्थिर इत्याह - इत इति ॥ समानेन साधारणेन सङ्केतेन निबद्धो   
भावोऽभिप्रायो भोगादिविषयो यासु व्यवहारमायासु तास्तथा । अयमर्थः -   
फाल्गुने मासि कृष्णचतुर्दश्यां विश्वेश्वरयात्रा विधेयेति सङ्केतेन   
सर्वसाधारणेन नराणां यथानिबद्धाभिप्रायाः क्षणिका यात्राः समासङ्गा   
भवन्ति तथा विवाहादिकालीनेन साधारणसङ्केतेन निबद्धाभिप्रायाः   
कलत्रादिव्यवहारभ्रान्तयः क्षणिका भवन्तीति ॥ १५८ ॥  
  
कल्पाभिधानक्षणजीविनो हि कल्पौघसङ्ख्याकलने विरिञ्च्याः ।  
अतः कलामालिनि कालजाले लघुत्वदीर्घत्वधियोऽप्यसत्याः ॥ १५९ ॥  
  
नन्वस्मदादिभोक्तुर्भोक्तव्यभोगावसर एव   
मृत्युसम्भवेऽप्यनेकसहस्रयुगजीविनां ब्रह्मादीनां नैवमित्यत आह - कल्पेति   
॥ अनादु संसारे कल्पौघसङ्ख्याकलने कल्पसमूहसङ्ख्यागणने क्रियमाणे   
विरिञ्च्याः कल्पाभिधानक्षणजीविनो हि कल्पनामकक्षणजीविनो भवन्ति   
तथाप्यस्मदादिलघुकालापेक्षया दीर्घजीवनो हि ब्रह्मेत्यत आह - अत इति ॥   
लघुत्वादिकं यथा स्वप्ने मुहूर्ते वत्सरौघभ्रान्तिः तद्वज्जागरेऽपीति भावः ॥ १५९ ॥  
  
प्। ६२)  
  
जनः कामासक्तो विविधकुकलाचेष्टनपरः स तु स्वप्नेऽप्यस्मिज्जगति सुलभो   
नाद्य सुजनः ।  
क्रिया दुःखासङ्गा विधुरविधुरा नूनमखिला न जाने नेतव्या कथमिव दशा   
जीवितमयी ॥ १६० ॥  
  
एवं संसारवृत्तमावेद्य तन्निवृत्त्युपायालाभनिमित्तं खेदं दर्शयति -   
जन इति ॥ कुकलाः कुविद्याः किं सुजनलाभेन क्रिययैव पुरुषार्थः साध्यतामत आह   
- क्रियेति ॥ अखिला क्रिया दुःखासङ्गा विधुरविधुरा भवति ।   
दुःखैरासमन्तात्सङ्ग् यस्याः सा तथोक्ता विधुरविधुरा । पुरुषार्थेनात्यन्तं   
रिक्तेत्यर्थः ॥ १६० ॥  
  
दिवसास्ते महान्तस्ते सम्पदस्ताः क्रियाश्च ताः ।  
सर्वं स्मृतिपथं यातं यामो वयमतः परम् ॥ १६१ ॥  
  
एवमनात्मवर्गस्यानित्यत्वं विस्तरेण प्रतिपादितं सङ्क्षिप्याह - दिवसास्त इत्यादि   
श्लोकत्रयेण ॥ १६१ ॥  
  
ब्रह्मा विष्णुश्च रुद्रश्च सर्वा वा भूतजातयः ।  
नाशमेवानुधावन्ति सलिलानीव वाडवम् ॥ १६२ ॥  
  
वाडवं वडवाग्निम् ॥ १६२ ॥  
  
आपदः क्षणमायान्ति सम्पदः क्षणमेव च ।  
क्षणं जन्माथ मरणं मुने किमिव न क्षणम् ॥ १६३ ॥  
  
किमिव । किन्त्वित्यर्थः ॥ १६३ ॥  
  
प्। ६३)  
  
अशूरेण हतः शूर एकेन बहवो हताः ।  
प्राकृताः प्रभुतां याताः सर्वमावर्त्यते जगत् ॥ १६४ ॥  
  
अशूरेणेति स्पष्टार्थः ॥ १६४ ॥  
  
श्रीराम उवाच ॥  
  
इति मे दोषदावाग्निदग्धे सपादि चेतसि ।  
प्रस्फुरन्ति नभोगाश्च मृगतृष्णासरःस्विव ॥ १६५ ॥  
  
एवं बहुधा संसारदोषान्निरूप्य तत्फलं निरतिशयं वैराग्यमाह - इतीति ॥   
१६५ ॥  
  
नाभिनिन्दामि मरणं नाभिनिन्दामि जीवितम् ।  
यथा तिष्ठामि तिष्ठामि तथैव विगतज्वरः ॥ १६६ ॥  
  
भोगेषु इच्छाभावेऽपि जीवेनादौ प्रीतिः स्यादत आह - नाभिनिन्दामीति ॥ १६६ ॥  
  
अथ चेत्स्वच्छया बुद्ध्या मुनीन्द्र न चिकित्स्यते ।  
भूयश्चित्तचिकित्सायास्तत्किलावसरः कुतः ॥ १६७ ॥  
  
ननु विषयप्रवणस्य चित्तस्य चिकित्सा वार्धके कर्तुमुचिता यौवने किमिति क्रियत इत्यत   
आह - अथेति ॥ बाल्यानन्तर्यमथशब्दार्थः । तत्तर्हि चित्तमिति वा ।   
किलेत्यसम्भावनायाम् ॥ १६७ ॥  
  
विषं विषयवैषम्यं न विषं विषमुच्यते ।  
जन्मान्तरघ्ना विषया एकदेहहरं विषम् ॥ १६८ ॥  
  
विषयेषु एतच्चित्तं चिकित्सनीयमेवेति कुतस्तत्राह - विषमिति ॥ विषयेषु वैषम्यं   
शोभना शोभनत्वलक्षणरागद्वेषहेतुभूतम् ॥ १६८ ॥  
  
न सुखानि न दुःखानि न मित्राणि न बान्धवाः ।  
न जीवितं न मरणं बन्धाय ज्ञस्य चेतसः ॥ १६९ ॥  
  
ननु ज्ञानवैराग्यौषधाभ्यां चिकित्सितचित्तेन किं फलं प्राप्तं येन त्वया   
चित्तचिकित्सा क्रियत इत्यत आह - न सुखानीति ॥ ज्ञस्य ब्रह्मविदः ॥ १६९ ॥  
  
प्। ६४)  
  
आयुर्वायुविघट्टिताभ्रपटलीलोलाम्बुवद्भङ्गुरं   
भोगामेघवितानमध्यविलसत्सौदामिनीचञ्चलाः ।  
लोलो यौवनलालनाजलरयश्चेत्याकलय्याद्भुतं मुद्रैवाद्य मयार्पिता ननु   
दृढा चित्ते शिरं शान्तये ॥ १७० ॥  
  
चित्तचिकित्सायाः साफल्यं दर्शयित्वा फलितमाह - आयुरिति ॥ वितानमुल्लोचः ।   
सौदामिनी विद्युत् । यौवनलालना यौवनोपलालनं सैव जलरयः जलवेगः । क्वचिल्लोलेति   
स्त्रीइङ्गनिर्देशः । तत्र जलरय इति भिन्नं पदम् । जलरयो लोलत्वे दृष्टान्तत्वेनोच्यते ।   
विषयधावनवारणाय विवेकलोहकारकृता वैराग्यमुद्रा चित्तेर्पितेत्यर्थः ॥ १७० ॥  
  
नावस्थितिमुपायाति न च याति यथेप्सितम् ।  
बुद्धिर्जीवेश्वरायत्ता कान्तेव प्रियसद्मनि ॥ १७१ ॥  
  
एवं मुद्रार्पिता चेत् कृतं कृत्यमतःपरं किं तवावशिष्टं तत्राह -   
नावस्थितिमिति ॥ जीव एव विवेकित्वेनेश्वरो नियन्ता तदायत्ता तदधीना   
जीवस्येश्वरैकत्वप्रवणा वा बुद्धिर्निर्दुःखे पदे अवस्थितिं नोपयाति । कान्तापक्षे   
जीवेश्वरः प्राणनाथो भर्ता । सापि प्रियसद्मनि भर्तृगृहे स्वेच्छास्थितिं   
भयादिना नोपयाति । यथेप्सितं च बहिर्न याति । चित्तेति क्वचित्तत्रापि बुद्धिरेव विवक्षिता ।   
विमले क्वचित्पदे चित्तविश्रान्तिरेव शिष्टेति भावः ॥ १७१ ॥  
  
अतोऽतुच्छमनायासमनुपाधि गतभ्रमम् ।  
किं तत्स्थितिपदं साधु यत्र शङ्न्का न विद्यते ॥ १७२ ॥  
  
चिन्तावान्स्थितिस्थानमतिवादाय पृच्छति - अत इति ॥ यतः स्थितिं न याति चित्तमतः   
पृच्छामीत्यध्याहारः । अतुच्छं परमार्थसद्रूपं अनायासं निर्दुःखम् ।   
अनायासत्वे हेतुर्गतभ्रममिति । गतभ्रमत्वे हेतुरनुपाधीति । उपाधिर्मनः । मनो हि   
सर्वभ्रान्तिमूलम् । तथाच प्रागुक्तं वक्ष्यति च - आदौ   
मनस्तदनुबन्धविमोक्षदृष्टी पश्चात्प्रपञ्चरचना भुवनाभिधानेति । साधु   
शोभनम् । आनन्दरूपमित्यर्थः । यत्र पदे पुनर्दुःखसम्बन्धशङ्का न विद्यते   
तदिति सम्बन्धः ॥ १७२ ॥  
  
प्। ६५)  
  
कथं च धीरवर्याग्नौ पततापि न दह्यते ।  
पावके पारदेनेव वासनारसशालिना ॥ १७३ ॥  
  
चित्तविश्रान्तिस्थानं पृष्ट्वा चित्तविक्षेपेऽपि दुःखासंस्पर्शोपायं पृच्छति -   
कथं चेति ॥ धीरवर्येति सम्बोधनम् । दाहप्राप्तिं दर्शयितुं वासनारसशालिनेति   
विशेषणम् । रस्यत इति रस आज्यादिः वासनैव रसस्तेन शालते शोभते पुरुष इति तथा   
तेन । अग्नौ संसाराख्ये पततापि पुरुषेण संसाराग्न्यर्चिर्भिः कथं न दह्यते   
केनोपायेन न दह्यते । पारदो रसः । क्षीराकारोऽथ चपलो रसः सूतश्च पारद-  
durdāha iti prasiddhiḥ || 173 ||  
  
yasmātkila mahābāho vyavahārakriyāṃ vinā |  
na sthitirdagdhasaṃsāre vināmbujaladhāviva || 174 ||  
  
saṃsāre nirvyāpāratayāvasthānameva dāhopāya ityata āha - yasmāditi ||   
ambusparśaṃ vinā samudramadhye sthitiryathā na saṃbhavati tadvadityarthaḥ || 174 ||  
  
yathā jānāsi bhagavaṃstathā mohanivṛttaye |  
brūhi me sādhavo yena nūnaṃ nirduḥkhatāṃ gatāḥ || 175 ||  
  
yathā jānāsītyādigranthasamūhaḥ spaṣṭārthaḥ || 175 || 176 || 177 || 178 || 179 || 180 ||  
  
athavā tādṛśī yuktiryadi brahmanna vidyate |  
na vakti mama vā kaścidvidyamānāmapi sphuṭam || 176 ||  
  
p. 66)  
  
svayaṃ caiva na cāpnoti tāṃ viśrāntimanuttamām |  
tadahaṃ tyaktasaṃdeho nirahaṃkāratāṃ gataḥ || 177 ||  
  
na bhokṣye na pibāmyambu nātaḥ paridadhe'mbaram |  
karomi nāhaṃ vyāpāraṃ snānadānāśanādikam || 178 ||  
  
na ca tiṣṭhāmi kāryeṣu saṃpatsvāpaddaśāsu ca |  
na kiṃcidabhivāñchāmi dehatyāgādṛte mune || 179 ||  
  
kevalaṃ vigatāśaṅkaṃ nirmamo gatamatsaraḥ |  
maunamevādhitiṣṭhāmi lipikarmasvivārpitaḥ || 180 ||  
  
vālmīkiruvāca ||  
  
ityuktavānamalaśītakarābhirāmo rāmo mahattaravivekavikāśicetāḥ |  
tūṣṇīṃ babhūva purato mahatāṃ ghanānāṃ kekāravaśramavaśādiva   
nīlakaṇṭhaḥ || 181 ||  
  
kekā mayūradhvaniḥ nīlakaṇṭho mayūraḥ || 181 ||  
  
iti śrīmokṣopāye vairāgyaprakaraṇe jagaddoṣaprakāśo nāma dvitīyaḥ sargaḥ || 2 ||  
  
iti śrīparamahaṃsaparivrājakācāryottamasukhapūjyapādaśiṣyaśrīmadātmasukhakṛtau   
vāsiṣṭhacandrikāyāṃ dvitīyaḥ sargaḥ || 2 ||  
  
p. 66)  
  
tṛtīyaḥ sargaḥ   
  
vālmīkiruvāca ||  
  
vadatyevaṃ mahāmohavinivṛttikaraṃ vacaḥ |  
rāme rājīvapatrākṣe tasminrājakumārake || 1 ||  
  
atītagranthasaṃdarbheṇa nityānityavastuvivekato vairāgyaṃ pratipāditaṃ tasya   
vidvajjanamanoharatvaṃ khecaradurlabhatvaṃ cāha rāmasya stutyarthama -   
vadatyevamityādisārdhaiḥ pañcabhiḥ || śrutaṃ śrutirasāyanamityanta   
uttaragranthasaṃdarbhaḥ spaṣṭārthaḥ || 1 ||  
  
p. 67)  
  
sarve babhūvustatrasthā vismayotphullalocanāḥ |  
bhinnāmbarā deharuhairgiraḥ śrotumivoddhuraiḥ || 2 ||  
  
deharuhai romabhiḥ | uddhurairunmukhaiḥ || 2 || 3 || 4 || 5 ||  
  
atha tūṣṇīṃ sthitavati rāme rājīvalocane |  
sādhuvādagirā sārdhaṃ siddhasaṅghasamīritā || 3 ||  
  
vitānakasamā vyomnaḥ pauṣpī vṛṣṭiḥ papātaha |  
muhūrtasya caturbhāgācchānte kusumavarṣaṇe |  
imānsiddhagaṇālāpāñśuśruvuste samāgatāḥ || 4 ||  
  
ākalpaṃ siddhasenāsu bhramadbhirabhito divam |  
apūrvabhidamasmābhiḥ śrutaṃ śrutirasāyanam || 5 ||  
  
upaśamāmṛtasundaramādarādadhigatottamatāpadameṣa yat |  
kathitavānucitaṃ raghunandanaḥ sapadi tena vayaṃ pratibodhitāḥ || 6 ||  
  
vītarāgoktiḥ sārārthaviṣayā śrotṛṣu sadyaḥ phalatītyabhiprāyeṇāha - upaśameti ||   
uttamatāyāḥ padaṃ sthānaṃ paramapuruṣārthaḥ | adhigataṃ prāptaṃ uttamatāpadaṃ   
yena vacasā tattathā | jñānārthinā gantavyāḥ santaḥ sadbhiśca sa samyakparigrāhyastena   
ca sarvānukūlyena tatra vartitavyamiti pratipādito'rthaḥ || 6 ||  
  
bharadvāja uvāca ||  
  
pāvanasyātha vacasaḥ proktasya raghuketunā |  
nirṇayaṃ śrotumicchāmi vakṣyamāṇaṃ mahātmabhiḥ || 7 ||  
  
pāvanasyetyādiḥ iti nādenetyataḥ prāktano granthasamūhaḥ spaṣṭārthaḥ |   
kvacitkimciddurbodhaṃ tadvyākhyāyate | raghuketunā rathasya   
ketuvadraghūṇāmalaṃkāreṇa || 7 || 8 ||  
  
p. 68)  
  
vālmīkiruvāca ||  
  
ityuktvā sā samastaiva vyomāvāsanivāsinī |  
tāṃ papāta sabhāṃ tatra divyā muniparamparā || 8 ||  
  
athāsyāṃ siddhasenāyāṃ patantyāṃ nabhaso rasām |  
uttasthau munisaṃpūrṇā tadā dāśarathī sabhā || 9 ||  
  
rasāṃ bhūmim || 9 || 10 || 11 || 12 || 13 ||  
  
vasiṣṭhaviśvāmitrau tānpūjayāmāsatuḥ kṣaṇāt |  
vasiṣṭhamiśvāmitrau te pūjayāmāsurādarāt || 10 ||  
  
sarvādareṇa siddhaughānpūjayāmāsa bhūpatiḥ |  
siddhaughā bhūpatiṃ caiva kuśalapraśnavārtayā || 11 ||  
  
vacobhiḥ puṣpavarṣeṇa sādhuvādena cābhitaḥ |  
rāmaṃ te pūjayāmāsuḥ puraḥ praṇatamāsthitam || 12 ||  
  
munaya ūcuḥ ||  
  
aho bata kumāreṇa kalyāṇaguṇaśālinī |  
vāguktā paramodārā vairāgyarasagarbhiṇī ||| 13 ||  
  
asminnuddāmadaurātmyadaivanirmāṇanirmite |  
dvijendrā dagdhasaṃsāre sāro hyatyantadurlabhaḥ || 14 ||  
  
uddāmadaurātmyaścāsau daivanirmāṇanirmitaśceti tathoktastasmin saṃsāre hi   
niraṅkuśena daurātmyena yukto bhavatyamānuṣavyāpāranirmitaśca |   
daivanirmāṇanirmita ityanenānirvācyatvaṃ sūcitam || 14 || 15 ||  
  
sakalalokacamatkṛtikāriṇo'pyabhimataṃ yadi rāghavacetasaḥ |  
phalati no tadime vayameva hi sphuṭataraṃ munayo hatabuddhayaḥ || 15 ||  
  
p. 69)  
  
iti nādena mahatā vacasyukte mahājanaiḥ |  
rāmamagragataṃ prītyā viśvāmitro'bhyabhāṣata || 16 ||  
  
iti nodenetyādiḥ ā prakaraṇasamāptergranthaḥ spaṣṭārthaḥ | tatra kānicitpadāni   
vyākhyāyante || 16 || 17 || 18 ||  
  
viśvāmitra uvāca ||  
  
na rāghava tavāstyanyajjñeyaṃ jñānavatāṃ vara |  
svayaiva sūkṣmayā buddhyā sarvaṃ vijñātavānasi || 17 ||  
  
bhagavadvyāsaputrasya śukasyeva matistava |  
viśrāntimātramevāntarjñātajñeye'pyapekṣate || 18 ||  
  
śrīrāma uvāca ||  
  
bhagavadvyāsaputrasya śukasya bhagavankatham |  
jñeye'pyādau na viśrāntaṃ viśrāntaṃ ca dhiyā punaḥ || 19 ||  
  
jñeye'pītyapiśabdo virodhe sarvakleśarahite pramāṇavyāpārātprāgeva   
khataḥprakāśamānaparamānandarūpe'pi dhiyā na viśrāntamiti viruddham || 19 ||  
  
viśvāmitra uvāca ||  
  
ātmodantasamaṃ rāma vakṣyamāṇamidaṃ mayā |  
śṛṇu vyāsātmajodantaṃ janmanāmantakāraṇam || 20 ||  
  
udanto vṛttāntaḥ || 20 || 21 || 22 || 23 ||  
  
tasya cintayato lokayātrāmevamimāṃ hṛdi |  
taveva kila sadbuddherviveka udabhūdayam || 21 ||  
  
tenāsau svavivekena svayameva mahāmanāḥ |  
vicārya suciraṃ cāruṃ yatsatyaṃ tadavāptavān || 22 ||  
  
svayaṃ prāpte pare vastunyaviśrāntamanāḥ sthitaḥ |  
idaṃ vastviti viśvāsaṃ nāsāvātmanyupāyayau || 23 ||  
  
p. 70)  
  
kevalaṃ virarāmāsya ceto vigatacāpalam |  
bhogebhyo bhūribhaṅgebhyo dharābhya iva cātakaḥ || 24 ||  
  
cātako bhūmisthodakapānavimukhaḥ pakṣiviśeṣaḥ | dhārābhyo varṣadhārābhyaḥ   
cātakastuṣṭyanantaraṃ yathā varṣadhārābhya uparamatesma tathetyarthaḥ || 24 || 25 || 26 ||   
27 || 28 || 29 || 30 || 31 ||  
  
ekadā so'malaprajño merāvekāntamāsthitam |  
papraccha pitaraṃ bhaktyā kṛṣṇadvaipāyanaṃ munim || 25 ||  
  
saṃsārāḍambaramidaṃ kathamabhyutthitaṃ mune |  
kathaṃ ca praśamaṃ yāti kiyatkasya kadeti ca || 26 ||  
  
iti pṛṣṭena muninā vyāsenākhilamātmaje |  
yathāvadamalaṃ proktaṃ vaktavyaṃ viditātmanā || 27 ||  
  
ajñāsiṣaṃ pūrvametadahamityatha tatpituḥ |  
sa śukaḥ śubhayā buddhyā na vākyaṃ bahvamanyata || 28 ||  
  
vyāso'pi bhagavāñjñātvā putrābhiprāyamīdṛśam |  
pratyuvāca punaḥ putraṃ nāhaṃ jānāmi tattvataḥ || 29 ||  
  
janako nāma bhūpālo vidyate vasudhātale |  
yathāvadvettyasau vedyaṃ tasmātsarvamavāpsyasi || 30 ||  
  
pitretyuktaḥ śukaḥ prāyātsumerorvasudhātalam |  
videhanagarīṃ prāpa janakenābhipālitām || 31 ||  
  
āvedito'sau yāṣṭīkairjanakāya mahātmane |  
dvāri vyāsasuto rājañśuko'tra sthitavāniti || 32 ||  
  
yāṣṭīkairyaṣṭyāyudhaiḥ || 32 ||  
  
jijñāsārthaṃ śukasyāsāvāstāmevetyavajñayā |  
uktvā babhūva janakastūṣṇīṃ saptadinānyatha || 33 ||  
  
unmanāḥ janakadarśane sotkaṇṭhaḥ || 33 || 34 || 35 || 36 ||  
  
p. 71)  
  
tataḥ praveśayāmāsa janakaḥ śukamaṅgaṇam |  
tatrāhāni sa saptaiva tathaivāsa sa unmanāḥ || 34 ||  
  
tataḥ praveśayāmāsa janako'ntaḥpuraṃ śukam |  
rājā na dṛśyate tāvaditi sapta dināni tam || 35 ||  
  
tatronmadābhiḥ kāntābhirbhojanairbhogasaṃcayaiḥ |  
janako lālayāmāsa śukaṃ śaśinibhānanam || 36 ||  
  
te bhogāstāni duḥkhāni vyāsaputrasya tanmanaḥ |  
nājahnurmandapavano baddhapīṭhamivācalam || 37 ||  
  
baddhapīṭhaṃ baddhādhiṣṭhānam || 37 || 38 || 39 ||  
  
kevalaṃ sumanāḥ svaccho maunī muditamānasaḥ |  
saṃpūrṇa iva śītāṃśuratiṣṭhadamalaḥ śukaḥ || 38 ||  
  
parijñātasvabhāvaṃ taṃ śukaṃ sa janako nṛpaḥ |  
ānīya muditātmānamavalokya nanāma ha || 39 ||  
  
niḥśeṣitajagatkārya prāptākhilamanoratha |  
kimīhitaṃ tavetyāśu kṛtasvāgatamāha tam || 40 ||  
  
niḥśeṣiteti || jagati śreyase yāni kāryāṇi santi tāni niḥśeṣitāni anavaśeṣitāni yena sa   
tathā | niravaśeṣitasarvakārya iti vārthaḥ || 40 ||  
  
śuka uvāca ||  
  
saṃsārāḍambaramidaṃ kathamabhyutthitaṃ guro |  
kathaṃ praśamamāyāti yathāvatkathayāśu me || 41 ||  
  
saṃsārāḍambaraṃ saṃsārasaṃrambhaḥ || 41 || 42 || 43 || 44 || 45 || 46 || 47 ||  
  
p. 72)  
  
viśvāmitra uvāca ||  
  
janakeneti pṛṣṭena śukasya kathitaṃ tadā |  
tadeva yatpurā proktaṃ tasya pitrā mahātmanā || 42 ||  
  
śuka uvāca ||  
  
svayameva mayā pūrvametajjñātaṃ vivekataḥ |  
etadeva ca pṛṣṭena pitrā me samudāhṛtam || 43 ||  
  
bhavatāpyeṣa evārthaḥ kathito vāgvidāṃ vara |  
eṣa eva ca vākyārthaḥ śāstreṣu paridṛśyate || 44 ||  
  
yathāyaṃ svavikalpotthaḥ svavikalpaparikṣayāt |  
kṣīyate dagdhasaṃsāro niḥsāra iti niścayaḥ || 45 ||  
  
tatkimetanmahābāho satyaṃ brūhi mamācalam |  
tvatto viśrāmamāpnoti cetasā bhramatā jagat || 46 ||  
  
janaka uvāca ||  
  
nātaḥ parataraḥ kaścinniścayo'styaparo mune |  
svayameva tvayā jñātaṃ gurutaśca punaḥ śrutam || 47 ||  
  
avyucchinnacidātmaikaḥ pumānastīha netarat |  
svasaṃkalpavaśādbaddho niḥsaṃkalpaśca mucyate || 48 ||  
  
avyucchinno'vināśī kūṭasthaḥ nityaḥ sa cāsau cidātmā ceti tathā svato'dvitīyo'pyātmā   
sadvitīyatayā svasaṃkalpavaśādbaddho bhavati | tathācoktaṃ sureśvarācāryaiḥ -   
abhūtābhiniveśena svātmānaṃ vañcayatyasau | asatyapi dvitīye'rthe somaśarmapitā   
yatheti | niḥsaṃkalpaśca mucyate || 48 || 49 || 50 ||  
  
tena tvayā sphuṭaṃ jñātaṃ jñeyaṃ yasya mahātmanaḥ |  
bhogebhyo'pyaratirjātā dṛśyādvā sakalādiha || 49 ||  
  
p. 73)  
  
prāptaṃ prāptavyamakhilaṃ bhavatā pūrṇacetasā |  
na dṛśye yatasi brahmanmuktastvaṃ bhrāntimutsṛja || 50 ||  
  
anuśiṣṭaḥ sa ityevaṃ janakena mahātmanā |  
viśaśrāma śukastūṣṇīṃ svasthe paramavastuni || 51 ||  
  
anuśiṣṭaḥ jñānaprāptyā svasminpratibimbakalpe jīve'dhiṣṭhānatayā sthitaḥ   
svasthastasmin || 51 || 52 || 53 ||  
  
vītaśokabhayāyāso nirīhaśchinnasaṃśayaḥ |  
jagāma śikharaṃ meroḥ samādhyarthamaninditam || 52 ||  
  
tatra varṣasahasrāṇi nirvikalpasamādhinā |  
daśa sthitvā śaśāmāsāvātmanyasnehadīpavat || 53 ||  
  
vyapagatakalanākalaṅkaśuddhaḥ svayamamalātmani pāvane pade'sau |  
salilakaṇa ivāmbudhau mahātmā vigalitavāsanamekatāṃ jagāma || 54 ||  
  
vyapagateti || kalanā saṃkalpaḥ saiva kalaṅko'pavādaḥ   
kalaṅko'ṅkāpavādayorityamaraḥ | vyapagataḥ kalanākalaṅko yasmātsa tathā sa cāsau   
śuddhaśca | vyapagatakalanākalaṅketi tūlājñānanivṛttiruktā | śuddha iti   
mūlājñānanivṛttiḥ | brahmāpyanādyāgantukamaladvayarahitamityāha -   
amalātmani pāvana iti || 54 || 55 ||  
  
viśvāmitra uvāca ||  
  
tasya vyāsatanūjasya malamātrāpamārjanam |  
yathopayuktaṃ te rāma tāvadevopayujyate || 55 ||	  
  
p. 74)  
  
jñātajñeyasya manaso nūnametadvilakṣaṇam |  
na svādante samagrāṇi bhogavṛndāni yatpunaḥ || 56 ||  
  
samagrāṇi bhogavṛndāni punarna svādante rocanta iti yattadetajjñātajñeyasya manaso   
lakṣaṇaṃ hi nūnaṃ niścayaḥ | nūnaṃ tarke'rthaniścaya-ityamaraḥ || 56 || 57 || 58 ||  
  
bhogabhāvanayā yāti bandho dārḍhyamavastujaḥ |  
tayopaśāntayā yāti bandho jagati tānavam || 57 ||  
  
vāsanātānavaṃ rāma mokṣa ityucyate budhaiḥ |  
padārthavāsanādārḍhyaṃ bandha ityabhidhīyate || 58 ||  
  
yaśaḥprabhṛtinā yasmai hetunaiva vinā punaḥ |  
bhogā iha na rocante sa jīvanmukta ucyate || 59 ||  
  
kīrtilābhādinā nimittena yasmai bhogā na rocante sa jīvanmukto mābhūdityāha -   
yaśaḥprabhṛtineti || yaśaḥprabhṛtinā hetunā vinaiveti || 59 || 60 || 61 || 62 || 63 || 64 || 65   
||  
  
rāmo yadetajjānāti vastvastītyeva sanmukhāt |  
ākarṇya cittaviśrāntimāpnotyeva munīśvarāḥ || 60 ||  
  
atrāsya cittaviśrāntyai rāghavasya mahātmanaḥ |  
yuktiṃ kathayatu śrīmānvasiṣṭho bhagavānayam || 61 ||  
  
raghūṇāmeṣa sarveṣāṃ prabhuḥ kulaguruḥ sadā |  
sarvajñaḥ sarvasākṣī ca trikālāmaladarśanaḥ || 62 ||  
  
vasiṣṭha bhagavanpūrvaṃ kaccitsmarasi yatsvayam |  
āvayorvairaśāntyarthaṃ śreyase ca mahādhiyā || 63 ||  
  
upadiṣṭaṃ bhagavatā jñānaṃ padmabhuvā muhuḥ |  
tadevopadiśādya tvaṃ rāmāyānte nivāsine || 64 ||  
  
p. 75)  
  
tajjñānaṃ ca sa śāstrārthastadvaidagdhyamakhaṇḍitam |  
suśiṣyāya viraktāya sādho yadupadiśyate || 65 ||  
  
aśiṣyāyāviraktāya yatkiṃcidupadiśyate |  
tatprayātyapavitratvaṃ gokṣīraṃ śvadṛtāviva || 66 ||  
  
dṛtirbhastrā || 66 || 67 || 68 ||  
  
ityukte gādhiputreṇa vyāsanāradapūrvakāḥ |  
munayaste tamevārthaṃ sādhusādhvityapūjayan || 67 ||  
  
athovāca mahātejā rājñaḥ pārśve vyavasthitaḥ |  
brahmeva brahmaṇaḥ putro vasiṣṭho bhagavānmuniḥ || 68 ||  
  
mune yadādiśasi me tadavighnaṃ karomyaham |  
kaḥ samarthaḥ samartho'pi satāṃ laṅghayituṃ vacaḥ || 69 ||  
  
ādiśasi ājñāpayasi || 69 || 70 ||  
  
smarāmyakhaṇḍitaṃ sarvaṃ saṃsārabhramaśāntaye |  
niṣadhādrau purā proktaṃ yajjñānaṃ padmayoninā || 70 ||  
  
vālmīkiruvāca ||  
  
iti nigaditavānasau mahātmā parikarabandhagṛhītavaktṛtejāḥ |  
akathayadidamajñatopaśāntyai paramapadaikavibodhanaṃ vasiṣṭhaḥ || 71 ||  
  
itīti || parikarabandheti || abhivadanopayogino ye parikarāsteṣāṃ parikarāṇāṃ bandhena   
bandhanena gṛhītaṃ svīkṛtaṃ vaktṛtejo yena saḥ parikarabandhagṛhītavaktṛtejāḥ   
|| 71 ||  
  
iti śrīvālmīkīye mokṣopāye vairāgyaprakaraṇe tṛtīyaḥ sargaḥ || 3 ||  
  
iti śrīmatparamahaṃsaparivrājakācāryottamasukhapūjyapādaśiṣya-  
सर्गः ॥ ३ ॥  
  
सम्पूर्णमिदं वैराग्यप्रकरणम् ।  
  
प्। ७६)  
  
ॐश्रीरामाय नमः ॥  
  
मुमुक्षुव्यवहारप्रकरणम् -   
  
श्रीवसिष्ठ उवाच ॥  
  
सर्वदा सर्वमेवेह संसारे रघुनन्दन ।  
सम्यक्प्रयुक्तात्सर्वेण पौरुषात्समवाप्यते ॥ १ ॥  
  
पूर्वप्रकरणेन नित्यानित्यवस्तुविवेकतो वैराग्यं शमाद्यङ्कुरबीजं   
मुमुक्षुफलपर्यवसायि प्राधान्येन प्रतिपादितम् । इदानीं मुमुक्षव्यवहारः   
शमादीतिकर्तव्यताको मनननिदिध्यासनाङ्गकश्रवणलक्षण उत्तरप्रकरणेन   
प्रतिपाद्यते । प्रसङ्गागतं च किञ्चित्किञ्चित् । तत्राद्यश्लोकेन दैवाधीनं सर्वं   
पौरुषं व्यर्थमतो विचारविषयप्रयत्नपरता नाश्रयणीयेतीतरजनशङ्कागमं   
निमित्तीकृत्य परिहरति भगवान्वसिष्ठः - सर्वमेवेति ॥ पौरुषं पुरुषकारः ।   
उद्योग इत्यर्थः । एवशब्दस्य समवाप्यत इत्यनेनापि सम्बन्धः ॥ १ ॥  
  
उच्छास्त्रं शास्त्रितं चेति द्विविधं पौरुषं स्मृतम् ।  
तत्रोच्छास्त्रमनर्थाय परमार्थाय शास्त्रितम् ॥ २ ॥  
  
पौरुषात्सर्वं समवाप्यते चेत् अशास्त्रीयादपि पौरुषात्परमार्थप्राप्तिः   
स्यादतस्तदपि मुमुक्षुणानुष्ठेयं स्यादित्याशङ्क्याह - उच्छास्त्रमिति ॥ २ ॥  
  
आबाल्यादलमभ्यस्तैः शास्त्रसत्सङ्गमादिभिः ।  
गुणैः पुरुषयत्नेन स्वार्थः सम्प्राप्यते हितः ॥ ३ ॥  
  
परमार्थाय शास्त्रितमित्येतत्प्रपञ्चयति - आबाल्यादिति ॥ ३ ॥  
  
श्रीराम उवाच ॥  
  
प्राक्तनं वासनाजालं नियोजयति मां यथा ।  
तथैव तिष्ठामि मुएन् कृपणः किं करोम्यहम् ॥ ४ ॥  
  
वासनापारतन्त्र्यात् स्वतन्त्रप्रवृत्त्या स्वार्थः सम्प्राप्तुं न शक्यत इत्याक्षिपति -  
  
p. 77)  
  
vāsiṣṭha uvāca ||  
  
ataeva hi he rāma śreyaḥ prāpnoṣi śāśvatam |  
svaprayatnopanītena pauruṣeṇaiva nānyathā || 5 ||  
  
pariharati - ata iti || ataeva prāktanavāsanāyā aniyojyatvādeva | svaprayatnopanītena   
pauruṣeṇaiva puruṣavyāpāreṇaiva śreyaḥ prāpnoṣi | ayamabhiprāyaḥ - na   
pūravāsanā tīvravāyuvatpuruṣaṃ prerayati kiṃtvicchopasaṃhāramukhena svātantryaṃ   
prayacchati tathāsati svatantrapravṛttyā svārthaḥ saṃprāptuṃ śakya iti || 5 ||  
  
dvividho vāsanāvyūhaḥ śubhaścaivāśubhaśca te |  
prāktano vidyate rāma dvayorekataro'thavā || 6 ||  
  
svaprayatnopanītena pauruṣeṇaiva śreyaḥprāptiḥ kena prakāreṇetyāśaṅkya vibhāgena   
prāktanavāsanājālasadbhāvaṃ darśayaṃstatrāpi prakāraṃ darśayati - dvividha   
ityādinā ||   
śubhāśubhavāsanāsamūhayormadhye'nyatarasyātyalpatvenāvidyamānakalpa-  
  
वासनौघेन शुद्धेन तत्र चेदपनीयसे ।  
तत्क्रमेण शुभेनैव पदं प्राप्स्यसि शाश्वतम् ॥ ७ ॥  
  
तत्र तयोर्व्यूहयोर्मध्ये । तत्तर्हीत्यर्थः ॥ ७ ॥ ८ ॥  
  
अथ चेदशुभो भावस्त्वां योजयति सङ्कटे ।  
प्राक्तनस्तदसौ यत्नाज्जेतव्यो भवता स्वयम् ॥ ८ ॥  
  
शुभाशुभाभ्यां मार्गाभ्यां वहन्ती वासनासरित् ।  
पौरुषेण प्रयत्नेन योजनीया शुभे पथि ॥ ९ ॥  
  
भावशब्देन वासनौघोऽत्र विवक्षितः । शुभाशुभवासनासमूहयोरन्यतरेण   
पुंसः प्रेर्यत्वे निःश्रेयसः प्राप्तिप्रकारमभिधायोभाभ्यां प्रेर्यत्वेऽपि तमाह   
- शुभाशुभाभ्यामिति ॥ ९ ॥  
  
प्। ७८)  
  
अशुभेषु समाविष्टं शुभेष्वेवावतारयेत् ।  
स्वं मनः पुरुषार्थेन बलेन बलिनां वर ॥ १० ॥  
  
उक्तमर्थं प्रपञ्चयति - अशुभेष्विति ॥ पुरुषार्थहेतुनेत्यर्थः ॥ १० ॥  
  
अशुभाच्चालितं याति शुभं तस्मादपीतरत् ।  
जन्तोश्चित्तं तु शिशुवत्तस्मात्तच्चालयेद्बलात् ॥ ११ ॥  
  
शुभेष्ववतारणाय योग्यतां दर्शयन्नुक्तं निगमयति - अशुभादिति ॥ शुभो   
विषयः पौरुषमनपेक्ष्यैव स्वयमेवाशुभात्मनश्चालयति अतः पौरुषं   
व्यर्थमित्याशङ्क्याहेत्येवमवतारयन्ति केचिदिमं श्लोकम् ॥ ११ ॥  
  
समता सान्त्वनेनाशु न द्रागिति शनैः शनैः ।  
पौरुषेण प्रयत्नेन लालयेच्चित्तबालकम् ॥ १२ ॥  
  
चित्तस्य शिशुसमत्वे सति तदुचितं चालनप्रकारं दर्शयति - समतेति ॥ हे   
चित्तबालक नामतोऽर्थतश्च विषादप्यधिकान् विषयान् मा गृहाण ।   
प्रियाप्रियविषयप्राप्तौ हर्षविषादरहिततालक्षणसमतां   
निरतिशयसुखप्राप्तिकामाश्रयेत्येवं समतासान्त्वनेन । द्राक्शब्दो द्रुतार्थः ।   
सद्यो द्राक् मङ्क्षु सपदि द्रुत इत्यमरः ॥ १२ ॥  
  
प्रागभ्यासवशाज्जातो यदा ते वासनोदयः ।  
तदाभ्यासस्य साफल्यं विद्धि त्वमरिमर्दन ॥ १३ ॥  
  
अशुभाच्चित्तचालनाभ्यासस्य साफल्यं कदा भवतीत्यत आह - प्रागिति ॥ अस्मिन्रपि   
जन्मन्यत्यभ्यासं कुर्वतस्ते प्रागभ्यासवशात् प्राग्जन्मनोऽभ्यासवशात् अथवा   
प्राक् पूर्ववयसि आबाल्यादलमभ्यस्तैरित्युक्तं । द्रागिति क्वचित् । नन्वस्मिन्पक्षे न   
द्रागिति शनैःशनैरिति पूर्वश्लोकोक्तं विरुध्येतेति चेन्न ।   
चित्तनिग्रहारम्भदशापेक्षया तथा विहितत्वात्तदुत्तरावस्थापेक्षया   
द्रागित्यभिधानात् ॥ १३ ॥  
  
प्। ७९)  
  
सन्दिग्धायामपि भृशं शुभामेव समाहर ।  
शुभायां वासनावृद्धौ तात दोषो न कश्चन ॥ १४ ॥  
  
अशु-भवासनायाः शुभवासनात आधिक्ये तत्साम्ये च कर्तव्यमभिधाय   
तत्सन्देहेऽपि तदाह - सन्दिग्धायामिति ॥ शुभायामिति स्पष्टार्थः ॥ १४ ॥  
  
अव्युत्पन्नमना यावद्भवानज्ञाततत्पदः ।  
गुरुशास्त्रप्रमाणैस्तु निर्णीतं तावदाचर ॥ १५ ॥  
  
ननु शुभवासनावृद्धौ दोषो नास्तीति कथम् । तस्या अप्यविद्याकार्यत्वेन   
दोषावहत्वसम्भवादित्याशङ्क्यात्मसाक्षात्कारपर्यन्तमादेया ततः परं   
त्याज्येत्याह - अव्युत्पन्नेत्यादिश्लोकत्रयेण ॥ अज्ञातं तत्पदं ब्रह्मस्वरूपं   
येन स तथा । तुशब्दोऽवधारणे । तु स्याद्भेदेऽवधारण इत्यमरः ॥ १५ ॥  
  
ततः पक्वकषायेण नूनं विज्ञातवस्तुना ।  
शुभोऽप्यसौ परित्याज्यो वासनौघो निरोधिना ॥ १६ ॥  
  
पक्वकषायेण दग्धरागादिना विवेकिनेत्यर्थः ॥ १६ ॥  
  
यदतिसुभगमार्यसेवितं तच्छुभमनुसृत्य मनोज्ञभावबुद्ध्या ।  
अधिगमयपदं सदा विशोकं तदनु तदप्यवमुच्य साधु तिष्ठ ॥ १७ ॥  
  
अतिशोभनो भगो माहात्म्यं यस्य तदतिसुभगम् । शुभवासनाजालमनुसृत्य मनो   
विशोकं पदमभिगमयेति सम्बन्धः । अधिगमय प्रापयेत्यर्थः । मनः   
ज्ञभावबुद्ध्येति पदच्छेदः । तत्र ज्ञभावो ज्ञत्वं तद्विशिष्टबुद्ध्येत्यर्थः ।   
अथवा मनोज्ञभावबुद्ध्येत्येकं पदम् । मनोज्ञो मनोहरो भावोऽभिप्रायो यस्याः   
सा मनोज्ञभावा सा चासौ बुद्धिश्च तया । मनोज्ञभाव इति सम्बोधनं वा ॥ १७ ॥  
  
वसिष्ठ उवाच ॥  
  
अपुनर्ग्रहणायान्तस्त्यक्त्वा संसारभावनाम् ।  
सम्पूर्णौ शमसन्तोषौ चादायोदारया धिया ॥ १८ ॥  
  
गुरुशास्त्रप्रमाणैस्तु निर्णीतं तावदाचरेत्युक्तं विवृण्वन् श्रोतव्यस्य   
ज्ञानशास्त्रस्य विशिष्टसम्प्रदायमूलत्वं परमपुरुषार्थकरत्वं चाह -   
अपुनरित्यादिश्लोकत्रयेण ॥ भावनां वासनाम् । उदारया महत्या । उत्तमयेत्यर्थः ॥   
१८ ॥  
  
प्। ८०)  
  
सुपूर्वापरवाक्यार्थविचारविषयादृतम् ।  
मनः समरसं कृत्वा सानुसन्धानमात्मनि ॥ १९ ॥  
  
सुपूर्वेति ॥ शोभनो यः पूर्वापरवाक्यार्थविचारः स एव विषयस्तस्मिन्नादृतम् ।   
स्वपूर्वेति क्वचित् तत्र स्वावधारणौ यौ पूर्वापरवाक्यार्थौ   
तयोर्विचारविषयादृतमित्यर्थः । मनो विचारविषयादृतं समरसमात्मनि   
सानुबन्धं च कृत्वा ॥ १९ ॥  
  
शृणु राम पुरा प्रोक्तं ब्रह्मणा परमेष्ठिना ।  
सर्वदुःखक्षयकरं परमाश्वासनं धियः ॥ २० ॥  
  
शृण्वित्यन्वयः ॥ २० ॥  
  
श्रीराम उवाच ॥  
  
केनोक्तं कारणेनेदं ब्रह्मन्पूर्वं स्वयम्भुवा ।  
कथं च भवता प्राप्तमेतत्कथय मे प्रभो ॥ २१ ॥  
  
केनोक्तमिति स्पष्टार्थः ॥ २१ ॥  
  
वसिष्ठ उवाच ॥  
  
अस्त्यनन्तविलासात्मा सर्वगः सर्वसंश्रयः ।  
विदाकाशोऽविनाशात्मा प्रदीपः सर्ववस्तुषु ॥ २२ ॥  
  
ब्रह्मविद्यासम्प्रदायकर्तुर्ब्रह्मणो महत्त्वख्यापनाय   
परमकारणोत्पन्नत्वजगत्कर्तृत्वे दर्शयन् केनोक्तमित्यादिप्रश्नद्वयस्योत्तरे आह   
- अस्त्यनन्तेत्यादिना यज्ज्ञात्वाहं सुखी स्थित इत्यन्तेन ग्रन्थजातेन ।   
अनन्तविलासात्मा अनन्तकार्यस्वरूपभूतः सर्ववस्तुषु विषयेषु प्रदीपो भासकः ॥ २२   
॥  
  
स्पन्दास्पन्दसमाकारात्ततो विष्णुरजायत ।  
तस्यापि हृदयाम्भोजात्परमेष्ठी व्यजायत ॥ २३ ॥  
  
स्पन्दो जगद्रूपेण जृम्भणं अस्पन्दस्तद्विपर्ययः तयोः समाकारात्समस्वरूपात् ॥   
२३ ॥  
  
प्। ८१)  
  
सोऽसृजत्सकलं सर्गं विकल्पौघं यथा मनः ।  
एतस्मिन्भारते वर्षे नानाव्यसनसङ्कुलम् ॥ २४ ॥  
  
सृज्यत इति सर्गो जगत् । सृज्यस्य सत्यत्वशङ्कां शातयन् दृष्टान्तमाह -   
विकल्पौघमिति ॥ विकल्पौघो मनोरथसमूहः ॥ २४ ॥ २५ ॥ २६ ॥ २७ ॥ २८ ॥  
  
जनस्यैतस्य दुःखं स दृष्ट्वा सकललोककृत् ।  
जगाम करुणामीशः पुत्रदुःखात्पिता यथा ॥ २५ ॥  
  
क एतेषां हताशानां दुःखस्यान्तो हतायुषाम् ।  
स्यादिति क्षणमेकाग्रश्चिन्तयित्वा न्वतप्यत ॥ २६ ॥  
  
तपो दानं जपस्तीर्थं नात्यन्तं दुःखशान्तये ।  
तत्तावद्दुःखमोक्षार्थं ज्ञानं प्रकथयाम्यहम् ॥ २७ ॥  
  
इति सञ्चिन्त्य भगवान्ब्रह्मा कमलसंस्थितः ।  
मनसा परिसङ्कल्प्य मामुत्पादितवानिमम् ॥ २८ ॥  
  
कमण्डलुधरो नाथः सकमण्डलुना मया ।  
साक्षमालं स्थितः पद्मे स प्रणम्याभिवादितः ॥ २९ ॥  
  
साक्षमालमिति क्रियाविशेषणम् ॥ २९ ॥ ३० ॥  
  
एहि पुत्रेति मामुक्त्वा स स्वाब्जस्योत्तरे दले ।  
मां निवेश्य महाबाहो प्रोवाच भगवानजः ॥ ३० ॥  
  
मुहूर्तमात्रं ते पुत्र चेतो वानरचञ्चलम् ।  
अज्ञानमभ्याविशतु सवाष्पं दर्पणं यथा ॥ ३१ ॥  
  
बाष्पोऽत्र मुखोद्गत ऊष्मा ॥ ३१ ॥ ३२ ॥ ३३ ॥ ३४ ॥  
  
इति तेनाशु शप्तः सन्विचारं समनन्तरम् ।  
अहं विस्मृतवान्सर्वं स्वरूपममलं किल ॥ ३२ ॥  
  
अथाहं दीनतामेत्य स्थितोऽसम्बुद्धया धिया ।  
दुःखशोकाभिसन्तप्तो जातो जन इवाधमः ॥ ३३ ॥  
  
प्। ८२)  
  
अथाभ्ययात्स मां नाथः पुत्र किं दुःखवानसि ।  
दुःखोपघातं मां पृच्छ सुखी नित्यं भविष्यसि ॥ ३४ ॥  
  
ततः पृष्टः स भगवान्मया संसारभेषजम् ।  
कथं नाथ महादुःखमयः संसार आगतः ॥ ३५ ॥  
  
सम्प्रदायतो लब्धस्यैव ज्ञानस्य मुक्तिदत्वं नान्यस्येति दर्शयितुं ब्रह्मविदो   
लोकानुग्रहं मुक्त्वान्यत्कर्तव्यं नास्तीति ज्ञापयितुं पुरुषार्थसिद्धौ   
भारतवर्षस्यान्यस्माद्विशिष्टतां च दर्शयितुमाह - तत इति ॥ ३५ ॥ ३६ ॥  
  
कथं च क्षीयते नाथ ततस्तेन महात्मना ।  
तज्ज्ञानं सुबहु प्रोक्तं यज्ज्ञात्वाहं सुखी स्थितः ॥ ३६ ॥  
  
ततो विदितवेद्यं मां निजायां प्रकृतौ स्थितम् ।  
स उवाच जगत्कर्ता वाक्यं सकलकारणम् ॥ ३७ ॥  
  
ततो विदितवेद्यमित्यादयः कर्तव्यमस्तीत्यतः प्राक्तनाः श्लोकाः स्पष्टार्थाः ॥ ३७ ॥ ३८   
॥ ३९ ॥ ४० ॥ ४१ ॥ ४२ ॥ ४३ ॥  
  
शापेनाज्ञपदं नीत्वा पृच्छकस्त्वं मया कृतः ।  
पुत्रास्य ज्ञानसारस्य समस्तजनसिद्धये ॥ ३८ ॥  
  
इदानीं शान्तशापस्त्वं बोधं परमुपागतः ।  
गच्छ वत्स महीपीठं जम्बूद्वीपान्तरस्थितम् ॥ ३९ ॥  
  
साधो भारतवर्षे त्वं लोकानुग्रहहेतुना ।  
तत्र क्रियाकाण्डपरास्त्वया पुत्र महाधियः ॥ ४० ॥  
  
उपदेश्याः क्रियाकाण्डक्रमेण शमशालिना ।  
विरक्तचित्ताश्च तथा महाप्राज्ञा विचारिणः ॥ ४१ ॥  
  
उपदेश्यास्त्वया साधो ज्ञानेनानन्ददायिना ॥ ४२ ॥  
  
इति तेन नियुक्तोऽहं पित्रा कमलजन्मना ।  
इह साधोऽवतिष्ठामि यावद्भूतपरम्परा ॥ ४३ ॥  
  
प्। ८३)  
  
कर्तव्यमस्ति न ममेह हि किञ्चिदेव स्थातव्यमित्यतिमना भुवि संस्थितोऽस्मि ।  
संशान्तया सततसुप्तधियैव वृत्त्या कार्यं करोमि न च किञ्चिदहं करोमि ॥   
४४ ॥  
  
कल्पपर्यन्तं कर्मभूमावस्थानं गुरोर्वाक्यं परिपालयतस्तव   
लोकानुग्रहार्थमेव केवलं न भवति किन्तु कृत्यशेषं कर्तुं चेत्याशङ्क्याह   
- कर्तव्यमिति ॥ अतिमना अतिक्रान्तमनाः । जितमना इत्यर्थः । अथवा अतिमनाः   
प्रकृष्टमनाः । अविमना इति क्वचित् । तत्र विमनाः दुर्मनाः स न भवतीत्यविमनाः ।   
अज्ञवत्तवापि कार्येषु प्रवृत्तिदर्शनात् कथं कृतकृत्यस्त्वं तत्राह - समिति   
॥ संशान्तया इष्टानिष्टप्राप्तौ हर्षविषादरहितया सततं सुप्ता धीर्यस्यां वृत्तौ   
तया वृत्त्या वर्तनेन परमार्थदृष्ट्या प्रातिभासिकदृष्ट्या वा   
कार्यकर्तृत्वमुक्त्वा पारमार्थिकदृष्ट्या तदभावमाह - नचेति ॥ धियः   
सुप्तत्वं सत्याद्वैतविषयत्वम् । तथाचोक्तमाचार्यैः - सुषुप्तवज्जाग्रति यो न   
पश्यति द्वयं तु पश्यन्नपि चाद्वयत्वतः । तथापि कुर्वन्नपि निष्क्रियश्च यः स   
आत्मविन्नान्य इतीह निश्चय इति ॥ अहमित्यात्मधीर्या च ममेत्यात्मीयधीरपि । अर्थशून्ये   
यदा यस्य स आत्मज्ञो न चेतर इति च ॥ तथा च भगवद्वचनम् - यस्यां जाग्रति   
भूतानि सा निशा पश्यतो मुनेः इति ॥ ४४ ॥  
  
श्रीवसिष्ठ उवाच ॥  
  
अज्ञतानज्ञते पूर्वं वक्तुर्निर्णीय कार्यतः ।  
यः करोति नरः प्रश्नं पृच्छकः स महामतिः ॥ ४५ ॥  
  
एवं केनोक्तमित्यादिप्रश्नोत्तरे आख्याय प्रसङ्गागतं किञ्चिदुक्त्वा शृणु राम   
पुरा प्रोक्तमिति वचनादभिमुखीभूताय रामाय ज्ञानं सोपायं   
विवक्षुर्विशिष्टपृच्छकवक्तृकयोरावयोः संवादोऽवश्यं फलाय कल्पत इति   
दर्शयितुं पृच्छकवक्तारौ लक्षयति - अज्ञतेत्यादिश्लोकद्वयेन । ४५ ॥  
  
प्। ८४)  
  
पूर्वापरसमाधानक्षमबुद्धावनिन्दिते ।  
पृष्टं प्राज्ञेन वक्तव्यं नाधमे पशुधर्मिणि ॥ ४६ ॥  
  
गुरुतः श्रुतयोः पूर्वापरवाक्यार्थयोरनन्विततयाक्षेपे कृते तत्समाधाने क्षमा   
समर्था बुद्धिर्यस्य तथा तस्मिन् । अत्रैवं नियमः -   
पूर्वापरसमाधानक्षमबुद्धावेव वक्तव्यं शिष्यायानिन्दितायैव वक्तव्यं   
पृष्टमेव वक्तव्यमिति च ॥ ४६ ॥  
  
मोक्षद्वारे द्वारपालाश्चत्वारः परिकीर्तिताः ।  
शमो विचारः सन्तोषश्चतुर्थः साधुसङ्गमः ॥ ४७ ॥  
  
संवादसाफल्यज्ञापनाय पृच्छकवक्तृलक्षणे आख्यायादौ   
मुमुक्षुकृत्यमाचष्टे - मोक्षद्वारमित्यादिभिरभिवर्धयेदित्यन्तैः श्लोकैः ।   
ते च स्पष्टार्थाः ॥ ४७ ॥ ४८ ॥ ४९ ॥ ५० ॥  
  
एते सेव्याः प्रयत्नेन चत्वारो द्वौ त्रयोऽथवा ।  
द्वारमुद्घटयन्त्येते मोक्षे राजगृहे यथा ॥ ४८ ॥  
  
एकं वा सर्वयत्नेन सर्वमुत्सृज्य संश्रयेत् ।  
एकस्मिन्वशगे यान्ति चत्वारोऽपि वशं यतः ॥ ४९ ॥  
  
शास्त्रैः सज्जनसंसर्गपूर्वकैः सतपोदमैः ।  
आदौ संसारमुक्त्यर्थं प्रज्ञामेवाभिवर्धयेत् ॥ ५० ॥  
  
दुःसहा राम संसारविषवेगविषूचिका ।  
योगगारुडमन्त्रेण पावनेन प्रशाम्यति ॥ ५१ ॥  
  
अभिवृद्धया प्रज्ञया किं भवेदित्यत आह - दुःसहेति । संसार एव   
विषवेगविषूचिका विषवेगोत्पन्नविषूचिकाख्यरोगः । योगो ब्रह्मात्मैक्यविज्ञानं स   
एव गारुडमन्त्रस्तेन । अयमेव योगशब्दार्थ इति   
बृहद्वासिष्ठगतादेतच्छ्लोकोत्तरश्लोकात् - स च योगः सज्जनेन सह   
शास्त्रविचारणात् । परमार्थज्ञानमयोनूनं लभ्यत एव चेत्यस्मादवगम्यते ।   
संसाररोगच्छेदकदृढप्रज्ञायै शमाद्युपेत आत्मानं विचारयेदित्युक्तम् ॥ ५१ ॥  
  
प्। ८५)  
  
दुरन्तेयं किल विषयविषजविषूचिका यदि न चिकित्स्यते तन्नितरां   
नरकनगरनिकरफलानुबन्धिनी तदैतत्करोति यत्र   
शिलाशितासितपातोत्पलताडनम् [शातः पात उपल इति बृहद्योगवासिष्ठे ।  
] ॥ ५२ ॥  
  
इदानीमेवमात्मानमविचारतो निरतिशयदुःखमाह - दुरन्तेयमित्यादिना ॥ विषया   
एव विषजविषूचिका । विषयविषूचिकेति क्वचित् । तत्र विषया एव विषूचिकेत्यर्थः । न   
चिकित्स्यते यदि तत्तर्हि नितरां सुतरां नरका एव नगराणि तेषां निकराः समूहास्त एव   
फलानि तैरनुषङ्गो यस्याः सा नरकनगरनिकरफलानुबन्धिनी भूत्वा तद्दुःखं   
करोति । किं तद्दुःखं करोतीत्याकाङ्क्षायामाह - यत्रेति ॥ यत्र यस्मिन्   
विषयविषमविषूचिकाजनितदुःखे शितानां तेजितानामसीनां शतानां पातो   
गात्रेषूत्पलताडनं भवति ॥ ५२ ॥  
  
अग्निदाहो हिमावसेचनं अङ्गावकर्तनचन्दनचर्चा निरवधिना एव   
नरकनिपातो निदाधविनोदनधारागृहशीकरवर्षं शिरच्छेदः   
सुखनिद्रामूउकीकरणमाननमुद्राबाधिर्यं महानुपचयः ॥ ५३ ॥  
  
यत्रेति सर्वत्र सम्बध्यते । यत्राग्निदाहः शरीरे हिमावसेचनं भवति ।   
अङ्गावकर्तनमवयवकृन्तनं चन्दनचर्चा चन्दनलेपनम् । नाराचाः   
सर्वलोहमया बाणाः । निदाघविनोदनधारागृहशीकरवर्षणं   
निदाघविनोदनाय घर्मविनाशाय यन्त्रप्रेरितजलधारावति गृहे   
शीकरवर्षणमम्बुकणवर्षणम् । आननमुद्रा आस्यपिधानमित्यर्थः ।   
उपचयोऽभिवृद्धिः । अयमभिप्रायः - महादुःखहेतवोऽप्यसिशतपातादयो   
यस्मिन्दुःखे दृश्यमानाः सुखहेतुवदाचरन्ति तन्निरतिशयदुःखं   
विषयविषमविषूचिका करोतीति ॥ ५३ ॥  
  
प्। ८६)  
  
तदेवं राम शास्त्रेणावहेलया व्यवहर्तव्यम् । अवश्यमेवं विचारणीयम् ।   
एवं चावबोद्धव्यम् । यथा किल शास्त्रविचाराद्बोधो भवतीति ॥ ५४ ॥  
  
यस्मादेवं तस्माद्विषयरोगचिकित्सायां प्रयतितव्यमित्याह - तदेवमिति ॥ अवहेला   
अवज्ञा लीला वा । काचिच्चिकित्सा कर्तव्या विषयरोगनिवृत्तये तत्राह - एवमिति ॥   
किलशब्दः श्रुतीतिहासपुराणप्रसिद्धिद्योतनार्थः ।   
सकलानर्थनिवृत्तिपरमानन्दपदप्राप्तिकामेन शास्त्रार्थविचारः सम्यक्कर्तव्य   
इत्यर्थः ॥ ५४ ॥  
  
स्वानुभूतेश्च शास्त्रस्य गुरोश्चैवैकवाक्यता ।  
यस्याभ्यासेन तेनात्मा सन्ततेनावलोक्यते ॥ ५५ ॥  
  
ननु शास्त्रविचारात्सम्यग्ज्ञानविचारद्वारैव श्रेयो भवति तत्सम्यग्ज्ञानं   
विचारकारिणां सर्वेषां किमिति न भवति तत्राह - स्वेति ॥ यस्य पुरुषस्य   
सन्ततेनाभ्यासेन स्वानुभूत्यादित्रयसंवादो भवति तेन पुंसा आत्मावलोक्यते   
साक्षात्क्रियते नान्येन ॥ ५५ ॥  
  
किञ्चित्संस्कृतबुद्धीनां श्रुतं शास्त्रमिदं यथा ।  
मौर्ख्यापहं तथा शास्त्रमन्यदस्ति न किञ्चन ॥ ५६ ॥  
  
कस्य शास्त्रस्यार्थविचारः श्रेयोऽर्थिना कर्तव्य इत्यत आह - किञ्चिदिति ॥ शास्त्रं   
मौर्ख्यापहमित्युक्तम् ॥ ५६ ॥  
  
प्। ८७)  
  
वरं शरावहस्तस्य चाण्डालागारवीथिषु ।  
भिक्षार्थमटनं राम न मौर्ख्यं हतजीवितम् ॥ ५७ ॥  
  
मौर्ख्यस्यावश्यहेयत्वमाह - वरमिति ॥ ५७ ॥  
  
न धनान्युपकुर्वन्ति न मित्राणि न बान्धवाः ।  
न हस्तपादचलनं न देशान्तरसङ्गमः ॥ ५८ ॥  
  
शास्त्रार्थविचारवत्सत्पात्रे धनादिदानमपि ब्रह्मप्राप्तावभ्यर्हितोपाय   
इत्याशङ्कां निराकरोति - न धनानीत्यादिना ॥ यथा धनादिकं   
ब्रह्मप्राप्तिकरं न भवति एवं विचारोऽपि तत्प्राप्तिकरो न भवति । विचारवतामपि   
बहूनां तत्प्राप्त्यदर्शनादित्याशङ्क्याह - केवलमिति ॥ मनोजयाभावादेव   
विचारवत्सु ब्रह्मप्राप्तिर्न दृश्यत इति भावः ॥ ५८ ॥ ५९ ॥  
  
न कालक्लेशवैधुर्यं न तीर्थाय न जीवितम् ।  
केवलं तन्मनोमात्रजयेनासाद्यते परम् ॥ ५९ ॥  
  
मोक्षद्वारे द्वारपालानिमाञ्शृणु यथाक्रमम् ।  
एषामेकतमासक्त्या मोक्षद्वारे प्रवेश्यते ॥ ६० ॥  
  
मोक्षद्वारे द्वारपाला इति ये पूर्वमुक्ताः यत्करणे पुरुषार्थ उक्तः उदकरणेऽनर्थ   
उक्तस्तान्प्रपञ्चयितुमारभते - मोक्षद्वार इति ॥ ६० ॥  
  
यानि दुःखानि या तृष्णा दुःसहा ये दुराधयः ।  
तत्सर्वं शान्तचेतस्सु तमोऽर्केष्विव नश्यति ॥ ६१ ॥  
  
तत्रतावच्छान्तिफलमानुषङ्गिकमाह - यानीत्यादिना श्लोकत्रयेण ॥ ६१ ॥ ६२ ॥ ६३ ॥  
  
मातरीव परं यान्ति विषमाणि मृदूनि च ।  
विश्वासमिह भूतानि सर्वाणि शमशालिनि ॥ ६२ ॥  
  
न रसायनपानेन न लक्ष्म्यालिङ्गनेन च ।  
तथा सुखमवाप्नोति शमेनान्तर्यथा जनः ॥ ६३ ॥  
  
प्। ८८)  
  
श्रुत्वा स्पृष्ट्वा च दृष्ट्वा च भुक्त्वा घ्रात्वा शुभाशुभम् ।  
न हृष्यति ग्लायति यः स शान्त इति कथ्यते ॥ ६४ ॥  
  
शान्तेः फलमभिधाय स्वरूपमाह - श्रुत्वेत्यादिश्लोकद्वयेन ॥ ग्लायति   
हर्षक्षयं करोति । विषीदतीत्यर्थः ॥ ६४ ॥  
  
तुषारकरबिम्बाच्छं मनो यस्य निराकुलम् ।  
मरणोत्सवयुद्धेषु स शान्त इति कथ्यते ॥ ६५ ॥  
  
तुषारकरश्चन्द्रः । दृढविवेकवतो महद्वैराग्यमास्थितस्य   
भाविनोऽपरिहार्यतां च जानतः पुंसः सुखदुःखप्राप्तौ हर्षविषादरहितता   
भवति सैव शम इत्यर्थः ॥ ६५ ॥  
  
तपस्विषु बहुज्ञेषु याजकेषु नृपेषु च ।  
बलवत्सु गुणाढ्येषु शमवानेव राजते ॥ ६६ ॥  
  
शमस्यानुषङ्गिकं फलान्तरमाह - तपस्विष्विति ॥ ६६ ॥  
  
शमममृतमहार्यमार्यगुप्तं परमवलम्ब्य परं पदं प्रयाताः ।  
रघुतनय यथा महानुभावाः क्रममनुपालय सिद्धये तमेव ॥ ६७ ॥  
  
शमस्य महाफलं दर्शयन्महानुभावगृहीततया तस्यानुष्ठेयतामाह -   
शममिति ॥ हार्यमनार्यगुप्तमपरममृतमवलम्ब्य देवा अपरमेव पदं   
प्रयाताः । महानुभावास्त्वन्येनाहार्यं हर्तुमयोग्यमार्यगुप्तं विद्वद्रक्षितं   
शमाख्यं परममृतमवलम्ब्य तदनुरूपं परमेव पदं यथा प्रयातास्तथा   
सिद्धये परमपदप्राप्तये तमेव क्रमं शमलक्षणोपायमथवा   
शमविचारसन्तोषध्यानादीनां क्रममनुपालयानुतिष्ठेत्यर्थः ॥ ६७ ॥    
  
शास्त्रावबोधामलया धिया परमपूतया ।  
कर्तव्यः कारणज्ञेन विचारोऽनिशमात्मनः ॥ ६८ ॥  
  
शमादीनां मध्ये शमं विस्तरादाख्याय विचारं प्रस्तावयति -   
शास्त्रेत्यादिपञ्चभिः श्लोकैः ॥ तत्र प्रथमं विचारं विधत्ते - शास्त्रेति ॥   
आदावीश्वरार्पितकर्मभिः परमपूतया अनन्तरं   
निवृत्तिशास्त्र्मर्थावबोधेनामलया कारणज्ञेन इदमस्य कारणमिदमस्य   
कार्यमिति कारणाद्यभिज्ञेनेत्यर्थः ॥ ६८ ॥  
  
प्। ८९)  
  
विचारात्तीक्ष्णतामेत्य धीः पश्यति परं पदम् ।  
दीर्घसंसाररोगस्य विचारो हि महौषधम् ॥ ६९ ॥  
  
विचारफलमाह - विचारादिति ॥ ६९ ॥  
  
कोऽहं कस्य च संसार इत्यापद्यपि धीमता ।  
चिन्तनीयं प्रयत्नेन सप्रतीकारमात्मना ॥ ७० ॥  
  
विचारस्य स्वरूपं दर्शयंस्तत्कर्तव्यतां विशदयति - कोऽहमिति ॥ सप्रतीकारमिति   
क्रियाविशेषणम् । विघ्नप्रतीकारेण सह वर्तत इति सप्रतीकारम् । आत्मना बुद्ध्या ॥ ७० ॥  
  
अनष्टमन्धकारेषु बहुतेजःस्वजिह्नितम् ।  
पश्यत्यपि व्यवहितं विचारश्चारुलोचनम् ॥ ७१ ॥  
  
विचारं स्तौति - अनष्टमिति ॥ चारुलोचनत्वसाधनायानष्टमित्यादिविशेषणत्रयम् ।   
अनष्टं कार्यवन्न नष्टं भवतीत्यनष्टम् । अजिह्नितमकुटिलितम् । अप्रतिहतमित्यर्थः   
॥ ७१ ॥  
  
कोऽहं कथमयं दोषः संसाराख्य उपागतः ।  
न्यायेनेति परामर्शो विचार इति कथ्यते ॥ ७२ ॥  
  
विचारस्वरूपं विशदयति - कोऽहं कथमिति ॥ ७२ ॥  
  
वसिष्ठ उवाच ।  
  
सन्तोषो हि परं श्रेयः सन्तोषः सुखमुच्यते ।  
सन्तुष्टः परमभ्येति विश्राममरिमर्दन ॥ ७३ ॥  
  
विचारानन्तरमुक्तं सन्तोषं प्रपञ्चयति षड्भिः । तत्र श्लोकद्वयेन सन्तोषं   
स्तौतिसन्तोष इत्यादिना ॥ विश्रामशब्देन विश्रान्तिर्विवक्षिता ॥ ७३ ॥  
  
सन्तोषामृतपानेन ये शान्तास्तृप्तिमागताः ।  
भोगश्रीरतुला तेषामेषा प्रतिविषायते ॥ ७४ ॥  
  
सन्तोषामृतपानेन तृप्तिमागता इति सम्बन्धः । प्रतिविषायते प्रतिविषवदाचरति ।   
प्रतिकूलं विषं प्रतिविषम् ॥ ७४ ॥  
  
प्। ९०)  
  
अप्राप्तवाञ्छामुत्सृज्य सम्प्राप्ते समतां गतः ।  
अदृष्टखेदाखेदो यः सन्तुष्टः स इहोच्यते ॥ ७५ ॥  
  
सन्तोषस्वरूपमाह - अप्राप्तेति ॥ अप्राप्ते इष्टे वाञ्छा अप्राप्तवाञ्छा तां ।   
सम्प्राप्त इष्टे समतां विकाररहितताम् । सम्प्राप्ते इष्टभोगे अल्पत्वानल्पत्वाभ्यां   
हर्षविषादरहिततामित्यर्थः ॥ ७५ ॥  
  
आशावैवश्यविवशे चित्ते सन्तोषर्वजिते ।  
म्लाने वक्त्रमिवादर्शे न ज्ञानं प्रतिबिम्बति ॥ ७६ ॥  
  
सन्तोषाभावे ज्ञानानुत्पत्तिरतः सन्तोषः कर्तव्य इत्याह - आशेति ॥ आशा   
वैवश्यविवशे । आशापारवश्येनास्वस्थ इत्यर्थः । म्लानशब्देन मलिनत्वं लक्ष्यते   
॥ ७६ ॥  
  
नाभिवाञ्छत्यसम्प्राप्तं प्राप्तं भुङ्क्ते यथाक्रमम् ।  
यस्तु सौम्यसमाचारः सन्तुष्ट इति कथ्यते ॥ ७७ ॥  
  
उक्तं सन्तोषस्वरूपं पुनराह तज्ज्ञानदार्ढ्याय - नेति ॥ क्रम   
आचारक्रमस्तमनतिक्रम्य वर्तत इति यथाक्रमम् ॥ ७७ ॥  
  
समतया मतया गुणशालिनां पुरुषराडिह यः समलङ्कृतः ।  
तममलं प्रणमन्ति नरोत्तमा अपि महामुनयो रघुनन्दन ॥ ७८ ॥  
  
सन्तोषस्यातिप्रशस्तत्वं दर्शयन्नुपसंहरति - समतयेति ॥ गुणशालिनां   
मतया समतया समलङ्कृत इति सम्बन्धः ॥ ७८ ॥  
  
विशेषेण महाबाहो संसारोत्तरणे नृणाम् ।  
सर्वत्रोपकरोतीह साधुः साधुसमागमः ॥ ७९ ॥  
  
साधुसङ्गमं प्रपञ्चयति - विशेषेणेत्यादिभिश्चतुर्भिः श्लोकैः ॥   
तत्राद्यश्लोकेन साधुसङ्गमफलं कथ्यते । द्वितीयतृतीयाभ्यां संस्तूयते ।   
चतुर्थेन साधुस्वरूपकथनपूर्वकं तत्सेवाभिधीयते ॥ ७९ ॥  
  
प्। ९१)  
  
शून्यमाकीर्णतामेति मृत्युरप्युत्सवायते ।  
आपत्सम्पदिवाभाति विद्वज्जनसमागमे ॥ ८० ॥  
  
शून्यं स्थलमाकीर्णतां प्राणिसङ्कुलतामेतीवेति इवशब्दोऽत्रापि योजनीयः ॥ ८० ॥  
  
यः स्नातः शीतसितया साधुसङ्गमगङ्गया ।  
किं तस्य दानैः किं तीर्थैः किं तपोभिः किमध्वरैः ॥ ८१ ॥  
  
शीता चासौ सिता च तया संसारतापनिवारकत्वात् । सितत्वं शुद्धत्वम् ॥ ८१ ॥  
  
विच्छिन्नग्रन्थयस्तज्ज्ञाः साधवः सर्वसम्मताः ।  
सर्वोपायेन संसेव्यास्ते ह्युपाया भवाम्बुधौ ॥ ८२ ॥  
  
ग्रन्थिरहङ्कारः तस्यात्मानात्मग्रन्थिरूपत्वात् ग्रन्थिवद्दुर्भेद्यत्वाच्च ॥ ८२ ॥  
  
चत्वार एते विमला उपाया भवभेदने ।  
यैरभ्यस्तास्त उत्तीर्णा मोहवारिभवार्णवात् ॥ ८३ ॥  
  
चत्वार इति ॥ स्पष्टार्थः ॥ ८३ ॥  
  
त्वमेतयाखण्डितया गुणलक्ष्म्या समाश्रितः ।  
मनोमोहहरं वाक्यं वक्ष्यमाणमिदं शृणु ॥ ८४ ॥  
  
मोहवारिपूर्णभवार्णवोत्तारकैरेतैरहं विशिष्टः किं न वेत्यालोचयन्तं रामं   
प्रत्याह - त्वमिति ॥ गुणलक्ष्म्यालिङ्गितेन कर्तव्यमाह - मन इति ॥ ८४ ॥  
  
मोक्षोपायकथामेतां शृण्वतामरिमर्दन ।  
अनिच्छतामपि बलात्परो बोधः प्रवर्तते ॥ ८५ ॥  
  
इदं शृण्वित्युपक्षिप्ताया वक्ष्यमाणज्ञानकथायाः   
श्रवणफलप्रकाशनार्थं मोक्षोपायेत्यादिभिर्भवत्यविषयो गिरामित्यन्त   
उत्तरग्रन्थसन्दर्भः स च स्पष्टार्थः । क्वचित्किञ्चिद्विविच्यते ॥ ८५ ॥  
  
लोभमोहादयो दोषास्तानवं यान्त्यलं धियः ।  
मनः प्रसादमायाति शरदीवामलं सरः ॥ ८६ ॥  
  
तानवं तनुत्वम् ॥ ८६ ॥  
  
प्। ९२)  
  
दैन्यदारिद्र्यदोषाढ्या दृष्टयो दर्शितान्तराः ।  
न निकृन्तन्ति मर्माणि ससन्नाहमिवेषवः ॥ ८७ ॥  
  
दैन्यदारिद्र्ये एव दोषौ ताभ्यामाढ्याः दृष्टयो हेयादेयविषयविकल्पाः   
दर्शितान्तराः मर्मभेदनाय प्रकाशितावसराः । ससन्नाहं सुकवचम् ॥ ८७ ॥  
  
हृदयं नावलुम्पन्ति भीमाः संसृतिभीतयः ।  
साम्यं परमुदेत्यन्तर्निर्मन्दर इवार्णवः ॥ ८८ ॥  
  
अवलुम्पन्ति छिन्दन्ति ॥ ८८ ॥ ८९ ॥  
  
समुद्रस्येव गाम्भीर्यं स्थैर्यं मेरोरिव स्थितिः ।  
अन्तः शीतलता चेन्दोरिवोदेति विचारिणः ॥ ८९ ॥  
  
सच्छास्त्रसाधुवृत्तीनामविरोधिनि कर्मणि ।  
रमते धीर्यथाप्राप्ते साध्वीवान्तःपुराजिरे ॥ ९० ॥  
  
अजिरमङ्गणम् ॥ ९० ॥ ९१ ॥  
  
सा जीवन्मुक्तिता तस्य शनैः परिणतिं गता ।  
शान्ताशेषविशेषस्य ब्भवत्यविषया गिराम् ॥ ९१ ॥  
  
दृश्यते लोकसामान्यो यथाप्राप्तानुवृत्तिमान् ।  
इष्टानिष्टफलप्राप्तौ हृदयेनापराजितः ॥ ९२ ॥  
  
स जीवन्मुक्तः कीदृश इत्यत आह - दृश्यत इति ॥ शास्त्रतो लोकतश्च   
यथाप्राप्तस्य व्यवहारस्यानुवृत्तिरनुवर्तनं यस्य स तथा । हृदयेन मनसा ॥   
९२ ॥  
  
सुखासनोपविष्टेन यथासम्भवमश्नता ।  
भोगजालं सदाचारविरुद्धेषु न तिष्ठता ॥ ९३ ॥  
  
मोक्षोपायः कथमित्यत्रोक्तं श्रवणमित्थं पुरुषेण कर्तव्यमिति   
दर्शयंस्तत्फलमात्मतत्त्वापरोक्षज्ञानं दर्शयति - सुखासनेत्यादिना   
योनियन्त्रप्रपीडनमित्यन्तेन ग्रन्थसन्दर्भेण । स च स्पष्टार्थः ॥ ९३ ॥ ९४ ॥ ९५ ॥  
  
यथाक्षणं यथादेशं प्रविचारयता सुखम् ।  
यथासम्भवसत्सङ्गमिमं मोक्षकथाक्रमम् ॥ ९४ ॥  
  
प्। ९३)  
  
आसाद्यते महान्येन बोधः संसारशान्तिदः ।  
न भूयो जायते येन योनियन्त्रप्रपीडनम् ॥ ९५ ॥  
  
एतावत्यपि ये भीताः पापा भोगरसे स्थिताः ।  
स्वमातृविष्ठाकृमयः कीर्तनीया न तेऽधमाः ॥ ९६ ॥  
  
शास्त्रश्रवणं मनननिदिध्यासनाङ्गशमादीतिकर्तव्यतोपेतं   
कुर्वतस्तत्फलमाख्याय तदकुर्वतः पुरुषान्निन्दति - एतावत्यपीति ॥   
सुखासनोपवेशादिन्यायेन शास्त्रश्रवणादिलक्षणप्रयासे महत्फलेऽल्पेऽपि कार्य   
इत्यर्थः ॥ ९६ ॥  
  
शास्त्रोपशमसौजन्यप्रज्ञातज्ञसमागमैः ।  
अन्तरान्तरसम्पन्नधर्मार्थोपार्जनक्रियः ॥ ९७ ॥  
  
कियत्कालं विचारोऽनुष्ठेय इति शङ्कायुक्तं सोपस्करमनुवदन्निराकरोति -   
शास्त्रेत्यादिना तुर्यपदाभिधामित्यन्तेन ॥ अन्तरेऽन्तरे मध्ये मध्ये   
सम्पन्नान्तरान्तरसम्पन्ना धर्मार्थयोरुपार्जनक्रिया यस्य स तथोक्तः ॥ ९७ ॥ ९८ ॥  
  
तावद्विचारयेत्प्राज्ञो यावद्विश्रान्तिमात्मनि ।  
सम्प्रयात्यपुनर्नाशं शान्तिं तुर्यपदाभिधाम् ॥ ९८ ॥  
  
तुर्यविश्रान्तियुक्तस्य प्रतीपस्य भवार्णवात् ।  
जीवतोऽजीवतश्चैव गृहस्थस्याथवा यतेः ॥ ९९ ॥  
  
व्यावर्तमानेषु विश्वतैजसप्राज्ञेषु कुसुमेषु सूत्रमिवानुवर्तमानं   
निर्विकल्पचैतन्यं पृथक्कृत्य तुर्यत्वादपि व्युत्थाप्य विधूतद्वैतजाले   
तस्मिन्नहम्भावेन निश्चलावस्थानलक्षणतुर्यविश्रान्तियुक्तस्य   
कृतशेषशङ्कां शातयति - तुर्येत्यादिना ॥ प्रतीपस्य । विमुखस्येत्यर्थः ॥ ९९ ॥   
१०० ॥  
  
न कृतेनाकृतेनार्थो न श्रुतिस्मृतिविभ्रमैः ।  
निर्मन्दर इवाम्भोधिः स तिष्ठति यथास्थितम् ॥ १०० ॥  
  
प्। ९४)  
  
शृणु तावदिदानीं त्वं कथ्यमानमिदं मया ।  
राघव ज्ञानविस्तारं बुद्धिसारान्तरान्तरम् ॥ १ ॥  
  
सङ्क्षेपविस्तराभ्यां वक्ष्यमाणज्ञानशास्त्रश्रवणफलमाख्याय   
तद्वक्तुमारभमाणः श्रोतव्यस्य विस्तीर्णत्वात्तत्र चित्तं समाधेयमित्याह -   
शृण्विति ॥ विस्तीर्णेऽप्यसारे तच्चित्तं समाधेयं नेदं तथेत्याह - बुद्धीति ॥   
बुद्धिरस्यान्तरान्तरं मध्यं मध्यं ज्ञानसारमित्यर्थः ॥ १ ॥  
  
युक्तियुक्तमुपादेयं वचनं बालकादपि ।  
अन्यत्तृणमिव त्याज्यमप्युक्तं पद्मयोनिना ॥ २ ॥  
  
त्वया च नास्मद्गौरवादर्थो ग्राह्यः किन्तु प्रमाणानुसारि युक्त्युपेतमेवेत्याह -   
युक्तीति ॥ २ ॥  
  
यैर्यैः काकुत्स्थ दृष्टान्तैस्त्वं मयेहावबोध्यसे ।  
सर्वे सकारणास्ते हि प्राप्यन्तु सदकारणम् ॥ ३ ॥  
  
प्रमादाद्गुरूक्तस्याप्यनुपपन्नार्थस्यानादेयत्वमाख्याय ब्रह्मोपदेशाय   
वक्ष्यमाणेषु दृष्टान्तेष्वादेयांशं   
दृष्टान्तदार्ष्टान्तिकवैषम्यप्रदर्शनपूर्वकमाह - यैरित्यादिश्लोकद्वयेन ॥   
सच्छब्दो ब्रह्मविषयः ॥ ३ ॥ ४ ॥  
  
ब्रह्मोपदेशदृष्टान्तो यस्तवेह हि कथ्यते ।  
एकदेशसधर्मित्वं तत्रान्तः परिगृह्यताम् ॥ ४ ॥  
  
एवं सति निराकारे ब्रह्मण्याकारवान्कथम् ।  
दृष्टान्त इह चोद्यन्ति मूर्खं वैकल्पिकोक्तयः ॥ ५ ॥  
  
एवं सतीति स्पष्टार्थः ॥ ५ ॥  
  
ननु तार्किकतामेत्य नाशनीया प्रबुद्धया ।  
अनुभूत्यपलापान्तैरपवित्रैर्विकल्पितैः ॥ ६ ॥  
  
कुतर्कप्रभवमूर्खविकल्पास्त्वया नाश्रयणीयाः विज्ञानविनाशकत्वात्तेषामिति   
लब्धप्रसङ्गशिष्याञ्शास्ति - नेति ॥ अनुभूतेरपलापो अन्तो येषां ते   
अनुभूत्यपलापान्तास्तैरनुभवापलापपर्यवसानैः । अपवित्रार्थविषयत्वेनापवित्रैः   
। ब्रह्म सद्वितीयमद्वितीयं वा । सद्वितीयं चेदपसिद्धान्तः । अद्वितीयं   
चेद्गुरुशास्त्राद्यभावाज्ज्ञानानुत्पत्तिः । ब्रह्म सप्रमाणमप्रमाणं वा ।   
सप्रमाणं चेदद्वैतक्षतिः प्रमाणरहितं चेत्प्रमेयस्य तस्यासिद्धिरित्यादिविकल्पितैः   
॥ ६ ॥  
  
प्। ९५)  
  
गुणाः शमादयो ज्ञानाच्छमादिभ्यस्तथा ज्ञता ।  
परस्परं विवर्धन्ते द्वे पद्मसरसी इव ॥ ७ ॥  
  
मुमुक्षुकर्तव्यतया शमाद्युपेतो यो विचारः पूर्वमुक्तः स   
निदिध्यासनापरपर्यायज्ञानाभ्यासेन सहैवानुष्ठेयो मुमुक्षुणा न   
बहिर्मुखचित्तेनेतीममर्थं सोपपत्तिकमाह - गुणा इत्यादिश्लोकद्वयेन ॥   
यावद्यावदन्तर्मुखः सन्नात्मतत्त्वं पश्यति तावत्तावच्छमादिमान्भवति   
यावद्यावदन्तर्मुखः सन् शमादिमान्भवति तावदात्मतत्त्वमीक्षत   
इत्यनुभवसिद्धत्वान्निर्विकल्पचिदेकाकारान्तःकरणवृत्त्या   
वृत्तिलक्षणज्ञानाभ्यासेन सहैव सत्पुरुषक्रमशब्दितं   
शमाद्युपेतात्मविचारमावर्तयेदित्यर्थः । अथवा तच्चिन्तनं तत्कथनमन्योन्यं   
तत्प्रबोधनम् । एतदेकपरत्वं च ब्रह्माभ्यासं विदुर्बुधा इत्युक्तं   
ज्ञानाभ्यासं शमसन्तोषाभ्यासौ च समकालमेव कर्तव्याविति सोपपत्तिकमाह   
- गुणा इत्यादिना ॥ ७ ॥ ८ ॥  
  
न यावत्सुसमभ्यस्तौ ज्ञानसत्पुरुषक्रमौ ।  
एकोऽपि नोऽनयोस्तावत्पुरुषस्येह सिद्धिदः ॥ ८ ॥  
  
इदं यशस्यमायुष्यं पुरुषार्थफलप्रदम् ।  
श्रुत्वा त्वं बुद्धिनैर्मल्याद्बलाद्यास्यसि तत्पदम् ॥ ९ ॥  
  
इदं यशस्यमिति - स्पष्टार्थः ॥ श्रवणादिना बुद्दिनैर्मल्यान्महावाक्यजात् ॥ ९ ॥  
  
विदितवेद्यमिदं हि मनो मुनेर्विवशमेव हि याति परं पदम् ।  
यदवबुद्धमखण्डितमक्रमं तदवबोधदशां न जहाति हि ॥ ११० ॥  
  
सकृत्तत्पदप्राप्तिलक्षणज्ञाने जाते पुनस्तद्विस्मृतिर्भविष्यतीत्यत आह -   
विदितवेद्यमिति ॥ पदमिति द्वितीयान्तम् । एको हि शब्दोऽवधारणे । द्वितीयो विद्वत्प्रसिद्धौ ।   
विवशं यात्येव । एतत्साधयति - यदिति ॥ अवबुद्धं साक्षात्कृतं अखण्डितं   
देशकालवस्तुतोऽपरिच्छिन्नं अतएवाक्रमं निरावरणपरिपूर्णबोधरूपत्वात्   
परमात्मा विद्वन्मनोवृत्तिव्याप्यतां न त्यजतीत्यर्थः ॥ ११० ॥  
  
इति श्रीवासिष्ठविवरणे वाल्मीकीये मोक्षोपाये प्रथमः सर्गः ॥ १ ॥  
  
इति श्रीमत्परमहंसपरिव्राजकाचार्योत्तमसुखपूज्यपादशिष्यश्रीमाहात्म्य-  
  
mumukṣuvyavahāraprakaraṇaṃ samāptam ||  
  
p. 97)  
  
utpattiprakaraṇam -   
  
vasiṣṭha uvāca ||  
  
mumukṣuvyavahāro'yaṃ mayā te parikīrtitaḥ |  
atheyaṃ jāgatī śrīmadutpattiḥ parikīrtyate || 1 ||  
  
utpattyākhye prakaraṇe navākhyānvirājite |   
ādyamākāśajākhyānaṃ līlākhyānamataḥ param || 1 ||  
  
teṣvākhyāneṣu pūrveṇa saṃkṣepādbodhyamucyate ||   
pūrvaprakaraṇavṛttamanūdyottaraprakaraṇatātparyamāha - mumukṣuvyavahāra iti ||   
ātmā vā are draṣṭavyaḥ ityādiśrutyuktaḥ śamādītikartavyatopeto   
manananididhyāsanāṅgakaḥ śravaṇalakṣaṇo vyavahāro mumukṣuvyavahāra ityucyate |   
jāgatī jagatsaṃbandhinī | gaganādgandharvanagarotpattiriva   
adhiṣṭhānādajñātādbrahmaṇo jagadutpattirabhidhīyata ityarthaḥ || 1 ||  
  
anubhūtervedanasya pratipatteryathābhidham |  
pratyakṣamiti nāmeha kṛtaṃ jīvaḥ sa eva naḥ || 2 ||  
  
karkaṭyā aindavānāṃ ca kṛtrimendrasya ca kramāt |   
ākhyānānyatha cittasya ṣaṣṭhaṃ bālasya saptamam || 2 ||  
  
mumukṣuṇā draṣṭavye brahmātmatattve pūrvaṃ pratipādite   
pratyakṣādipramāṇaprakāśitaprapañcasatyatāśaṅkyā tasya paripūrṇatāśaṅkāyāṃ   
tatparihārāya prapañcasya kāraṇaparamātmavyatirekeṇāsattvaṃ pratipādayituṃ   
tasmātsṛṣṭiḥ paścādvarṇanīyetyabhipretya jīvasvarūpe vādivipratipatteḥ   
svābhimatajīvasvarūpakathanapūrvakaṃ tasya brahmaikyamāha - anubhūterityādinā sa   
eva saṃvidityantena granthena || athavā aikātmyaṃ vijñātumicchato mumukṣostadeva   
pūrvaṃ pratipādanīyaṃ taccheṣatayā sṛṣṭiḥ paścādvarṇanīyetyabhipretya   
bubhutsāyāḥ prāgeva tatsākṣitayā prakāśamānena sākṣipramāṇamiti   
prasiddhenāparokṣacaitanyātmakena jīvena tadviruddhasya parokṣasya brahmaṇa ekatvaṃ na   
saṃbhavatītyāśaṅkya tasyāparokṣacaitanyātmatāṃ darśayan pratyagaikyamāha -   
anubhūteriti || athavā   
mumukṣujijñāsitajīvaparamātmaikyamanabhidhāyājijñāsitajagadutpatti-  
व्यवहारभूमावनुभूतिवेदनप्रतिपत्तिशब्दाभिहितापरोक्षचैतन्यस्य यथाभिधं   
अभिधानमनतिक्रम्यानुभूतिप्रत्यक्षं वेदनप्रत्यक्षं प्रतिपत्तिप्रत्यक्षमिति ।   
प्रत्यक्षं नाम प्रत्येकं वादिभिः स्वाभिमतविशेषणप्रक्षेपपूर्वकं कृतं स   
एव नोऽस्माकमौपनिषदानां जीवः । तथाच महद्भिरुक्तम् - अनुभूतिर्वेदनं च   
प्रतिपत्तिरितीरितम् । चैतन्यमपरोक्षं यत्स जीव इह कथ्यते इति । एतेन वादिभिरन्यथा   
कल्पितजीवस्वरूपमपास्तम् । ब्रह्मपक्षे त्वयं श्लोक एवं व्याख्येयः -   
अनुभूतिशब्देन ब्रह्मोच्यते । वेदनप्रतिपत्तिभ्यां तदेव विशिष्यते । वेदनमिति   
ब्रह्मापरोक्षज्ञानमुच्यते प्रतिपत्तेरिति । अलौकिकं प्रत्यक्षं   
महावाक्यजनितान्तःकरणवृत्त्यारूढं ब्रह्मैवापरोक्षज्ञानशब्दनिगद्यं   
भवति । चक्षुरादिजनितान्तःकरणवृत्त्यारूढं तदेव लौकिकप्रत्यक्षमुच्यते ।   
वेदनप्रतिपत्त्यात्मिकाया अनुभूतेर्ब्रह्मणो यथाभिधमभिधां   
प्रत्यक्षपर्यायतामनतिक्रम्येह मोक्षशास्त्रे प्रत्यक्षमिति नाम कृतम् ।   
पठितमित्यर्थः । अपरोक्षादपरोक्षं चक्षुर्नेत्रमिति प्रत्यक्षार्थानां   
प्रतिपादकश्रुतिः । स एव प्रत्यक्षनामकं ब्रह्मैव नोऽस्माकमौपनिषदानां जीवः   
जीवपदलक्ष्यः । प्रतिनिर्दिश्यमानापेक्षया लिङ्गव्यत्यय इति ॥ २ ॥  
  
प्। ९८)  
  
स एव संवित्स पुमानहन्ताप्रत्ययात्मकः ।  
स यदोदेति संवित्त्या सा पदार्थ इति स्मृता ॥ ३ ॥  
  
ततः साम्बरिकाख्यानं ततो लवणभूभृतः ॥   
आख्यानं सप्तभूमीनां वर्णनं यत्र शोभनम् ॥ ३ ॥  
  
स एव संविदिति ॥ स जीवोऽपरोक्षचैतन्यात्मा संविदेव ब्रह्मैव । ननु मोक्षकामस्य स   
एव संविदिति ब्रह्मैकत्वे प्रतिपादितेऽपि न मुक्तिः सम्भवति । परिपूर्णात्मनावस्थानं   
हि मुक्तिः । ब्रह्मव्यतिरिक्तस्य प्रपञ्चस्य सत्त्वेन तदसम्भवादित्याशङ्क्य सर्वस्य   
प्रपञ्चस्य ब्रह्मविवर्ततां दर्शयति - स पुमानित्यादिना ॥   
चित्तगतचित्प्रतिबिम्बलक्षणो जीवः पुमानित्युच्यते । अहन्तया प्रतीयत इत्यहङ्कारः । स   
इति तच्छब्देन संविद्रूपः परमात्मा परामृश्यते । स संविद्रूपः परमात्मा   
स्वाविद्यया पूर्वं चित्तोपाधिकः पुमान् भूत्वा पश्चादहन्ताप्रत्ययात्मको भवति ।   
उपलक्षणमेतत् । बुद्ध्यात्मको मन-आत्मकश्च भवतीत्यपि द्रष्टव्यम् । स एव   
बाह्यपदार्थरूपेणापि विवर्तत इत्याह - स इति ॥ स यया संवित्त्या   
घटपटाद्याकारयोदेति । यत्संविद्रूपेण विवर्तत इत्यर्थः । सा संवित्   
घटपटादिलक्षणः पदार्थ इति स्मृता । सर्वोऽपि पदार्थो मनोविलास एवेति हि   
शास्त्रमर्यादा ॥ ३ ॥  
  
प्। ९९)  
  
स सङ्कल्पविकल्पाद्यैः कृतनानाक्रमो भ्रमैः ।  
जगत्तया स्फुरत्यम्बु तरङ्गादितया यथा ॥ ४ ॥  
  
उक्तमर्थं स्पष्टयति - स सङ्कल्पेति ॥ स परमात्मा सङ्कल्पविकल्पौ   
भ्रमसंशयावाद्यौ येषामभिमानादीनां तैः कृतनानाक्रमः कृतो   
नानाभूतोऽवस्थाक्रमो यस्य स तथा । एवं ह्यवस्थाक्रमो भवति ।   
परिपूर्णसंविद्रूपः परमात्मा सृष्टिकाले पूर्वं सामान्यतो   
दृश्यत्वावस्थामाप्नोति ततश्चित्तावस्थामाप्नोति ततोऽहङ्कारावस्थां ततो   
बुद्ध्यवस्थां ततो मनोवस्थामिति । अयं चैव क्रम उत्तरत्र स्पष्टीभविष्यति ॥ ४ ॥  
  
प्रागकारणमेवाशु सर्गादौ सर्गलीलया ।  
स्फुरित्वा कारणं भूतं प्रत्यक्षं स्वयमात्मनि ॥ ५ ॥  
  
ननु ब्रह्मेत्थं जगत्तया स्फुरति चेत्तर्हि जगत्कारणेन ब्रह्मणा तद्विपरीतस्य   
जीवस्यैक्यमनुपपन्नमित्याशङ्क्याह - प्रागिति ॥   
प्रत्यक्षप्रमाणात्मकप्रत्यगभिन्नत्वात्प्रत्यक्षाभिधं ब्रह्म अथवा साक्षादेव   
प्रत्यक्षाभिधं ब्रह्म क्रियां कुर्वद्विकारमिति न्यायात्सृष्टेः प्राक्   
क्रियाभावादकारणमेव सत् । अथवा कारणत्वस्य मिथ्यात्वादकारणमेव सत् ।   
सर्गादावाशु सर्गलीलया मायामय्या सर्गार्थेक्षणलीलया स्फुरित्वा   
यथाकारणनिर्वाहिकयात्मनि वर्तमानस्य जगतः स्फुरित्वात्मनि संस्काररूपेण   
विद्यमानस्य जगतः स्वयङ्कारणभूतं अथवा सर्गादौ   
सृष्टिपालनादावकारणं वास्तवसहकारिकारणरहितं सृष्टेः प्राक् सर्गलीलया   
स्फुरित्वा मायया कारणनिर्वाहिकयात्मनि वर्तमानस्य जगतः कारणभूतं   
प्रपञ्चरूपेण विवर्तमानमायाधिष्ठानत्वं हि ब्रह्मणः कारणत्वम् ॥ ५ ॥  
  
प्। १००)  
  
रूपालोकमनस्कारपदार्थव्याकुलं जगत् ।  
विद्यते वेदनस्यान्तर्वातान्तः स्पन्दनं यथा ॥ ६ ॥  
  
ब्रह्मण एव कारणत्वं मायाद्वारत्वमिति सूचयितुं तदात्मानं   
स्वयमकुरुतेतिश्रुतिं सूचयितुं स्वयमित्युक्तं प्रपञ्चयति - रूपेति ॥ अथवा   
ब्रह्मणो जगत उत्पत्तिमभिधाय तत्रैव स्थितिमाह - रूपेति ॥ मनस्कारो मनस   
आभोगो मन्विस्तारः । चित्ताभोगो मनस्कार इत्यमरः । रूपं चालोकश्च   
मनस्कारश्चान्ये पदार्थाश्च रूपालोकमनस्कारपदार्थास्तैर्व्याकुलं व्यामिश्रं   
अथवा रूपस्यालोकः प्रकाशो रूपदर्शनम् । अनेन जागरणं लक्ष्यते ।   
मनस्कारशब्देन मनोविस्तारात्मकः स्वप्नो विवक्षितः   
रूपालोकमनस्कारयोर्जागरणस्वप्नयोर्ये पदार्थास्तैर्व्याकुलं जगद्वेदनस्य   
ब्रह्मलक्षणस्यन्तः संस्काररूपेण स्थूलरूपेण वान्तर्वर्तते । ब्रह्मणि   
तादात्म्येन जगद्वर्तत इति ज्ञापनाय दृष्टान्तमाह - वातान्तरिति ॥ ६ ॥  
  
प्। १०१)  
  
सर्वात्मवेदनं शुद्धं यथोदेति तदात्मकम् ।  
भाति प्रसृतदिक्कालबाह्यान्तारूपदेहकम् ॥ ७ ॥  
  
ननु ब्रह्म जगदुपादानकारणं चेत्तर्हि घटो ब्रह्म पटो ब्रह्मेति तत्तदात्मना   
प्रतीयेत जलमिव तरङ्गाद्यात्मना । नचैतदस्ति अतो नोपादानं किन्तु निमित्तमेवेत्यत   
आह - सर्वात्मेति ॥ सर्वात्मकवेदनं ज्ञानरूपं ब्रह्म यथा येन प्रकारेण   
यत्कार्यस्वरूपेणोदेति विवर्तते तदात्मकं तत्कार्यस्वरूपं सद्भाति । सन् घटः सन्   
पट इति हि तत्तदात्मना सद्रूपं ब्रह्म प्रकाशते । अतो युक्तं ब्रह्मण   
उपादानकारणत्वमपि । प्रसृतदिक्कालबाह्यान्तारूपदेहकम् ।   
अन्तरित्यव्ययेनानतरं वस्तु विवक्षितम् ।   
विप्रसृतस्वरूपदिक्कालमुक्तबाह्यान्तराणां रूपं स्वरूपमेव देहोयस्य तत्तथा ॥   
७ ॥  
  
स सर्वात्मा यथा यत्र समुल्लासमुपागतः ।  
तिष्ठत्याशु तथा तत्र तद्रूप इव राजते ॥ ८ ॥  
  
उक्तमर्थं विशदयति - स सर्वात्मेति ॥ यत्र देशे यथा येन प्रकारेण   
यत्कार्यात्मना समुल्लासम् । समुज्जृम्भणमित्यर्थः ॥ ८ ॥  
  
अकारणकमेवातो ब्रह्मकल्पमिदं स्थितम् ।  
प्रत्यक्षमेव निर्मातृ तस्यांशास्त्वनुमादयः ॥ ९ ॥  
  
प्रागकारणमेवेत्यादिनोक्तमर्थं विशदयति - अकारणकमिति ॥ यतो मायाद्वारं   
विना ब्रह्मणि कारणत्वं न विद्यते अतोऽकारणकमेव वास्तवकारणरहितमेवेदं   
जगत्सृष्टेः प्राक् ब्रह्मकल्पमनभिव्यक्तनामरूपतया ब्रह्मस्वरूपमिव स्थितम् ।   
अधिष्ठानभूत ब्रह्मणि संस्कारशेषं विलीनं जगत्ततोऽविभाव्यमानभेदं   
स्थितमित्यर्थः । सृष्टिकाले प्राप्ते जगतः प्रत्यक्षमेव प्रत्यक्षप्रमाणात्मकं   
ब्रह्मैव निर्मातृ भवति । अक्षपादादिदर्शन इव नानपरोक्षसमचिद्रूपं   
निर्मातृ अपरोक्षचैतन्यमेव जीव इति दर्शयितुं प्रत्यक्षप्रमाणमेव जीव इत्युक्तम् ।   
तत्प्रसङ्गादनुमानादिस्वरूपमाह - तस्येति ॥ अथवा परोक्षचैतन्यं ब्रह्मैवेति   
दर्शयितुं प्रत्यक्षनामकं ब्रह्मेत्युक्तं तत्प्रसङ्गादनुमानादिस्वरूपमाह -  
pratyakṣapramāṇasyāparokṣacaitanyātmakabrahmaṇoṃ'śā-ivāṃśāḥ |   
paripūrṇajñaptimātraṃ brahmāntaḥkaraṇapratibimbitaṃ satpramātetyucyate |   
tadevendriyaliṅgādijanitāntaḥkarṇāṃśārūḍhaṃ pramāṇamityabhidhīyata iti hi   
vedāntamaryādā || 9 ||  
  
p. 102)  
  
bandho'yaṃ dṛśyasadbhāvāddṛśyābhāve na bandhanam |  
na saṃbhavati dṛśyaṃ tu yathedaṃ śṛṇu kathyate || 10 ||  
  
sarvaṃ jagadbrahmakāryamiti darśayatā kāraṇabrahmavyatirekeṇa kāryaṃ   
jagadasadevetyuktam | vācārambhaṇaṃ vikāro nāmadheyaṃ mṛttiketyeva satyamiti   
kāraṇavyatirekeṇa kāryasyāsattvapratipādakaśruteḥ | idānīṃ bandhatannivṛttyoḥ   
kāraṇapradarśanapūrvakaṃ tadeva bandhakāraṇabhūtadṛśyajagadasattvaṃ   
pratijñāpūrvakaṃ prapañcayati sarvaṃ khalvidaṃ brahma tajjalāni iti śrutimanusaran -  
वक्ष्यमाणस्य दृश्यस्य सद्भावादयं साक्षादनुभूयमानः   
कर्तृत्वभोक्तृत्वादिलक्षणो बन्धो भवति । ननु दृश्याभावे बन्धनं न   
भवतीति सत्यं स एव दृश्याभावो न सम्भवतीत्याह - न सम्भवतीति ॥ तु   
शब्दः शङ्काव्यावृत्त्यर्थः । इदं दृश्यं यथा न सम्भवति तथा कथ्यते   
शृणु ॥ १० ॥  
  
यदिदं दृश्यते सर्वं जगत्स्थावरजङ्गमम् ।  
तत्सुषुप्ताविव स्वप्नः कल्पान्ते प्रविनश्यति ॥ ११ ॥  
  
यदिदमिति ॥ विमतं दृश्यं असत् विनाशित्वात् स्वप्नवत् । विमतं विनाशि दृश्यत्वात्   
स्वप्नवदित्यर्थः ॥ ११ ॥  
  
प्। १०३)  
  
ततः स्तिमितगम्भीरं न तेजो न तमस्ततम् ।  
अनाख्यमनभिव्यक्तं सत्किञ्चिदवशिष्यते ॥ १२ ॥  
  
दृश्यवद्ब्रह्मणो विनाशित्वमाशङ्क्याह - तत इति ॥ ततोऽनन्तरं ततं   
व्याप्तं तेजस्तमश्च न किन्तु स्तिमितगम्भीरं निश्चलापरिच्छेद्यं   
अनाख्यमनभिधानमिन्द्रियागोचरत्वादनभिव्यक्तं किञ्चिदिति निरूपणानर्हं   
सद्ब्रह्मावशिष्यते । सदेव सोम्येदमग्र आसीदिति श्रुतेः ॥ १२ ॥  
  
ऋतमात्मा परं ब्रह्म सत्यमित्यादिका बुधैः ।  
कल्पिता व्यवहारार्थं तस्य सञ्ज्ञा महात्मनः ॥ १३ ॥  
  
अनाख्यमित्ययुक्तं ब्रह्मादिनामकत्वात्तस्येत्यत आह - ऋतमिति ॥ १३ ॥  
  
स तथाभूत एवात्मा स्वयमन्य इवोल्लसन् ।  
जीवतामुपयातीव भाविनामकदर्थिनाम् ॥ १४ ॥  
  
एवं सर्वप्रपञ्चस्य ज्ञातब्रह्मात्मतालयमभिधाय स्वरूपादप्रच्युतादेव   
तस्मात्सृष्टिकाले जगदुत्थानं नभसो गन्धर्वनगरोत्थानमिव दर्शयन्नादौ   
समष्टिजीवहिरण्यगर्भोत्पत्तिमाह - स तेथेति ॥ तथाभूत एव स्तिमितगम्भीररूप   
एव स परमात्मा आकाशमिव स्वच्छे जले स्वयमन्य इवोल्लसन्नन्य एव जृम्भमाणो   
भाविनामकदर्थितां भाविजीवादिनामभिः क्लेशितां कलुषीकृतां जीवतामुपयातीव   
। इवशब्दद्वयमन्यत्वादेर्मायिकत्वं द्योतयितुम् । अत्रायं सृष्टिक्रमः -   
सृष्टेः प्रागद्वितीयः परमात्मा सृष्टिकाले   
पूर्वमनालिङ्गितविशेषदृश्यमात्रात्मना विवर्तते ततः समष्टिचित्रात्मना ततः   
समष्टिजीवात्मना ततोऽहङ्कारात्मना ततो बुद्ध्यात्मना ततो मन-आत्मना   
ततस्तन्मात्रभूतभौतिकात्मना विवर्तत इति । तहा च बृहद्वासिष्ठेऽभिहितम् -   
पूर्वं चेत्यत्वकलनं ततश्चेत्यांशचेतनात् । उदेति चित्तकलनं चितिशक्तित्वचेतनात् ॥   
ततो जीवत्वकलनं चेत्यसंयोगचेतनात् । ततोऽहम्भावकलनं चेत्यैकपरतावशात् ॥   
ततो बुद्धित्वकलनमहन्तापरिणामतः । एतदेव मनस्त्वादिशब्दतन्मात्रकादिमदिति ॥   
१४ ॥  
  
प्। १०४)  
  
ततः स जीवशब्दार्थः कलनाकुलतां गतः ।  
मनो भवति भूतात्मा मननान्मन्थरीभवत् ॥ १५ ॥  
  
अयमेव क्रमः साकल्येनानुक्तस्थलेऽपि द्रष्टव्यः । दृश्यत्वचित्तद्वारा   
समष्टिजीवभावमापन्नस्य परमात्मनोऽहङ्कारबुद्धिद्वारा समष्टिनोभावमाह   
- तत इति ॥ भूतानां कारणत्वाद्भूतात्मा स जीवशब्दार्थः कलनाकुलतां   
कलनेन सङ्कल्पेनानुकतां क्षुब्धतां गतः सन्मनो भवति । मनोविशेषणं   
ग्रन्थरीभवदिति । मननात्सङ्कल्पान्मन्थरीभवत्स्थूलिभवत् ॥ १५ ॥  
  
मनः सम्पद्यते नाम महतः परमात्मनः ।  
सुस्थिरादस्थिराकारं तरङ्ग इव वारिधेः ॥ १६ ॥  
  
उक्तं सङ्क्ष्प्याह - मन इति ॥ नामशब्दः कुत्सने ॥ १६ ॥  
  
तत्स्वयं स्वैरमेवाशु सङ्कल्पयति नित्यशः ।  
तेनेयमिन्द्रजालश्रीर्जागती प्रवितन्यते ॥ १७ ॥  
  
मनसः खभावं दर्शयंस्तेन समष्टिमनसा   
शब्दादिपञ्चतन्मात्राकाशादिपञ्चभूतब्रह्माण्डादिभौतिकलक्षणं   
जगदिन्द्रजालं प्रविरच्यत इत्याह - तदिति ॥ तेन मनसा प्रवितन्यते प्रकर्षेण   
विस्तार्यते ॥ १७ ॥  
  
यथा कटकशब्दार्थः पृथक्त्वार्हो न काञ्चनात् ।  
न हेम कटकात्तद्वज्जगच्छब्दार्थता परे ॥ १८ ॥  
  
एवं समष्टिचित्तजीवाहङ्कारबुद्धिमनोभावमापन्नात्परमात्मन उत्पन्नं   
जगदिन्द्रजालं मिथ्या चेत्तर्हि तदभिन्नं ब्रह्मापि मिथ्या स्यात् । ब्रह्मणः   
सत्यत्वाज्जगतोऽपि सत्यता स्यादित्यत आह - यथेति ॥ कटकशब्दार्थः   
काञ्चनात्पृथक्त्वार्हो भेदार्हो न भवति । नियमेन तदभावेऽभावाद्रज्जुसर्पवत् ।   
सम्यग्व्यावृतचक्षुषा काञ्चनाद्भिन्नतयानुपलभ्यमानत्वाच्च हेम   
कटकात्पृथक्त्वार्हं न भवतीति न । तदभावेऽपि भावाद्रज्जुसर्पवत् ।   
यथैतद्दृष्टान्तद्वयं तद्वत्परे परमात्मनि जगच्छब्दार्थता भवति । परं च   
जगच्छब्दादिति शेषः । आरोपितस्य सत्तास्फूर्त्योरधिष्ठानापेक्षत्वादधिष्ठानस्य   
सत्तास्फूर्त्योरारोपितानपेक्षत्वात् ब्रह्मजगतोरुक्तं वैलक्षण्यमेव ॥ १८ ॥  
  
प्। १०५)  
  
असतैव सती तापनद्येव लहरी चला ।  
मनसैवेन्द्रजालश्रीर्जागती प्रवितन्यते ॥ १९ ॥  
  
ननु मनसश्छायापिशाचवदसत्त्वाज्जगदिन्द्रजालजनकत्वमनुपपन्नमिति चेत्तत्राह   
- असतैवेति ॥ इह संसारे तापनद्या मरीचिनद्याश्चला लहरीवोर्मिरिवासतैव मनसा   
सती जगतीन्द्रजालश्रीः प्रवितन्यते ॥ १९ ॥  
  
अविद्यासंसृतिर्मोहो बन्धो माया मलं तमः ।  
कल्पितानीति नामानि तस्याः सकलवेदिभिः ॥ २० ॥  
  
जगतो नामकल्पनाभिधानेनापि मिथ्यात्वं हेयत्वं च साधयति - अविद्येति ॥   
यस्या जगदिन्द्रजालश्रिय इति नामानि कल्पितानि सा जागतीन्द्रजालश्रीरिति पूर्वेण   
सम्बन्धः । वक्ष्यति च - अविद्यासंसृतिर्बन्धो मनो मोहो मलं तमः । इति   
सङ्कल्पजालस्य नामान्येतानि राघवेति । बन्धोऽयं दृश्यसद्भावाद्दृश्याभावे   
न बन्धनम् । न सम्भवति दृश्यं तु यथेदं शृणु कथ्यत इति ॥ २० ॥	  
  
बन्धस्य तावद्रूपं त्वं कथ्यमानमिदं शृणु ।  
ततः स्वरूपं मोक्षस्य ज्ञास्यसीन्दुसमानन ॥ २१ ॥  
  
अनेनोक्तं प्रपञ्चयति - बन्धस्येत्यादिना ॥ २१ ॥  
  
द्रष्टुर्दृश्यस्य सत्ताङ्ग बन्ध इत्यभिधीयते ।  
द्रष्टा दृश्यवशाद्बद्धो दृश्याभावे विमुच्यते ॥ २२ ।  
  
दृश्यस्य द्वैतप्रपञ्चस्य । अङ्गेति सम्बोधनम् । बध्यतेऽनेनेति बन्धः । उक्तं   
विशदयन् ज्ञानेन दृश्याभावे द्रष्ट्टत्वनिवृत्तेः कैवल्यमाह - द्रष्टुरिति ॥   
२२ ॥  
  
प्। १०६)  
  
जगत्त्वमहमित्यादिसर्गात्मा दृश्यमुच्यते ।  
यावदेतत्सम्भवति तावन्मोक्षो न विद्यते ॥ २३ ॥  
  
किं तद्दृश्यं यस्य बन्धहेतुत्वमित्यत आह - जगदिति ॥ ननु नैयायिकादीनामिव   
दृश्यसद्भावेऽपि मोक्षः किं न स्यादित्यत आह - यावदिति ॥ यदा ह्येवैष   
एतस्मिन्नुदरमन्तरं कुरुते अथ तस्य भयं भवतीति श्रुतेर्द्वैतिनां मुक्तिः   
कमठीक्षीरायते ॥ २३ ॥  
  
आनीलवल्लरीरूपं यथा पद्माक्षकोटरे ।  
आस्ते कमलिनीबीजं तथा द्रष्टरि दृश्यधीः ॥ २४ ॥  
  
यावद्दृश्यं सम्भवति तावन्मोक्षो न दृश्यते चेत्तर्हि सुषुप्तिप्रलययोः   
सर्वदृश्यासम्भवे सति मोक्षः किं न स्यात् । सुषुप्त्यादौ श्रुत्या   
सर्वदृश्याभावप्रतिपादनात् । तत्राज्ञानसद्भावादिति चेन्न ।   
तस्योत्खातदंष्ट्रोरगवदकिञ्चित्करत्वान्न चाभ्युपगम्यते तत्र मोक्ष   
इत्याशङ्क्याह - आनीलेति ॥ कमलिनीबीजं भाविकमलिन्याः पद्मिन्या   
बीजभूतमानीलवल्लरीरूपं आ समन्तान्नीललतास्वरूपं पद्माक्षकोटरे   
पद्ममण्यभ्यन्तरावकाशे संस्काररूपेण यथास्ते तथा द्रष्टरि दृश्यधीरास्ते ।   
प्रातिभासिकत्वाद्दृश्यस्य धीरित्युक्तम् ॥ २४ ॥  
  
यथाङ्कुरोऽन्तर्बीजस्य संस्थितो देशकालतः ।  
तनोति भासुरं देहं तनोत्येवं हि दृश्यधीः ॥ २५ ॥  
  
ननु द्रष्टरि दृश्यं संस्काररूपेण प्रलयादौ वर्तते चेत्तर्हि   
विचित्रसंस्कारचित्रितादज्ञातद्रष्टुर्दृश्याभिव्यक्तिस्तदैव किं न स्यादित्याशङ्क्य   
दृष्टान्तेन परिहरति - यथेति ॥ बीजस्यान्तः संस्काररूपेण स्थितोऽङ्कुरो   
देशकालतः प्रतिनियतदेशकालतो भासुरं प्रकाण्डशाखापत्रादिभिर्भासनशीलं   
रूपं स्थूलरूपं यथा तनोति एवं दृश्यधीरपि नियतदेशकालतः स्थूलरूपं   
तनोति । हि यस्मात् ततो न तदैव जगदुत्पत्तिप्रसङ्गः ॥ २५ ॥  
  
प्। १०७)  
  
द्रव्यस्य हृद्येव चमत्कृतिर्यथा सदोदितास्त्यस्तमयोज्झितोदरे ।  
द्रव्यस्य चिन्मात्रशरीरिणस्तथा स्वभावभूतास्त्युदरे जगत्स्थितिः ॥ २६ ॥  
  
आनीलेत्यादिनोक्तमुपसंहरतिद्रव्यस्येति ॥ यथा द्रव्यस्य   
पद्माक्षादेर्हृद्यन्तरुदितोत्पन्ना चमत्कृतिराश्चर्यं तत्समा भाविद्रव्यस्य   
परमसूक्ष्मावस्थासंस्काराख्यास्तमयोज्झिता सती तस्योदर एव सदास्ति तथा   
चिन्मात्रशरीरिणश्चिन्मात्रस्वरूपस्य परमात्मद्रव्यस्योदरेऽन्तः स्वभावभूता   
तत्स्वरूपाभिन्ना जगत्स्थितिरस्ति ॥ २६ ॥  
  
वसिष्ठ उवाच ॥  
  
इदमाकाशजाख्यानं शृणु श्रवणभूषणम् ।  
उत्पत्त्याख्यं प्रकरणं येन राघव बुध्यसे ॥ २७ ॥  
  
एवं तावज्जीवब्रह्मणोरेकत्वं तात्पर्येण सर्ववेदान्तप्रतिपाद्यमभिधाय   
विरुद्धधर्माक्रान्ततया तयोरैक्यासम्भवशङ्कानिरासाय   
तद्व्यतिरिक्ताकाशादिपदार्थसद्भावशङ्कानिरासाय च सर्वस्य   
विरुद्धधर्मजातस्याकाशादिप्रपञ्चय्स च सत्कारणस्य तज्जत्वादिना   
ब्रह्मव्यतिरेकेणासत्त्वमुक्त्वेदानीं ब्रह्मात्मैक्यापरोक्षज्ञानस्य   
कर्मतत्फलात्मकसंसारनिवृत्तिलक्षणफलं दर्शयितुं भगवान्वसिष्ठ उवाच ।   
तत्र मृत्युयमसंवादव्याजेन विदुषु हिरण्यगर्भे विद्याफले दर्शिते सति   
विद्वदन्तरेऽपि न्यायसाम्यात्तद्दर्शितमेव   
भवतीत्यभिप्रेत्याकाशजाख्यानमवतारयति - इदमिति ॥ अभूतार्थवादोऽयं   
प्राणसंवादादिवत् भ्रान्तदृष्ट्यैव कर्मतत्फलात्मकः संसारः तत्त्वदृष्ट्या   
तु नासीदस्ति भविष्यतीत्येतदर्थप्रतिपादकमुत्पत्त्याख्यं प्रकरणम् ।   
येनाकाशजाख्यानेन श्रुते बुध्यसे तदिदमाकाशजाख्यानं शृणु । आकाशो वै   
नामरूपयोर्निर्वहितेति श्रुतेः ॥ २७ ॥  
  
प्। १०८)  
  
अस्तीहाकाशजो नाम द्विजः परमधार्मिकः ।  
ध्यानैकनिष्ठः सततं प्रजानां च हिते रतः ॥ २८ ॥  
  
आकाशं ब्रह्म तस्माज्जायत इत्याकाशजो ब्रह्मा । द्विजत्वादिकल्पना तु   
कथासौन्दर्यार्थम् ॥ २८ ॥ २९ ॥ ३० ॥ ३१ ॥  
  
स चिरं जीवति यदा तदा मृत्युरचिन्तयत् ।  
सर्वाण्येव क्रमेणाहं भूतान्यद्मि किलाव्ययः ॥ २९ ॥  
  
एनमाकाशजं विप्रं न कस्माद्भक्षयाम्यहम् ।  
अत्र मे कुण्ठिता शक्तिः खड्गधारा यथोपले ॥ ३० ॥  
  
इति सञ्चिन्त्य तं हन्तुमगच्छत्तत्पुरं तदा ।  
त्यजन्त्युद्यममुद्युक्ता न स्वकर्मणि केचन ॥ ३१ ॥  
  
ततस्तत्सदनं यावन्मृत्युः प्रविशति स्वयम् ।  
तावदेनं दहत्यग्निः कल्पान्तदहनोपमः ॥ ३२ ॥  
  
ब्रह्मसदनरक्षणाय परितः प्राकाररूपेण स्थितोऽग्निरेनं मृत्युं दहति ।   
अथवाऽकाशजेन द्विजेन बहुकालं शुश्रूषितः प्रीतोऽग्निरग्न्यागारान्निर्गत्य   
स्वभक्तमारणोन्मुखमेनं मृत्युं दहति ॥ ३२ ॥ ३३ ॥  
  
अग्निज्वालामहामालां विदार्यान्तर्गतो ह्यसौ ।  
द्विजं दृष्ट्वा समादातुं हस्तेनैच्छत्प्रयत्नतः ॥ ३३ ॥  
  
न चाशकत्पुरो दृष्टमपि हस्तशतैर्द्विजम् ।  
बलवानप्यवष्टब्धुं सङ्कल्पपुरुषं यथा ॥ ३४ ॥  
  
बलवानपि मृत्युः पुरो दृष्टमपि हस्तशतैरप्यवष्टब्धुं गृहीतुं नाशकत्   
न शशाक । शकॢ शक्तौ इति धातोर्लिट् । अप्यर्थश्चशब्दोऽवष्टब्धुमित्यनेन   
सम्बध्यते । सङ्कल्पपुरुषो मनोरथनिर्मितः पुरुषाभासः ॥ ३४ ॥ ३५ ॥  
  
प्। १०९)  
  
अथागत्य स्वयं मृत्युरपृच्छत्संशयच्छिदम् ।  
किमित्यहं न शक्नोमि भोक्तुमाकाशजं प्रभो ॥ ३५ ॥  
  
यम उवाच ॥  
  
मृत्यो न किञ्चिच्छक्तस्त्वमेको मारयुतिं बलात् ।  
मारणीयस्य कर्माणि तत्करॄणीति नेत्तरत् ॥ ३६ ॥  
  
त्वमेको बलात्किञ्चिदपि सत्वं मारयितुं न शक्त इत्यत्र हेतुमाह -   
मारणीयस्येति ॥ तच्छब्दो मारणविषयः । इतिशब्दो हेतौ । इति   
हेतुप्रकरणप्रकर्षादिसमाप्तिष्वि त्यमर ॥ ३६ ॥  
  
तस्मादेतस्य विप्रस्य मारणीयस्य यत्नतः ।  
कर्माणि वीक्ष्य तेषां त्वं सहायेनैनमत्स्यसि ॥ ३७ ॥  
  
तेषां कर्मणां मध्येऽन्यतमेन सहायेन । साहाय्येनेति क्वचित् तत्र   
सहायभावेनेत्यर्थः ॥ ३७ ॥ ३८ ॥ ३९ ॥ ४० ॥ ४१ ॥  
  
ततः स मृत्युर्बभ्राम तत्कर्मान्वेषणादृतः ।  
मण्डलानि दिगन्तांश्च सरांसि सरितो दिशः ॥ ३८ ॥  
  
एवं भूमण्डलं भ्रान्त्वा न कुतश्चित्स कानिचित् ।  
तान्याकाशजकर्माणि लब्धवान्मृत्युरुद्धतः ॥ ३९ ॥  
  
समपृच्छदुपागत्य धर्मं सर्वार्थकोविदम् ।  
परायणं हि प्रभवः सन्देहेष्वनुजीविनाम् ॥ ४० ॥  
  
आकाशजस्य कर्माणि क्व स्थितानि वद प्रभो ।  
धर्मराजोऽथ सञ्चिन्त्य सुचिरं प्रोक्तवानिदम् ॥ ४१ ॥  
  
आकाशजस्य कर्माणि मृत्यो सन्ति न कानिचित् ।  
एष ह्याकाशजो विप्रो जातः खादेव केवलात् ॥ ४२ ॥  
  
विद्वद्दृष्टिमवलम्ब्याह - आकाशजस्येति ॥ तत्र हेतुमाह - एष इति ॥   
केवलाद्वास्तवसहकारिकारणरहितात्खादेव परमात्मन एव बिम्बात्प्रतिबिम्बतया   
जातः हि यस्मात्केवलात् ॥ ४२ ॥  
  
प्। ११०)  
  
आकाशादेव यो जातः स व्योमेवामलं भवेत् ।  
सहकारीणि नो सन्ति कारणान्यस्य कानिचित् ॥ ४३ ॥  
  
परमात्मनो जातत्वेऽपि हिरण्यगर्भस्य जीवस्य कथं कर्माभावस्तत्राह -   
आकाशादिति ॥ वास्तवसहकारिकारणरहितात्परमात्मनो यो जातः   
प्रतिबिम्बतयाऽभिव्यक्तः सोऽमलं कर्मादिमलरहितं व्योमैव भवेत् । आकाशजः   
स्वकारणाद्वस्तुतो न भिद्यते । वास्तवसहकारिकारणरहितत्वे सति   
जातत्वाज्जलचन्द्रवदित्यर्थः । उक्तमर्थं सार्धश्लोकेन विशदयति - सहकारीणीति   
॥ ४३ ॥  
  
सहकारिकारणानामभावे यः प्रजायते ।  
नासौ स्वकारणाद्भिन्नो भवतीत्यनुभूयते ॥ ४४ ॥  
  
अनुभूयते प्रतिबिम्बादिस्थले ॥ ४४ ॥  
  
एतदाक्रमणे मृत्यो तस्मान्मा यत्नवान्भव ।  
श्रुत्वैतद्विस्मितो मृत्युर्जगाम निजमन्दिरम् ॥ ४५ ॥  
  
फलितमाह - एतदिति ॥ यस्माच्चित्प्रतिबिम्बात्मायमाकाशजो वस्तुतः   
परमात्मत्वात्कर्मरहितस्तस्मादित्यर्थः । मृत्युवशगत्वनिरासेन हिरण्यगर्भे   
तदविनाभूतः सर्वोऽपि सांसारिको धर्मो निरस्तो वेदितव्यः । ननु एक एव तु भूतात्मा   
भूते भूते व्यवस्थितः । एकधा बहुधा चैव दृश्यते   
जलचन्द्रवदितिवचनाद्धिरण्यगर्भेण सह सर्वेषामपि जीवानां चित्प्रतिबिम्बत्वे   
वस्तुतो बिम्बभूतचिद्रूपत्वे कर्मतत्फलात्मकसंसाररहितत्वे च समाने कं   
विशेषमादाय हिरण्यगर्भस्यैवाकर्मिकत्वादिकमभिधीयत इति । अत्रोच्यते ।   
हिरण्यगर्भस्य तत्त्ववित्त्वमेव विशेषमादायाकर्मित्वादिकमभिधीयते । तथाच   
श्रुतिस्तस्य तत्त्ववित्त्वमेवाह स हायमीक्षाञ्चक्रे यन्मदन्यन्नास्ति कस्मान्नु बिभेमीति   
। तत एवास्य भयं वियाये ति । श्रुत्वैतदित्यादि ब्रह्मा किल पराकाशवपुरित्यतः   
प्राक्तनो ग्रन्थसन्दर्भः स्पष्टार्थः । क्वचित्किञ्चिद्विविच्यते ॥ ४५ ॥  
  
प्। १११)  
  
श्रीराम उवाच ॥  
  
ब्रह्मैष कथितो देवस्त्वया मे प्रपितामहः ।  
स्वयम्भूरज एकात्मा विज्ञानात्मेति मे मतिः ॥ ४६ ॥  
  
प्रपितामह इत्यादिविशेषणचतुष्टयं ब्रह्मणो महत्त्वख्यापनार्थम् ।   
विज्ञानात्मेति स्वरूपकथनार्थम् । पितॄणां पितरः पितामहाः । पितामहानां पिता   
प्रपितामहः । सर्वभूतानामादिकर्तेत्यर्थः । त्वया मेऽत्र पितामह इति क्वचित् ।   
तस्योत्पत्तिवैशिष्ट्यमाह - स्वयम्भूरिति ॥ स्वयमेव भवतीति स्वयम्भूः ।   
अतएवाजः शुक्रशोणितबीजादेर्न जायत इति । एक एवाप्नोति व्याप्नोति सर्वकार्यमिति एकात्मा   
। प्रधानात्मेति वा । विज्ञानं बुद्धिरात्मा स्वरूपं यस्य स तथा । ब्रह्मस्वरूप इति   
वा ॥ ४६ ॥ ४७ ॥ ४८ ॥  
  
वसिष्ठ उवाच ॥  
  
एवमेतन्महाबाहो ब्रह्मैष कथितस्तव ।  
विवादमकरोन्मृत्युर्यमेनैतत्कृते पुरा ॥ ४७ ॥  
  
मन्वन्तरे सर्वभक्षो यदा मृत्युरदन्प्रजाः ।  
बलमेत्याब्जजाक्रान्तावारम्भमकरोत्स्वयम् ॥ ४८ ॥  
  
तदैव धर्मराजेन यमेनाप्यनुशासितः ।  
ब्रह्मा किल पराकाशवपुराक्रम्यते कथम् ॥ ४९ ॥  
  
यमानुशासनमेव सङ्क्षेपत आह - ब्रह्मा किलेति ।   
किलेत्याक्रमणस्यासम्भाव्यत्वे । पराकाशः परमात्मा वपुः स्वरूपं यस्य स   
तथा ॥ ४९ ॥  
  
प्। ११२)  
  
आकाशे स्फुरदाकारः सङ्कल्पपुरुषो यथा ।  
पृथ्व्यादिरहितो भाति स्वयम्भूर्भासते तथा ॥ ५० ॥  
  
ननु ब्रह्मा परब्रह्मशरीरश्चेत्कथं चतुर्मुखशरीरत्वं तस्येत्याशङ्क्याह -  
manorathakalpitapuruṣasya sa tathā | prātibhāsikaṃ brahmaṇaḥ śarīratvam | vastutastu   
saṃkalpapuruṣavannāstyevetyabhiprāyaḥ || 50 ||  
  
cidvyoma kevalamanantamanādimadhyaṃ brahmeti bhāti nijacittavaśātsvayaṃbhūḥ |  
ākāravāniva pumāniva vastutastu vandhyātanūja iva tasya tu nāsti dehaḥ || 51 ||  
  
uktaṃ viśadayannupasaṃharati - cidvyometi || nijacittavaśātsvacittavaśāt |   
draṣṭṭacittavaśādityarthaḥ || 51 ||  
  
ātivāhika evāsau deho'styasya svayaṃbhuvaḥ |  
natvādhibhautiko rāma deh'jasyopapadyate || 52 ||  
  
cidvyometi ślokānantaraṃ virāḍavasthāṃ prāptahiraṇyagarbhaviṣayo   
bṛhadvāsiṣṭhagataśloko'tra draṣṭavyaḥ - ātivāhika evāsau deho'styasya   
svayaṃbhuvaḥ | natvādhibhautiko rāma deho'jasyopapadyata iti || 52 ||  
  
śrīrāma uvāca ||  
  
ātivāhika evāsti deho'nyastvādhibhautikaḥ |  
sarvāsāṃ bhūtajātīnāṃ brahmaṇo'styeka eva kim || 53 ||  
  
brahmaṇo jīvatvājjīvāntaravadādhibhautikadehaḥ kuto na syāditi codayati - ātivāhika   
iti || ativāhyate nīyate taṃ taṃ deśaṃ mārgadvayavartidevatābhirityātivāhikaḥ sūkṣmo   
dehaḥ || 53 ||  
  
p. 113)  
  
vasiṣṭha uvāca ||  
  
sarveṣāmeva dehau dvau bhūtānāṃ kāraṇātmanām |  
ajasya kāraṇāsattvādeka evātivāhikaḥ || 54 ||  
  
sthūladehārambhakākāśādibhūtasattvāsattvābhyāṃ jīvānāṃ dehadvayaṃ   
hiraṇyagarbhasya ca sthūladehāsattve ityuttaramāha - sarveṣāmiti || kāraṇātmanāṃ   
kāraṇamupādānalakṣaṇamātmā svarūpam yeṣāṃ tāni tathoktāni teṣām | anena   
dehadvayārambhakakāraṇasattvaṃ vyaṣṭijīvānāṃ sūcitam | ajasya   
kāraṇāsattvātsthūladehārambhakakāraṇāsattvam || 54 ||  
  
anyeṣāṃ kāraṇaṃ brahmapratibhāsotthitaṃ jagat |  
ajasya kāraṇaṃ brahma tenāsāvekadehavā || 55 ||  
  
uktamarthaṃ viśadayati - anyeṣāmiti || brahmapratibhāsotthitaṃ brahmaṇo   
hiragarbhasya pratibhāsena saṃkalpenotthitamutpannaṃ jagat   
sūkṣmabhūtasthūlabhūtalakṣaṇaṃ tena tāni dehadvayayuktānīti śeṣaḥ | ajasya tu   
brahmaparamātmaiva kāraṇaṃ na bhūtāni || 55 ||  
  
brahmā saṃkalpapuruṣaḥ pṛthvyādirahitākṛtiḥ |  
kevalaṃ cittamātrātmā kāraṇaṃ trijagatsthiteḥ || 56 ||  
  
nanu sūkṣmabhūtavikārānmanasaḥ sūkṣmabhūtavikāratvasya   
dṛṣṭisṛṣṭipakṣe'nabhyupagamāt | pradarśitā cāsmābhiḥ pūrvameva tatra   
jīvasṛṣṭiprakriyā | dṛṣṭireva sṛṣṭiriti vasiṣṭhasiddhānte sthite   
sūkṣmabhūtaprabhṛti sarvasya jagato manovikāratve virodhābhāvāt | yadā suṣuptaḥ   
svapnaṃ na kaṃcana paśyati athāsminprāṇa evaikadhā bhavati tadainaṃ vāk   
sarvairnāmabhiḥ sahāpyetītyādiśrutirapi manaso laye suṣuptau sarvasya jagataḥ pralaya iva   
layaṃ darśayantī dṛṣṭimeva sṛṣṭimanujānāti | nanu suṣuptau pralaya iva prapañco   
vilīyate kiṃtu karaṇābhāvena na pratīyata ityāśayena tathā śrutirāheti cenna | tatra   
layāpratipādane jagataḥ prabodhasamaye sṛṣṭyapratipādanaprasaṅgāt | pratipādayati ca   
śrutiḥ - sarvasṛṣṭiprabodhe sa yadā pratibudhyate yathāgnerjvalataḥ sarvā diśo   
visphuliṅgā vipratiṣṭheran evamevaitasmādātmanaḥ sarve prāṇā yathāyatanaṃ   
pratiṣṭhante prāṇebhyo devā devebhyo lokāḥ iti śrutyantaraṃ ca dṛṣṭisṛṣṭiviṣayaṃ   
bhavati | asato'dhi mano'sṛjata manaḥ prajāpatimasṛjata prajāpatiḥ prajā asṛjata tadvā   
idaṃ paramaṃ pratiṣṭhitaṃ yadidaṃ kiṃceti | kiṃ ca kalpitasya dvaitasya śuktirajatāderiva   
pratibhāsamātraśarīrasya pratibhāsadaśāyāṃ svakalpanādhiṣṭhānasanmātrātirekeṇa   
svarūpeṇāvasthānāsaṃbhavācceti vijñānottamācāryavacanādapyātmacittena spanditaṃ   
jīvajātamākāśādi kṣmāvasānaṃ ca paśyediti saṃkṣepaśārīrakavacanācca | vaktavyaṃ   
cātra bahuprapañcabhiyā na nigadyate | brahmaṇo manmātraśarīratvāttatkṛtaṃ   
jaganmanovikāratvānmanorājyavadasadevetyabhipretyāha - brahmā saṃkalpapuruṣa   
ityādinā || saṃkalpapuruṣaḥ saṃkalpapuruṣasama ityarthaḥ | saṃkalpapuruṣasamatvameva   
viśadayati - pṛthvyādīti || sthūladehārambhakapṛthvyādirahitākāra ityarthaḥ || 56   
|| 57 ||  
  
p. 114)  
  
brahmaṇā tanyate viśvaṃ manasaiva svayaṃbhuvā |  
manomayamato viśvaṃ yannāma paridṛśyate || 57 ||  
  
śrīrāma uvāca ||  
  
bhagavanmanaso rūpaṃ kīdṛśaṃ vada me sphuṭam |  
yasmātteneyamakhilā tanyate doṣamañjarī || 58 ||  
  
manaso viśvakāraṇatve brahmavatsattvaṃ syādityabhiprāyeṇa pṛcchati -   
bhagavanniti || praśnavaiyarthyamāśaṅkyāha - yasmāditi || 58 ||  
  
p. 115)  
  
vasiṣṭha uvāca ||  
  
rāmāsya manaso rūpaṃ na kiṃcidapi dṛśyate |  
nāmamātrādṛte vyomno yathā śūnyajaḍākṛteḥ || 59 ||  
  
vācārambhaṇaśāstrādvikārasya manaso nāmamātrādṛte na sattvamityuttaramāha -   
rāmetyādisārdhena || vyomno'pi pāmarairvācārambhaṇādiśāstrasaṃskṛtacittaiśca   
kiṃcidapi sadrūpaṃ na dṛśyata eva || 59 ||  
  
na bāhye nāpi hṛdaye sadrūpaṃ vidyate manaḥ |  
sarvatraiva sthitaṃ hyetadviddhi rāma yathā nabhaḥ || 60 ||  
  
nanvanarthamūlaṃ mano nāsti cettanmūlocchedāya prayatamānā vayaṃ na kṛtārthā   
ityāśaṅkya bhrāntadṛṣṭyāha - sarvatraiveti || 60 ||  
  
sādho yathaitadarthasya pratibhānaṃ prathāṃ gatam |  
sato vāpyasato vāpi tanmano viddhi netarat || 61 ||  
  
sarvatra sthitatvamanupapannamityāśaṅkāṃ śātayati ślokacatuṣṭayena sārdhena -   
sādho iti | pratibhānaṃ jñānam | kīdṛkpratibhānaṃ tatrāha - prathāmiti || prathāṃ   
prasiddhiṃ gataṃ ghaṭajñānaṃ paṭajñānamiti prasiddhimityarthaḥ || 61 || 62 || 63 ||  
  
yadarthapratibhānaṃ tanmana ityabhidhīyate |  
anyatra kiṃcidapyasti mano nāma kadācana || 62 ||  
  
saṃkalpanaṃ mano viddhi saṃkalpāttanna bhidyate |  
yatra saṃkalpanaṃ tatra mano'stītyavagamyatām || 63 ||  
  
saṃkalpamanasī bhinne na kadācana ke ca na |  
avidyāsaṃsṛti"ṣcittaṃ mano bandho manastamaḥ || 64 ||  
  
ke ca neti dvivacanam || 64 ||  
  
p. 116)  
  
iti saṃkalpajālasya nāmānyetāni rāghava |  
saṃkalpajāle galite svarūpamavaśiṣyate || 65 ||  
  
evaṃ manaso bandhamūlatvaṃ svarūpaviśeṣaṃ cākhyāya jñānena samūlasya tasya   
nivṛttāvātmanaḥ kaivalyamāha - saṃkalpeti || 65 ||  
  
asaṃbhavati sarvasmindigbhūmyākāśarūpiṇi |  
prakāśye yādṛśaṃ rūpaṃ prakāśasyāmalaṃ bhavet || 66 ||  
  
jagannāmni saṃkalpajāle galite yadātmasvarūpamavaśiṣyate tadabhūtopamānena   
viśadayati - asaṃbhavatītyādi | asaṃbhavatīti satisaptamī || 66 ||  
  
trijagattvamahaṃ ceti dṛśye'sattvamupāgate |  
draṣṭuḥ syātkevalībhāvastādṛśo vimalātmanaḥ || 67 ||  
  
asattvamiti padacchedaḥ | digbhūmyādisakalaprakāśyavigame yadi vyāpī niścalo   
vivasvataḥ prakāśo'vatiṣṭhettarhi tasya svarūpaṃ kaivalyāvasthāyāmātmasvarūpasya   
dṛṣṭānto bhavatītyarthaḥ || 67 ||  
  
anāptākhilaśailādipratibimbe hi yādṛśī |  
syāddarpaṇe darpaṇatā kevalātmasvarūpiṇī || 68 ||  
  
bhūtopamānenāpi tatsvarūpamāvedayati - anāpteti || anāptā akhilānāṃ   
śailādipadārthānāṃ pratibimbā yena tattathoktam | darpaṇe hi dhāraṇaviśeṣeṇa   
pratibimbavibhramocitacakṣuḥsaṃprayogābhāvādagṛhītākhilapratibimbaṃ bhavati   
tasmindarpaṇe yādṛśī darpaṇatā kīdṛśītyata āhakevalātmasvarūpiṇī   
kevaladarpaṇasvarūpiṇī || 68 ||  
  
ahaṃ tvaṃ jagadityādau praśānte dṛśyasaṃbhrame |  
syāttādṛśī kevalatā sthite draṣṭaryavīkṣaṇe || 69 ||  
  
avīkṣaṇe vīkṣaṇīyasyābhāvādeva tadviṣayavīkṣaṇarahite sthite draṣṭari sākṣiṇi   
tādṛśī kevalatā syāt || 69 ||  
  
p. 117)  
  
mano dṛśyamayaṃ doṣaṃ tanotīmaṃ kṣayātmakam |  
asadeva sadākāraṃ svapnaḥ svapnāntaraṃ yathā || 70 ||  
  
evaṃvidhā'kaivalyaprāptau mana eva virodhyatastadvināśe paramo yatna āstheya iti   
darśanāya tasya daurātmyaṃ ślokadvayenāha - mana ityādinā || 70 ||  
  
sphurati valgati gacchati yācate bhramati majjati saṃharati svayam |  
aparatāmupayātyapi kevalaṃ calati cañcalaśaktitayā manaḥ || 71 ||  
  
aparatāṃ dehādyanātmarūpatādhamatāmiti vā | evaṃ cañcalaśaktitayā kevalaṃ mana   
eva calati na tvātmetyarthaḥ || 71 ||  
  
vasiṣṭha uvāca ||  
  
mahāpralayasaṃpattāvasattāṃ samupāgate |  
aśeṣadṛśye sargādau śāntamevāvaśiṣyate || 72 ||  
  
prāguktakaivalyaprāptiḥ paramātmadarśanādbhavatīti   
vakṣyānprākṛtikapralayamavalambyādau paramātmarūpaṃ pratipādayati -   
mahāpralayetyādinā bhidyate hṛdayagranthirityataḥ prāktanena || sargādau   
sṛṣṭipūrvakāle | athavā sṛjyate'neneti sargaḥ kāraṇaṃ tadādau dṛśye | śāntameva   
nirvikāraṃ brahmaiva || 72 ||  
  
āste'nastamito bhāsvānajo devo nirāmayaḥ |  
sarvadā sarvakṛtsarvaḥ parāmātmā maheśvaraḥ || 73 ||  
  
nanu dṛśyāsattvavaddraṣṭurapyasattvameva yuktam asadvā idamagra āsīt | nāsadāsīnno   
sadāsīttadānīmityādiśruterityata āha - āsta iti || anastamito'ja iti   
cādyantayorbhāvavikārayorniṣedhānmadhyavartino'pi catvāro bhāvavikārā niṣiddhā   
veditavyāḥ | tasyājaḍatvamāha - deva iti || dyotamānatvasya kadācitkatvanirāsāya   
bhāsvānityuktam | tasya duḥkhitvaṃ vārayati - nirāmaya iti || sarvadā śāśvataḥ   
pratipadaviśeṣaṇaṃ vā | tasya pūrṇatvamāha - sarva iti || tatra hetuḥ sarvakṛditi ||   
sarvarūpeṇa vivartata ityarthaḥ | yadvā nimittakāraṇatvamāha - sarvakṛditi ||   
sarvakṛttvavatsarvaniyāmakatvamapi tasyaivetyāha - maheśvara iti || 73 ||  
  
p. 118)  
  
yato vāco nivartante yo muktairavagamyate |  
yasya cātmādikāḥ saṃjñāḥ kalpitā na svabhāvajāḥ || 74 ||  
  
nanu paramātmā sarvakṛtsarveśvaraścettarhi kāryaniyamyasāpekṣatvena savikalpaḥ   
syādityāśaṅkyāvidyakameva sarvakartṛtvādikaṃ vastuto nirvikalpakameva tasya   
svarūpamityabhipretyāha - yata iti || yato vāca ityādiṣu pañcadaśa   
yacchabdāstacchabdādhyāhāreṇāsta iti pūrveṇa yojanīyāḥ | tasmindṛṣṭe parāvara iti   
vakṣyamāṇatacchabdena vā yojanīyāḥ | vāgādyagocaraścenna tarhi   
sākṣādupalabhyetetyata āha - yo muktairiti || vāgagocarasya brahmaṇaḥ   
kathamātmetyādisaṃjñāstatrāha - yasyeti || na svabhāvajāḥ na svābhāvikāḥ || 74 ||  
  
yaḥ pumānsāṃkhyadṛṣṭīnāṃ brahma vedāntavedinām |  
vijñānamātraṃ vijñānavidāmekāntanirmalam || 75 ||  
  
nanu muktairanubhūyamāne'pi tasminvāgādyagocare nāsmākaṃ viśvāsa ityāśaṅkya   
tasya viśiṣṭakevalarūpābhyāṃ yathāsaṃbhavaṃ   
sakalaśāstragamyatvānmaivamityabhiprāyeṇāha - ya iti || athavā ukte paramārthe   
vādināṃ vipratipattidarśināṃ nirālambanavipratipattyayogādvipratipatteḥ prāgeva   
tadālambanatayā siddhe tasminviśvāsaḥ kārya ityāśayenāha - yaḥ pumāniti ||   
yogācāryamatamāha - vijñāneti || ekāntena niyamena nirmalamekāntanirmalam || 75 ||  
  
p. 119)  
  
yaḥ śūnyavādināṃ śūnyaṃ bhāsako yo'rkatejasām |  
vaktā mantā ṛtaṃbhoktā draṣṭā smartā sadaiva yaḥ || 76 ||  
  
mādhyamikamatamāha - yaḥ śūnyeti || vastutaḥ śūnyameva   
tattvamityāśaṅkānirāsāyāha - bhāsaka iti || yena sūryastapati tejaseddha iti śruteḥ |   
arkatejobhāsakatvena prāptaṃ tadviparītajīvādbhedaṃ paramātmano vārayati - vakteti ||   
ṛtaṃbhoktā ṛtasya bhoktā | ṛtaśabdena karmaphalamucyate | ṛtaṃ pibantau   
sukṛtasya loka iti śrutāvṛtaśabdena karmaphalābhidhānāt | mantā ṛtamiti   
visaṃdhikaraṇamārṣam | vaktā mantā svayaṃ bhokteti kvacit || 76 ||  
  
sannapyasañjagati yo yo dehastho'pi dūrataḥ |  
citprakāśo hyayaṃ yasmādāloka iva bhāsvataḥ || 77 ||  
  
sarvavyavahārasādhakajyotiṣo'pi bhāsake pratyakṣatame tattve kathaṃ vādināṃ   
vipratipattyavakāśa ityāśaṅkya rāgādidūṣitatayā   
sūkṣmavastugrahaṇāsamarthabuddhitvāttadavakāśaḥ saṃbhavatītyāśayenāha -   
sannapīti || jagati sannapi paramātmā | dṛśyate tvagryayā buddhyā sūkṣmayā   
sūkṣmadarśibhiriti śrutyuktaviśiṣṭabuddhirahitānāmasanniva bhavati   
sattvaphalābhāvāddehastho'pi dūraga iva bhavati | teṣāṃ varṣasahasrakoṭyāpi   
tairaprāpyatvāt | tasyaiva paramātmano jaḍaprakāśakatvaniyāmakatve krameṇa   
ślokadvayenāha - ciditi || ghaṭaḥ sphurati paṭaḥ   
sphuratītyanubhūyamānaścitprakāśo yasmāccidātmanaḥ prasṛtaḥ || 77 ||  
  
prakṛtivratatirvyomni jātā brahmāṇḍasatphalā |  
cittamūlendriyadalā yena nṛtyati vāyunā || 78 ||  
  
prakṛtireva vratatirlatā | vallī tu vratatirlatetyamaraḥ | brahmāṇḍameva sacchobhanaṃ   
phalaṃ yasyāṃ sā tathoktā || 78 ||  
  
p. 120)  
  
yaścinmaṇiḥ prakacati pratidehasamudgake |  
yaḥ plāvayati saṃrabdhaṃ puryaṣṭakamitastataḥ || 79 ||  
  
nanu jagadbhāsakānniyāmakācca paramātmanastadviparītasya jīvasya bhedo yukta   
ityāśaṅkya sa eṣa iha praviṣṭaḥ nānyo'to'sti draṣṭā rūpaṃ rūpaṃ pratirūpo   
babhūvetyādiśrutiprāpitaṃ tasyaiva jīvasvarūpeṇāvasthānamāha - yaściditi ||   
prakacati sphurati | samudgakaḥ saṃpuṭakaḥ | prakṛtivratatirityanenādhidaivābhiprāyeṇa   
niyāmakatvamuktvā ādhyātmikābhiprāyeṇāha - yaḥ plāvayatīti || itastataḥ   
saṃrabdhaṃ saṃkṣubdhaṃ puryaṣṭakaṃ yaḥ plāvayati gamayati | cālayatītyarthaḥ |   
puryaṣṭakasvarūpaṃ mahadbhiruktam - jñānendriyāṇi khalu pañca tathā'parāṇi   
karmendriyāṇi mana-ādicatuṣṭayaṃ ca | prāṇādipañcakamath viyadādikaṃ ca   
kāmaśca karma ca tamaḥ punaraṣṭamī pūriti || 79 ||  
  
śurddhaḥ saṃvinmayatvādyaḥ khaṃ bhavedvyomacintayā |  
padārthacintayārthatvamiva gacchatyadhiṣṭhitaḥ || 80 ||  
  
nanu paramātmaiva śarīramāviśya saṃsarati cettasya kathaṃ kaivalyamityāśaṅkya   
vastuto'saṃsāriṇi tasminviparītabhāvanāprāpitasya tasya saṃsārasya tattvabhāvanayā   
nivṛttyupapatterghaṭata eva kaivalyamityāha - śuddheti ||   
avidyātatkāryarahitasaṃvidrūpatvādvyomacintayākāśakalpatvacintayā khaṃ   
bhavedākāśakalpaṃ bhavet | athavā yo jīvabhāvamāpannaḥ paramātmā sa vyomacintayā   
brahmacintayā khaṃ bhavedbrahma bhavet | padārthacintayā anātmapadārthacintayā adhi   
saṃsāropari sthito'dhiṣṭhitaḥ | athavā padārthacintayā vyadhiṣṭhito viṣayīkṛtaḥ   
sannarthatvamākāśādipadārthatvaṃ gacchatīva || 80 ||  
  
āvibhāvatirobhāvamayāstribhuvanormayaḥ |  
sphurantyatitate yasminmarāviva marīcayaḥ || 81 ||  
  
padārthacintayārthatvamiva gacchatītyuktaṃ prapañcayati -   
āvirbhāvetyādiślokadvayena || atitate'tiśayena vyāpte yasmiṃścidarṇave   
āvirbhāvatirobhāvapradhānāstribhuvanataraṅgāḥ sphuranti sa paramātmā'sta iti   
pūrveṇānvayaḥ | tasmindṛṣṭe parāvara-ityuttareṇānavaya ityavādiṣma || 81 ||  
  
p. 121)  
  
kurvannapīha jagatāṃ mahatāmanantaṃ vṛndaṃ na kiṃcana karoti kadācanāpi |  
svātmanyanastamayasaṃvidi nirvikalpe tyaktodayasthitimatiḥ sthita eka eva || 82 ||  
  
jagatāṃ vṛndaṃ samūhaṃ māyayā kurvannapi vastuto na karoti | tyaktodayasthitimatiḥ   
tyakta udayasthitisaṃkalpo yena sa tyaktodayasthitimatiḥ | athavā tyaktodaya iti bhinnaṃ   
padam | tyakta udaya utpattiryena sa tathā sthitirasyāstīti sthitimāṃstasminniścala ityetat |   
anastamayasaṃvidi nāśarahitacidrūpe svātmani sthitaḥ | nirādhāraḥ sthita ityarthaḥ || 82 ||  
  
bhidyate hṛdayagranthiśchidyante sarvasaṃśayāḥ |  
kṣīyante cāsya karmāṇi tasmindṛṣṭe parāvare || 83 ||  
  
evamātmasvarūpaṃ pratipādya tadvijñānaphalamāha - bhidyata iti ||   
hṛdayagranthirahaṃkāraḥ | parāvare para utkṛṣṭaḥ avaro nikṛṣṭastadrūpe   
sarvātmanītyarthaḥ || 83 ||  
  
śrīrāma uvāca ||  
  
iyato dṛśyajātasya brahmāṇḍasya jagatsthiteḥ |  
mune kathamasannāsti kva meruḥ sarṣapodare || 84 ||  
  
paramātmavyatiriktasya sarvasya kalpitatvāsaṃbhavādadvaitajñānaṃ durlabhamityākṣipati   
- iyata iti || 84 ||  
  
p. 122)  
  
vasiṣṭha uvāca ||  
  
sādhusaṃgamasacchāstraparo bhavasi rāma cet |  
taddinaireva no māsaiḥ prāpnoṣīmāṃ parāṃ dhiyam || 85 ||  
  
brahmavitsaṅgapūrvakamadvaitaśāstrasya nirantarābhyāsādatisulabhamadvaitajñānamiti   
pariharati - sādhviti || 85 ||  
  
sarveṣāmitihāsānāmayaṃ sāra udāhṛtaḥ |  
śrute'sminnirmale yasmājjīvanmuktatvamavyayam || 86 ||  
  
kiṃ tacchāstraṃ yatparaḥ parāṃ dhiyaṃ prāpnuyāditi tatrāha - sarveṣāmiti ||   
itihāsānāṃ bharatādīnāṃ madhye sāratve hetumāha - śruta iti || jīvanmuktatvaṃ   
videhamuktatvasyopalakṣaṇam || 86 ||  
  
udeti svayamevāntaridameva vicāraya |  
sthitamevāstamāyāti jagaddṛśyaṃ vicāraṇāt || 87 ||  
  
advaitajñānāya dvaitavilaya eva taducitoṣāyena kāryaḥ kiṃ vicāreṇetyatrāha -   
sthitamiti || evaśabdo vicāraṇādityanenāpi saṃbadhyate |   
jagaddṛśyamadhiṣṭhānasākṣātkāraparyavasāyi vicāraṇādeva   
chāyāropitapiśācavadastamāyāti na tu mudgaraprahārādinā tatrāpi   
yathāsthitamevāstamāyāti nāvayavaviśleṣādidvārā || 87 ||  
  
nṛṇāṃ jñānaikaniṣṭhānāmātmajñānavicāriṇām |  
sā jīvanmuktatodeti videhānmuktataiva yā || 88 ||  
  
śrute'sminnirmala ityādinoktaṃ vivṛṇoti - nṛṇāmiti || 88 ||  
  
śrīrāma uvāca ||  
  
brahmanvidehamuktasya jīvanmuktasya lakṣaṇam |  
brūhi yena tathaivāhaṃ yate śāstragayā dṛśā || 89 ||  
  
brahmanniti spaṣṭārthaḥ || 89 ||  
  
p. 123)  
  
vasiṣṭha uvāca ||  
  
yathāsthitamidaṃ yasya vyavahāravato'pi ca |  
astaṃ gataṃ sthitaṃ vyoma sa jīvanmukta ucyate || 90 ||  
  
jīvanmuktasya svānubhavaikagamyaṃ lakṣaṇamāhayatheti || pratibhāsamātreṇa   
paradṛṣṭyā vā vyavahāravato'pi yasya yathāsthitamidaṃ jagattattvadṛṣṭyā'staṃ gataṃ   
vyoma brahmasthitaṃ ca bhavati sa jīvanneva mukta ityucyate || 90 ||  
  
nodeti nāstamāyāti sukhe duḥkhe mukhaprabhā |  
yathāprāptasthitiryasya sa jīvanmukta ucyate || 91 ||  
  
tasya paravedyamapi lakṣaṇamāha - nodetīti || yathāprāpte vyavahāre sthitiryasya sa   
tathoktaḥ || 91 ||  
  
yo jāgarti suṣuptistho yasya jāgranna vidyate |  
yasya nirvāsano bodhaḥ sa jīvanmukta ucayte || 92 ||  
  
punarapi svānubhavagamyaṃ lakṣaṇamācaṣṭe - yo jāgartītyādiślokatrayeṇa ||   
svavyatiriktasya dvaitasya vastuto'nanubhavājjīvanmuktaḥ suṣuptistho bhavati | yathā   
viṣayasaṃnidhānādāvapi nirvikāratvātsuṣuptastathā dvaitābhāsopalabdhatvājjāgarti ca |   
athavā sākṣādanubhūyamānabrahmatvājjāgarti ca | tathācoktaṃ sarveśvareṇa -   
tasyāṃ jāgarti saṃyamīti | asya jāgrajjāgaraṇamajñavanna vartate nirvāsanastanuvāsana   
ityarthaḥ | sakalavāsanāvilaye jīvanmuktasaṃbhavāt || 92 ||  
  
rāgadveṣabhayādīnāmanurūpaṃ carannāpi |  
yo'ntarvyomavadatyacchaḥ sa jīvanmukta ucyate || 93 ||  
  
rāgadveṣabhayādīnāṃ prārabdhakarmavegenopasthitānāṃ   
rāgadveṣabhayābhāsādīnāmanurūpamanuguṇaṃ yathā tathā carannapi ceṣṭamāno'pi yo   
vidvānataḥ ātmasvarūpo vyomavadatyaccho'tinirmalo bhavati | yathā vyoma   
nirmalamevamevātmāpi rāgādimalarahita iti vijānātītyarthaḥ || 93 ||  
  
p. 124)  
  
yasya nāhaṃkṛto bhāvo yasya buddhirna lipyate |  
kurvato'kurvato'vāpi sa jīvanmukta ucyate || 94 ||  
  
yasya viduṣo'haṃkṛto'haṃkartetyevaṃvidho bhāvo bhāvanā jñānaṃ na bhavati   
indriyāṇīndriyārtheṣu vartante nāham | ahaṃ tu tadvyāpārasākṣī akartetyevaṃ   
paśyatītyetat | yasya buddhirantaḥkaraṇaṃ na lipyate nānuśayinī bhavati | ahamidaṃ   
niṣiddhaṃ kṛtavānidaṃ vihitaṃ nākārṣaṃ tasmānnarake patiṣyāmītyevaṃ yasya   
buddhirna lipyate || 94 ||  
  
yasmānnodvijate loko lokānnodvijate ca yaḥ |  
harṣāmarṣabhayonmuktaḥ sa jīvanmukta ucyate || 95 ||  
  
yasmādityādayo nirāmayamityantāḥ spaṣṭārthāḥ | kvacitkiṃcidvivicyate || 95 ||  
  
śāntasaṃsārakallolaḥ kalāvānapi niṣkalaḥ |  
yaḥ sacinto'pi niścintaḥ sa jīvanmukta ucyate || 96 ||  
  
kalāvānapi avidyayā sāvayavo'pi niṣka'h vastuto niravayavaḥ | sacinto'pi cintābhāsena saha   
vartamāno'pi niścinto vastutaścintārahitaḥ || 96 ||  
  
yaḥ samastārthajāteṣu vyavahāryapi śītalaḥ |  
parārtheṣviva pūrṇātmā sa jīvanmukta ucyate || 97 ||  
  
parārtheṣu parasvāmikavastuṣu vyavahārīva śītalastāparahitaḥ khedarahita ityarthaḥ |   
upalakṣaṇametaddharṣarahitatvasya | nahi jīvanmuktasyābhimānavarjitasya   
samastārthajātasya sākalyena vaikalyena vā harṣo viṣādo vā saṃbhavati || 97 || 98 ||  
  
jīvanmuktapadaṃ tyaktvā svadehe kālasātkṛte |  
viśatyadehamuktatvaṃ pavano'spandatāmiva ||| 98 ||  
  
p. 125)  
  
videhamukto nodeti nāstameti na śāmyati |  
na sannāsanna dūrastho na cāhaṃ na ca vetaraḥ || 99 ||  
  
na sannāsanna kāryaṃ na kāraṇamityarthaḥ || 99 || 100 ||  
  
tataḥ stimitagambhīraṃ na tejo na tamastatam |  
anākhyamanabhivyaktaṃ satkiṃcidavaśiṣyate || 100 ||  
  
na śūnyaṃ nāpi cākāraṃ na dṛśyaṃ nāpi darśanam |  
na ca bhūtapadārthaughaḥ sadanantatayā sthitam || 1 ||  
  
na śūnyaṃ na nirākāramityarthaḥ || 1 ||  
  
kimapyavyapadeśātmā pūrṇātpūrṇatarākṛrtiḥ |  
na sannāsanna sadasannābhāvo bhāvanaṃ na vā || 2 ||  
  
kimapi sadanantatayā sthitamiti saṃbandhaḥ | na saditi sanna bhavati ghaṭādāviva   
sattājātestatrānabhyupagamāt | sadbuddhyaprakāśyatvādvā asanna bhavati   
paramārthasvarūpatvāt | sadasanna bhavati virodhācca | abhāvo'bhavanam acintetyarthaḥ | na   
bhāvanaṃ cintā || 2 ||  
  
cinmātraṃ cetyarahitamanantamajaraṃ śivam |  
anādimadhyaparyantaṃ yadanādhi nirāmayam || 3 ||  
  
cetyaṃ dṛśyam | ādimadhyaparyantā na vidyante yasmiṃstadanādimadhyaparyantaṃ |   
anādhi manaḥpīḍārahitam | nirāmayaṃ śarīrapīḍārahitam | yadevaṃvidhaṃ cinmātraṃ   
tadvidehamuktam | ucyata iti śeṣaḥ || 3 ||  
  
draṣṭṭadarśanadṛśyānāṃ madhye yaddarśanaṃ sthitam |  
sādho tadavadhānena tadetadavabudhyase || 4 ||  
  
evaṃ videhamuktākhyaṃ paramārtharūpamākhyāya tatsākṣātkāropāyamāha -   
draṣṭriti || draṣṭṭadarśanadṛśyāni jñātṛjñānajñeyāni teṣāṃ madhye   
yaddarśanaṃ teṣāṃ sākṣitayā sthitaṃ draṣṭā sphurati darśanaṃ sphurati dṛśyaṃ   
sphuratītyevaṃ sphuraṇarūpeṇa teṣvanugataṃ tadvilakṣaṇaṃ nirvikalpaṃ pratyakcaitanaṃ   
sthitamityarthaḥ | tadavadhānena tasmiṃścittaikāgryeṇa | athavā tadavadhānena   
tanniścayena śodhitatvaṃpadārthasākṣātkāreṇetyarthaḥ | tadetadavabudhyase |   
pūrvoktamadhunā ca pratipāditaṃ paramārthasvarūpamavagacchasītyarthaḥ || 4 ||  
  
p. 126)  
  
śrīrāma uvāca ||  
  
paramārthasya kiṃ rūpaṃ tasyānandacidākṛteḥ |  
punaretanmamācakṣva nipuṇaṃ bodhavṛddhaye || 5 ||  
  
mahāpralayasaṃpannāvityādinā yatparamārthasvarūpaṃ pratipāditaṃ punaśca   
videhamuktarūpatayānantarameva yannirūpitaṃ tadidamiti karatalāmalakavadvijñātuṃ   
rāmaḥ pṛcchati - paramārthasyeti || 5 ||  
  
vasiṣṭha uvāca ||  
  
mahāpralayasaṃpattau sarvakāraṇakāraṇam |  
śiṣyate tatparaṃ brahma tadidaṃ varṇyate śṛṇu || 6 ||  
  
paramārthasvarūpaṃ śṛṅgagrāhikayā yuktyā darśayitumāha - mahāpralayeti ||   
tadidaṃ varṇyata iti || tatparaṃbrahma idaṃ varṇyate | pratyakṣaṃ varṇyata ityarthaḥ || 6 ||  
  
nāśayitvā svamātmānaṃ manaso vṛttisaṃkṣaye |  
sadrūpaṃ yadanākhyeyaṃ tadrūpaṃ tasya vastunaḥ || 7 ||  
  
tatra nāśayitvetyādiślokacatuṣṭayena samādhyavasthāmavalmbya   
paramārthasvarūpamāha | samādhyavasthāyāṃ manaso vṛttayo naśyanti mano na   
naśyatītyata āha - manaso vṛttisaṃkṣaya iti || manaso vṛttīnāṃ   
śabdādyākārāṇāṃ samyak kṣaye sati svamātmānaṃ śarīratrayātmanā vartamānaṃ   
nāśayitvābhimānamātraprāpitaṃ śarīratrayātmatvamātmanaḥ   
samādhāvabhimānanāśe naśyati | ata idamabhidhīyate - nāśayitvā svamātmānamiti   
| atra sādhyāhāraṃ yojanā | svamātmānaṃ nāśayitvā avasthāne svātmani   
jātiguṇakriyādirahitatvādanākhyeyaṃ yatsadrūpaṃ vṛttisaṃkṣaye sākṣirūpamasti   
tattasya brahmavastuno rūpaṃ svarūpamucyate || 7 ||  
  
p. 127)  
  
citerjīvasvabhāvāyā yadacetyonmukhaṃ vapuḥ |  
cinmātraṃ vimalaṃ śāntaṃ tadrūpaṃ paramātmanaḥ || 8 ||  
  
jīvaḥ svabhāvaḥ svarūpaṃ yasyāḥ sā jīvasvabhāvā   
tasyāściteracetyonmukhamaviṣayonmukhaṃ yadvapuḥ svarūpamasti | kīdṛśaṃ tadityāha   
- cinmātraṃ vimalaṃ śāntamiti || nirvikalpaṃ cidekarūpaṃ   
anādyāgantukamaladvayarahitaṃ nirvikāraṃ ca tatparamātmano rūpaṃ svarūpamucyate || 8   
||  
  
aṅgalagne'pi vātādau sparśādyanubhavaṃ vinā |  
jīvataścetaso rūpaṃ yattatparamamātmanaḥ || 9 ||  
  
aṅgalagra iti || avayavasaṃgate'pi vātātapādau sparśādyanubhavaṃ   
sparśarūpāderanubhavaṃ vinā cetasaśceta-upādhikajīvasya yadrūpamasti   
tyaktaśarīrasya jīvasya svarūpamaṅgalagne'pi sparśādyanubhavarahitaṃ bhavati |   
tadarthamāha - jīvata iti || tadātmanaḥ paramaṃ saṃsārātītaṃ svarūpam || 9 ||  
  
asvapnāyā anantāyā ajaḍāyā mahāmate |  
yadrūpaṃ ciranidrāyāstadrūpaṃ paramātmanaḥ || 110 ||  
  
asvapnāyā iti jāgaritamapi dīrghasvapna iti svapnaśabdena gṛhyate | asvapnāyāḥ   
svapnajāgaritarahitāyāḥ | ajaḍāyāḥ suṣuptirahitāyāḥ |   
anantavastuviṣayatvādanantāyāściranidrāyāścirakālayoganidrāyā yadrūpaṃ   
tadrūpamityādi samam | etaduktaṃ bhavati - turīyāvasthānalakṣaṇayoganidrāyāṃ   
sannirvikalpacidrūpaṃ pratīyate tatparamātmanaḥ svarūpamiti || 110 ||   
  
vedanasya prakāśasya dṛśyasya tamasastathā |  
vedanaṃ yadanādyantaṃ tadrūpaṃ paramātmanaḥ || 11 ||  
  
vikṣepadaśāmavalambyāpi paramātmasvarūpamāha - vedanasyetyādiślokatrayeṇa ||   
vedanasyāntaḥkaraṇavṛttilakṣaṇasya prakāśasyādityādisaṃbandhinaḥ dṛśyasya   
śabdādivedyasya upalakṣaṇametatprakāśasya tamaso'jñānasya yadvedanaṃ   
sākṣilakṣaṇamasti tadityādi pūrvavat || 11 ||  
  
p. 128)  
  
vyavahāraparasyāpi yatpāṣāṇavadāsanam |  
avyomna eva vyomatvaṃ tadrūpaṃ paramātmanaḥ || 12 ||  
  
vyavahāraparasyeti || bhrāntā vyavahāraparasyāpi jīvasya vastuvṛttyā   
pāṣāṇavadyadāsanaṃ prauḍhaśilāvanniścalatayāvasthānam | avyomna eva mṛṣā   
saprapañcasyaiva vyomatvaṃ vastuto niḥprapañcatvam | yadvā vyomna eva   
laukikadṛṣṭyā'nākāśasadṛśasyaiva vyomatvaṃ vastuta ākāśasadṛśatvaṃ   
yattadityādi samānam || 12 ||  
  
vedyavedanavettṛtvarūpatrayamidaṃ puraḥ |  
yatrodetyastamāyāti tadrūpaṃ paramātmanaḥ || 13 ||  
  
vedyavedanavettṛtvarūpatrayaṃ vedyatvavedanatvavettṛtvarūpāṇāṃ trayaṃ puraḥ   
pratyakṣaṃ sat yatrādhiṣṭhāne udeti utpadyate astamāyāti naśyati ca tadrūpam || 13 ||  
  
sthāvarāṇāṃ hi yadrūpaṃ taccedbodhamayaṃ bhavet |  
manobuddhyādinirmuktaṃ tatpareṇopamīyate || 14 ||  
  
abhūtopamānena paramātmasvarūpaṃ pratipādayati - sthāvarāṇāmiti ||   
sthāvarāṇāmacarādīnāṃ svabhāvato manobuddhyādinirmuktaṃ hi prasiddhaṃ   
yadrūpamasti tadbodhamayaṃ bodhasvarūpaṃ kadācidbhaveccettarhi tatsvarūpaṃ pareṇa   
paramātmanopamīyate | arthāttatparamātmana upamānamityuktaṃ bhavati || 14 ||  
  
brahmārkaviṣṇuharaśakrasadāśivādi śāntau śivaṃ paramametadihaikamāste |  
sarvopadhivyayavaśādavikalparūpaṃ caitanyamātramayamujjhitaviśvasaṅgam ||   
115 ||  
  
upasaṃharati - brahmeti || brahmaviṣṇuharā raja-ādiguṇopādhayaḥ | sadāśivo   
guṇasāmyasākṣī | ādiśabdena guṇasāmyopādhirmaheśvarādirgṛhyate | śivaṃ   
maṅgalam | ānandarūpamityarthaḥ | avikalparūpaṃ nirvikalpasvarūpam | tatra hetuḥ -   
sarvopādhivyayavaśāditi || sarvopādhināśavaśāt caitanyamātramayaṃ   
caitanyamātrasvarūpam | ujjhitaviśvasaṅgaṃ tyaktasarvasaṅgam || 115 ||  
  
iti śrīvālmīkīye mokṣopāye utpattiprakaraṇārthadarśano nāma prathamaḥ sargaḥ   
|| 1 ||  
  
iti śrīmatparamahaṃsaparivrājakācāryottamasukhapūjyapādaśiṣyaśrīmadātma-  
प्रथमः सर्गः ॥ १ ॥  
  
प्। १२९)  
  
द्वितीयः सर्गः   
  
वसिष्ठ उवाच ॥  
  
अत्रेदं मण्डपाख्यानं शृणु श्रवणभूषणम् ।  
निःसन्देहो यथैषोऽर्थश्चित्ते विश्रान्तिमेति ते ॥ १ ॥  
  
पूर्वस्मिन्नाकाशजाख्याने चिन्मात्रस्वरूपस्य परमात्मनो मायैव मनो भूत्वा   
जगत्सृजतीत्युक्तम् । इदानीं मायाया बहुदुर्घटहेतुत्वं   
जगन्मायिकत्वनिश्चयदार्ढ्याय प्रपञ्चयितुं लीलाख्यानमवतारयति -   
अत्रेदमिति ॥ तथाच महद्भिरुक्तम् - पूर्वत्राकाशजाख्याने चिन्मात्रस्य   
परात्मनः ॥ या माया सा मनो भूत्वा सृजतीत्युपवर्णितम् ॥ लीलाख्यानेन मायाया   
बहुदुर्घटहेतुता । प्रपञ्च्यते मायिकत्वं जगत्येतत्स्फुटीभवेदिति ग्रन्थस्तु   
चित्ताकाशमित्यतः प्राक्तनः स्पष्टार्थः । क्वचित्किञ्चिद्विविच्यते ॥ १ ॥  
  
आसीदस्मिन्महीपीठे कुलपद्मो विकासवान् ।  
पद्मो नाम नृपः श्रीमान्बहुपुत्रो विवेकवान् ॥ २ ॥  
  
कुलपद्मः कुलालङ्कारः । पद्मशब्दो वा पुंलिङ्गे भवति । वा पुंसि पद्मं   
इत्यमरः । विकासवान् कीर्तिमान् । अथवा मुखविकासवान् नित्यप्रमुदितमुख इति यावत् ॥ २   
॥  
  
प्। १३०)  
  
मर्यादापालनाम्भोधिर्द्विषत्तिमिरभास्करः ।  
सरः सद्गुणहंसानां दोषतृण्याहुताशनः ॥ ३ ॥  
  
मर्यादापालनाम्भोधिः मर्यादापालनेऽम्भोनिधितुल्यः । यथाम्भोधिर्वेलां   
मर्यादां नातिक्रामति तथा वर्णाश्रममर्यादां नातिक्रामतीत्यर्थः ।   
द्विषत्तिमिरभास्करः शत्र्वन्धकारसूर्यः । सद्गुणाः शोभनगुणास्ते च   
हंसास्तेषां सरः । दोषतृण्याहुताशनः दोषा एव तृण्या तृणसमूहस्तस्य   
हुताशनोऽग्निः । पाशादिभ्यो य इति समूहार्थे तृणशब्दाद्यः प्रत्ययः ॥ ३ ॥  
  
तस्यासीत्सुभगा भार्या लीला नाम विलासिनी ।  
सर्वसौभाग्यवलिता कमलेवोदितावनौ ॥ ४ ॥  
  
शोभनो भगः श्रीर्यस्याः सा सुभगा । कमला लक्ष्मीः उदितोत्पन्ना । अवनिर्भूमिः ।   
अवनावुदिता कमलेवेति सम्बन्धः ॥ ४ ॥  
  
उद्विग्ने प्रोद्विग्ना मुदिते मुदिता समाकुलाकुलिते ।  
प्रतिबिम्बसमाक्रान्ता सङ्क्रुद्धे केवलं भीता ॥ ५ ॥  
  
भर्तुर्युद्विग्ने सन्तप्ते सति प्रोद्विग्ना प्रकर्षेण सन्तप्ता भवति ॥ ५ ॥ ६ ॥  
  
सैकदा चिन्तयामास शुभसङ्कल्पशालिनी ।  
प्राणेभ्योऽपि प्रियो भर्ता ममैष जगतीपतिः ॥ ६ ॥  
  
यौवनोल्लासवाञ्श्रीमान्कथं स्यादजरामरः ।  
भर्त्रानेन कथं साकं रमे युगशतान्यहम् ॥ ७ ॥  
  
यौवनोल्लासवान् यौवनोद्रेकवान् ॥ ७ ॥  
  
ज्ञानवृद्धांस्तपोवृद्धान्विद्यावृद्धानहं द्विजान् ।  
पृच्छामि तावन्मरणं कथं न स्यान्नृणामिति ॥ ८ ॥  
  
ज्ञानं ब्रह्मविषयम् । विद्या देवता धर्मादिविषया ॥ ८ ॥  
  
प्। १३१)  
  
इत्यानीयाथ सम्पूज्य द्विजान्पप्रच्छ सा नता ।  
अमरत्वं कथं विप्रा भवेदिति पुनःपुनः ॥ ९ ॥  
  
इत्यानीयेत्यत्रेतिशब्दस्य चिन्तयामासेति पूर्वेणान्वयः । हे विप्राः मर्त्यानाममरत्वं   
कथं भवेदिति पुनःपुनः पप्रच्छेत्यन्वयः ॥ ९ ॥  
  
विप्रा ऊचुः ॥  
  
तपोजपयमैर्देवि समस्ताः सिद्धसिद्धयः ।  
सम्प्राप्यन्तेऽमरत्वं तु न कथञ्चन लभ्यते ॥ १० ॥  
  
यमा अहिंसासत्यास्तेयब्रह्मचर्यापरिग्रहाः सिद्धानां सिद्धयोऽणिमादयः   
सिद्धसिद्धयः ॥ १० ॥ ११ ॥  
  
इत्याकर्ण्य द्विजमुखाच्चिन्तयामास सा पुनः ।  
इदं स्वप्रज्ञयैवाशु भीता प्रियवियोगतः ॥ ११ ॥  
  
मरणं भर्तुरग्रे मे यदि दैवाद्भविष्यति ।  
तत्सर्वदुःखनिर्मुक्ता सम्स्थास्ये सुखमात्मनि ॥ १२ ॥  
  
तत्तर्हि आत्मन्यद्वितीयानन्दस्वरूपे । संस्थाप्ये सम्यक्पुनरुन्मज्जनायोग्यतया स्थितिं   
करिष्ये ॥ १२ ॥  
  
अथ वर्षसहस्रेण भर्तादौ चेन्मरिष्यति ।  
तत्करिष्ये यथा येन जीवो गेहान्न यास्यति ॥ १३ ॥  
  
अथेति पक्षान्तरे ॥ १३ ॥  
  
तद्धमद्भर्तृजीवेऽस्मिन्निजे शुद्धान्तमण्डपे ।  
भर्त्रावलोकिता नित्यं निवत्स्यामि यथासुखम् ॥ १४ ॥  
  
तत्तदा भ्रमद्भर्तृजीवे परिभ्रमत्पतिजीवे । शुद्धान्तमण्डपे अन्तःपुरमण्डपे ॥   
१४ ॥  
  
अद्यैवारभ्यैतदर्थं देवीं ज्ञप्तिं सरस्वतीम् ।  
जपोपवासनियमैरातोषं पूजयाम्यहम् ॥ १५ ॥  
  
आतोषं तुष्टिपर्यन्तम् ॥ १५ ॥  
  
प्। १३२)  
  
इति निश्चित्य सा नाथमनुक्त्वैव वराङ्गना ।  
यथाशास्त्रं चकारोग्रं तपो नियममास्थिता ॥ १६ ॥  
  
आस्थिता आश्रिता ॥ १६ ॥  
  
त्रिरात्रस्य त्रिरात्रस्य पर्यन्ते कृतपारणा ।  
देवद्विजगुरुप्राज्ञविद्वत्पूजापरायणा ॥ १७ ॥  
  
प्राज्ञो धर्माद्यभिज्ञः । विद्वान् ब्रह्मवित् ।   
देवद्विजगुरुप्राज्ञवृद्धपूजापरायणेति क्वचित् ॥ १७ ॥  
  
स्नानदानतपोध्याननित्योद्युक्तशरीरका ।  
सर्वास्तिक्यसदाचारकारिणी क्लेशहारिणी ॥ १८ ॥  
  
स्नानदानतपोध्यानेषु नित्यमुद्युक्तं शरीरं यस्याः सा तथोक्ता । सर्वास्तिक्येन   
सदाचारकारिणी सर्वास्तिक्यसदाचारकारिणी ॥ १८ ॥  
  
त्रिरात्रशतमेवं सा बाला नियमशालिनीं ।  
अनारतं तपोनिष्ठामतिष्ठत्कष्टचेष्टया ॥ १९ ॥  
  
अनारतं सन्ततं तपोनिष्ठामवलम्ब्यातिष्ठदित्यध्याहारः ।   
अथवातिष्ठदित्यन्तर्भावितण्यर्थः । अस्थापयदित्यर्थः ॥ १९ ॥  
  
त्रिरात्राणां शतेनाथ पूजिता प्रतिमानिता ।  
तुष्टा भगवती गौरी वागीशा समुवाच ताम् ॥ २० ॥  
  
प्रतिमानिता प्रतिपूजिता । आदरातिशयद्योतनाय पूजिता प्रतिमानितेत्युक्तम् । प्रतिमागतेति   
क्वचित् ॥ २० ॥  
  
निरन्तरेण तपसा भर्तृभक्त्यतिशायिना ।  
परितुष्टास्मि ते वत्से गृहाण वरमीप्सितम् ॥ २१ ॥  
  
भर्तृभक्त्यतिशायीनेति भर्तृभक्त्यतिशयितेन ॥ २१ ॥  
  
राज्ञ्युवाच ॥  
  
जय जन्मजराज्वालादाहदोषशशिप्रभे ।  
जय हार्दान्धकारौघनिवारणरविप्रभे ॥ २२ ॥  
  
जन्मजरा एव ज्वालास्ताभिर्दाह एव दोषस्तच्छामकशशिप्रभे । हृत्सम्बन्धी   
हार्दः ॥ २२ ॥ २३ ॥  
  
प्। १३३)  
  
अम्ब मातर्जगन्मातस्त्रायस्व कृपणामिमाम् ।  
इदं वरद्वयं देहि यदिह प्रार्थ्यते मया ॥ २३ ॥  
  
एकं तावद्विदेहस्य भर्तुर्जीवो ममान्तिकात् ।  
अस्मादेव हि मा यासीन्निजान्तःपुरमण्डपात् ॥ २४ ॥  
  
विदेहस्य मृतस्य ॥ २४ ॥  
  
द्वितीयं तु महादेवि प्रार्थयेऽहं यदा यदा ।  
दर्शनाय वरार्थेन तदा मे देहि दर्शनम् ॥ २५ ॥  
  
वरार्थेन वरप्रयोजनेन हेतुना दर्शनाय यदा त्वां प्रार्थये तदा दर्शनं   
द्वितीयं वरं मे देहीत्यन्वयः ॥ २५ ॥ २६ ॥ २७ ॥  
  
इत्याकर्ण्य जगन्माता तथास्त्वेवमिति स्वयम् ।  
उक्त्वान्तर्धानमगमत्प्रोत्थायोर्मिरिवार्णवे ॥ २६ ॥  
  
अथ सा राजमहिषी परितुष्टेष्टदेवता ।  
पूर्णेवामृतवर्षेण बभूवानन्दधारिणी ॥ २७ ॥  
  
पक्षमासर्तुकटके दिनारे वर्षदण्डके ।  
क्षणनाभौ स्पन्दमये कालचक्रे वहत्यथ ।  
अन्तर्धिमाजगामास्याः पत्युस्तच्चेतनं तनौ ॥ २८ ॥  
  
पक्षमासर्तुकटक इत्यादीनि पञ्चकालचक्रस्य विशेषणानि । पक्षमासर्तवः कटकं   
नाभिवलयं यस्य तत्तथा । भूभृन्नितम्बे वलये चक्रे च कटकोऽस्त्रियामित्यमरः ।   
दिनान्यरा यस्य तत्तथा । नाभिमारभ्य नेमिपर्यन्तं परितः समर्पिता अयोविकारा अरा   
उच्यन्ते । वर्षदण्डके संवत्सराक्षके क्षणः । नाभिः पिण्डिका । स्पन्दमये   
स्पन्दस्वरूपे । रविगतेः कालव्यञ्जकत्वेनोपचारात्तन्मयत्वमुक्तम् । वहतीति   
सतिसप्तमी ॥ २८ ॥  
  
मृते तस्मिन्महीपाले शोकसन्तापपीडिता ।  
निर्जला नलिनीवासौ परां म्लानिमुपाययौ ॥ २९ ॥  
  
इष्टवियोगजं दुःखं शोकः । तापो दुःखमात्रम् । नलिनी पद्मिनी ॥ २९ ॥ ३० ॥  
  
प्। १३४)  
  
क्षिप्रमाक्रन्दिनी क्षिप्रं मौनमूका वियोगिनी ।  
बभूव चक्रवाकीव मानिनी मरणोन्मुखी ॥ ३० ॥  
  
अथ तामतिमात्रविह्वलां सकृपाकाशभवा सरस्वती ।  
शफरीं ह्रदशोषविह्वलां प्रथमा वृष्टिरिवान्वकम्पत ॥ ३१ ॥  
  
अतिमात्रविह्वलामत्यर्थपरवशाम् । शफरी मत्स्यावान्तरजातिः । प्रोष्ठी तु शफरी   
द्वयोरित्यमरः । क्षुद्रमत्स्य इति केचित् ॥ ३१ ॥ ३२ ॥  
  
सरस्वत्युवाच ॥  
  
किं स्मृतास्मि त्वया वत्से धत्से किमतिशोकताम् ।  
इत्युपेत्य पुरो ज्ञप्तिस्तामुवाच सरस्वती ॥ ३२ ॥  
  
शवीभूतमिमं वत्से भर्तारं पुष्पखण्डके ।  
आच्छाद्य स्थापयैनं त्वं पुनर्भर्तारमाप्स्यसि ॥ ३३ ॥  
  
पुष्पखण्डके पुष्पसमूहे ॥ ३३ ॥ ३४ ॥ ३५ ॥  
  
पुष्पाणि म्लानिमेष्यन्ति नो न वैष विनङ्क्ष्यति ।  
भूयश्च तव भर्तृत्वमचिरेण करिष्यति ॥ ३४ ॥  
  
एतदीयश्च जीवोऽसावाकाशविशदस्तव ।  
न निर्गमिष्यति क्षिप्रमितोऽन्तःपुरमण्डपात् ॥ ३५ ॥  
  
सा दिव्यां भारतीं श्रुत्वा स्थापयित्वा तथा पतिम् ।  
दुःखादाह्वाययामास सोवाच समुपेत्य ताम् ॥ ३६ ॥  
  
आह्वाययामासेति णिजर्थोऽत्राविवक्षितः । आजुहावेत्यर्थः ॥ ३६ ॥ ३७ ॥  
  
लीलोवाच ॥  
  
क्व ममावस्थितो भर्ता किं करोत्यथ कीदृशः ।  
समीपं नय मां तस्य नैका शक्नोमि जीवितुम् ॥ ३७ ॥  
  
प्। १३५)  
  
ज्ञप्तिरुवाच ॥  
  
चित्ताकाशं चिदाकाशमाकाशं च तृतीयकम् ।  
द्वाभ्यां शून्यतरं विद्धि चिदाकाशं वरानने ॥ ३८ ॥  
  
ब्रह्मणि विदिते सति   
तस्मिंश्चिवृश्चिनिरोधात्मकाद्योगादयोगिजनागोचरपदार्थदर्शनसामर्थ्यं   
सम्भवति यतस्ततो लीलाया अन्तःपुरमण्डपाकाशे   
वर्तमानभर्तृदर्शनसामर्थ्यसिद्ध्यर्थं ब्रह्मस्वरूपं प्रतिपादयति भगवती   
सरस्वती - चित्ताकाशमित्यादिश्लोकद्वयेन ॥ ननु   
वक्ष्यमाणविदूरथभार्याभूतलीलाया इव ब्रह्मप्रतिपादनादिकं विनापि लीलायै   
सृष्ट्यन्तरदर्शनसामर्थ्यं कुतो न ददाति सरस्वती ब्रह्मप्रतिपादनादावेव   
कुतः प्रवर्तते इतिचेदुच्यते । लीलया   
लीलान्तरवत्सांसारिकफलाभिलाषेणानाराधितत्वादीश्वर्याः संसारान्मुक्ता   
भवेयमित्यभिसन्धायाराधितत्वाच्च सा तदनुकूलमेव प्रवर्तते । चित्तमेव   
स्वच्छत्वसूक्ष्मत्वादिनाकाशकल्पत्वादाकाशं चित्परमात्मैवाकाशं चिदाकाशं   
आकाशं च महाभूतसञ्ज्ञं तृतीयमस्ति स्वच्छत्वसूक्ष्मत्वादिना जगति   
प्रसिद्धेषु तेषु त्रिषु यच्चिदाकाशं तद्द्वाभ्यां शून्यतरमत्यन्तशून्यं विद्धि ।   
अथवा आकाशं च तृतीयकमिति व्याकृतमुच्यते द्वाभ्यां शून्यतरमित्यनेन   
ब्रह्मणो निष्प्रपञ्चत्वमुक्तम् । चित्ताव्याकृतातिरिक्तप्रपञ्चाभावात् ॥ ३८ ॥  
  
देशाद्देशान्तरप्राप्तौ संविदो मध्यमेव यत् ।  
निमेषेण चिदाकाशं तद्विद्धि वरवर्णिनि ॥ ३९ ॥  
  
देशादिति ॥ संविदः देशाद्देशान्तरप्राप्तौ विषयाद्विषयान्तरप्राप्तौ सत्यां   
निमेषेणात्यल्पकालेन प्रतीयमानं यन्मध्यमस्ति तदेव चिदाकाशं विद्धि जानीहि ।   
एतदुक्तं भवति - चित्तस्य पूर्ववृत्तौ नष्टायामुत्तरवृत्तौ भवित्र्यां मध्ये   
यन्निर्विषयं सन्धिसाक्षिभूतं चैतन्यं स्वयं प्रकाशते वृत्त्योर्मध्ये   
प्रतीयमानत्वान्मध्यमित्युच्यमानं तच्चिदाकाशं विद्धीति । तथा च   
सप्तभूमिकानिरूपणावसरे वक्ष्यति - अर्थादर्थान्तरं चित्ते याति मध्ये तु या   
स्थितिः । निरस्तमननाकारा स्वरूपस्थितिरुच्यते इति । उक्तञ्च महद्भिः -   
सन्धयोऽखिलवृत्तीनामभावाश्चावभासिताः । निर्विकारेण येनासौ कूटस्थ इति   
गीयते इति ॥ ३९ ॥  
  
प्। १३६)  
  
तस्मिन्निरस्तनिःशेषसङ्कल्पस्थितिमेषि चेत् ।  
सर्वात्मकं पदं शान्तं तदा प्राप्नोष्यसंशयम् ॥ ४० ॥  
  
एवं ब्रह्मात्मकं चिदाकाशं प्रतिपाद्य तद्विषयं योगं तत्फलं चाह -   
तस्मिन्निति ॥ निरस्तो निःशेषो निरवशेषः सङ्कल्पोऽनात्मप्रत्ययलक्षणो यया सा   
तथोक्ता । एषि गच्छसि । इण्गतावितिधातोर्लण्मध्यमपुरुषैकवचनम् । प्राप्नोषि ।   
अवगतिप्राप्तिद्वारा मुच्यस इत्यर्थः । तथाचोक्तम् - वृत्तिहीनं मनः कृत्वा   
क्षेत्रज्ञं परमात्मनि । एकीकृत्य विमुच्येत योगोऽयं मुख्य उच्यते इति । यदा सर्वाणि   
भूतानि समाधिस्थो न पश्यति । एकीभूतः परेणासौ तदा भवति केवलः इति च ॥ ४० ॥  
  
अत्यन्ताभावसम्पत्त्या जगतस्त्वेतदाप्यते ।  
नान्यथा मद्वरेणासु त्वं तु प्राप्स्यसि सुन्दरि ॥ ४१ ॥  
  
सर्वात्मकपदप्राप्तावुपायमाह - अत्यन्ताभावसम्पत्त्येति ॥   
जगतोऽत्यन्ताभावसम्पत्त्या । अत्यन्तासत्त्वनिश्चयेनेतियावत् । एतत्सर्वात्मकं पदम् ।   
मद्वरेणाश्वित्यादिर्यथा पत्युरित्यतः प्राक्तनो ग्रन्थः स्पष्टार्थः ।   
क्वचित्किञ्चिद्व्याख्यायए ॥ ४१ ॥ ४२ ॥ ४३ ॥  
  
वसिष्ठ उवाच ॥  
  
इत्युक्त्वा सा ययौ देवी दिव्यमात्मीयमास्पदम् ।  
लीला तु लीलयैवासीन्निर्विकल्पसमाधिभाक् ॥ ४२ ॥  
  
तत्याजाथ निमेषेण सान्तःकरणपञ्जरम् ।  
स्वदेहं खमिवोड्डीना मुक्तनीडा विहङ्गमी ॥ ४३ ॥  
  
प्। १३७)  
  
ददर्श खस्थं भर्तारं तस्मिन्नेवाम्बरालये ।  
संस्थितं पृथिवीपालमास्थाने बहुराजके ॥ ४४ ॥  
  
तस्मिन्नेवाम्बरालये स्व इएव गृहाकाश इत्यर्थः ॥ ४४ ॥  
  
सिंहासनसमारूढं जय जीवेति संस्तुतम् ।  
पूर्वद्वारस्थितासङ्ख्यमुनिविप्रर्षिमण्डलम् ॥ ४५ ॥  
  
जीवेति क्रियापदम् ॥ ४५ ॥ ४६ ॥  
  
पश्चिमद्वारगाशेषराजराजेशमण्डलम् ।  
उत्तरद्वारगासङ्ख्यरथहस्त्यश्वसङ्कुलम् ॥ ४६ ॥  
  
दक्षिणद्वारगासङ्ख्यललनालोकसङ्कुलम् ।  
पपाताथ महारम्भा सा तां नरपतेः सभाम् ॥ ४७ ॥  
  
पपात जगाम ॥ ४७ ॥  
  
तद्देशांस्तत्समाचारांस्तथा तानेव तालकान् ।  
अथान्यानप्यपूर्वांश्च पण्डितान्सुहृदस्तथा ॥ ४८ ॥  
  
तच्छब्दैर्लीलया प्रागनुभूतदेशादयः परामृश्यन्ते । तालका बन्दिनः ॥ ४८ ॥  
  
महानदनदीशैलपुरपत्तनमण्डितान् ।  
द्विरष्टवर्षं भूपालं प्राक्तन्या जरसोज्झितम् ॥ ४९ ॥  
  
पुरं शाखानगरम् । पत्तनं मूलनगरम् । राजधानीत्यर्थः ॥ ४९ ॥ ५० ॥  
  
सर्वमालोक्य सा राज्ञी विस्मयं परमं ययौ ।  
अथाभ्युत्थाय सा राज्ञी निजान्तःपुरमागता ॥ ५० ॥  
  
देवीं सस्मार विज्ञप्तिं ददर्शं च पुरः स्थिताम् ।  
भद्रासनगतां देवीं लीलापृच्छद्भुवि स्थिता ॥ ५१ ॥  
  
भद्रासनगतां सिंहासनगताम् । नृपासनं यत्तद्भद्रासनं सिंहासनं च   
तदित्यमरः । शुभासनगतामिति ॥ ५१ ॥  
  
यथा पत्युरमूर्तोऽस्मात्सर्गात्सर्गो भ्रमात्मकः ।  
जातस्तथा कथय मे जगद्भ्रमनिवृत्तये ॥ ५२ ॥  
  
पद्मनृपेण मरणानन्तरक्षण एव तस्मिन्नेव गृहाकाशे दृष्टस्य   
प्रपञ्चान्तरस्योत्पन्नावुचितदेशकालसाधनाद्यभावात्स्वप्नप्रपञ्चवन्मिथ्यात्व  
ं निश्चित्य तद्दृष्टान्तेन सम्भावितस्य जगन्मिथ्यात्वस्य निश्चयाय पत्युः   
प्रपञ्चान्तरभ्रमकारणं यथेत्यादिश्लोकेन पृच्छति । तद्भ्रमकारणे विदिते   
तत्कारणकस्य सर्वस्यापि जगतो मिथ्यात्वं निश्चेतुं शक्यत इति । मूर्तो   
मूर्तिमानवयवः स न भवतीत्यमूर्तः । अमूर्तत्वे हेतुः - भ्रमात्मक इति ॥   
तस्मात्सर्गादन्य इत्यध्याहार्यम् ॥ ५२ ॥  
  
प्। १३८)  
  
श्रीदेव्युवाच ॥  
  
प्राक्स्मृतेर्भ्रान्तिमात्रात्मा सर्गोऽयमुदितो यथा ।  
तथा द्वितीयः पत्युस्ते यथैतत्कथ्यते शृणु ॥ ५३ ॥  
  
सर्वोऽयं प्रपञ्चो भ्रमात्मक एव तत्र पूर्वभ्रमादुत्तरोत्तरभ्रमोत्पत्तिरिति   
सिद्धान्ते स्थिते त्वत्पत्युर्मरणात्प्राक्तनप्रपञ्चभ्रमो यथा   
पूर्वजन्मसञ्चितादुत्पन्नस्तथा मरणानन्तरभाविप्रपञ्चभ्रमोऽपि   
पूर्वजन्मभावनयोत्पन्न इत्युत्तरमाह - प्रागिति ॥ दृष्टान्त एवासम्प्रतिपन्न   
इत्याशङ्क्याह - यथैतदिति ॥ यथैतत्स्पष्टं भवति तथा कथ्यते ॥ ५३ ॥  
  
अस्ति कश्चिच्चिदाकाशे क्वचित्संसारमण्डपः ।  
आकाशविशदः काचदलसञ्छादिताकृतिः ॥ ५४ ॥  
  
पद्मलीलयोः सर्गान्तरे ब्राह्मणदम्पतितया पूर्वमवस्थानादिकं दर्शयितुं   
तदीयं पूर्वसंसारं जीर्णमण्डपतया वर्णयति हेयत्वाय - अस्ति   
कश्चिदित्यादिना ॥ सञ्छाद्यतेऽनेनेति सञ्छादनं आकाशमेव   
नीलत्वात्काचदलात्मकसञ्छादनं तेनाच्छादिताकृतिसकारो यस्य स तथा ॥ ५४ ॥  
  
मेरुस्तम्भस्थलोकेशपुरन्ध्रीशालभञ्जिकः ।  
कोणस्थभूतवल्मीकव्याप्तपर्वतलोष्टकः ॥ ५५ ॥  
  
मेरुरेव स्तम्भस्तत्स्था या लोकेशानामिन्द्रादीनां पुरन्ध्र्यः कुटुम्बिन्यस्ता एव   
शालभञ्जिकाः पुत्तलिका यस्य स तथा । मण्डपश्चिरकालस्थो वल्मीकव्याप्तलोष्टको   
भवति तथा संसारमण्डपोऽपि कोणस्थभूतवल्मीकव्याप्तपर्वतलोष्टकः । लोष्टं   
पांशुपिण्डः । पर्वतकोणेषु स्थिताः प्राणिनो भूतशब्देनोच्यन्ते । पर्वता एव   
लोष्टानि कोणस्थभूतान्येव वल्मीकानि तैर्व्याप्तानि पर्वतलोष्टानि यस्मिन्स तथा ।   
अथवा कोणस्थानिभूतवल्मीकव्याप्तानि पर्वतलोष्टानि यस्य स तथोक्तः ॥ ५५ ॥  
  
प्। १३९)  
  
अनेकपुत्रजरठप्रजेशब्राह्मणास्पदम् ।  
वातमार्गमहावंशस्थितवैमानिकीटकः ॥ ५६ ॥  
  
जरठो जरायुक्तः । अनेके पुत्रा मरीच्यादयो यस्य सोऽनेकपुत्रः । अनेकपुत्रो जरठश्च   
यः प्रजेशो ब्राह्मणस्तस्यास्पदं स्थानम् । मण्डपो ह्यूर्ध्वभागे   
तिर्यगायतमहावंशस्थितकीटको भवति तथा संसारमण्डपोऽपीत्याह - वातेति ॥   
मेघमार्गसौरमार्गयोर्मध्ये वातमार्गः प्रसिद्धः । यं मार्गमासाद्य   
भीमसेनेन प्रक्षिप्ता अनेकसहस्रगजास्तूलायन्तेस्म । वैमानिनो विमानगामिनस्त एव   
कीटकाः । वातमार्ग एव महावंशस्तस्मिन् स्थिता वैमानिकीटा यस्य स तथा ॥ ५६ ॥  
  
नभोनिवासिसिद्धौघमशकाहितघुङ्घुमः ।  
सुरासुरादिदुर्बाललीलाकलकलाकुलः ॥ ५७ ॥  
  
नभोन्निवासिसिद्धौघा एव मशकास्तैराहितः कृतो घुङ्घुमो   
घुङ्घुमध्वनिर्यस्मिन्स तथा । सुरादय एव दुर्बाला दुष्टबालास्तेषां लीलाकलकलेन   
लीलाकोलाहलेनाकुलः ॥ ५७ ॥  
  
तत्र कस्मिंश्चिदेकस्मिन्कोणापवरकोदरे ।  
शैललोष्टतलेऽस्त्येको गिरिग्रामकगर्तकः ॥ ५८ ॥  
  
तत्र कस्मिंश्चिद्त्यादिरेष ते कथित इत्यन्तः प्राक्तनो ग्रन्थसन्दर्भः स्पष्टार्थः ।   
तत्र कानिचित्पदानि विविच्यन्ते । अपवरकं गर्भागारः । शैललोष्टतले पर्वतलोष्टाधः   
। गिरिग्राम इति ग्रामनाम । स च ग्रामः पर्वतस्य निम्नप्रदेशस्थ इति दर्शयितुं   
गर्तकशब्दः ॥ ५८ ॥  
  
प्। १४०)  
  
तस्मिन्नदीशैलवनोपगूढे साग्निः सदारः श्रुतवानरोगः ।  
गोक्षीरवान् राजभयानभिज्ञः सर्वातिथिर्धर्मपरो द्विजोऽभूत् ॥ ५९ ॥  
  
उपगूढे आलिङ्गिते ॥ ६९ ॥  
  
वित्तवेषवयःकर्मविद्याविभवचेष्टितैः ।  
वसिष्ठस्येव सदृशो नतु वासिष्ठचेतनः ॥ ६० ॥  
  
वसिष्ठस्येव सदृश इत्यत्रेवशब्दोऽवधारणे वसिष्ठस्य सदृश एव नतु   
वासिष्ठचेतनः नैव वसिष्ठसम्बन्धी जीवः । प्रसिद्धवसिष्ठादन्य एवेत्यर्थः ॥ ६०   
॥  
  
वसिष्ठ इति नाम्नासौ तस्याभूदिन्दुसुन्दरी ।  
नाम्ना त्वरुन्धती भार्या भूमौ व्योमन्यरुन्धती ॥ ६१ ॥  
  
वसिष्ठ इति नाम्नासुअ विख्यात इति शेषः ॥ ६१ ॥ ६२ ॥  
  
वित्तवेषवयःकर्मविद्याविभवचेष्टितैः ।  
समैव साप्यरुन्धत्या न तु चैतन्यवत्तया ॥ ६२ ॥  
  
स विप्रस्तस्य शैलस्य सानौ सरलशाद्वले ।  
कदाचिदुपविष्टः सन्ददर्शाधो महीपतिम् ॥ ६३ ॥  
  
सरलशाद्वले सरलैः पूतिकाष्ठाख्यवृक्षैः शाद्वले हरिते । पीतद्रुः सरलः   
पूतिकाष्ठं चेत्यमरः । यद्यपि - शाब्वलः शादहरित इति शादेन शष्पेण हरिते   
नीले देशे शाद्वलशब्दमाहामरः । पाणिनिरपि शादोऽस्त्यस्मिन्प्रदेश इत्येवमर्थे   
नडशादाद्ड्वलजिति ड्वलच्प्रत्ययमाह तथापि   
तस्यार्थस्यात्रासम्भवाच्छाद्बलशब्देन हरितत्वमेव विवक्षितम् ॥ ६३ ॥  
  
समग्रपरिवारेण यातमाखेटकेच्छया ।  
तमालोक्य महीपालमिदं चिन्तितवानसौ ॥ ६४ ॥  
  
आखेटो मृगया ॥ ६४ ॥ ६५ ॥ ६६ ॥ ६७ ॥  
  
प्। १४१)  
  
अहो नु रम्या नृपता सर्वसौभाग्यलालिता ।  
कदा स्यां दशदिक्कुञ्जपूरकोऽहं महीपतिः ॥ ६५ ॥  
  
पदातिरथहस्त्यश्वपताकाछत्रचामरैः ।  
कदा मे वायवः कुन्दमकरन्दसुगन्धयः ॥ ६६ ॥  
  
यास्यन्त्यन्तःपुरस्त्रीणां सुरतश्रमशीकरान् ।  
इत्थं ततःप्रभृत्येव विप्रः सङ्कल्पवानभूत् ॥ ६७ ॥  
  
स्वधर्मनिरतो नित्यं यावज्जीवमतन्द्रितः ।  
हिमाशनिरिवाम्भोजं जर्जरीकर्तुमादृतः ॥ ६८ ॥  
  
हिममेवाम्भोजनाशकत्वादशनिर्हिमाशनिः ॥ ६८ ॥ ६९ ॥ ७० ॥ ७१ ॥  
  
तं तथा चिन्तयाविष्टं जरा द्विजमुपाययौ ।  
आसन्नमरणस्यास्य भार्या म्लानिमुपागता ॥ ६९ ॥  
  
मामप्याराधितवती सा ततस्त्वमिवाङ्गने ।  
अमरत्वं सुदुष्प्रापं बुद्ध्वेमं सावृणोद्वरम् ॥ ७० ॥  
  
देवि स्वमण्डपादेव जीवो भर्तुर्मृतस्य मे ।  
मा यासीदित्यतस्तस्याः स एवाङ्गीकृतो मया ॥ ७१ ॥  
  
अथ कालवशाद्विप्रः स पञ्चत्वमुपाययौ ।  
तस्मिन्नेव गृहाकाशे जीवाकाशतया स्थितः ॥ ७२ ॥  
  
पञ्न्चत्वं मरणम् । स्यात्पञ्चता कालधर्मो दिष्टान्तः प्रलयोऽत्यय इत्यमरः ।   
जीवाकाशतया जीव एव स्वच्छत्वसूक्ष्मत्वादिनाकाशकल्पत्वादाकाशस्तस्य   
भावस्तत्ता तथा ॥ ७२ ॥  
  
सम्पन्नः प्राक्तनानल्पसङ्कल्पवशतः स्वयम् ।  
आकाशवपुरेवोर्वीपतिः परमशक्तिमान् ॥ ७३ ॥  
  
सम्पन्न इति स्वयमाकाशवपुरेव सन् प्राक्तनानल्पसङ्कल्पवशतः   
परमशक्तिमानुर्वीपतिः सम्पन्न इत्यन्वयः ॥ ७३ ॥ ७४ ॥ ७५ ॥  
  
प्। १४२)  
  
तस्मिन्विप्रे शवीभूते शोकेनात्यन्तकर्शिता ।  
सा तस्य ब्राह्मणी भार्या हृदयेन द्विधागमत् ॥ ७४ ॥  
  
भर्त्रा सह शवीभूता देहमुत्सृज्य दुरतः ।  
आतिवाहिकदेहेन सा भर्तारमुपाययौ ॥ ७५ ॥  
  
तत्रास्य विप्रस्य सुता गृहाणि भूस्थावरादीनि धनानि सन्ति ।   
अद्याष्टमं वासरमाप्य मृत्योर्जीवो गिरिग्रामककन्दरस्थः ॥ ७६ ॥  
  
कन्दरो दरी । दरी तु कन्दरो वा स्त्रीत्यमरः ॥ ७६ ॥  
  
स ते भर्ताद्य सम्पन्नो द्विजो भूपत्वमागतः ।  
यासावरुन्धतीनाम्ना ब्राह्मणी सा त्वमङ्गने ॥ ७७ ॥  
  
स ते भर्तेति ॥ स द्विजो भूपत्वमागतः सन्नद्य ते भर्ता सम्पन्न इत्यन्वयः ॥ ७७ ॥  
  
इहेमौ कुरुतो राज्यं तौ भवन्तौ सुदम्पती ।  
चक्रवाकाविव नवौ भुवि जातौ शिवाविव ॥ ७८ ॥  
  
शिवौ पार्वतीपरमेश्वरौ ॥ ७८ ॥  
  
एष ते कथितः सर्गः प्राक्तनः संसृतिभ्रमः ।  
भ्रान्तिमात्रकमाकाशमेवं सर्गो हि भासते ॥ ७९ ॥  
  
तर्ह्यावयोः प्राक्तनः संसारः सत्य इति शङ्कानिरसनेनोपसंहरन्ती फलितमाह   
एष इति ॥ भ्रान्तिमात्रकमिति विशेष्यमाकाशमिति विशेषणम् । यः सर्गोऽवभासते स   
एवमुक्तेन न्यायेनाकाशमर्थशून्यं भ्रान्तिमात्रकं हीत्यन्वयः ॥ ७९ ॥  
  
लीलोवाच ॥  
  
देवि त्वद्वचनं मिथ्या कथं सम्पन्नमीदृशम् ।  
क्व विप्रजीवः स्वगृहे क्वामी वयमिह स्थिताः ॥ ८० ॥  
  
अनन्वितार्थतयोक्तमाक्षिपति - देवि त्वद्वचनमित्यादिना ॥ ८० ॥  
  
प्। १४३)  
  
तादृग्लोकान्तरं सा भूस्ते शैलास्ता दिशो दश ।  
कथं मान्ति गृहस्यान्तर्यत्रामी वयमास्महे ॥ ८१ ॥  
  
अमी वयं यत्र देशान्तरादिष्विदानीमास्महे तादृग्देशान्तरादयो   
वसिष्ठविप्रगृहस्यान्तः कथं मान्ति । न कथमपीत्यर्थः ।   
वसिष्ठविप्रदेशापेक्षयान्तरशब्दः । कथं मान्ति गृहस्यान्तर्मद्भर्ता   
येष्ववस्थितः इति क्वचित् ॥ ८१ ॥  
  
मत्त ऐरावणो बद्धः सर्षपाकोणकोटरे ।  
मशकेन कृतं युद्धं सिंहौघैरणुकोटरे ॥ ८२ ॥  
  
ऐरावण ऐरावतः । ऐरावतोऽभ्रमातङ्गैरावणाभ्रमुवल्लभा इत्यमरः ॥ ८२ ॥ ८३ ॥  
  
पद्माक्षे स्थापितो मेरुर्निगीर्णो भृङ्गसूनुना ।  
असमञ्जसमेवैतद्यथेदं देवि तादृशम् ॥ ८३ ॥  
  
देव्युवाच ॥  
  
नाहं मिथ्या वदामीदं यथावच्छृणु सुन्दरि ।  
भेदनं नियतीनां हि क्रियते नास्मदादिभिः ॥ ८४ ॥  
  
ईश्वर्या मम परमाप्तत्वात् । परिज्ञानविलसितमिदं चोद्यमित्यभिप्रायेण परिहरति   
- नाहं मिथ्या वदामीत्यादिना ॥ नियतीनां जगन्मर्यादानाम् ॥ ८४ ॥  
  
स ग्रामद्विजजीवात्मा तस्मिन्नेव स्वसद्मनि ।  
व्योमैवेदं मही राष्ट्रं व्योमात्मैव प्रपश्यति ॥ ८५ ॥  
  
ग्रामद्विजजीवात्मा गिरिग्रामब्राह्मणजीवात्मा व्योमात्मा । चित्तशरीरः चित्ताकाशं   
चिदाकाशमिति हि पूर्वमुक्तम् । अथवा व्योमात्मा निराकारः व्योमैवेदं मही   
राष्ट्रं निजस्वरूपमेवेदं महीसहितं राष्ट्रं स्वप्नदृगिव प्रपश्यति ॥ ८५ ॥  
  
प्। १४४)  
  
ग्राक्तनी सा स्मृतिर्लुप्ता युवयोरुदितान्यथा ।  
स्वप्ने जाग्रत्स्मृतिर्यद्वदेतन्मरणमङ्गने ॥ ८६ ॥  
  
ननु तर्ह्यावयोः पूर्वसंसारविषया स्मृतिः कुतो नानुवर्तते कुत इयं   
तद्विपरीतप्रवृत्तिरुदितेत्यत आह - प्राक्तनीति ॥ जागरेऽनुभूतपदार्थविषया   
स्मृतिः स्वप्नावस्थायां यथा न जायतेऽन्यथाप्रतीतिश्च जायते तथा   
पूर्वजन्मन्यनुभूतपदार्थविषया स्मृतिरस्मिञ्जन्मनि लुप्ता भवति नानुवर्तते ।   
पूर्वजन्मनि भावनाविशेषादन्यथा प्रतीतिश्चोत्पद्यतेस्म एतन्मरणं तत्र   
कारणमिति शेषः । मरणं हि संस्कारलक्षणं स्मृतिबीजं विप्रतिमृद्गाति अतः   
स्मृतिर्नानुवर्तत इति भावः ॥ ८६ ॥  
  
इयमन्तःस्थिता भूमिः सङ्कल्पादर्शयोरिव ।  
तस्य सत्यावभासस्य चिद्व्योम्नः कोशकोटरे ॥ ८७ ॥  
  
कथं यान्ति गृहस्यान्तरिति चोद्यपरिहारं विशदयति - इयमिति ॥ सत्यतयावभासो   
यस्य स सत्यावभासस्तस्य चिद्व्योम्नः परमात्माकाशस्य कोशो   
जीवत्वोपाधिभूतमन्तःकरणं तस्य कोटरेऽभ्यन्तरे तत्राप्यन्तरियं भूमिः   
सशैलवनकानना स्थिता । सङ्कल्पशब्देन मनोराज्यं प्रकुर्वतः पुंसः सङ्कल्पो   
गृह्यते । अथ वान्तःस्थिता मनसि स्थिता अस्मिन्पक्षे तस्येत्यादेरुपरि सम्बन्धः ॥ ८७ ॥  
  
परमाणौ सन्ति वत्से जीवे प्रतिचिदात्मनि ।  
अन्तरन्तर्जगन्तीति प्रतिभासात्मकान्युत ॥ ८८ ॥  
  
जगदन्तर्वर्तत इत्येत्तत्क्वचिदेव सर्वत्रेति न मन्तव्यमित्याह - परमाणाविति ॥   
चिदात्मनि ब्रह्मणि परमाणौ जीवे । परमसूक्ष्मान्तःकरणोपहितत्वाज्जीवस्य   
परमाणुत्वम् । वालाग्रशतभागस्य शतधा कल्पितस्य च । भागो जीवः स विज्ञेय इति   
श्रुतेः । अन्तरन्तःप्रतिभासमात्रकारणानि जगन्त्येवंविधानि जगन्ति सन्ति   
संसारस्यानादित्वात् । दृष्टेरेव   
सृष्टित्वात्स्वप्नावस्थायामतिसूक्ष्मनाडीगततयाणुकल्पे जीवेऽन्तरन्तर्जगतां   
दर्शनाच्च । प्रतिजीवमन्तरन्तर्जगन्ति सन्तीत्युपपन्नमुक्तम् ॥ ८८ ॥  
  
प्। १४५)  
  
लीलोवाच ॥  
  
अष्टमे दिवसे विप्रः स मृतः परमेश्वरि ।  
गतो वर्षगणोऽस्माकं मातः कथमिदं भवेत् ॥ ८९ ॥  
  
अष्टमे दिवस इत्यादिश्लोकद्वयं स्पष्टार्थम् ॥ ८९ ॥  
  
देव्युवाच ॥  
  
देशदैर्घ्यं यथा नास्ति कालदैर्घ्यं तथाङ्गने ।  
प्रतिभामात्रकादन्यच्चिद्विलासैकरूपिणः ॥ ९० ॥  
  
चिद्विलासैकरूपिणश्चिद्विवर्तैकस्वरूपात् ॥ ९० ॥  
  
यथावत्प्रतिभासस्य वत्से क्रममिमं शृणु ।  
अनुभूय क्षणं जीवो मिथ्या मरणमूर्च्छनाम् ॥ ९१ ॥  
  
कथं तर्हि प्रतिभासशब्दितभ्रान्तिक्रम इति तत्राह - यथावदित्यादि ॥   
मरणद्वारमूर्च्छना मरणमूर्च्छना ताम् ॥ ९१ ॥ ९२ ॥ ९३ ॥ ९४ ॥  
  
विस्मृत्य प्राक्तनं भावमन्यं पश्यति सुव्रते ।  
आधेयोऽहमिहाधारे स्थितोऽहमिति सुन्दरि ॥ ९२ ॥  
  
हस्तपादादिमान्देहो ममायमिति पश्यति ।  
एतस्याहं पितुः पुत्रो वर्षाण्येतानि सन्ति मे ॥ ९३ ॥  
  
इमे मे बान्धवा रम्या ममेदं रम्यमास्पदम् ।  
इति भ्रान्तिर्जगत्यत्र मृतिमोहादनन्तरम् ॥ ९४ ॥  
  
प्। १४६)  
  
लीलोवाच ॥  
  
अहो नु परमा दृष्टिर्दर्शिता देवि मे त्वया ।  
इदानीमहमेतस्यां यावत्परिणता दृशि ॥ ९५ ॥  
  
चिदात्मव्यतिरिक्तस्य सर्वस्य मिथ्यात्वपरिज्ञानमात्मन आवेदयन्त्याह - अहो इति ॥   
एवमाप्तोक्त्या प्रपञ्चमिथ्यात्वं विज्ञायोक्तार्थं प्रत्यक्षीकरणादिना   
तद्दार्ढ्यार्थं प्रयतते लीला - इदानीमिति ॥ अभ्यासेन विनैतस्यां दृशि   
दृष्टाविदानीं यावत्परिणता पक्वा प्रौढा न भविष्यामि तावदिदं कौतुकं   
कुतूहलं मिन्धि विदारय । सृज्यत इति सर्गः प्रपञ्चस्तं सर्गं नेतुं समर्था   
त्वमित्याह - महेश्वरीति ॥ ९५ ॥ ९६ ॥  
  
नाभ्यासेन विना तावद्भिन्धीदं देवि कौतुकम् ।  
सर्गं ब्राह्मणदम्पत्योस्तं मां नय महेश्वरि ॥ ९६ ॥  
  
देव्युवाच ॥  
  
अचेत्यचिद्रूपमयीं परमां पावनीं दृशम् ।  
अवलम्ब्येममाकारमवमुच्य भवामला ॥ ९७ ॥  
  
लीलायाः स्थूलशरीरेण सर्गान्तरनयनकारणकर्म पश्यन्ती भगवती   
ब्रह्मविद्यादानव्यग्रं तदीयं पुण्यपुञ्जमाकलय्य तदनुरूपमाह -   
अचेत्येत्यादि ॥ चेत्या दृश्याः शब्दादयो न विद्यन्ते यस्मिंस्तदचेत्यं चिद्रूपं   
तन्मयीं तत्प्रधानाम् । तद्विषयामिति यावत् । दृशमवगतिम् ॥ ९७ ॥  
  
एवं स्थिते तं पश्यावः सह सर्गमनर्गलम् ।  
अयं तद्दर्शनद्वारे देहस्तव महार्गलः ॥ ९८ ॥  
  
सह सम्भूय अनर्गलमबाध्यं अथवानर्गलमप्रतिबन्धकं यथा तथा   
पश्यावः ॥ ९८ ॥  
  
जगन्तीमान्यमूर्तानि मूर्तिमन्ति मुधाग्रहात् ।  
भवद्भिरवबुद्धानि हैमानीवोर्मिकाधिया ॥ ९९ ॥  
  
ननु स्थूलशरीरस्य सर्गान्तरदर्शनद्वारभूतगमनप्रतिबन्धकत्वं कुत   
इत्याशङ्क्याह - जगन्तीति ॥ अमूर्तानि मूर्च्छितावयवानि न   
भवन्तीत्यमूर्तानीमानि जगन्ति   
भवद्भिरज्ञैर्जीवैर्मुधाग्रहाद्व्यर्थाभिनिवेशान्मूर्तिमन्त्यवयव-  
tattvaviparītagrahaṇe dṛṣṭāntamāha - haimānīti || ūrmikādhiyā   
aṅgulīyakabuddhyā | aṅgulīyakamūrmike tyamaraḥ | nahi haimamūrmikātvaṃ   
nipuṇataraṃ cakṣuṣā parivīkṣyamāṇaṃ saṃsthānaviśeṣāpannebhyastebhyo   
vyatiriktamupalabhyate | atastāni yathormikābuddhyā mūḍhairviparītagṛhītāni | tathā   
nirākārāṇyāpi jaganti sākāratayā bhrāntigṛhītāni | tasmānmūrtasya śarīrasya   
mūrtyantareṇa pratirodhāt prapañcāntaradarśanadvārabhūtagamanārgalatvaṃyuktam || 99   
||  
  
p. 147)  
  
tavābhyāsaṃ vinā bāle nākāro brahmatāṃ gataḥ |  
sthitaḥ kalanarūpātmā tena tvaṃ nānupaśyasi || 200 ||  
  
na kevalaṃ dehaḥ sargāntaradvāragamanapratibandhakastattvajñānapratibandhakaścetyāha   
- taveti || tavākāra ākṛtirvakṣyamāṇajñānābhyāsaṃ vinā   
brahmatāmadhiṣṭhānabhūtabrahmatvaṃ na gataḥ | adhiṣṭhānabrahmavyatirekeṇāsanniti na   
niścita iti yāvat | kalanarūpātmā sthitaḥ kalanarūpaṃ kalpanāsvarūpaṃ tadevātmā   
svarūpaṃ yasya sa tathā tena kāraṇena nānupaśyasi tadbrahmeti śeṣaḥ | tathācoktaṃ   
bṛhadvāsiṣṭhe - yāvadabhyāsayogena na yātā bhedabhīstava | nūnaṃ   
tāvadatadrūpā na brahma paripaśyasīti || 200 ||  
  
tatra rūḍhimupāyātā ya ime tvasmadādayaḥ |  
abhyāsādbrahmasaṃvitteḥ paśyāmaste hi tatpadam || 1 ||  
  
tarhi bhavatprabhṛtibhiḥ pratibandhake śarīrādibhrame sthite kathaṃ tadbrahmānubhūyata   
ityāśaṅkyāha - tatreti || ya ime'smadādayo   
brahmasaṃvitterbrahmajñānasyābhyāsāttatra jñānābhyāse rūḍhimupāyātāḥ   
prasiddhimupāgatāste vayaṃ hi tasmāttajjñeyaṃ paśyāmo'nubhavāmaḥ |   
ayamabhiprāyaḥ -   
brahmajñānābhyāsaparipākāddehādyātmatvabhramakāraṇabhūtavāsanālaye   
pratibandhakābhāvādasmadādibhirbrahmātmatattvaṃ karāmalakavadanubhūyata iti || 1 ||  
  
p. 148)  
  
ātivāhika evāyaṃ tvādṛśaiścittadehakaḥ |  
ādhibhautikayā buddhyā gṛhītaścirabhāvanāt || 2 ||  
  
dehasya kalanarūpatvamasiddhamityāśaṅkyāha - ātivāhika iti || ativāhyate taṃ taṃ   
deśamapratihatayā gatyā nīyata ityātivāhikaḥ sūkṣmacittadehakaḥ ātivāhika eva sūkṣma   
eva | sa ca tādṛśairajñaiścirabhāvanāccirakālaviparītabhāvanādādhibhautikayā   
ādhibhautiko'yamityevamākārayā buddhyā gṛhītaḥ || 2 ||  
  
vāsanātānavaṃ nūnaṃ yadā te sthitimeṣyati |  
tadātivāhiko bhāvaḥ punareṣyati dehake || 3 ||  
  
tarhyātivāhikatā sahajā cittadehaṃ kadā yāsyatītyata āha - vāsaneti ||   
jñānābhyāsena vāsanā tānavaṃ dvaitavāsanālpatvaṃ yadā te nūnaṃ sthitimeṣyati tadā   
dehake cittadehake ātivāhiko bhāvaḥ | sūkṣmabhāva ityarthaḥ | punareṣyatyāyāsyati || 3 ||  
  
śuddhasattvānupatitaṃ cetaḥ pratanuvāsanam |  
ātivāhikatāmeti himaṃ tāpādivāmbutām || 4 ||  
  
uktaṃ viśadayati - śuddheti || śuddhasattvānupatitaṃ rajastamobhyāmanabhibhūtaṃ   
sattvaguṇānugatam | ayamarthaḥ - svapnadaśāyāmiva jāgare'pi   
śarīrādiprapañcarūpeṇa vartamānaṃ cittaṃ jñānābhyāsādvāsanātānave sati   
śarīrādirūpatāṃ vihāya pratibhāsamātrātmakasvīyasūkṣrūpatāmeti | ataeva   
jīvanmuktidaśāyāṃ prātibhāsikaṃ jagadityācacakṣire || 4 ||  
  
vāsanātānave tasmātkuru yatnamanindite |  
tasminprauḍhimupāyāte jīvanmuktā bhaviṣyasi || 5 ||  
  
yato vāsanātānave sati cetasaḥ pīnatvaṃ vilīyate tasmāttatsiddhaye jñānāmyāsalakṣaṇo   
yatna āstheya ityāha - vāsaneti || vāsanātānave prabhūte sati na kevalaṃ cetasaḥ   
pīnatvaṃ vilīyata kiṃtvanubhavaparyantajñānodyādbandho'pi līyata ityāha - tasminniti   
|| 5 ||  
  
p. 149)  
  
yāvanna pūritastveṣa śītalo bodhacandramāḥ |  
tāvaddehamavasthāpya sargāntaramavekṣyatām || 6 ||  
  
evaṃ jñānaparipūrtyupāyamabhidhāya tatparipūrteḥ prākpūrvasargadarśanāya   
yatkartavyaṃ tatsmārayati - yāvaditi || nanu bodho yāvanna pūritastāvat sthūladehamiha   
saṃsthāpya prapañcāntaramavekṣyatāmiti vadantyā pūrite bodhe dehasthāpanaṃ vinaiva   
prapañcāntaradarśanamabhyanujñātamiti pratīyate tannopapadyate   
pūrṇabodhādākāśagamanāderanudayena tenaiva śarīreṇa   
sargāntaradarśanāsaṃbhavātpūrṇajñānāyā api cūḍālayā   
ākāśagamanādisiddhyarthaṃ prayatnāntarāsthānadarśanānnaiṣa doṣaḥ | jñānamārge   
līlāyā ādarātiśayotpādanāya tathābhidhānāt || 6 ||  
  
līlovāca |  
  
atropakurute brūhi ko'bhyāsaḥ kīdṛśo'thavā |  
sa kathaṃ poṣamāyāti puṣṭe tasmiṃśca kiṃ bhavet || 7 ||  
  
tathābhyāsaṃ vinā bāle nākāro brahmatāṃ gata ityādinoktasya   
bodhapūrakajñānābhyāsasya svarūpaṃ tatprakāraṃ tatparipākahetuṃ tatparipākaphalaṃ   
ca krameṇa pṛcchati - atreti || atra bodhapūraṇe yo'bhyāsa upakurute sa ka iti yojanā ||   
7 ||  
  
devyuvāca |  
  
taccintanaṃ tatkathanamanyonyaṃ tatprabodhanam |  
etadekaparatvaṃ ca tadabhyāsaṃ vidurbudhāḥ || 8 ||  
  
tatrābhyāsasvarūpamāha - taccintanamiti || tasya brahmaṇo gurutaḥ śrutasya cintanaṃ   
yuktitaḥ paryālocanaṃ tasyānyasmai śiṣyāya guṇasaṃpannāya kathaṃ tatkathanam || 8 ||  
  
p. 150)  
  
uditaudāryasaundaryavairāgyarasagarbhiṇī |  
ānandasyandinī yeṣāṃ matiste'bhyāsinaḥ pare || 9 ||  
  
etadekaparatvamiti nididhyāsanamuktaṃ kīdṛśo'bhyāsa iti praśnasyottaramabhipretyāha   
- uditeti || uditamaudāryeṇa mahattvena saundaryaṃ yasyāṃ ca uditaudāryasaundaryā   
cāsau vairāgyarasagarbhiṇī ceti tathā | ānandasyandinī ānandavarṣiṇī | pare paramātmani ||   
9 ||  
  
atyantābhāvasaṃpattau jñāturjñeyasya vastunaḥ |  
yuktyā śāstrairyantante ye te brahmābhyāsinaḥ sthirāḥ || 210 ||  
  
mandamadhyamādhikāriṇorjñānābhyāsaṃ krameṇa ślokadvayenāha -   
atyantetyādinā || athavā kīdṛśa iti praśnasyottaramabhipretyaitadapi ślokadvayamāha   
- atyanteti || jñeyasya vastuno dṛśyapadārthasya || 210 ||  
  
sargādāveva notpannaṃ dṛśyaṃ nāstyeva tatsadā |  
idaṃ jagadahaṃ ceti bodhābhyāsaṃ viduḥ pare || 11 ||  
  
idaṃ jagadahaṃ ca dṛśyaṃ sargādau sṛṣṭyādau vastuta utpannamevātastaddṛśyaṃ   
sadā nāstītyabhyāsaṃ pare paramātmani viṣaye bodhābhyāsaṃ viduḥ |   
uditaudāryasaundaryetyanenoktā   
dṛḍhaviditaprapañcamithyātvānniḥprapañcabrahmānande nimagnacittā uttamāḥ |   
dṛśyamithyātvaṃ parijñāya taddārḍhyāya prayatamānā madhyamāḥ |   
jaganmithyātvaṃ parijñātuṃ śāstrayuktibhyāṃ prayatamānā adhamā iti vivekaḥ || 11 ||  
  
dṛśyāsaṃbhavabodhena rāgadveṣāditānave |  
ratirbaloditā yāsau brahmābhyāsaḥ sa ucyate || 12 ||  
  
sa kathaṃ poṣamāyātītyasyottaramāha - dṛśyeti || dṛśyaṃ draṣṭari kālatraye'pi   
na saṃbhavatīti bodhena rāgadveṣalobhādīnāṃ tānave kṛśatve sati   
baloditābhyāsabalenābhivyaktā yāsau ratirbrahmānandalakṣaṇā sa brahmābhyāsaḥ   
paripakvabrahmajñānābhyāsa ucyata iti yāvat || 12 ||  
  
p. 151)  
  
dṛśyāsaṃbhavabodho hi jñānaṃ jñeyaṃ ca kathyate |  
tadabhyāsena nirvāṇamityabhyāso mahodayaḥ || 13 ||  
  
dṛśyāsaṃbhavabodhasya paripākahetuṃ stuvan puṣṭe tasmiṃśca kiṃ bhavediti   
praśnasyottaramāha - dṛśyāsaṃbhavabodho hīti || tadabhyāsena tasya   
dṛśyāsaṃbhavabodhasyābhyāsastena | tatpūrvakabrahmajñānābhyāsaparipākeneti   
yāvat | aparokṣajñānaprāptyā nirvāṇaṃ kaivalyaṃ bhavati | mahānudaya aiśvaryaṃ   
brahmānandaprāptilakṣaṇaṃ yasmādabhyāsāt sa mahodayaḥ || 13 ||  
  
vasiṣṭha uvāca ||  
  
iti saṃkathanaṃ kṛtvā tasyāṃ niśi varāṅgane |  
samādhisthānakaṃ gatvā tasthaturniścalāṅgake || 14 ||  
  
iti saṃkathanamityādayaḥ ekārṇavamivocchūnamityataḥ prāktanāḥ ślokāḥ   
spaṣṭārthāḥ kvacitkiṃcidvivicyate || 14 ||  
  
nirvikalpasamādhānājjahatuḥ pūrvasaṃvidam |  
tenaiva jñānadehena cacāra jñaptidevatā || 15 ||  
  
jahatuḥ visasarjatuḥ | pūrvasaṃvidaṃ samādheḥ pūrvakālaṃ   
jñānamahamityevamākāraṃ | jñānadehena jñānapradhānadehena || 15 ||  
  
mānuṣī mānuṣaṃ dehaṃ tyaktvā babhrāma sā tadā |  
dehāntaraṃ ca prādeśamātramāruhya saṃvidā || 16 ||  
  
saṃvidā saṃkalpena cidākāśarūpiṇyau vyomage ākāśage ākṛtī yayoste   
vyomagākṛtī | cidākāśarūpiṇyau te saṃvidā vyomagākṛtī babhūvaturityanvayaḥ || 16   
|| 17 ||  
  
babhūvatuścidākāśarūpiṇyau vyomagākṛtī || 17 ||  
  
p. 152)  
  
atha te lalane līlālole lalitalocane |  
svabhāvāccetyasaṃvitternabho dūramito gate || 18 ||  
  
cetyasaṃvitterdṛśyajñānasya | cetyasaṃviteḥ svabhāvādavagatena   
ciddṛṣṭasvabhāvāt tasya sarvavyāpāravimardakatvāt || 18 ||  
  
dūrāddūramabhiplutya yāntyau dadṛśaturnabhaḥ |  
ekārṇavamivocchūnaṃ gambhītaṃ nirmalāntaram || 19 ||  
  
paricchinne brāhmaṇadattamaṇḍapākāśe mahānprapañco vartata iti   
tanmithyātvaniścayāya darśayituṃ varṇayati - ekārṇavamityādinā || 19 ||  
  
komalaṃ komalamarudāsaṅgasukhabhogadam |  
mano vegamahāsiddhajitavātagamāgamam || 220 ||  
  
komalamakarkaśam | komalamaruto mandavāyorāsamantātsaṅgenāsaṅgena   
sukhabhogadaṃ sukhānubhavadaṃ komalamarudāsaṅgasukhabhogadam |   
manovegairmahāsiddhairjitau vātagamāgamau vāyugamanāgamane yasmiṃstattathā   
vātagamāgamajaye manovegatvaṃ hetuḥ | nabhasi hi vātena saha gantumāgantuṃ ca   
pravṛttāḥ siddhā manovegatvātpūrvameva gacchantyāgacchanti cetyarthaḥ || 220 ||  
  
paryantasthitakūṣmāṇḍarakṣaḥpaiśācamaṇḍalam |  
nṛtyadbhirḍākinīsaṅgaistaraṅgitamiva kvacit || 21 ||  
  
piśācānāmidaṃ paiśācaṃ ca kūṣmāṇḍamaṇḍalaṃ ca | kūṣmāṇḍā bhūtaviśeṣāḥ |   
kūṣmāṇḍāśca rakṣāṃsi ca paiśācamaṇḍalaṃ ceti tathā | paryante sthitāni   
kūṣmāṇḍarakṣaḥpaiśācamaṇḍalāni yasmimstattathā | ḍākinyo grahaviśeṣāḥ |   
taraṅgitaṃ saṃjātataraṅgam | prakṛṣṭaṃ vṛttaṃ yeṣu yoginīsaṅgheṣu te   
pravṛttāstaiḥ || 21 ||  
  
pravṛttairyoginīsaṃdhaiḥ śvakākoṣṭrakharānanaiḥ |  
nirarthaṃ yojanaśataṃ gatvāgacchadbhirāvṛtam || 22 ||  
  
nirarthaṃ niṣprayojanaṃ āgacchadbhiriti śeṣaḥ || 22 ||  
  
p. 153)  
  
vātaskandhanikhātāntarbahistripathagājalam |  
kvacinnirbhitti sadanaṃ gāyannāradatumburu || 23 ||  
  
vātaskandheti || meghamārgasauramārgayormadhye vātamārgaṃ gacchati tatra sthitā ye   
vātāsteṣāṃ skandhā aṃsāstadūrdhvabhāgāḥ | athavā vātaskandhā vāyuprabhedāḥ |   
yathoktaṃ kalpatarau - skandhāḥ prabhedā iti | athavā vātaskandhā vātasamūhāḥ |   
tathā ca kṣīrasvāmina āhuḥ - skandhaḥ skandhe'pi vetase | vyākurvāṇāḥ samudaye |   
yathā sapta vātaskandhāḥ | apiśabdātsainyavāṭo yathā - skandhavyāpāraḥ   
vṛkṣajapāyāmaṃse rājñi samūhe bodhe ceti teṣu nikhātā nigartāsteṣāmantarbahiḥ   
tripathagājalāni adhomukhatayā pravahatsuranadījalāni yasmiṃstattathoktam || 23 ||  
  
citranyastasamākāramūkakalpāntavāridam |  
kvacinnirantaronmattamātṛmaṇḍalamālitam || 24 ||  
  
citranyastasamākārā citrārpitatulyākārā mūkā niḥśabdāśca kalpāntavāridāḥ   
pralayameghā yasmiṃstattathā | mātaro brāhmyādayaḥ |   
nirantaronmattamātṛmaṇḍalamālitaṃ nirantareṇa nibiḍenonmattamātṝṇāṃ   
maṇḍalena mālitaṃ saṃjātamālam | mālākāramātṛmaṇḍalayuktamityarthaḥ || 24 ||  
  
api yojanalakṣāṇi kvacidduḥprāpabhūtakam |  
avināśitamaḥpuñjairdṛṣadgarbhopamaṃ kvacit || 25 ||  
  
kvacidyojanalakṣāṇi duḥprāpāṇi bhūtāni prāṇino yasmiṃstattathā | kvacitsarvataḥ   
prāṇirahitānekalakṣayojanakamityarthaḥ | kālādhvanoratyantasaṃyoga iti   
sūtrādyojanalakṣāṇīti dvitīyā | dṛṣadgarbhasya pāṣāṇābhyantarasyopamā   
yasmiṃstadṛṣadgarbhopamam | avināśibṛhanmahattejo yasmiṃstattathā |   
ataevārkānalopamam || 25 || 26 ||  
  
avināśibṛhattejaḥ kvacidarkānalopamam || 26 ||  
  
p. 154)  
  
udumbarodaramaśakakramabhramajjagattrayāntaragatabhūtasaṃcayam |  
vilaṅghya tadvaralalane khamuccakairmahītalaṃ punarapi gantumudyate || 27 ||  
  
udumbaraphalodarasthā maśakā udumbarodaramaśakāstatkrameṇa tannyāyena   
bhramajjagatrayāntargatabhūtānāṃ caṃcayaḥ samūho yasmiṃśca tattathā |   
vilaṅghyetyādyā ahonuparametyantāḥ prāktanāḥ ślokāḥ spaṣṭārthāḥ |   
kvacitkiṃcidvivicyate || 27 ||  
  
vasiṣṭha uvāca ||  
  
iti te varavarṇinyau tato brahmāṇḍamaṇḍalāt |  
nirgatyānyadanuprāpte yatra tadbrāhmaṇāspadam || 28 ||  
  
varavarṇinyau uttamastriyau || 28 || 29 ||  
  
tato dadṛśatuḥ sarge tatra te siddhayoṣitau |  
adṛśye eva lokasya maṇḍalaṃ brāhmaṇāspadam || 29 ||  
  
cintāvidhuradāsīkaṃ vāṣpaklinnāṅganāmukham |  
vidhvastapūrvasaṃsthānaṃ vidyuddagdhamiva drumam || 230 ||  
  
cintayā vidhurā iṣṭārthavarjitā dāsyo yasminmaṇḍape sa cintāvidhuradāsīkastam |   
bāṣpeṇāśruṇā klinnānyārdrāṇi aṅganānāṃ mukhāni yasmiṃstattathoktam |   
vidhvastaṃ vihataṃ pūrvasthānaṃ pūrvavinyāso yasmiṃstattathoktam | vidyudaśaniḥ || 230   
||  
  
atha sā nirmalajñānacirābhyāsena sundarī |  
saṃpannā satyasaṃkalpā satyakāmā ca devavat || 31 ||  
  
sā līlā devavatsatyasaṃkalpā satyakāmā ca saṃpannetyanvayaḥ || 31 || 32 || 33 || 34 ||  
  
cintayāmāsa māmete devīṃ cemāṃ svabāndhavāḥ |  
paśyantu tāvatsāmānyalalanārūpadhāriṇīm || 32 ||  
  
p. 155)  
  
tato gṛhajanastatra saṃdadarśāṅganādvayam |  
lakṣmīgauryoryugamiva samudbhāsitamandiram || 33 ||  
  
namo'stu vanadevībhyāmityuktvā kusumāñjalim |  
tatyāja jyeṣṭhaśarmātha sārdhaṃ gṛhajanena saḥ || 34 ||  
  
devyau ca jagatāṃ śreṣṭhāviha brāhmaṇadampatī |  
sarvātithī kulakarau stambhabhūtau dvijasthiteḥ || 35 ||  
  
sarvo jano'tithiryayostau sarvātithī | kulakarau kulavardhakau | dvijasthiterdvijamaryādāyāḥ |   
yadvā dvijasthiterdvijāvasthānasya stambhabhūtāvādhārabhūtau || 35 || 36 ||  
  
tāvetau gṛhamutsṛjya saputrapaśubāndhavam |  
svargaṃ gatau naḥ pitarau tena śūnyaṃ jagattrayam || 36 ||  
  
taddevyau kriyatāṃ tāvadasmākaṃ śokanāśanam |  
mahatāṃ darśanaṃ nāma na kadācana niṣphalam || 37 ||  
  
nāmaśabdaḥ prasiddhau || 37 ||  
  
ityuktavantaṃ sā putraṃ mūrdhni pasparśa pāṇinā |  
tasyāḥ sparśena tenāsau duḥkhadaurbhāgyasaṅkaṭam || 38 ||  
  
tena kāraṇena duḥkhameva daurbhāgyasaṅkaṭaṃ durbhagatvasaṃbādhastam || 38 || 39 ||   
240 ||  
  
jahau prāvṛṅghanāsaṅgādgrīṣmatāpamivācalaḥ |  
athānyo'pi janastatra jahau śokaṃ suduṣkaram || 39 ||  
  
tasmingiritaṭe grāme tasminmaṇḍapakoṭare |  
antardhimāpaturdṛṣṭvā tataste siddhayoṣitau || 240 ||  
  
devyuvāca ||  
  
jñeyaṃ jñātamaśeṣeṇa dṛṣṭā dṛṣṭāntasaṃvidaḥ |  
īdṛśīyaṃ brahmasattā kimanyadvada pṛcchasi || 41 ||  
  
dṛṣṭāntasaṃvidaḥ prapañcamithyātve dṛṣṭāntasmṛtayo dṛṣṭāḥ | labdhā   
ityarthaḥ | brahmasattā brahmarūpabhūtā sattā īdṛśī satyajagadrūpā niṣprapañcā vā ||   
41 || 42 || 43 ||  
  
p. 156)  
  
līlovāca ||  
  
mṛtasya bharturjīvo'sau yatra rājyaṃ karoti me |  
tatrāhaṃ kiṃ na tairdṛṣṭā dṛṣṭāsmīha sutena kim || 42 ||  
  
devyuvāca ||  
  
abhyāsena vinā vatse tadā te dvaitaniścayaḥ |  
nūnamastaṃ gato nābhūnniḥśeṣaṃ varavarṇini || 43 ||  
  
līlāsmīti vinābhyāsaṃ tava nāstaṃ gato'bhavat |  
yadvā bhāvastadā satyasaṃkalpatvamabhūnna te || 44 ||  
  
līlāsmīti | abhyāsaṃ jñānābhyāsaṃ vinā te tava līlāsmīti bhāvo bhāvanā yadāstaṃ gato   
nābhavat tadā te satyasaṃkalpatvaṃ nābhūditi saṃbandhaḥ || 44 ||  
  
adyāsi satyasaṃkalpā saṃpannā tena māṃ sutaḥ |  
saṃpaśyatvityabhimataṃ phalitaṃ tava sundari || 45 ||  
  
advaite brahmaṇi cittavṛttinirodhātmakayogapratibandhabhūtadvaitaniścayasya   
pravilayādadya satyasaṃkalpā saṃpannāsi || 45 || 46 ||  
  
idānīṃ tasya bhartustvaṃ samīpaṃ yadi gacchasi |  
tattena vyavahāraste pūrvavatsaṃpravartate || 46 ||  
  
līlovāca ||  
  
aho hanta jaganmātarmayā smṛtamihādhunā |  
mamedaṃ rājasaṃ janma na tamo na ca sāttvikam || 47 ||  
  
sarasvatīprasādāsamāsāditā sparśayogalabdhalaukikaprabhāvā   
līlā'nusmṛtapūrvajanmāvalirutpannaparamanirvedā saṃsārasyātmanā jhaṭiti   
heyatvajñāpanāya pūrvajanmāni varṇayati - aho ityādinā || hanteti khede | idaṃ   
vartamānaṃ janma rājasaṃ rajoguṇanirvṛttam || 47 ||  
  
p. 157)  
  
brahmaṇastvavatīrṇāyā aṣṭau janmaśatāni me |  
nānāyonīnyatītāni paśyāmīvādhunā punaḥ || 48 ||  
  
brahmaṇaḥ kamalāsanādetatkalpādāvavatīrṇāyāḥ || 48 ||  
  
saṃsāramaṇḍale devi kasmiṃścidabhavaṃ purā |  
lokāntarābjabhramarī vidyādharavarāṅganā || 49 ||  
  
manuṣyalokāpekṣayā lokāntaraṃ vidyādharasthānaṃ tadevābjaṃ kamalaṃ   
tasminbhramarī lokāntarābjabhramarī vidyādharalokavāsinītyarthaḥ || 49 || 250 ||  
  
durvāsanākaluṣitā tato'haṃ mānuṣī sthitā |  
saṃsāramaṇḍale'nyasminpannageśvarakāminī || 250 ||  
  
karañjakuñjajambīrakadambavanavāsinī |  
patrāmbaravatī śyāmā śabaryahamathābhavam || 51 ||  
  
karañjo naktamālākhyo vṛkṣaḥ | cirabilvo naktamālaḥ karajaśca karañjaka ityamaraḥ ||   
51 ||  
  
vihaṅgyā vairivinyastavāgurāvipināvanau |  
kleśena mahatā chinnā adhamā vāsanā iva || 52 ||  
  
vihaṅgyā pakṣiṇyā satyā mayā vairivinyastavāgurā lubdhakavinyastajālā | vāgurā   
mṛgabandhanītyukto'rtho'trāsambhavānna gṛhyate | vipināvanau araṇyabhūmau || 52 ||  
  
karṇikākroḍaśayyāsu viśrāntamalinā saha |  
padmakuṅmalakośeṣu bhuktakiñjalkayā rahaḥ || 53 ||  
  
karṇikā kamalamadhyavartī bījakośaḥ | karṇikānāṃ kroḍāni madhyapradeśāstānyeva   
śayyāḥ karṇikākroḍaśayyāstāsu kuṅmalo mukulaḥ | bhuktakiñjalkayā   
bhuktakesaramālinyā mayā viśrāntakam || 53 ||  
  
p. 158)  
  
tato'strīphaladātṝṇāṃ karmaṇā paripākataḥ |  
rājāhamabhavaṃ śrīmānsurāṣṭreṣu samāḥ śatam || 54 ||  
  
astrītvaṃ puṃstvaṃ tadeva phalaṃ taddātṝṇām | samāḥ saṃvatsarān || 54 ||  
  
śādvalīdaladolāyāmāndolanadaridratām |  
maśakasya mayā sadyaḥ sthitaṃ maśakayā saha || 55 ||  
  
śādvalī śaṣpavatī bhūstathā tṛṇadaladolā śādvalīdaladolā tasyā āndolanena calanena   
daridratā āndolanadaridratā tām || 55 ||  
  
yoniṣvanekavidhaduḥkhaśatānvitāsu bhrāntaṃ mayā bahuvimardasamākulāsu |  
saṃsāradīrghasaritaścalayā laharyā durvāravātataraṇīsaraṇakrameṇa || 56 ||  
  
vimardo vihṛtiḥ | laharyā ūrmyā | atra viṣayatṛṣṇāsaṃsārasarito laharī vivakṣitā |   
durvāro vāto yasyāḥ sā durvāravātā sā cāsau taraṇī ca naustasyāḥ saraṇaṃ gamanaṃ   
tatkrameṇa tannyāyena dīrghasaritaścañcalormyātiviṣamamuhyamānāyāḥ   
pracaṇḍavāyumadhyavartinaukāyā gamananyāyena saṃsāradīrghasarito   
viṣayatṛṣṇālakṣaṇayā laharyā yoniṣvāvartatulyāsu bhrāntamityarthaḥ || 56 ||  
  
vasiṣṭha uvāca ||  
  
evamākathayantyau te lalane lalitākṛtī |  
utpetaturnabho dūraṃ yogacaṅkramaṇakramaiḥ || 57 ||  
  
utpetaturbrahmanamaṇḍapādūrdhvaṃ jagmatuḥ | yogaprayuktaṃ caṅkramaṇaṃ   
tatkramaiḥ || 57 ||  
  
vinirgatya tataḥ sargādāpyasargaṃ dvitīyakam |  
antaḥpure dadṛśaturjhaṭitīva vinirgate || 58 ||  
  
āpya prāpya | dvitīyakaṃ padmanṛpasaṃbandhinam || 58 ||  
  
p. 159)  
  
sthitaṃ puṣpabharākīrṇaṃ mahārājaṃ mahāśavam |  
tataḥ punarvinirgatya yogasthā divyayoginī || 59 ||  
  
punarapi līlāsarasvatyoḥ   
prapañcamithyātvaniścayadārḍhyāpādakapravṛttiprāptipratipādanādyarthastataḥ   
punarityādirākhyānasamāptiparyanto granthasaṃdarbhaḥ prāyeṇa spaṣṭārthaḥ | tatra   
kānicidvivicyante | vicitramahāsaṃrambho'pi saṃsāro mithyeti darśayituṃ   
padmanṛpatimaṇḍapākāśābhyantargatasaṃsārāntare vṛttasya sāṭopayuddhasya   
varṇanīyatvamiti jñeyam || 59 || 260 ||  
  
viveśa bhartṛsaṃsāraṃ līlā jñaptisamanvitā |  
etasminnantare tasminmaṇḍale maṇḍitāvanau || 260 ||  
  
cakre'vaskadanaṃ kaścitsāmantodriktabhūmipaḥ |  
kasmiṃcidvitatāraṇye dvitīyākāśabhīṣaṇe || 61 ||  
  
avaskandanamāgamanaṃ rāṣṭraśoṣaṇaṃ vā | sāmantairudrikto'bhivṛddhaḥ   
sāmantodriktaḥ sa cāsau bhūmipaśceti tathoktaḥ || 61 ||  
  
senādvitayamakṣubdhaṃ saumyābdhidvitayopamam |  
mahārambhaghanaṃ madhyasthitarājadvayānvitam || 62 ||  
  
saumyaṃ sundaraṃ mahārambheṇa mahāyuddhārambheṇa hetunā ghanaṃ nibiḍaṃ   
mahārambhaghanam || 62 ||  
  
yuddhasajjaṃ samunnaddhamiddhamagnimivādbhutam |  
līlā ca jñaptidevī ca saṃdadarśa nabhaḥsthitā || 63 ||  
  
yuddhārthaṃ sajjaṃ sannaddhaṃ yuddhasajjam |  
iddhaṃ dīptam || 63 ||  
  
atha pravṛttaḥ prasabhaṃ pralayārṇavaraṃhasā |  
senayoḥ śastrasaṃpātaḥ kirannanalavidyutaḥ || 64 ||  
  
raṃhasā vegena kiran vikṣipan analavidyutaḥ analā evāyudhasaṃghaṭṭajā   
vidyudākāratvādvidyutaḥ tāḥ kiran || 64 ||  
   
p. 160)  
  
patatsamadumātaṅgakampitorvīcalajjalaḥ |  
yantrapāṣāṇacakraughadūravidrutakhecaraḥ || 65 ||  
  
patadbhiḥ samadamātaṅgaiḥ kampitāyāmurvyāṃ calanti jalāni yasmin saṃpāte sa tathā |   
yantrapreritapāṣāṇaiścakrāṇāmoghaiśca dūraṃ vidrutāḥ khecarā devādayo yasminsa   
tathā || 65 ||  
  
dūroḍḍīnakacatkhaḍgakhaṇḍatārakitāmbaraḥ |  
vajramuṣṭiviniṣpeṣapiṣṭasadbhaṭakaṅkaṭaḥ || 66 ||  
  
dūroḍḍīnāni dūrodgatāni kacanti vikasanti ca yāni khaḍgakhaṇḍāni taistārakitaṃ   
saṃjātatārakamambaramākāśaṃ yasminsa tathā | vajramuṣṭimiriti vajrasamamuṣṭibhirye   
viniṣpeṣāḥ saṃpeṣaṇāni taiḥ piṣṭāścūrṇitāḥ sadbhaṭakaṅkaṭāḥ sādhubhaṭakavacā   
yasminsa tathā | uracchadaḥ kaṅkaṭako'jagaraḥ kavaco'striyāmityamaraḥ || 66 ||  
  
nārācavarṣavaravārivīrapūramattābhrasaṃbhramavinṛttakabandhabarhī |  
kalpāntakāla iva vegavivartamānamātaṅgaśailavalito raṇasaṃbhramo'bhūt || 67 ||  
  
nārācānāṃ sarvalohamayabāṇānāṃ varṣāṇyeva varavārīṇi tāni dadatīti   
nārācavarṣavaravāridāni vīrapūrā vīrasamūhāḥ ta eva mattābhrāṇi   
nārācavarṣavaravāridāni ca tāni vīrapuramattābhrāṇi ca teṣāṃ saṃbhramādvinṛttāḥ   
pranartanāḥ kabandhabarhiṇaḥ kabandhamayūrā yasmin raṇasaṃbhrame sa tathā | athavā   
mattābhrebhyo nimittebhyaḥ saṃbhrameṇa vinṛttāḥ kabandhabarhiṇo yasminsa tathā |   
kabandho mūrdharahitaḥ kriyāyukto dehaḥ | kabaṃdho'strī   
kriyāyuktamapamūrdhakalevaramityamaraḥ | vegena vivartamānāḥ bhramanto ye   
mātaṅgaśailā gajaparvatāstaiḥ balitaḥ saṃbaddhaḥ || 67 ||  
  
p. 161)  
  
evamatyākule yuddhe sāsphoṭabhaṭasaṃkaṭe |  
aṣṭabhāgadaśāśeṣapratāpamadhurākṛtiḥ |  
śastraghātahato vīra ivārkastanutāṃ yayau || 68 ||  
  
triṃśadbhāgasya dinasyāṣṭau bhāgā yasyāsāṣṭabhāgā aṣṭabhāgā daśā śeṣo yasya   
raveḥ so'ṣṭabhāgadaśāśeṣaḥ sa cāsau prakṛṣṭatāpena madhurākṛtiśceti tathoktaḥ |   
yadvā aṣṭabbhāgādaśā viśaraṇāvasthā sā śeṣo yasya so'ṣṭabhāgadaśāśeṣaḥ ca   
cāsau pratāpaśca tena madhurā darśanīyā''kṛtirākāro yasya sa tathoktaḥ | vīrapakṣe tu   
dūrādeva śatrubhayajanakaḥ prabhāvaḥ pratāpaḥ | aṣṭau bhāgā yasya so'ṣṭabhāgaḥ   
daśā maraṇadaśā śeṣo yasya sa daśāśeṣaḥ aṣṭabhāgaścāsau   
daśāśeṣaścetyaṣṭabhāgadaśāśeṣaḥ sa cāsau pratāpamadhurākṛtiśceti tathoktaḥ |   
athavā aṣṭau bhāgā yasyāṃ daśāyāṃ sā śeṣo yasya vīrasyeti vigrahaḥ | yadvā   
aṣṭabhāgādaśā viśaraṇāvasthā sā śeṣo yasya pratāpasya tena madhurā   
darśanīyā''kṛtiryasya sa tathoktaḥ || 68 || 69 ||  
  
atha senādināthābhyāṃ vicārya saha mantribhiḥ |  
dūtāḥ parasparaṃ dattā yuddhaṃ saṃhriyatāmiti || 69 ||  
  
tato dundubhayaḥ śemuḥ pratidhvanitadiṅmukhāḥ |  
vinirgantuṃ pravavṛte raṇāraṇyādbhaladvayam || 170 ||  
  
śamu upaśamana iti dhātorliḍbahuvacanam || 170 ||  
  
atha vīra ivāraktaḥ kālenāstamito raviḥ |  
tato dhvāntaughanāsīre niśīthe samupasthite || 71 ||  
  
vīro'pi rudhirokṣitatvādārakto bhavati | dhvāntaugho'ndhakārasamūha eva nāsīraṃ   
senāgraṃ yasya niśītharājasya sa tathoktaḥ || 71 ||  
  
līlāpatirudārātmā kiṃcitkhinnamanā iva |  
prātaḥkāryaṃ vicāryāśu mantribhirmantrakovidaiḥ || 72 ||  
  
tasminnudārātmā uttamacittaḥ || 72 || 73 ||  
  
p. 162)  
  
nidrāṃ muhūrtamārebhe gṛhe śaśikarāmale |  
tataste divyayoginyau rājño viviśaturgṛham || 73 ||  
  
komalāmalasaugandhyamṛdumandāramārutam |  
tatprabhāveṇa nidrāṇaṃ nṛpaterantarāṅganam || 74 ||  
  
komaleti || mṛduḥ komalo mando'malasaugandhyo nirmalasaurabhaśca mṛduśca   
mandārapuṣpāṇāṃ māruto yasmin gṛhe tattatheti vigrahaḥ || 74 ||  
  
tayordehaprabhāpūraiḥ śaśiniṣpandaśītalaiḥ |  
āhlādito'sau bubudhe rājokṣita ivāmṛtaiḥ || 75 ||  
  
niṣpando'tra kiraṇaḥ | āhlāditaḥ sukhitaḥ || 75 || 76 ||  
  
āsanadvayaviśrāntaṃ sa dadarśāṅganādvayam |  
sa bhūpālo'tha saṃcintya suvismitamanāḥ kṣaṇāt || 76 ||  
  
uttasthau śayanāccheṣādiva cakragadādharaḥ |  
puṣpahāra ivotphullaṃ jagrāha kusumāñjalim || 77 ||  
  
puṣpāṇāṃ hāro yasya puṣpahāraḥ | puṣpādhāra iti kvacit | tatra mālākāra ityarthaḥ |   
utphullaṃ vikasitam || 77 ||  
  
bhūmau vivasane śuddhe baddhapadmāsano nṛpaḥ |  
jayatāṃ janadausthityadāhadoṣaśaśiprabhe || 78 ||  
  
vivasane vivastre deśe vastrāstaraṇarahitadeśa ityarthaḥ | janadausthityeti || janānāṃ   
dausthityaṃ janādidoṣaduṣṭacittatvaṃ tenāgninā dāha iva doṣaḥ tacchāmakaśaśiprabhe   
|| 78 ||  
  
devyau bāhyāntaratamovidrāvaṇaraviprabhe |  
tayoruktveti tatyāja pādayoḥ kusumāñjalim || 79 ||  
  
bāhyāntareti || bāhyāntarapadārthaviṣayājñānāndhakāravidrāvakādityaprabhe | tayoḥ   
pādayoriti saṃbandhaḥ pratyekābhiprāyeṇa || 79 || 180 || 81 || 82 ||  
  
p. 163)  
  
līlāyai bhūpajanmātha vaktuṃ mantriṇamīśvarī |  
bodhayāmāsa pārśvasthaṃ saṃkalpena sarasvatī || 180 ||  
  
yoginyau sa tu te dṛṣṭvā praṇamya kusumāñjalim |  
tayoḥ pādeṣu saṃtyajya viveśa purato nataḥ || 81 ||  
  
uvāca devī he rājankathaṃ kasya sutaḥ kadā |  
iha jāta iti śrutvā sa mantrī vākyamabravīt || 82 ||  
  
devyau yuṣmatprasādo'yaṃ bhavatyorapi yatpuraḥ |  
vaktuṃ śaknomi tadidaṃ śrūyatāṃ janma matprabhoḥ || 83 ||  
  
vaktuṃ śaknomīti yat ayaṃ yuṣmatprasāda iti saṃbandhaḥ || 83 ||  
  
āsīdīkṣvākuvaṃśastho rājā rājīvalocanaḥ |  
śrīmānkundaratho nāma dośchāyācchāditāvaniḥ || 84 ||  
  
dośchāyācchāditāvanirbhujacchāyāsaṃchāditabhūmiḥ |   
samyagrakṣitabhūmirityarthaḥ || 84 || 85 || 86 || 87 || 88 || 89 || 190 || 91 ||  
  
tasyābhūdindubimbābhaḥ putro bhadrarathābhidhaḥ |  
tasya viśvarathaḥ putrastasya putro manorathaḥ || 85 ||  
  
tasya viṣṇurathaḥ putrastasya putro bṛhadrathaḥ |  
tasya sindhurathaḥ putrastasya śailarathaḥ sutaḥ || 86 ||  
  
tasya kāmarathaḥ putrastasya putro mahārathaḥ |  
ayamasmatprabhustasya putraḥ pūrṇāmalākṛtiḥ || 87 ||  
  
mahadbhiḥ puṇyasaṃbhārairvidūratha iti śrutaḥ |  
jāto mātuḥ sumitrāyā gauryā iva guho'paraḥ || 88 ||  
  
p. 164)  
  
pitāsya daśavarṣasya datvā rājyaṃ vanaṃ yayau |  
pālayāmāsa bhūpīṭhaṃ tataḥ prabhṛti dharmataḥ || 89 ||  
  
ityuktvā saṃsthite tūṣṇīṃ mantriṇyatha nṛpe tathā |  
kṛtāñjalau natamukhe baddhapadmāsane sthite || 190 ||  
  
rājansmara vivekena pūrvajātimiti svayam |  
vadantī mūrdhni pasparśa taṃ kareṇa sarasvatī || 91 ||  
  
atha hārdaṃ tamo māyā rājño'sya kṣayamāyayau |  
sasmāra pūrvavṛttāntamantaḥ sphuradiva sthitam || 92 ||  
  
tamaso bahudurghaṭakāritvadarśanāya viśeṣaṇam - māyeti || 92 ||  
  
anyadehaikarājatvaṃ līlāvilasitānvitam |  
uvācātmani saṃsāro bata māyeyamātatā || 93 ||  
  
līlāyā bhāryāyā vilasitairvilāsairanvitaṃ līlāvilasitānvitam | āsamantāttatā vyāptā ātatā   
|| 93 || 94 || 95 ||  
  
parijñātā prasādena devyoriha mayādhunā |  
he devyau kimidaṃ nāma dinamekaṃ mṛtasya me || 94 ||  
  
gatamadyeha jātāni mama varṣāṇi saptatiḥ |  
smarāmyanekakarmāṇi mitrabandhuparicchadān || 95 ||  
  
jñaptiruvāca ||  
  
rājanmṛtimahāmohamūrcchāyāḥ samanantaram |  
tasmi&lloke tavātīte tasminneva muhūrtake || 96 ||  
  
lokyata iti loko dehastasmin || 96 ||  
  
tasminneva gṛhe jātaḥ sargaḥ sphāraughavibhramaḥ |  
tadaiva cetasi tava nirmalākāśannirmale || 97 ||  
  
sphāro bhūriḥ | evakāroktamarthaṃ viśadayati - tadaiveti || 97 ||  
  
p. 165)  
  
pratibhānamidaṃ jātaṃ vyavahārabhramātatam |  
vayasaḥ samatītāni mama varṣāṇi saptatiḥ || 98 ||  
  
vyavahārabhramairātataṃ vyāptaṃ vyavahārabhramātatam | patibhānameva leśato   
darśayati - vayasa iti || śatāyurvai puruṣa-ityuktāyuṣaḥ saṃbandhīni   
saptatirvarṣāṇi samatītānīti pratibhānaṃ jātamiti saṃbandhaḥ || 98 || 99 ||  
  
yathā svapnamuhūrte tu saṃvatsaraśatabhramaḥ |  
tava māyāvilāsena tathāyaṃ jagati bhramaḥ || 99 ||  
  
vastutastu na jāto'si na mṛto'si kadācana |  
śuddhavijñānarūpastvaṃ śānta ātmani tiṣṭhasi || 200 ||  
  
kiṃ tarhi vastuvṛttamityākāṅkṣāyāṃ tadāha - vastutastvityādinā ślokadvayena ||   
200 ||  
  
paśyasyathaitadakhilaṃ na ca paśyasi kiṃcana |  
sarvātmakatayā nityaṃ prakacasyātmanātmani || 1 ||  
  
tattvadṛṣṭimavalambyāha - na ca paśyasīti | prakacasi visphurasi || 1 ||  
  
yastvaśuddhamatirmūḍho rūḍho na vitate pade |  
vajrasāramidaṃ tasya jagadastyasadeva sat || 2 ||  
  
idānīmupanyastavidvaddṛṣṭistutyarthaṃ tadviparītadṛṣṭiparihānārthaṃ ca   
vidvaddṛṣṭiṃ varṇayati - yastvaśuddhamatirityādinā dīrghasvapnamityataḥ   
prāktanagranthasaṃdarbheṇa | vitate saṃvyāpte pade vastuni na rūḍhaḥ prasiddhaḥ |   
vastuto'sadeva jagattasya mūḍhasya dṛṣṭyā satparamārthasadvajrasāraṃ cāsti | vajrasya   
sāra iva sāraḥ sthirāṃśo yasmiṃstattathā || 2 ||  
  
yathā bālasya vetālo mṛtiparyantaduḥkhadaḥ |  
asadeva sadākāraṃ tathā mūḍhamaterjagat || 3 ||  
  
vetālo'tra bālena svacchāyāyāmāropito vivakṣitaḥ | mṛtiparyantaduḥkhado   
maraṇaparyavasāyi duḥkhaṃ dadan yathā sa satya ivābhāti tathā   
mūḍhamaterjagatsatyābhaṃ bhavati || 3 ||  
  
p. 166)  
  
tāpa eva yathā vāri mṛgāṇāṃ bhramto bhavet |  
asatyameva satyābhaṃ tathā mūḍhamaterjagat || 4 ||  
  
tāpo marubhūmigataḥ | bhramato bhramāt || 4 ||  
  
avyutpannasya kanake kānake kaṭake yathā |  
kaṭakajñaptirevāsti na manāgapi hemadhīḥ || 5 ||  
  
kaṭakakalpanāyā adhiṣṭhānabhūte kanake hemni viṣaye   
avyutpannasyāsaṃjātavijñānasya kānake kanakavikṛte kaṭake kaṭakajñaptiḥ   
kaṭako'yamiti viparītajñānamevāsti manāgapi īṣadapi hemadhīrnāsti | nāyaṃ kaṭakaḥ   
kiṃtu hemaiveti pramitirnāstītyarthaḥ || 5 ||  
  
tathā jñasya purāgāranaganāgrendrabhāsurā |  
iyaṃ dṛśyadṛgevāsti na cānyā paramārthadṛk || 6 ||  
  
yathāyaṃ dṛṣṭāntastathā jñasyādhiṣṭhānabrahmānabhijñasyethaṃ dṛśyadṛk   
dṛśyabhrāntirevāsti anyā paramārthadṛṅnāsti | nedaṃ dṛśyaṃ kiṃtu brahmaiveti   
pramitirnāstītyarthaḥ | nagaḥ parvato vṛkṣo vā | nāgo gajaḥ kādraveyo vā || 6 ||  
  
dīrghasvapnamidaṃ viśvaṃ cittāhantādisaṃyutam |  
atrānye svapnapuruṣā yathāmī jāgrataḥ sthitāḥ || 7 ||  
  
evaṃ heyāmajñadṛṣṭiṃ darśayitvopādeyāṃ tajjñadṛṣṭiṃ prapañcayati -   
dīrghasvapnamityādinā || atra jagati svapnadraṣṭuranye svapnadṛṣṭāḥ puruṣā yathā   
mithyā tathā jāgrataḥ puṃso'nye'mī puruṣā mithyaiva || 7 ||  
  
asti sarvagataṃ śāntaṃ paramārthaghanaṃ śuci |  
acetyacinmātravapuḥ paramākāśamātatam || 8 ||  
  
paramārthaśca tadghanaṃ nirantaraṃ ceti paramārthayanam |   
acetyacinmātravapuraviṣayacinmātrasvarūpaṃ paramākāśaṃ paraṃ brahma sarvagatam |   
niraṅkuśamiti vaktumātatamityuktam || 8 ||  
  
p. 167)  
  
tatsarvagaṃ sarvaśakti sarvaṃ sarvātmakaṃ svayam |  
yatra yatra yathodeti tathāste tatra tatra vai || 9 ||  
  
sarvaṃ gacchati jānātīti sarvagaṃ tatsarvamiti bādhāyāṃ sāmānādhikaraṇyam |   
sarvātmakaṃ sarveṣvātmasvarūpamanusyūtatayā yasya tatsarvātmakam || 9 ||  
  
tadevameṣa rājaṃstvaṃ līlārthamupavarṇitaḥ |  
svasti te'stu gamiṣyāvo dṛṣṭādṛṣṭāntasaṃvidaḥ || 210 ||  
  
he rājan eṣa tvaṃ līlārthaṃ līlāyāḥ prapañcamithyātve dṛṣṭāntasiddhyartham | athavā   
līlārthaṃ līlāprītyarthamevamupavarṇitaḥ | dṛṣṭāntadṛṣṭayaḥ prapañcamithyātve   
dṛṣṭāntaniścayā dṛṣṭāḥ | labdhā ityarthaḥ || 210 || 11 || 12 || 13 || 14 ||  
  
vidūratha uvāca ||  
  
mamāpi darśanaṃ devi moghaṃ bhavati nārthiṣu |  
mahāphalapradāyāstu kathaṃ tava bhaviṣyati || 11 ||  
  
ahaṃ dehamimaṃ tyaktvā taṃ dehaṃ padmanāmakam |  
kadā yāsyāmi varade tanme kathaya tattvataḥ || 12 ||  
  
devyuvāca ||  
  
asminraṇavare rājanmartavyaṃ bhavatādhunā |  
prāptavyaṃ prāktanaṃ rājyametatpratyakṣameva te || 13 ||  
  
vasiṣṭha uvāca ||  
  
prastutetikathā yāvanmitho madhurabhāṣiṇoḥ |  
tāvatpraviśya saṃbhrāntamuvācordhvasthito naraḥ || 14 ||  
  
p. 168)  
  
deva paṭṭiśacakrāsigadāparighavṛṣṭimat |  
mahattvaribalaṃ prāptamekārṇava ivoddhataḥ || 15 ||  
  
paṭṭiśa ubhayatodhāra āyudhaviśeṣaḥ | parigho mūle nibaddho laguḍaḥ || 15 ||  
  
nagare nagasaṃkāśe lagno'gnirvyāptadiktaṭaḥ |  
dahaṃścaṭacaṭāsphoṭaiḥ pātayatyuttamāngṛhān || 16 ||  
  
nagaḥ parvataḥ || 16 ||  
  
kalpāmbudaghaṭātulyā vyomni dhūmamahādrayaḥ |  
balātproḍḍīyanaṃ kartuṃ pravṛttā garuḍā iva || 17 ||  
  
kalpāmbudaghaṭātulyāḥ pralayameghasamūhatulyāḥ | proḍḍīyanaṃ   
prakarṣeṇodgamanamityarthaḥ || 17 ||  
  
sasaṃbhramaṃ vadatyevaṃ puruṣe paruṣāravaḥ |  
udabhūtpūrayannāśā bahiḥ kolāhalo mahān || 18 ||  
  
paruṣaḥ karkaśaḥ āsamantādravaḥ śabdo yasya sa paruṣāravaḥ udabhūdudbhūtaḥ |   
āśā diśaḥ || 18 ||  
  
balādākarṇakṛṣṭānāṃ dhanuṣāṃ śaravarṣiṇām |  
bṛṃhatāmatimattānāṃ kuñjarāṇāṃ tarasvinām || 19 ||  
  
bṛṃhatāṃ garjatām | tarasvināṃ balavatām | draviṇaṃ taraḥsahobalavīryāṇi sthāma   
śuṣmaṃ cetyamaraḥ | yadvā tarasvināṃ javavatām | raṃhastarasī tu rayaḥ syada ityamaraḥ   
|| 19 ||  
  
pure caṭacaṭāsphoṭairjvalatāṃ jātavedasām |  
paurāṇāṃ dagdhadārāṇāṃ mahāhalahalāravaiḥ || 220 ||  
  
caṭacaṭāhalahaleti śabdānukārau | caṭacaṭāsphoṭairhalahalāravaiśca saha dhanuṣāṃ   
kuñjarāṇāṃ kolāhala udabhūditi pūrveṇānvayaḥ || 220 ||  
  
atha vātāyanāddevyau mantrī rājā vidūrathaḥ |  
dadṛśuḥ prollasannādaṃ mahāniśi mahāpuram || 21 ||  
  
vātāyanaṃ gavākṣam | vātāyanaṃ gavākṣo'strītyamaraḥ || 21 ||  
  
p. 169)  
  
pralayānilasaṃkṣubdhasaptaikārṇavaraṃhasā |  
pūrṇaṃ parabalenograkalpameghataraṅgiṇā || 22 ||  
  
ekaścāsāvarṇavaścaikārṇavaḥ | sapta cāsāvekārṇavaśca saptaikārṇavastasya raṃha   
iva raṃho vego yasya tattathā | ugrā ye kalpameghāḥ pralayameghāstadvattaraṅgāḥ   
tattulyākārā yasminparabale tadugrakalpameghataraṅgi tena || 22 ||  
  
kalpāntavahnivigalanmerumandarabhāsuram |  
dahyamānaṃ mahājvālājālairambarapūrakaiḥ || 23 ||  
  
kalpāntavahnivigalanmerumandarabhāsuraṃ kalpāntavahninā dagdhatvādvigalantau yau   
merumandarau tadvadbhāsuraṃ bhāsanaśīlam || 23 ||  
  
muṣṭigrāhyamahāmeghagarjasaṃtarjanorjitaiḥ |  
ghoraṃ kalakalārāvairmāṃsalairdasyujalpitaiḥ || 24 ||  
  
muṣṭigrāhyā ye mahāmeghāsteṣāṃ garjā garjanāni tadvadyāni saṃtarjanāni   
tairūrjitairabhivṛddhaiḥ | yadvā muṣṭigrāhyā mahāmeghagarjāstadvadyāni saṃtarjanāni   
tairūrjitaiḥ | kalakalārāvaiḥ kolāhalanisvanaiḥ | kolāhalaḥ kalakala ityamaraḥ |   
kalakaletiśabdānukārao vā | māṃsalaiḥ | sāndrairityarthaḥ | kalakalārāvaiḥ   
dasyujalpitaiśca ghoramiti saṃbandhaḥ | athavā dasyujalpitairhetubhirmāṃsalaiḥ   
kalakalārāvaiḥ ghoramityanvayaḥ || 24 ||  
  
taradulmukakhaṇḍogratārātaralitāmbaram |  
aṅgārarāśinipatannaranāryugrarodanam || 25 ||  
  
taradulmuketi || taranti laṅghayanti yānyulmukakhaṇḍāni tānyevogratārā ugranakṣatrāṇi   
tābhistaralitaṃ lulitaṃ ambaramākāśaṃ yasminpure tattathā | yathāhuḥ kṣīrasvāminaḥ   
- preṅkholitastaralito lalito lolito'pi ceti | aṅgārarāśiṣu nipatannaranārīṇā mugraṃ   
rodanaṃ yasmiṃttastathā || 25 ||  
  
p. 170)  
  
etasminnantare rājamahiṣī mattayauvanā |  
anuyātā vayasyābhirviveśa bhayavihvalā || 26 ||  
  
vayasyābhiḥ sasvībhiḥ || 26 ||  
  
atha tasyā vayasyaikā rājānaṃ taṃ vyajijñapat |  
deva devī samāyātā palāyyāntaḥpurāntarāt || 27 ||  
  
vyajijñapat vijñāpitavatī | jñā avabodhana iti dhātorlaṅ || 27 ||  
  
rājadvārāhṛtāstvete balavadbhirudāyudhaiḥ |  
antaḥpurādhipāḥ sarve piṣṭāḥ śatrubhiruddhataiḥ || 28 ||  
  
piṣṭāścūrṇitāḥ || 28 ||  
  
dūreṇāśaṅkamāyātaiḥ parairnaḥ puramāhṛtam |  
ityākarṇya vilokyāsau devyau yuddhāya yāsyataḥ || 29 ||  
  
na vidyate śaṅkā yasminkarmaṇi tadaśaṅkam | āhṛtamapahṛtam | devyāviti   
saṃbodhanam || 29 ||  
  
rakṣatāṃ mama bhāryeyaṃ yuṣmatpādābjaṣaṭpadī |  
ityuktvā niryayau rājā kopākulitalocanaḥ || 230 ||  
  
ṣaṭpadī bhramarī || 230 ||  
  
mattebhanirbhinnavanakandarādiva kesarī |  
līlā līlāṃ dadarśātha svākārasadṛśākṛtim || 31 ||  
  
kandarāddūryāḥ || 31 || 32 ||  
  
pratibimbamivāyātāmādarśe cārudarśanām || 32 ||  
  
prabuddhalīlovāca ||  
  
kimidaṃ devi me brūhi kasmādiyamahaṃ sthitā |  
yā sāhamabhavaṃ pūrvaṃ kathaṃ seyamahaṃ sthitā || 33 ||  
  
iyamahaṃ kasmātsthitā | iyaṃ matsamā kasmātsthiteti yāvat | nanviyaṃ   
yogaprabhāvotpāditā mānuṣaśarīracā tvannā rāmā na bhavatītyāśaṅkayāha - yā   
seti || 33 ||  
  
p. 171)  
  
jñaptiruvāca ||  
  
yādṛgbhāvo mṛto bhartā tava tasmiṃstadā pure |  
tādṛgbhāvastamevārthaṃ tathaivāyaṃ hi dṛṣṭavān || 34 ||  
  
ātmāntare tvadbhāvanābhāvitena tvadbhartrā tvatsadṛśatayā kalpitatvāllīlā tvatsamā   
sthitetyuttaramabhipretyāha - yādṛgiti || tamevārthaṃ   
tatsadṛśamevārthamityarthaḥ || 34 ||  
  
avisaṃvādisarvārtharūpaṃ yattasya bimbitam |  
tadeva tādṛśaṃ cittadarpaṇe pratibimbati || 35 ||  
  
nanviyaṃ līlā kalpitā cet śuktirajatādāvivāsyāṃ visaṃvādaḥ kathaṃ na jāyata   
ityāśaṅkyāha - avisaṃvādīti || avisaṃvādisarvārtharūpaṃ vyavahāradaśāyāṃ   
bādhāparaparyāyavisaṃvādarahitasarvapadārthasvarūpaṃ tasya manasi bimbitaṃ   
tvadbharturmanasi sphuritamabhūt tadeva tādṛśaṃ avisaṃvādi sat cittadarpaṇe kālāntare   
pratibimbati | avisaṃvāditayā yatpūrvamanubhūtaṃ tatsaṃskārātmanā vartamānaṃ   
kālāntare cittadarpaṇe tathaiva sphuratītyarthaḥ || 35 ||  
  
svapno jāgratyasadrūpaḥ svapne jāgradasadvapuḥ |  
mṛtirjanmanyasadrūpā mṛtyāṃ janmāpyasanmayam || 36 ||  
  
nanu vyavahāradaśāyāṃ visaṃvādābhāve kalpitatvamevāsiddhamityāśaṅkya   
vyabhicāritvena dṛśyamātrasya mithyātvaṃ sādhayati - svapna ityādinā || 36 ||  
  
evaṃ na sannāsadidaṃ bhrāntimātraṃ vijṛmbhate |  
anubhūtaya etāstu kāścitpūrvānubhūtitaḥ || 37 ||  
  
jagadbhrāntīnāṃ vaicitryapradarśanapūrvakamabhinavalīlāyāḥ   
sadṛśabhrāntigṛhītatvaṃ pūrvoktaṃ ca viśadayati - anubhūtaya ityādinā ||   
kāścidanubhūtayo bhrāntayaḥ pūrvānubhūtitaḥ saṃskāradvārā jāyante || 37 ||  
  
p. 172)  
  
apūrvānubhavāḥ kāścitsamāścaivāsamāstathā |  
tvacchīlā tvatsamācārā tvatkulā tvadvapuḥ satī || 38 ||  
  
kāścittu apūrvānubhavā bhavanti | pūrvānubhavāḥ kāraṇatvena na vidyante yāsāṃ tā   
apūrvānubhavāḥ kāścitsamāḥ sadṛśāḥ | tvacchīlā tvatsamānaśīlā | tvatkulā   
tvatsamānakulā | tvadvapustvatsamānaśarīrā || 38 ||  
  
iti līleyamābhāti pratibhā pratibimbajā |  
vidūrathastu bhartaiṣa tanuṃ tyaktvā tavāṅgane || 39 ||  
  
pratibimbajā pratibimbatvena jātā tvadbhartṛpratibheyaṃ līletyābhātīti saṃbandhaḥ || 39 ||   
240 ||  
  
tadevāntaḥpuraṃ prāpya tādṛgātmā bhaviṣyati || 240 ||  
  
vasiṣṭha uvāca ||  
  
ityākarṇya vaco devyā līlā sā tatpurāspadā |  
puraḥ prahvā sthitovāca vacanaṃ vihitāñjaliḥ || 41 ||  
  
tatpuraṃ vidūrathapuraṃ āspadaṃ sthānaṃ yasyāḥ sā tathoktā | vihitāñjaliḥ   
kṛtāñjaliḥ || 41 || 42 ||  
  
devī bhagavatī jñaptirnityamevārcitā mayā |  
sā yādṛśyeva deveśi tādṛśyeva tvamambike || 42 ||  
  
tanme kṛpaṇakāruṇyādvaraṃ dehi varānane |  
raṇe dehaṃ parityajya yatra tiṣṭhati me patiḥ || 43 ||  
  
atyantalobhārthaṃ bahvavamānaṃ sahate yaḥ sa kṛpaṇaḥ kṛpaṇe kāruṇyaṃ   
kṛpaṇakāruṇyaṃ tasmāt || 43 || 44 || 45 || 46 || 47 || 48 || 49 ||  
  
anenaiva śarīreṇa tatrasthāhaṃ tadaṅganā |  
etadastviti devyokte pūrvalīlābravīdatha || 44 ||  
  
p. 173)  
  
pūrvalīlovāca ||  
  
pūrveṇaiva śarīreṇa kimarthaṃ nāhamīśvari |  
lokāntaramidaṃ nītā taṃ girigrāmakaṃ vada || 45 ||  
  
devyuvāca ||  
  
na kiṃcitkasyacidahaṃ karomi varavarṇini |  
sarvaṃ saṃpādayatyāśu saṃkalpaḥ prāṇināṃ svataḥ || 46 ||  
  
māṃ samārādhayantyāstu saṃkalpo'bhūttavedṛśaḥ |  
muktā syāmiti tena tvaṃ taiḥ prakāraiḥ prabodhitā || 47 ||  
  
anayā tvimamevārthaṃ yācitā dattavatyaham |  
evaṃ phalati saṃkalpo nṛṇāmaṇatprasādataḥ || 48 ||  
  
vasiṣṭha uvāca ||  
  
vidūrathastu sadanānnirgataḥ parivāritaḥ |  
parivāreṇa mahatā mahāratnavibhūṣitaḥ || 49 ||  
  
ālokayanvīragaṇānāruroha rathottamam |  
kūṭāgārasamākāraṃ muktāmāṇikyamaṇḍitam || 250 ||  
  
kūṭaṃ giriśṛṅgaṃ kūṭavatsthitamagāraṃ kūṭāgāraṃ kūṭāgāreṇa sama ākāro   
yasya sa tathoktaḥ tam | yadvā kūṭāgāramayogṛhaṃ tatsama ākāro yasya tat || 250 ||  
  
athodapataduddāmanānābhraravanirbharaḥ |  
śailabhittipratidhvānairdāruṇo dundubhidhvaniḥ || 51 ||  
  
udapatat utthitaḥ | uddāmanānābhraravanirbharaḥ uddāmānyudbandhanāni yāni   
nānābhrāṇi nānāmeghāsteṣāṃ ravavannirbharo bharaḥ | sāndra ityarthaḥ | śailabhittiṣu   
parvatapārśvabhittiṣu pratidhvānaiḥ pratidhvanibhirdāruṇo ghoraḥ   
śailabhittipratidhvānadāruṇaḥ || 51 ||  
  
p. 174)  
  
kiṅkiṇījālanidhvānairhetisaṃghaṭṭaṭaṃkṛtaiḥ |  
dhanuścaṭacaṭāśabdaiḥ śarasītkāragītibhiḥ || 52 ||  
  
hetisaṃghaṭṭaṭaṃkṛtaiḥ śastrasaṃghaṭṭanajanitaṭaṃkāraiḥ | raverarciścaśastraṃ ca   
vahnijvālā ca hetaya ityamaraḥ || 52 ||  
  
parasparaṃ bhaṭāhvānairbandīvikṣubdharodanaiḥ |  
śilāghanakṛtāśeṣabrahmāṇḍakuharadhvaniḥ || 53 ||  
  
bandī haṭhāpahatāstrī | yathāhuḥ kṣīrasvāminaḥ - bandī haṭhāpahatā strīti |   
śilāghano nibiḍāvayavapāṣāṇaḥ | śilāghanaiḥ kṛtaṃ pūritaṃ śilāghanakṛtaṃ   
aśeṣabrahmāṇḍakuharaṃ yena sa tathā | kuharaṃ suṣiram | atimahatā dhvaninā sarvataḥ   
pūritaṃ brahmāṇḍavivaraṃ śilāghanapūritamivāsīdityarthaḥ || 53 ||  
  
hastagrāhyo'bhavedbhīmo daśāśākuñjapūrakaḥ |  
athotthitena rajasā pīnenāmbararodhinā || 54 ||  
  
kuñjo latādipihitodaram | daśāśā daśadiśa eva kuñjā jagadudarasya tatpūrako   
daśāśākuñjapūrakaḥ || 54 ||  
  
mūrkhatvaṃ yauvanenaiva ghanatāmāyayau tamaḥ |  
viveśāribalaṃ rājā kṣīrābdhimiva mandaraḥ || 55 ||  
  
ghanatāṃ sāndratām || 55 ||  
  
jajvaluḥ śastrasaṃghaṭṭajvalanā ulmukā iva |  
jagarjuḥ śaradhāraughānvarṣanto vīravāridāḥ || 56 ||  
  
jajvaluḥ jvalanaṃ cakruḥ | jvalanā agnayaḥ | kṛpīṭayonnirjvalano   
jātavedāstanūnapādityamaraḥ | jagarjuḥ garjanaṃ cakraḥ || 56 ||  
  
nipetuḥ kaṅkavatkrūrā vīrāṅgeṣu ca hetayaḥ |  
petuḥ paṭapaṭārāvaṃ hetiniṣpiṣṭayo'mbare || 57 ||  
  
kaṅko lohapṛṣṭhākhyaḥ pakṣī | lohapṛṣṭhastu kaṅkaḥ syādityamaraḥ | petuḥ   
patanaṃ cakruḥ | paṭapaṭārāvamiti kriyāviśeṣaṇam | niṣpiṣṭayo niṣpeṣāḥ || 57 ||  
  
p. 175)  
  
uttasthuryamayātrāyāṃ kabandhanarapaṅktayaḥ |  
praśemuḥ pāṃsavo raktaistamāṃsyāyudhavahnibhiḥ || 58 ||  
  
praśemuḥ praśāntāḥ | tamāṃsi śabdabhayāni ca krameṇa āyudhavahnibhī raśmibhiḥ ||   
58 ||  
  
yuddhaikadhyānataḥ śabdabhayāni mṛtiniścayaiḥ |  
abhavatkevalaṃ yuddhamapaśabdamasaṃbhramam || 59 ||  
  
yuddhaikadhyānānmṛtiniścayaiśca praśemuḥ | apaśabdaṃ niḥśabdaṃ yathā bhavati   
tathā || 59 ||  
  
samasamaravasaṃvahaccharaughaṃ ṭakiṭakitāravasaṃpatadbhuśuṇḍi |  
kaṇakaṇaravasaṃmilanmahāstraṃ timinidhivadraṇamāsa dustaraṃ tat || 260 ||  
  
samasameti śabdānukāraḥ | samasamaravaṃ yathā bhavati tathā   
saṃvahatsaṃpatañśaraugho yasminraṇe tattathā | athavā samāḥ samajavāḥ parasparaṃ   
samasamavacchabdāḥ saṃvahantaśca śaraughā yasmiṃstattathā | yadvā   
samaṃsamamatyṛju yathā bhavati tathā raveṇa saṃvahantaḥ śaraughā yasmiṃstattathā |   
athavā samaṃ yugapadeva samaravaṃ yathā tathā saṃvahantaḥ śaraughā yasmiṃstattathā   
| ṭakiṭakitetiśabdānukāraḥ kalakaleti vā | bhuśuṇḍīnāmāyudhaviśeṣaḥ |   
dustaratvamātre dṛṣṭāntaḥ timinidhivat samudravat || 260 || 61 ||  
  
vasiṣṭha uvāca ||  
  
etasminvartamāne tu ghore samarasaṃbhrame |  
līlādvayamuvācedaṃ devīṃ bhagavatīṃ prati || 61 ||  
  
devi kasmādakasmānno bhartā jayati no raṇe |  
vada tvayyapi tuṣṭāyāmasminvidrutavāraṇe || 62 ||  
  
devīti || no'smākam | no ityabhāve | vidrutavāraṇe pravilāpitagaje raṇa iti saṃbandhaḥ || 62 ||   
63 || 64 ||  
  
p. 176)  
  
devyuvāca ||  
  
ciramārādhitā tena vidūrathanṛpāriṇā |  
ahaṃ putryau jayārthena na vidūrathabhūbhṛtā || 63 ||  
  
tenāsāveva jayati jīyate na vidūrathaḥ |  
anena mukta eva syāmahamityasmi bhāvitā || 64 ||  
  
pratibhārūpiṇī tena bāle muktirbhaviṣyati |  
etadīyastvayaṃ śatrurjayī rājyaṃ kariṣyati || 65 ||  
  
pratibhārūpiṇī manomayī || 65 ||  
  
vasiṣṭha uvāca ||  
  
evaṃ devyāṃ vadatyāṃ tu balayoryuddhyamānayoḥ |  
ravirdraṣṭumivāścaryamājagāmodayācalāt || 66 ||  
  
yuddhyamānayoḥ satoḥ || 66 ||  
  
bhuvanaṃ kajjalāmbhodherivodvṛttamarājata |  
petuḥ kanakaniṣpandasundarā raviraśmayaḥ || 67 ||  
  
kajjalaṃ masī | kanakaniṣpandāḥ suvarṇaśalākāḥ || 67 ||  
  
etasminnantare senāḥ sarvāḥ saṃkṣayamāyayuḥ |  
āsīdraṇāṅgaṇaṃ śūnyamivālpobhayasainikam || 68 ||  
  
sainikāḥ senāyāṃ samavetāḥ || 68 ||  
  
prāpya rājā puraḥ śatruṃ sindhumuddharakandharam |  
dhanurāsphālayāmāsa parivāditadiṅmukham || 69 ||  
  
sindhuṃ sindhunāmakam | uddharakandharaṃ unnatagrīvam | dhanurāsphālayāmāsa   
dhanurjyāmātatānetyarthaḥ | parivāditāni parināditāni diṅmukhāni yasminkarmaṇi   
tattathā || 69 ||  
  
kalpāntapavanāsphoṭa ivāmaragirestaṭam |  
visasarjorjito rājā prātararkakarāniva || 270 ||  
  
āsphoṭo'trābhihatiḥ | amaragirirmeruḥ karānkiraṇān || 270 ||  
  
p. 177)  
  
tīkṣṇāḥ paramadusparśāḥ śilīmukhaparamparāḥ |  
sindhorapi tathaivāsīnmuktilāghavameva ca || 71 ||  
  
śilīmukhāḥ sāyakāḥ || 71 || 72 ||  
  
evaṃ sindhurmahābāhuściraṃ samaramūrdhani |  
krīḍitvā pīḍayāmāsa śaravarṣairvidūratham || 72 ||  
  
chinnadhvajaṃ chinnarathaṃ bhinnāśvaṃ bhinnasārathim |  
chinnakārmukavarmāṇaṃ chinnasarvāṅgamākulam || 73 ||  
  
kārmukaṃ dhanuḥ | varma kavacam | || 73 ||  
  
hṛdi sphāraśilāpaṭṭadṛḍhapīvaramūrdhani |  
bhittvā vajrasamairbāṇaiḥ pātayāmāsa bhūtale || 74 ||  
  
sphāro vipulo yaḥ śilāpaṭṭaḥ tadvaddṛḍhaḥ pīvataḥ pīnaśca mūrdhā ūrdhvabhāgo   
yasya hṛdastattathā || 74 || 75 ||  
  
hato rājā hato rājā pratirājena saṃyuge |  
iti śabde samudbhūte rāṣṭramāsītsamākulam || 75 ||  
  
bhāṇḍopaskarabhāraughavidravacchakaṭavrajam |  
ākrandārtakalatraughavidravannāgarotkaram || 76 ||  
  
bhāṇḍopaskareti || bhāṇḍānāmupaskarāṇāmupakaraṇānāṃ bhāraughairvidravat   
śakaṭānāṃ vrātaḥ samūho yasya rāṣṭrasya tattathā | āsamantātkrando rodanaṃ   
ākrandastenārto duḥkhitaḥ kalatraugho yasya tattathā | vidravat pradhāvan nāgarāṇāṃ   
nagarabhavānāmutkaraḥ puñjo yasya tattathā | syānnikāyaḥ puñjarāśī tūtkaraḥ   
kūṭamastriyāmityamaraḥ || 76 || 77 || 78 ||  
  
etasminnantare līlā tāmuvāca sarasvatīm |  
śvāsāvaśeṣamālokya mūḍhaṃ bhatāramagrataḥ || 77 ||  
  
pravṛtto dehamutsraṣṭuṃ madbhartāyamihāmbike |  
bhartāramanu yāsyāmi dayāṃ kuru maheśvari || 78 ||  
  
p. 178)  
  
ityuktvā jñaptyanudhyānātsā sāmarthyavatī kṣaṇāt |  
pupluve pelavākārā pakṣiṇīva nabhastale || 79 ||  
  
pupluve plavanaṃ cakre | plu gatau iti dhātorliṭ | pelavastanurākāro yasyāḥ sā pelavākārā |   
pelavaṃ viralaṃ tanvityamaraḥ || 79 || 280 ||  
  
meghamārgānathollaṅghya vātaskandhānatho punaḥ |  
sūryamārgādvinirgatya tārāmārgamatītya ca || 280 ||  
  
brahmādisthānamākramya prāpya brahmāṇḍakharpare |  
brahmāṇḍakharparaṃ bhittvā jalādyāvaraṇāṃstataḥ || 81 ||  
  
brahmāṇḍakharparaṃ brahmāṇḍakapālaṃ sthānam | syātkarparaḥ kapālo'strītyamaraḥ ||   
81 ||  
  
samullaṅghya puraḥ prāpa mahācidgaganāntaram |  
adṛṣṭapāraparyantamativegena dhyātvā || 82 ||  
  
mahācideva paramātmākhyagaganaṃ tasyāntaraṃ madhyaṃ mahācidgaganāntaram |   
mahātmano'pi pṛthivyādyāvaraṇavatparicchedamāśaṅkyāha-adṛṣṭeti || 82 ||  
  
sarvato garuḍenāpi kalpakoṭośatairapi |  
tatra brahmāṇḍalakṣāṇi santyasaṃkhyāni bhūriśaḥ || 83 ||  
  
garuḍenāpyadṛṣṭapāraparyantamiti saṃbandhaḥ || 83 || 84 || 85 ||  
  
tānyanyonyamadṛṣṭāni phalānīva mahāvane |  
tatraikasminpuraḥsaṃsthe vitatāvaraṇānvite || 84 ||  
  
vedhayitvā viveśāntaḥ prāpayatpadmapattanam |  
tatra tanmaṇḍapaṃ prāpya devī śaktyupabṛṃhitā || 85 ||  
  
praviśya puṣpaguptasya śavasya nikaṭe sthitā |  
taṃ dṛṣṭvā cintayāmāsa cetasā sphuritātmanā || 86 ||  
  
sphuritātmanā calitasvarūpeṇa | cismayosphullasvarūpeṇeti yāvat || 86 || 87 || 88 || 89 || 290 ||   
91 || 92 ||  
  
p. 179)  
  
eṣa me bhavitā bhartā nūnaṃ vīravarāgraṇīḥ |  
ahaṃ devyāḥ prasādena tataḥ prathamamāgatā || 87 ||  
  
iti saṃcintya sā haste gṛhītvā cāru cāmaram |  
vījayāmāsa rājendraṃ līlā lalitayauvanā || 88 ||  
  
vasiṣṭha uvāca ||  
  
etasminnantare rājñaḥ patitasya mahītale |  
jīvaṃ dadṛśaturdevyau divyadṛṣṭyā nabhogatam || 89 ||  
  
atha jīvakalā līlā jñaptiśceti trayaṃ tataḥ |  
pupluve jīvalekhā tu yoginyau te na paśyati || 290 ||  
  
tamevānusarantyau te sargātsargāntaraṃ gate |  
padmarājapuraṃ prāpya līlāntaḥpuramaṇḍapam || 91 ||  
  
kṣaṇādviviśatuḥ svairaṃ jīvalekhāpyathāgragā |  
tato dadṛśaturdevyau śavaśayyaikapārśvagām || 92 ||  
  
līlāṃ vidūrathasyāgre prasthitāṃ prathamāgatām |  
etasminnantare jñaptirjīvaṃ vaidūrathaṃ punaḥ || 93 ||  
  
vaidūrathaṃ vidūrathasaṃbandhinam || 93 ||  
  
saṃkalpena rurodhātha manasaḥ spandanaṃ yathā |  
tato bhagavatīmāha līlā lalitalocanā || 94 ||  
  
ayaṃ jīvaḥ śavaśarīraṃ mā praviśatu ākāśe tāvattiṣṭhatvityevaṃlakṣaṇena   
saṃkalpena rurodha nirodhaṃ cakāra | lalite sundare locane yasyāḥ sā tathoktā || 94 || 95 ||  
  
devi sa prāktano dehaḥ kathaṃ mama na dṛśyate || 95 ||  
  
p. 180)  
  
jñāptiruvāca ||  
  
śṛṇu dehasya kiṃ vṛttaṃ tava līle mahāśaye |  
samādhau tvayi līnāyāṃ tadā tava kalevaram || 96 ||  
  
mahānāśayo'bhiprāyo yasyāḥ sā tathoktā tatsaṃbodhanaṃ he mahāśaye || 96 || 97 || 98 ||   
99 ||  
  
nirjīvaṃ patitaṃ bhūmau saṃśuṣkamiva pallavam |  
kāṣṭhakuḍyopamo jātaḥ śavastuhinaśītalaḥ || 97 ||  
  
tato mantribhirāgatya mṛto'yamiti niścayaiḥ |  
citau saṃkṣipya saghṛtaṃ dagdhaṃ candanadārubhiḥ || 98 ||  
  
idānīṃ tvāmihālokya saśarīrāmupāgatām |  
paralokādāgateti mahaccitraṃ bhaviṣyati || 99 ||  
  
ātivāhikadehena pratibhāmātrarūpiṇā |  
dṛśyase sāṃprataṃ tvaṃ tu yogarddhibalabṛṃhitā || 300 ||  
  
ātivāhikadehena liṅgaśarīreṇa | pratibhāmātraṃ pratītimātraṃ rūpaṃ yasya sa tathā ||   
300 ||  
  
vismṛtastava deho'sau vāsanāyāḥ parikṣayāt |  
rūḍhātivāhikadṛśā praśāmyatyādhibhautikaḥ || 1 ||  
  
dehaḥ sthūlaḥ | vāsanāyāḥ sthūladehavāsanāyāḥ rūḍhātivāhikadṛśā |   
dṛḍhaliṅgaśarīrapramāyāḥ svapnadehavanmanovyatirikta ādhibhautikadeho nāstīti   
dṛḍhapramayetyarthaḥ | ataevāhuḥ - jīvanmuktasya śarīraṃ prātimāsikamiti || 1 ||  
  
tadehi yāvallīlāyai līle saṃkalpalīlayā |  
ātmānaṃ darśayāvo'syai vyavahāraḥ pravartatām || 2 ||  
  
saṃkalpalīlayā saṃkalpakrīḍayā yāvadātmānaṃ darśayāvastāvadvyavahāraḥ   
pravartatāmiti saṃbandhaḥ | tāvacchabdārthe vā yāvacchabdaḥ || 2 ||  
  
p. 181)  
  
āvāṃ tāvadime līlā paśyatvityeva cintite |  
jñaptidevyā tatastatra līlā calavilocanā || 3 ||  
  
līlaiveme āvāṃ tāvapaśyatviti jñaptidevyā cintite satītyanvayaḥ || 3 || 4 || 5 ||  
  
gṛhamālokayāmāsa tattejaḥpuñjabhāsuram |  
gṛhamālokya purato līlāṃ jñaptiṃ vilokya ca || 4 ||  
  
utthāya saṃbhramavatī tayoḥ pādeṣu sāpatat |  
upāviśadviṣṭareṣu jñaptilīle ca te tataḥ || 5 ||  
  
jñaptiruvāca ||  
  
he haṃsahārigāminyau līle lalitalocane |  
utthāpayāvo nṛpatiṃ śavatalpādimaṃ punaḥ || 6 ||  
  
haṃsahārigāminyau haṃsavanmanohārigāminyau | līle lalitalocane iti ca   
saṃbodhanaprathamādvivacanam || 6 ||  
  
ityuktvā mumuce jīvamāmodamiva padminī |  
sa samīralavākārastannāsānikaṭaṃ yayau || 7 ||  
  
dūravyāptyā mano harati yaḥ parimalaḥ saḥ | āmodaḥ so'tinirhārītyamaraḥ | samīro vāyuḥ   
|| 7 || 8 ||  
  
ghrāṇākāśaṃ viveśāśu vaṃśarandhramivānilaḥ |  
antasthajīvavadanaṃ tasya tatkāntimāyayau || 8 ||  
  
kramādaṅgāni sarvāṇi sarasāni cakāśire |  
sphārayāmāsa so'ṅgāni rasavanti mṛdūni ca || 9 ||  
  
cakāśire dīptiṃcakrire | sphārayāmāsa bahulīcakāra || 9 || 310 ||  
  
unmīlayāmāsa dṛśau vimalālokakāriṇī |  
uttasthau prollasatkāyo vindhyādririva jaṅgamaḥ || 310 ||  
  
p. 182)  
  
uvāca kaḥ sthita iti ghanagambhīranisvanam |  
līlādvayamathāsyāgre provācādiśyatāmiti || 11 ||  
  
ghanagambhīraninadaṃ yathā tathā | ādiśyatāmājñāpyatām || 11 || 12 ||  
  
kā tvaṃ keyaṃ kutaśceyamityāha sa vilokayan |  
tasmai līlāha de deva śrūyatāṃ yadvadāmyaham || 12 ||  
  
mahilā tava līlāhaṃ prāktanī sahavartinī |  
iyaṃ te mahilā līlā dvitīyā līlayā mayā || 13 ||  
  
mahilā vanitā | pratīpadarśinī vāmā mahilā vanitā tathe tyamaraḥ || 13 ||  
  
upārjitā tvadarthena pratibimbamayī śubhā |  
śirobhāgopaviṣṭeyaṃ yeyaṃ haimamahāsane || 14 ||  
  
tvadarthena tvatprayojananimittena || 14 || 15 || 16 ||  
  
eṣā sarasvatīdevī trailokyajananī śubhā |  
ityākarṇya samutthāya rājā jñaptipadābjayoḥ || 15 ||  
  
papāta prayato bhūtvā sarasvati namo'stu te |  
ityuktavantaṃ hastena spṛṣṭvovāca sarasvatī || 16 ||  
  
sarvāpadaḥ sakaladuṣkṛtadṛṣṭayaśca gacchantu vaḥ śivamanantasukhāni   
samyak |  
āyāntu nityamuditā janatā bhavantu rāṣṭre sthirāśca vilasantu sadā mahāntaḥ || 17   
||  
  
janatā janasamūhaḥ || 17 ||  
  
vasiṣṭha uvāca ||  
  
sarasvatī tathetyuktvā tatraivāntardhimāyayau |  
jayamaṅgalapuṇyāhaghoṣaghuṃghumaghargharaḥ || 18 ||  
  
ghuṃghumo * * * (?) iti ca śabdānukāraḥ | jayaghoṣeṇa   
maṅgalapuṇyāhaghoṣeṇa ca ghuṃghumadhvanayaśca yasminsa tathā || 18 || 19 || 320 ||  
  
p. 183)  
  
hṛṣṭapuṣṭajanākīrṇaṃ tato'bhūnnṛpamandiram |  
tato'bhiṣiṣicurviprā mantriṇo bhūbhujaśca tam | 19 ||  
  
līlā līlā ca rājā ca jīvanmuktā mahādhiyaḥ |  
remire pūrvavṛttāntakathanaiḥ suratairiva || 320 ||  
  
sa jñaptijñānasaṃbuddho rājā līlādvayānvitaḥ |  
cakre varṣāyutānyaṣṭau tatra rājyamaninditam || 21 ||  
  
jñaptijñānasaṃbuddhaḥ jñaptidevyupadiṣṭajñānavākyaiḥ samyagbuddha ityarthaḥ || 21   
|| 322 ||  
  
jīvanmuktāsta ityevaṃ rājyaṃ nihatakaṇṭakam |  
kṛtvā videhamuktatvamāseduḥ śuddhasaṃvidaḥ || 322 ||  
  
iti śrīvālmīkīye mokṣopāye utpattiprakaraṇe maṇḍapopākhyāne līlopākhyānaṃ   
nāma dvitīyaḥ sargaḥ || 2 ||  
  
iti śrīmatparamahaṃsaparivrājakācāryottamapūjyapādaśiṣyaśrīmadātmasukhakṛtau   
vāsiṣṭhacandrikāyāṃ utpattiprakaraṇe līlopākhyānaṃ nāma dvitīyaḥ sargaḥ || 2 ||  
  
p. 183)  
  
tṛtīyaḥ sargaḥ   
  
vasiṣṭha uvāca ||  
  
etatte kathitaṃ rāma dṛśyadoṣanivṛttaye |  
līlopākhyānamanaghaṃ ghanatāṃ jagatastyaja || 1 ||  
  
ākāśajākhyānalīlākhyānābhyāṃ vistareṇa pratipāditamarthaṃ sukhapratipattaye   
saṃkṣepeṇa vaktuṃ prastāvayati - etaditi || dṛśyadoṣanivṛttaye dṛśyameva   
satyatayā pratīyamānaṃ doṣastasya nivṛttaye | ghanatāṃ sāndratānsatyatāmiti yāvat || 1   
||  
  
p. 184)  
  
asadābhāsamacchātma brahmāstīha prabṛṃhitam |  
bṛhaccidbhairavavapurānandābhidhamavyayam || 2 ||  
  
asato'nirvacanīyaprapañcasyābhāsaḥ sphuraṇaṃ yasmāttadasadābhāsam | yadvā   
asannavidyamāna ābhāso dṛśyo yasmiṃstadasadābhāsam | acchātma svaccharūpam |   
brahmaśabdasyārthadvayamāha - prabṛṃhitaṃ māyikaprapañcenopacitaṃ   
prabṛṃhhitam | bṛhanniraṅkuśamahattvasaṃpannam |   
tattvadṛṣṭiviparītadṛṣṭibhyāṃ bṛhattvaprabṛṃhitatvayordvayorekatrāvirodhaḥ | cit   
jñaptisvarūpam | bhairavavapurbhayaṃkarasvarūpam | bhīṣāsmādvātaḥ pavate | bhīṣodeti   
sūrya iti śruteḥ | yadbhayādvāti vāto'yaṃ sūryastapati yadbhayāt | agniriddhaḥ   
sagiribhirbhūrna majjati yadbhayāditi bhagavadvacanācca || 2 ||  
  
tasya yatsamamāpūrṇaṃ śuddhasattvamacihnitam |  
tadvidāmapyanirdeśyaṃ tacchāntaṃ paramaṃ padam || 3 ||  
  
nanvevaṃvidhaṃ brahmāsti cettarhīdaṃ taditi vivicya nirdiśyatāmityata āha - tasya   
yaditi || samaṃ dṛśyotpattināśayorekarūpam | yadvā sarveṣu bhūteṣu samam |   
acihnitamalāñchitam | vidāṃ jñānināmapyanirdeśyamavācyaṃ kṣīramādhuryavat |   
śāntaṃ nirvikāram | tadviṣṇoḥ paramaṃ padamityādiśrutipramāṇakaṃ taditi sūcayati   
- paramaṃ padamiti || 3 ||  
  
brahmaṇaḥ sphuraṇaṃ kiṃcidyadavātāmbudheriva |  
dīpasyāthāpyavātasya taṃ jīvaṃ viddhi rāghava || 4 ||  
  
uktaṃ brahmatattvamadhyāropāpavādābhyāṃ viśadayati - brahmaṇaḥ   
sphuraṇamityādibhiḥ saptabhiḥ | athaśabdo'rthāntaropanyāse | apiḥ samuccaye |   
avātāmbudheriva avātasthadīpasyevāpi brahmaṇaḥ kiṃcidyatsphuraṇaṃ calanamasti taṃ   
jīvaṃ viddhi nānīhi || 4 ||  
  
p. 185)  
  
tadeva ghanasaṃvittyā yātyahantāmanukramāt |  
vahnyaṇustvindhanādhikyātsvāṃ prakāśakatāmiva || 5 ||  
  
tadeva tatsphuraṇameva ghanasaṃvittyā sāndrasaṃkalpena |   
nibiḍāhaṃkārabhāvanayetiyāvat | ahantāmahaṃkāratāṃ vahneragneḥ sūkṣmoṃ'śo   
vahnyaṇuḥ || 5 ||  
  
saṃkalponmukhatāṃ yātastvahaṃkāro bhavatyuta |  
cittaṃ ceto mano māyā prakṛtiśceti nāmabhiḥ || 6 ||  
  
saṃkalponmukhatāṃ manobhāvanābhimukhatām | apyarthe utaśabdaḥ | ahaṃkāra uta   
saṃkalponmukhatāṃ yātaḥ san cittamityādināmabhirucyamānaṃ vastu   
bhavatītyadhyāhṛtya yojanīyam || 6 ||  
  
parasmātkāraṇādevaṃ manaḥ prathamamutthitam |  
mananātmakamābhogi tenedaṃ tanyate jagat || 7 ||  
  
evamuktakrameṇa parasmātkāraṇādbrahmaṇaḥ prathamamutthitaṃ manastacca   
mananātmakaṃ saṃkalpātmakamābhogi ca bhavati | ābhogaḥ paripūrṇatāsyāstītyābhogi   
svakāryajagadvyāpitvāt || 7 ||  
  
apārāvāravistārasaṃvitsalilavalganaiḥ |  
cidekārṇava evāyaṃ svayamātmā vijṛmbhate || 8 ||  
  
tasyābhogitvamuktaṃ viśadayati - apāreti || pāraṃ paraṃtīram | avāraṃ arvāktīram |   
pārāvāre parārvācī tīre iti vacanāt | apārāvāro vistāro yeṣāṃ tānyapārāvāravistārāṇi   
saṃvida eva saṃkalpāparaparyāyāḥ salilāni saṃvitsalilāni apārāvārāṇi ca tāni   
saṃvitsalilāni ca taiścidekārṇava evāyamātmā mano bhūtvā apārāvāre vistāre   
saṃvitsalilavalganaiḥ svayaṃ jagadrūpeṇa vijṛmbhita ityanvayaḥ || 8 ||  
  
dīrghasvapnasthitiṃ yātaḥ saṃsārākhyo manovaśāt |  
asamyagdarśanātsthāṇāviva puṃpratyayo dṛḍhaḥ || 9 ||  
  
dīrghasvapneti spaṣṭārthaḥ | vācārambhaṇaṃ vikāro nāmadheyamityādiśruteḥ || 9 ||  
  
p. 186)  
  
dvaitaṃ yathā nāsti cidātmajīvayostathaiva bhedo'sti na jīvacittayoḥ |  
yathaiva bhedo'sti na jīvacittayostathaiva bhedo'sti na cittasargayoḥ || 10 ||  
  
cidātmatattvayorjīvabrahmaṇoḥ kāryakāraṇayordvaitaṃ bhedo yathā nāsti tathā   
jīvamanasoḥ kāryakāraṇayornāsti bhedaḥ | evaṃ manaḥprapañcayorapi   
kāraṇādyātmanorna bhedaḥ || 10 ||  
  
vasiṣṭha uvāca ||  
  
atraivodāharantīmamitihāsaṃ purātanam |  
rākṣasyoktaṃ mahāpraśnajālamāvalitākhilam || 11 ||  
  
ukte'rthe sūcyupākhyānamavatārayati - atraiveti || kvaciddhiṃsāvihārāṇāmapi   
tāmasānāṃ kathaṃciddhiṃsānabhisaṃbandhipūrvaprayatnātiśayenāpavargamārgaḥ   
samudetīti darśanārthaṃ cedamākhyānamiti jñeyam | āvalitākhilaṃ kroḍīkṛtasarvam ||   
11 ||  
  
asti kajjalapaṅkādrerivogrā śālabhañjikā |  
himādreruttare pārśve karkaṭīnāma rākṣasī || 12 ||  
  
kajjalapaṅkādreḥ maṣīpaṅkagireḥ uttarasyāṃ diśi śālabhañjikeva puttalikeva   
pratīyamānā || 12 ||  
  
sthiravidyullatānetrā kharjūratarujānukā |  
vaidūryasūryāgranakhā snāyvasthigranthidehinī || 13 ||  
  
sthire ye vidyullate tadvannetre yasyāḥ sā tathoktā | abhūtopamaiṣā |   
kharjūratarustṛṇapradhānavṛkṣaviśeṣaḥ sa ca dīrgho darduraśca bhavati tadvajjānunī   
yasyāḥ sā tathoktā | vaidūryaratnakṛtasūryavadagranakhāni yasyāḥ sā   
vaidūryasūryāgranakhā | vaidūryasūryogranakheti kvacit | snāyavo vasnasā dehaveṣṭanāni   
snāyūnāmasthnāṃ ca granthibhiryukto deho yasyāḥ sā snāyvasthigranthidehinī || 13 ||  
  
p. 187)  
  
tasyā vipulakāyatvāddurlabhatvānnijāndhasaḥ |  
atṛpto'rṇavalekhāyā ivābhūjjāṭharo'nalaḥ || 14 ||  
  
nijāndhasaḥ svānnasya naramāṃsādilakṣaṇasya arṇavalekhāyā jaṭharabhavo vaḍavānala   
iva tasya jāṭharo'nala audaryo'gniratṛpto'bhūt || 14 || 15 ||  
  
na kadācana sā tṛptimupayāti mahodarī |  
vaḍavānalajihveva cintayāmāsa caikadā || 15 ||  
  
jambudvīpagatānsarvānnigirāmi janānapi |  
anāratamanucchvāsaṃ jalarāśimivārṇavaḥ || 16 ||  
  
nigirāmi grasāmi | anārataṃ saṃtatam || 16 ||  
  
meghena mṛgatṛṣṇeva tanme kṣudupaśāmyati |  
tapaḥ karomi paramamakhinnenaiva cetasā |  
iti saṃcintya sā sarvajantujātajighāṃsayā || 17 ||  
  
megheneti || mṛgatṛṣṇā hi marumarīcikā meghena secanenocchāmyati | tattarhi   
sarvajantujātajighāṃsayā sarvaprāṇisamūhahananecchayā || 17 || 18 ||  
  
tapo'rthamatha sasmāra parvataṃ bhūtadurgamam |  
tatra gatvātha sā snātvā tapaḥ kartuṃ vyavasthitā || 18 ||  
  
atiṣṭhadekapādena candrārkaspandalocanā |  
krameṇa divasāḥ pakṣāstasyā māsāstato yayuḥ || 19 ||  
  
candrārkayoḥ spandeṣu gatiṣu locane yasyāḥ sā candrārkaspandalocanā |   
candrarkadattadṛṣṭitayā tadgatyanusārilocanetyarthaḥ || 19 ||  
  
śītātapeṣvalīnāyāḥ kṛtāyā iva śailataḥ |  
aṣṭavarṣasahasreṇa tāṃ pitāmaha āyayau || 20 ||  
  
śailata upādānakāraṇātkṛtāyā iva sthitāyāḥ || 20 || 21 ||  
  
p. 188)  
  
dāruṇaṃ hi tapaḥ siddhyai nīcānāmapi jāyate |  
manasaiva praṇamyainaṃ sā tathaiva sthitā satī || 21 ||  
  
ko varaḥ kṣucchamāyālamiti cintāparābhavat |  
ā smṛtaṃ prārthayiṣye'haṃ varamekamimaṃ vibhu || 22 ||  
  
alaṃ śaktaḥ || ā iti smaraṇe | ā pragṛhyasmṛtau vākya ityamaraḥ || 22 ||  
  
anāyasīvāyasīva syāmahaṃ jīvasūcikā |  
yathābhimatametena graseyaṃ sakalaṃ janam || 23 ||  
  
anāyasīvāyasīva alohamayyapi lohamayīva | jīvasūcikā jīvānāṃ sīvanī syām | etena vareṇa   
jagadyathābhimataṃ krameṇa kṣunnāśāya graseyamiti saṃbandhaḥ || 23 ||  
  
krameṇa kṣudvināśāya kṣudvināśaḥ paraṃ sukham |  
prāṇināmiha sarveṣāṃ hṛdayaṃ praviśāmyaham |  
iti saṃcintayantīṃ tāmuvāca kamalālayaḥ || 24 ||  
  
saha | prāṇaiḥ sahetyarthaḥ | vakṣyati - ca praviśya hṛdayaṃ prāṇairiti || 24 ||  
  
putri karkaṭike rakṣaḥkulaśailābhramālike |  
uttiṣṭha tava tuṣṭo'smi gṛhāṇābhimataḥ varam || 25 ||  
  
rakṣasāṃ kulameva śailastasyābhramālike he rakṣaḥkulaśailābhramālike || 25 ||  
  
karkaṭyuvāca ||  
  
bhagavanbhūtabhavyeśa syāmahaṃ jīvasūcikā |  
anāyasīvāyasīva vidhe dāsyasi cedvaram || 26 ||  
  
vidhe he viriñce || 26 ||  
  
vasiṣṭha uvāca ||  
  
evamastviti tāmuktvā punarāha pitāmahaḥ |  
sūcikā sopasargā tvaṃ bhaviṣyasi viṣūcikā || 27 ||  
  
karkaṭyā prārthivo   
lokasiddhajīvasūcitvadānātsakalajanānāmapūrvaduḥkhasāgaranimajjanaṃ mā bhūditi   
jagati svata eva vidyamānaviṣūcikāvyādhibhāvamasyai dātumicchan prāptakarmānusārī   
bhagavānpunarāha pitāmahaḥ - sūcikā sopasargeti || vītyanenopasargeṇa saha vartata iti   
sopasargā sūcikā bhaviṣyasi | sopasargasūcikāmeva darśayati - viṣūciketi || 27 || 28 ||  
  
p. 189)  
  
durbhojanā durārambhā mūrkhā duḥsthitayaśca ye |  
durdeśavāsino duṣṭāsteṣāṃ hiṃsāṃ kariṣyasi || 28 ||  
  
praviśya hṛdayaṃ prāṇaiḥ padmaplīhādibādhanāt |  
vātalekhātmikā vyādhirbhaviṣyasi viṣūcikā || 29 ||  
  
padmeti || padmo nāma rogaḥ plīhā gulmaḥ   
padmaplīhādibhirbādhanādviṣūcikāvyādhirbhaviṣyasi vātalekheti || 29 || 30 ||  
  
saguṇaṃ nirguṇaṃ caiva janamāsādayiṣyasi |  
saguṇānāṃ cikitsārthaṃ mantro'yaṃ tu mayocyate || 30 ||  
  
oṃ hrāṃ hrīṃ śrīṃ rāṃ viṣṇuśaktaye namo bhagavati viṣṇuśakti ehi enāṃ   
harahara dahadaha hanahana pacapaca mathamatha utsādaya-utsādaya dūre   
kurukurusvāhā | viṣūcike tvaṃ himavantaṃ gacchagaccha jīva sāracandramaṇḍalaṃ   
gato'sisvāhā |  
  
iti mantrī mahāmantraṃ nyasya vāmakarodare |  
mārjayeccāturākāraṃ tena hastena saṃyataḥ || 31 ||  
  
viṣṇuśakti he viṣṇuśakte | āturaḥ saṃbodhyate jīveti | he jīva   
candramaṇḍalamṛtamayaṃ gato'sisvāhā | svayamihāgacchatu mayā hūyamānaṃ   
jīvātmakaṃ haviścandramaṇḍalaṃ svayaṃ gacchatvityarthaḥ | mantrī | mahāmantraṃ   
mantrāṇāṃ madhye mahāmantram | vāmakarodare vāmapāṇyantaḥpradeśe | tasya tala   
ityarthaḥ | nyasya nyāsaṃ kṛtvā | māntriko dakṣiṇahastena svavāmapāṇitale   
mantrākṣarāṇi likhitvetyarthaḥ | āturākāraṃ vyādhitākāram | saṃyato niyataḥ || 31 ||  
  
p. 190)  
  
himaśailābhimukhyena vidhṛtāṃ tāṃ vicintayet |  
karkaṭīṃ karkaśāṃ kruddhāṃ mantramudgaramarditām || 32 ||  
  
mantra eva mudgarastena marditām || 32 ||  
  
āturaṃ cintayeccandre rasāyanahṛdi sthitam |  
ajarāmaraṇaṃ muktaṃ sarvādhivyādhivibhramaiḥ || 33 ||  
  
rasāyanahṛdi amṛtābhyantare || 33 ||  
  
sādhako hi śucirbhūtvā svācāntaḥ susamāhitaḥ |  
krameṇānena sakalāḥ procchinatti viṣūcikāḥ || 34 ||  
  
svācāntaḥ samyakkṛtācamanaḥ || 34 || 35 ||  
  
ityuktvā bhagavānvedhāstatraivāntaradhīyata |  
atha prādeśamātrābhā tato'pyaṅgularūpiṇī || 35 ||  
  
tato māṣaśamītulyā tataḥ sūcī babhūva sā |  
kasyacidvivaśāṅgasya kṣīṇasya vikalasya ca || 36 ||  
  
māṣaśamītulyā māṣaśimbātulyā | māṣabījakośasametyarthaḥ | śamī śimbā triṣūttara   
ityamaraḥ || 36 ||  
  
praviśyāntarvātasūcī bhavatyativiṣūcikā |  
kasyacittanudehasya duḥsthasya vikalasya ca || 37 ||  
  
vātasūcī vāyvātmakasūcī satī | ativiṣūcikātiśayitaviṣūcikāvyādhirbhavati | tanudehasya   
kṛśadehasya | vikalasya | asvasthasyetyarthaḥ || 37 ||  
  
praviśya jīvasūcitve bhavatyantarviṣūcikā || 38 ||  
  
jīvasūcitva iti nimittasaptamī || 38 ||  
  
evaṃ bahūni varṣāṇi prāṇiprāṇaikaghātinī |  
dehadvayena babhrāma vyomni bhūmitale tathā || 39 ||  
  
dehadvayeneti rākṣasīrūpadehasya naṣṭatvātsūcīrūpadehadvayenetyarthaḥ | yathoktaṃ   
bṛhadvāsiṣṭhe - anyā babhūva laghvī sā tathā jīvaviṣūcikā | vyomātmikā   
nirāhārā vyomavṛttiśarīrakā | evamasyāstanurjātā sūcidvayamapīha sā |   
nīhārāṃśukakārpāsaṃ kārpāsāṃśukapelavā | tanudvayena tenāsau praviśya   
hṛdayaṃ nṛṇām | bādhayantī tataḥ krūrā prababhrāma diśo daśeti || 39 ||  
  
p. 191)  
  
atha kālena mahatā karkaṭī vanarākṣasī |  
nirvedamantaragamaddhikkaṣṭaṃ kimidaṃ kṛtam || 40 ||  
  
nirvedaṃ vairāgyam | dhigiti nindāyām | dhiṅnirbhartsananindayorityamaraḥ || 40 ||  
  
kimahaṃ sūcikā jātā sūcyāṃ kimiva yāsyati |  
sūcīyaṃ raktamāṃsānāṃ kaṇamātreṇa pūryate || 41 ||  
  
kimivetīvaśabdo vākyālaṃkārārthaḥ | yāsyati antarbhaviṣyati || 41 ||  
  
mamāntaraniśaṃ hanta tṛṣṇāsūcī sudurbharā |  
kva me tāni viśālāni gatānyaṅgāni durdhiyaḥ || 42 ||  
  
hanteti viṣāde | hanta harṣe'nukampāyāṃ vākyārambhaviṣādayorityamaraḥ | tṛṣṇeva   
sūcī duḥkhadatvāttṛṣṇāsūcī || 42 ||  
  
kālameghaviśālāni suviśīrṇāni parṇavat |  
sūcyāmapi hatāśāyāṃ manāgapi na mānti hi || 43 ||  
  
manāgīṣat | īṣanmanāgityamaraḥ || 43 ||  
  
svādumāṃsarasagrāso vasā vā raktameva ca |  
iti saṃcintya cittasthaṃ saṃhṛtya janamāraṇam |  
tadeva himavacchṛṅgaṃ jagāma tapase punaḥ || 44 ||  
  
svādumāṃsasya rasopeto grāsaḥ svādumāṃsarasagrāsaḥ | vasā vapā | hṛnmedastu   
vapāvasetyamaraḥ | janamāraṇaṃ janamāraṇābhiprāyam || 44 ||  
  
sarvataścittamāhṛtya nirvedarasagarbhiṇī |  
sūcīdehena sodvignā tepe'tikaṭhinaṃ tapaḥ || 45 ||  
  
nirvedaraso vairāgyasāro garbhe'ntaryasyāḥ sā nirvedarasagarbhiṇī | udvignā saṃtaptā |   
tepe tapaścakra ityarthaḥ || 45 ||  
  
p. 192)  
  
niḥsaṃkalpā nirāhārā nistaraṅgamanomayī |  
atha varṣasahasrānte sā prāpa paramāṃ daśām || 46 ||  
  
nistaraṅgamanomayī nirvikāramanaḥpradhānā || 46 ||  
  
babhūva nirmalā sūcī tapasā kṣīṇakalmaṣā |  
jātā viditavedyā sā svayameva tayā dhiyā || 47 ||  
  
nirmalā rāgādirahitā | tatra hetuḥ kṣīṇakalmaṣeti | viditaṃ vedyaṃ brahmātmaikyaṃ yayā   
sā viditavedyā | tayā prasiddhayā || 47 || 48 || 49 || 50 ||  
  
tato varṣasahasrāṇi niḥsaṃkalpatayā tayā |  
tasthau nikhilasaṃsāraheyatāṃ hṛdi kurvatī || 48 ||  
  
tāṃ vedhāstādṛśīṃ jñātvā padaṃ paramamāsthitām |  
upetyovāca bhagavānputri karkaṭirākṣasi || 49 ||  
  
tāmeva tanumāsādya sukhinī bhuvane cara |  
jīvanmuktāsi he vatse hārdaṃ te galitaṃ tamaḥ || 50 ||  
  
ye mūḍhā ye durārambhā mūrkhā duḥsthitayaśca ye |  
durdeśavāsino ye ca te te grāsāya susthitāḥ || 51 ||  
  
mūḍhā abrahmavidaḥ | mūrkhā hitāhitavivekarahitāḥ || 51 ||  
  
ityuktvāntardadhe vedhāḥ sābhūttadanu rākṣasī |  
antaḥ saṃcinmayī jātā bāhyakallolavarjitā |  
ciraṃ tadanu sā tasthau nirvikalpasamādhinā || 52 ||  
  
tadanu tadanantaram | bāhyakallolavarjitā bāhyeṣvanātmasu pravṛttā yā   
antaḥkaraṇasaṃbandhinyastā eva kallolā mahormayaḥ tairvarjitā || 52 || 53 ||  
  
atha kālena mahatā cittaspandanametya sā |  
bahirvṛttimayī jātā tāṃ sasmāra punaḥ kṣudhām || 53 ||  
  
p. 193)  
  
yāvatsattvaṃ hi dehasya svabhāvo nāpavartate |  
tatra sā cintayāmāsa grāso jātyucito mama || 54 ||  
  
yāvatsattvaṃ yāvatprāṇam | dravyāsuvyavasāye'pi sattvamastrī tu jantuṣvityamaraḥ |   
grasyate iti grāsa āhāraḥ || 54 ||  
  
vedhasā kalpito mūḍho janastānvicinomyaham |  
iti saṃcintya sā tasmādutthāya giriśṛṅgataḥ || 55 ||  
  
vedhasā mūḍho grāsaḥ kalpita ityanvayaḥ | vicinomyanveṣayāmi || 55 ||  
  
viveśa śailapādasthaṃ kirātajanamaṇḍalam |  
tatra kvāpi mahāṭavyāṃ nivāsamakarottadā || 56 ||  
  
śailasya pāde pratyantaparvate tiṣṭhatīti śailapādastham | pādāḥ pratyantaparvatā   
ityamaraḥ | athavā śailapādasthaṃ parvatamūladeśastham || 56 ||  
  
etasminnantare tatra kirātajanamaṇḍale |  
hastahāryatamaḥpiṇḍā babhūvāsitayāminī || 57 ||  
  
asitayāminī kālarātriḥ || 57 || 58 ||  
  
tasyāṃ rajanyāṃ bhīmāyāṃ mantriṇā saha bhūpatiḥ |  
aṭavīṃ vikramodāraḥ prāviśadvīracaryayā || 58 ||  
  
aṭavyāṃ karkaṭī sā tau carantau rājamantriṇau |  
apaśyaddhṛtadhairyātha vetālālokanonmukhau || 59 ||  
  
ghṛtaṃ dhairyaṃ yayā sā dhṛtadhairyā || 59 ||  
  
atha sā cintayāmāsa labdho bhakṣyo hyaho mayā |  
mūḍhāvetāvanātmajñau bhāro dehaḥ kilānayoḥ || 60 ||  
  
anayoranātmajñayoḥ | ātmatayā gṛhītadehasyāvaśyaṃ rakṣaṇīyatvāt | tasya ca   
sarvataḥ sopadravatayā rakṣaṇasya duṣkaratvāddeho bhāraḥ |   
bhāravadduḥkhakṛdityarthaḥ || 60 ||  
  
p. 194)  
  
ihāmutra ca nāśāya mūḍho duḥkhāya jīvati |  
tasmādvināśanīyo'sau pāpasaṃpattihetutaḥ || 61 ||  
  
nāśāya puruṣārthabhraṃśāya | sukhānāptaya iti yāvat || 61 ||  
  
ādisarge ca niyamaḥ kṛtaḥ paṅkajajanmanā |  
hiṃsrāṇāṃ bhojanāyāstu mūḍhātmā nātmavāniti || 62 ||  
  
hiṃsrāṇāṃ hiṃsanaśīlānām | anātmavān ajitamanāḥ || 62 ||  
  
tasmādetau mayaivādya bhoktavyau bhojyatāṃ gatau  
abhavya eva nirdoṣaṃ prāptamarthamupekṣate || 63 ||  
  
bhavyāḥ yogyāḥ | yathāhuḥ kṣīrasvāminaḥ - bhavyo yogya iti |   
abhavyastadvilakṣaṇaḥ || 63 ||  
  
na kadācidimau syātāṃ guṇayuktau mahāśayau |  
tādṛgrūpavināśo hi svabhāvānme na rocate || 64 ||  
  
na kadāciditi || atra yadītyadhyāhāryam | imau yadi kadācidapi guṇayuktau mahāśayau ca   
na syātāṃ tarhi mayā bhoktavyāviti śeṣaḥ || 64 || 65 || 66 || 67 || 68 || 69 || 70 ||  
  
tadetau saṃparīkṣye'haṃ yadi tādṛgguṇānvitau |  
tadbhakṣyaṃ na karomyetau na hiṃsye guṇinaḥ kvacit || 65 ||  
  
akṛtrimaṃ sukhaṃ kīrtimāyuścaivābhivāñchatā |  
sarvābhimatadānena pūjanīyā guṇānvitāḥ || 66 ||  
  
api naṅkṣyāmi dehena naiva bhokṣye guṇānvitam |  
sukhayanti hi cetāṃsi jīvitādapi sādhavaḥ || 67 ||  
  
api jīvitadānena guṇinaṃ paripālayet |  
guṇavatsaṃgamauṣadhyā mṛtyurapyeti mitratām || 68 ||  
  
yatrāhamapi rakṣāmi rākṣasī guṇaśālinam |  
tatrānyaḥ ko na kuryāttaṃ hṛdi hāramivāmalam || 69 ||  
  
p. 195)  
  
udāraguṇayuktā ye viharantīha dehinaḥ |  
dharātalendavaḥ saṅgādbhṛśaṃ śītalayanti te || 70 ||  
  
mṛtirguṇitiraskāro jīvitaṃ guṇisaṃśrayaḥ |  
phalaṃ svargāpavargādi jīvitādguṇisaṃśrayāt || 71 ||  
  
guṇino'mānitvādiguṇavato brahmavidaḥ tiraskāro guṇitiraskāraḥ sa eva mṛtirmaraṇaṃ   
jīvanaphalanāśakatvāt | guṇinaḥ samyagāpadyeta saṃśrayaṃ guṇisaṃśrayaḥ sa eva   
jīvitaṃ sakalapuruṣārthamūlatvāt | guṇinaḥ saṃśrayaḥ samāśrayo yasya   
tasmājjīvitātsvargādiphalaṃ bhavati || 71 ||  
  
tasmādimau parīkṣye'haṃ kayācitpraśnalīlayā |  
kiṃmātrajñānakāvetāviti tāmarasekṣaṇau || 72 ||  
  
kā mātrā parimāṇamasyeti kiṃmātraṃ jñānaṃ yayostau tathoktau || 72 ||  
  
vasiṣṭha uvāca ||  
  
atha sā rākṣasī rakṣaḥkulakānanamañjarī |  
tamasyevābhralekheva gambhīraṃ vinanāda ha || 73 ||  
  
rakṣasāṃ kulameva kānanamaraṇyaṃ tasya mañjarī || 73 ||  
  
nādānte samuvācedaṃ huṃkāraparuṣaṃ vacaḥ |  
garjitānantaraṃ jātakarakāśaniśabdavat || 74 ||  
  
huṃkāreṇa paruṣaṃ kaṭhoraṃ huṃkāraparuṣam || garjiteti || kārakā varṣopalāḥ |   
karakāevāśaniḥ garjanānantaraṃ jāto yaḥ karakāśaneḥ śabdastadvatpratīyamānaṃ   
vacaḥ || 74 ||  
  
bhobho ghorāṭavīvyomapadavīśaśibhāskarau |  
mahāmāyātamaḥpīṭhaśilākoṭarakīṭakau || 75 ||  
  
ghorāṭavyeva vyomapadavī nabhomārgaḥ tasyāḥ śaśibhāskarau | mahāmāyaiva   
tamaḥpīṭhaśilāndhakārasthapīṭhātmakaśilā tasyāḥ koṭaraṃ chidraṃ tatkīṭakau he   
mahāmāyātamaḥpīṭhaśilākoṭarakīṭakau || 75 ||  
  
p. 196)  
  
kau bhavantau mahābuddhī durbuddhī vā samāgatau |  
madgrāsapadamāpannau kṣaṇānmaraṇakocitau || 76 ||  
  
madgrāsapadaṃ madgrāsasthānam || 76 ||  
  
rājovāca ||  
  
bhobho bhūtaka kiṃ syāstvaṃ kva tiṣṭhasi ca dehakam |  
darśayāsyāstava giraḥ ko bibhetyalinīdhvaneḥ || 77 ||  
  
alinīdhvaneḥ bhramarīdhvaneḥ tatsamāyā ityarthaḥ || 77 || 78 ||  
  
rājñetyukte ramyamuktamiti saṃcintya sā tayoḥ |  
prakāśāyāpyadhairyāya nanāda sujahāsa ca || 78 ||  
  
tato dadṛśatustāṃ tau śabdapūritadiṅmukhīm |  
tādṛgghāsaprabhāpūradūraprakaṭitākṛtim || 79 ||  
  
tādṛgghāsasya pracaṇḍahāsasya prabhāpūreṇa dūrātprakaṭitā ākṛtiryasyāḥ sā   
tathoktā | hāse kriyamāṇe hi dantaprabhāḥ prasaranti yataḥ ato'bhidhīyate hāsaprabheti || 79   
||  
  
kalpāntāśanikāśena ghuṣṭāmadritaṭīmiva |  
tāmavekṣya mahāvīrau tathaivākṣubhitau sthitau || 80 ||  
  
kalpāntāśanikāśena pralayāśaninibhena | ghuṣṭāṃ śabditām || 80 || 81 ||  
  
mantryuvāca ||  
  
mahārākṣasi saṃrambhaḥ kimayaṃ tava niṣphalaḥ |  
lāghavaṃ hyathavā kāryaṃ lāghave'pyatisaṃbhramaḥ || 81 ||  
  
tyaja saṃrambhamārambho nāyaṃ tava virājate |  
viṣaye hi pravartante dhīmantaḥ svārthasādhakāḥ || 82 ||  
  
tyaja saṃhara | saṃrambhaṃ āḍambaraṃ kopaṃ vā | viṣaye sādhayituṃ yogye'rthe |   
hiśabdo hetau || 82 ||  
  
p. 197)  
  
tvādṛśīnāṃ sahasrāṇi maśakānāmivābale |  
asmākaṃ dhīratāvātyāvyūḍhāni tṛṇaparṇavat || 83 ||  
  
dhīratāvātyāvyūḍhāni dhīrataiva vātyā cakravātastayā viśeṣeṇoḍhāni dhūtāni || 83 ||  
  
saṃrambhajvaramutsṛjya samayā svacchayā dhiyā |  
yuktyā ca vyavahāriṇyā svārthaḥ prājñena sādhyate || 84 ||  
  
vyavaharatīti vyavahāriṇī tatyā | vyavahārānukūlayeti yāvat || 84 || 85 ||  
  
kathayābhimataṃ kiṃ te kimarthayasi cārthinī |  
arthī svapne'pi nāsmākamaprāptārthaḥ puro gataḥ || 85 ||  
  
ityuktā sā tadā tena cintayāmāsa rākṣasī |  
aho nu vimalācāraṃ sattvaṃ puruṣasiṃhayoḥ || 86 ||  
  
sattvaṃ buddhiḥ || 86 || 87 ||  
  
na sāmānyāvimau manye vicitreyaṃ camatkṛtiḥ |  
vacovaktrekṣaṇānyeva vadantyantarviniścayam || 87 ||  
  
vacovaktrekṣaṇadvārairdharmitāmāśayā mithaḥ |  
ekībhavanti saritāṃ payāṃsi calanairiva || 88 ||  
  
calanairvivartanaiḥ || 88 ||  
  
ābhyāṃ prāyaḥ parijñāto mama bhāvo'nayormayā |  
na vināśyau mayaitau ca svayamevāvināśinau || 89 ||  
  
āśayānāmabhiprāyāṇāṃ mitha ekībhāvameva svābhimataṃ darśayati - ābhyāmiti   
|| svayamevāvināśinau avināśibrahmarūpatvāt || 89 ||  
  
tadetau paripṛcchāmi kiṃcitsaṃdehamutthitam |  
prājñaṃ prāpya na pṛcchanti saṃdehaṃ te narādhamāḥ || 90 ||  
  
tattasmātkiṃcitsaṃdehamityatra kiṃcidityavyayam |   
kiṃcidīṣanmanāgityavyayavargapaṭhitatvāt | saṃdehata iti saṃdehastam || 90 ||  
  
p. 198)  
  
iti saṃcintya pṛcchāyai tattvānāṃ vacanaṃ tataḥ |  
akālakalpābhraravaṃ hāsaṃ saṃyamya sābravīt || 91 ||  
  
akālakalpābhraṃ akālapralayameghaḥ tasya rava iva ravo yasmiṃstaṃ tathoktam || 91 || 92 ||  
  
kau bhavantau narau dhīrau kathyatāmiti me'naghau || 92 ||  
  
mantryuvāca ||  
  
ayaṃ rājā kirātānāmasyāhaṃ mantritāṃ gataḥ |  
udyatau rātricāreṇa tvādṛgjanavinigrahe || 93 ||  
  
tvādṛgjanavinigrahe udyatāviti saṃbandhaḥ || 93 ||  
  
rājñāṃ rātraṃdivaṃ dharmo duṣṭabhūtavinigrahaḥ || 94 ||  
  
rātraṃdivamityavyayam | ahorātraṃ duṣṭabhūtavinigraho rājñāṃ dharma ityanvayaḥ || 94   
||  
  
rākṣasyuvāca ||  
  
rājaṃstvamasi sanmantrī durmantrī na nṛpo bhavet |  
sannṛpaśca bhavenmantrī rājā sanmantriṇā bhavet || 95 ||  
  
duṣṭo mantrī yasya sa duṣṭamantrī nṛpo durmantrī na bhavet | sādhu nṛpo yasya sa   
sannṛpaḥ mantrī ca sannapo bhavedityanvayaḥ | sanmantriṇā bhavetsaṃyukta iti śeṣaḥ ||   
95 ||  
  
rājaivādau vivekena yojanīyaḥ sumantriṇā |  
tenāryatāmupāyāti yathā rājā tathā prajā || 96 ||  
  
rājñaḥ sanmantriyuktatvaṃ viśeṣata eva draṣṭavyamityabhipretyāha - rājaiveti ||   
yojanīyo vṛddhaiḥ || 96 ||  
  
prabhutvaṃ samadṛṣṭitvaṃ rājñaḥ syādrājavidyayā |  
tāmeva yo na jānāti nāsau mantrī na vā nṛpaḥ || 97 ||  
  
rājavidyayā rājanītiparijñānena | athavā vidyānāṃ rājā rājavidyā brahmavidyā tayā |   
rājavidyā rājaguhyamiti smaraṇāt | ayamevārtho'syeti bṛhadvāsiṣṭhapadyātspaṣṭaṃ   
pratīyate - samastaguṇajālānāmadhyātmajñānamuttamam | tadvidrājā bhavedrājā   
tadvinmantrī ca mantraviditi || 97 || 98 ||  
  
p. 199)  
  
bhavantau tadvidau sādhū yadi tacchreya āpsyathaḥ |  
nocedanarthadoṣaḥ syātprakṛteradmyahaṃ yuvām || 98 ||  
  
ekopāyena matpārśvādbālakāvuttariṣyathaḥ |  
matpraśnapañjaraṃ sāraṃ ceddhi dhārayatho dhiyā || 99 ||  
  
tattarhi | bālakāviti saṃbodhanam || 99 || 100 ||  
  
vasiṣṭha uvāca ||  
  
ityuktvā rākṣasī praśnānsā vaktumupacakrame |  
kathyatāmiti rājñokte tānimāñśṛṇu rāghava || 100 ||  
  
rākṣasyuvāca ||  
  
ekasyānekasaṃkhyasya kasyāṇorambudheriva |  
antarbrahmāṇḍalakṣāṇi līyante budbudā iva || 1 ||  
  
ekasyeti || ambudherantarbudbudā ambusphoṭā iva brahmāṇḍalakṣāṇi   
kasyāṇorantarlīyante layaṃ gacchanti | aṇuṃ viśinaṣṭi - ekasyānekasaṃkhyasyeti kim   
|| 1 ||  
  
kimākāśamanākāśaṃ na kiṃcitkiṃcideva kim |  
gacchanna gacchati ca kaḥ ko'tiṣṭhanneva tiṣṭhati || 2 ||  
  
kiṃ vastvākāśaṃ bhavatyākāśaṃ na bhavati ca | kiṃ vastu kiṃcinna bhavati   
kiṃcidbhavati ca | ko'tiṣṭhanneva tiṣṭhati | asanneva tiṣṭhatītyarthaḥ || 2 ||  
  
kaścetano'pi pāṣāṇaḥ kaśca vyomai citrakṛt |  
aṇau jaganti tiṣṭhanti kasminbīja iva drumaḥ || 3 ||  
  
asya praśnavākyasyāyamevārtha ityuttaramavagamyate | pāṣāṇaḥ pāṣāṇasadṛśaḥ |   
acetana ityarthaḥ | ekasminvṛkṣe tādātmyenāvasthāne dṛṣṭānto bīja iva druma iti |   
kāraṇe tāvatkāryamutpatteḥ prāksūkṣmarūpeṇa vartata ityabhyupagantavyam | tatra   
tadabhāve tasmādeva tadutpattiriti niyamādarśanaprasaṅgāt | dṛśyate ca tilebhya eva   
tailamutpadyate na sikatābhyaḥ kṣīrādeva sarpirmṛda eva ghaṭa ityutpattiniyamaḥ |   
tathācaikasminneva bīje svakukṣinikṣiptānekavṛkṣo'stīti bīja eva druma   
ityupapannamuktam || 3 ||  
  
p. 200)  
  
kasmānna kiṃcicca pṛthakkampādīva mahāmbhasaḥ |  
dvaitamapyapṛthakkasmādvartate ca mahāmbhasaḥ || 4 ||   
  
kiṃcidapi kasmātpṛthaṅ na bhavatīti bhedinamādāya pṛṣṭvā bhedamādāya   
pṛcchati - dvaitamiti || 4 ||  
  
yadyetānsapadi dhiyā vicārayantau matpraśnānna khalu vigāhhituṃ samarthau |  
tadbhakṣo jaṭharahutāśanendhanatvaṃ nirvighnaṃ jhaṭiti gamiṣyathaḥ kṣaṇena || 5   
||  
  
viruddhārthatayā praśnānāmasādhutvaṃ vyudasyati - matpraśnāniti || tatarhi   
jaṭharamudaram | jaṭharāgnerindhanatvaṃ jhaṭiti gamiṣyathaḥ | kṣaṇeneti śeṣaḥ || 5 || 6 ||  
  
vasiṣṭha uvāca ||  
  
mahāniśi mahāraṇye mahārākṣasakanyayā |  
iti prokte mahāpraśne mahāmantrī giraṃ dadau || 6 ||  
  
mantryuvāca ||  
  
bhavatyā paramātmaiṣa kathitaḥ kamalekṣaṇe |  
anayaiva vacobhaṅgyā brahmavidbodhayogyayā || 7 ||  
  
sarveṣāṃ praśnānāṃ sāmānyenottaramāha - bhavatyeti || bhaṅgovicchittiḥ | bhāga   
ityarthaḥ || 7 ||  
  
anākhyatvādagamyatvānmanaḥṣaṣṭhendriyasthiteḥ |  
cinmātramevamātmāṇurākāśādapi sūkṣmakaḥ || 8 ||  
  
ekamevādvitīyamiti śrutervāstavamekatvam | indro māyābhiḥ pururūpa īyate iti   
śrutermāyikamanekatvaṃ ca paramātmanaḥ   
suvacamityabhipretyādyapraśnabhāgasyottaramāha - anākhyatvāditi ślokadvayena ||   
anākhyatvādvācakākhyānarahitatvānmanaḥ padārthaprakāśanasāmarthyasyeti yāvat |   
evamuktopapattita ātmā aṇuvat aṇurniravayavatvācca ākāśavadityāha - ākāśāditi ||   
śaktiparyayāt sthitiśakteratikramāt | paryayo'tikramastasminnatipāta upātyayaḥ ityamaraḥ |   
etenāṣṭamapraśno'pi dattottaro veditavyaḥ || 8 || 9 ||  
  
p. 201)  
  
cidaṇoḥ paramasyāntaḥ koṭibrahmāṇḍabudbudāḥ |  
udbhūya sthitimabhyasya līyante śaktiparyayāt || 9 ||  
  
ākāśaṃ bāhyaśūnyatvādanākāśaṃ ca cittvataḥ |  
akiṃcidityanirdeśyaṃ vastusatteti kiṃcana || 110 ||  
  
dvitīyaṃ praśnaṃ pratyāha - ākāśamiti ||   
bāhyaśūnyatvātsvabahirbhūtavastuśūnyatvāccittvataścidrūpatvādanākāśaṃ   
bhūtākāśaṃ na bhavati | tṛtīyaṃ praśnaṃ pratyāha - akiṃciditi ||   
yadyasmādbrahmavastvanirdeśyamanabhidheyaṃ tasmādakiṃcitkiṃcinna bhavati | satteti |   
kiṃcana paramārthasattāmātrātmakamiti kiṃcidbhavati tadityarthaḥ || 110 ||  
  
cetano'sau prakāśātmā vedyābhāvācchilopamaḥ |  
ātmani vyomani svacche jagadunmeṣacitrakṛt || 11 ||  
  
ṣaṣṭhaṃ praśnaṃ pratyāha - cetano'sāviti || vyutkrameṇottaraṃ tu   
rākṣasībuddhiparīkṣārtham | asau paramātmā yataścaitanyaprakāśātmā ataścetano   
bhavati | vedyābhāvādvastuto jñeyābhāvātkalpitavedyasaṃnidhāvapi nirvikāratvācca   
śilopamo bhavati | saptamaṃ praśnaṃ pratyāha - ātmanīti || unmeṣo'bhivyaktiḥ || 11 ||  
  
p. 202)  
  
tadbhāvamātramidaṃ viśvamiti na syāttataḥ pṛthak |  
jagadbhedo'pi tadbhānamiti bhedo'pi tanmayaḥ || 12 ||  
  
navamapraśnasyottaramāha - tadbhāvamātramiti || idaṃ sarvaṃ jagattadbhāvamātraṃ   
brahmacaitanyamātraṃ tadbrahma caitanyavyatirekeṇāsaṃbhāvitasattvamiti yāvat | athavā   
tadbhāvamātraṃ tasyādhiṣṭhānasyānyathāpratītimātramiti hetostatastasmātpṛthak na   
syāt | daśamapraśnasyottaramāha - jagaditi || tanmayastatsvarūpo na tataḥ   
pṛthagastītyarthaḥ || 12 ||  
  
sarvagaḥ sarvasaṃbaddho gatyabhāvānna gacchati |  
nāstyasāvāśrayābhāvātsadrūpatvādathāsti ca || 13 ||  
  
caturthasyottaramāha - sarvaga iti || gamyasaṃbandho hi gamanaphalam | paramātmā ca   
sarveṇa gamyena saṃbaddhaḥ ataḥ sarvago bhavati |   
gatyabhāvādvibhutvenāsaṃbhāvitagatitvādvastuto gantavyābhāvācca na gacchati ca |   
pañcamasyottaramāha - nāstyasāviti || jagati yo'sti sa hi prakāśyo bhavati saṃśrayo   
bhavati | asau paramātmānyāprakāśyatvāt nirāśrayatvānnāstītyucyate | atha athāpi   
sadrūpatvātparamārthasadrūpatvādasti ca || 13 ||  
  
śrutvaitanmantriṇo vākyaṃ rākṣasī vākyamādade |  
atho nu paramārthoktiḥ pāvanī tava mantriṇaḥ || 14 ||  
  
śrutveti sārdhaślokaḥ spaṣṭārthaḥ || 14 || 15 ||  
  
rājā rājīvapatrākṣa idānīmeṣa bhāṣatām || 15 ||  
  
rājovāca ||  
  
jāgrataḥ pratyayābhāvādyasyāhuḥ pratyayaṃ param |  
sarvasaṃkalpasaṃnyāsaścetasā yatparigrahaḥ || 16 ||  
  
praśnarītyanusāreṇa mantriṇaivottarasya dattatvāttāmupekṣya rītyantaramāśrityāha -   
jāgrata iti || yasya brahmaṇaḥ paraṃ paramapuruṣārthasādhanatvāt | pratyayaṃ jñānam |   
jāgrataḥ vivekinaḥ puruṣasya   
pratyayābhāvādvāstavadvaitapratyayābhāvājjāyamānamāhuḥ | dvaitaṃ vastusaditi   
pratyayasyādvaitajñānapratibandhakatvāt | jāgrato'pi vivekinastadbhāvādadvaitajñānasya   
jāyamānatvaṃ yuktam | jāgrataḥ pratyayābhāva iti kvacit tatrāyamarthaḥ | jāgrato vivekino   
yaḥ pratyayābhāvo vāstavadvaitapratyayābhāvo'sti taṃ yasya pratyayamāhuḥ   
tatkāraṇatvāt | athavā jāgrataḥ sākṣādīkṣamāṇasyāpi yasya dvaitaviṣayapratyayābhāvo   
bhavati | nahi dvaitapratyayarūpeṇa sākṣī pariṇamate kūṭasthatvāt | yasyāhuḥ pratyayaṃ   
paramiti pūrvavat | yadvā yasya pratyayaṃ svarūpacaitanyaṃ paraṃ saṃsārātītamāhuḥ |   
atra yacchabdastacchabdādhyāhāreṇa kathyata iti vakṣyamāṇena saṃbandhaḥ |   
evamuttaratrāpi yacchabdasaṃbandho jñeyaḥ | cetasāntaḥkaraṇena   
sarvasaṃkalpasaṃnyāsaḥ sarvadvaitapratyayasaṅgatyāgo nirvikalpasamādhirityetat   
yatparigraho yasya paramātmanaḥ svīkāro bhavati taddhetutvāt || 16 ||  
  
p. 203)  
  
yatsaṃkocavikāsābhyāṃ jagatpralayasṛṣṭayaḥ |  
niṣṭhā vedāntavākyānāmatha vācāmagocaraḥ || 17 ||  
  
yatsaṃkocavikāsābhyām | yasya saṃkalpavikalpalayodayābhyāmityarthaḥ |   
vedāntavākyānāṃ niṣṭhā lakṣaṇāvṛttyā paryavasānabhūmirbhavati | atha athāpi   
śabdapravṛttihetūnāṃ jātyādīnāṃ abhāvādvācāmagocaraśca bhavati | athavā   
vākyajanyavṛttivyāpyatvāttadgocaratvaṃ tajjanyaphalāvyāpakatvāttadagocaratvam || 17 ||  
  
koṭidvayāntarālasthamatha koṭidvayīmayam |  
yasya cittamayī līlā jagadetaccarācaram || 18 ||  
  
koṭidvayeti || dvaitādvaitakoṭyantarālasthaṃ brahma dvaitādvaitakoṭibhyāṃ   
parasparāpekṣasiddhatvena kalpitābhyāṃ vilakṣaṇaṃ adhiṣṭhānatayā tayormadhyasthaṃ   
bhavati | athavā sadasatkoṭyantarālastham | na sattannāsaducyate iti bahgavadvacanāt |   
kāryakāraṇakoṭyantarālasthaṃ vā draṣṭṭadṛśyakoṭyantarālasthaṃ vā   
bimbapratibimbakoṭyantarālasthaṃ vā | yadvā bandhamuktikoṭyantarālasthaṃ vā   
niyamyaniyāmakakoṭyantarālasthaṃ vā sarveṣāmapyeteṣāṃ kalpitatvādbrahmaṇastebhyo   
vilakṣaṇatayā tadantarālasthatvamupapannam | atha koṭidvayīmayaṃ athāpi   
māyayoktakoṭidvayīsvarūpaṃ bhavati jagadyasyādhiṣṭhānasya vivartabhūtacittamayī līlā   
bhavati || 18 ||  
  
p. 204)  
  
yasya viśvātmakatve'pi khaṇḍyate naikapiṇḍatā |  
sanmātraṃ tattvayā bhadre kathyate brahma śāśvatam || 19 ||  
  
yasya viśvātmakatve'pi sarvātmakatve'pyekapiṇḍatā ekasvarūpatā na khaṇḍyate |   
māyikenānekarasasarvatādātmyena vāstavatvamekarasatvaṃ na vihanyata ityarthaḥ |   
kathyate tvayetyarthaḥ || 19 ||  
  
vasiṣṭha uvāca ||  
  
iti rājamukhācchrutvā karkaṭī vanamarkaṭī |  
avabuddhapadā tasthau jahau matsaracāpalam || 120 ||  
  
brahmātmatāvagatiḥ pratyakṣaphaleti darśayituṃ iti rājamukhādityādi ślokadvayaṃ   
spaṣṭārtham || 120 || 121 ||  
  
antaḥśītalatāmetya sā viśrāntimavāpa tām |  
prāptā prāvṛṇmayūrīva sajyotsneva kumudvatī || 21 ||  
  
rākṣasyuvāca ||  
  
aho bata pavitreyaṃ bhavatorbhāti śemuṣī |  
anastamitasāreṇa prabodhārkeṇa bhāsitā || 22 ||  
  
utpannavijñānasya karmalopābhāve'pyādehapātaṃ sanmārga eva rucirbhavatīti   
darśayituṃ aho batetyādinā''khyānasamāptiparyanto granthasaṃdarbbhaḥ | so'pi   
spaṣṭārthaḥ | tatra kānicitpadāni vyākriyante | bateti saṃtoṣe | śemuṣī buddhiḥ |   
buddhirmanīṣā dhiṣaṇā dhīḥ prajñā śemuṣī matirityamaraḥ |   
anastamitasāreṇānaṣṭasāmarthyena || 22 || 23 ||  
  
p. 205)  
  
vivekino jagatpūjyāḥ sevyā manye bhavādṛśāḥ |  
mahatāmeva saṃsargātpunarduḥkhaṃ na bādhate || 23 ||  
  
ko hi dīpaśikhāhastastamasā paribhūyate |  
mayautau jāṅgalaṃ prāptau bhavantau bhūmibhāskarau || 24 ||  
  
jāṅgalaṃ marubhūmivanam || 24 || 25 ||  
  
pūjanīyāvataḥ śīghramīhitaṃ kathyatāṃ śubhau || 25 ||  
  
rājovāca ||  
  
prārthaye tvāmahaṃ rakṣaḥkulakānanamañjari |  
bhūyo bhavatyā yatprāṇā hiṃsanīya na kasyacit || 26 ||  
  
rakṣaḥkulameva kānanaṃ vanaṃ tasya mañjarī | he rakṣaḥkulakānanamañjari bhavatyā   
kasyacidapi prāṇā bhūyo na hiṃsanīyā iti yattattvāṃ prārthaya iti pūrveṇa saṃbandhaḥ ||   
26 ||  
  
prītārthā rākṣasī prāha karkaṭī vanamarkaṭī |  
bāḍhamevaṃ karomyadyaprabhṛtyavitathaṃ prabho || 27 ||  
  
na vidyate vitathamanṛtaṃ yasminkarmaṇi tadavitatham | vitathaṃ tvanṛtaṃ vaca   
ityamaraḥ || 27 || 28 ||  
  
sarvameva na kiṃciddhi hiṣanīyaṃ mayādhunā || 28 ||  
  
rājovāca ||  
  
yadyevaṃ phullapadmākṣi paradehaikabhojane |  
kiṃ syāccharīrabhṛtyai te sthitāyā matsamīhite || 29 ||  
  
phullaṃ vikāsi | bhṛtyai bharaṇāya | matsamīhite madiṣṭe || 29 || 30 ||  
  
p. 206)  
  
rākṣasyuvāca ||  
  
kālena bahunā rājanprabuddhāyāḥ samādhitaḥ |  
jātā bhojanavāñchā me na tāṃ tu gaṇayāmyaham || 130 ||  
  
idānīṃ śikharaṃ gatvā prāktanadhyānaniścalā |  
yāvadicchaṃ sukhenāse sajīvā śālabhañjikā || 31 ||  
  
āse upaveśanaṃ kurve | śālabhañjikā puttalikā tatsadṛśītyarthaḥ || 31 ||  
  
āmṛtiṃ dhāraṇāṃ badhvā dhārayāmi śarīrakam |  
yatheṣṭamatikālena tyajāmīti matirmama || 32 ||  
  
āmṛtimityārpam | āmṛtiṃ mṛtiparyantam | āmṛteriti vā pāṭhaḥ || 32 || 33 || 34 ||  
  
āśarīraparityāgamidānīṃ na mayā nṛpa |  
hiṃsanīyāḥ paraprāṇāḥ paśyantyā sarvagaṃ śivam || 33 ||  
  
iti saṃjātasauhārdā tau visṛjya niśācarī |  
yadā gantuṃ pravṛttāsau tadā rājā'bravīdvacaḥ || 34 ||  
  
nāsmatpraṇayasauhārdaṃ vitathīkartumarhasi |  
sauhārdaṃ sujanānāṃ hi darśanādeva vardhate || 35 ||  
  
sauhārdaṃ suhṛdbhāvam | vitathīkartuṃ anṛtīkartum | vyarthīkartumityarthaḥ || 35 || 36 ||  
  
laghu saubhāgyasaṃyuktaṃ kṛtvākāraṃ manoharam |  
āgacchāsmadgṛhaṃ bhadre tatra tiṣṭha yathāsukham || 36 ||  
  
rākṣasyuvāca ||  
  
mṛgdhastrīrūpadhāriṇyai dātuṃ śakto'si bhojanam |  
saṃtarpayasi māṃ kena rākṣasījātidhāriṇīm || 37 ||  
  
saṃtarpayasi saṃprīṇayasi || 37 || 38 ||  
  
p. 207)  
  
rakṣonnameva me tuṣṭyai na sāmānyajanāśanam |  
pūrvasiddhasvabhāvo'yamādehaṃ no nivartate || 38 ||  
  
rājovāca ||  
  
hemasragdāmavalitā dināni katicinmama |  
gṛhe strīrūpiṇī tiṣṭha yāvadicchāmyanindite || 39 ||  
  
hemasragbhiḥ hemamālābhiḥ dāmabhirhemasūtraiśca valitā veṣṭitā hemasradgāmavalitā   
|| 39 || 140 || 41 ||  
  
tato duṣkṛtinaścaurānvadhyāñśatasahasraśaḥ |  
maṇḍalebhyaḥ samāhṛtya dade tubhyaṃ subhojanam || 140 ||  
  
kāntārūpaṃ parityajya gṛhītvā tānaśeṣataḥ |  
nayasva himavacchṛṅgaṃ tatra bhuṅkṣva yathāsukham || 41 ||  
  
mahāśanānāmekānte bhojanaṃ hi sukhāyate |  
tṛptiṃ nidrāṃ manākkṛtvā bhava bhūyaḥ samādhibhāk || 42 ||  
  
manāgīṣat || 42 ||  
  
samādhiviratā bhūyo'pyāgatya punaranyadā |  
nayasvānyānvadhyatarānhiṃsā naiṣāṃ hi dharmataḥ || 43 ||  
  
dharmataḥ kriyamāṇeti śeṣaḥ | yadvā dharmato dharmaśāstrataḥ || 43 || 44 || 45 || 46 ||  
  
svadharmeṇa ca hiṃsaiva mahākaruṇayā samā |  
tvaṃ sameṣyasi vāvaśyaṃ māṃ samādhivirāgiṇī |  
asatāmapi saṃrūḍhaṃ sauhārdaṃ na nivartate || 44 ||  
  
rākṣasyuvāca ||  
  
yuktamuktaṃ tvayā rājankaromyevamahaṃ sakhe |  
sauhārdena pravṛttasya ko vākyaṃ nābhindati || 45 ||  
  
p. 208)  
  
vasiṣṭha uvāca ||   
  
ityuktvā rākṣasī tatra saṃpannā sā vilāsinī |  
rājannāgaccha gacchāma ityuktvā nṛpamantriṇau || 46 ||  
  
āśramaṃ svaṃ pravṛttau tau rātrāvanusasāra sā |  
atha te pārthivagṛhaṃ prāpya tāṃ rajanīṃ mithaḥ || 47 ||  
  
rajanīṃ rātrim | rajanīṃ kṣapayāmāsuriti saṃbandhaḥ | mitho'nyonyam || 47 ||  
  
kathayaiva gṛhe ramye kṣapayāmāsurādṛtāḥ |  
prabhāte'ntaḥpure tasthau purandhrījanalīlayā || 48 ||  
  
purandhrī kuṭumbinī || 48 || 49 || 50 || 51 || 52 || 153 ||  
  
rākṣasī mantrirājānau svavyāpārau babhūvatuḥ |  
tato divasaṣṭkena saṃcitāni mahībhṛtā || 49 ||  
  
nṛpāntarapurebhyo'pi svamaṇḍalagaṇāttadā |  
trīṇi vadhyasahasrāṇi tāni tasyai tadā dadau || 150 ||  
  
sā babhūva niśākāle saivogrā kṛṣṇarākṣasī |  
tāni vadhyasahasrāṇi jagrāha bhujamaṇḍale || 51 ||  
  
yayau rājānamāpṛcchya tadaiva himavacchiraḥ |  
tataḥprabhṛti sādyāpi kirātajanamaṇḍale || 52 ||  
  
vadhyānāgatya gṛhnāti samādhervyutthitā satī || 153 ||  
  
iti śrīmokṣopāye utpattiprakaraṇe sūcyupākhyānaṃ nāma tṛtīyaḥ sargaḥ || 3 ||  
  
iti śrīmatparamahaṃsaparivrājakācāryottamasukhapūjyapādaśiṣyaśrīmadātma-  
सर्गः ॥ ३ ॥  
  
प्। २०९)  
  
चतुर्थः सर्गः   
  
वसिष्ठ उवाच ॥  
  
एतत्ते सर्वमाख्यातं सूचीवृत्तान्तकीर्तनात् ।  
आत्मैवास्ति परं सत्यं नान्याः संसारदृष्टयः ॥ १ ॥  
  
प्रवृत्तानुवादपूर्वकं जगतो मनोविलसितत्वप्रपञ्चनायाख्यानान्तरमवतारयति   
- एतत्ते सर्वमाख्यातमित्यादिना ॥ किं ब्रह्मणोऽन्य आत्मैवास्तु नेत्याह - परं   
सत्यमिति ॥ सत्यं ब्रह्म । संसारदृष्टयः संसारभ्रान्तयः ॥ १ ॥  
  
सर्वं हि मन एवेदमित्थं स्फुरति सृष्टिषु ।  
अत्रेदमैन्दवाख्यानं शृणु श्रवणभूषणम् ॥ २ ॥  
  
कुतः संसारदृष्टयो न सन्तीत्यत आह - सर्वं हीति ॥ हिशब्दो हेतौ । इदं मन   
एव सृष्टिषु कर्तव्यासु इत्थमेवम्प्रकारेण सर्वं सर्वजगदात्मकं सत्स्फुरति हि ।   
अत्र जगतो मनोविवर्तत्वे ऐन्दवाख्यानं इन्दुनामकब्राह्मणापत्यानां   
ऐन्दवानामाख्यानम् ॥ २ ॥  
  
राम ते कथयिष्यामि तदाख्यानमनिन्दितम् ।  
चितिशक्तिसमुल्लासं निश्चिनोषि जगद्यतः ॥ ३ ॥  
  
यत ऐन्दवाख्यानाच्छ्रुताज्जगच्चितिशक्तिसमुल्लासं निश्चिनोषि चितेः परमात्मनः   
शक्तिर्माया तस्या मनोभावमापन्नायाः समुल्लासं विजृम्भणम् । विवर्त   
इत्यर्थः । अथवा चितौ ज्ञाने शक्तिर्यस्य तच्चितिशक्तीति मन उच्यते ॥ ३ ॥  
  
चित्तबालो जगद्यक्षं मिथ्या पश्यत्यबोधितः ।  
बोधितोऽसौ परं रूपं स्वं पश्यति निरामयम् ॥ ४ ॥  
  
आख्यानतात्पर्यं श्लोकद्वयेनाह - चित्तबाल इत्यादिना ॥ चित्तमेव बालः चित्तबालः   
। जगदेव यक्षो जगद्यक्षस्तम् । यथा बालोऽबोधितः सन् आत्मच्छायां मिथ्यायक्षं   
पश्यति तथा चिदाभासविशिष्टं चित्तम् । अबोधितं सन्मिथ्या जगत्पश्यति । बोधितं तु   
निरुपद्रवमधिष्ठानं समीक्षत इत्यर्थः ॥ ४ ॥  
  
प्। २१०)  
  
चित्तमेव हि संसारो रागादिक्लेशदूषितम् ।  
तदेव तैर्विनिर्मुक्तं भवान्त इति कथ्यते ॥ ५ ॥  
  
भवान्तः संसारान्त इति तत्साधनत्वात्कथ्यते ॥ ५ ॥  
  
कदाचिदखिलं सर्गं संहृत्य दिवसक्षये ।  
एकाग्रो भगवान्वेधाः सुप्तस्तामनयन्निशाम् ॥ ६ ॥  
  
कदाचिदखिलं सर्गमित्यादिराख्यानसमाप्तिपर्यन्तो ग्रन्थसन्दर्भः स्पष्टार्थः ।   
तत्र कानिचित्पदानि विविच्यन्ते । नैमित्तिकप्रलये महर्लोकादेरवस्थानादखिलशब्दः   
कतिपयविषयः ॥ ६ ॥  
  
निशान्ते सम्प्रबुद्धात्मा कृत्वा सन्ध्यां यथाविधि ।  
प्रजाः स्रष्टुं दृशौ स्फारे व्योम्नि योजितवानजः ॥ ७ ॥  
  
स्फारे महती ॥ ७ ॥  
  
अथासौ दृष्टवांस्तत्र मनसा विततेऽम्बरे ।  
पृथक्स्थितान्महारम्भान्सर्गान्स्थितिनिरर्गलान् ॥ ८ ॥  
  
महानारम्भो व्यापारो येषु ते तथोक्ताः । सृज्यन्त इति सर्गाः प्रपञ्चास्तान्स्थितौ   
निरर्गलान्निर्बाधान्स्थितिनिरर्गलान् । अबाधं तु निरर्गलमित्यमरः ॥ ८ ॥  
  
तानालोक्य विशुद्धेन परेण स्वेन तेजसा ।  
भृशं विस्मयमापन्नः किमेतत्कथमित्युत ॥ ९ ॥  
  
अथार्थे उतशब्दः ॥ ९ ॥ १० ॥ ११ ॥ १२ ॥ १३ ॥  
  
अथालोक्य चिरं कालं मनसैव तदाम्बरे ।  
सूर्यं तस्माज्जगज्जालादेकमानीय पृष्टवान् ॥ १० ॥  
  
कस्त्वं कथमिदं जातं जगज्जालं महाद्युते ।  
यदि जानासि भगवंस्तदेतत्कथयानघ ॥ ११ ॥  
  
प्। २११)  
  
इत्युक्तो वेधसा भानुर्भक्तिप्रह्वेण चेतसा ।  
नमस्कृत्वाभ्युवाचेदमनिन्द्यपदया गिरा ॥ १२ ॥  
  
अस्य दृश्यप्रपञ्चस्य नित्यं कारणतामसि ।  
गतस्तस्मान्न जानीषे किं मामीश्वर पृच्छसि ॥ १३ ॥  
  
अथ मद्वाक्यसन्दर्भैर्लीला चेत्तव सर्वग ।  
अचिन्तितां मदुत्पत्तिं तच्छृणु त्वं वदाम्यहम् ॥ १४ ॥  
  
मदुत्पत्तिमित्युपलक्षणं जगज्जालोत्पत्तेरपि ॥ १४ ॥  
  
तले कैलासशैलस्य जम्बुद्वीपैककोणके ।  
सुवर्णतटनाम्नाथ त्वत्पुत्रैर्जनितप्रभैः ॥ १५ ॥  
  
त्वत्पुत्रैर्मरीच्यादिभिः ॥ १५ ॥ १६ ॥ १७ ॥ १८ ॥ १९ ॥  
  
मण्डलं कल्पितं श्रीमदनल्पसुखसुन्दरम् ।  
तत्राभूदतिधर्मात्मा ब्राह्मणो ब्रह्मवित्तमः ॥ १६ ॥  
  
इन्दुनामातिशान्तात्मा कश्यपस्य कुलोद्भवः ।  
तस्य प्राणसमा भार्या काचित्तस्यां महात्मनः ॥ १७ ॥  
  
न बभूवात्मजस्तस्य मरुभूमौ तरुर्यथा ।  
तौ ततो दम्पती खिन्नौ पुत्रार्थं तपसे गिरेः ॥ १८ ॥  
  
कैलासस्य समारूढौ शुचिव्रतपरायणौ ।  
भूतैरनावृते शून्ये तस्मिन्कैलासकुञ्चके ॥ १९ ॥  
  
तेपतुस्तौ तपो घोरं जलाहारौ तरुस्थिती ।  
ततस्तुष्टोऽभवद्देवस्तयोः शशिकलाधरः ॥ २० ॥  
  
तरुवत्स्थितिर्ययोस्तौ तरुस्थिती । जलाहारत्वं तरौ प्रसिद्धमेव ॥ २० ॥ २१ ॥  
  
आजगामाथ तं देशं यत्र तौ विप्रदम्पती ।  
वरं विप्र गृहाणाशु तुष्टोऽस्मि तमुवाच ह ॥ २१ ॥  
  
प्। २१२)  
  
विप्र उवाच ॥  
  
भगवन्देवदेवेश दश पुत्रा महाधियः ।  
भव्या भवन्तु मे भूयः शोको येन न बाधते ॥ २२ ॥  
  
भव्या योग्याः । येन दशपुत्रभवनेन शोको मां भूयो न बाधते   
तदस्त्वित्यध्याहारः । यद्वा येनेति एकत्वमविवक्षितम् । यैः पुत्रैः ॥ २२ ॥ २३ ॥ २४ ॥ २५ ॥  
  
अथैवमस्त्विति प्रोच्य जगामान्तर्धिमीश्वरः ।  
ततस्तौ दम्पती तुष्टौ वरं लब्ध्वा गृहं गतौ ॥ २३ ॥  
  
ततः कालेन सुषुवे दशपुत्राननिन्दितान् ।  
ब्राह्मणी दश ते बालाः क्रमेण प्रौढिमाययुः ॥ २४ ॥  
  
अथ कालेन महता तेषां तौ पितरौ तदा ।  
सञ्जग्मतुस्तनुं त्यक्त्वा स्वां गतिं गतिकोविदौ ।  
मातापितृभ्यां रहितास्ततस्ते ब्राह्मणा दश ॥ २५ ॥  
  
ययुः कैलासशिखरं गृहं सन्त्यज्य खेदिनः ।  
तत्र सञ्चिन्तयामासुरुद्विग्नास्ते विबान्धवाः ॥ २६ ॥  
  
यद्वा खेदिनो दुःखिनः । उद्विग्ना उद्वेगयुक्ताः । विबान्धवा विगतबान्धवाः ॥ २६ ॥   
२७ ॥  
  
किं स्यादिह परं श्रेयः किमिह स्याददुःखदम् ।  
कियदेतज्जनैश्वर्यं सामन्तो हि महेश्वरः ॥ २७ ॥  
  
सामन्तसम्पत्किन्नाम राजानो हि महेश्वराः ।  
का नाम सम्पद्भूपानां सम्म्राडिह महेश्वरः ॥ २८ ॥  
  
राजानो मण्डलेश्वराः । य आज्ञया राज्ञः शास्ति स सम्राडित्युच्यते । शास्ति   
यश्चाज्ञया राज्ञः स सम्राडित्यमरः ॥ २८ ॥  
  
किं नाम सम्पत्साम्राज्यमिन्द्रस्तेषां महेश्वरः ।  
किं नाम तन्महेन्द्रत्वं यन्मुहूर्तं प्रजापतेः ॥ २९ ॥  
  
साम्राज्यं किन्नाम सम्पदिति सम्बन्धः । यन्महेन्द्रत्वं प्रजापतेर्मुहूर्तं   
वर्तते । प्रजापतेर्हि दिने चतुर्दश इन्द्रा भवन्ति । तत्रैकैको मुहूर्तमात्रं त्रैलोक्यं   
शास्ति ॥ २९ ॥ ३० ॥  
  
प्। २१३)  
  
विनश्यति च यत्कल्पे किं तत्स्यादिह शोभनम् ॥ ३० ॥  
  
ज्येष्ठ उवाच ॥  
  
ऐश्वर्याणां हि सर्वेषामाकल्पान्ताविनाशि यत् ।  
रोचते भ्रातरस्तन्मे ब्रह्मत्वमिह नेतरत् ॥ ३१ ॥  
  
भ्रातर इति सम्बोधनम् । मे मह्यम् ॥ ३१ ॥  
  
उतरे ऊचुः ॥  
  
युक्तमुक्तं त्वया तात सर्वदुःखापमार्जनम् ।  
शाधि तत्त्वं गतिर्नोऽद्य विरिञ्चित्वमवाप्नुमः ॥ ३२ ॥  
  
तातेति पितृसमत्वाज्ज्येष्ठः सम्बोध्यते । सर्वदुःखापमार्जनं   
सर्वदुःखशमकम् । शाधि अनुशासनं कुरु ॥ ३२ ॥  
  
ज्येष्ठ उवाच ॥  
  
पद्मासनगतो भास्वान्ब्रह्माहमिति तेजसा ।  
सृजामि संहरामीति ध्यानमस्तु चिराय वः ॥ ३३ ॥  
  
भास्वान् दीप्तिमान् । तेजसा प्रभावेण तेजः प्रभावे दीप्तौ च बले   
शुक्रेऽप्यतस्त्रिष्वित्यमरः ॥ ३३ ॥  
  
अग्रजेनेति कथिता बाढं कृत्वा त उत्तमाः ।  
ध्यानाधीनधियस्तत्र लिपिकर्मार्पितोपमाः ॥ ३४ ॥  
  
बाढमित्यव्ययमभ्युपगमे । लिपिकर्म चित्रकर्म ॥ ३४ ॥ ३५ ॥ ३६ ॥  
  
अन्तःस्थेनैव मनसा चिन्तयामासुरादृताः ।  
ब्रह्माहं जगतः स्रष्टा कर्ता भोक्ता महेश्वरः ॥ ३५ ॥  
  
लोकपालपुरैः सार्धं भुवनानि चतुर्दश ।  
निर्मितानि मयैतानि तेषामन्तरहं स्थितः ॥ ३६ ॥  
  
प्। २१४)  
  
अथ ते ब्राह्मणा एवं बद्धब्रह्मात्मभावनाः ।  
देहान्विसस्मरुः पूर्वान्पूर्वभावनयार्पितान् ॥ ३७ ॥  
  
विसस्मरुर्विस्मर्यमाणांश्चक्रुः । अर्पितान् । विषयीकृतानिति यावत् । अथवा अर्पितान्   
समर्पितान् । दत्तानित्यर्थः ॥ ३७ ॥ ३८ ॥ ३९ ॥  
  
अथ ते देहकाः सर्वे पवनैरातपेन च ।  
कालेन शोषमभ्येत्य गलिताः शीर्णपर्णवत् ॥ ३८ ॥  
  
स तेषां दशधा सर्गप्रतिभासोऽयमुत्थितः ।  
भावनापरिपाकेन दश ते ब्रह्मतां गताः ॥ ३९ ॥  
  
त एते दश संस्कारा मनोव्योमनि संस्थिताः ।  
एषामन्यतमस्याहं भास्करोऽहर्निशाकरः ॥ ४० ॥  
  
स्वकृत्यमाह - अहर्निशाकरः भास्करो हि मेरुपर्वतेनाव्यवहितोऽहः करोति ।   
तद्व्यवहितस्तु निशां करोति । उक्तं च बृहद्वासिष्ठे - अर्कः कुर्वन्नहोरात्रे   
दर्शयत्याकृतिं यथा । चितिः सदसती कुर्वन्दर्शयत्याकृतिं तथा इति ॥ ४० ॥ ४१ ॥  
  
इत्युक्त्वा वेधसं भानुर्जगाम निजमन्दिरम् ।  
विरञ्चिरपि देवेशः स्वव्यापारपरोऽभवत् ॥ ४१ ॥  
  
इति श्रीयोगवासिष्ठे मोक्षोपाय उत्पत्तिप्रकरणे ऐन्दवोपाख्यानं नाम   
चतुर्थः सर्गः ॥ ४ ॥  
  
इति श्रीमत्परमहंसपरिव्राजकाचार्योत्तमसुखपूज्यपादशिष्य-  
nāma caturthaḥ sargaḥ || 4 ||  
  
p. 214)  
  
pañcamaḥ sargaḥ   
  
vasiṣṭha uvāca ||  
  
mano hi jagatāṃ kartṛ mano hi puruṣaḥ paraḥ |  
manaḥkṛtaṃ kṛtaṃ loke na śarīrakṛtaṃ kṛtam || 1 ||  
  
atītenākhyānena tātparyataḥ pratipāditamarthaṃ darśayati - mano   
hītyādiślokadvayena | manaḥkṛtaṃ manasā kṛtaṃ samyakkṛtaṃ manye |   
manaḥkṛtameva sārthakaṃ jāne ityarthaḥ || 1 || 2 ||  
  
p. 215)  
  
sāmānyā brāhmaṇā bhūtvā manobhāvanayā kila |  
aindavā brahmatāṃ yātā manasaḥ paśya śaktitām || 2 ||  
  
manasā bhāvyamāno hi dehitāṃ yāti dehakaḥ |  
dehabhāvanayā mukto dehadharmairna bādhyate || 3 ||  
  
nanu śarīrakṛtakarmaṇāṃ phalavattvasya pratyakṣādisiddhatvāccharīrakṛtaṃ   
sārthakaṃ na bhavatītyuktamanupapannamityāśaṅkyāha - manaseti || hi   
yasmāddehako manasā bhāvyamānaḥ san dehitāṃ yāti dehocitakāryakārī bhavatīti |   
anvayamuktvā vyatirekamāha - dehabhāvanayeti || dehabhāvanayā muktaḥ puruṣo   
dehadharmaiḥ śītoṣṇamānāvamānādibhirna bādhyata ityarthaḥ || 3 ||  
  
nāntarmukhatayā yogī dehe vetti priyāpriye |  
indrasyāhalyayā sārdhamudanto'tra nidarśanam || 4 ||  
  
kutraitadupalabhyata ityata āha - nāntarmukhatayeti || ayamarthaḥ -   
manobhāvanāyāṃ satyāṃ śarīre phalaparyavasāyibhojanādikāryadarśanādasatyāṃ   
tasyāṃ nirvikalpakasamādhyavasthāyāṃ tadadarśanātsvapnāvasthāyāṃ   
manomātrātmakaśarīrakṛtasya tṛptyādiphalaparyavasāyino bhojanāderdarśanācca   
prāptāprāptavivekena śarīrakṛtatayopalabhyamānaṃ phalavatkāryaṃ   
svapnaśarīrakṛtakāryavanmanaḥkṛtameveti | mana eva priyāpriyakṛnna deha   
ityetamarthaṃ tannigrahe prayatnātiśayavidhānāyākhyānāntareṇa sphuṭīkartumāha -   
indrasyeti || ita ūrdhvamākhyānasamāptiparyanto granthasaṃdarbhaḥ spaṣṭārthaḥ | tatra   
kānicitpadāni vivicyante | udanto vṛttāntaḥ || 4 || 5 ||  
  
śrīrāma uvāca ||  
  
kāhalyā bhagavannindrastava ko vātra saṃmataḥ |  
yayorudantaśravaṇe pāvanī dṛṣṭireti māma || 5 ||  
  
p. 216)  
  
vasiṣṭha uvāca ||   
  
śrūyate hi purā rāma māgadheṣu mahīpatiḥ |  
indradyumna iti khyāta indradyumna ivāparaḥ || 6 ||  
  
indradyumna itīti || sa vai pūrvamabhūdrājā pāṇḍyo draviḍasattamaḥ | indradyumna iti   
khyāto viṣṇuvrataparāyaṇa iti purāṇaprasiddha eko'sti indradyumnaḥ | ayaṃ tu apara   
indradyumna iva sthitaḥ || 6 || 7 ||  
  
tasyendubimbapratimā bhāryā kamalalocanā |  
ahalyā nāma tatrāsīcchaśāṅkasyeva rohiṇī || 7 ||  
  
tasminneva pure ṣiḍgaḥ ṣiḍgaprakaraśekharaḥ |  
indranāmā'paraḥ kaścinnāgarīṇāṃ priyo'vasat || 8 ||  
  
ṣiḍgaprakaraśekharaḥ viṭasamūhottaṃsaḥ || 8 ||  
  
sāhalyāhalyayā sārdhamindrasya yadabhūtpurā |  
tadākarṇyetihāsebhyastasminnindre'nvarajyata || 9 ||  
  
anvarajyata anurāgamakuruta || 9 || 10 || 11 || 12 |  
  
tayorghanatarasnehanirāvaraṇaceṣṭayoḥ |  
sa durvinayavṛttānto rājāntikamupāyayau || 10 ||  
  
evamanyonyamāsaktaṃ bhāvamālokya bhūpatiḥ |  
cakāra bahubhirbhedaiḥ sa tayoranuśāsanam || 11 ||  
  
tāvubhāvapi saṃtyaktau durmatī salilāśaye |  
tuṣṭau jahasatustatra na khedamupajagmatuḥ || 12 ||  
  
grathitau gajapādeṣu na tau śramamupāgatau |  
kaśābhistāḍyamānāṅgau nāpatuḥ kāmapi vyathām || 13 ||  
  
bhedaiḥ prakāraiḥ | grathitau baddhau || 13 ||  
  
p. 217)  
  
jvālānirdahyamānau tau sthitau himaśilāsviva |  
apṛcchata tato rājā svinnau stho na tu durmatī || 14 ||  
  
asa bhuvīti dhātorlaṇmadhyamapuruṣadvivacanaṃ stha iti | durmatī iti saṃbodhanam || 14 ||  
  
atha tau dharaṇīpālamūcaturmuditāśayau |  
saṃsmṛtyāvāmihānyonyaṃ mukhakāntimaninditām || 15 ||  
  
āśayo'tra cittam || 15 || 16 || 17 || 18 || 19 || 20 || 21 ||  
  
ātmānaṃ na vijānīvo jātāvanyonyatanmayau |  
muhyāvo na mahīpāla svāṅgairapi vikartitaiḥ || 16 ||  
  
iṣṭe'rthe ciramāviṣṭaṃ kvāpi dhīraṃ manaḥkṛtam |  
bhāvaṃ bhāvāḥ śarīrotthā nṛpa śaktā na bādhitum || 17 ||  
  
āvāṃ tanna vijānīvo jātāvanyonyatanmayau |  
bhāvitaṃ tīvravegena manasā yanmahīpate || 18 ||  
  
tadeva paśyatyakhilaṃ na śarīraviceṣṭitam |  
na kāścana kriyā rājanmuniśāpādikā api || 19 ||  
  
tīvravegena saṃpannaṃ śaktāścālayituṃ manaḥ |  
ekakārye niviṣṭaṃ hi mano dhīrasya bhūpate || 20 ||  
  
na cālyate meruriva pratighātaśatairapi || 21 ||  
  
rājañśarīrakalanāni vṛthotthitāni ceto hi kāraṇamamīṣu śarīrakeṣu |  
vārīva sarvavanakhaṇḍalatāraseṣu mukhyaṃ śarīramiha viddhi mano mahātman || 22   
||  
  
śarīrakalanāni śarīrakalpanāni | sarvavanakhaṇḍalatāraseṣu sarve ca te   
vanakhaṇḍalatānāṃ vanabhāgalatānāṃ rasāśca teṣu vārīvāmīṣu sthūlaśarīrakeṣu ceta   
upādānakāraṇaṃ hi || 22 ||  
  
p. 218)  
  
dehe'kṣate vividhadehagaṇaṃ karoti svapnāvanāviva navaṃ navamāśu cetaḥ |  
citte'kṣate tu na karoti hi kiṃcideva dehastataḥ samanupālaya cittaratnam || 23 ||  
  
nanu śarīrakeṣu cetaḥ kāraṇamiti kutaḥ vaiparītyaṃ kiṃ na syādityata āha -   
dehe'kṣata iti || svapnāvanau svapnabhūmau || 23 || 24 ||  
  
vasiṣṭha uvāca ||  
  
tābhyāṃ tathaivamukto'sau rājā rājīvalocanaḥ |  
muniṃ bharatanāmānaṃ pārśvasthaṃ samuvāca ha || 24 ||  
  
bhagavansarvadharmajña paramārtharasaspṛśaḥ |  
ramayantyeva cetāṃsi giraḥ kāmāndhayorapi || 25 ||  
  
paramārtharasaspṛśaḥ paramārthasāraviṣayāḥ || 25 ||  
  
śāsitau ca yathāśāstrametau nirvāsayāmyaham |  
ityuktvā rājaśārdūlastāvubhau niravāsayat || 26 ||  
  
nirvāsayāmi niṣkāsayāmi | niravāsayat niṣkāsitavān || 26 ||  
  
iti śrīmokṣopāye utpattiprakaraṇe indropākhyānaṃ nāma pañcamaḥ sargaḥ || 5 ||  
  
iti śrīvāsiṣṭhacandrikāyāṃ utpattiprakaraṇa indropākhyānaṃ nāma pañcamaḥ sargaḥ ||   
5 ||  
p. 218)  
  
ṣaṣṭhaḥ sargaḥ   
  
vasiṣṭha uvāca ||  
  
etatte kathitaṃ rāma mayākhyānakalīlayā |  
sarva eva jagatyasmindviśarīrāḥ śarīriṇaḥ || 1 ||  
  
atītenākhyānena vistareṇa pratipāditamarthaṃ saṃkṣipyāha - etatte kathitamityādinā ||   
1 || 2 ||  
  
p. 219)  
  
ekaṃ manaḥśarīraṃ tu kṣiprakāri calaṃ sadā |  
akiṃcitkaramanyacca śarīraṃ māṃsanirmitam || 2 ||  
  
śrīrāma uvāca ||  
  
vistareṇa mama brahmañjaḍasyāsya nirākṛteḥ |  
rūpamārūḍhasaṃkalpaṃ mano vaktumarhasi || 3 ||  
  
samyagvidite hi saṃsāraroganidāne manasi taccikitsā sukareti manvāno rāmaḥ pṛcchati   
- vistareṇeti || nirākṛtervastuto niḥsvarūpasya | tatra hetuḥ - jaḍasyeti || jaḍatvaṃ   
sādhayati - asyeti || dṛśyasyetyarthaḥ | ārūḍhaḥ saṃkalpo yena   
tadārūḍhasaṃkalpam | saṃkalpapradhānamityarthaḥ | yadvā ārūḍhaḥ saṃkalpo yasya   
tattathā || 3 ||  
  
vasiṣṭha uvāca ||  
  
anantasyātmatattvasya sarvaśaktermahātmanaḥ |  
saṃkalpaśaktikhacitaṃ yadrūpaṃ tanmano viduḥ || 4 ||  
  
anirvācyaṃ manaḥsvarūpaṃ darśayaṃstanmana āsupterāmṛtestaccintanādilakṣaṇaṃ   
mokṣopāyapravaṇaṃ kuryādityāha - anantasyetyādiślokatrayeṇa || sarvaśakteḥ   
sarvakāraṇabhūtā māyā śaktiryasya | yadvā sarvāḥ śaktayaḥ sarvapadārthaniṣṭhatayā   
pratīyamānā yasmiṃstattathoktam | tasya saṃkalpaśaktisaṃśliṣṭaṃ yatkalpitaṃ rūpaṃ   
tanmano viduḥ || 4 ||  
  
bhāvaḥ sadasatormadhye nṝṇāṃ calati yaścalaḥ |  
kalanonmukhatāṃ yātastadrūpaṃ manaso viduḥ || 5 ||  
  
bhāvaḥ padārthaḥ | yadvā bhāvaśabdenābhiprāyavācinābhiprāyakāraṇaṃ lakṣyate |   
calaḥ svabhāvato lolo nṝṇāṃ yo bhāvaḥ sa kalanonmukhatāṃ saṃkalpābhimukhatāṃ   
yātaḥ san sadasatormadhye calati ātmānātmanormadhye dolāyate | anekatvadhuraṃ   
dadhānaḥ manodarpaṇamadhi rūḍho hyātmānātmanordraṣṭṭadṛśyabhāvaṃ bhajate |   
manolaye suṣuptāvātmānātmanordraṣṭṭadṛśyabhāvādarśanāt || 5 ||  
  
p. 220)  
  
yataḥkutaścidutpannaṃ cittaṃ yatkiṃcideva hi |  
nityamātmavimokṣāya yojayenmuktiyuktiṣu || 6 ||  
  
yataḥkutaścidavicāritaramaṇīyātkāraṇādutpannamataeva   
yatkiṃcidevāvicāritaramaṇīyameva | vicāryamāṇaṃ tu chāyākalpitavetālavadviśīryate |   
hiśabdo vidvatprasiddhidyotanārthaḥ | muktiyuktiṣu mokṣopapattiṣu   
taccintanādilakṣaṇamokṣopāyeṣu tadyojayet | evamavicāritaramaṇīyaṃ vicārādviśarāru   
mana eva saṃsārakāraṇaṃ tannivṛttaye tadeva mokṣayuktiṣu yojanīyamityuktam || 6 ||  
  
atredaṃ cittamākhyānaṃ kathayāmi tavānagha |  
yadākhyātaṃ bhagavatā purā paṅkajajanmanā || 7 ||  
  
idānīmetamevārthaṃ cittākhyānamavatārya prapañcayati - atredamiti || 7 ||  
  
asti rāmāṭavī sphārā śūnyā'śāntātibhīṣaṇā |  
yojanāni śataṃ yasyāṃ lakṣyate koṇamātrakam || 8 ||  
  
asti rāmāṭavī sphāreti || gūḍhārthapadyāni bhagavānvasiṣṭhaḥ svayameva vyākariṣyati   
tathāpi buddhisaukaryārthaṃ vyākurmaḥ | aṭantyasyāṃ jīvā ityaṭavī saṃsārapadavī |   
sphārā vistīrṇā | śūnyā sarvapadārthavarjitā | māyikatvāttatra padārthānām | aśānteti   
padacchedaḥ | athavā tāmasatvaṃ darśayituṃ śūnyetyuktam | sāttvikatvaṃ darśayituṃ   
śānteti | rājasatvaṃ jñāpayitumatibhīṣaṇeti || 8 ||  
  
asyāmeko hi puruṣaḥ sahasrakaralocanaḥ |  
paryākulamatirbhīmaḥ saṃsthito vikṛtākṛtiḥ || 9 ||  
  
puri śarīre śete puru bahu sīdatyavasīdatiti vā puruṣo manaḥ   
sahasrakaralocano'nantahastanayanaḥ | atrānantā viṣayākāravṛttayaḥ karalocanatayā   
vivakṣitāḥ | yathoktaṃ bṛhadvāsiṣṭhe sahasranetrahastatvaṃ yatpuṃsaḥ parivarṇi tam |   
tadanantākṛtitvaṃ hi cetasaḥ paridarśitam iti || 9 ||  
  
p. 221)  
  
sa sahasreṇa bāhūnāmādāya parighānbahūn |  
praharannātmanaḥ pṛṣṭhe svātmanaiva palāyate || 10 ||  
  
bāhayanti nānāyonīḥ prāpayantīti bāhavaḥ kukalpanāni teṣāṃ sahasreṇa | parito ghnantīti   
parighāstānādhyātmikādiduḥkhahetūnādāyātmanaḥ svasya pṛṣṭhe praharati |   
bhrāntiparigṛhītairādhyātmikādiduḥkhahetubhirātmānaṃ kleśayatītyarthaḥ | palāyate   
kukalpanāprāpitaduḥkhahetubhyo bibhetītyarthaḥ || 10 || 11 || 12 ||  
  
dṛḍhaprahāraiḥ praharansvayamevātmanātmani |  
pravidravati bhīmātmā sa yojanaśatānyapi || 11 ||  
  
krandanpalāyamāno'sau gatvā dūramitastataḥ |  
śramavānvivaśākāro viśīrṇacaraṇāṅgakaḥ || 12 ||  
  
patito'vaśa evāśu mahatyandho'ndhakūpake |  
kṛṣṇarātritamobhīme nabhogambhīrakoṭare || 13 ||  
  
andho vivekarahitaḥ | andhakūpe gahananarake | kutsitāni duḥkhānyupyante'sminniti   
kūpaśabdavyutpatternabhovadgambhīramaparicchedyaṃ koṭaraṃ chidraṃ   
abhyantarāvakāśo yasminsa tathoktaḥ || 13 || 14 ||  
  
tataḥ kālena bahunā so'ndhakūpātsamutthitaḥ |  
punaḥ prahāraiḥ praharanvidravatyātmanātmani || 14 ||  
  
punardūrataraṃ gatvā karañjavanagulmakam |  
praviṣṭaḥ kaṇṭakavyāptaṃ śalabhaḥ pāvakaṃ yathā || 15 ||  
  
tasminkarañjavanagulmakamiti manuṣyajanma vivakṣitam |   
naktamālāparaparyāyakarajavanagatagulmaśabbditakṣudrodbhijjatvasyāsukhakaratvāt-  
  
प्। २२२)  
  
तस्मात्करञ्जगहनाद्विनिष्क्रम्य क्षणादिव ।  
पुनः प्रहारैः प्रहरन्विद्रवत्यात्मनात्मनि ॥ १६ ॥  
  
पुनर्दूरतरं गत्वा शशाङ्ककरशीतलम् ॥ १७ ॥  
  
कदलीकाननं कान्तं सम्प्रविष्टो हसन्निव ।  
कदलीखण्डकात्तस्माद्विनिष्क्रम्य क्षणात्पुनः ॥ १८ ॥  
  
कदलीकाननं स्वर्गस्तद्वदापातरमणीयत्वात् ॥ १८ ॥ १९ ॥ २० ॥ २१ ॥  
  
स्वयं प्रहारैः प्रहरन्विद्रवत्यात्मनात्मनि ।  
पुनर्दूरतरं गत्वा तमेवान्धोऽन्धकूपकम् ॥ १९ ॥  
  
स सम्प्रविष्टस्त्वरया विशीर्णावयवाकृतिः ।  
अन्धकूपात्समुत्थाय प्रविष्टः कदलीवनम् ॥ २० ॥  
  
कदलीकाननाच्छुभ्रं करञ्जवनगुल्मकम् ।  
करञ्जकाननात्कूपं कूपाद्रम्भावनान्तरम् ॥ २१ ॥  
  
प्रविष्टः प्रहरंश्चैव स्वयमेवात्मनि स्थितः ।  
एवंरूपनिजाचारं समालोक्य चिरं मया ॥ २२ ॥  
  
वसिष्ठशब्देन तेज उच्यते । अत्यन्तं च तेजःस्वरूपो वसिष्ठ इति   
वसिष्ठशब्दव्युत्पत्तेर्वसिष्ठवाचिना मयेति शब्देन परमो विवेको विवक्षितः ॥ २२ ॥  
  
अवष्टभ्य बलादेव मुहूर्तं प्रतिबोधितः ।  
पृष्टश्च कस्त्वं किमिदं केनार्थेन करोपि च ॥ २३ ॥  
  
विवेकेन बलाच्चित्तं झटित्याक्रान्तमितीममर्थमाह - अवष्टभ्य बलादेव   
मुहूर्तं प्रतिबोधित इति ॥ २३ ॥  
  
किं च वामिमतं ते स्यात्किं मुधा परिधावसि ।  
इति पृष्टेन कथितं तेन मे रघुनन्दन ॥ २४ ॥  
  
मुधा वृथा ॥ २४ ॥  
  
प्। २२३)  
  
नाहं कश्चिन्न चैवेदं मुने किञ्चित्करोम्यहम् ।  
त्वयाहमवभग्नोऽस्मि त्वं मे शत्रुरहो बत ॥ २५ ॥  
  
विवेकं प्रति चित्तेन कथितमेव दर्शयति - नाहमित्यादिना ॥ हे मुने विवेक   
अविचारितरमणीयं हि चित्तं तत्कार्यादिकं विवेकमृदितमसदेव भवतीत्यर्थः ॥ २५ ॥  
  
त्वया दृष्टोऽस्मि नष्टोऽस्मि दुःखाय च सुखाय च ।  
इत्युक्त्वा विक्लवान्यङ्गान्यालोक्य स्वान्यतुष्टिमान् ॥ २६ ॥  
  
त्वया विवेकेन दृष्टो वशीकृतोऽहं दुःखाय सुखाय च नष्टोऽस्मि ।   
सुखदुःखोत्पादनासमर्थोऽस्मीत्यर्थः ॥ २६ ॥  
  
रुरोदातिरवं दीनो मेघो वर्षन्निवारवी ।  
क्षणमात्रेण तत्रासावुपसंहृत्य रोदनम् ।  
स्वान्यङ्गानि समालोक्य जहास प्रसभं चिरम् ॥ २७ ॥  
  
अर्धप्राप्तविवेकत्वाद्भोगांस्त्यक्तुमशक्नुवच्चित्तं   
सन्तापांश्चकारेत्येतमर्थमाह - रुरोदेति ॥ आसमन्ताद्रवः शब्दो यस्य स   
आरवी पूर्णविवेकेन स्वान्यङ्गान्यहङ्कारममकारलक्षणानि बाधितान्यालोक्य   
प्राप्तपरमानन्दतया चित्तं सन्तोषं चकारेत्याह - स्वान्यङ्गानि समालोक्येति ॥   
२७ ॥  
  
अथाट्टहासपर्यन्ते सम्भ्रमात्पुरतो मम ।  
क्रमेण तानि तत्याज स्वान्यङ्गानि समन्ततः ॥ २८ ॥  
  
पूर्णविवेकोदये सति सवृत्तिकं चित्तविलयक्रमं श्लोकद्वयेनाह -   
अथाट्टहासपर्यन्त इत्यादिना ॥ मम पुरतो विवेकस्य समक्षमित्यर्थः ॥ २८ ॥  
  
प्रथमं पतितं तस्य शिरः परमदारुणम् ।  
ततस्ते बाहवः पश्चाद्वक्षस्तदनु चोदरम् ॥ २९ ॥  
  
तस्य चित्तस्य शिरोऽहङ्कारलक्षणं तच्च परमदारुणमतिभयङ्करम् । ततोऽनन्तरं   
बाहवः कुकल्पनालक्षणाः पतिताः पश्चादर्थाशालक्षणं वक्ष-आदिकं   
पतितम् । तथाचोक्तं बृहद्वासिष्ठे - यदङ्गानि विशीर्णानि   
गतान्यन्तर्धिमग्रतः । तत्किं तेन विनार्थाशा शाम्यतीति प्रदर्शितम् इति ।   
अत्रार्थाशाहङ्कारकुकल्पनयोरुपलक्षणानि ॥ २९ ॥  
  
प्। २२४)  
  
अथ क्षणेन स पुमान्स्वान्यङ्गानि यथायथम् ।  
सन्त्यज्य नियतेः शक्त्या क्वापि गन्तुमुपस्थितः ॥ ३० ॥  
  
यथायथं यथापूर्वं समन्तत इत्यभिधानादिदानीं   
यथायथमित्यभिधानाच्चायमर्थोऽवगम्यते - स्वान्यङ्गानि यथास्वं   
पूर्वादिदिग्भ्यो बलिं विधाय गन्तुं समुद्यत इत्येवं कथासौन्दर्यार्थमुक्तमिति   
ज्ञेयम् । नियतेर्दैवस्य शक्त्या विज्ञानाकारेणाभिव्यक्तयेत्यर्थः । गन्तुं समुद्यतो   
न गत इत्यभिधानाज्जीवन्मुक्तत्वं सूचितम् ॥ ३० ॥  
  
दृष्टवानहमेकान्ते पुनरन्यं तथा नरम् ।  
प्रहरं तं भ्रमन्तं च पर्याकुलतरान्तरम् ॥ ३१ ॥  
  
पर्याकुलतरान्तरं अत्यन्तं पर्याकुलमन्तरमभ्यन्तरं यस्य स तथोक्तस्तम् ॥ ३१ ॥   
३२ ॥  
  
स मया सम्मुखीकृत्य परिपृष्टस्तथैव हि ।  
तेनैवासौ क्रमेणैव रुदित्वा सम्प्रहस्य च ॥ ३२ ॥  
  
अङ्गैर्विशीर्णतामेत्य ययावलमलक्ष्यताम् ।  
दृष्टवानहमेकान्ते तथैवान्यः क्वचिन्नरः ॥ ३३ ॥  
  
अलमत्यर्थम् । अलक्ष्यतामदृश्यतां ययादित्युक्तं विदेहमुक्तत्वमादेदितम् ॥ ३३ ॥   
३४ ॥  
  
पलायमानः पतितो ह्यत्यन्तान्धोऽन्धकूपके ।  
तत्राहं सुचिरं कालमवसंस्तत्प्रतीक्षकः ॥ ३४ ॥  
  
अथासौ सुचिरेणापि कूपान्नाभ्युत्थितः शठः ।  
दृष्टवान्पुनरन्यं च प्रपतन्तमितस्ततः ॥ ३५ ॥  
  
अथासौ सुचिरेणेति ॥ महापातकयुक्तं हि मनोऽन्धकूपशब्दिते नरके पतितं   
सत्तस्मात्कूपादतिदीर्घेणापि कालेन न निर्गतमित्यर्थः ॥ ३५ ॥  
  
प्। २२५)  
  
अवष्टभ्य तथैवाशु तस्य प्रोक्तं चिरं मया ।  
दुर्मतिर्मामसौ मूढ नैव जानासि किञ्चन ।  
अपैहि दुर्मतेऽत्युक्त्वा स्वव्यापारपरोऽभवत् ॥ ३६ ॥  
  
शुद्धिलेशरहितमनात्मज्ञमन्यन्मनः स्वविवेकं तिरश्चकारेत्याह -   
दुर्मतिरिति ॥ दुर्मतिरसौ मामित्युक्त्वा स्वव्यापारपरोऽभवदित्यन्वयः ।   
इतिशब्दपरामृष्टमाह - मूढेत्यादिना । हे मूढ दुर्द्विज किञ्चिन्न जानास्येव   
। अपैहि अपसर मत्सकाशात् ॥ ३६ ॥ ३७ ॥  
  
एवं तस्मिन्महारण्ये बहवस्तादृशा नराः ।  
परिभ्रमन्तस्तिष्ठन्ति विद्यतेऽद्यापि साटवी ॥ ३७ ॥  
  
सा भीषणा विविधकण्टकसङ्कटाङ्गी घोराटवी घनतमोगहनापि लोकैः ।  
आगत्य निर्वृतिमनाप्तनिजावबोधैरासेव्यते कुसुमगुल्मकवाटिकेव ॥ ३८ ॥  
  
सा भीषणेति ॥ विविधः कण्टकानां दुःखलक्षणानां सङ्कटः सम्बाधो   
येष्वङ्गेषु तान्यङ्गानि यस्याः सा तथोक्ता । घनतमसा निबिडाज्ञानेन गहना   
दुःप्रवेशा । घनतमोगहनापि अनाप्तनिजावबोधैरलब्धात्मज्ञानैर्लोकैः   
प्राणिभिर्निर्वृतिमवाप्य सुखं लब्ध्वा आसमन्तात्सेव्यते । गुल्मकानि   
क्षुद्रोद्भिद्विशेषाः ॥ ३८ ॥  
  
श्रीराम उवाच ॥  
  
कासौ महाटवी ब्रह्मन्कुत्र वा दृश्यतेऽनघ ।  
के च ते पुरुषास्तत्र किं वा कर्तुं कृतोद्यमाः ॥ ३९ ॥  
  
कासौ महाटवीत्यादिना सर्गसमाप्तेर्ग्रन्थसन्दर्भः स्पष्टार्थः ।   
क्वचित्किञ्चिद्विविच्यते ॥ ३९ ॥  
  
प्। २२६)  
  
वसिष्ठ उवाच ॥  
  
रघुनाथ महाबाहो शृणु वक्ष्यामि तेऽखिलम् ।  
न सा महाटवी राम दूरे नैव च ते नराः ॥ ४० ॥  
  
नैव च ते नरा दूर इत्यनुवर्तते ॥ ४० ॥  
  
सेयं सम्भारपदवी गम्भीरापारकोटरा ।  
तां त्वं शून्यविकाराढ्यां विद्धि राम महाटवीम् ॥ ४१ ॥  
  
शून्यविकाराढ्यामसत्कार्याढ्याम् ॥ ४१ ॥ ४२ ॥ ४३ ॥ ४४ ॥ ५ ॥  
  
तत्र ते तु महाकाराः पुरुषाः प्रभ्रमन्ति हि ।  
मनांसि तानि विद्धि त्वं दुःखे निपतितान्यलम् ॥ ४२ ॥  
  
द्रष्टा योऽयमहं तेषां साविवेको महामते ।  
मया तान्यवबोध्यन्ते विवेकेन मनांसि हि ॥ ४३ ॥  
  
परं बोधं समासाद्य मत्प्रसादान्महामते ।  
मनांसि कानिचित्तानि गतान्युपशमं परम् ॥ ४४ ॥  
  
कानिचिन्नाभिनन्दन्ति मां विवेकं विमोहिताः ।  
मत्तिरस्कारवशतः कूपेष्वेव पतन्त्यधः ॥ ४५ ॥  
  
ये तेऽन्धकूपा गहना नरकास्ते रघूद्वह ।  
कदलीकाननं स्वर्गः करञ्जो मर्त्यमण्डलम् ॥ ४६ ॥  
  
करञ्जो मर्त्यमण्डलमिति ॥ ४६ ॥ ४७ ॥  
  
प्रविष्टान्यन्धकूपान्तर्निर्गतानि भयानि तु ।  
महापातकयुक्तानि नरके तानि सर्वदा ॥ ४७ ॥  
  
यत्तत्करञ्जगहनं तत्कलत्ररसाविलम् ।  
दुःखं कण्टकसम्बाधं मानुष्यं विविधैषणम् ॥ ४८ ॥  
  
उक्तं विवृणोति - यत्तत्करञ्जगहनमिति ॥ कलत्ररसाविलं स्त्रीरागकलुषम् ॥ ४८ ॥   
४९ ॥  
  
प्। २२७)  
  
यैरहं पुम्भिरबुधैर्दुर्द्विजेति तिरस्कृतः ।  
तैर्मनोभिरनात्मज्ञैः स्वविवेकस्तिरस्कृतः ॥ ४९ ॥  
  
त्वया दृष्टोऽस्मि नष्टोऽस्मि शत्रुर्मे त्वमिति द्रुतम् ।  
यदुक्तं तद्विचित्तेन ममतापरिदेवितम् ॥ ५० ॥  
  
विचित्तेन विषयचित्तेन ॥ ५० ॥ ५१ ॥ ५२ ॥  
  
रुदितं यन्महाक्रन्दं नराणां तत्र राघव ।  
तद्भोगजालं त्यजता मनसा रोदनं कृतम् ॥ ५१ ॥  
  
अर्धप्राप्तविवेकस्य न प्राप्तस्यामलं पदम् ।  
मनसस्त्यजतो भोगान्परितापो हि जायते ॥ ५२ ॥  
  
हसितं तु यदानन्दि पुंसां तदवबोधतः ।  
परिप्राप्तविवेकेन सन्तोषश्चेतसा कृतः ॥ ५३ ॥  
  
तदवबोधत इति पदद्वयम् । अवबोधतोऽवबोधनादित्यर्थः । पुंसामानन्दि   
युद्धसितं तदवबोधतः परिप्राप्तविवेकेन चेतसा सन्तोषः कृत इति   
यत्तदेवेत्यन्वयः ॥ ५३ ॥  
  
परिप्राप्तविवेकस्य त्यक्तसंसारसंस्थितेः ।  
चेतसस्त्यजतो रूपमानन्दो हि विवर्धते ॥ ५४ ॥  
  
रूपं विक्रियां सङ्कल्पविकल्पलक्षणाम् ॥ ५४ ॥ ५५ ॥ ५६ ॥ ५७ ॥  
  
यदासौ समवष्टभ्य मया दृष्टः प्रयत्नतः ।  
तद्विवेको बलाच्चित्तमादत्त इति दर्शितम् ॥ ५५ ॥  
  
यदात्मनि प्रहारौघैः पुमान्प्रहरति स्वयम् ।  
तत्र तत्कल्पनाघातैः प्रहरत्यात्मना मनः ॥ ५६ ॥  
  
पलायते यत्पुरुषः स्वात्मानं प्रहरन्स्वयम् ।  
स्ववासनाप्रहारेभ्यस्तत्र तत्र मनः स्वयम् ॥ ५७ ॥  
  
प्। २२८)  
  
सङ्कल्पवासनाजालैः स्वैरेवायाति बन्धनम् ।  
मनो लीलामयैर्बन्धैः कोशकारकृमिर्यथा ॥ ५८ ॥  
  
अतीतप्रकरणघटकतात्पर्यार्थमाह - सङ्कल्पवासनाजालैरिति ॥ सङ्कल्पा एव   
वासनामूलत्वाद्वासनास्तासां जालैः स्वैः स्वीयैः ।   
कोशकारकृमिर्हिकपित्थवृक्षादिसंल्लग्नः सन्नात्मनोऽवस्थानाय कोशं कृत्वा   
निर्गमनद्वारस्यापि पिधानं कुर्वाणो लीलामयैर्बन्धैर्यथा बध्यते तथेत्यर्थः ॥   
५८ ॥ ५९ ॥  
  
एतत्ते कथितं राम चित्तोपाख्यानमुत्तमम् ।  
चित्तेनैवेदमालोक्य चित्तत्यागे स्थिरो भव ॥ ५९ ॥  
  
इति श्रीयोगवासिष्ठसारे मोक्षोपाये चित्तोपाख्यानं नाम षष्ठः सर्गः ॥ ६ ॥  
  
इति श्रीवासिष्ठचन्द्रिकायां उत्पत्तिप्रकरणे चित्तोपाख्यानं नाम षष्ठः सर्गः ॥ ६ ॥  
  
प्। २२८)  
  
सप्तमः सर्गः   
  
वसिष्ठ उवाच ॥  
  
प्रबुद्धानां मनो राम ब्रह्मैवेदं हि नेतरत् ।  
सर्वशक्ति परम्ब्रह्म नित्यमापूर्णमव्ययम् ॥ १ ॥  
  
अतीतसर्गान्ते मनोबन्धनमायाति कोशकारकृमिर्यथेति   
दृष्टान्तोपादानान्मनसस्त्यक्तव्याभिधानाच्चासतस्त्यागायोगात्तस्य सत्यत्वं   
प्राप्तं तत्सत्यत्वे च तद्विकारस्य जगतः सत्यत्वमिति सर्वस्य द्वैतस्य   
सत्यत्वमाशङ्क्य तस्य बालकाख्यानच्छलेन तुच्छत्वं प्रदिपादयितुं प्रस्तावयति   
- प्रबुद्धानामित्यादिना ॥ प्रबुद्धानां ब्रह्मविदां इदं जगदाकारेण   
विजृम्भमाणं मनो ब्रह्मैव न ततोऽन्यदनन्यद्वा किं तर्हि तुच्छमेवेत्यर्थः ।   
मनो ब्रह्मेति बाधायां सामानाधिकरण्यम् । हिशब्दः   
शून्यादिप्रसिद्धिद्योतनार्थः । कुतो मन-आदेर्ब्रह्मतावन्मात्रत्वमित्याशङ्क्य   
तत्कारणत्वात्तस्य तन्मात्रत्वं युक्तमित्याह - सर्वशक्तीति ॥ सर्वस्मिन्मन-  
yasminniti vā | avyayamapakṣayarahitam || 1 ||  
  
p. 229)  
  
na tadasti na tasminyadvidyate vitatātmani |  
yayollasati śaktyāsau prakāśaṃ so'dhigacchati || 2 ||  
  
nanu vicitrapadārthānāṃ madhye kasyacidabrahmakāryasyāpi saṃbhavātkathaṃ sarvasya   
brahmatāvanmātratvamityata āha - na tadastīti || vitatātmani tasminnadhiṣṭhāne   
yatkāryaṃ na vidyate tanna sarvaśakti paraṃbrahmetyatra yāḥ sarvāḥ śaktayo   
brahmaniṣṭhatayābhihitāstāstatkāryeṣvaspaṣṭamupalabhyanta ityāha - yayollasi   
śaktyetyādinā || asau paramātmā svāśrayāṇāmanekaśaktīnāṃ madhye yayā   
śaktyollasati vivartate || 2 ||  
  
cicchaktirbrahmaṇo rāma śarīreṣūpalabhyate |  
spandaśaktiśca vāteṣu dārḍhyaśaktistathopale || 3 ||  
  
sā śaktiḥ kutropalabhyata ityata āha - cicchaktirityādinā || upale pāṣāṇe || 3 ||  
  
dravaśaktiratho'mbhaḥsu dāhaśaktistathānale |  
śūnyaśaktistathākāśe nāśaśaktirvināśini || 4 ||  
  
śūnyaśaktiramūrtaniṣpādanaśaktiḥ || 4 ||  
  
yathāṇḍāntarjale barhiḥ sarvo'stīdaṃ tathātmani |  
phalapatralatāpuṣpaśākhāviṭapamūlavān |  
vṛkṣabīje yathā vṛkṣastathedaṃ brahmaṇi sthitam || 5 ||  
  
sarvaṃ dvaitajātaṃ pralayakāle'nabhivyaktanāmarūpatayā brahmaṇyeva vartate | utpattikāle   
prāpte aṇḍāntarjalādbarhiriva tasmādeva māyāvinaḥ krameṇa vijṛmbhate | tatrāpi   
dṛṣṭereva sṛṣṭitvānmana-ādikrameṇaiva vijṛmbhate | tacca mana-ādikaṃ   
dvaitamavicāradaśāyāṃ bālakopalālanāyokto'samañjasakathārtha iva   
satyavatpratīyamānamapi tattvanirūpaṇe tucchamevetyetadarthajātamāha -   
phalapatretyādinā || latā komalaśākhā | atra viṭapaśabdenāpunaruktatāyai   
vṛkṣaskandho gṛhyate || 5 ||  
  
p. 230)  
  
kvacitkaccitkadācicca tasmādudyanti śaktayaḥ |  
deśakālavicitratvātkṣmātalādiva śālayaḥ || 6 ||  
  
kvaciditi || tasmādbrahmaṇa udyanti kāryarūpeṇa prakāśanta ityarthaḥ |   
kṣmātalādbhūtalāt || 6 ||  
  
sa ātmā sarvago rāma nityoditamahāvapuḥ |  
yanmanāṅmananīṃ śaktiṃ dhatte tanmana ucyate || 7 ||  
  
sa ātmā sarvago rāmeti || nityoditamahāvapuḥ sarvadā svayaṃ bhāti pūrṇa ātmā yadyadā   
manāgīṣanmananīṃ mananavatīṃ śaktim dhatte | vivartamānamananācchaktyavacchinno   
bhavatīti yāvat | tattadā mana ityucyate || 7 ||  
  
ādau manastadanu bandhavimokṣadṛṣṭī paścātprapañcaracanā   
bhuvanābhidhānā |  
ityādikā sthitiriyaṃ hi gatā pratiṣṭhāmākhyāyikā subhagabālajanoditeva || 8 ||  
  
ādau mana iti samaṣṭirūpaṃ vivakṣitam | tadanu tadanantaraṃ bandhavimokṣadṛṣṭī   
bandhamuktijñāne utpadyete | tayoranutpattau bhogāpavargārthaṃ   
sṛṣṭyasaṃbhavaprasaṅgāt | smaryate bhogāpavargārthe sṛṣṭiḥ -   
buddhīndriyamanaḥprāṇājanānāmasṛjadvibhuḥ | mātrārthaṃ ca bhavārthaṃ ca   
ātmane'kalpanāya ca iti | ādiśabdena cittādirgṛhyate | subhageti saṃbodhanam ekaṃ   
padaṃ vā | subhagavālajanāya suśrīkabālajanāyoditākhyāyikāvadityādikā dvaitasthitiḥ   
pratiṣṭhāmacalatayāvasthitiṃ gatā | avicārakāraṇāddṛḍhasatyabuddhiviṣayatāṃ   
prāptetyarthaḥ || 8 ||  
  
p. 231)  
  
śrīrāma uvāca ||  
  
kimucyate muniśreṣṭha bālakākhyāyikākramaḥ |  
krameṇa kathayaitanme manovarṇanakāraṇam || 9 ||  
  
kimucyata ityādaya āsargasamāpteḥ ślokāḥ spaṣṭārthāḥ | kvacitkiṃcidvivicyate -   
manovarṇanakāraṇamiti || savilāsaṃ manaḥ tucchamapi vicārojjhitacetasāṃ   
satyavatpratīyata ityevaṃvidhasya manovarṇanasya manaḥsvarūpabodhanasya kāraṇam || 9 ||  
  
vasiṣṭha uvāca ||  
  
ko'pi mugdhamatirbālo dhātrīṃ pṛcchati rāghava |  
kāṃcidvinodinīṃ vārtāṃ dhātri saṃkathayāśu me || 10 ||  
  
dhātrīṃ upamātaram | kathaya vada || 10 || 11 ||  
  
sā bālasya vinodāya dhātrī tasya mahāmate |  
akhyāyikāṃ kathayati prasannamadhurākṣarām || 11 ||  
  
kvacitsanti mahātmāno rājaputrāstrayaḥ śubhāḥ |  
dhārmikāḥ śauryamuditā atyantāsati pattane || 12 ||  
  
asamañjasasamatvasiddhyarthaṃ pattanaṃ viśinaṣṭi | atyantāsati tuccha ityarthaḥ || 12 || 13   
||  
  
dvau na jātau tathaikastu garbha eva hi na sthitaḥ |  
athāpyuttamalābhārthamekadā te śubhāstrayaḥ || 13 ||  
  
svakīyācchūnyanagarānnirgatā vimalāśayāḥ |  
gacchanto gagane vṛkṣāndadṛśuḥ phalaśālinaḥ || 14 ||  
  
āśayo'bhiprāyaḥ || 14 || 15 ||  
  
teṣu viśramya viśramya bhuktvā svādu ca tatphalam |  
yayuḥ sukhaṃ vilāsena te trayo rājasūnavaḥ || 15 ||  
  
p. 232)  
  
sarittritayamāsedustataḥ kallolamālitam |  
tatraikā pariśuṣkaiva manāgapyambu na dvayoḥ || 16 ||  
  
āsedurājagmuḥ | kallolā ūrmayastairmālitaṃ saṃjātamālam | mālākāraiḥ   
kallolairyuktamityarthaḥ | manāgīṣadapi || 16 ||  
  
pariśuṣkā bhṛśaṃ yāsau tasyāṃ te sasnurādṛtāḥ |  
ciraṃ kṛtvā jalakrīḍāṃ pītvā kṣīropamaṃ payaḥ || 17 ||  
  
sasnuḥ snātavantaḥ | payo jalam || 17 ||  
  
athāsedurdinasyānte bhaviṣyannagaraṃ trayaḥ |  
dūraśrutasamullāpaṃ khelannāgaramaṇḍalam || 18 ||  
  
samullāpo mitha uccairbhāṣaṇam | dūrācchrutaḥ samullāpo yasya tattathā   
dūraśrutasamullāpam | khelannāgaramaṇḍalaṃ krīḍannagarabhavaprāṇijātaṃ   
tādṛśaṃ maṇḍalajātaṃ yasminnagare tattathoktam || 18 || 19 || 20 ||  
  
dadṛśustatra ramyāṇi trīṇyatho bhavanāni te |  
eka nirbhitti nistambhamanutpannaṃ gṛhadvayam || 19 ||  
  
abhitti mandiraṃ cāru praviṣṭāste nṛpātmajāḥ |  
prāpuḥ sthālītrayaṃ tatra taptakāñcanakalpitam || 20 ||  
  
tatra kharparatāṃ yāte dve ekā cūrṇatāṃ gatā |  
jagṛhuścūrṇatāṃ yātāṃ sthālīṃ te śuddhabuddhayaḥ || 21 ||  
  
kharparatāṃ kapālatām || 21 ||  
  
tasyāṃ droṇatrayaṃ pakvaṃ nyūnaṃ droṇatrayeṇa tu |  
andhastato dvijairbhuktaṃ nirmukhairbahubhojibhiḥ || 22 ||  
  
aṣṭāḍhako droṇa ityucyate | tathācoktam - palaṃ prakuñcakaṃ muṣṭiḥ   
kuḍavastaccatuṣṭayam | catvāraḥ kuḍavāḥ prasthaścatuḥprasthamathāḍhakam ||   
aṣṭāḍhako bhaveddroṇo dvidroṇaḥ śūrpa ucyate iti | kvaciddeśe caturāḍhako droṇa iti   
vyavahāraḥ | rājaputrairyaddroṇatrayaṃ pakvaṃ taddroṇatrayeṇaiva nyūnam || 22 || 23 || 24   
|| 25 ||  
  
p. 233)  
  
viprabhuktāvaśeṣaṃ tu bhuktamandho nṛpātmajaiḥ |  
bhaviṣyannagare tasminrājaputrāstrayo hi te || 23 ||  
  
sukhameva sthitāḥ putra mṛgayāvyavahāriṇaḥ |  
dhātryeti kathitā rāma bālakākhyāyikā śubhā || 24 ||  
  
niścayaṃ sa yayau bālo nirvicāraṇayā dhiyā |  
eṣā hi kathitā rāma bālakākhyāyikā tava || 25 ||  
  
iyaṃ saṃsāraracanā vicārojjhitacetasām |  
bālakākhyāyikā cetthamavasthitimupāgatā || 26 ||  
  
bālakākhyāyikā cetthamiti || itthaṃ bālakākhyāyikā ceti saṃbandhaḥ || 26 ||  
  
saṃkalpajālakalanaiva jagatsamagraṃ saṃkalpajālakalanāttu manovilāsaḥ |  
saṃkalpamātramalamutsṛja nirvikalpamāśritya niścayamavāpnuhi rāma śāntim   
|| 27 ||  
  
saṃkalpeti || samagraṃ jagatsaṃkalpajālakalanaiva | saṃkalpapuñjabhrāntirevetyarthaḥ |   
saṃkalpajālakalaneti kimucyate tatrāha - saṃkalpajālakalanāttviti || phalitamāha -   
saṃkalpamātramiti nirvikalpavastvākāram | yadvā nirvikalpaṃ niḥsaṃśayaṃ niścayaṃ   
brahmātmaviṣayam | śāntiṃ saṃsāroparatim || 27 ||  
  
iti śrīyogavāsiṣṭhasāre mokṣopāya utpattiprakaraṇe bālakākhyāyikopākhyānaṃ   
nāma saptamaḥ sargaḥ || 7 ||  
  
iti   
śrīmatparamahaṃsaparivrājakākāryottamasukhapūjyapādaśiṣyaśrīmadātmasukhakṛta  
u vāsiṣṭhacandrikāyāṃ utpattiprakaraṇe bālakākhyānaṃ nāma saptamaḥ sargaḥ || 7 ||  
  
p. 234)  
  
aṣṭamaḥ sargaḥ   
  
vasiṣṭha uvāca ||  
  
svasaṃkalpavaśānmūḍho mohameti na paṇḍitaḥ |  
dhiyā vicāradharmiṇyā mohasaṃrambhahīnayā |  
vicāraya dhiyā satyamasatyaṃ hi prityaja || 1 ||  
  
pūrvasminsargānte'bhihitanirvikalpaniścayāśrayaṇāya kiṃ kartavyamityāśaṅkya   
satyādilakṣaṇabrahmavicāraḥ kartavya iti sopapattikamāha -   
svasaṃkalpavaśādityādinā sārdhena || vicāra eva dharmo dharmavatsadānuṣṭheyo   
yasyāstayā mohasaṃrambhahīnayā mohaḍambarahīnayā dhiyā paṇḍito mohaṃ naiti || 1 ||  
  
abaddho baddha ityuktvā kiṃ mudhā pariśocasi |  
anantasyātmatattvasya kiṃ kathaṃ kena badhyate || 2 ||  
  
nanu baddho'haṃ pāśabaddhaśakunta iva kiṃ kuryāmityata āha - abaddha ityādinā ||   
mudhā vṛdhā || 2 || 3 ||  
  
anante cidghanānande nirvikalpaikarūpiṇi |  
sthite dvitīyasyābhāvātko baddhaḥ kaśca mucyate || 3 ||  
  
tasmādullāsamātraṃ tu manaso bandhatāṃ gatam |  
manaḥpraśamane rāma mokṣa evāvaśiṣyate || 4 ||  
  
vastuto bandhāsaṃbhave phalitamāha - tasmāditi || manasa ullāsamātraṃ   
vijṛmbhaṇamātram || 4 ||  
  
goṣpadaṃ yojanavyūhaḥ svāsu līlāsu cetasaḥ |  
kalpaṃ kṣaṇīkarotyantaḥ kṣaṇaṃ nayati kalpatām || 5 ||  
  
nanu vastuto bandharahitatve bandhahetutvaṃ manasaḥ kathaṃ saṃbhavatītyāśaṅkya   
tadarthaṃ tasya durghaṭakāritāmāha - goṣpadamiti || svāsu saṃbandhinīṣu līlāsu   
pravartamānasya cetaso yojanavyūho goṣpadaṃ bhavati | yojanasamūho'pi   
goṣpadavatsphuratītyarthaḥ | goṣpadamapi yojanavyūho bhavatīti draṣṭavyam | dṛśyate   
hhi svapnādau deśakāladairghyādivibhramaḥ || 5 ||  
  
p. 235)  
  
atra te śṛṇu vakṣyāmi vṛttāntamimamuttamam |  
jāgatī hīndrajālaśrīścittasyāntaḥ sthitā yathā || 6 ||  
  
aghaṭamānamapi ghaṭayati māyāmayaṃ mana ityuktamarthamākhyānamavatārya   
viśadayati - atra te śṛṇvityādinā || jāgatī jagatsaṃbandhinī cittasyāntaryathā yena   
prakāreṇa saṃsthitā tathā jñāsyasīti śeṣaḥ || 6 ||  
  
astyasminvasudhāpīṭhe nānāvanasamākulaḥ |  
uttaraḥpāṇḍavo nāma sphīto janapado mahān || 7 ||  
  
sphītaḥ samṛddho janapado deśaḥ || 7 || 8 ||  
  
tatrāsti lavaṇo nāma rājā paramadhārmikaḥ |  
hariścandrakulodbhūto bhūmāviva divākaraḥ || 8 ||  
  
yadyaśaḥkusumottaṃsapāṇḍuraskandhamaṇḍalāḥ |  
sarve śailā virājante hārāḥ proddhūlitā iva || 9 ||  
  
uttaṃsaḥ śekharaḥ | yathāhuḥ kṣīrasvāminaḥ - śete śirasi śekharaḥ | uttaṃso'pīti |   
yasya lavaṇasya yaśāṃsyeva kusumottaṃsāstaiḥ pāṇḍurāṇi śubhrāṇi   
skandhamaṇḍalāni yeṣāṃ te yadyaśaḥkusumottaṃsapāṇḍuraskandhamaṇḍalāḥ |   
prasiddhaṃ hi loke kusumottaṃsaiḥ parāgapatanātskandhamaṇḍalāni pāṇḍurāṇi   
bhavantīti | proddhūlitā vimalīkṛtāḥ | digantavyāptakīrtiriti tātparyārthaḥ || 9 ||  
  
jihmatāṃ yo na jānāti na dṛṣṭā yena gṛdhnutā |  
udāratā yena dhṛtā vācakena yathābhidhā || 10 ||  
  
jihmatāṃ kāpaṭyam | gṛdhruramikāṅkṣāśīlastasya bhāvo gṛdhnutā | gṛdhu   
abhikāṅkṣāyāmiti dhātoḥ trasigṛdhītyādinā knuḥ | udāratā dātṛtā vā | mahattvaṃ   
vā vācakena vaktrā abhidhā abhidhānaṃ abhidhākhyo vyāpāro vā || 10 || 11 ||  
  
p. 236)  
  
sa kadācitsabhāsthāne siṃhāsanagato'bhavat |  
sukhopaviṣṭe tatrāsminrājanītividāṃvare || 11 ||  
  
sabhāṃ viveśa sāṭopaṃ kaścinnāmendrajālikaḥ |  
sa nanāma mahīpālaṃ śikharodārakandharam || 12 ||  
  
sāṭopaṃ sasaṃbhramam | śikharaṃ śṛṅgaṃ tadvadudārā uttamā kandharā grīvā   
yasya sa tathoktaḥ tam || 12 ||  
  
uvācotkandharaṃ bhūpaṃ sa padmamiva ṣaṭpadaḥ |  
vilokaya vibho tāvadekāmiha kharolikām |  
pīṭhasya eva sāścaryaṃ candrodayamivāvanau || 13 ||  
  
utkandharaṃ udgatagrīvam | ekāṃ pradhānām | kharolikāmityatra indrajālavidyābhyāso   
vivakṣitaḥ || 13 ||  
  
ityuktvā picchikā tena bhrāmitā bhramadāyinī |  
nānāviracanābījaṃ māyeva paramātmanaḥ || 14 ||  
  
picchikātra mayūrapatrabhāraḥ | nānāviracanābījaṃ nānānirmāṇakāraṇam || 14 ||  
  
tāṃ dadarśa mahīpālastejoreṇuvirājitām |  
sabhāṃ sandhavasāmanto viveśāsminkṣaṇe tataḥ || 15 ||  
  
tataḥ picchikādarśanādanantaraṃ asminneva kṣaṇe saindhavasāmantaḥ   
sindhudeśīyanṛpasāmantaḥ sabhāṃ viveśa || 15 ||  
  
taṃ caivānujagāmāśvaḥ saumyaḥ paramavegavān |  
sāmanto'śvamupādāya pārthivaṃ samuvāca ha || 16 ||  
  
taṃ sāmantamaśvaścānujagāmeti rājño bhrāntirbabhūvetyarthaḥ | evamuttaratrāpi   
jñeyam || 16 ||  
  
idamuccaiśravaprakhyaṃ hayaratnaṃ mahīpate |  
prabhuṇā mama bhūcakraprabhoḥ saṃprahitaṃ tava || 17 ||  
  
uccaiśravā indrasyāśvastatprakhyaṃ tatsaṃkāśam | prahitaṃ saṃpreṣitam || 17 || 18 || 19 ||   
20 ||  
  
p. 237)  
  
rājate hi padārthaśrīrmahatāmarpaṇācchubhā |  
ityuktavati tasminsa pratyuvācendrajālikaḥ || 18 ||  
  
sadaśvamenamāruhya bhuvanaṃ vihara prabho |  
aśvamālokayāmāsa tenokta iti bhūpatiḥ || 19 ||  
  
athānimeṣayā dṛṣṭyā rājā citropamākṛtiḥ |  
babhūvālokayannaśvaṃ lipikarmārpito yathā || 20 ||  
  
tasthau muhūrtayugmaṃ tu dhyānāsakta ivātmani |  
tataste vismayāpannā yayuścintāṃ sabhāsadaḥ || 21 ||  
  
yugmaṃ yugalam | sabhāsadaḥ sabhāyāṃ vartamānāḥ || 21 || 22 ||  
  
saṃdehasāgare magnāḥ sthitāstatra ca mantriṇaḥ |  
praśaśāma sabhāsthāne janakolāhalo mahān || 22 ||  
  
vitatavismitajihmitayā tayā janatayā bhayamohaviṣaṇṇayā |  
stimitacakṣuṣi bhūmipatau sthite mukulitābjavanasya dhṛtā dyutiḥ || 23 ||  
  
vitataṃ vismitaṃ mahānvismayo yasyāṃ jihmatāyāṃ aindrajālikakuṭilatāyāṃ sā   
vitatavismitajihmitā tayā hetubhūtayā bhūmipatau stimitacakṣuṣi sthite sati   
bhayamohābhyāṃ viṣaṇṇayā duḥkhitayā janatayā janasamūhena mukulitābjavanasya   
dyutiḥ śobhā dhṛtā || 23 || 24 || 25 || 26 || 27 ||  
  
vasiṣṭha uvāca ||  
  
muhūrtadvitayenātha prabubodha mahīpatiḥ |  
babhūvātha prabuddho'sāvāsanopari kampitaḥ || 24 ||  
  
p. 238)  
  
purogairdhāryamāṇo'tha paryākulamatirnṛpaḥ |  
athainaṃ paripapracchuḥ sadasyā mantriṇastadā || 25 ||  
  
samyakprāptaprabodhaṃ tu sādaraṃ vinayānvitāḥ |  
manaste nirmalaṃ kasmātsaṃbhrameṣu nimajjati || 26 ||  
  
mano mohamupādatte na mahattvavijṛmbhitam |  
atha rājāha sāścaryamunmīlitavilocanaḥ || 27 ||  
  
idamāścaryamākhyānaṃ śṛṇutādya sabhāsadaḥ |  
picchikāmahamālokya jālmena bhrāmitāmimām || 28 ||  
  
jālmenāsamīkṣyakāriṇā | jālmo'samīkṣyakārī syādityamaraḥ || 28 ||  
  
aśvamārūḍhavānenamātmanā bhrāntacetasā |  
gantuṃ pravṛtto mṛgayāmeko'hamatiraṃhasā || 29 ||  
  
atiraṃhasā ativegena || 29 ||  
  
anenātivilolena dūre nīto'smi vājijnā |  
bhogābhyāsajaḍenājño mugdhaḥ svamanasā yathā || 30 ||  
  
bhogābhyāsena vaiṣayikasukhānubhavavṛttyā jaḍaṃ tato'nyapuruṣārthānabhijñaṃ   
bhogābhyāsajaḍaṃ tenājño'nātmajñaḥ | mugdhaḥ paśuvallaukikaprajñayāpi hīnaḥ ||   
30 ||  
  
tataḥ pralayanirdagdhajagadāspandabhīṣaṇam |  
niḥpakṣi sphāranīhāraṃ nirvṛkṣamajalaṃ mahat |  
saṃprāpto'hamaparyantamaraṇyaṃ śrāntavāhanaḥ || 31 ||  
  
sphāro bhūrirnīhārastuṣāro yasminnaraṇye tattathoktam || 31 ||  
  
tadaraṇyamathāsādya matirme khedamāgatā |  
āsūryāntaṃ dinaṃ tatra prakrāntaṃ sīdatā mayā || 32 ||  
  
āsūryāntam sūryāstamayaparyantamityarthaḥ | prakrāntaṃ prakarṣeṇāṭitam || 32 ||  
  
p. 239)  
  
tadaraṇyamathātītamatikṛcchreṇa khedinā |  
vivekineva saṃsāraṃ prāptavānatha jāṅgalam || 33 ||  
  
jāṅgalaṃ vanaviśeṣaḥ || 33 || 34 ||  
  
jambūkadambaprāyeṣu kalālāpāḥ patatriṇaḥ |  
yatra sphuranti khaṇḍeṣu pānthānāmiva bāndhavāḥ || 34 ||  
  
tatra jambīrakhaṇḍasya talaṃ saṃprāptavānaham |  
ālambitā mayā tatra skandhasaṃsargiṇī latā || 35 ||  
  
jambīro dantaśaṭhākhyo vṛkṣaḥ | latā śākhā | latā śākhā ca   
śākhināmityabhiyuktavacanāt || 35 || 36 || 37 ||  
  
mayi pralambamāne'syāṃ prayātaḥ sa turaṃgamaḥ |  
gaṅgāvalambini nare yathā duṣkṛtasaṃcayaḥ || 36 ||  
  
ciradīrghādhvagaḥ khinnastatra viśrāntavānaham |  
tatra kalpasamā rātrirmohamagnasya me gatā || 37 ||  
  
na snātavānnārcitavānna tadā bhuktavānaham |  
kevalaṃ tu gatā rātriḥ sāpadāṃ dhuri tiṣṭhataḥ || 38 ||  
  
sā rātriḥ | sāpadāmityekaṃ padaṃ vā | dhuri bhāre || 38 ||  
  
saha śītārtamaddantapaṅktiṭāṅkāraśītkṛtaiḥ |  
sārdhaṃ timirasaṃghātaiḥ sā vyatīyāya śarvarī || 39 ||  
  
śītārtamaddantapaṅktiṭāṅkāraśītkṛtaiḥ śītārtasya mama dantapaṅktau ye   
ṭāṅkārāḥ yāni ca śītkṛtāni sītkārāstaiḥ saha timirasaṃghātaiśca sārdhaṃ śarvarī   
rātrirvyatīyāya vyatikrāntābhūt || 39 ||  
  
pravṛttastāmahaṃ sphārāṃ saṃpravṛttastataḥ sthalīm |  
na kiṃciddṛśyate tatra bhūtaṃ jaraṭhajaṅgale || 40 ||  
  
bhūtaṃ prāṇijātam | jaraṭhajaṅgale jīrṇavanaviśeṣe || 40 ||  
  
p. 240)  
  
abhijāto guṇalavo yathā mūrkhaśarīrake |  
kevalaṃ vigatāśaṅkaṃ khaṇḍabhramaṇacañcalāḥ || 41 ||  
  
khaṇḍabhramaṇamasakalabhramaṇam || 41 ||  
  
cīcīkucīti vacanā viharanti vihaṃgamāḥ |  
athāṣṭabhāgamāpanne vyomno divasanāyake || 42 ||  
  
cīcīkucīti śabdānukāraḥ | triṃśadbhāgasya vyomno'ṣṭabhāgaṃ deśaṃ divasanāyake   
ravāvāpanne prāpte satītyarthaḥ || 42 ||  
  
dṛṣṭā mayā prabhramatā dārikaudanadhāriṇī |  
taratārakanetrāṃ tāṃ śyāmāmadhavalāmbarām || 43 ||  
  
dārikā bālikā tārakākanīnikā netramadhyasthakṛṣṇamaṇulakṣaṇam taratārake   
paribhramatkanīnike netre yasyāḥ sā tathoktā || 43 || 44 ||  
  
ahamabhyāgatastatra śarvarīmiva candramāḥ |  
mahyamodanamāśvetadbāle balavadāpadi || 44 ||  
  
dehi dīnārtihāriṇyaḥ sphāritāṃ yānti saṃpadaḥ |  
kṣudantarmahatīyaṃ me bāle vṛddhimupeyuṣī || 45 ||  
  
sphāritāṃ bhūritām upeyuṣī upagatā || 45 || 46 ||  
  
yāñcayāpi tayā mahyamitthaṃ dattaṃ na kiṃcana |  
yatnaprārthitayā lakṣmyā yathā duṣkṛtine dhanam || 46 ||  
  
kevalaṃ cirakālena mayyatyantānugāminī |  
khaṇḍātkhaṇḍe nipatati chāyābhūte puraḥ sthite || 47 ||  
  
khaṇḍādvṛkṣādīnāṃ samūhādanyakhaṇḍe nipatatīti saptamī || 47 ||  
  
tayoktaṃ hārakeyūrīṃ caṇḍālīṃ viddhi māmiti |  
rājanyācanamātreṇa matto nāpnoṣi bhojanam || 48 ||  
  
hārakeyūrīti nāma || 48 ||  
  
p. 241)  
  
ityuktavatyā gacchantyā calantyā ca pade pade |  
kuñjakeṣu niṣajjantyā līlāvanitayoditam || 49 ||  
  
kuñjakeṣu nikuñjakeṣu phalādijighṛkṣayā niṣajjantyā nitarāṃ saṅgaṃ kurvantyā |   
guñjakeṣviti kvacit | tatra svakaṇṭhagateṣu bāhyeṣu vā guñjāphaleṣvityarthaḥ || 49 ||  
  
dadāmi bhojanamidaṃ bhartā bhavasi cenmama |  
vāhayatyatra me dantāvuddāle pukkasaḥ pitā || 50 ||  
  
dāntau damayuktau śikṣitau balīvardau | uddāle halenākṛṣṭe kṣetre bhavatīti saptamī || 50   
|| 51 || 52 ||  
  
tasyedamannaṃ bhavati bhartṛtve dīyate sthite |  
prāṇairapi hi saṃpūjyā vallabhāḥ puruṣā yataḥ || 51 ||  
  
athoktā sā mayā bhartā bhavāmi tava suvrate |  
kenāpadi vicāryante varṇajātikulakramāḥ || 52 ||  
  
tatastayodanādardhaṃ mahyamekaṃ samarpitam |  
jambūphalarasaḥ pītaḥ sa bhuktaḥ pakkaṇaudanaḥ || 53 ||  
  
pakkaṇaśabdena śabarālayavācinā pukkasagṛhaṃ lakṣyate || 53 || 54 ||  
  
viśrāntaṃ ca mayā tatra mohāpahṛtacetasā |  
māṃ hastenātha sādāya prāṇaṃ bahiriva sthitam || 54 ||  
  
durākṛtiṃ durācāramāsasāda bhayapradam |  
pitaraṃ pīvarākāramavīcimiva yātanām || 55 ||  
  
pīvarākāraṃ pīnākṛtim | avīcirnarakaviśeṣaḥ || 55 ||  
  
tayāhamanuṣaṅgiṇyā mātaṅgāya niveditaḥ |  
ayaṃ mama bhavedbhartā tāta he tava rocatām || 56 ||  
  
mātaṅgaścaṇḍālaḥ | caṇḍālaplavamātaṅgadivākīrtijanaṅgamāḥ ityamaraḥ || 56 ||  
  
p. 242)  
  
sa tasyā bāḍhamityuktvā dinānte samupasthite |  
mumoca dāntāvābaddhau kṛtāntaḥ kiṃkarāviva || 57 ||  
  
bāḍhamityavyayamaṅgīkāre || 57 ||  
  
nīhārābhrakaḍārāsu dikṣu proddhūlitāsviva |  
vetālabandhanāttasmāddinānte calitā vayam || 58 ||  
  
nīhārābhrakaḍārāsu nīhārābhrāṇi tuṣāravarṣāṇi saṃdhyābhrāṇi taiḥ kaḍārāsu   
kapilāsu | kaḍāraḥ kapilaḥ piṅga ityamaraḥ | dikṣu proddhūlitāsviva satīṣu calitā iti   
saṃbandhaḥ | vetālā badhyante'sminniti vetālabandhanaṃ vetālasthānaṃ vanaṃ tasmāt ||   
58 ||  
  
kṣaṇena pakkaṇaṃ prāptāḥ saṃdhyāyāṃ dīrghajaṅgalāt |  
vikartitavarāhāśvakapikukkuṭavāyasam |  
śoṣārthaprasṛtārdrāntratantrījālapatatkhagam || 59 ||  
  
jaṅgalaṃ vanaviśeṣaḥ | pakvaṇasya lakṣaṇayā pukkasālayasya trīṇi viśeṣaṇāni   
vikartitetyādīni | vikartitā vividhaṃ cheditā varāhādayo yasminsa tathoktastam |   
āmnāṇyatra śirāḥ | śoṣaṇārthaṃ prasṛtāni prakīrṇāni yāni ārdrāntrāṇi tānyeva   
tantryaḥ śoṣārthaṃ prasṛtārdrāntratantryastāsāṃ jāle patantaḥ khagāḥ pakṣiṇo   
yasminsa tathoktastam || 59 ||  
  
bālahastasthitakravyapiṇḍakvaṇitamakṣikam |  
saṃbhramopahitānalpakadalīdalakhaṇḍakam || 60 ||  
  
kravyamāmiṣam | palalaṃ kravyamāmiṣamityamaraḥ | bālahastasthiteṣu kravyapiṇḍeṣu   
kvaṇitā dhvanitā makṣikā yasminsa tathoktastam || 60 ||  
  
ahamāsthitavāṃstatra nave śvaśuramandire |  
śvaśrvā me kekarākṣyā tu tenāsṛṅmayacakṣuṣā || 61 ||  
  
upahitaṃ upakṣiptam | kekarākṣīti nāma || 61 || 62 ||  
  
p. 243)  
  
jāmātāyamiti proktaṃ tayā tadabhinanditam |  
bahunātra kimuktena kasmiṃściddivase tataḥ || 62 ||  
  
dattā ca tena sā mahyaṃ kumārī bhayadāyinī |  
sukuṣṇā kṛṣṇavarṇena duṣkṛteneva yātanā || 63 ||  
  
kṛṣṇavarṇena teneti pūrveṇānvayaḥ || 63 ||  
  
sarabhasamabhito vineduratra prasṛtamahāmadirāsavāḥ śvapākāḥ |  
hatapaṭupaṭahā vilāsavantaḥ svayamiva duṣkṛtarāśayo mahāntaḥ || 64 ||  
  
sarabhasaṃ sasaṃbhramaṃ savegaṃ vā | abhitaḥ ubhayataḥ | vineduḥ viśiṣṭaṃ nādaṃ   
cakruḥ | madirā ca āsavāśca madirāsavāḥ prasṛtāḥ āsyādvigalitā mahānto   
madirāsavā yeṣāṃ te tathoktāḥ | āsavāḥ surāmadirāḥ | annasvādurasā surā | yathāhuḥ   
kṣīrasvāminaḥ - svādurasā madireti | śvapākāḥ śvapacāḥ || 64 || 65 ||  
  
rājovāca ||  
  
tataḥ prabhṛti tatrāhaṃ saṃpannaḥ puṣṭapukkasaḥ |  
saptarātrotsavasyānte kramānmāsāṣṭakaṃ gatam || 65 ||  
  
puṣpitā sāpi saṃpannā sthitā garbhavatī tataḥ |  
prāsūta duḥkhadāṃ kanyāṃ vipadduḥkhakriyāmiva || 66 ||  
  
puṣpitā saṃpannā rajasvalā jātā || 66 ||  
  
sā kanyā vavṛdhe śīghraṃ mūrkhe cinteva pīvarī |  
punaḥ prasūtā sā varṣaistribhiḥ putramaśobhanam || 67 ||  
  
pīvarī pīnā || 67 ||  
  
anarthamiva durbuddhirāśāpāśavidhāyakam |  
pukkasī sā prasūtātha punarapyarbhakaṃ tataḥ || 68 ||  
  
duṣṭā cāsau buddhiśceti durbuddhiḥ āśā eva pāśā bandhanahetutvātteṣāṃ   
vidhāyakamutpādakaṃ āśāpāśavidhāyakam || 68 ||  
  
p. 244)  
  
tayā saha samāstatra mama bahvyo'tivāhitāḥ |  
śītavātātapakleśavivaśena daśāntare || 69 ||  
  
samāḥ saṃvatsarān | daśāntare kālāvasthābhede | daśāntare   
śītavātātapakleśavivaśeneti saṃbandhaḥ || 69 || 70 ||  
  
kalatracintāhatayā dhiyā saṃdahyamānayā |  
dṛṣṭāḥ kaṣṭasamārambhā diśaḥ prajvalitā iva || 70 ||  
  
atha gacchati kāle tu jarājarjaritāyuṣi |  
tṛṇotthadahanajvālāsamaśmaśrudhare mayi || 71 ||  
  
tṛṇottheti || tṛṇotpannāgnijvālā hi śvetā bhavati || 71 ||  
  
tatra durbhikṣamāsīcca pariśuṣkatṛṇaṃ mahat |  
akāṇḍamaraṇoḍḍīnacaṇḍacaṇḍālamaṇḍalam || 72 ||  
  
akāṇḍamanavasaro durbhikṣakālastatprayuktaṃ maraṇaṃ kāṇḍamaraṇaṃ tasmānnimittāt   
uḍḍīnamudgataṃ caṇḍamatikopanam | caṇḍastvatyantakopana ityamaraḥ |   
akāṇḍamaraṇoḍḍīnaṃ ca taccaṇḍacaṇḍālamaṇḍalaṃ ceti vigrahaḥ || 72 ||  
  
nirannatṛṇapatrāmbu vindhyakakṣaṃ tadā yayau |  
na varṣati ghanavrāte dṛṣṭanaṣṭe kvacijjane || 73 ||  
  
vindhyakakṣaṃ vindhyaparvatasyodakabahulapradeśam | udaprāyamanūpaṃ syātpuṃsi   
kacchastathāvidha ityamaraḥ || 73 ||  
  
prauḍhāṅgāragaṇe vyomni gatau vahati mārute |  
akāṇḍamabhavadbhīmamuddāmadavapāvakam || 74 ||  
  
akāṇḍamanavasaro durbhikṣakālaḥ | kīdṛśaṃ tadakāṇḍamityata āha -   
bhīmamityādi || uddāmo vibandhano dabapāvako vanāgniryasmiṃstaduddāmadavapāvakam   
|| 74 ||  
  
p. 245)  
  
śoṣitāśeṣagahanaṃ bhasmaśeṣatṛṇolapam |  
tasmiṃstadā vartamāne kaṣṭe vidhiviparyaye || 75 ||  
  
ulapaṃ latā | latā pratāninī vīradgulminyulapamityapītyamaraḥ | bhasmaśeṣāṇi   
tṛṇolapāni yasmiṃstattathoktam | vidhiviparyaye bhāgyavaiparītye || 75 ||  
  
janāḥ kecidviniṣkramya gatāste sasuhṛjjanāḥ |  
śīrṇāḥ kecana tatraiva praviṣṭā analaṃ pare |  
kecicchvabhreṣu patitāḥ ke'pi jātā mumūrṣavaḥ || 76 ||  
  
śvabhreṣu vivareṣu || 76 ||  
  
ahaṃ kalatramādāya kṛcchrāttasmādvinirgataḥ |  
sārdhaṃ tribhirapatyaistu tayā ca sahitaḥ śanaiḥ || 77 ||  
  
kṛcchrādāyāsāt || 77 ||  
  
prāpya taddeśaparyantaṃ tatra tālatarostale |  
avaropya sutānskandhāttānanarthānivolbaṇān || 78 ||  
  
ulbaṇānpravyaktān | sphuṭaṃ pravyaktamulbaṇamityamaraḥ || 78 || 79 ||  
  
viśrānto'smi tatastatra rauravādiva nirgataḥ |  
atha caṇḍālakanyāyāṃ viśrāntāyāṃ tarostale || 79 ||  
  
suptāyāṃ śītalacchāye dvau samāliṅgya dārakau |  
pṛcchako nāma tanayo mamaiṣa purataḥsthitaḥ || 80 ||  
  
dārakau bālakau | dārakau bālabhedakāvityamaraḥ || 80 || 81 || 82 || 83 ||  
  
atyantaṃ vallabho'smākaṃ kanīyānmugdhavāgiti |  
sa māmuvāca dīnātmā bāṣpapūritalocanaḥ || 81 ||  
  
tāta dehyāśu me māṃsaṃ pātuṃ ca rudhiraṃ kṣaṇāt |  
punaḥ punarvadannevaṃ sa bālastanayo mama || 82 ||  
  
prāṇāntikīṃ daśāṃ prāptaḥ sākrando hi punaḥ punaḥ |  
tasya tāmārtimālokya mayā duḥkhātibhāriṇā || 83 ||  
  
p. 246)  
  
soḍhuṃ tāmāpadaṃ tīvrāmaśaktena hatātmanā |  
maraṇāyātimitrāya kṛto'ntarniścayo mayā || 84 ||  
  
atimitrāya kālocitabandhave || 84 || 85 || 86 ||  
  
tatra kāṣṭhāni saṃcitya citāmācitavānaham |  
citā caṭacaṭāsphoṭaiḥ sthitā madabhikāṅkṣiṇī || 85 ||  
  
tasyāṃ tu yāvadātmānaṃ citāyāṃ nikṣipāmyaham |  
calito'smi javāttāvadasmātsiṃhāsanānnṛpaḥ |  
tatastūryaninādena jayaśabdena bodhitaḥ || 86 ||  
  
iti śāmbarikeṇāyaṃ moha utpādito mama |  
ajñāneneva jīvasya daśāśatasamanvitaḥ || 87 ||  
  
śāmbarikeṇa aindrajālikena || 87 || 88 || 89 ||  
  
ityuktavati rājendre lavaṇe bhūritejasi |  
antardhānaṃ jagāmāsau tatra śāmbarikaḥ kṣaṇāt || 88 ||  
  
atredamūcuste samyā vismayotphullalocanāḥ |  
nāyaṃ śāmbariko deva yasya nāsti dhanaiṣaṇā || 89 ||  
  
daivī kācana māyeyaṃ saṃsārasthitibodhinī |  
manovivartaḥ saṃsāra iti yasyāṃ pratīyate |  
sarvaśakteranantasya vilāso hi mano jagat || 90 ||  
  
manovivartatvājjagato mano jagaditi sāmānādhikaraṇyamupapannam || 90 ||  
  
iti śrīyogavāsiṣṭhe mokṣopāye śāmbarikopākhyānaṃ nāma aṣṭamaḥ sargaḥ || 8 ||  
  
iti śrīmatparamahaṃsaparivrājakācāryottamasukhapūjyapādaśrīmadātmasukhakṛtau   
vāsiṣṭhacandrikāyāṃ utpattiprakaraṇe śāmbarikākhyānaṃ nāma aṣṭamaḥ sargaḥ || 8 ||  
  
p. 247)  
  
navamaḥ sargaḥ   
  
vasiṣṭha uvāca ||  
  
yatkṛtaṃ manasā nāma tatkṛtaṃ viddhi rāghava |  
yattyaktaṃ manasā tāvattattyaktaṃ viddhi rāghava || 1 ||  
  
evaṃ nānākhyānaiḥ paramātmāśrayamāyāvivartabhūtamanovilāsātmakaṃ   
dvaitānarthajātaṃ mithyā tadadhiṣṭhānaṃ brahmātmatattvameva satyamiti pratipāditam |   
idānīmevaṃ pratipādanādutpannāpi   
brahmātmatattvapratītiścittaikāgryābhāvādanubhavaparyavasāyinī na bhavati   
yato'tastadaikāgryasiddhyarthaṃ tasya bāhyavṛttinirodhaḥ kartavya iti tatra tatra   
pratipāditamapīha viśeṣataḥ pratipādayitumāha - yatkṛtamiti || nāmaśabdaḥ   
prasiddhau || 1 ||  
  
yasyācapalatāṃ yātaṃ mano mananavarjitam |  
anuttamapadenāsau dhyānenānugato'nagha || 2 ||  
  
acapalatāmacañcalatām | acapalatāyāstattvamevāha - mananavarjitamiti |   
saṃkalpādivarjitamityarthaḥ | asau pumānanuttamapadena sarvottamopāyena dhyānena   
cittasya cinmātraśeṣatālakṣaṇenānugato'nvito bhavati | ato   
mahāphalatvānmanaso'cāpalyaṃ saṃpādanīyami'nvito bhavati | ato   
mahāphalatvānmanaso'cāpalyaṃ saṃpādanīyamityarthaḥ || 2 ||  
  
saṃyamānmanasaḥ śāntimeti saṃsāravibhramaḥ |  
mandare'spandatāṃ yāte yathā kṣīramahārṇavaḥ || 3 ||  
  
nanu dhyānaphalenāpi manasaścāpalyena saṃsārānmumukṣoḥ kiṃ bhavettatrāha -   
saṃyamāditi || aspandatāmiti chedaḥ || 3 ||  
  
manaso vṛttayo yā yā bhogasaṃkalpavibhramāḥ |  
saṃsāraviṣavṛkṣāṇāṃ tā evāṅkurapaṅktayaḥ || 4 ||  
  
śabdādyākārāṇāṃ cittavṛttīnāṃ sāṃsārikadehaśatahetutāpradarśanapūrvakaṃ   
tannirodhopāyamāha - manaso vṛttaya ityādiślokatrayeṇa || bhogā viṣayasaṃkalpā   
eva vibhramāḥ bhogasaṃkalpavibhramāstairhetubhirjāyamānā yā manaso vṛttayaḥ   
śabdādivṛttayaḥ śabdādiviṣayāstā evetyanvayaḥ || 4 ||  
  
p. 248)  
  
asya cittamahāvyādheścikitsāyāṃ parauṣadham |  
svāyattaṃ śṛṇu vakṣyāmi susādhyaṃ svādu niścitam || 5 ||  
  
auṣadhasya paratvameva sādhayati - svāyattamityādinā || loke kiṃcidauṣadhaṃ   
sahāyaṃ vinā svenaiva sādhyaṃ na bhavati | nedaṃ tathetyāha - svāyattaṃ svādhīnam   
| svenaiva sādhyamiti yāvat | svādhīnamapi kiṃcidduḥsaṃpādamasti nedaṃ tathetyāha -  
भवति नेदं तथेत्याह - स्वाद्विति । एवंविधमपि   
किञ्चिदौषधमनैकान्तिकफलं नेदं तथेत्याह - निश्चितमिति । फलतो   
निर्णीतमित्यर्थः ॥ ५ ॥  
  
त्यजन्नभिमतं वस्तु यस्तिष्ठति निरामयः ।  
जितमेव मनस्तेन बाह्यं प्रसरमुज्झता ॥ ६ ॥  
  
अभिमतमिष्टं वस्तु त्यजन्निरामयः पश्चात्तापरहित इत्यर्थः । बाह्यं प्रसरं   
मनसो बाह्यविषयेषु सञ्चारमुज्झता त्यजता ॥ ६ ॥  
  
स्वायत्तमेकान्तहितं स्वेप्सितत्यागवेदनम् ।  
यस्य दुष्करतां यातं दिक्तं पुरुषकीटकम् ॥ ७ ॥  
  
इष्टविषयत्यागे प्रोत्साहजननाय तमकुर्वाणं निन्दति - स्वायत्तमिति ॥ एकान्तहितं   
नियमेन हितम् । कदाचिदप्यहितं न भवतीत्यर्थः । स्वेप्सितत्यागः स्वेष्टविषयत्यागः   
स एव वेदनं वेदनोपायत्वात् ॥ ७ ॥  
  
शास्त्रसङ्गमतीक्ष्णेन चिन्तातप्तमतापिना ।  
छिन्धि त्वमायसेनायो मनसैव मुने मनः ॥ ८ ॥  
  
इष्टवस्तुत्यागो नाम जयोपायश्चेत्तर्हि तत्त्यागस्य क उपाय इत्यत आह - शास्त्रेति ॥   
शास्त्रसङ्गमोऽध्यात्मशास्त्रश्रवणादिः । यद्वा सङ्गमः साधुसङ्गतिः । यथा   
लोहकारोऽग्नितप्तमयस्तद्विपरीतेन शस्त्रसम्बन्धी   
घर्षणपाषाणादिस्तत्सङ्गमेनाधारेण छेदनदक्षेण आयसा छिनत्ति   
तद्वद्योगक्षेमचिन्ताभिस्तप्तमविवेकिमनोऽतापिना चिन्ताभिरसङ्क्षुब्धेन   
विवेकशालिमनसा छिन्धि ॥ ८ ॥  
  
प्। २४९)  
  
स्वपौरुषैकसाध्येन स्वेप्सितत्यागरूपिणा ।  
मनःप्रशममात्रेण विना नास्ति शुभा गतिः ॥ ९ ॥  
  
मनोनिग्रहं विनापि पुरुषार्थप्राप्तिमाशङ्क्याह - स्वेति ॥   
स्वेप्सितत्यागसाध्यत्वादुपचारात्स्वेप्सितत्यागरूपिणा ॥ ९ ॥  
  
सर्वं सर्वगतं शान्तं ब्रह्म सम्पद्यते तदा ।  
असङ्कल्पनशस्त्रेण छिन्नं चित्तं गतं यदा ॥ १० ॥  
  
कासौ शुभा गतिरित्यत आह - सर्वमिति ॥ सङ्कल्पनं   
शोभनाशोभनाध्यासलक्षणं तदभावोऽसङ्कल्पनं तदेव शस्त्रं तेन   
सङ्कल्पशब्दितशोभनाशोभनाध्यासाभ्यां हि रागद्वेषावुत्पद्येते तत्त्यागे   
तयोरनुदयाच्चित्तं जितमेव भवतीत्यसङ्कल्पनमेव शस्त्रमित्युक्तम् ॥ १० ॥  
  
तां महापदवीमेकां कामप्यधिवसंश्चिरम् ।  
चित्तं चिद्भक्षितं कृत्वा चित्तादपि परो भव ॥ ११ ॥  
  
मनोनिग्रहं विना शुभगतेरभावे तदर्थं तन्निग्रहः कार्य इत्याह - तां   
महापदवीमित्यादिश्लोकत्रयेण ॥ महापदवीति ब्रह्मोच्यते । सा हि महापदवी   
यस्यामनन्ता जीवा युगपदेवासम्बाधं सञ्चरन्ति । कामप्यतर्क्यामित्यर्थः ।   
अधिवसन्नधिरुह्य वसन् । तस्यां मनो धारयन्नित्यर्थः । चिद्भक्षितं चिन्ताग्रस्तं   
चित्तं चिन्मात्रशेषं कृत्वेत्यर्थः ॥ ११ ॥  
  
भव भावनया मुक्तो युक्तः परमया धिया ।  
धारयात्मानमव्यग्रो ग्रस्तं चित्तं ततः परम् ॥ १२ ॥  
  
आत्मानं चित्तं धारय ब्रह्मणि ततः परं चित्तं चिन्ताग्रस्तं भवति ॥ १२ ॥  
  
प्। २५०)  
  
परं पौरुषमाश्रित्य नीत्वा चित्तमचित्तताम् ।  
तां महापदवीमेहि यत्र नासि न चेतरत् ॥ १३ ॥  
  
मनुष्योऽहममुष्य पुत्रः कर्ता भोक्तेत्यभिमन्यमानस्त्वं यत्र नासि यस्यां   
पदव्यां न भवसि त्वदितरज्जगच्च नास्ति तामद्वितीयां   
ब्रह्माभिधानमहापदवीमेवैहि गच्छ ॥ १३ ॥  
  
अनुद्वेगः श्रियो मूलमनुद्वेगात्प्रवर्तते ।  
जन्तोर्मनोजयो येन त्रिलोकीविजयस्तृणम् ॥ १४ ॥  
  
अद्यापि मनोजयो न सिद्ध्येद्विक्षेपस्य तज्जयविघातकत्वात्स न कर्तव्यो मनोजये   
प्रवृत्तेनेत्याह - अनुद्वेग इति ॥ तथाचोक्तं भगवता - स निश्चयेन योक्तव्यो   
योगो निर्विण्णचेतसा इति । येन मनोजयेन त्रिलोकीविजयस्तृणम् । त्रैलोक्यविजयोऽपि   
तृणवत्प्रतिभातीत्यर्थः ॥ १४ ॥  
  
ध्यानतो हृदयाकाशे चितिचिच्चक्रधारया ।  
मनो मारय निःशङ्कं ततो बध्नन्ति नाधयः ॥ १५ ॥  
  
पुनरपि मनोनिग्रहोपायमाह - ध्यानत इति ॥ हृदयाकाशेऽन्तःकरणवृत्तीनां   
भावाभावयोः सन्धेश्च साक्षितया प्रतीयमानायां चिति विषये ध्यानतः   
प्रवृत्तया चिच्चक्रधारया ज्ञानचक्रधारया ॥ १५ ॥  
  
यदि रम्यमरम्यत्वे त्वया संविदितं विदा ।  
छिन्नान्येव तदङ्गानि चित्तस्येति मतिर्मम ॥ १६ ॥  
  
ननु चित्तस्य स्वभावतो बाह्यप्रवणत्वादात्मध्यानमेव न सम्भवतीत्यत आह -   
यदीति ॥ विदा विवेकिना त्वया रम्यं रमणीयं वस्तु अरम्यत्वेऽरमणीयतया मग्नतया   
संविदितं यदि । रमणीयता बुद्धिगृहीतमरमणीयतया विज्ञातं यदीत्यर्थः ।   
तत्तर्हि रागमूलस्य विषयेषु रमणीयताध्यासस्य निवृत्त्या रागनिवृत्तेः   
चित्तस्याङ्गानि वृत्तयश्छिन्नान्येव भवन्ति ॥ १६ ॥  
  
प्। २५१)  
  
अयं सोऽहमिदं तन्मे एतावन्मात्रकं मनः ।  
तदभावनमात्रेण दात्रेणेव विलूयते ॥ १७ ॥  
  
असङ्कल्पनशस्त्रेण छिन्नमिति यदुक्तं तन्मनःस्वरूपकथनपूर्वकं   
प्रपञ्चयति - अयमित्यादिना ॥ अयमहमस्मि सोऽहमस्मीत्यभिज्ञाप्रत्यभिज्ञे ।   
इदं सन्निहितं वस्तु एतद्व्यवहितं वस्तु एतदिदं वस्तु ममेत्यादि योजनीयम् ।   
एतावन्मात्रकं एतावत्परिमाणं तदभावनामात्रेणासङ्कल्पमात्रेण ।   
सङ्कल्पत्यागेनेतियावत् । दात्रेण लवित्रेण छेदनसाधनेन विलूयते सञ्छिद्यते ॥ १७ ॥  
  
छिन्नाभ्रमण्डलं व्योम्नि यथा शरदि धूयते ।  
वातेनाकल्पनेनैवं तथान्तर्धूयते मनः ॥ १८ ॥  
  
अकल्पनेनासङ्कल्पेन ॥ १८ ॥  
  
कल्पान्तपवना वान्तु यान्तु चैकत्वमर्णवाः ।  
तपन्तु द्वादशादित्या नास्ति निर्मनसः क्षतिः ॥ १९ ॥  
  
कल्पान्तेत्यादयः प्रायेण स्पष्टार्थाः ॥ १९ ॥  
  
असङ्कल्पनमात्रैकसाध्ये सकलसिद्धिदे ।  
असङ्कल्पातिसाम्राज्ये तिष्ठावष्टब्धतत्पदः ॥ २० ॥  
  
असङ्कल्पातिसाम्राज्ये असङ्कल्पो निर्विकल्पसमाधिः स   
एवातिसाम्राज्यमतिशयितसाम्राज्यं तस्मिन्नवष्टब्धतत्पदोऽवलम्बितब्रह्मस्वरूपः   
॥ २० ॥  
  
सङ्कल्पमात्रविभवेन मनोरिणा त्वं निर्जीयसे विविधवस्तुनिदर्शनेन ।  
सन्तोषमात्रविभवेन मनो विजित्य नित्योदितेन सुखमेहि निरीप्सितेन ॥ २१ ॥  
  
सन्तोषमात्रविभवेन मनसा मनो विजित्य नित्योदितेन स्वयम्प्रकाशत्वात्सर्वदा   
भातेन तुर्येणेत्यर्थः । तस्य विशेषणं निरीप्सितेनेति निरभिलषितेन ॥ २१ ॥  
  
प्। २५२)  
  
परमपावनया हिमशीतया समतया मतयात्मविदामपि ।  
शमितया मितयान्तरहन्तया यदवशिष्टमजं पदमस्तु तत् ॥ २२ ॥  
  
सन्तोषवत्समताया अपि मनोनिग्रहाङ्गतां दर्शयन्नुपसंहरति -   
परमपावनयेति ॥ आत्मविदां मतया सम्मतया इष्टानिष्टप्राप्तौ   
हर्षविषादरहिततालक्षणसमतया । तत्पूर्वकध्यानाभ्यासेनेत्यर्थः । मितया   
परिच्छिन्नया अहन्तया अहम्भावेन शमितया हेतुना मितया सत्यया यदवशिष्टं   
पदं तदस्त्वित्यन्वयः । समतापूर्वकध्यानाभ्यासेनाहङ्कारे शमिते   
यदनिदंरूपं तुरीयाख्यमवशिष्टं भवति तत्तवास्त्वित्यर्थः ॥ २२ ॥  
  
वसिष्ठ उवाच ॥  
  
नहि चञ्चलताहीनं मनः क्वचन विद्यते ।  
चञ्चलत्वं मनोधर्मो वह्नेर्धर्मो यथोष्णता ॥ २३ ॥  
  
नहि चञ्चलताहीनमित्यादयो यत्तत्सदसतोर्मध्यमित्यतः प्राक्तनाः श्लोकाः प्रायेण   
स्पष्टार्थाः ॥ २३ ॥ २४ ॥  
  
यैषा हि चञ्चला स्पन्दशक्तिश्चित्तत्त्वसंस्थिता ।  
तां विद्धि मानसीं शक्तिं जगदाडम्बरात्मिकाम् ॥ २४ ॥  
  
यत्तु चञ्चलताहीनं तन्मनोऽमृतमुच्यते ।  
तदेव च तपः शास्त्रं सिद्धान्तो मोक्ष उच्यते ॥ २५ ॥  
  
तदेव मनसोऽमृतत्वमेव शास्त्र शास्त्रश्रवणं   
तत्फलत्वात्प्रामाणिकत्वेनोरीकृतोऽर्थः सिद्धान्तः । स एव मोक्ष उच्यते तदुपायत्वात् ॥   
२५ ॥  
  
तस्य चञ्चलता यैषा त्वविद्या राम सोच्यते ।  
वासनापरनाम्नीं तां विचारेण विनाशय ॥ २६ ॥  
  
अविद्याकार्यत्वादविद्योच्यते । वासनामूलत्वाद्वासनापरनाम्नीम् ॥ २६ ॥  
  
प्। २५३)  
  
अविद्यया वासनया तयान्तश्चित्तसत्तया ।  
विलीनया त्यागवशात्परं श्रेयोऽधिगम्यते ॥ २७ ॥  
  
त्यागवशादभिमतवस्तुत्यागवशाद्विलीनया । उक्तं च पूर्वम् - त्यजन्नभिमतं   
वस्तु यस्तिष्ठति निरामयः । जितमेव मनस्तेन बाह्यं प्रसरमुज्झता इति ॥ २७ ॥  
  
यत्तत्सदसतोर्मध्यं यन्मध्यं चित्तजाड्ययोः ।  
तन्मनः प्रोच्यते राम द्वयदोलायिताकृति ॥ २८ ॥  
  
ज्ञानाभ्यासेनैव मनसो मारणीयतां वक्षंस्तस्य स्वरूपकथनपूर्वकं   
यथाभ्यासं निष्पद्यमानरूपतामाह - यत्तत्सदसतोरित्यादिश्लोकचतुष्टयेन ॥   
सदसतोरात्मानात्मनोर्मध्यं मध्यस्थं यथा लोके मध्यस्थमुभयानुकूलं   
भवत्येवं मन आत्मानात्मानुकूलं भवति अत उपायविशेषेण   
जेतव्यमित्यभिप्रायः । आत्मानात्मधर्मयोरपि चैतन्यजाड्ययोरनुकूलं मन इत्याह   
- यन्मध्यं चित्तजाड्ययोरिति । द्वयदोलायिताकृति अहमिदंवृत्तिद्वयात्मना   
परिणामशीलत्वादुक्तद्वये दोलायिता आकृतिराकारो यस्य तत्तथा ॥ २८ ॥  
  
जाड्यानुसन्धानहृतं जाड्यात्मकतयेद्धया ।  
चेतो जडत्वमायाति दृढाभ्यासवशेन हि ॥ २९ ॥  
  
जाड्यानुसन्धानहृतं जडचिन्तापरवशीकृतं चेतो   
दृढाभ्यासवशेनेद्धया दीप्तयाभिवृद्धया जाड्यात्मकतया जडत्वमायाति   
जडभावं प्राप्नोति । जडदेहादिप्रधानं भवतीत्यर्थः । उपलभ्यते हि   
प्राकृतानां मनस्तादृशम् ॥ २९ ॥  
  
विबोधैकानुसन्धानाच्चिदंशात्मतया मनः ।  
चिदेकतामुपायाति दृढाभ्यासवशादिह ॥ ३० ॥  
  
विशिष्टो बोधो विबोधः साक्षी तस्मिन्नेकस्मिन्नेवानुसङ्घानं   
विबोधैकानुसन्धानं तस्माच्चिदंशेतिविशेषणमत्राप्याकर्षणीयम् ।   
चिदंशोऽनिदमंश आत्मा स्वरूपं यस्य मनसस्तच्चिदंशात्म तस्य भावस्तत्ता   
तयाहं ब्रह्मास्मीति निरन्तरानुसन्धानान्मनश्चिदाकारं सच्चितो   
भेदेनाविभाव्यमानस्वरूपमवतिष्ठत इत्यर्थः ॥ ३० ॥  
  
प्। २५४)  
  
पौरुषेण प्रयत्नेन तस्मिन्नेव पदे मनः ।  
योज्यते तत्पदं प्राप्य भवत्यभ्यासतो हि यत् ॥ ३१ ॥  
  
उक्तं विशदयति - पौरुषेणेति ॥ पदे वस्तुनि ॥ ३१ ॥  
  
अतः पौरुषमाश्रित्य चित्तमाक्रम्य चेतसा ।  
विशोकं पदमालम्ब्य निरतङ्कः स्थिरो भव ॥ ३२ ॥  
  
फलितमाह - अत इति ॥ चेतसा विवेकिना चित्तेन । निरातङ्को निरामयः । निरुपद्रव   
इत्यर्थः ॥ ३२ ॥  
  
मन एव समर्थं हि मनसो दृढनिग्रहे ।  
अराजा किं समर्थः स्याद्राज्ञो राघव निग्रहे ॥ ३३ ॥  
  
चित्तादन्येनापि चित्तस्याक्रमणाशङ्कायामाह - मन एवेत्यादि ॥ ३३ ॥  
  
तृष्णाग्राहगृहीतानां संसारार्णवपातिनाम् ।  
आवर्तैरूह्यमानानां दूरे स्वं मन एव नौः ॥ ३४ ॥  
  
ग्राहो नक्रः आवर्तैर्दाराद्यावर्तैर्दूरमूह्यमानानामिति सम्बन्धः ॥ ३४ ॥ ३५ ॥  
  
मनसैव मनश्छित्त्वा पाशं परमबन्धनम् ।  
भवादुत्तारयात्मान। नासावन्येन तार्यते ॥ ३५ ॥  
  
ययोदेति मनोनाम्नी वासनावासितान्तरा ।  
तां तां परिहरेत्प्राज्ञस्ततोऽविद्याक्षयो भवेत् ॥ ३६ ॥  
  
मनसा मनश्छेदप्रकारमेव सङ्क्षेपविस्तराभ्यामाह -   
यथोदेतीत्यादिश्लोकद्वयेन ॥ वासनेति वासनामूला वृत्तिर्गृह्यते । वासितं   
संस्कृतमन्तरं मनःप्रदेशो यया सा वासितान्तरा । वृत्त्या हि   
नष्टयान्तःकरणे संस्कारो जन्यत इति वेदान्तिन आचक्षते । तार्किकास्तु वृत्त्यैव   
ज्ञानाख्ययेति । ततो भेदबुद्धित्यागात् अन्तरं भावाभावौ भेदिनौ त्यक्त्वा ।   
तद्विषयविकल्पौ त्यक्त्वेत्यर्थः ॥ ३६ ॥ ३७ ॥  
  
प्। २५५)  
  
भोगैकवासनां त्यक्त्वा त्यज त्वं भेदवासनाम् ।  
भावाभावौ ततस्त्यक्त्वा निर्विकल्पः सुखी भव ॥ ३७ ॥  
  
एष एव मनोनाशस्त्वविद्यानाश एव च ।  
यद्यत्संविदितं किञ्चित्तत्रास्याः परिवर्जनम् ॥ ३८ ॥  
  
एष एवेत्यादिद्वयं स्पष्टार्थम् । प्रयत्नेन । विषयेषु   
रमणीयताध्यासत्यागविषयेणेत्यर्थः ॥ ३८ ॥ ३९ ॥  
  
अनास्थैव हि निर्वाणं दुःखमास्थापरिग्रहः ।  
अनेनैव प्रयत्नेन ब्रह्म सम्पद्यते क्षणात् ॥ ३९ ॥  
  
अविद्याऽविद्यमानैव नष्टप्रज्ञेषु विद्यते ।  
नाम्नैवाङ्गीकृताकारा सम्यक्प्रज्ञस्य सा कुतः ॥ ४० ॥  
  
नन्वविद्याया विद्यमानत्वान्मन इव ज्ञानेन   
निवृत्त्यसम्भवात्तन्निवर्तकज्ञानलाभाय मनोनिरोधतदुपायोपन्यासो व्यर्थ   
इत्याशङ्क्याह - अविद्येति ॥ अविद्यमानेति पदच्छेदः ।   
नाम्नैवाविद्यानाम्नैवाभाव एव हि नाम्नो मुख्योऽर्थः ॥ ४० ॥  
  
श्रीराम उवाच ॥  
  
अविद्याविभवप्रोत्थं निबिडं पुरुषस्य हि ।  
नश्यत्यान्ध्यं कथमिदं भूयोऽपि भगवन्वद ॥ ४१ ॥  
  
सम्यक्प्रज्ञस्य सा कुत इत्युक्तमर्थं तावत्संसारभृगुष्वित्यादिना प्रपञ्चयितुं   
रामस्य प्रश्नमुत्थापयति - अविद्याविभवप्रोत्थमिति ॥ अज्ञानैश्वर्योद्भूतम् ॥   
४१ ॥  
  
वसिष्ठ उवाच ॥  
  
तावत्संसारभृगुषु स्वात्मना सह देहिनाम् ।  
आन्दोलयति नीरन्ध्रदुःखकण्टकशाखिषु ॥ ४२ ॥  
  
दुःखान्येव कण्टकशाखिनः कण्टकवृक्षा नीरन्ध्राः कण्टकशाखिनो येषु ते   
तथोक्तास्तेषु संसारभृगुषु संसारसानुष्वान्दोलयति ॥ ४२ ॥ ४३ ॥  
  
प्। २५६)  
  
अविद्या यावदस्यास्तु नोत्पन्ना क्षयकारिणी ।  
स्वयमात्मावलोकेच्छा मोक्षसङ्क्षयदायिनी ॥ ४३ ॥  
  
अस्याः परं प्रपश्यन्त्याः स्वात्मनाशः प्रजायते ।  
दृष्टे सर्वगते बोधे स्वयं ह्येषा विलीयते ॥ ४४ ॥  
  
अस्याः शिष्टरूपेण स्थिताया अविद्याया इत्यतः परं परमात्मानम् । पूर्वार्धोक्तं   
विशदयति - दृष्ट इति ॥ ४४ ॥  
  
इच्छामात्रमविद्येयं तन्नाशो मोक्ष उच्यते ।  
स चासङ्कल्पशस्त्रेण सिद्धो भवति राघव ॥ ४५ ॥  
  
सर्वगतबोधशब्दितब्रह्मणो दर्शनस्य क उपाय इत्याशङ्क्य विषयेष्विच्छायां   
सत्यां श्रवणादेरपि वैयर्थ्यात्तेषु वैतृष्ण्यमेव तदुपाय इत्याशयेनाह -   
इच्छामात्रमिति ॥ इच्छानाशस्तर्हि केन सिद्ध्यतीत्यत आह - स चेति ॥ विषयेषु   
रमणीयताध्यासः सङ्कल्पस्तदभावोऽसङ्कल्पः स एव शस्त्रं तेन ॥ ४५ ॥  
  
मनागपि मनोव्योम्नि वासनारजनीक्षये ।  
कालिका तनुतामेति चिदादित्यप्रकाशनात् ॥ ४६ ॥  
  
ईषद्वैराग्यमपि फलाय सङ्कल्पते किमु वक्तव्यं पूर्णवैराग्यमित्याशयेनाह -  
vāsanaiva rajanī rātristasyā manāgapi kṣaye sati cidevādityastasya prakāśanāt   
avidyākālikā tanutāṃ kṛśatāmeti || 46 ||  
  
śrīrāma uvāca ||  
  
yāvatkiṃcididaṃ dṛśyaṃ sāvidyā kṣīyate ca sā |  
ātmabhāvanayā brahmannātmāsau kīdṛśaḥ smṛtaḥ || 47 ||  
  
yāvatkiṃciditi apaṣṭārthaḥ || 47 ||  
  
p. 257)  
  
vasiṣṭha uvāca ||  
  
cetyānupātarahitaṃ sāmānyena ca sarvagam |  
yaccittattvamanākhyeyaṃ sa ātmā parameśvaraḥ || 48 ||  
  
cetyānupātarahitaṃ jñeyānugatiśūnyaṃ yathāntaḥkaraṇaṃ   
śabdādīñjñeyānanugacchati naivaṃ cittattvaṃ tānanugacchatītyarthaḥ | sāmānyena   
samatayaiva nyūnādhikabhāvaṃ vinaiva sarvagaṃ citastattvamabādhitaṃ rūpaṃ cittattvaṃ   
sarvasyābhāvādeva sarvagamityapyanākhyeyam | yadvā   
śabdapravṛttinimittābhāvādanākhyeyam | viṣayasaṃnidhāvapi nirvikāram |   
aśeṣaviśeṣarahitaṃ paripūrṇaṃ satyaṃ yaccaitanyaṃ tadātmetyarthaḥ | tasya ca   
brahmaṇaḥ sakāśādbhedaṃ vyudasyati - parameśvara iti || 48 ||  
  
sarvaṃ ca khalvidaṃ brahma nityaṃ cidghanamavyayam |  
kalpanānyā manonāmnī vidyate nahi kācana || 49 ||  
  
tasya vastuparicchedaṃ kālaparicchedaṃ ca vyudasyati - sarvaṃ ca khalviti ||   
avyayamityapakṣayaṃ vārayati | sarvamidaṃ brahmeti bādhāyāṃ   
sāmānādhikaraṇyamabhūdata evāha - kalpanānyeti || sarvāpi kalpanā manovilāsa   
eveti manonāmnītyuktam || 49 ||  
  
na jāyate na mriyate kiṃcidatra jagattraye |  
naca bhāvavikārāṇāṃ sattā kvacana vidyate || 50 ||  
  
nanvasato   
vandhyāputrāderjanmādyadarśanājjanmādiṣaḍbhāvavikāravattayopalabhyamānaṃ   
jagatkathaṃ tatra vidyata ityata āha - na jāyata iti ||   
yasmājjagajjanmādinirūpaṇānarhaṃ tasmātsattā na vidyata iti yuktamuktam || 50 ||  
  
kevalaṃ kevalābhāsaṃ sarvasāmānyamakṣayam |  
cetyānupātarahitaṃ cinmātramiha vidyate || 51 ||  
  
upasaṃharati - kevalamiti || kevalamadvitīyaṃ kevalābhāsaṃ kevalaṃ   
pramāṇavyāpāraṃ vinaivābhāsate prakāśata iti kevalābhāsam |   
svayaṃprakāśamityarthaḥ | sarvasāmānyaṃ samameva sāmānyam |   
brahmādistambaparyanteṣvanyūnādhikatayāvasthitamityarthaḥ | cetyānupātarahitaṃ   
cetyeṣu jñeyeṣu śabdādiṣvanupātastadākārapariṇāmastena śūnyam || 51 ||  
  
p. 258)  
  
tasminnitye tate śuddhe cinmātre nirupadrave |  
śānte samasamābhoge nirvikāroditātmani || 52 ||  
  
uktasvarūpamanūdya tasminnadhiṣṭhāne tadviparītadvaitānarthakalpakamāha -   
tasminnityādinā trayeṇa || tate vyāpte samasamo'tyantaṃ sama ābhogaḥ paripūrṇatā yasya   
tatsamasamābhogam | tasminnirvikāratayodito bhāta ātmā svarūpaṃ yasya   
tannirvikāroditātma tasmin || 52 ||  
  
yaiṣā svabhāvātigataṃ svayaṃ saṃkalpya dhāvati |  
ciccetyaṃ svayamamlānā mananānmana ucyate || 53 ||  
  
yaiṣeti || svabhāvaṃ satyajñānādisvarūpamatigatamatikrāntaṃ svabhāvātigataṃ   
svabhāvaviparītaṃ jaḍādirūpaṃ cetyaṃ dṛśyaṃ saṃkalpya yā cijjaḍājaḍalakṣaṇā   
svasaṃkalpitaṃ cetyamevānudhāvati nādhiṣṭhānacinmātraṃ sā svayamamlānā svato   
brahmarūpatvānmlānirahitāpyupadravarahitāpyupādhisaṃśleṣānmlāneva pratīyamānā   
eva evocyate | tadupādhitvāt | manvāno mana itiśruteḥ || 53 ||  
  
etasmātsarvagāddevātsarvaśaktermahātmanaḥ |  
vibhāgakalpanāśaktirlaharīvotthitāmbhasaḥ || 54 ||  
  
vibhāgakalpanāśaktiḥ bhedakalpanāśaktirutthitā sāmbhaso manorūpeṇodgatā   
laharīvormiriva || 54 ||  
  
ataḥ saṃkalpasiddheyaṃ saṃkalpenaiva naśyati |  
yenaiva jātā tenaiva vahnijvāleva vāyunā || 55 ||  
  
evaṃ dvaitānarthamūlaṃ pradarśya tannāśopāyamāha - ata iti || yata iyaṃ   
manonāmnī vibhāgakalpanāśaktirucitakāraṇarahitā nahi brahma nirvikāraṃ vastu   
taducitaṃ kāraṇaṃ bhavitumarhati ataḥ saṃkalpasiddhā pratibhāsasiddhā sā ca   
saṃkalpenaiva vakṣyamāṇena sarvaṃ brahmetyevaṃrūpeṇa naśyati | yenaivetyādayo mano   
yadanusaṃdhatta ityataḥ prāktanāḥ ślokāḥ spaṣṭārthāḥ || 55 || 56 || 57 || 58 || 59 || 60 ||  
  
p. 259)  
  
nāhaṃ brahmeti saṃkalpātsudṛḍhādbadhyate manaḥ |  
sarvaṃ brahmeti saṃkalpātsudṛḍhānmucyate manaḥ || 56 ||  
  
kṛśo'tiduḥkhī baddho'haṃ hastapādādimānaham |  
iti bhāvānurūpeṇa vyavahāreṇa badhyate || 57 ||  
  
nāhaṃ duḥkhī na me deho bandhaḥ kasyātmanaḥ sthitaḥ |  
iti bhāvānurūpeṇa vyavahāreṇa mucyate || 58 ||  
  
nāhaṃ māṃsaṃ na vāsthīni dehādanyaḥ paro'smyaham |  
iti niścayavānantaḥ kṣīṇāvidyo vimucyate || 59 ||  
  
kalpitaivamavidyeyamanātmanyātmabhāvanā |  
puruṣeṇāprabuddhena na prabuddhena rāghava || 60 ||  
  
mano yadanusaṃdhatte tatsarvendriyavṛttayaḥ |  
kṣaṇātsaṃpādayantyetā rājājñāmiva mantriṇaḥ || 61 ||  
  
na kevalaṃ saṃkalpitena manaso bandhakatvaṃ   
saṃkalpitārtheṣvindriyapravartakatayāpītyāha - mano yadanviti || 61 ||  
  
paraṃ pauruṣamāśritya yatnātparamayā dhiyā |  
bhogāśābhāvanāṃ cittātsamūlāmevamuddharet || 62 ||  
  
yataḥ satyāyāmeva rāgavāsanāyāṃ manaso'pi bandhakatvaṃ nāsatyāyāmataḥ sā   
tyājyetyāha - paraṃ pauruṣamiti || bhogāśābhāvanāṃ bhogavāsanāṃ   
mūlenādhyāsalakṣaṇena saha vartata iti samūlā tām || 62 ||  
  
p. 260)  
  
mama putrā mama dhanamayaṃ so'hamidaṃ mama |  
itīyamindrajālena vāsanaivādhivalgati || 63 ||  
  
tarhyabhyāsalakṣaṇamūloddharaṇārthaṃ kiṃ kāryamityāśaṅkya   
tanmūlavāsanoddharaṇaṃ kāryamityāha - mama putrā iti || indrajālenetītthaṃbhāve   
tṛtīyā | indrajālasvarūpakathanaṃ mama putrā ityardhena || 63 || 64 ||  
  
mābhavājño bhava jñastvaṃ jahi saṃsāravāsanām |  
anātmanyātmabhāvena kimajña iva rodiṣi || 64 ||  
  
kastavāyaṃ jaḍo mūko deho bhavati rāghava |  
yadarthaṃ sukhaduḥkhābhyāmavaśaḥ paribhūyase || 65 ||  
  
kastaveti spaṣṭārthaḥ || 65 ||  
  
aho nu citraṃ yatsatyaṃ brahma tadvismṛtaṃ nṛṇām |  
yadasatyamavidyākhyaṃ tatpuraḥ parivalgati || 66 ||  
  
anukrośavyājenāvidyānirāsāya protsāhayati - aho nviti || 66 ||  
  
tiṣṭhatastava kāryeṣu māstu rāgānurañjanā |  
sphaṭikasyeva citrāṇi pratibimbāni gṛhṇataḥ || 67 ||  
  
avidyānirāsāya prayatamānena avarjanīyāni bhuktyādikāryāṇi kurvatāpi na tatra rāgaḥ   
kārya ityāha - tiṣṭhata iti || rāgānurañjanā rāgānuṣaṅgaḥ || 67 || 68 ||  
  
vālmīkiruvāca ||  
  
evamukto bhagavatā vasiṣṭhena mahātmanā |  
vikāsitāntaḥkaraṇo rāmo giramathādade || 68 ||  
  
śrīrāma uvāca ||  
  
aho vicitraṃ padmotthairbaddhāstantubhiradrayaḥ |  
avidyamānā yā vidyā tayā viśvaṃ khilīkṛtam || 69 ||  
  
padmotthatantubhiradribandhanatulyaṃ kimatrāścaryaṃ dṛṣṭaṃ tatrāha -   
avidyamānetyādi || khilīkṛtaṃ riktīkṛtam | puruṣārtharahitaṃ kṛtamityarthaḥ || 69 ||  
  
p. 261)  
  
idaṃ tadvajratāṃ yātaṃ tṛṇamatra jagattraye |  
avidyayāpi yannāma sargo nigaḍabandhanaḥ || 70 ||  
  
sargaḥ prapañcaḥ | apiśabdo nāmaśabdaśca kutsane | avidyayāpi sargo nigaḍabandhana   
iti yannāma tasmāttṛṇamātraṃ tadidaṃ jagattrayaṃ vajratāṃ prāptamityanvayaḥ || 70 ||  
  
anyacca saṃśayo'yaṃ me mahātmanhṛdi vartate |  
lavaṇo'sau mahābhāgaḥ kiṃnāmā padamāptavān || 71 ||  
  
anyacca praṣṭavyamastīti śeṣaḥ || 71 || 72 ||  
  
vasiṣṭha uvāca ||  
  
atra te śṛṇu vakṣyāmi vṛttāntamimamadbhutam |  
lavaṇo'sau yathā jātaścaṇḍālatvaṃ manobhramāt || 72 ||  
  
manaḥ kartṛ phalaṃ bhuṅkte na śarīraṃ kriyāphalam |  
yenaitadbudhyase nūnaṃ tadākarṇaya rāghava || 73 ||  
  
vakṣyamāṇavṛttāntakathanaphalamāha - mana iti || sābhāsaṃ mana eva kartṛ   
tadeva ca phalaṃ kriyāphalaṃ bhuṅkte na śarīraṃ yena vṛttena tadvṛttamākarṇaya   
śṛṇu || 73 || 74 ||  
  
hariścandrakulotthena lavaṇena purānagha |  
ekāntaikopaviṣṭena cintitaṃ manasā ciram || 74 ||  
  
pitāmaho me sumahān rājasūyasya yājakaḥ |  
ahaṃ tasya kule jātastaṃ yaje manasā makham || 75 ||  
  
makhaṃ kratuṃ yaje kurve ityanvayaḥ || 75 ||  
  
iti saṃcintya manasā kṛtvā saṃbhāramagrataḥ |  
rājasūyasya dīkṣāyāṃ praviveśa mahīpatiḥ || 76 ||  
  
manaseti padaṃ dīkṣāyāmityanenāpi saṃbadhyate | saptamī dvitīyārthe || 76 || 77 ||  
  
p. 262)  
  
ṛtvijaścāhvayāmāsa sanmukhīkṛtya devatāḥ |  
devānāmantrayāmāsa jvālayāmāsa pāvakam || 77 ||  
  
tasyetthaṃ yajamānasya manasopavanāntare |  
yayau saṃvatsaraḥ sāgro devarṣidvijapūjayā || 78 ||  
  
agreṇādhikena saha vartata iti sāgraḥ | īṣadadhikaḥ saṃvatsaro gata iti | tasya manasi   
pratibhātaṃ na vastutaḥ | sāgraḥ saṃvatsaro gataḥ vyabudhyata dinasyānta iti   
vakṣyamāṇavirodhāt || 78 || 79 || 80 || 81 ||  
  
bhūtebhyo dvijapūrvebhyo dattvā sarvasvadakṣiṇām |  
vyabudhyata dinasyānte sva evopavane nṛpaḥ || 79 ||  
  
evaṃ sa lavaṇo rājā rājasūyamavāptavān |  
manasaiva hi juṣṭena yuktastasya phalena ca || 80 ||  
  
ataścittaṃ paraṃ viddhi bhoktāraṃ sukhaduḥkhayoḥ |  
janmanaḥ pāvanopāye satye yojaya rāghava || 81 ||  
  
śṛṇu śāmbarikasyātha vṛttāntaṃ raghunandana |  
yadā śāmbarikaḥ kāle saṃprāpto lāvaṇīṃ sabhām || 82 ||  
  
śāmbarika aindrajālikaḥ | lāvaṇīṃ lavaṇarājasaṃbandhinīm || 82 ||  
  
tadāhamavasaṃ tatra tatpratyakṣeṇa dṛṣṭavān |  
ahaṃ samyaistatastatra gate śāmbarakāriṇi || 83 ||  
  
śambarasyāsurasyedaṃ śāmbaramindrajālaṃ tatkāriṇi || 83 || 84 ||  
  
kimetaditi yattena pṛṣṭena pṛthivībhujā |  
cintayitvā mayā dṛṣṭvā tatra tatkathitaṃ vacaḥ || 84 ||  
  
p. 263)  
  
śṛṇu tatte pravakṣyāmi rāma śāmbarikehitam |  
rājasūyasya kartāro ye hi te dvādaśābdikam || 85 ||  
  
tat kāraṇam | īhitaṃ ceṣṭitam | nānākāradaśāmayaṃ nānākārāvasthāpracuraṃ   
dvādaśābdikam | duḥkhamapi prāpnuvantīti yaduktaṃ na tadrājasūyasya   
puruṣahitaikapravṛttavedavihitasya phalam || 85 || 86 ||  
  
atiduḥkhaṃ prāpnuvanti nānākāradaśāmayam |  
ataḥ śakreṇa gaganādduḥkhāya lavaṇasya saḥ || 86 ||  
  
prahito devadūto hi rāma śāmbarikākṛtiḥ |  
rājasūyakriyākartustasya dattvā mahāpadam || 87 ||  
  
kiṃtu tadānīmudbuddhapūrvaduritasyaivetyavagantavyam | mahatī cāsāvāpacca   
mahāpattām || 87 || 88 ||  
  
prahito devadūto hi rāma śāmbarikākṛtiḥ |  
agamatsa nabhomārgaṃ surasiddhaniṣevitam || 88 ||  
  
vasiṣṭha uvāca ||  
  
ataḥ paraṃ pravakṣyāmi śṛṇu rāma yathātatham |  
ajñānabhūḥ saptapadā jñabhūḥ saptapadaiva hi || 89 ||  
  
evaṃ kiṃnāmāpadamāptavāniti prāsaṅgikapraśnasyottaramākhyāyedānīm -   
avidyā vidyamānaiva naṣṭaprajñeṣu vidyate | nāmnaivāṅgīkṛtākārā   
samyakprajñasya sā kutaḥ ityatroktā heyā vidyā | yopādeyā vidyā tāṃ   
prajñānāparaparyāyavidyāṃ coditāṃ saṃkṣepavistārābhyāmavasthākathanādinā   
prapañcayati - ajñānabhūḥ saptapadetyādinā | ajñānameva bhūḥ bhūmiḥ | yathā   
loke bhūḥ svāmine svānukūlaṃ phalaṃ dadāti tathā'jñānamapi bhūḥ sā ca sapta padāni   
yasyāṃ santīti saptapadā | saptāvasthopetetyarthaḥ | jñabhūrjñānabhūmirityarthaḥ |   
jñasya bhūrjñabhūriti pakṣe'pi sa evārthaḥ | hiśabdo vidvatprasiddhau || 89 ||  
  
p. 264)  
  
padāntarāṇyasaṃkhyāni bhavantyanyonyametayoḥ |  
ete pratipadaṃ baddhamūle svaṃ phalataḥ phalam || 90 ||  
  
padāntarāṇyavāntarāvasthā ityarthaḥ | vakṣyati ca - ekaikā śataśākhātra   
nānāvibhavarūpiṇīti | etayorbhūmyoḥ saptāpi padāni pṛthakpṛthakphalaṃ   
prayacchanti tāni ca prarūḍhamūlānyeva na praśithilamūlāni phalaṃ prayacchantītyāha   
- ete iti || pratipadamityetatphalata iti kriyāpadenāpi saṃbadhyate || 90 ||  
  
svarūpāvasthitirmuktistadbhraṃśo'hantvavedanam |  
etatsaṃkṣipya tatproktaṃ tajjñātvā jñatvalakṣaṇam || 91 ||  
  
bhūmyoḥ svāminau lakṣayati - svarūpeti || tadbhraṃśaḥ   
svarūpāvasthitilakṣaṇamukteḥ sakāśādbhraṃśaḥ | tatsvarūpamevāha -   
ahantvavedanamiti || ahambhāvajñānam | ahamiti bhrāntirityarthaḥ || 91 ||  
  
śuddhasanmātrasaṃvitteḥ svarūpānna calanti ye |  
rāgadveṣādayo bhāvāsteṣāṃ nājñatvasaṃbhavaḥ || 92 ||  
  
na kevalaṃ muktiśālī tajjño'haṅkārādibandhaśālyajña iti tayorlakṣaṇe   
rāgādirāhityatatsāhitye api tayorlakṣaṇe ityāha - śuddhetyādinā || 92 ||  
  
yatsvarūpaparibhraṃśaścetyārthacitimajjanam |  
etasmāpadamaro moho na bhūto na bhaviṣyati || 93 ||  
  
cetyārtho'hamādirjñeyapadārthaḥ tadviṣayā   
ciccetyārthacidahamādijñeyapadārthabhrāntiḥ tasyāṃ majjanaṃ nāma tatparatvam |   
mohaśabdena mohakāryaṃ gṛhyate | ahaṅkārādyadhyāsaparatvādanyadatiśayitaṃ   
mohakāryaṃ na bhūtaṃ na bhaviṣyati | idameva paramaṃ mohakāryaṃ   
rāgadveṣādisakaladoṣanidānatvādityarthaḥ || 93 ||  
  
arthādarthāntaraṃ citte yāti madhye tu yā sthitiḥ |  
nirastamananākārā svarūpasthitirucyate || 94 ||  
  
citte arthādarthāntaraṃ viṣayādviṣayāntaraṃ yāti gacchati sati madhye vṛttyoḥ saṃdhau   
yā draṣṭuḥ sthitiḥ | kīdṛśī setyata āha - nirastamananākārā nirastavikalpā |   
ayamarthaḥ - vṛttisaṃdhisākṣitayā yannirvikalpakaṃ caitanyamasti tadeva svarūpaṃ   
tadātmanāvasthitiḥ svarūpasthitiriti || 94 ||  
  
p. 265)  
  
saṃśāntasarvasaṃkalpā yā śilāvadavasthitiḥ |  
jāḍyanidrāvinirmuktā sā svarūpasthitiḥ smṛtā || 95 ||  
  
saṃśāntasarvasaṃkalpeti jāgaritamohārthādityādisvarūpāvasthitirmuktirityuktaṃ tatra   
kāsau svarūpāvasthitirityata āha - saṃśānteti || jāgaritaṃ vyudasyati -   
jāḍyanidrāvinirmukteti || suṣuptisvapnau śilāvat | prakaṭapāṣāṇavadityarthaḥ |   
avasthātrayamatītya turīyatayā'vasthānaṃ svarūpasthitirityarthaḥ || 95 ||  
  
ahantāṃśekṣate śānte bhede niṣpandacittatā |  
ajaḍā yā prakacati tatsvarūpamiti sthitam || 96 ||  
  
atha yā niṣpandacittatā niścalacittatā tatsākṣibhūtetyarthaḥ | prakacati prakāśate   
tatsvarūpamiti sthitam || 96 || 97 ||  
  
bījajāgrattathā jāgranmahājāgrattathaiva ca |  
jāgratsvapnastathā svapnaḥ svapnajāgratsuṣuptakam || 97 ||  
  
iti saptavidho mohaḥ punareva parasparam |  
śliṣṭo bhavatyanekākhyaḥ śṛṇu tasya ca lakṣaṇam || 98 ||  
  
vedānteṣu ajñānabhūḥ saptapadetyuktaṃ vivṛṇoti - bījajāgradityādinā   
nānāvibhavarūpiṇītyantena || saptavidhaḥ saptaprakāraḥ | saptāvastho   
moho'jñānāparaparyāyaḥ parasparaṃ śliṣṭaḥ saṃbaddhaḥ san punarapyanekākhyo   
bhavati | saptānāmavasthānāṃ yathāsaṃbhavaṃ saṃbhedaviśeṣeṇa mohaḥ   
punarapyanekāvastho bhavatītyarthaḥ | tathāhi dvayoravasthayostisṛṇāṃ catasraṇāṃ   
pañcānāṃ ṣaṇṇāṃ saptānāṃ vā kṣaṇe kṣaṇe vyatyayena utpāde sati   
punarapyanekāvastho bhavati || 98 ||  
   
p. 266)  
  
prathamaṃ cetanaṃ yatsyādanākhyaṃ nirmalaṃ citaḥ |  
bhaviṣyaccitijīvādināmaśabdārthabhājanam || 99 ||  
  
prathamamiti || suṣupterutthāne prathamaṃ cito viśvarūpāyāḥ saṃbandhi yaccetanaṃ   
pratibimbalakṣaṇaṃ tadbījaṃ jāgradityucyata ityanvayaḥ | cetanaṃ viśinaṣṭi -   
anākhyamityādinā || anākhyaṃ jīvādyākhyayā tadānīmanullekhyaṃ   
bhaviṣyaccitijīvādināmaśabdārthabhājanaṃ bhaviṣyatāṃ   
citijīvacetanādināmātmakaśabdānāṃ tadarthānāṃ ca   
cittatvaprāṇabhṛttvajñānakartṛtvādilakṣaṇānāṃ bhājanaṃ   
pātramālambanamityarthaḥ || 99 ||  
  
bījarūpaṃ sthitaṃ jāgradbījajāgrattaducyate |  
eṣā jñapternavāvasthā tvaṃ jāgratsaṃsthitiṃ śṛṇu || 100 ||  
  
bījajāgracchabdaṃ vigṛhṇāti - bījarūpamiti || uttarāvasthānāṃ bījarūpeṇa sthitaṃ   
ca tajjāgracceti bījajāgraditi | eṣeti bījajāgratparāmṛśyate | vidheyāvasthānurodhena   
tasya strīliṅgatā | jñapterjīvasya navā nūtanāvasthā vṛkṣasyāṅkurāvastheva || 100 ||  
  
navaprasūtasya parādayaṃ cāhamidaṃ mama |  
iti yaḥ pratyayaḥ svacchastajjāgratprāgabhāvanāt || 1 ||  
  
parātparamātmano bimbāt navaprasūtasyābhinavajātasya jīvasyeti yaḥ pratyayastajjāgraditi   
saṃbandhaḥ | itiśabdaparāmṛṣṭamāha - ya iti || tatrāyaṃ   
kāryakāraṇasaṃghāto'hamasmīdaṃ gṛhādikaṃ mametyevaṃrūpo yaḥ pratyayo   
jāgrannāmāvasthāntaraṃ na bījajāgrat | kutaḥ aṅkurāvasthānantarabhāvī   
dvidalāvastheva | nāpi mahājāgrat prāgabhāvanātpūrvānubhavābhāvāt   
pūrvānubhavasaṃskāramapekṣya hi pratyabhijñārūpaṃ mahājāgrajjāyate || 1 ||  
  
p. 267)  
  
ayaṃ so'hamidaṃ tanma iti janmāntaroditaḥ |  
pīvaraḥ pratyayaḥ prokto mahājāgraditi sphuran || 2 ||  
  
jātismare puruṣe mahājāgraddarśayati - ayaṃ so'hamiti || so'hamiti   
janmāntarānubhavasaṃskārādutpanna iti yāvat | yadvā pūrvajanmāpekṣayā   
vartamānajanmaiva janmāntaraṃ tasminprāksaṃskārāduditaḥ pīvaraḥ pīno dṛḍha   
ityarthaḥ | asya ca mahājāgrattvaṃ mahākālasparśitatvātpīvaratvācceti jñeyam | kecittu   
janmāntarodito vāntarodita iti vyāckṣāṇāḥ sarvasādhāraṇāstādṛśapratyayo   
mahājāgraditi manyante || 2 ||  
  
arūḍhamathavā rūḍhaṃ sarvathā tanmayātmakam |  
yajjāgrato manorājyaṃ jāgratsvapnaḥ sa ucyate || 3 ||  
  
arūḍhamiti || arūḍhaṃ adṛṣṭaṃ niṣpannaṃ rūḍhaṃ dṛṣṭaṃ niṣpannaṃ   
tanmayātmakaṃ tanmayasvarūpam | viṣayasvarūpamityarthaḥ | manorājyaśabdenātra   
pramārūpasmṛtivilakṣaṇaḥ sarvo'pi pratyayo gṛhyate || 3 ||  
  
dvicandraśuktikārūpyamṛgatṛṣṇādibhedataḥ |  
abhyāsaṃ jāgrataḥ prāpya svapno'nekavidho bhavet || 4 ||  
  
ata evāha - dvicandreti || pūrvaṃ kadācidapi viṣayānanubhave   
tadviparyāsāyogādabhyāsaṃ prāpyetyuktam || 4 ||  
  
alpakālaṃ mayā dṛṣṭametanno veti yatra hi |  
parāmarśaḥ prabuddhasya sa svapna iti kathyate || 5 ||  
  
alpakālamiti || prabuddhasya svapnādutthitasya parāmarśo yatra yasminkāle bhavati tadā sa   
svapna iti kathyata iti saṃbandhaḥ | itiśabdaparāmṛṣṭamāha - alpeti || etanno veti   
saṃśayaḥ kathamata āhra || 5 ||  
  
cirasaṃdarśanābhāvādapraphullabṛhadvapuḥ |  
cirakālānuvṛttaśca svapno jāgradivoditaḥ || 6 ||  
  
cirasaṃdarśanābhāvāti || apraphullabṛhadvapuḥ apraphullamavispaṣṭaṃ bṛhadvapuḥ   
sthūlaṃ svarūpaṃ yasya sa tathoktaḥ | jāgradivoditaḥ jāgaritamiva vispaṣṭamuditaḥ || 6 ||  
  
p. 268)  
  
svapnajāgraditi prokto jāgratyapi parisphuran |  
ṣaḍavasthāparityāge jaḍā jīvasya yā sthitiḥ || 7 ||  
  
jāgratyapi parisphuran jāgare'tisphuraṇārūḍhatayā spaṣṭaṃ prakāśamāna ityarthaḥ || 7 ||  
  
bhaviṣyadduḥkhabodhāḍhyā sauṣuptī socyate gatiḥ |  
jagattasyāmavasthāyāmandhe tamasi līyate || 8 ||  
  
bhaviṣyadduḥkhabodhāḍhyā jāgratsvapnayorbhāviduḥkhasya bodho'nubhavaḥ tadāḍhyā   
tadbījavāsanopetatvāttaddārḍhyatvam | gatiravasthā tamasyajñāne'ntarlīyate   
saṃskāraśeṣamiti śeṣaḥ || 8 ||  
  
svapnāvasthā iti proktā mayā jñānasya rāghava |  
ekaikā śatasaṃkhyātra nānāvibhavarūpiṇī || 9 ||  
  
nānāvibhavarūpiṇī | vividhakāryātmiketyarthaḥ || 9 ||  
  
vasiṣṭha uvāca ||  
  
imāṃ saptapadāṃ jñānabhūmimākarṇayānagha |  
nānayā jñātayā bhūyo mohapaṅke nimajjati || 110 ||  
  
jñabhūḥ saptapadaiva hītyuktaṃ vivṛṇoti - imāṃ saptapadāmityādinā || 110 || 11 ||  
  
vadanti bahubhedena jñānino yogabhūmikāḥ |  
mama tvabhimatā nūnamimā eva sukhapradāḥ || 11 ||  
  
avabodhaṃ vidurjñānaṃ tadidaṃ sāptabhūmikam |  
muktistu jñeyamityuktā bhūmikā bhūmikāntare || 12 ||  
  
avabodho'vagatiḥ sākṣādanubhavaḥ | sāptabhūmikaṃ saptabhūmiṣu bhavam |   
saptāvasthopetamityarthaḥ || 12 || 13 || 14 ||  
  
jñānabhūmiḥ śubhecchākhyā prathamā samudāhṛtā |  
vicāraṇā dvitīyā tu tṛtīyā tanumānasā || 13 ||  
  
p. 269)  
  
satvāpattiścaturthī syāttato'saṃsaktināmikā |  
padārthābhāvanī ṣaṣṭhī saptamī turyagā smṛtā || 14 ||  
  
āsāmante sthitā muktistasyāṃ bhūyo na śocati |  
etāsāṃ bhūmikānāṃ tvamidaṃ nirvacanaṃ śṛṇu || 15 ||  
  
nirvacanaṃ niruktiḥ nikṛṣyakathanam || 15 ||  
  
kiṃ mūḍha iva tiṣṭhāmi prekṣe'haṃ śāstrasajjanaiḥ |  
vairāgyapūrvamiccheti śubhecchetyucyate budhaiḥ || 16 ||  
  
ahaṃ mūḍha eva kimarthaṃ sthito'smi | śāstrasajjanairupāyaiḥ ātmatattvaṃ prekṣe |   
prakarṣeṇekṣa ityarthaḥ | icchā vairāgyapūrvikā śubhecchetyucyete | iyaṃ ca prathamā   
bhūmikā puṇyakarmaphalabhūtapratyagvividiṣārūpā | vividiṣanti yajñena dānena   
tapasā'nāśakeneti śrutyādau prasiddhā | tathā ca śrutiḥ - tametaṃ vedānuvacanena   
brāhmaṇā vividiṣanti yajñena dānena tapasā'nāśakeneti | tathā ca vārtikam -   
pratyagvividiṣāṃ buddheḥ karmāṇyutpādya śuddhitaḥ | kṛtārthānyastamāyānti   
prāvṛḍante ghanā iveti || 16 ||  
  
śāstrasajjanasaṃparko vairāgyābhyāsapūrvakam |  
sadācārapravṛttiryā procyate sā vicāraṇā || 17 ||  
  
adhyātmaśāstravicāraḥ sadācārapravṛttirvicāraṇāpradhānatvādvicāraṇetyucyate iti   
nirvacanamabhipretyāha - śāstreti || śāstrasaṃparko'dhyātmaśāstravicāraṇā   
sajjanasaṃparko brahmaniṣṭhasevā | śāstrasajjanasaṃparkairupāyairvairāgyābhyāso   
nāma vairāgyahetubhūtadṛśyamithyātvadoṣadarśanābhyāsaḥ | eṣā ca dvitīyā   
bhūmikā || 17 ||  
  
vicāraṇāśubhecchābhyāmindriyārtheṣvaraktatā |  
yatra sā tanutābhāvātprocyate tanumānasā || 18 ||  
  
śrotavyo mantavyo nididhyāsitavyaḥ iti śrutyuktaśravaṇamananarūpāṃ   
nididhyāsanātmikāṃ tṛtīyāṃ bhūmikāṃ nirvakti - vicāraṇeti || yatra   
yasyāmavasthāyāṃ pūrvabhūmikābhyāṃ vicāraṇāśubhecchābhyāṃ hetubhyāṃ   
indriyārtheṣvanātmapadārtheṣvaraktatā viraktatoditā sāvasthā tanumānasocyate | tanu   
mānasaṃ yasyāṃ sā tatra hetustanutābhāvāt | sthaulyakāraṇarāganivṛttyā mānasasya   
tanutvasadbhāvādbhūmikāyā nididhyāsanarūpatāṃ vakṣyati bhagavānvasiṣṭhaḥ -   
anāsthayeti bhāvānāṃ padabhāvanamāntaram | lakṣyārthalagnamanasaḥ   
sāmānyo'sāvasaṃgamaḥ || saṃsārāmbunidheḥ pāre sāre paramakāraṇe |   
yanmaunamāśritaṃ śāntaṃ tacchreṣṭhāsaṅgaḥ ucyate || śreṣṭhāsaṃgamatā hyeṣā   
tṛtīyā bhūmikā'tra hi | bhavati projjhitāśeṣasaṃkalpakalanaḥ pumāniti | etacca   
bhūmikātrayaṃ brahmajñānasādhanameva natu jñānakoṭāvantarbhavati   
bhedasatyatābuddheravinaṣṭatvāt | ataevaitajjāgaraṇamiti vakṣyati vasiṣṭhaḥ -   
bhūmikātritayaṃ tvetadrāma jāgraditi smṛtam | yathāvadbhedabuddhyedaṃ jagajjāgrati   
dṛśyata iti | bhūmikātritayaṃ jāgraccaturthī svapna ucyate iti ca | tathā   
mahadbhirapyuktam - atra bhūmikātritayaṃ brahmavidyāyāḥ sādhanameva natu   
vidyākoṭāvantarbhavati | bhedasatyatvabuddheranivartyatvāt | ataevaitajjāgaraṇamiti   
vyapadiśyata iti || 18 ||  
  
p. 270)  
  
bhūmikātritayābhyāsāccittā'rthaviratervaśāt |  
satvātmani sthitiḥ śuddhe satvāpattirudāhṛtā || 19 ||  
  
bhūmiketi || tritayasya jñānabhūmikātvaṃ tu satvātmani tatsādhanatvenopacārāditi   
jñeyam | arthaviratiranātmapadārtheṣvaruciḥ | citte niṣpannāyā   
arthaviratervaśātsattvātmani sthitiḥ sattāmātrasvarūpe brahmaṇyavasthitiḥ | tathā ca   
vakṣyati - sattāvaśeṣa evāste caturthī bhūmikāṃ gata iti | yacca svapnākhyā caturthī   
bhūmiraparokṣajñānameva na sādhanakoṭāvantarbhavati | yato vakṣyati -   
samyagjñānodaye citte pūrṇacandrodayopame | nirvibhāgamanādyantaṃ yogino   
yuktacetasaḥ || samaṃ sarvaṃ prapaśyanti caturthīṃ bhūmikāṃ gatā iti |   
pañcamyādibhūmikātraye tu jīvanmuktestāratamyaṃ bhavati | tatra saptamī   
bhūmirvidehamuktisadṛśī tathācoktam - jīvanmuktestāratamyaṃ śiṣṭe bhūmitraye   
bhavet | videhamuktisadṛśī saptamī bhūmirucyata iti |   
tāstisro'saṃprajñātasamādhyabhyāsakṛtena cittoparatitāratamyena sidhyanti |   
tadapyuktam - pañcamyādayastisro bhūmayo nirvikalpasamādhyabhyāsakṛtena   
cittaviśrāntitāratamyena saṃpadyanta iti || 19 ||  
  
p. 271)  
  
daśācatuṣṭayābhyāsādasaṃsargaphalāya ca |  
rūḍhasattvacamatkārā proktā saṃsaktināmikā || 120 ||  
  
daśeti || daśācatuṣṭayābhyāsāditi prāguktāvasthācatuṣṭayasyābhyāsātkāraṇāt   
rūḍhasattvacamatkārā rūḍhaḥ dṛḍhaniṣpannaḥ sattvasyāntaḥkaraṇasya camatkāraḥ   
paramasūkṣmabrahmānandagrahaṇavaidagdhyaṃ yasyāṃ bhūmikāyāṃ sā tathoktā |   
yadvā sattvaśabdena sattvaguṇo gṛhyate | pravṛddhasattvaguṇacāturī hi pañcamī   
bhūmikā bhavati | kimarthaṃ rūḍhasattvacamatkāretyata āha -   
asaṃsargaphalāyāsaṃsaktiphalāya prātibhāsikaviṣaye'pi rāgābhāsasyāpi   
vṛttiphalāyetyarthaḥ | niratiśayānandānubhavaphalāya ceti cakārārthaḥ | iyaṃ ca   
pañcamī bhūmiḥ suṣuptirityucyate | tathā ca vakṣyati - pañcamīṃ bhūmikāmetya   
suṣuptipadanāmikām | śāntāśeṣaviśeṣāṃśastiṣṭhatyadvaitamātrakaḥ iti | atra   
samādheḥ svayameva vyuttiṣṭhati || 120 ||  
  
bhūmikāpañcakābhyāsātsvātmārāmatayā dṛḍham |  
ābhyantarāṇāṃ bāhyānāṃ padārthānāmabhāvanāt || 21 ||  
  
bhūmikāpañcakābhyāsāditi | dṛḍhamiti padaṃ ātmārāmatayā'bhāvanāditi ca   
padadvayena saṃbadhyate | uktapañcamabhūmau nirvikalpāttadā svayamevottiṣṭhati   
abhāvanādanupalambhāt paraprayuktenānyakṛtenāvabodhena samādheḥ   
sakāśātsvavyutthāpanaṃ anātmapadārthasya samādhau vismṛtasya paraprayatnena   
bhāvanā padārthabhāvanā sā yasyāḥ sā padārthabhāvanī gatiravasthā dṛḍhaṃ   
svātmārāmatayā hetunābhyantarāṇāṃ sukhaduḥkhādīnāṃ bāhyānāṃ ghaṭādīnāṃ   
padārthānāṃ dṛḍhamabhāvanāt || 21 ||  
  
p. 272)  
  
paraprayuktena ciraṃ prayatnenāvabodhanam |  
padārthabhāvanī nāma ṣaṣṭhī saṃjāyate gatiḥ || 22 ||  
  
paraprayukteneti || ciraṃ paraprayuktena prayatnenāvabodhanaṃ yadā bhavati tadā ṣaṣṭhī   
gatiḥ saṃjāyate ityanvayaḥ | kecittu sākṣātkāro viśuddhapadārthajñānasādhyo   
mahāvākyārthaviṣayaḥ tena padārthabhāvanīyamavasthā ādaraṇīyeti vadantaḥ ṣaṣṭhīṃ   
bhūmikāṃ brahmavidyāsādhanakoṭisthāṃ manyante tatra   
nirvāṇaprakaraṇavacanavirodhāt | bhūmikāyāṃ vivāsanaḥ | ṣaṣṭhīṃ   
gāḍhasuṣuptākhyāṃ kramātpatati bhūmikām | yatra nāsanna sadbhūyo nāhaṃ   
nāpyanahaṃkṛtiḥ | kevalaṃ kṣīṇamanana āste'dvaitaikyanirgataḥ || nirgranthiḥ   
śāntasaṃdeho jīvanmukto vibhāvanaḥ | anirvāṇo'pi nirvāṇaścitradīpa iva sthita iti | kiṃ   
ca śuddhasaṃvinmayānandabhūryā bhavati pañcamī | ardhasuptaprabuddhābho   
jīvanmukto'tra tiṣṭhatīti || 22 ||  
  
bhūmiṣaṭkacirābhyāsādbhedasyānupalambhanaḥ |  
yatsvabhāvaikaniṣṭhatvaṃ sā jñeyā turyagā gatiḥ || 23 ||  
  
ṣaṣṭhībhūmikāpekṣayā nikṛṣṭāṃ pañcamīṃ bhūmikāṃ prāptasya   
jīvanmuktatāmabhidadhatā | tata utkṛṣṭāyāḥ ṣaṣṭhībhūmikāyā vidyākoṭiniviṣṭasya   
svasya sutarāmabhyupagatatvācca svabhāvaikaniṣṭhatvamiti | svo bhāvaḥ svabhāvaḥ   
svabhāvarūpastasminnekasminneva nitarāṃ svataḥ parato vā punarutthānaṃ vinaiva   
tiṣṭhatīti svabhāvaikaniṣṭhastasya bhāvastattvam | saptamī sā pariprauḍhā viṣayo'syāṃ na   
jīvitāditi nirvāṇaprakaraṇavacanāt | saptamabhūmikāṃ prāptasya yoginaḥ svataḥ parato   
vā punarvyutthānameva nāstīti gamyate | tathā mahadbhirapyuktam - turīyābhidhāṃ   
saptamabhūmiṃ prāptasya yoginaḥ svataḥ parato vā vyutthānameva nāstīti mumukṣuṣu   
vartamānamavasthātrayātmakaṃ jāgaritaṃ caturthabhūmyātmakaṃ svapnaṃ   
pañcamaṣaṣṭhabhūmikātmikāṃ suṣuptiṃ cāpekṣya svarūpameva turyaṃ caturthaṃ   
tadgacchatīti turyagā gatiravasthā turīyāvasthetyarthaḥ || 23 ||  
  
p. 273)  
  
eṣā hi jīvanmukteṣu turyāvastheha vidyate |  
videhamuktaviṣayaṃ turyātītamataḥ param || 24 ||  
  
eṣā saptamabhūmirūpā turīyāvasthā jagati kvacidapi nāstyevetyata āha - eṣā hīti ||   
jīvanmukteṣu śukādiṣu videhamuktaviṣayaṃ videhamuktagamyam || 24 ||  
  
ye hi rāma mahābhāgāḥ saptamīṃ bhūmikāṃ gatāḥ |  
ātmārāmā mahātmānaste mahatpadamāgatāḥ || 25 ||  
  
saptamībhūmikā sarvodyogena puruṣadhaureyaiḥ saṃpādyeti jñāpayituṃ tāṃ prāptāṃ   
stauti - ye hīti || mahatpadamāgatāḥ mahāsthānaṃ prāptāḥ | mahātmatāyāḥ   
paryavasānabhūmiṃ prāptā ityarthaḥ | mahātmapadaṃ gatā iti kvacit tatrāpi sa evārthaḥ ||   
25 ||  
  
jīvanmuktā na sajjanti sukhaduḥkharasasthitau |  
prākṛtenārthakāryeṇa kiṃcitkurvanti vā na vā || 26 ||  
  
saptamīṃ bhūmikāṃ prāptādanye jīvanmuktā vikṣepadaśāyāṃ kathaṃ vyavaharantītyata   
āha - jīvanmuktā ityādi || sukhaduḥkharasasthitau sukhaduḥkhānubhavasthitau na   
sajjanti āsaktiṃ na kurvanti | harṣaviṣādau na kurvantītyarthaḥ | yadvā   
āsaktistatrābhimānastaṃ na kurvantītyarthaḥ | arthākāryeṇa   
lokasaṃgrahalakṣaṇaprayojanamarthaḥ sa eva kāryaṃ tena hetunā kiṃcitkurvanti vā na vā   
kurvanti | āryakāryeṇeti kvacittatrāryakāryeṇa vidvatkāryeṇa | aniṣiddhakāryeṇetyarthaḥ ||   
26 || 27 || 28 ||  
  
p. 274)  
  
pārśvasthabodhitāḥ santaḥ pūrvācārakramāgatam |  
ācāramācarantyeva suptabuddhavadakṣatāḥ || 27 ||  
  
bhūmikāsaptakaṃ tvetaddhīmatāmeva gocaram |  
prāptājñānadaśāmetāṃ paśumlecchādayo'pi ye |  
sadehā vā videhā vā te muktā nātra saṃśayaḥ || 28 ||  
  
jñaptirhi granthivicchedastasminsati hi muktatā |  
mṛgatṛṣṇāmbubuddhyādiśāntimātrātmakastvasau || 29 ||  
  
nanu jñānadaśaprāptānāṃ sadehatve kathaṃ muktatetyata āha - jñaptirhīti ||   
jñaptiratra jñānadaśā sa eva pakvo granthistasya vicchedo hi ahaṃkāralakṣaṇagrantheḥ   
sakāraṇasya vināśaḥ | sa hi ahaṃkārādhyāsasya sakāraṇasya nivṛttiṃ vinā   
jñānadaśāyā eva pakvāyā ayogāt | tataḥ kiṃ tatrāha - tasminniti ||   
tasmingranthivicchede sati muktirhi sakāraṇagranthivicchedaḥ | tarhi sadvā sadasadātmā vā   
sadasadvilakṣaṇo vā sarvathāpyanupapattirityata āha - mṛgatṛṣṇeti || yathā   
marīcikodakādhyāsanivṛttiradhiṣṭhānamātraṃ tathāsau granthivicchedo'pītyarthaḥ || 29 ||  
  
ye tu mohādghanāttīrṇāste prāptāḥ paramaṃ padam |  
te sthitā bhūmikāsvāsu svātmalābhaparāyaṇāḥ || 130 ||  
  
ye tu mohādityādisārdhatrayaṃ spaṣṭārtham || 130 ||  
  
p. 275)  
  
etāsu bhūmiṣu jayanti hi ye mahānto vandyāsta eva hi jitendriyaśatravaste |  
samrāṭ svarāḍapi ca yatra tṛṇāyate tatsāraṃ padaṃ jagati te samavāpnuvanti || 31   
||  
  
jayanti sarvotkṛṣṭatayā vartante | samrāṭ maṇḍaleśvarāṇāṃ śāstā | svarāḍindraḥ ||   
31 || 32 ||  
  
vasiṣṭha uvāca ||  
  
manaḥpraśamanopāyo yoga ityabhidhīyate |  
saptabhūmiḥ sa vijñeyaḥ kathitāstāśca bhūmikāḥ || 32 ||  
  
etāsāṃ bhūmikānāṃ tu gamyaṃ brahmābhidhaṃ param |  
tvattāhantātmatā yatra paratā nāsti kācana |  
na kvacidbhedakalanā na bhāvābhāvarañjanā || 33 ||  
  
kīdṛśaṃ tadbrahmābhidhaṃ paraṃ vastu tatrāha - tvatteti || tvattāhante   
tvamahaṃbhāvau | ātmatāparate ātmabhāvaparabhāvau | bhedakalanā bhedajñānam |   
bhāvābhāvarañjanā bhāvābhāvābhiniveśa ityādi yatra nāsti tatparaṃ brahmetyarthaḥ ||   
33 ||  
  
sarvaṃ śāntaṃ nirālambaṃ vyomasthaṃ śāśvataṃ śivam |  
anāmayamanābhāsamanātmakamakāraṇam || 34 ||  
  
sarvamiti || sarvaṃ tadvyatiriktasyābhāvāt | śāntamavidyārāgādimalarahitam |   
nirālambamādhārarahitam | sarvādhāramityarthaḥ | tadapi māyayetyarthaḥ | vyomasthaṃ   
svamahimastham | ādhārānapekṣitamityarthaḥ | śivaṃ maṅgalam | anāmayaṃ   
nirupadravam | anābhāsaṃ apratibimbam || 34 ||  
  
na sannāsanna madhyāntaṃ na sarvaṃ sarvameva ca |  
manovacobhiragrāhyaṃ śūnyācchūnyaṃ sukhātsukham || 35 ||  
  
neti || amadhyāntaṃ madhyāntarahitam | na sarvaṃ mithyābhūtātsarvasmādvilakṣaṇam |   
tarhi vastutaḥ paricchedaḥ syādityata āha - sarvamiti || manovacobhiragrāhyatve hetuḥ   
- śūnyācchūnyamiti || atyantanirākāramityarthaḥ | śūnyādapi śūnyaṃ cettarhi   
puruṣārthabahirbhūtaṃ tadityata āha - sukhātsukhaṃ paramānandarūpatvāt || 35 ||  
  
p. 276)  
  
asaṃvedanamāśāntamātmavedanamātatam || 36 ||  
  
tarhi vedyaṃ tadityata āha - asaṃvedanamiti || āsamantācchāntaṃ āśāntam |   
ātmavedanaṃ svayaṃprakāśam | āsamantāttataṃ vyāptamātatam || 36 ||  
  
vasiṣṭha uvāca ||  
  
etatte kathitaṃ rāma jñānaṃ vai sāptabhūmikam |  
tvaṃ māhātmyamavidyāyāḥ punaḥ śṛṇu raghūdvaha || 37 ||  
  
etatte kathitamityādayaḥ kākatālīyavadityataḥ prāktanāḥ ślokāḥ prāyeṇa spaṣṭārthāḥ |   
raghūdvaha raghūṇāṃ śreṣṭha || 37 || 38 ||  
  
lavaṇo'sau mahīpālastatra dṛṣṭvā tathā bhramam |  
dvitīye divase gantuṃ pravṛttastāṃ mahāṭavīm || 38 ||  
  
yatra dṛṣṭaṃ mayā duḥkhamaraṇyānīṃ smarāmi tām |  
cittādarśagatāṃ vindhye kadācillabhyate'pi sā || 39 ||  
  
araṇyānīṃ mahāraṇyam | mahāraṇyamaraṇyānī gṛhārāmāstu niṣkuṭā ityamaraḥ |   
ādarśo darpaṇam | labhyate'pītyapiśabdaḥ śaṅkāyām |   
garhāsamuccayapraśnaśaṅkāsaṃbhāvanāsvapītyamaraḥ || 39 || 40 ||  
  
iti niścitya sacivaiḥ prayayau dakṣiṇāpatham |  
punardigvijayāyaiva prāpya vindhyamahīdharam || 140 ||  
  
pūrvadakṣiṇapāścāttyamahāvanataṭasthalīm |  
babhrāma kautukātsarvāṃ vyomavīthīmivoṣṇaguḥ || 41 ||  
  
kautukāt kutūhalāt | kautukaṃ viṣayābhoge hastasūtre kutūhale | kāme khyāte maṅgale   
ceti yādavaprakāśaḥ | uṣṇaguḥ sūryaḥ || 41 || 42 ||  
  
p. 277)  
  
athaikasminpradeśe tāṃ cintāmiva purogatām |  
dadarśogrāmaraṇyānīṃ paralokamahīmiva || 42 ||  
  
sa tatra viharaṃstāṃ tu svavṛttānsakalānapi |  
dṛṣṭavānpṛṣṭavāṃścaiva jñātavāṃśca visismaye || 43 ||  
  
visismaye vismayaṃcakre || 43 || 44 || 45 || 46 ||  
  
tatparijñātavāṃścāpi vyādhānpukkasajānpunaḥ |  
vismayākulayā buddhyā bhūyo babhrāma saṃbhramī || 44 ||  
  
atha prāpa mahāṭavyāḥ paryante dhūmadhūsaram |  
tameva grāmakaṃ yasminso'bhavatpuṣṭapukkasaḥ || 45 ||  
  
tatrāpaśyajjanāṃstāṃstānstriyastāstāḥ kuṭīrikāḥ || 46 ||  
  
anyāsu vṛddhāsu sabāṣpanetrā svabhartṛyuktāsu ca varṇayantī |  
vṛddhātikāntāraviśīrṇabandhustatrātidīnā pariroditīdam || 47 ||  
  
kāntāraṃ durgamamārgaḥ | kāntāraṃ vartma durgamamityamaraḥ || 47 ||  
  
hā putrakāḥ kutra gatāḥ stha dīnā dṛṣṭermamotsaṅgamapāsya dūram |  
hā putri guñjāphaladāmahāre nītāsi me durvidhinātidūram || 48 ||  
  
asa bhuvīti dhātorlaṇmadhyamapuruṣabahuvacanam | stha bhavatha |   
guñjāphaladāmabhirhāro yasyāḥ sā tathoktā | dāmaśabdena mālocyate | durvidhinā   
durdaivena || 48 ||  
  
hā rājaputrendusamānakānta saṃtyajya śuddhāntavilāsinīstāḥ |  
ratiṃ prayāto'si mamātmajāyāṃ na sāpi te susthiratāmupetā || 49 ||  
  
śuddhāntavilāsinīrantaḥpurāṅganāḥ || 49 ||  
  
saṃsāranadyā svataraṅgabhaṅgakriyāvilāsairvihitopahāsaiḥ |  
kiṃ nāma tucchaṃ na kṛtaṃ nṛpeśo yadyojitaḥ pukkasakanyakāyām || 50 ||  
  
saṃsāreti || tucchamatrāsamañjasam | saṃsāranadyā kiṃ nāma tucchaṃ na kṛtamiti   
saṃbandhaḥ | kaiḥ sādhanaiḥ svataraṅgabhaṅgakriyāvilāsaiḥ   
svīyataraṅgakhaṇḍarūpaiḥ karmavilāsairvihitopahāsairekasminneva janmani   
rājatvapukkasatve hetutvena vivekimirvihita upahāso yeṣu te tathoktāstaiḥ | yaditi hetau || 50 ||  
  
p. 278)  
  
evaṃ lapantīmavalokya vṛddhāṃ dāsībhirāśvāsya nṛpo nijābhiḥ |  
papraccha vṛttaṃ kimihāsi kā tvaṃ kā te sutā ke ca sutāstaveti || 51 ||  
  
lapantīṃ vilapantīm || 51 || 52 || 53 || 54 ||  
  
uvāca sā vāṣpavilocanātha grāmastvayaṃ pukkasapoṣanāmā |  
ihābhavatpukkasapaḥ patirmai babhūva tasyendusamā sutaikā || 52 ||  
  
sā daivayogātpatimindratulyamihāgataṃ prāpa dharātalendram |  
sā tena sārdhaṃ suciraṃ sukhāni bhuktvā prasūtā tanayāṃ sutau ca || 53 ||  
  
kenacittvatha kālena grāmake'smiñjaneśvara |  
avṛṣṭiduḥkhamabhavadbhīṣaṇaṃ bhagnamānavam || 54 ||  
  
mahatā tena duḥkhena sarve te grāmakā janāḥ |  
vinirgatya gatā dūraṃ sarve pañcatvamāgatāḥ || 55 ||  
  
pañcatvaṃ maraṇam || 55 || 56 || 57 ||  
  
tenemā duḥkhabhāginyaḥ śūnye vayamiha sthitāḥ |  
śocyāṃstānanuśocantyastiṣṭhāmo duḥkhajīvitāḥ || 56 ||  
  
ityākarṇyāṅganāvaktrādrājā vismayamāgataḥ |  
mantriṇāṃ mukhamālokya citrārpita ivābhavat || 57 ||  
  
teṣāṃ samuditairdānaiḥ saṃmānairduḥkhasaṃkṣayam |  
kṛtvā karuṇayāviṣṭo dṛṣṭalokaparāvaraḥ || 58 ||  
  
samuditaiḥ | subhāṣitaiḥ dānasaṃmānaiḥ dānasatkāraiḥ | dṛṣṭā loke parāvare   
uccāvacā bhāvā yena sa dṛṣṭalokaparāvaraḥ || 58 || 59 || 60 || 61 ||  
  
ājagāma gṛhaṃ paurairmuditaḥ praviveśa ha |  
jñātāvidyāsvabhāvo'sau nīto bodhaṃ mayā tataḥ || 59 ||  
  
p. 279)  
  
ityevaṃ rāghavāvidyā mahatī bhramadāyinī |  
asatsattāṃ nayatyāśu saccāsattāṃ nayatyalam || 60 ||  
  
rāma uvāca ||  
  
kathametadvada brahmansvapnaḥ satyatvamāgataḥ |  
saṃśayo bhagavanso'yaṃ na me galati cetasaḥ || 61 ||  
  
vasiṣṭha uvāca ||  
  
sarvametadavidyāyāṃ saṃbhavatyeva rāghava |  
etatte gādhivṛttānte sphuṭamagre bhaviṣyati || 62 ||  
  
muhūrtadvayena dvādaśavārṣiko lavaṇasya vibhramaḥ svapna ityucyate -   
durghaṭatvamavidyāyā bhūṣaṇaṃ na tu dūṣaṇam | kathaṃcidghaṭamānatve   
hyavidyātvaṃ na siddhyatīti nyāyāt aghaṭamānaghaṭanāpaṭīyasyāmavidyāyāṃ   
nāsaṃbhāvitametaditi pariharati - sarvamiti || siṃhāsana evāsīnasya lavaṇarājasya   
muhūrtadvitayena dvādaśavārṣikabhramaḥ kālāntare tasya ca bhramasyāvisaṃvāditvaṃ   
lavaṇapratibhāyāḥ sarvapukkasapratibhānāṃ ca parasparaṃ saṃrambha ityevamādikaṃ   
sarvaśabdārthaḥ | gādhināmā brāhmaṇaḥ || 62 ||  
  
kākatālīyavaccetovāsanāvaśataḥ svataḥ |  
samudanti mahārambhā vyavahārāḥ parasparam || 63 ||  
  
yadyapyavidyāyāṃ saṃbhavatyevaitatsarvaṃ tathāpi kācidupapattirvaktavyetyata āha -   
kākatālīyavadityādi || kākasya tālatarusaṃyogasamaya eva daivāttatphalapatanaṃ   
kākatālīyam | cetovāsanāvaśataścittasya sadṛśaṃ bhramotpādakasaṃskāravaśataḥ   
svataḥ svabhāvānnimittāntaraṃ vinaiva vyavahārā'bhijñālakṣaṇāḥ | samudanti   
saṃvādaṃ kurvanti | samānārthabhājo bhavantītyarthaḥ | ārabhyata ityārambhaḥ kāryam |   
mahānārambho yeṣāṃ vyavahārāṇāṃ te mahārambhāḥ | smaryate ca bhārate -   
yuddhe mṛtānāṃ vīrāṇāṃ nānālokānprāptānāṃ   
dhṛtarāṣṭrādiśokāpanodanārthaṃ bhagavatā vyāsena tapaḥprabhāvāttattallokebhyaḥ   
samākṛṣṭānāṃ duryodhanādīnāṃ dhṛtarāṣṭreṇa pāṇḍavaiḥ strībhiśca   
saṃgatānāṃ mahārambhā vyavahārāḥ saṃvādino jāyante iti || 63 ||  
  
p. 280)  
  
dṛṣṭaṃ yatpakkaṇe rājñā tatra śāmbarikehayā |  
tatra yollasitā vidyā saivānyedyuriti dhruvam || 64 ||  
  
dṛṣṭamiti || tatra sadasi sthitena rājñā śāmbarikehayā aindrajālikaceṣṭayā yadyadā   
pakkaṇe śabarālaye dṛṣṭaṃ tatra tadā yā yā'vidyollāsitā vivartate sā   
saivānyedyurapyullasitā || 64 ||  
  
tatkāle lavaṇenāśu dṛṣṭo yaḥ svapnavibhramaḥ |  
sa eva saṃvidaṃ prāpto vindhyapukkasacetasām || 65 ||  
  
vindhyapukkasacetasāṃ saṃvidaṃ prāptaḥ | vindhyapukkasacetobhiḥ saṃvidita ityarthaḥ ||   
65 ||  
  
lāvaṇī pratibhā rūḍhā vindhyapukkasacetasi |  
vindhyapukkasasaṃviddhā rūḍhā pārthivacetasi || 66 ||  
  
lāvaṇī lavaṇarājasaṃbandhinī pratibhā vindhyapukkasacetasyārūḍhā | lavaṇasya cetasi   
yatpratibhātaṃ tādṛśameva vindhyaparvatasthapukkasacetassu pratibhātamityarthaḥ |   
viparītaṃ kiṃ na syādityata āha - vindhyeti || 66 ||  
  
vyavahāragatestasyāḥ sattāsti pratibhānataḥ |  
sattā sarvapadārthānāṃ nānyā saṃvedanādṛte || 67 ||  
  
bhramavyavahārasya kathaṃ tarhi satyatvamityata āha - vyavahāragateriti || na   
kevalamasyaiva vyavahārasvarūpasya prātibhāsikaṃ sattvaṃ sarvasyāpi jagatastathetyāha   
- satteti || svapnapadārthānāmiva jāgarite'pi sarvapadārthānāṃ   
saṃvedanātpratibhāsādṛte'nyā sattā nāsti | saṃvedanameva sattā |   
saṃvedanadaśayāameva sattetyarthaḥ | yadvā pratibhānataḥ saṃvedanāditi   
vādhiṣṭhānacaitanyamucyate | tathā ca kalpitānāmadhiṣṭhānameva sattetyarthaḥ || 67 ||  
  
p. 281)  
  
saṃbandhe draṣṭṭadṛśyānāṃ madhye draṣṭurhi yadvapuḥ |  
draṣṭṭadarśanadṛśyādivarjitaṃ tadidaṃ param || 68 ||  
  
prakaraṇārthaṃ buddhisaukaryārthamante saṃkṣipyāha - saṃbandha iti || saṃbandhe   
draṣṭṭadṛśyānāṃ draṣṭuḥ śabdādidṛśyānāṃ ca saṃbandhe draṣṭuḥ   
dṛśyabhāvalakṣaṇe jātānāmanekeṣāṃ madhye draṣṭṭadṛśyadarśanānāmantaḥ   
kusumeṣu sūtramivānugatasya draṣṭuryadvapuḥ sākṣiṇo yatsvarūpamasti | kiṃbhūtam |   
draṣṭadarśanadṛśyādivarjitam | dṛśyādyabhāve'pi suṣuptisamādhyostatsākṣiṇo   
vidyamānatvāt | draṣṭṭadarśanadṛśyaphalavarjitaṃ tadidaṃ śodhitatvaṃ   
padārtharūpaṃ tatpadalakṣyaṃ parameva | yadvā draṣṭṭadṛśyānāṃ ca   
pūrvoktasaṃbandhe bhāvini madhye pūrvottaravṛttyoḥ saṃdhau draṣṭuryadvapuḥ jīvasya   
yatsvarūpamasti tacca draṣṭṭatvena darśanādinā ca varjitaṃ tadityādi samānam || 68 ||  
  
deśāddeśaṃ gate citte madhye yaccetaso vapuḥ |  
ajāḍyasaṃvinmananaṃ tanmayo bhava sarvadā || 69 ||  
  
deśāddeśamiti || citte deśāddeśaṃ gate viṣayādviṣayāntaraṃ gate sati madhye   
pūrvottaraviṣayajñānayorantarāle cetasastadupādhikasya jīvasyetyarthaḥ | vapuḥ svarūpam   
| kiṃbhūutam | ajāḍyasaṃvinmananaṃ śabditasuṣuptisvapnajāgaritavarjitaṃ tanmayo   
bhava tadātmaniṣṭho bhava || 69 ||  
  
ajāgratsvapnanidrasya yatte rūpaṃ sanātanam |  
acetanaṃ cājaḍaṃ ca tanmayo bhava sarvadā || 170 ||  
  
ajāgratsvapnanidrasyetyatra nidrāśabdena suṣuptirgṛhyate | acetanaṃ   
cetanadharmabhūtāvasthātrayarahitatvāt | ajaḍaṃ   
prajñānaghanatvānnirvikāratāsarvavastvababhāsakatvācca || 170 ||  
  
p. 282)  
  
jaḍatāṃ varjayitvaikāṃ śilāyā hṛdayaṃ hi yat |  
amanaskaṃ mahābāho tanmayo bhava sarvadā || 71 ||  
  
jaḍatāmiti || amanaskaṃ svabhāvato manorahitaṃ yacchilāyā hṛdayaṃ   
pāṣāṇasyābhyantarasvarūpaṃ tajjaḍatāmekāṃ varjayitvā vihāya kadācittatsthāsyati   
cettarhi tanmayo bhava tanniṣṭho bhava | tatsadṛśasvarūpaniṣṭho bhavetyarthaḥ | śilāyā   
bāhyasvarūpaṃ padārthāntarasaṅgitvādasaṅgātmasvarūpasya dṛṣṭānto na bhavati   
tadupekṣya tasyā hṛdayaṃ gṛhītam || 71 ||  
  
cittaṃ dūre parityajya yo'si so'si sthiro bhava |  
bhava bhāvanayā mukto yuktyā paramayānvitaḥ || 72 ||  
  
yasmādavivekātsaṃsārastasmādviveka eva yatnaḥ kartavya ityāha - cittaṃ dūra iti ||   
bhava bhāvanayā muktaḥ saṃsārabhāvanayā muktaḥ | yuktyā śrutyanukūlayā paramayā   
| atyantadṛḍhayetyarthaḥ || 72 ||  
  
saṃsārogrāraghaṭṭe'sminyā dṛḍhā yantravāhinī |  
rajjustāṃ vāsanāmetāṃ chindhi rāghava yatnataḥ || 73 ||  
  
saṃsāreti || saṃsārogrāraghaṭṭayantrarajjuvāsanāṃ chindhītyarthaḥ || 73 ||  
  
pūrvaṃ manaḥ samuditaṃ paramātmatattvāttenātataṃ jagadidaṃ svavikalpajālaiḥ |  
śūnyena śūnyamapi tena yathāmbareṇa nīlatvamullasati cārutarābhidhānam || 74 ||  
  
pūrvamiti || śūnyenālpena paramātmatattvenānirvacanīyena manaṇa   
śūnyamanirvacanīyaṃ jagadātatam kalpitamityarthaḥ || 74 ||  
  
p. 283)  
  
saṃkalpasaṃkṣayavaśādgalite tu citte saṃsāramohamihikā galitā bhavanti |  
svacchaṃ vibhāti śaradīva khamāgatāyāṃ   
cinmātramekamajamādyamanantamantaḥ || 175 ||  
  
saṃkalpeti || mihikā dhūmākārameghāḥ śaradyāgatāyāṃ khamiva svacchaṃ cinmātraṃ   
bhātītyanvayaḥ || 175 ||  
  
iti śrīvālmīkīye mokṣopāya utpattiprakaraṇe lavaṇopākhyānaṃ nāma navamaḥ   
sargaḥ || 9 ||  
  
iti śrīmatparamahaṃsaparivrājakācāryottamasukhapūjyapādaśiṣya-  
सर्गः ॥ ९ ॥  
  
उत्पत्तिप्रकरणं समाप्तम् ॥  
  
प्। २८४)  
  
स्थितिप्रकरणम् -   
  
वसिष्ठ उवाच ॥  
  
अकर्तृकमरङ्गं च गगने चित्रमुत्थितम् ।  
अद्रष्ट्टकं स्वानुभवमनिद्रं स्वप्नदर्शनम् ॥ १ ॥  
  
पूर्वस्मिन्प्रकरणे जगन्मनोविलासादुत्पन्नं योगेन च मनोविलासशान्तौ   
शाम्यतीत्युक्तम् । अस्मिंस्तु प्रकरणे मनस उत्पन्नं जगन्मनस्येव तिष्ठति ।   
तच्च मनः स्वकारणे आत्मनि तिष्ठतीति प्रतिपाद्यते ॥ अत्र पञ्चाख्यानानि -   
शुक्रो दामादयो भीमादयो दाशूर उपदेशश्चेति । तत्र तावन्मनोमयस्य   
दृश्यस्य मनसा सहात्मन्यवस्थितत्वादाधारत्वेनात्मानं   
निरूपयितुमाघेयं दृश्यमाह - अकर्तृकमिति ॥ चित्रं हि केनचित्कर्त्रा   
कैश्चिद्रङ्गै रञ्जनद्रव्यैः कस्मिंश्चिद्भित्त्यादौ मूर्ते वस्तुनि क्रियते । इदं   
तु जगद्रूपं चित्रमकर्तृकं आत्मनो निष्क्रियत्वेनाकर्तृत्वात् । अरङ्गं   
चात्मनोऽद्वितीयत्वेन रञ्जकस्य द्रव्यान्तरस्याभावात् । गगने चिदाकाशे उत्थितं   
मूर्तस्य कस्यचिदधिकरणस्याभावात् । किं च अद्रष्ट्टकं स्वानुभवं   
यत्खल्वनुभूयते तत्सत्ये स्वव्यतिरिक्ते द्रष्टरि । इदं तु न तथा   
द्रष्ट्टदृश्ययोर्भेदाभावात् । किं च निद्रं स्वप्नदर्शनम् ।   
स्वप्नदर्शनं हि सत्यां निद्रायां भवति । इदं तुन तथा जाग्रत्येव   
प्रतीयमानत्वात् ॥ १ ॥  
  
साक्षिभूते समे स्वच्छे निर्विकल्पे चिदात्मनि ।  
निरर्थं प्रतिबिम्बन्ति जगन्ति मुकुरे यथा ॥ २ ॥  
  
साक्षीति ॥ साक्षादीक्षत इति साक्षी । दृग्रूपत्वात्साक्षिभूते समे परिपूर्णे स्वच्छे   
निर्मले निर्विकल्पे भेदशून्ये चिदात्मनि जगन्ति मुकुरे यथा दर्पणवन्निरर्थं   
प्रयोजनमन्तरेणैव प्रतिबिम्बन्ति प्रतिफलन्ति । निरिच्छमिति पाठे   
इच्छामन्तरेणेत्यर्थः । तत्र जगतां   
जडत्वादात्मनश्चासङ्गोदासीनत्वान्निरिच्छत्वं वेदितव्यम् ॥ २ ॥  
  
प्। २८५)  
  
एतत्ते राम वक्ष्यामि कार्यकारणतां विना ।  
स्थिता ब्रह्मणि विश्वश्रीः प्रतिभामात्ररूपिणी ॥ ३ ॥  
  
एतदिति ॥ विश्वश्रीः कार्यकारणभावमन्तरेणैव प्रतिभामात्ररूपेण   
ब्रह्मणि तिष्ठतीत्येतद्रहस्यमिति भावः ॥ ३ ॥  
  
एकं ब्रह्मचिदाकाशं सर्वात्मकमखण्डितम् ।  
इति भावय यत्नेन चेतश्चाञ्चल्यशान्तये ॥ ४ ॥  
  
एकं ब्रह्म भावयेत्युक्तम् ॥ ४ ॥  
  
रेखोपरेखावलिता यथैका पीवरी शिला ।  
तथा त्रैलोक्यवलितं ब्रह्मैकमिति दृश्यताम् ॥ ५ ॥  
  
भेदे प्रतीयमाने कथमैक्यमित्यत्राह - रेखेति ॥ तथाहि काचित्पीवरी गरीयसी   
गिरिशिला रेखोपरेखाभिर्वलिता व्याप्ता   
करितुरङ्गनरादिचित्रविचित्रदेवालयादिरूपेण प्रतीयमानतया सत्यपि   
भेदस्फुरणे वस्तुत एकैव तथा त्रैलोक्यवलितं त्रैलोक्यात्मना विवृतमपि   
ब्रह्म एकमेवेति दृश्यतां निश्चीयताम् ॥ ५ ॥  
  
द्वितीयकारणाभावादनुत्पन्नमिदं जगत् ।  
तिष्ठति ब्रह्मणि स्फारे प्रतिभामात्ररूपधृक् ॥ ६ ॥  
  
द्वितीयेति ॥ इदं जगद्द्वितीयकारणाभावाद्ब्रह्मव्यतिरिक्तस्य द्वितीयस्य   
कारणस्याभावात् भावरूपकार्यारम्भकाणां   
समवाय्यसमवायिनिमित्तानामसम्भवाद्धेतोरनुत्पन्नमेव । कथं तर्हि   
प्रतीयत इत्याह - स्फारे ब्रह्मणि प्रतिभामात्ररूपधृक्तिष्ठति ।   
ब्रह्मण्यध्यस्ततया मरुमरीचिकायां तरङ्गिणीव प्रातिभासिकतया   
तिष्ठतीत्यर्थः ॥ ६ ॥  
  
अत्र भार्गववृत्तान्तं कथयामि तवानघ ।  
अनुत्पन्नमिदं विश्वं येन चेतसि पश्यसि ॥ ७ ॥  
  
विश्वस्य प्रतिभामात्ररूपत्वे भार्गववृत्तान्तं निदर्शयन्नाह -   
अत्रेत्यादिना ॥ ७ ॥ ८ ॥ ९ ॥  
  
प्। २८६)  
  
पुरा मन्दरशैलंस्य सानौ कुसुमसङ्कुले ।  
अतप्यत तपो घोरं कस्मिंश्चिद्भगवान्भृगुः ॥ ८ ॥  
  
तमुपास्ते स्म तेजस्वी बालः पुत्रो महामतिः ।  
शुक्रः सकलचन्द्राभः प्रकाशेनेव भास्करः ॥ ९ ॥  
  
विद्याविद्यादृशोर्मध्ये शुक्रोऽप्राप्तमहापदः ।  
त्रिशङ्कुरिव रोदस्योरवर्तत तदा किल ॥ १० ॥  
  
विद्येति ॥ तथाहि त्रिशङ्कुर्नाम राजा विश्वामित्रमहिम्ना चण्डालदेहेनैव   
स्वर्गं गच्छन्देवैर्निराकृतो रोदस्योर्द्यावापृथिव्योरन्तर्मध्य एव वर्तते ।   
तथा   
शुक्रोऽप्यप्राप्तमहापदत्वादनधिगतब्रह्मभावत्वाद्विद्यादृष्टेर-  
  
nirvikalpasamādhisthe sa kadācitpitaryatha |  
avyagro'bhavadekānte jitāririva bhūmipaḥ || 11 ||  
  
dadarśāpsarasaṃ tatra gacchantīṃ nabhasaḥ pathā |  
mandāramālāvalitāṃ mandānilacalālakām || 12 ||  
  
kāntāmālokya tasyābhūdullāsataralaṃ manaḥ |  
atha tāṃ manasā dhyāyaṃstatraivāmīlitekṣaṇaḥ || 13 ||  
  
atheti || tāmapsarasam || 13 ||  
  
ārabdhavānmanorājyamidameva kilośanāḥ |  
eṣā hi lalanā vyomni sahasranayanālaye || 14 ||  
  
ārabdhavānmanorājyamiti || itaḥ paraṃ vakṣyamāṇaḥ śukravṛttānto mānasa   
evetyarthaḥ || 14 || 15 || 16 || 17 || 18 || 19 || 20 ||  
  
saṃprāpto'yamahaṃ svargamālolasurasundaram |  
mandamanmathamātaṅgya imāstāḥ surayoṣitaḥ || 15 ||  
  
p. 287)  
  
deveśvaraṃ niṣevante vanaṃ vanalatā yathā |  
iha tāvadimaṃ śakramahamāsthānasusthitam || 16 ||  
  
dvitīyamiva trailokyasraṣṭāramabhivādaye |  
iti saṃcintya śukreṇa manasaiva śucīpatiḥ || 17 ||  
  
tenābhivāditastatra dvitīya iva khe bhṛguḥ |  
atha sādaramutthāya śukraḥ śakreṇa pūjitaḥ || 18 ||  
  
svarge vihartumārebhe svarvāsiparimoditaḥ |  
tatra tāṃ mṛgaśāvākṣīṃ kāntāmadhyagatāmasau || 19 ||  
  
dadarśa sāpi taṃ rāma dṛṣṭvā paravaśābhavat |  
rasādvikasatornūnamanyonyamanuraktayoḥ |  
prātararkanalinyoryā śobhā saiva tayorabhūt || 20 ||  
  
atha tāṃ tādṛśīṃ dṛṣṭvā śukraḥ saṃkalpitārthabhāk |  
tamaḥ saṃkalpayāmāsa saṃhāramiva bhūtabhuk || 21 ||  
  
atheti || tāmapsarasaṃ tādṛśīmātmānuraktāṃ jñātvā saṃkalpitārthabhāktayā   
saha saṃbhogaḥ saṃkalpito'rthaḥ taṃ prāptumudyataḥ   
saṃstadbhogyakālakalpanāya tamaḥsaṃkalpayāmāsa | bhūtabhuk rudraḥ   
saṃhāramiva || 21 || 22 || 23 || 24 || 25 || 26 || 27 || 28 || 29 || 30 || 31 || 32 || 33 || 34 || 35 ||   
36 || 37 || 38 ||  
  
atha sarveṣu bhūteṣu gateṣvabhimatāṃ diśam |  
ājagāma bhṛgoḥ putraṃ sā mayūrīva vāridam || 22 ||  
  
tataḥ kalpalatākuñje tau viśaśramatuḥ kvacit |  
atha cittavilāsena cirasuprekṣitaiḥ śrutaiḥ || 23 ||  
  
praṇayairbhārgavasyāsīttuṣṭaye sa samāgamaḥ |  
athāvasadasau śukraḥ purandarapure tayā || 24 ||  
  
p. 288)  
  
sukhaṃ caturyugānyaṣṭau hariṇekṣaṇayā saha |  
puṇyakṣayānusaṃdhānātpapātāvanimaṇḍale || 25 ||  
  
patitasyāvanau tasya svapurī smṛtimāgatā |  
jīvaścāndramasaṃ jyotirbhṛgusūto viveśaha || 26 ||  
  
prāleyatāmupetyāśu śālitāmagamattataḥ |  
śālīṃstānbhuktavānpakvāndaśārṇeṣu dvijottamaḥ || 27 ||  
  
sa śukraḥ śukratāmetya tadbhāryātanayo'bhavat |  
tato munīnāṃ saṃsargāttapasyugre vyavasthitaḥ || 28 ||  
  
avasanmerugahane manvantaramaninditaḥ |  
tatra tasya samutpanno mṛgyāṃ putro narākṛtiḥ || 29 ||  
  
tatsnehena paraṃ mohaṃ punarapyāyayau kṣaṇāt |  
putrasyāsya dhanaṃ me'stu guṇāścāyuśca śāśvatam || 30 ||  
  
ityanāratacintābhirjahau satyāmavasthitim |  
dharmacintāparibhraṃśātputrārthaṃ bhogacintayā || 31 ||  
  
kṣīṇāyuṣaṃ tamaharanmṛtyuḥ sarpa ivānilam |  
bhogaikacintayā sārdhaṃ sa samutkrāntacetanaḥ || 32 ||  
  
prāpya bhadreśaputratvamāsīnmadramahīpatiḥ |  
athānyānyapi janmāni samupetya bahūnyapi || 33 ||  
  
jātaḥ sa gaṅgātīrasthatapasvitanayo muniḥ |  
atha kālena mahatā pavanātapajarjaraḥ || 34 ||  
  
kāyastasya papātorvyāṃ bhṛguśukrasamudbhavaḥ |  
rāgadveṣavihīnatvāttasya puṇyāśramasya tu || 35 ||  
  
p. 289)  
  
mahātapastvācca bhṛgorna bhukto mṛgapakṣibhiḥ |  
atha varṣasahasreṇa divyena parameśvaraḥ || 36 ||  
  
bhṛguḥ paramasaṃbodhādvirarāma samādhitaḥ |  
nāpaśyadagre tanayaṃ vinayāvanatānanam || 37 ||  
  
sīmānte guṇasīmāyāḥ puṇyaṃ mūrtamiva sthitam |  
apaśyatkevalaṃ kāyakaṅkālaṃ purato mahat || 38 ||  
  
dehayuktamivābhāgyaṃ dāridryamiva mūrtimat || 39 ||  
  
apaśyaditi ślokadvayavākyam | kāyakaṅkālaṃ śarīrāsthipañjaram || 39 ||  
  
tāpaśuṣkavapuḥ kṛttirandhrasphuritatittirim |  
saṃśuṣkāntodaraguhācchāyāviśrāntadarduram || 40 ||  
  
tāpeti || tāpenātapena śuṣkā yā vapuḥkṛttirdehasya kṛttistasyā randhreṣu   
sphuritāstittirayaḥ pakṣiviśeṣā yasmin | saṃśuṣkā antāḥ paryantā yasyāstasyā   
udaraguhāyāśchāyāyāṃ viśrāntā dardurā maṇḍūkā yasmin || 40 ||  
  
prekṣya tacchuṣkakaṅkālamālānaṃ duḥkhadantinaḥ |  
pūrvāparaparāmarśamakurvanbhṛgurutthitaḥ || 41 ||  
  
prekṣyeti || ālānaṃ bandhanastambham || 41 || 42 || 43 || 44 || 45 || 46 || 47 || 48 || 49 || 50   
||  
  
ālokya samakālaṃ hi jñātvā putraṃ mṛtaṃ bhṛguḥ |  
kālaṃ prati cakārāśu kopaṃ paramadāruṇam || 42 ||  
  
akāla eva matputro nītaḥ kimiti kopataḥ |  
kālāya śāpamutsraṣṭuṃ bhagavānupacakrame || 43 ||  
  
athākalitarūpo'sau kālaḥ kavalitaprajaḥ |  
ādhibhautikamāsthāya vapurmunimupāyayau || 44 ||  
  
p. 290)  
  
khaḍgapāśadharaḥ śrīmānkuṇḍalī kavacānvitaḥ |  
ṣaḍbhujaḥ ṣaṇmukho bāhyā vṛtaḥ kiṃkarasenayā || 45 ||  
  
sa upetya mahābāho kupitaṃ taṃ mahāmunim |  
kalpakṣubdhābdhigambhīraṃ sāntvapūrvamuvāca ha || 46 ||  
  
tvamanantatapā vipro vayaṃ niyatipālakāḥ |  
tena saṃpūjyase pūjya sādho netarayekṣayā || 47 ||  
  
mā tapaḥ kṣapayābuddhe kalpakālamahānalaiḥ |  
yo na dagdho'smi me tasya kiṃ tvaṃ śāpena dhakṣyasi || 48 ||  
  
brahmāṇḍāvalayo grastā nigīrṇā rudrakoṭayaḥ |  
bhuktāni viṣṇuvṛndāni kva na śaktā vayaṃ mune || 49 ||  
  
bhoktāro hi vayaṃ brahmanbhojanaṃ yuṣmadādayaḥ |  
svayaṃ niyatireṣā hi nāvayoretadīhitam || 50 ||  
  
neha kartā na bhoktāsti dṛṣṭyā naṣṭakalaṅkayā |  
bahavaśceha kartāro dṛṣṭyā dṛṣṭakalaṅkayā || 51 ||  
  
neheti || naṣṭakalaṅkayā dṛṣṭyā viśuddhena jñānena iha jagati kartā bhoktā ca   
nāsti | ātmano nirvikāratayā kartṛbhoktṛtvāsaṃbhavāddṛṣṭakalaṅkayā   
dṛṣṭyā bhrāntidarśanena tu jagati bahavaḥ kartāro bhoktāraśca   
kartrādibhedasyāvidyāparikalpitatvena bhrāntatvāt || 51 ||  
  
puṣpāṇi tarukhaṇḍeṣu bhūtāni bhuvaneṣu ca |  
karmaṇāyānti yāntīha kalpānte hetunā vidheḥ || 52 ||  
  
puṣpāṇīti || tarukhaṇḍeṣu puṣpāṇīva bhuvaneṣu bhūtāni prāṇinaḥ svakarmaṇā   
āyānti yānti ca | kalpānte tu vidherbrahmaṇo'pi yo hetuḥ pravṛttinivṛttihetuḥ   
kāla īśvarecchā ca tena yāntyāyānti cetyarthaḥ || 52 || 53 || 54 ||  
  
p. 291)  
  
kvāsau jñānamayī dṛṣṭiḥ kva mahattvaṃ kva dhīratā |  
mārge sarvaprasiddhe'pi kimandha iva muhyasi || 53 ||  
  
svakarmaparipākotthāmavicārya daśāṃ mune |  
kiṃ mūrkha iva sarvajña mudhā māṃ śaptumicchasi || 54 ||  
  
cittameveha puruṣastatkṛtaṃ kṛtamucyate |  
mano hi jīvanājjīvo niścāyakatayā tu dhīḥ |  
ahaṃkāro'bhimantṛtvānnānātāṃ svayameti hi || 55 ||  
  
bhṛgoḥ putrasya cittamayaṃ saṃsāraṃ nirūpayituṃ kālaścittasya mahimānaṃ   
tāvadāha sārdhena ślokena - cittameveti || puruṣo jīvaḥ | kathaṃ jīva ityatrāha   
- mano hīti || mana eva jīvanātprāṇadhāraṇājjīva ityucyate | niścāyakatayā   
niścayahetutvāt dhīrbuddhiḥ | niścayātmikā buddhiriti lakṣaṇāt |   
abhimantṛtvādahaṃmamābhimānahetutvādahaṃkāro'pi || 55 || 56 ||  
  
tanmanastava putrasya samādhau tvayi saṃsthite |  
prayātaṃ vaibudhaṃ sadma saṃtyajyauśanasaṃ vapuḥ || 56 ||  
  
asevata mune tatra viśvācīṃ devasundarīm |  
atha vipro daśārṇeṣu kosaleṣu mahīpatiḥ || 57 ||  
  
athetyādinā sārdhaślokapañcakena svargabhogānantarabhāvino janmabhedānāha   
- tatra prathamāntāni padāni janmabhedaparāṇi saptamyantāni tu   
deśabhedaparāṇīti draṣṭavyam || 57 ||  
  
dhīvaro'tha mahāṭavyāṃ haṃsastripathagātaṭe |  
sūryavaṃśe nṛpaḥ pauṇḍraḥ śauraḥ śālveṣu deśikaḥ || 58 ||  
  
dhīvaro matsyādighātakaḥ | deśika ācāryaḥ || 58 ||  
  
p. 292)  
  
kalpaṃ vidyādharaḥ śrīmāndhīmānatha muneḥ sutaḥ |  
sauvīreṣu ca sāmantastrigarte śaivadeśikaḥ || 59 ||  
  
sāmanto maṇḍaleśvaraḥ || 59 ||  
  
vaṃśagulmaḥ kirāteṣu hariṇaśrīśca jāṅgale |  
sarīsṛpastālatale tamāle vanakukkuṭaḥ || 60 ||  
  
vaṃśagulmo veṇustambaḥ | hariṇaśrīḥ hariṇarūpaḥ | sarīsṛpaḥ sarpaḥ || 60 || 61   
|| 62 || 63 || 64 || 65 || 66 ||  
  
anyāsvapi vicitrāsu vāsanāvaśataḥ svataḥ |  
viṣamāsveva putraste cacārāntarayoniṣu || 61 ||  
  
vāsudevābhidhāno'sau mune viprakumārakaḥ |  
tapaścarati te putraḥ samaṅgāsaritastaṭe || 62 ||  
  
jaṭāvānakṣavalayī jitasarvendriyabhramaḥ |  
tatra varṣaśatānyaṣṭau saṃsthitastapasi sthire || 63 ||  
  
yadīcchasi mune draṣṭuṃ taṃ svapnābhaṃ manobhramam |  
tatsamunmīlaya jñānanetramāśu vilokaya || 64 ||  
  
ityukte jagadīśena kālena samadṛṣṭinā |  
muniḥ sa cintayāmāsa jñānāttattanayehitam || 65 ||  
  
dadarśa ca muhūrtena pratibhānavaśādasau |  
putrodantamaśeṣeṇa buddhidarpaṇabimbitam || 66 ||  
  
punarmandarasānusthāṃ kālākārāgrasaṃsthitām |  
samaṅgāyāstaṭādetya viveśa svatanuṃ bhṛguḥ || 67 ||  
  
punariti || kālākārāgrasaṃsthitāṃ kālaśarīrapurobhāgavartinīm |   
bhṛgurdhyānadṛṣṭyā samaṅgātaṭaṃ gatvā punaretya svatanuṃ   
viveśetyanvayaḥ || 67 || 68 || 69 || 70 || 71 || 72 || 73 || 74 || 75 || 76 || 77 || 78 || 79 || 80 || 81   
|| 82 || 83 || 84 ||  
  
p. 293)  
  
vismayasmerayā dṛṣṭyā kālamālokya kāntayā |  
vītarāgamuvācedaṃ vītarāgo munirvacaḥ || 68 ||  
  
bhagavanbhūtabhavyeśa bālā vayamanujjvalāḥ |  
tvādṛśāmeva dhīrdeva trikālāmaladarśinī || 69 ||  
  
ityukto bhagavānkālo hasanniva jagadgatiḥ |  
hastaṃ hastena jagrāha bhṛgumindumivāṃśumān || 70 ||  
  
atha kālabhṛgū devau mandarācalakandarāt |  
gantuṃ pravṛttāvavanau samaṅgāsaritastaṭe || 71 ||  
  
kṣaṇādevāpatustatra tau samaṅgāṃ taraṅgiṇīm |  
dadarśātha taṭe tasyāḥ kasmiṃścittanayaṃ bhṛguḥ || 72 ||  
  
śāntendriyaṃ samādhisthamacañcalamanomṛgam |  
samālokya bhṛgoḥ putraṃ kālaḥ saṃkalpavānabhūt || 73 ||  
  
vibudhyatāmayamiti samādhervirarāma saḥ |  
unmīlya netre so'paśyadagre kālabhṛgū prabhū || 74 ||  
  
kadambalatikāpīṭhādathotthāya nanāma tau |  
mithaḥ kṛtasamācārāḥ śilāyāṃ samupāviśan || 75 ||  
  
athovāca vacaḥ śāntaṃ sa samaṅgātaṭe dvijaḥ |  
bhavatordarśanenāhamadya nirvṛtimāgataḥ || 76 ||  
  
yo na śāstreṇa tapasā na jñānena na vidyayā |  
vinaṣṭo me manomohaḥ kṣīṇo'sau darśanena vām || 77 ||  
  
na tathā sukhayantyantarnirmalāmṛtadṛṣṭayaḥ |  
yathā praharṣayantyetā mahatāmeva dṛṣṭayaḥ || 78 ||  
  
p. 294)  
  
caraṇābhyāmimaṃ deśaṃ bhavantau bhūritejasau |  
kau pavitritavantau naḥ śaśāṅkārkāvivāmbaram || 79 ||  
  
ityuktavantaṃ provāca bhṛgurjanmāntarātmajam |  
smarātmānaṃ prabuddho'si nājño'sīti raghūdvaha || 80 ||  
  
prabodhito'sau bhṛguṇā janmāntaradaśāṃ nijām |  
muhūrtamātrātsasmāra dhyānonmīlitalocanaḥ || 81 ||  
  
athāsau vismayasmeramukho muditamānasaḥ |  
vitarkamantharāṃ vācamuvāca vadatāṃvaraḥ || 82 ||  
  
aho bhramamayī dṛṣṭirjṛmbhate kāpi cetasi |  
yadvaśādidamābhogi jagajjālaṃ pravartate || 83 ||  
  
jñātaṃ jñātavyamadhunā dṛṣṭaṃ draṣṭavyamakṣatam |  
viśrānto'smi ciraṃ śrāntaścinmātrānnāsti kiṃcana || 84 ||  
  
uttiṣṭha tāta gacchāmaḥ paśyāmo mandarasthitām |  
tāṃ tanuṃ niyaterdraṣṭuṃ kautukaṃ viharāmyaham |  
na samīhitamastīha nāsamīhitamasti me || 85 ||  
  
uttiṣṭheti sārdhaśloko vākyam | niyaterdaivagateḥ kautukaṃ vilāsaṃ draṣṭuṃ   
viharāmi gacchāmi | me samīhitaṃ iṣṭaṃ me'samīhitamaniṣṭaṃ ca nāsti || 85 || 86 ||   
87 || 88 || 89 ||  
  
vasiṣṭha uvāca ||  
  
vicārayantastattvajñā iti te jāgatīrgatīḥ || 86 ||  
  
samaṅgāyāstrayaḥ prāpuḥ kṣaṇānmandarakandaram |  
dadarśa bhārgavastatra pūrvajanmodbhavāṃ tanum || 87 ||  
  
p. 295)  
  
uvāca cedaṃ he tāta śuṣkā tanuriyaṃ hi sā |  
yā tvayā sukhasaṃbhogaiḥ purā samabhilālitā || 88 ||  
  
paśya viśrāntasaṃdehaṃ vigatāśeṣakautukam |  
nirastakalpanājālaṃ kathaṃ śete sukhaṃ vane || 89 ||  
  
sarvāśājvarasaṃmohamihikāśaradāgame |  
vicittatvaṃ vinā nānyacchreyaḥ paśyāmi jantuṣu || 90 ||  
  
sarveti || sarveṣāmāśānimittānāṃ jvarasaṃmohānāṃ duḥkhasaṃmohānāmeva   
mihikānāṃ prāleyānāṃ śaradāgamaṃ nivartakam | vicittatvaṃ vimanaskatvam ||   
90 || 91 || 92 || 93 || 94 || 95 || 96 || 97 || 98 || 99 || 100 ||  
  
ta eva sukhasaṃbhogasīmānaṃ samupāgatāḥ |  
mahādhiyaḥ prāptadhiyo ye yātā vimanaskatām || 91 ||  
  
sarvaduḥkhadaśāmuktāṃ saṃsthitāṃ vigatajvarām |  
diṣṭyā paśyāmyamananāṃ vane tanumimāmaham || 92 ||  
  
athākṣipya vacastasya kālaḥ provāca bhārgavam |  
praviśemāṃ tanuṃ sādho nagarīmiva pārthivaḥ || 93 ||  
  
gurutvamasurendrāṇāṃ kartavyamanayā tvayā |  
kalyāṇamastu vāṃ yāmo vayaṃ tvabhimatāṃ diśam || 94 ||  
  
ityuktvā muñcatorbāṣpaṃ tayoḥ so'ntaradhīyata |  
gate tasminbhagavati bhārgavo niyatervaśaḥ || 95 ||  
  
viveśa tāṃ tanuṃ hitvā samaṅgādvijabhāvanām |  
tasyāṃ praviṣṭajīvāyāṃ putratanvāṃ mahāmuniḥ || 96 ||  
  
cakārāpyāyanaṃ mantraiḥ sa kamaṇḍaluvāribhiḥ |  
sarvā nāḍyastatastanvyastasyāḥ pūrṇā virejire || 97 ||  
  
p. 296)  
  
atha śukraḥ samuttasthau vahatprāṇasamīraṇaḥ |  
puro'bhivādayāmāsa pitaraṃ pāvanākṛtim || 96 ||  
  
tatastau kānane tasminpāvane bhṛgubhārgavau |  
saṃsthitau mananonmuktau nistaraṅgāviva hṛdau || 99 ||  
  
evaṃ te bhārgavākhyānaṃ varṇitaṃ raghunandana |  
vicārya sudṛḍhaṃ citte yathecchasi tathā kuru || 100 ||  
  
iti śrīyogavāsiṣṭhasāre mokṣopāye sthitiprakaraṇe bhārgavopākhyānaṃ   
nāma prathamaḥ sargaḥ || 1 ||  
  
iti saṃsārataraṇīnāmni vāsiṣṭhavivaraṇasthitiprakaraṇe śukropākhyānaṃ nāma   
prathamaḥ sargaḥ || 1 ||  
  
p. 296)  
  
dvitīyaḥ sargaḥ   
  
vasiṣṭha uvāca ||  
  
jantoḥ kṛtavicārasya vigaladvṛtticetasaḥ |  
mananaṃ tyajato nityaṃ kiṃcitpariṇatātmanaḥ || 1 ||  
  
pūrvaṃ bhārgavākhyāne cittamayaḥ saṃsāra iti darśitam | atra tu dāmādyupākhyāne sa   
cittamayaḥ saṃsāro vivekena cittaśāntau śāmyati vivekābhāve tu vardhate iti pratipādyate   
| tatra cittaprasāde sāmagrīmupadarśayitumāha - jantoriti sārdhena ślokapañcakena ||   
vigaladvṛtticetasaḥ vigalantyo malinā vṛttayo yasmāccetasastādṛśaṃ ceto yasya tasya   
| mananaṃ saṃkalpam || 1 ||  
  
dṛśyaṃ saṃtyajato heyamupādeyamupeyuṣaḥ |  
draṣṭāraṃ paśyato nityamadraṣṭāramaśyataḥ || 2 ||  
  
upādeyaṃ dṛṅmātram | draṣṭāramātmānam || 2 ||  
  
p. 297)  
  
nijñātavye pare tattve jāgarūkasya jīvataḥ |  
suptasya ghanasaṃmohamaye saṃsāravartmani || 3 ||  
  
suptasya anusandhānarahitasya || 3 ||  
  
atyantapakvavairāgyādaraseṣu raseṣvapi |  
saṃsāravāsanājāle khagajāla ivākhunā |  
troṭite hṛdayagranthau ślathe vairāgyaraṃhasā || 4 ||  
  
suptatve hetuḥ - atyantapakvavairāgyāditi || araseṣu alpasukhāsvādeṣu aihikaviṣayeṣu   
raseṣu sukhāsvādabhūyiṣṭhedhu pāralaukikaviṣayeṣu ākhunā mūṣikeṇa khagānāṃ jāle   
vāgurāyāmiva vairāgyaraṃhasā saṃsāravāsanājāle troṭite chedite sati hṛdayagranthau   
ahaṃkārarūpeṇa parvaṇi ca ślathe sati || 4 ||  
  
kātakaṃ phalamāsādya yathā vāri prasīdati |  
tathā vijñānavaśataḥ svabhāaḥ saṃprasīdati || 5 ||  
  
kātakaṃ phalamāsādya vārīva vijñānavaśataḥ svabhāvaḥ svarūpaṃ   
saṃprasīdatītyanvayaḥ | yadrajaḥsaṃparkātkaluṣaṃ jalaṃ prasannaṃ bhavati tatkātakaṃ   
phalam || 5 ||  
  
nīrāgaṃ nirupāsaṅgaṃ nirdvandvaṃ nirupāśrayam |  
viniryāti mano mohādvihagaḥ pañjarādiva || 6 ||  
  
nīrāgamiti || rāga icchāviśeṣastadrahitaṃ nīrāgam | ataeva nirupāsaṅgaṃ   
viṣayāsaṅgarahitam | ataśca nirdvandvaṃ sukhaduḥkhabhedānusaṃdhānaviratam |   
tataśca nirupāśrayaṃ nirālambanaṃ sanmano mohādajñānabandhānniryāti | vihagaḥ   
pañjarādiveti || 6 ||  
  
śāntasaṃdehadaurātmyaṃ gatakautukavibhramam |  
paripūrṇāntaraṃ cetaḥ pūrṇenduriva rājate || 7 ||  
  
śānteti || śāntaṃ saṃdehānāṃ daurātmyaṃ duṣṭatā yasya | gataḥ kautukānāṃ   
saṃkalpānāṃ vibhramo vilāso yasmāt || 7 ||  
  
p. 298)  
  
vicāreṇa parijñātasvabhāvasyoditātmanaḥ |  
anukampyā bhavantīha brahmaviṣṇvindraśaṃkarāḥ || 8 ||  
  
vicāreṇeti || parijñātasvabhāvasya sākṣātkṛtātmatattvasya ataevoditātmanaḥ   
paripūrṇasvarūpasya brahmādayo'pyanukampyā bhavanti | hanta saṃtatamete duḥkhina iti   
śocanīyā bhavantītyarthaḥ || 8 ||  
  
ko'haṃ kathamidaṃ ceti yāvannāntarvicāritam |  
saṃsārāḍambaraṃ tāvadandhakāropamaṃ sthitam || 9 ||  
  
avicāre doṣamāha - ko'hamiti || ko'hamityātmaviṣayo vicāraḥ | kathamidamiti   
jagadviṣayaḥ | antaḥ antaḥkaraṇe || 9 ||  
  
ātmānamitaraṃ caiva dṛśā nityāvibhinnayā |  
sarvaṃ cijjyotireveti yaḥ paśyati sa paśyati || 10 ||  
  
vicārasvarūpaṃ darśayati ślokatrayeṇa - ātmānamiti || yaḥ svātmānamitaraṃ   
puruṣaṃ nityāvibhinnayā sarvadā bhedaśūnyayā dṛśā jñānena paśyati vicārayati   
sarvaṃ jagaccijjyotireveti caitanyamātrameveti paśyati sa vicāraparaḥ pumān paśyati |   
tattvaṃ sākṣātkarotītyarthaḥ || 10 ||  
  
sarvaśaktiranantātmā sarvabhāvāntarasthitaḥ |  
advitīyaścidityantaryaḥ paśyati sa paśyati || 11 ||  
  
sarveti || sarvabhāvāntarasthitaḥ sarvapadārthāntaryāmī puruṣaḥ sarvaśaktiḥ |   
anantātmā'paricchinnasvarūpaḥ | ataevādvitīyaḥ svavyatiriktavastvabhāvāt   
ciccinmātrarūpa iti ca yaḥ paśyati || 11 ||  
  
nāhaṃ na cānyadastīti brahmaivāsti nirāmayam |  
itthaṃ sadasatormadhyaṃ yaḥ paśyati sa paśyati || 12 ||  
  
neti || ahaṃ ahantāparicchinnaṃ upahitaṃ vastu nāsti anyatsvavyatiriktaṃ dṛśyaṃ ca   
nāsti kiṃtu nirāmayaṃ nirvikāraṃ brahmaivāsti itthamanena prakāreṇa sadasatoḥ   
ātmānātmanormadhyaṃ draṣṭṭatvadṛśyatvopādhirahitaṃ cinmātratvam || 12 ||  
  
p. 299)  
  
ayatnopanateṣvakṣi digdravyeṣu yathā punaḥ |  
arāgameva patati tadvatkāryeṣu dhīradhīḥ || 13 ||  
  
ayatneti || digdravyeṣu dikṣu sthiteṣu dravyeṣu akṣi cakṣurindriyaṃ ayatnenaivopanateṣu   
prāpteṣu satsu tadviṣayo manoratho'nurāgastaṃ vinaiva patati tadvaddhīrāṇāṃ   
brahmavidāmapi dhīrbuddhiḥ kāryeṣu avaśyakartavyeṣu rāgarahitameva pravartate || 13 ||  
  
parijñāyopabhukto hi bhogo bhavati tuṣṭaye |  
vijñāya sevitaścauro maitrīmeti na cauratām || 14 ||  
  
parijñāyeti || ayamiha jñānino bhogaviśeṣaḥ yatparijñāyopabhukto bhogaḥ tuṣṭaye   
bhavati na punaḥ kleśāyeti | yathāhi | cauraḥ saṃsevyamāno'pi vijñātāraṃ naiva bādhate   
pratyuta mitrabhāvenopakaroti tadvaditi || 14 ||  
  
aśaṅkitopasaṃprāptā grāmayātrā yathādhvagaiḥ |  
prekṣyate tadvadeva jñairbhogaśrīravalokyate || 15 ||  
  
aśaṅkiteti || adhvagaiḥ puruṣaiḥ aśaṅkitamatarkitamevopasaṃprāptā grāmayātrā   
grāmasya vivāhādimahotsavaparikalpitā yātrā gacchajjanasaṃgho yathā prekṣyate tadvadet   
jñairjñānibhirbhogaśrīrnirāsaṅgamevāvalokyate || 15 ||  
  
manaso nigṛhītasya līlābhogo'lpako'pi yaḥ |  
tamevālabdhavistāraṃ kliṣṭatvādbahu manyate || 16 ||  
  
manasa iti || nigṛhītasya pratyāhārādibhiryogāṅgairniruddhasya manaso'lpako'pi yo   
līlābhogaḥ anādareṇopabhogaḥ tameva bhogaṃ kliṣṭatvānniruddhatvādalabdhavistāraṃ   
mano bahu manyate || 16 ||  
  
bandhayukto mahīpālo grāsamātreṇa tuṣyati |  
parairabaddho'nākrānto na rājyaṃ bahu manyate || 17 ||  
  
atra dṛṣṭāntamāha - bandheti || grāsamātreṇa annapānapradānamātreṇa || 17 ||  
  
p. 300)  
  
hastaṃ hastena saṃpīḍya dantairdantānvicūrṇya ca |  
aṅgānyaṅgaiḥ samākramya jayedādau svakaṃ manaḥ |  
manaso vijayānnānyā gatirasti bhavārṇave || 18 ||  
  
manonigrahopāyamāha - hastamiti || haṭhayogena pavanajayadvārā svakaṃ mano   
jayediti tātparyam || 18 || 19 || 20 ||  
  
etāvati dharaṇitale subhagāste sādhucetasaḥ puruṣāḥ |  
puruṣakathāsu ca gaṇyā na jitā ye cetasā svena || 19 ||  
  
hṛdayavile kṛtakuṇḍala ulbaṇakalanāviṣo manobhujagaḥ |  
yasyopaśāntimāgatamuditaṃ cittaṃ tamavyayaṃ vande || 20 ||  
  
vasiṣṭha uvāca ||  
  
mahānarakasāmrājye mattā duṣkṛtavāraṇāḥ |  
āśāṃśaraśalākāḍhyā durjayā hīndriyārayaḥ || 21 ||  
  
mahānaraketi || mahānto narakā eva sāmrājyaṃ indriyādīnāṃ bhogasthānatvāt |   
duṣkṛtānyeva mattā vāraṇāḥ indriyāṇāṃ pravṛttihetutvāt | āśā manorathā eva   
śaraśalākāḥ śalākārūpāḥ śarāstaiḥ pravartyamānatvāt || 21 ||  
  
prakṣīṇacittadarpasya nigṛhītendriyadviṣaḥ |  
padminya iva hemante kṣīyante bhogavāsanāḥ || 22 ||  
  
cittopaśamasyendriyajayasya ca phalamāha - prakṣīṇeti || bhogavāsanāḥ   
punaḥpunarbhogāśāḥ || 22 ||  
  
tāvanniśīthavetālā valganti hṛdi vāsanāḥ |  
ekatattvadṛḍhābhyāsādyāvanna vijitaṃ manaḥ || 23 ||  
  
tāvaditi || ekatattvadṛḍhābhyāsā ekasminnātmatattve dṛḍho rūḍhamūlo yo   
dhyānābhyāsastasmāt || 23 ||  
  
p. 301)  
  
bhṛtyo'bhimatakartṛtvānmantrī satkāryakāraṇāt |  
sāmantaścendriyakrāntyā gururvidyāpradānataḥ || 24 ||  
  
vaśīkṛta mano bahuprāṇināmupakarotītyāha ślokadvayenabhṛtya iti || mano   
bhṛtyādikāryakaraṇāt bhṛtyādirūpatāmāpadyata ityarthaḥ | satāṃ hitānāṃ   
kāryāṇāṃ svata eva karaṇānmantrī indriyāṇāṃ   
jñānakarmakaraṇānāmākrānterniyojakatvādbahuvidhādhikāripuruṣapravartakaḥ   
sāmanta iva || 24 || 25 ||  
  
lālanātsnigdhalalanā pālanātpāvanaḥ pitā |  
suhṛduktaṃ ca viśvāsānmano manye manīṣiṇām || 25 ||  
  
svālokitaḥ śāstradṛśā svabuddhyā svānubhāvitaḥ |  
prayacchati parāṃ siddhiṃ tyaktvātmānaṃ manaḥpitā || 26 ||  
  
svālokita iti || śāstradṛśā vicārasiddhena śāstrīyajñānena svālokitaḥ suṣṭhu   
paryālokitaḥ svabuddhyā svānubhavena svānubhāvitaḥ suṣṭhu niścayaṃ prāpitaḥ manaḥ   
pitā pālanāt pāvanaḥ pitetyuktatvāt mana eva pitā ātmānaṃ tyaktvā svayaṃ vilīya parāṃ   
siddhiṃ kaivalyaṃ prayacchati | ka itthamupakariṣyatīti bhāvaḥ || 26 ||  
  
sudṛṣṭaḥ sudṛḍhaḥ svacchaḥ sukāntaḥ suprabodhitaḥ |  
svaguṇenorjito bhāti hṛdi hṛdyo manomaṇiḥ || 27 ||  
  
sudṛṣṭa iti || samyagdṛṣṭaḥ ata eva sudṛḍhaḥ   
saṃśayaviparyayarahitatvādaprakampyaḥ ataśca svaccho niṣkalaṅkaḥ sukāntaḥ   
subhecchāyuktaḥ suprabodhitaḥ samīcīnaṃ prabodhaṃ prāpitaḥ svaguṇena śamādinā   
ūrjita utkṛṣṭaḥ sanmanomaṇirhṛdyo bhātīti || 27 ||  
  
evaṃ manomaṇiṃ rāma bahupaṅkakalaṅkitam |  
vivekavāriṇā siddhyai prakṣālyālokavānbhava || 28 ||  
  
evamiti || bahupaṅkakalaṅkitaṃ bahubhirmalinavāsanābhiḥ saṃjātakalaṅkaṃ enaṃ   
manomaṇiṃ vivekavāriṇā vicārajanyaṃ vijñānaṃ vivekastenaiva vāriṇā prakṣālya   
siddhyai kaivalyāyālokavān tattvajño bhava || 28 || 29 ||  
  
p. 302)  
  
vivekaṃ paramāśritya buddhyā satyamavekṣya ca |  
indriyārīnalaṃ tīrtvā tīrṇo bhava bhavārṇavāt || 29 ||  
  
ayamahamiti niścayo vṛthā yastamalamapāsya mahāmate svabuddhyā |  
yaditaradavalambya tatpadaṃ tvaṃ vraja piba bhuṅkṣva na badhyase'manaskaḥ || 30 ||  
  
ayamiti || ayamahamiti yaḥ paricchinnākāraviṣayo vṛthāniścayo viparītaparicchedaḥ taṃ   
svabuddhyā alamapāsya itaradyatpadaṃ ahaṃtānavacchinnaṃ yaccaitanyaṃ tadavalambya   
amanaskaḥ san yathecchaṃ vyavahara | tathāsati na badhyasa ityarthaḥ || 30 ||  
  
vasiṣṭha uvāca ||  
  
dāmavyālakaṭanyāyo mā te bhavatu rāghava |  
bhīmabhāsadṛḍhasthityā tavāstvativiśokatā || 31 ||  
  
dāmeti || dāmo vyālaḥ kaṭaśceti daityā vakṣyante | teṣāṃ nyāyo vivekaśūnyo   
vyavahāraste mā bhavatu | bhīmo bhāso dṛḍha iti ca daityāḥ teṣāṃ sthityā tava   
viśokatāstu || 31 ||  
  
śrīrāma uvāca ||  
  
dāmavyālakaṭanyāyo bhīmabhāsadṛḍhasthitiḥ |  
brahmankimuktaṃ bhavatā bhavatāpāpahāriṇā || 32 ||  
  
dāmeti || bhavatāpāḥ saṃsāraduḥkhāni tānapahartuṃ śīlamasyeti || 32 || 33 || 34 ||  
  
p. 303)  
  
śrīvasiṣṭha uvāca ||  
  
dāmavyālakaṭanyāyaṃ mīmabhāsadṛḍhasthitim |  
śṛṇu rāghava tacchrutvā yathecchasi tathā kuru || 33 ||  
  
āsītpātālakuhare sarvaiśvaryamanohare |  
śambaro nāma daityendro māyāmaṇimahārṇavaḥ || 34 ||  
  
tasyādidevadevasya kaṭhinoḍḍāmarākṛteḥ |  
babhūva vipulaṃ sainyamāsuraṃ suranāśanam || 35 ||  
  
tasyeti || ādidevāḥ pūrvadevā daityāḥ teṣāṃ devo jātastasya kaṭhinoḍḍāmarā   
bhayaṃkarā ca ākṛtiryasya || 35 || 36 ||  
  
tasminmāyābale supte deśāntaragate tathā |  
tatsainyaṃ tarasā jaghnuśchidraṃ prāpya kilāmarāḥ || 36 ||  
  
atha śambaradaityena muṇḍikāṅkadrumādayaḥ |  
rakṣārthaṃ mantrisāmantāḥ svasenāsu niyojitāḥ || 37 ||  
  
atheti || muṇḍikāṅkadrumādayaḥ muṇḍikāṅko drumaśca ādiryeṣāṃ te || 37 || 38 || 39 ||   
40 || 41 || 42 || 43 || 44 || 45 ||   
  
tānapyantaramāsādya jaghnurdevā bhayānakān |  
svayaṃ kopādathāyāsīcchambaraḥ surapattanam || 38 ||  
  
tasya māyābalādbhītāḥ surāste'ntardhimāyayuḥ |  
merukānanakuñjeṣu bhayabhārāvayantritāḥ || 39 ||  
  
krandatkṣudrāmaragaṇaṃ bāṣpaklinnāṅganāmukham |  
śūnyaṃ dadarśa sa svargaṃ kalpakṣīṇajagatsamam || 40 ||  
  
vihṛtya kupitastatra dordaṇḍamadaghūrṇitaḥ |  
lokapālapurīṃ dagdhvā jagāmātmīyamālayam || 41 ||  
  
p. 304)  
  
evaṃ dṛḍhatarībhūte dveṣe dānavadevayoḥ |  
devāḥ svargaṃ parityajya dikṣu jagmuradarśanam || 42 ||  
  
atha śambaradaityena ye ye senādhināyakāḥ |  
kriyante yatnatastāṃstāñjaghnuryatnaparāḥ surāḥ || 43 ||  
  
yāvadudvegamāpannaḥ śambaraḥ kopavānbhṛśam |  
sasarja māyayā ghorānasurāṃstrīnmahābalān || 44 ||  
  
nirmitā māyayā bhīmāḥ pakṣakṣubdhā ivādrayaḥ |  
udaguste mahāmāyā dāmo vyālaḥ kaṭastathā || 45 ||  
  
vāsanātmābhimānābhyāṃ hīnāste prathamodgatāḥ |  
nābhipātaṃ na vāpātaṃ na viduste palāyanam || 46 ||  
  
vāsaneti || vāsanātmābhimānābhyāṃ lokavāsanayā dehābhimānena ca hīnāḥ | yataḥ   
prathamodgatāḥ māyāvaśātparasmādātmana evodgatāḥ | ataeva abhipātaṃ   
śatrūnpratyabhiyānaṃ āpātaṃ śatrūṇāmāgamanaṃ ca na viduḥ na jānanti || 46 || 47 || 48   
|| 49 || 50 || 51 || 52 || 53 || 54 || 55 || 56 || 57 || 58 || 59 || 60 || 61 || 62 ||  
  
na jīvitaṃ na maraṇaṃ samare na jayājayau |  
kevalaṃ sainikānagre dṛṣṭvā te hananodyatāḥ || 47 ||  
  
śambaraścintayāmāsa parituṣṭamanāstadā |  
iṣṭāniṣṭābhirete hi vāsanābhiryadujjhitāḥ || 48 ||  
  
tadete na palāyante devairabhihatā api |  
iti nirṇīya daityendro dāmavyālakaṭānvitām || 49 ||  
  
senāṃ saṃpreṣayāmāsa devendrabalaghātinīm |  
daityāḥ sāgarakuñjebhyaḥ kandarebhyaśca sāyudhāḥ || 50 ||  
  
udagurbhīmanirhrādāḥ sapakṣagirilīlayā |  
athottasthurnikuñjebhyaḥ kandarebhyaḥ surā balāt || 51 ||  
  
p. 305)  
  
prayānta iva śailendrā bhīmāḥ svarvāsināṃ gaṇāḥ |  
devāsurapatākinyostadyuddhamabhavattayoḥ || 52 ||  
  
akālolbaṇakalpāntabhīṣaṇaṃ bhuvanāntare |  
tasmiṃstadā vartamāne ghore samarasaṃbhrame || 53 ||  
  
patitāṅgāyudhānīha prasravadrudhirāṇi ca |  
payāṃsīva viśīrṇāni devasainyāni dudruvuḥ || 54 ||  
  
dāmavyālakaṭāstāni ciramantarhitānyapi |  
anujagmurlasannādamindhanānīva pāvakāḥ || 55 ||  
  
anviṣyanto'pi yatnena nālabhantāsurāḥ surān |  
alabdheṣvamaraugheṣu dāmavyālakaṭāstathā || 56 ||  
  
jagmuḥ pātālakośasthaṃ prabhuṃ pramuditāśayāḥ |  
atha devā viṣaṇṇāste kṣaṇamāśvāsya vai yayuḥ || 57 ||  
  
dāmādibhiśca vijitā brahmāṇamamitaujasam |  
teṣāmāvirabhūdbrahmā rakto raktāsanacchaviḥ || 58 ||  
  
praṇemuste surāstasmai tatsarvaṃ śambarehitam |  
samyakprakathayāmāsurdāmavyālakaṭakramam || 59 ||  
  
samākarṇyākhilaṃ brahmā vicārya sa vicāravān |  
uvācedaṃ surānīkamāśvāsanaparaṃ vacaḥ || 60 ||  
  
brahmovāca ||  
  
hanta varṣasahasrānte śambarasya raṇe surāḥ |  
jetavyā samare senā tāvatkālaṃ pratīkṣyatām || 61 ||  
  
p. 306)  
  
dāmavyālakaṭānetānyudhyadhvamamareśvarāḥ |  
yodhayantaḥ palāyadhvaṃ yuddhārthaṃ punareva ca || 62 ||  
  
yuddhābhyāsabalādeṣā mukurāṇāmivāśaye |  
ahaṅkāracamatkāraḥ pratibimbamupaiṣyati || 63 ||  
  
yuddheti || yuddhābhyāsabalātpunaḥpunaryuddhapravartanāt | mukurāṇāṃ darpaṇānāṃ   
āśaye abhyantare iva ahaṃkārarūpaścamatkāraḥ pratyayaviśeṣaḥ   
pratibimbamupaiṣyatītyanvayaḥ || 63 || 64 || 65 || 66 || 67 || 68 || 69 || 70 || 71 || 72 || 73 || 74 || 75 ||   
76 || 77 || 78 || 79 || 80 ||  
  
gṛhītavāsanā hyete dāmavyālakaṭāsurāḥ |  
sujeyā vo bhaviṣyanti lagnajālāḥ khagā iva || 64 ||  
  
āsthāmātramanantanāṃ duḥkhānāmākaraṃ viduḥ |  
anāsthāmātramabhitaḥ sukhānāmākaraṃ viduḥ || 65 ||  
  
vāsanātantubaddho'yaṃ loko hi parivartate |  
sā pravṛddhātiduḥkhāya sukhāyocchedamāgatā || 66 ||  
  
dhīro'pyatibahujño'pi pravṛddho'pi mahānapi |  
tṛṣṇayā badhyate jantuḥ siṃhaḥ śṛṅkhalayā yathā || 67 ||  
  
ityuktvā bhagavāndevastatraivāntardhimāyayau |  
surāstvākarṇya tadvākyaṃ jagmuścābhimatāṃ diśam || 68 ||  
  
cakrurdundubhinirghoṣaṃ pralayābhraravopamam |  
atha daityairmahāvyomni taiḥ pātālatalotthitaiḥ || 69 ||  
  
kālakṣepakaraṃ ghoraṃ punaryuddhamavartata |  
punaḥ palāyanaṃ cakrurayudhyanta punaḥ surāḥ || 70 ||  
  
evaṃ te kālaharaṇaṃ yuddhena surapuṅgavāḥ |  
cakrurnānāvidhopāyairdaityavyāmohakāraṇāt || 71 ||  
  
p. 307)  
  
etāvatā ca kālena dṛḍhābhyāsādahaṃkṛteḥ |  
dāmādayo'hamityāsthāṃ jagṛhuryuktacetasaḥ || 72 ||  
  
bhavavāsanayā grastā mohavāsanayā yutāḥ |  
āśāpāśanibaddhāste tataḥ kṛpaṇatāṃ gatāḥ || 73 ||  
  
sthiro bhavatu me dehaḥ sukhāyāstu dhanaṃ mama |  
iti vṛddhadhiyāṃ teṣāṃ dhairyamantardhimāyayau || 74 ||  
  
atastasmin raṇe daityāḥ sāpekṣatvamupāyayuḥ |  
mariṣyāmo mariṣyāma iti cintāhatāśayāḥ || 75 ||  
  
atha pramlānasattvāste hantumagragataṃ bhaṭam |  
na śekurindhane kṣīṇe havirdagdhamivāgnayaḥ || 76 ||  
  
bahunātra kimuktena maraṇādbhītacetasaḥ |  
palāyanaikaśaraṇā naṣṭāste tridaśārayaḥ || 77 ||  
  
ahametatprabodhāya vacmi rāma mahāmate |  
dāmavyālakaṭanyāyo mā bhavatviti līlayā || 78 ||  
  
avivekānusaṃdhānāccittamāpadamīdṛśīm |  
anantabhavaduḥkhāya parigṛhṇāti helayā || 79 ||  
  
rāma uvāca ||  
  
kathaṃ dāmakaṭavyālāḥ samutpannāḥ parātpadāt |  
iti me saṃśayaṃ brahmanyathāvacchettumarhasi || 80 ||  
  
vasiṣṭha uvāca ||  
  
yathā dāmādayo rāma pratibhāmātrarūpiṇaḥ |  
tathaiveme vayamiti na bahiḥ kvāpi saṃsthitāḥ || 81 ||  
  
yatheti || dāmādayo yathā pratibhāmātrarūpiṇaḥ māyāparikalpitatvātprātibhāsikadehāḥ |   
ime vayamapi tathaiva pratibhāmātrarūpiṇaḥ bahiścidākāśādbahiḥ kvāpi na saṃsthitāḥ   
|| 81 || 82 ||  
  
p. 308)  
  
alīkameva tvadbhāvo madbhāvo'līkameva ca |  
dāmavyālakaṭādīnāṃ sadbhāvo'līkameva ca || 82 ||  
  
pratibhāsamayī kācijjīvaśaktiḥ parātmanaḥ |  
śambaradhyānavikṣubdhā tridhollāsamavāpa sā || 83 ||  
  
pratīti || parātmanaḥ sakāśātpratibhāsamayī sā kācijjīvaśaktiḥ śambaradhyānena   
vikṣubdhā satī tridhā dāmādirūpeṇa ullāsamavāpa || 83 ||  
  
tasmānneme vayaṃ satyā na ca dāmādayaḥ kvacit |  
satyaṃ saṃvedanaṃ śuddhaṃ bodhākāśaṃ nirañjanam || 84 ||  
  
tasmāditi || bhedaḥ prapañcaḥ sarvo'pyasatyaḥ | cidākāśamātraṃ śuddhaṃ   
saṃvedanameva satyam || 84 ||  
  
satyaṃ sarvagataṃ śāntamastyanastamanodayam |  
tasya śaktisamullāsamātraṃ jagaditi sthitiḥ || 85 ||  
  
tasya cinmātrasya śaktisamullāsamidaṃ jagatsthitamiti ślokadvayābhiprāyaḥ || 85 ||  
  
sarvatra sarvamidamasti yathābhūtaṃ no kiṃcana kvacidihāsti na cānubhūtam |  
śāntaṃ sadekamidamānanamitthamāste   
saṃtyaktaśaṅkamapabhedamatastvamāssva || 86 ||  
  
sarvatreti || yathānubhūtaṃ anubhavānusāreṇa sarvaṃ sarvatrāsti na cānubhūtam | ca   
śabdaścedarthe | na cedanubhūtaṃ tarhi kiṃcana kvacinnāsti | śāntaṃ sadrūpamekaṃ   
vastu itthamātataṃ vyāptaṃ sadidaṃ viśvamāste jagadrūpeṇa bhāti ataḥ kāraṇāttvaṃ   
saṃtyaktaśaṅkaṃ abhedaṃ vā svaśaṅkāṃ bhedaṃ ca vihāya sukhaṃ tiṣṭhetyarthaḥ ||   
86 ||  
  
iti śrīvālmīkīye mokṣopāye sthitiprakaraṇe dāmādyupākhyānaṃ nāma dvitīyaḥ   
sargaḥ || 2 ||  
  
iti śrīmadallālasūrisūnunā padavākyapramāṇapārāvāradṛśvanā   
śrīmummaḍidevavidvadācāryaviracite saṃsārataraṇināmni vāsiṣṭhavivaraṇe   
dāmādyupākhyānaṃ nāma dvitīyaḥ sargaḥ || 2 ||  
  
p. 309)  
  
tṛtīyaḥ sargaḥ   
  
vasiṣṭha uvāca ||  
  
idaṃ me syādidaṃ me syāditi buddhirmahāmate |  
svena daurbhāgyadainyena na satyamupatiṣṭhati || 1 ||  
  
pūrvaṃ dāmādyupākhyāne vivekādahaṃmamābhimānābhyāṃ saṃsāro vardhata   
ityuktam idānīṃ bhīmādyupākhyāne dehādāvahaṃkārarāhityaṃ puruṣārthāya prakalpata   
iti pratipādyate | tatrādau hitamupadiśati - idamiti || sarvaṃ jagadātmanyeva vartate |   
sarvātmakaścātmā | evaṃ ca sati svenaiva daurbhāgyadainyena durbhago'hamiti   
dīnabhāvena idaṃ putrādikaṃ me syāt idaṃ kṣetrādikaṃ ca me syāditi yā buddhiḥ tasyā   
hetoḥ satyaṃ brahma nopatiṣṭhati na saṃnidhatte | na prakāśata ityarthaḥ || 1 || 2 ||  
  
vetti nityamudārātmā trailokyamapi yastṛṇam |  
taṃ tyajantyāpadaḥ sarvā mṛgā iva jarattṛṇam || 2 ||  
  
parisphurati yasyāntarnityaṃ satyacamatkṛtiḥ |  
brāhmamaṇḍamivākhaṇḍaṃ lokeśāḥ pālayanti tam || 3 ||  
  
parīti || yasyāntaḥ satyacamatkṛtiḥ satyasvarūpasya brahmaṇo'nusaṃdhānaṃ nityaṃ   
parisphurati taṃ puruṣaṃ brahmagarbhatvāt || brahmāṇḍamiva lokeśāḥ pālayanti ||   
bahumanyanta ityarthaḥ || 3 ||  
  
p. 310)  
  
yeṣāṃ guṇeṣu saṃtoṣo rāgo yeṣāṃ śrutaṃ prati |  
satyavyasanino ye ca te narāḥ paśavo'pare || 4 ||  
  
yeṣāmiti || te uktaguṇayuktā eva narāḥ puruṣāḥ | apare paśava ityarthaḥ || 4 || 5 || 6 || 7 ||  
  
athāpādi durantāyāṃ naiva gantavyamakramam |  
rāhurapyakrameṇaiva pibannapyamṛtaṃ mṛtaḥ || 5 ||  
  
avaśyā vaśyatāṃ yānti yānti sarvāpadaḥ kṣayam |  
akṣayaṃ bhavati śreyaḥ krītaṃ yena guṇairyaśaḥ || 6 ||  
  
paramaṃ pauruṣaṃ yatnamāsthāyādāya sūdyamam |  
yathāśāstramanudvegamācaranko na sidhyati || 7 ||  
  
yathāśāstraṃ viharatā tvarā kāryā na siddhiṣu |  
cirakālaṃ parā pakvā siddhiḥ puṣṭaphalā bhavet || 8 ||  
  
yatheti || cirakālaṃ pakvā siddhiḥ puṣṭaphalā satī parā utkṛṣṭā bhavedityanvayaḥ || 8 ||  
  
vītaśokabhayāyāsamagardhamapayantraṇam |  
vyavahāro yathāśāstraṃ kriyatāṃ mā vinaśyatām || 9 ||  
  
vīteti || agardhaṃ anākāṅkṣam | gṛdhu abhikāṅkṣāyāmityasmāddhātoḥ |   
apayantraṇaṃ apagatakauṭilyam || 9 || 10 || 11 || 12 || 13 ||  
  
anarthāyārthasaṃpattirbhogaugho bhavarogadaḥ |  
āpadaḥ saṃpadaḥ sarvāḥ sarvatrānādaro jayaḥ || 10 ||  
  
ācāracārucaritasya viviktavṛtteḥ saṃsārasaukhyaphaladuḥkhadaśāsvagṛdhnoḥ   
|  
āyuryaśāṃsi ca guṇāśca sahaiva lakṣmyā phullanti mādhavalatā iva satphalāya || 11   
||  
  
p. 311)  
  
vasiṣṭha uvāca ||  
  
na tapāṃsi na tīrthāni na śāstrāṇi japanti hi |  
saṃsārasāgarottāre sajjanāsevanaṃ vinā || 12 ||  
  
lobhamoharuṣāṃ yasya tanutānudinaṃ bhavet |  
yathāśāstraṃ viharati svakarmasu sa sajjanaḥ || 13 ||  
  
ahamartho'parijñātaḥ paramārthāmbare'malaḥ |  
parijñāto'hamarthastu paramārthāmbaraṃ bhavet || 14 ||  
  
ahamiti || aparijñāto'haṃśabdārthaḥ || paramārthāmbare cidākāśe malaḥ kalaṅka iva   
parijñātaḥ śreṣṭha evāhamarthaḥ paramārthāmbaraṃ bhavet | jīvabrahmaṇoraikyāditi   
bhāvaḥ || 14 ||  
  
cijjyotsnā yāvadevāntarahaṃkāraghanāvṛtā |  
vikāsayati no tāvatparamārthakumudvatī || 15 ||  
  
cijjyotsneti || paramārthakumudvatī paramārthakaivalyam || 15 ||  
  
ahaṃbhāvo'ṅkuro janmavṛkṣāṇāmakṣayātmanām |  
mamedamiti vistīrṇāsteṣāṃ śākhāstvasatphalāḥ || 16 ||  
  
ahamiti || janmanāmeva vṛkṣāṇāṃ ahaṃbhāva evāṅkuraḥ mamedamiti bhāvaḥ |   
teṣāṃ janmavṛkṣāṇāṃ asatphalāḥ duḥkhaphalāḥ śākhāḥ || 16 || 17 || 18 || 19 || 20 || 21   
|| 22 || 23 ||  
  
rāma uvāca ||  
  
kimākṛtirahaṃkāraḥ kathaṃ saṃtyajyate prabho |  
saśarīro'śarīraśca tyakte tasmiṃśca kiṃ bhavet || 17 ||  
  
vasiṣṭha uvāca ||  
  
trividho rāghavāstīha so'haṃkāro jagattraye |  
dvau śreṣṭhāvitarastyājyaḥ śṛṇu te kathayāmyaham || 18 ||  
  
p. 312)  
  
ahaṃ sarvamidaṃ viśvaṃ paramātmāhamacyutaḥ |  
nānyadastīti saṃcintya paramā sā hyahaṃkṛtiḥ || 19 ||  
  
eṣā sā naiva bandhāya jīvanmuktasya vidyate |  
sarvasmādvyatirikto'haṃ vālāgraśatakalpitaḥ || 20 ||  
  
iti yā saṃvidevāsau dvitīyāhaṃkṛtiḥ śubhā |  
mokṣāyaiṣā na bandhāya jīvanmuktasya vidyate || 21 ||  
  
pāṇipādādimātro'yamahamityeṣa niścayaḥ |  
ahaṃkārastṛtīyo'sau laukikastuccha eva saḥ || 22 ||  
  
varjya eṣa durātmāsau kandaḥ saṃsārasaṃtateḥ |  
anenābhiharo janturadho'dhaḥ paridhāvati || 23 ||  
  
anayā durahaṃkṛtyā bhāvātsaṃtyaktayā ciram |  
śiṣṭāhaṃkāravāñjanturbhavatyāśu vimuktaye || 24 ||  
  
anayeti || anayā śarīraparimitātmaviṣayatathā durahaṃkṛtyā bhāvādabhiprāyācciraṃ   
saṃtyaktayā satyā śiṣṭāhaṃkāravān sarvātmako'haṃ sarvātīto'hamiti ca yau   
dvāvahaṃkārau śiṣṭau tadvyañjanturmuktatāṃ yāti || 24 || 25 || 26 || 27 || 28 ||  
  
p. 313)  
  
prathamau dvāvahaṃkārāvaṅgīkṛtyātilaukikau |  
tṛtīyāhaṃkṛtistyājyā laukikī duḥkhadāyinī || 25 ||  
  
eṣā tāvatparityājyā tyaktvaināṃ duḥkhadāyinīm |  
yathāyathā pumāṃstiṣṭhetparameti tathātathā || 26 ||  
  
ahaṃkṛtidṛśāvete pūrvokte bhāvayanyadi |  
tiṣṭhatyabhyeti paramaṃ puruṣo'nagha || 27 ||  
  
atha te api saṃtyajya sarvāhaṃkṛtivarjitaḥ |  
sa tiṣṭhati tathātyuccaiḥ padamevādhirohati || 28 ||  
  
p. 313)  
  
śarīrāvasthā mahāpuṇyā durahaṃkṛtivarjanāt |  
atyantaṃ paramaṃ śreya etadeva paraṃ padam || 29 ||  
  
śarīreti || durahaṃkṛtivarjanāddurahaṃkāraṃ pūrvoktaṃ varjayitvā yā śarīrāvasthā sā   
mahāpuṇyā mahataḥ puṇyasya hetuḥ yogasādhanatvāt paramaṃ śreyaḥ | paraṃ   
padamityapi etadeva nānyat tatsādhanatvāt ||  29 || 30 || 31 || 32 || 33 || 34 || 35 || 36 || 37 ||  
  
vasiṣṭha uvāca ||  
  
atha te śṛṇu vakṣyāmi dāmādiṣu gateṣvapi |  
devanirjitasainyo'sau śambaro dṛptamānasaḥ || 30 ||  
  
punardevavadhopāyaṃ cintayāmāsa dānavaḥ |  
dāmādayo ye racitāste mayā māyayā purā || 31 ||  
  
mohāttairbhāvitā buddhirmithyaivāntarahaṃkṛtiḥ |  
idānīṃ saṃsṛjāmyanyāndānavānmāyayottamān || 32 ||  
  
tānapyadhyātmaśāstrajñānsavivekānkaromyaham |  
tatastattvaparijñānānmithyābhāvanayojjhitāḥ || 33 ||  
  
nāhaṃkāraṃ prayāsyanti vijeṣyante ca te surān |  
iti saṃcintya daityendrastādṛśāndānavāndhiyā || 34 ||  
  
māyayotpādayāmāsa budbudāniva vāridhiḥ |  
sarvajñā vedyavettāro vītarāgā gatainasaḥ || 35 ||  
  
yāthāprāptaikakartāro bhāvitātmāna uttamāḥ |  
bhīmo bhāso dṛḍha iti nāmabhiḥ parilāñchitāḥ || 36 ||  
  
jagattṛṇamivāśeṣaṃ paśyantaḥ pāvanāśayāḥ |  
te daityendravacaḥ prāpya chādayāmāsurambaram |  
ayudhyanta samaṃ devairapi varṣagaṇānbahūn || 37 ||  
  
p. 314)  
  
teṣāṃ yāvadudetyantarmamedamiti vāsanā |  
tāvatko'yamahanteti vicārādyātyasatyatām || 38 ||  
  
teṣāmiti || teṣāṃ bhīmādīnāṃ yāvanmamedaṃ ayamahamiti ca vāsanāntarudeti   
tāvatkālaṃ sā vāsanā vicārāt svasvarūpavicārāddhetoḥ asatyatā yāti teṣāṃ   
brahmavittvādidamahante na sthire ityarthaḥ || 38 || 39 || 40 || 41 || 42 || 43 || 44 || 45 || 46 ||  
  
tatastairnirahaṃkārairjarāmaraṇanirbhayaiḥ |  
prāptārthakāribhirvīrairvartamānānuvartibhiḥ || 39 ||  
  
vītarāgairgatadveṣaiḥ satataṃ samadṛṣṭibhiḥ || 40 ||  
  
sā daivī dānavaiḥ senā bhīmabhāsadṛḍhādibhiḥ |  
hatā bhuktā kṣatā pluṣṭā svānnaśrīriva bhoktṛbhiḥ || 41 ||  
  
bhīmabhāsadṛḍhakṣuṇṇā tato gīrvāṇavāhinī |  
paridudrāva vegena gaṅgeva himavaccyutā || 42 ||  
  
sā surānīkinī devaṃ kṣīrodārṇavaśāyinam |  
jagāma śaraṇaṃ śailaṃ vātārtevābhramālikā || 43 ||  
  
atha devena te daityāḥ saṅgare bhṛśadāruṇe |  
cakrāgnijvālanirdagdhāḥ prāpitā vaiṣṇavīṃ purīm || 44 ||  
  
tasmādvāsanayā baddhaṃ muktaṃ nirvāsanaṃ manaḥ |  
rāma nirvāsanībhāvamāharāśu vivekataḥ || 45 ||  
  
samyagālokanātsatyādvāsanā pravilīyate |  
vāsanāvilaye cetaḥ śāmyatyasnehadīpavat || 46 ||  
  
iti śrīyogavāsiṣṭhasāre sthitiprakaraṇe bhīmādyupākhyānaṃ nāma tṛtīyaḥ   
sargaḥ || 3 ||  
  
iti śrīmadallālasūrisūnunā padavākyapramāṇapārāvārapāradṛśvanā   
śrīmumaḍidevavidvadācāryaviracite saṃsārataraṇināmni vāsiṣṭhavivaraṇe   
sthitiprakaraṇe bhīmādyupākhyānaṃ nāma tṛtīyaḥ sargaḥ || 3 ||  
  
p. 315)  
  
caturthaḥ sargaḥ   
  
vasiṣṭha uvāca ||  
  
asya saṃsāraduḥkhasya sarvopadravakāriṇaḥ |  
upāya eka evāsti manasaḥ svasya nigrahaḥ || 1 ||  
  
pūrvaṃ bhīmādyupākhyāne ahaṃkāraparityāgaḥ puruṣārthāya kalpata ityuktam | idānīṃ   
tadupapādanāya jagatsthitermāyikatvaṃ viśadaṃ pratipādyate | tatra   
tāvadupāyamupadiśati - asyeti || saṃsāraduḥkhasya duḥkhayatītiduḥkham |   
duḥkhaheturityarthaḥ | saṃsārarūpasya duḥkhahetoriti yāvat | duḥkhatve hetuḥ   
sarvpadravadāyina iti | upāyaḥ nivṛttyupāya ityarthaḥ || 1 || 2 ||  
  
śrūyatāṃ jñānasarvasvaṃ śrutvā caivāvadhāryatām |  
bhogecchāmātrako bandhastattyāgo mokṣa ucyate || 2 ||  
  
kimanyaiḥ śāstrasandarbhaiḥ kriyatāmetadeva tu |  
yadyatsvādviha tatsarvaṃ dṛśyatāṃ viṣavahnivat || 3 ||  
  
kimiti || idaṃ jagati yadvastu svādu manasaḥ priyaṃ pratīyate tatsarvaṃ viṣavadvahnivacca   
dṛśyatāṃ saṃtāpahetutvādahitamiti vicāryatām || 3 || 4 ||  
  
viṣayā viṣamābhogāḥ pravicārya punaḥ punaḥ |  
manasā saṃparityajya sevyamānāḥ sukhāvahāḥ || 4 ||  
  
manaso'bhyudayo nāśo manonāśo mahodayaḥ |  
jñamano nāśamabhyeti mano'jñasya hi śṛṅkhalā || 5 ||  
  
manasa iti || manasaḥ abhyudayaḥ abhita udayaḥ | vistāra ityarthaḥ | sa mano'bhyudayo   
nāśaḥ svarūpādarśanahetutvāt | manonāśastu ātmano mahodayaḥ niḥśreyasahetutvāt |   
jñasya jñānino manonāśamabhyeti ajñasya tu mana eva śṛṅkhalā || 5 ||  
  
p. 316)  
  
nānandaṃ na nirānandaṃ na calaṃ nācalaṃ sthiram |  
na sannāsanna caiteṣāṃ madhyaṃ jñānimano viduḥ || 6 ||  
  
neti || jñānino mano nirvāsanatvādvyavahārahetutvācca kimityapi nirūpayituṃ na śakyate |   
tathāhi | na tāvadānandātmakaṃ jaḍatvāt | na ca nirānandaṃ ānandānubhavahetutvāt | na   
calaṃ ātmaikaniṣṭhatvāt | nācalaṃ sthiraṃ niyataṃ yathā bhavati tathā bahirapi sphuraṇāt   
| na sat saṃkalpādestatkāryasyābhāvāt | nāsat indriyāṇāṃ viṣayeṣu pravartanāt | na   
caiteṣāmānandanirānandādīnāṃ madhyaṃ parasparavirodhe pakṣāntarānudayāt |   
tasmādanirvacanīyaṃ jñānimano vidurityarthaḥ || 6 || 7 ||  
  
śrīrāma uvāca ||  
  
yathedaṃ saṃsthitaṃ viśvaṃ viśvātīte cidātmani |  
tanme kathaya he brahmanpunarbodhavivṛddhaye || 7 ||  
  
vasiṣṭha uvāca ||  
  
yathā sarvagataḥ saukṣmyādākāśo nopalakṣyate |  
tathā niraṃśaścidbhāvaḥ sarvago'pi na lakṣyate || 8 ||  
  
viśvasya vivartabhāvena cidātmanāvasthānena hi darśayituṃ citsvarūpanirūpaṇāya   
durlakṣyatvaṃ tāvadāha - yatheti || cidābhāsaścitprakāśyo bhūtākāśaḥ   
saukṣmyānniravayavatvādyathā nopalakṣyate tathā cidbhāvaścidrūpaḥ padārthaḥ   
sarvamo'pi niraṃśatvānnopalakṣyate || 8 ||  
  
sarvasaṃkalparahitā sarvasaṃjñāvivarjitā |  
saiṣā cidavināśātmā svātmetyādikṛtābhidhā || 9 ||  
  
sarveti ślokadvayaṃ vākyam | vastutaḥ sarvasaṃjñāvivarjitāpi saiṣā cit   
svātmetyādikṛtābhidhā | svamityātmeti cetana ityevamādibhiḥ śabdaiḥ   
kalpitasaṃjñetyarthaḥ || 9 ||  
  
p. 317)  
  
ākāśaśatabhāgācchā jñeṣu niṣkalarūpiṇī |  
sakalāmalasaṃsārasvarūpaikātmadarśinī || 10 ||  
  
ākāśāt śatena bhāgairacchā śataguṇācchetyarthaḥ | jñeṣu jñāniṣu niṣkalarūpiṇī   
niṣkalaṅkasvarūpā | sakalājñaniṣṭhāyāḥ pūrvamabhidhānādajñeṣu sakalaṅkā   
ataeva malasaṃsārasvarūpaikātmadarśinī malamajñānaṃ saṃsārastathā kāryaṃ tayoḥ   
svarūpeṇa saha ekaḥ aikyāpanno ya ātmā tathābhūtaṃ ātmānaṃ darśayantī   
ajñānatatkāryābhyāmabhinnamātmānaṃ darśayantītyarthaḥ |   
malasaṃsārasvarūpeṇātmadarśinīti pāṭhe'pi sa evārthaḥ | malasaṃsārayoḥ svarūpeṇa   
abhinnaṃ ātmānaṃ darśayatīti || 10 ||  
  
taraṅgādimayī sphārā nānātā salilārṇave |  
tasmānna vyatirekeṇa yathā bhāti visāriṇī || 11 ||  
  
taraṅgetiślokadvayaṃ vākyam | arṇave taraṅgaphenabudbudādisvarūpā   
gativaśādvisāriṇī nānārūpatā yathā tasmādarṇavādavyatirekeṇa prakāśate || 11 ||  
  
tvattāmattāmayī sphārā nānā seyaṃ cidarṇave |  
cinmātrā vyatirekeṇa tathaivetthaṃ prakāśate || 12 ||  
  
tathā tvattāmattāmayī sphāreyaṃ nānā matā api cidarṇave cinmātrāvyatirekeṇaiva   
prakāśata ityanvayaḥ || 12 ||  
  
ajñeṣvasatsvabhāvograsaṃsāragaṇagarbhiṇī |  
jñeṣu prakāśarūpaiva sakalaikātmikā satī || 13 ||  
  
ajñeṣviti ślokatrayaṃ vākyam | ajñeṣu asatsvabhāvā   
rāgadveṣādikāluṣyādduḥkhasvabhāvā ataevograsaṃsāragaṇagarbhiṇī ghoreṇa   
saṃsṛtisamūhena garbhavatī | saṃsāraparamparāheturityarthaḥ | jñeṣu tu prakāśarūpā   
viśuddhajñānarūpaiva sakalaikātmikā sarvatrābhinnasvabhāvā satī || 13 ||  
  
p. 318)  
  
anubhūtivaśānnityaṃ karmādīnāṃ prakāśinī |  
svādinī sarvabhāvānāṃ bhāvanī bhavabhoginām || 14 ||  
  
anubhūtīti || anubhūtivaśāttattadviṣayānubhavavaśāt karmādīnāṃ kāryakārakāṇāṃ   
prakāśanī sarvabhāvānāṃ sarveṣāṃ bhogyavastūnāṃ svādanī rasajñānahetuḥ |   
bhavabhogināṃ saṃsāriṇāṃ bhāvanī pravṛttihetuḥ evaṃbhūtā cit || 14 ||  
  
nāstameti na codeti nottiṣṭhati na tiṣṭhati |  
na ca yāti na cāyāti na ceha na ca neha cit || 15 ||  
  
nāstameti na codeti nityatvāt | nottiṣṭhati na tiṣṭhati nirvikāratvāt | na ca yāti na cāyāti   
niṣkriyatvāt | na ceha vartate nirādhāratvāt | na ca neha vartate paripūrṇatvāt || 15 ||  
  
saiṣā cidamalākārā svayamātmani saṃsthitā |  
rāghaveyaṃ prapañcena jagannāmnā vijṛmbhate || 16 ||  
  
seti || saiṣā pūrvoktā cinnirmalākārā svātmanyeva saṃsthitā itthaṃ jagannāmnā   
prapañcena vijṛmbhate || 16 ||  
  
tatsvabhāvena cinnāmnā sarvagenoditātmanā |  
prakāśenāprakāśena niraṃśenāṃśadhāriṇā || 17 ||  
  
taditi sārdhaślokatrayaṃ vākyam | tatpūrvoktaṃ cidrūpaṃ paraṃ vastu sarvagena   
paripūrṇena uditātmanā anastamitarūpeṇa prakāśenāprakāśena jñānājñānarūpeṇa   
niraṃśenāṃśadhāriṇā niravayavasāvayavarūpeṇa svakalpanāyogāt svasaṃkalpavaśāt   
svayameva anantapadaṃ svasvarūpāvasthānamujjhatā ayamasmīti bhāvena   
upahitākārābhimānena ajñapadaṃ jīvabhāvaṃ gacchatā cinnāmnā svabhāvena   
saṃsṛtipūrvakam || 17 || 18 ||  
  
p. 319)  
  
svayaṃ svakalpanāyogādanantaṃ padamujjhatā |  
ayamasmīti bhāvena gacchatā jñapadaṃ śanaiḥ || 18 ||  
  
nānātāyāṃ pravṛddhāyāmasyāṃ saṃsṛtipūrvakam |  
bhāvābhāvagrahotsargapade sthitimupāgate |  
puryaṣṭakaṃ spandaśataiḥ karoti na karoti ca || 19 ||  
  
nānātāyāṃ pravṛddhāyāṃ satyāṃ bhāvābbhāvagrahotsargapade idaṃ   
bhāvarūpamidamabhāvarūpamidaṃ gṛhītamidamutsṛṣṭamityevaṃrūpe bhedapade   
sthitimupāgate sati spandaśatairvikalpagataiḥ puryaṣṭakaṃ vakṣyamāṇalakṣaṇaṃ   
sūkṣmaśarīraṃ karoti na karoti ca | vastutaḥ kāraṇābhāvāt || 19 || 20 ||  
  
itthaṃ sthirabalākārāḥ saṃsārāvalayo'bhitaḥ |  
svabhāvādbrahmaṇaḥ sarvāḥ punarāyānti yānti ca || 20 ||  
  
vyomanyeva cidābhāse nidāghātsarito yathā |  
lakṣyante tadvadevemāścittatve sṛṣṭidṛṣṭayaḥ || 21 ||  
  
vyomanīti || yathā nidāghānantaraṃ vyomni sarito vṛṣṭayo lakṣyante tadvannirābhāse   
niṣkalaṅke cittattve sṛṣṭirūpā dṛṣṭaya ityarthaḥ || 21 ||  
  
yathā madavaśādātmā anyavatpratibhāsate |  
tathaiva cittvāvidyātaḥ sa evā'sa iti sthitaḥ || 22 ||  
  
yatheti || yathā hyātmā madavaśātsaṃmohānandasaṃbhedo madirākṛto madaḥ   
tadvaśātsvasmādanyavatpratibhāsate tathaiva cittvasyāvidyātaḥ   
citsvarūpājñānāddhetoḥ sa evātmā asa iva tasmādanya iva sthitaḥ || 22 ||  
  
yena śabdaṃ rasaṃ rūpaṃ gandhaṃ jānāsi rāghava |   
so'yamātmā paraṃbrahma sarvamāpūrya saṃsthitaḥ || 23 ||  
  
yeneti || bāhyendriyapraṇālikayā bahiḥ prasṛtena yena caitanyena   
śabdādīnviṣayāñjānāsi so'yaṃ tādṛśacaitanyarūpo'yamātmā paraṃbrahma sa   
evātmā sarvamāpūrya saṃsthitaḥ || 23 ||  
  
p. 320)  
  
brahmaivedaṃ sthitaṃ nāmnā malamastīha netarat |  
taraṅgogragaṇairambhaḥ sindhoḥ sphurati no rajaḥ || 24 ||  
  
brahmeti || brahmaiva nāmnā viyadādināmabhedena idaṃ jagatsthitam | jagadrūpeṇa   
sthitamityarthaḥ | iha malaṃ avidyātatkāryarūpaṃ itarat brahmaṇo vyatiriktaṃ kiṃcinnāsti |   
tathāhi || sindhostaraṅgogragaṇaiḥ ambha eva sphurati no rajaḥ | raja ityupalakṣaṇam | na   
vastvantaraṃ sphuratītyarthaḥ || 24 ||  
  
dvitīyā kalpanaiveha na raghūdvaha vidyate |  
brahmamātrādṛte vahnāvauṣṇyamātrādṛte yathā || 25 ||  
  
dvitīyeti || yathā vahnāvauṣṇyādṛte dvitīyā kalpanā na vidyate evamiha jagati   
saccidānandātmakaṃ yadbrahmarūpaṃ tanmātrādṛte dvitīyā kalpanā nāsti || 25 ||  
  
ādau śamadamaprāyairguṇaiḥ śiṣyaṃ prabodhayet |  
paścātsarvamidaṃ brahma śuddhastvamiti bodhayet || 26 ||  
  
itthaṃ cetanācetana prapañcasya cidvivartatayā tadabhedaṃ   
nirūpyādhikāriṇastādṛśasyaivāyamarthaḥ parisphuratīti darśayitumāha - ādāviti   
|| ādau śamādisādhanacatuṣṭayasampattiṃ parīkṣya paścādadhikāriṇaṃ   
bodhayedityarthaḥ || 26 ||  
  
ajñasyārdhaprabuddhasya sarvaṃ brahmeti yo vadet |  
mahānarakajāleṣu sa tena viniyojitaḥ || 27 ||  
  
anadhikāribodhe tu mahānpratyavāya ityāha - ajñasyeti || saḥ ajñaḥ tena | bodhakena ||   
27 ||  
  
prabuddhabuddheḥ prakṣīṇabhogecchasya nirāśiṣaḥ |  
nāstyavidyāmalamiti tvādṛśasyaiva gocaraḥ || 28 ||  
  
prabuddheti || nirāśiṣaḥ niḥsaṃkalpasya tvādṛśasyaiva avidyāmalaṃ nāstīti bodho   
gocaraḥ yogya ityarthaḥ || 28 ||  
  
p. 321)  
  
sati dīpa ivālokaḥ satyarka iva vāsaraḥ |  
sati puṣpa ivāmodaściti satyāṃ jagattathā |  
pratibhāsata evedaṃ na jagatparamārthataḥ || 29 ||  
  
satīti || dīpālokādivaccijjagatorapi kāryakāraṇatvāt na parasparaṃ viyogo'yutabhāvaḥ   
(?) || 29 ||  
  
rāma uvāca ||  
  
kṣīrodakukṣitulyābhiḥ śītalāmaladīptibhiḥ |  
tavoktibhirvicitrābhirgambhīrābhiḥ prabodhitaḥ || 30 ||  
  
kṣīrodeti ślokadvayaṃ vākyam || śītalavairātapalavaiścopalakṣitaḥ prāvṛḍvalolābhraḥ   
prāvṛṣi varṣākāle lolānyabhrāṇi yasminsa vāsara iva kṣaṇamāndhyamavāpnomi   
kṣaṇaṃ prakāśatāṃ yāmītyanvayaḥ || 30 || 31 ||  
  
kṣaṇamāndhyamivāpnomi kṣaṇaṃ yāmi prakāśatām |  
śītātapalavaprāvṛḍlolābhra iva vāsaraḥ || 31 ||  
  
anantasyāprameyasya sarvasyaikasya bhāsvataḥ |  
anastamitasārasya kalanā kathamāgatā || 32 ||  
  
anantasyeti || sarvasya sarvātmakasya ekasyādvitīyasya bhāsvataḥ nityaṃ prakāśamānasya   
anastamitasārasya anaṣṭaśakteḥ kalanā bandhaheturavidyā kathamāgatā   
tejasastimirāvaraṇāsaṃbhavāditi bhāvaḥ || 32 ||  
  
vasiṣṭha uvāca ||  
  
yathābhūtārthavākyārthāḥ sarvā eva mamoktayaḥ |  
nāsamarthā virūpārthāḥ pūrvāparavirodhataḥ || 33 ||  
  
yatheti || mamoktayaḥ sarvā eva yathābhūtārthavākyārthāḥ visaṃvādivākyārthā eva |   
asamarthā asaṃgatārthāstu na bhavanti pūrvāparavirodhato virūpārthā viparītārthāśca na   
bhavanti || 33 ||  
  
p. 322)  
  
jñānadṛṣṭau prasannāyāṃ prabodhe vitatodaye |  
yathāvajjñāsyasi svastho madvāgdṛṣṭibalābalam || 34 ||  
  
yadyevaṃ tarhi kimiti tathā na pratīyata ityatrāha - jñāneti ||   
madvāgdṛṣṭibalābalaṃ mama vācāṃ tanmūlabhūtāyā dṛṣṭerjñānasya ca   
balābalaṃ prāmāṇyāprāmāṇyaṃ ca || 34 ||  
  
avidyayaivottamayā svātmanāśodyamotthayā |  
vidyā sā prāpyate rāma sarvadoṣāpahāriṇī || 35 ||  
  
avidyayeti || uttamayā paripakvayā svātmanāśodyamotthayā svasvarūpanāśāya ya   
udyamastenoditayā caramasākṣātkārarūpayā apyavidyayā   
vidyāpariṇāmarūpatvādavidyāyāḥ svātmanāśodyamotthatvaṃ veditavyam || 35 || 36 ||  
  
śāmyati hyastramastreṇa malena kṣālyate malaḥ |  
śamaṃ viṣaṃ viṣeṇaiti ripuṇā hanyate ripuḥ || 36 ||  
  
īdṛśī bhūtamāyeyaṃ yā svanāśena harṣadā |  
na lakṣyate svabhāvo'syāḥ prekṣyamāṇaiva naśyati || 37 ||  
  
īdṛśīti || bhūtamāyā prāṇināmavidyā | bhavamāyetipāṭhe bhavaḥ saṃsāraḥ   
tanmūlabhūtamāyayā īdṛśīṃ yā svanāśena svayaṃ naṣṭā satī harṣadā   
brahmānandadāyinī | asyāḥ svarūpaṃ tu lakṣyate draṣṭuṃ na śakyate | yataḥ   
prekṣyamāṇaiva naśyati asatyatvāditi bhāvaḥ || 37 ||  
  
nāstyeṣā paramārthenetyevaṃ bhāvanayeddhayā |  
jño bhūtvā jñeyasaṃprāptyā jñāsyasyasyāstvamāśayam || 38 ||  
  
nāstīti || jñeyasaṃprāptyā jñeyasya brahmātmaikyasya saṃprāptyā | asyā avidyāyāḥ |   
āśayaṃ svabhāvam || 38 || 39 || 40 ||  
  
yāvattu na prabuddhatvaṃ tāvanmadvacasaiva te |  
niścayo bhavatūddāmo nāstyavidyeti niścalaḥ || 39 ||  
  
p. 323)  
  
sarvaṃ brahmeti yasyāntarbhāvanā sa hi muktibhāk |  
bhedadṛṣṭiravidyeyaṃ sarvathā tāṃ vivarjayet || 40 ||  
  
avidyāsaritaḥ pāramātmalābhādṛte kila |  
rāma nāsādyate taddhi padamakṣayamucyate || 41 ||  
  
avidyeti || ātmalābhādṛte svarūpasākṣātkāramantareṇa avidyāsaritaḥ pāraṃ nāsādyate   
| avidyānivṛttirna sidhyatītyarthaḥ | hi yasmātkāraṇāttat sat avidyāpārameva akṣayaṃ   
padaṃ kaivalyamucyate || 41 ||  
  
kuto jāteyamiti te rāma māstu vicāraṇā |  
imāṃ kathamahaṃ hanmītyeṣā te'stu vicāraṇā || 42 ||  
  
kuta iti ślokatrayaṃ vākyam | iyamavidyā kuto jāteti vicāraṇā māstu niṣprayojanatvāt |   
eṣā avidyā bhūyo janmaduḥkheṣu yathā tvāṃ na niyokṣyati tathā imāmavidyāṃ kathaṃ   
hanmītyeṣaiva vicāraṇā te'stu asyā eva saprayojanatvāt || 42 ||  
  
astaṃ gatāyāṃ kṣīṇāyāmasyāṃ jñāsyasi rāghava |  
yata eṣā yathā caiṣā yathā naṣṭetyakhaṇḍitam || 43 ||  
  
saprayojanatvamevāha - astamiti || asyāmavidyāyāṃ kṣīṇāyāmastaṃ gatāyāṃ   
satyāṃ eṣā avidyā yata udbhūtā svarūpeṇa ca yathā bhūtā yathā ca   
naṣṭetyādyakhaṇḍitaṃ akhilaṃ jñāsyasi || 43 ||  
  
tadasyā rogaśālāyā yatnaṃ kuru cikitsane |  
yathaiṣā janmaduḥkheṣu na bhūyastvāṃ niyokṣyati || 44 ||  
  
tattasmātkāraṇādrogaśālāyā rogādīnāṃ āspadabhūtāyā asyā avidyāyāścikitsane   
yatnaṃ kurvityanvayaḥ || 44 ||  
  
ātmanyevātmanā vyomni yathā sarati mārutaḥ |  
tathātmā svātmaśaktyaiva svātmanyevaiti lolatām || 45 ||  
  
ātmanīti || vyomni māruto yathā ātmanyeva nāśrayāntareṇa ātmanaiva na hetvantareṇa   
sarati gacchati tathā ātmāpi svātmaśaktyaiva svābhinnayā cicchaktyaiva svātmanyeva   
lolatāṃ jagadrūpatāmeti || ātmaiva jagato'dhikaraṇamupādānaṃ nimittaṃ cetyarthaḥ || 45 ||  
  
p. 324)  
  
svātmani svaparispandaiḥ sphuratyacchaścidarṇavaḥ |  
ekātmakamakhaṇḍaṃ tadityantarbhāvyatāṃ dṛḍham || 46 ||  
  
svātmanīti || cidarṇavaḥ svaparispandaiḥ svarūpavikṣepaiḥ ātmanyeva sphurati ataḥ   
kāraṇāttadvastu ekātmakamakhaṇḍaṃ cetyantardṛḍhaṃ bhāvyatāṃ vicāryatām || 46 ||  
  
kiṃcitkṣubhitarūpā sā cicchaktiścinmahārṇave |  
tanmayyeva sphuratyacchā tatraivormirivārṇave || 47 ||  
  
kiṃciditi || cinmahārṇave sā avidyārūpā cicchaktiḥ kiṃcitkṣubhitarūpā satī tanmayyeva   
cidrūpaiva tatraiva sphurati arṇave ūrmiriveti || 47 ||  
  
kṣaṇaṃ sphurantī sā devī sarvaśaktitayā tathā |  
deśakālakriyāśaktīrvayasyāḥ saṃprakarṣati || 48 ||  
  
kṣaṇamiti || sā cidrūpā devī sarvaśaktitayā anantaśaktitvātkṣaṇaṃ tathā sphurantī   
vayasyāḥ sakhīriva sahacāriṇīrdeśakālakriyāśaktīḥ saṃprakarṣati prerayati   
sṛṣṭyarthaṃ pravartayati || 48 ||  
  
svasvabhāvaṃ viditvoccairapyanantapade sthitā |  
rūpaṃ parimitenāsau bhāvayatyavibhāvitā || 49 ||  
  
svamiti || asau ciddevī svasvabhāvaṃ svasvarūpaṃ viditvā uccairunnate anantapade   
kaivalyapade sthitāpi avibhāvitā pramattā vicārarahitā satī rūpaṃ svarūpaṃ parimitena   
paricchinnenātmanā bhāvayati || 49 ||  
  
yadaivaṃ bhāvitaṃ rūpaṃ tayā paramakāntayā |  
tadaivaināmanugatā nāmasaṃkhyādikā dṛśaḥ || 50 ||  
  
yadeti || paramakāntayā devyā yadā rūpamevaṃ parimitatvena bhāvitaṃ tadaivaināṃ   
devīṃ nāmasaṃkhyādikā dṛśo dṛṣṭayo'nugatā bhavanti || 50 ||  
  
p. 325)  
  
vikalpakalpitākāraṃ deśakālakriyāspadam |  
cito rūpaṃ mahābāho kṣetrajña iti kathyate || 51 ||  
  
nāmasaṃkhyādibhedameva prapañcayitumāha sārdhena ślokatrayeṇa - vikalpeti ||   
vikalpakalpitākāraṃ saṃkalpavikalpādyupahitākāraṃ deśakālakriyāspadaṃ   
deśakālādibhiravacchinnaṃ cito rūpaṃ kṣetrajña iti kathyate | kṣetrajño jīvaḥ || 51 ||  
  
vāsanāḥ kalayanso'pi yātyahaṃkāratāṃ punaḥ |  
ahaṃkāro vinirṇetā kalaṅkī buddhirucyate || 52 ||  
  
sa kṣetrajño'pi vāsanāḥ kalpayanbhāvayannahaṃkāratāṃ yāti | ahaṃkāro'pi vāsanābhiḥ   
kalaṅgī bhūtvā vinirṇetā niścetā san buddhirucyate niścayātmikā buddhiritivacanāt || 52   
||  
  
buddhiḥ saṃkalpakalitā prayāti mananāspadam |  
mano ghanavikalpaṃ tu gacchatīndriyatāṃ śanaiḥ |  
pāṇipādādimaddehamindriyāṇi vidurbudhāḥ || 53 ||  
  
buddhirapi saṃkalpādibhiḥ kalitā mananāspadaṃ spandanaṃ prayāti | manaśca   
ghanavikalpaṃ nibiḍavikalpaṃ sadindriyatāṃ bāhyendriyatvaṃ gacchati | indriyāṇi ca   
pāṇipādamayaṃ dehaṃ viduḥ | indriyāṇyeva deha ityarthaḥ || 53 ||  
  
evaṃ jīvo hi saṃkalpavāsanārajjuveṣṭitaḥ |  
duḥkhajālaparītātmā kramādāyāti nīcatām || 54 ||  
  
evamiti || evamuktena prakāreṇa saṃkalpavāsanārajjaveṣṭitaḥ san jīva eva   
duḥkhajālaparītātmā kramānnīcatāmāyāti || 54 ||  
  
iti śaktimayaṃ ceto ghanāhaṃkāratāṃ gatam |  
kośakārakṛmiriva svecchayā yāti bandhanam || 55 ||  
  
itīti || iti pūrvoktaprakāreṇa saṃkalpaśaktimayaṃ vicitraśaktikaṃ cetaḥ cideva   
ghanāhaṃkāraṃ sat kośakārakṛmivatsvecchayaiva bandhanaṃ yāti || 55 ||  
  
p. 326)  
  
svasaṃkalpitatanmātraṃ jālābhyantaravarti ca |  
parāṃ vivaśatāmeti śṛṅkhalābaddhasiṃhavat || 56 ||  
  
sveti || tadeva cetaḥ svena saṃkalpitānāṃ tanmātrāṇāṃ śabdādīnāṃ   
jālasyābhyantaravarti ca bhūtvā śṛṅkhalābaddhasiṃhavat parāṃ vivaśatāmeti || 56 ||  
  
kvacinmanaḥ kvacidbuddhiḥ kvacijjñānaṃ kvacitkriyā |  
kvacidevetyahaṃkāraḥ kvacitpuryaṣṭakaṃ smṛtam || 57 ||  
  
kvaciditi ślokatrayaṃ vākyam | nānāśaktiṣūktametadeva caitanyaṃ   
manobuddhyādirūpeṇa nānātvaṃ pratipadyata ityarthaḥ || 57 || 58 || 59 ||  
  
kvacitprakṛtirityuktaṃ kvacinmāyeti kalpitam |  
kvacinmalamiti proktaṃ kvacitkarmeti saṃsthitam || 58 ||  
  
kvacidbandha iti proktaṃ kvaciccittamiti sphuṭam |  
proktaṃ kvacidavidyeti kvacidiccheti saṃmatam || 59 ||  
  
imaṃ saṃsāramakhilamāśāpāśavidhāyakam |  
dadhadantaḥ phalairhīnaṃ vaṭadhānā vaṭaṃ yathā || 60 ||  
  
imamiti sārdhaślokadvayaṃ vākyam | vaṭadhānā vaṭabījaṃ kartṛ vaṭamiva   
āśāpāśavidhāyakaṃ phalairhīnaṃ naśvaraphalaṃ imaṃ saṃsāramantarabhyantare   
dadhat || 60 ||  
  
cintānalaśikhādagdhaṃ kopājagaracarvitam |  
kāmābdhikallolahataṃ vismṛtātmapitāmaham |  
samuddhara mano rāma mātaṅgamiva kardamāt || 61 ||  
  
cintābhirevānalaśikhābhirdagdhaṃ kopena cājagareṇa sarpeṇa carvitaṃ bhakṣitaṃ   
kāmairevābdhikallolairhataṃ vismṛta ātmā pitāmahaśca yena tathābhūtaṃ mano   
mātaṅgamiva kardamātsaṃsārarūpātsakāśātsamuddhara || 61 ||  
  
p. 327)  
  
jvalajjarāmaraṇaviṣādamūrcchite śubhāśubhaprasaraparāhatākṛtau |  
dayeha na svamanasi yasya jāyate narākṛtirjagati sa rāma rākṣasaḥ || 62 ||  
  
jvaladiti || jvaladbhirjarāmaraṇaviṣādairmūrcchite śubhāśubhayoḥ puṇyapāpayoḥ   
prasareṇa parāhatā ākṛtiryasya tasmin svamanasi yasya dayā uddhartumicchā na jāyate sa   
narākṛtī rākṣasa eva || 62 ||  
  
vasiṣṭha uvāca ||  
  
evaṃ jīvāścito bhāvā bhavabhāvanayehitāḥ |  
brahmaṇaḥ kalpitākārā lakṣaśo'pyatha koṭiśaḥ || 63 ||  
  
evamiti navabhiḥ ślokairvākyam || nirjharātpravāhājjalaughā iva   
kalpitākārānmāyāsahitādbrahmaṇaḥ sakāśādbhavabhāvanayā saṃsāravāsanayā   
sahitāḥ jīvarūpāścito bhāvā vilāsā lakṣaśaḥ koṭiśaḥ || 63 ||  
  
saṃkhyātītāḥ purā jātā jāyante'dyāpi cābhitaḥ |  
utpatsyante'pi caivānye jalaughā iva nirjharāt || 64 ||  
  
saṃkhyātītāśca purā jātāḥ adyāpi jāyante utpatsyante'pi ca teca   
janmakālapaurvāparyātpuṇyapāpatāratamyāt jñānavaicitryācca prathamacaramabhāvena   
suranaratiryagādibhāvena jaḍabhāvena ca bahudhā bhidyamānāḥ || 64 || 65 || 66 || 67 || 68 ||   
69 || 70 ||  
  
kecitprathamajanmānaḥ kecijjanmaśatādhikāḥ |  
keciccāsaṃkhyajanmānaḥ keciddvitribhavāntarāḥ || 65 ||  
  
kecitkinnaragandharvavidyādharamahoragāḥ |  
kecidarkenduvaruṇatryakṣādhokṣajapadmajāḥ || 66 ||  
  
p. 328)  
  
kecidbrāhmaṇabhūpālavaiśyaśūdragaṇāḥ sthitāḥ |  
kecitpuṇyauṣadhīpatraphalamūlapataṅgakāḥ || 67 ||  
  
kecitkadambajambīraśālatālatamālakāḥ |  
kecinmahendramalayāḥ sahyamandarameravaḥ || 68 ||  
  
kecitkṣāradadhikṣīraghṛtekṣujalarāśayaḥ |  
kecidviśālāḥ kakubhaḥ kecinnadyo mahārayāḥ || 69 ||  
  
viharantyuccakaiḥ kecinnipatantyutpatanti ca |  
kandukā iva hastena mṛtyunāvirataṃ hatāḥ || 70 ||  
  
bhuktvā janmasahasrāṇi bhūyaḥ saṃsārasaṃkaṭe |  
patanti kecidabudhāḥ saṃprāpyāpyavivekitām || 71 ||  
  
saṃsārasaṃkaṭe patantīti samudāyārthaḥ || 71 ||  
  
aviratamiyamātatā sthitaughairbhavati vinaśyati vardhate mudhaiva |  
tribhuvanaracanāvimohamāyā paramapade laharīva vārirāśau || 72 ||  
  
aviratamiti || vārirāśau laharīva paramapade brahmaṇi tribhuvanaracanārūpā vimohayantī   
māyā mudhaiva bhavati vardhate vinaśyati cetyanvayaḥ || 72 || 73 || 74 ||  
  
rāma uvāca ||  
  
jīvo manaḥpadaṃ prāpya vairañcaṃ padamāgataḥ |  
yathā brahmaṃstathā sarvaṃ vistareṇa vadāśu me || 73 ||  
  
vasiṣṭha uvāca ||  
  
brāhmaṃ śṛṇu mahābāho śarīragrahaṇakramam |  
nidarśanena tenaiva jñāsyase jāgatīṃ sthitim || 74 ||  
  
p. 329)  
  
dikkālādyanavacchinnamātmatattvaṃ svaśaktitaḥ |  
līlayaiva yadādatte dikkālakalitaṃ vapuḥ || 75 ||  
  
dikāleti ślokadvayaṃ vākyam | dikkālādibhiranavacchinnamātmatattvaṃ kartṛ līlayaiva   
svaśaktito hetoḥ dikkālakalitaṃ yadvapurādatte svīkaroti || 75 ||  
  
tadetajjīvaparyāyaṃ vāsanāvaśataḥ param |  
manaḥ saṃpadyate lolaṃ kalanākalanonmukham || 76 ||  
  
jīvaparyāyaṃ jīvaśabdaparyāyavācyaṃ tadetadrūpaṃ vāsanāvaśataḥ paraṃ   
vāsanāvaśādeva kevalaṃ lolaṃ manaḥ saṃpadyate || 76 ||  
  
kalayantī manaḥśaktirādau bhāvayati kṣaṇāt |  
ākāśabhāvanāmacchāṃ śabdabījarasonmukhīm || 77 ||  
  
kalayantīti || manorūpā śaktiḥ kalayantī vicārayantī satī ādāvacchāṃ   
śabdabījarasonmukhīṃ śabda eva bījam śabdatanmātramityarthaḥ | tadviṣayo   
rasastadbhāvanā tadunmukhīṃ tatsāpekṣām | tatpūrvikāmityarthaḥ |   
tādṛśīmākāśabhāvanāṃ bhāvayati | pūrvaṃ śabdatanmātraṃ bhāvayitvā   
paścādākāśabhāvanāṃ bhāvayati smetyarthaḥ | śabdatanmātrasyākāśanidānatvāt ||   
77 ||  
  
tatastadghanatāṃ yātaṃ ghanaspandakramānmanaḥ |  
bhāvayatyanilaspandaṃ sparśabījarasonmukham || 78 ||  
  
tata iti || tato'nantaraṃ tanmano ghanatāṃ yātaṃ san ghanaspandakramāt   
sparśabījarasonmukhaṃ sparśatanmātrabhāvanāpūrvakaṃ anilaspandaṃ vāyoścalanaṃ   
bhāvayati || 78 ||  
  
tābhyāmākāśavātābhyāṃ dṛḍhābhyāsavaśādyataḥ |  
śabdasparśasvarūpābhyāṃ saṃgharṣājjāyate'nalaḥ || 79 ||  
  
tābhyāmiti || śabdasparśasvarūpābhyāṃ ākāśavātābhyāṃ saha   
dṛḍhābhyāsavaśāt yaḥ saṃgharṣaḥ tasmāddhetormana evānalo janyate | agniṃ   
bhāvayitvā tadrūpaṃ bhavatītyarthaḥ | vaśāttata iti pāṭhe tato manasaḥ analo janyata   
ityanvayaḥ || 79 ||  
  
p. 330)  
  
manastādṛgguṇagataṃ rasatanmātravedanam |  
kṣaṇāccetatyapāṃ śaityaṃ jalasaṃvittato bhavet || 80 ||  
  
mana iti || tādṛgguṇagataṃ śabdasparśarūpaguṇayuktaṃ mano rasatanmātravedanaṃ   
rasatanmātraṃ bhāvayat kramādapāṃ śaityaṃ cetati bhāvayati tato   
bhāvanājjalasaṃvidbhavet || 80 ||  
  
tatastādṛgguṇagataṃ mano bhāvayati kṣaṇāt |  
gandhatanmātrametasmādbhūmisaṃvittato bhavet || 81 ||  
  
tata iti || tādṛgguṇagataṃ śabdasparśarūparasayuktaṃ mano gandhatanmātraṃ bhāvayati   
| tato'nantarametasmādbhāvanādbhūmisaṃvidbhavet || 81 ||  
  
athetthaṃbhūtatanmātrairveṣṭitaṃ tanutāṃ jahat |  
vapurvahnikaṇākāraṃ sphuritaṃ vyomni paśyati || 82 ||  
  
atheti || atha mahābhūtasṛṣṭyanantaraṃ itthamanena prakāreṇa bhūtaistanmātraiśca   
veṣṭitaṃ ataeva tanutāṃ sūkṣmatāṃ jahattyajanmanaḥ kartṛ kramādvyomni sphuritaṃ   
vahnikaṇākāraṃ vapuḥ paśyati bhāvayati || 82 ||  
  
ahaṃkārakalāyuktaṃ buddhibījasamanvitam |  
tatpuryaṣṭakamityuktaṃ bhūtahṛtpadmaṣaṭpadam || 83 ||  
  
ahamiti || ahaṃkārakalāyuktaṃ ahaṃkārāṃśairekādaśabhirindriyairyuktaṃ   
buddhibījasamanvitaṃ buddhyā tanmātraiśca samanvitaṃ tadvyomni sphuritaṃ   
vapurbhūtam hṛtpadmaṣaṭpadaṃ bhūtānāṃ hṛtpuṇḍarīke vartamānaṃ   
puryaṣṭakamityuktam || 83 ||  
  
tasmiṃstattīvrasaṃvegādbhāvayanbhāsuraṃ vapuḥ |  
sthūlatāmeti pākena mano bilvaphalaṃ yathā || 84 ||  
  
tasminniti || tasminpuryaṣṭake sthitvā   
manastīvrasaṃvegāttīvravāsanāyogāddhetorbhāsuraṃ vapurbhāvayat   
pākavaśādbilvaphalavatsthūlatāmeti || 84 ||  
  
p. 331)  
  
mūṣāsthadrutahemābhaṃ sphuritaṃ vimalāmbare |  
saṃniveśamathādatte tattejaḥ svasvabhāvataḥ || 85 ||  
  
mūṣeti ślokadvayaṃ vākyam | atha anantaraṃ mūṣāsthadrutahemābham mūṣā nāma   
pratimādinirmāṇārthaṃ viracitā antaḥ sāntarālā mṛnmayī ākṛtiḥ tatsthaṃ   
dravībhūtaṃ yaddhema tatsadṛśaṃ vimalāmbare sphuritaṃ tatpuryaṣṭakarūpaṃ tejaḥ   
svasvabhāvata eva || 85 ||  
  
ūrdhvaṃ śiraḥpiṇḍamayamadhaḥ pādamayaṃ tathā |  
pārśvayorhastasaṃsthānaṃ madhye codaradharmiṇam || 86 ||  
  
ūrdhvamupari śiraḥpiḍamayaṃ adhaḥ pādamayaṃ pārśvayorhastasaṃsthānaṃ madhye   
udaradharmiṇaṃ ca saṃniveśamādatte || 86 ||   
  
kālena sphuṭatāmetya bhavatyamalavigrahaḥ |  
buddhisattvabalotsāhavijñānaiśvaryasaṃsthitaḥ || 87 ||  
  
kāleneti sārdhaślokaṃ vākyam | sa pūrvoktaḥ saṃniveśa eva kālena sphuṭatāmetya   
amalavigrahaḥ buddhyādiyuktaḥ sarvalokapitāmaho bhagavānbrahmā bhavatītyanvayaḥ |   
tadbuddhistātkālikī kāryākāryeheturmanīṣā sattvaṃ vyavasāyaḥ | balaṃ   
śarīrasāmarthyam | utsāho lokottarakāryeṣu svecchayā yatnaḥ | vijñānaṃ   
viśiṣṭamīśvarasākṣātkārarūpaṃ jñānaṃ | aiśvaryamaṇimādi teṣu saṃsthitaḥ   
pratiṣṭhitaḥ || 87 || 88 || 89 || 90 || 91 || 92 || 93 ||   
  
sa eva bhagavānbrahmā sarvalokapitāmahaḥ |  
avalokya vapurbrahmā kāntamātmīyamuttamam || 88 ||  
  
cintāmabhyeti bhagavāṃstrikālāmaladarśanaḥ |  
etasminparamākāśe cinmayaikātmarūpiṇi || 89 ||  
  
p. 332)  
  
adṛṣṭāpāraparyante prathamaṃ kimabhūditi |  
iti cintitavānbrahmā sadyojāto'malātmadṛk || 90 ||  
  
saṃpaśyansarvavṛndāni samatītānyanekaśaḥ |  
smaratyatho sa sakalānsarvadharmaguṇakramān || 91 ||  
  
līlayā kalpayatyeṣa citrāḥ saṃkalpajāḥ prajāḥ |  
nānācārasamārambhā gandharvanagaraṃ yathā || 92 ||  
  
tāsāṃ svargāpavargārthaṃ dharmakāmārthasiddhaye |  
anantāni vicitrāṇi śāstrāṇi samakalpayat || 93 ||  
  
sṛṣṭirevamiyaṃ rāma sarge'sminsthitimāgatā |  
virañcirūpānmanasaḥ puṣpalakṣmīrmadhoriva || 94 ||  
  
sṛṣṭiriti || sarge jagati | sṛṣṭiḥ sṛjyamānaḥ prapañcaḥ || 94 || 95 || 96 || 97 ||  
  
vasiṣṭha uvāca ||  
  
svasaṃkalpakṛtāḥ sarve devāsuranarāmarāḥ |  
svasaṃkalpopaśamane śāmyantyasnehadīpavat || 95 ||  
  
ākāśasadṛśaṃ sarvaṃ kalpanāmātrajṛmbhitam |  
jagatpaśya mahābuddhe sudīrghasvapnamutthitam || 96 ||  
  
na jāyate na mriyate iti kiṃcitkadācana |  
paramārthena sumate mithyā sarvaṃ tu vidyate || 97 ||  
  
kośamāśābhujaṅgānāṃ saṃsārāḍambaraṃ tyaja |  
asadetaditi jñātvā mā'tra bhāvaṃ niveśaya || 98 ||  
  
kośamiti || mā'tra bhāvaṃ niveśaya atra saṃsārāḍambare bhāvaṃ tātparyaṃ mā   
niveśaya || 98 ||  
  
gandharvanagarasyārthe bhūṣite dūṣite'tha vā |  
avidyāṃśasutādyairvā kaḥ kramaḥ sukhaduḥkhayoḥ || 99 ||  
  
gandharveti || gandharvanagaraśabdasyārthe bhūṣite dūṣite vā yathā na sukhaṃ na   
duḥkhaṃ vā tadvadavidyākalpite sutādāvapi sukhaduḥkhayorakramaḥ || 99 || 100 || 1 || 2 || 3   
||  
  
p. 333)  
  
dhanadāreṣu vṛddheṣu duḥkhaṃ yuktaṃ na ceṣṭataḥ |  
vṛddhāyāṃ mohamāyāyāṃ kaḥ samāyāsavāniha || 100 ||  
  
yaireva jāyate rāgo mūrkhasyādhikatāṃ gataiḥ |  
taireva bhogaiḥ prājñasya virāga upajāyate || 1 ||  
  
ato rāghava tattvajño vyavahāreṣu saṃsthitaḥ |  
naṣṭaṃ naṣṭamupekṣasva prāptaṃ prāptamupāhara || 2 ||  
  
anāgatānāṃ bhogānāmavāñchanamakṛtrimam |  
āgatānāṃ ca saṃbhoga iti paṇḍitalakṣaṇam || 3 ||  
  
yasya syādidamityāsthā nivṛttā sarvavastuṣu |  
kroḍīkaroti sarvajñaṃ nāvidyā tamavāstavī || 4 ||  
  
yasyeti || yasya sarvavastuṣu idaṃ syādityāsthā nivṛttā taṃ sarvajñamavāstavī avidyā na   
kroḍīkaroti nāvṛṇoti || 4 ||  
  
śuddhaṃ sadasatormadhyaṃ padaṃ buddhyāvalambya ca |  
sabāhyābhyantaraṃ dṛśyaṃ mā gṛhāṇa vimuñca mā || 5 ||  
  
śuddhamiti || śuddhaṃ niṣkalaṅkaṃ sadasatoḥ kāryakāraṇabhūtayościccetyayoḥ   
madhyaṃ kāryakāraṇātmakaṃ cinmātrarūpaṃ padaṃ vastu buddhyāvalambya   
sabāhyābhyantaraṃ dṛśyaṃ mā gṛhāṇa mā vimuñca | upekṣasvetyarthaḥ || 5 ||  
  
yasya necchā na vānicchā jñasya karmaṇi tiṣṭhataḥ |  
na tasya lipyate prajñā padmapatramivāmbubhiḥ || 6 ||  
  
yasyeti || karmaṇi avaśyakartatve tiṣṭhataḥ pravartamānasya jñasya jñānaniṣṭhasya   
viṣayeṣu icchā na pravartate iṣṭasādhanāt | anicchā ca na | aniṣṭasādhanabuddhyabhāvāt   
tasya prajñā padmapatramambubhiriva harṣaviṣādādibhirna lipyate na saṃśliṣyate || 6 ||  
  
p. 334)  
  
yadi te nendriyārthaśrīḥ svadate hṛdi rāghava |  
tadasi jñātavijñānaḥ samuttīrṇo bhavārṇavāt || 7 ||  
  
yaditi || svadate svādanaṃ karoti || 7 ||  
  
uccaiḥpadāya parayā prajñayā vāsanāgaṇāt |  
puṣpādgandhamivodāraṃ ceto rāma pṛthakkuru || 8 ||  
  
uccairiti || uccaiḥpadāya kaivalyāya prajñayā prajñāprakarṣeṇa hetunā   
vāsanājālāccetaḥ samuddharetyarthaḥ || 8 ||  
  
saṃsārāmbunidhāvasminvāsanāmbupariplute |  
ye prajñānāvamārūḍhāste tīrṇā duḥkhitāḥ pare || 9 ||  
  
saṃsāreti || prajñāyāmanārūḍhāyāṃ kadācidapi saṃsārānnottaraṇamiti bhāvaḥ || 9 ||  
  
na tyajanti na vāñchanti vyavahāraṃ jagadbhavam |  
sarvamevānuvartante pārāvāravido janāḥ || 110 ||  
  
neti || pārāvāravidaḥ saṃsārasāgarasya pāraṃ uttaraṇe heturvidyā avāraṃ   
saṃsāraheturavidyā tadvida ityarthaḥ || 110 || 11 || 12 || 13 ||  
  
te śūnye'pi na khidyante te devodyānasaṅginaḥ |  
niyatiṃ ca na muñcanti mahānto bhāskarā iva || 11 ||  
  
vālmīkiruvāca ||  
  
itthaṃgirā vimalayā vimalāśayasya rāmo muneḥ saparipuṣṭa ivābabhāse |  
jñānāmṛtena madhureṇa vicāritātaḥ pūrṇaṃ śaśāṅka iva śītalatāṃ jagāma   
|| 12 ||  
  
p. 335)  
  
rāma uvāca ||  
  
sṛṣṭirekavidhā kiṃ syātkiṃ vā bahuvidhā vada |  
tadvijñānena māyāyā rūpaṃ sphuṭataraṃ bhavet || 13 ||  
  
vasiṣṭha uvāca ||  
  
kadācitsṛṣṭayaḥ śārvyaḥ kadācitpadmajodbhavāḥ |  
kadācidapi vaiṣṇavyaḥ kadācinmuninirmitāḥ || 14 ||  
  
kadācidityādinā sārdhena ślokaṣaṭkena sṛṣṭikramasyāniyamaṃ darśayati | tatra   
karturaniyamamāha - kadācidityanena || śārvyaḥ śivasaṃbandhinyaḥ |   
padmajodbhavāḥ brāhmaṇyaḥ | vaiṣṇavyo viṣṇūdbhūtāḥ | muninirmitāśca kadācit || 14   
||  
  
kadācidabjajo brahmā kadācitsalilodbhavaḥ |  
aṇḍodbhavaḥ kadācittu kadācijjāyate'mbarāt || 15 ||  
  
prādurbhāvasthānamapi na niyatamityāha pañcadaśena || 15 ||  
  
kadācidbhūrabhūtsṛṣṭau nīrandhratarusaṃkaṭā |  
kasyāṃcinnaranīrandhrā kasyāṃcidbhūdharāvṛtā || 16 ||  
  
pṛthivīsvarūpamapyaniyatamityāha ṣoḍaśasaptadaśabhyām || 16 || 17 ||  
  
kadācinmṛnmayī bhūmiḥ kadāpyāsīddṛṣanmayī |  
kadācitkāñcanamayī kadācinmāṃsamayyabhūt || 17 ||  
  
kadācitprathamaṃ vyoma pratiṣṭhāmadhigacchati |  
kadācitprathamaṃ pṛthvī kadācitprathamaṃ payaḥ |  
kadācitprathamaṃ tejaḥ kadācitprathamaṃ marut || 18 ||  
  
viyadādeḥ paurvāparyamapyaniyatamityāha sārdhenāṣṭādaśena || 18 ||  
  
nidarśanārthaṃ sṛṣṭestu mayaikasya prajāpateḥ |  
bhaveta kathitotparttirna tvayaṃ niyamaḥ kvacit || 19 ||  
  
uktasyāniyamasyopasaṃhāra ekonaviṃśeneti vivekaḥ || 19 ||  
  
p. 336)  
  
punaḥ kṛtaṃ punastretā punaśca dvāparaḥ kaliḥ |  
punaḥpunaridaṃ sarvaṃ tatrāsti na punastu yat || 120 ||  
  
punariti || catvāryapi yugāni punaḥ punarāvartanta ityarthaḥ | itthaṃ sarvamidaṃ   
punaḥpunarāvartata eva | yattu punarasti kālāntare'pi tathaivāvatiṣṭhate tādṛśaṃ   
kūṭasthaṃ nityaṃ vastu nāsti || 120 || 21 || 22 || 23 || 24 || 25 || 26 || 27 || 28 ||  
  
jaganmāyāsvarūpasya varṇanāvyapadeśataḥ |  
dāśūrākhyāyikāṃ rāma varṇyamānāṃ mayā śṛṇu || 21 ||  
  
astyasminvasudhāpīṭhe vicitrakusumadrumaḥ |  
māgadho nāma vikhyātaḥ śrīmāñjanapado mahān || 22 ||  
  
kadambavanavistāritālāvalitajaṅgalaḥ |  
vicitravihagavyūhasarvāścaryamanoharaḥ || 23 ||  
  
tatraikasmingiritaṭe karṇikārasamākule |  
kadalīkhaṇḍanīrandhranīpagulmavirājite || 24 ||  
  
kaścitparamadharmātmā munirāsīnmahātapāḥ |  
dāśūranāmā mahatā tapoyogena saṃyutaḥ || 25 ||  
  
śaralometi vikhyātaḥ pitā tasya babhūva ha |  
rāmāpara iva brahmā tasminnevāvasadgirau || 26 ||  
  
tasyāsāvekaputro'bhūtkaco devaguroriva |  
tena sārdhaṃ sa putreṇa nītavāñjīvitaṃ vane || 27 ||  
  
athāsau śaralomātra bhuktvā yugagaṇānyayau |  
tyaktvā dehaṃ surāgāraṃ tyaktanīḍaḥ khago yathā || 28 ||  
  
p. 337)  
  
eka eva vane tasmindāśūraḥ prarurodaha |  
daśāpanītapitṛkaḥ karuṇaṃ kuraro yathā |  
mātāpitṛviyogena śokasaṃtāpitāśayaḥ || 29 ||  
  
daśeti || daśāpanītapitṛkaḥ daśā jīvitakālasya caramāvasthā tayā apanītaḥ pitā yasya |   
kurara utkrośanāmā pakṣiviśeṣaḥ || 29 || 130 || 31 || 32 || 33 || 34 ||  
  
mlānimabhyāyayau nūnaṃ hemanta iva paṅkajam |  
bālo'sāvatha dīnātmā vanadevatayā vane || 130 ||  
  
itthamāśvāsito rāma tadādṛśyaśarīrayā |  
ṛṣiputra mahāprājña kimajña iva rodiṣi || 31 ||  
  
saṃsārasya na kasmāttvaṃ svarūpaṃ vetsi cañcalam |  
sarvadaivedṛśī sādho saṃsārasya sthitiścalā || 32 ||  
  
jāyate jīvyate paścādavaśyaṃ ca vinaśyati |  
tadarthaṃ mā kṛthā vyarthaṃ viṣādaṃ maraṇe pituḥ || 33 ||  
  
avaśyabhāvyo'stamayo jātasyāharpateriva |  
aśarīrāmiti śrutvā giramāraktalocanaḥ || 34 ||  
  
dhairyamāsādayāmāsa śikhaṇḍī stanitādiva |  
utthāyāvaśyakaṃ kṛtvā pāścāttyaṃ piturādṛtaḥ |  
cakāra tapase buddhiṃ dṛḍhāmuttamasiddhaye || 35 ||  
  
utthāyeti || pāścāttyamaurdhvadaihikaṃ karma || 35 ||  
  
brāhmeṇa karmaṇā tasya vipine caratastapaḥ |  
anantasaṃkalpamayaṃ śrotriyatvaṃ babhūva ha || 36 ||  
  
brāhmeṇeti || anantasaṃkalpamayam | tapase etādṛśena viśuddhena sthānena   
bhavitavyam | evaṃvidhaiśca pāvanaiḥ sādhanairbhavitavyamityanantasaṃkalpapracuram |   
śrotriyatvaṃ chāndasatvam || 36 || 37 || 38 || 39 || 10 || 41 || 42 || 43 || 44 || 45 || 46 || 47 || 48 || 49   
|| 50 || 51 || 52 || 53 || 54 || 55 || 56 || 57 || 58 || 59 || 160 || 61 || 62 || 63 || 64 || 65 || 66 || 67 || 68 ||  
  
p. 338)  
  
ajñātajñeyabuddhestu suśrotriyatayā tayā |  
na viśaśrāma ceto'sya pavitre'pi dharātale || 37 ||  
  
kevalaṃ sarvamevedaṃ suviśuddhaṃ dharātalam |  
aśuddhameva paśyansa nāramatkvacideva hi || 38 ||  
  
atha saṃkalpanenaiva saṃkalpamanasaiva saḥ |  
vṛkṣāgrameva saṃśuddhaṃ sthitiratrocitā mama || 39 ||  
  
athedānīṃ tapastapyaṃ tapasogreṇa śākhiṣu |  
khagavatsthitimāpnoti śākhāsu ca daleṣu ca || 140 ||  
  
iti saṃcintya saṃjvālya hutāśamatibhāsvaram |  
juhāva tasminprotkṛtya māṃsaṃ svaskandhabhittitaḥ || 41 ||  
  
atha gīrvāṇavṛndasya samagrā galabhittayaḥ |  
manmukhasthena mā yāntu vipramāṃsena bhasmatām || 42 ||  
  
iti saṃcintya bhagavānsaptārcistasya devatā |  
puro babhūva dīptāṃśurdīptāṃśurvākpateriva || 43 ||  
  
uvāca vacanaṃ viprakumārā'bhimataṃ varam |  
gṛhāṇa sthāpitaṃ sādho kośasthaṃ sanmaṇiṃ yathā || 44 ||  
  
ityuktavantaṃ taṃ devamardhapuṣpopaśobhitam |  
saṃpūjya stutivādena prāha viprakumārakaḥ || 45 ||  
  
bhagavanbhūtapūrṇāyā bhuvaḥ pāvanamaṇḍalam |  
nāpnomi tena vṛkṣāṇāmupari sthitirastu me || 46 ||  
  
ityukte muniputreṇa sarvadevamukhaṃ śikhī |  
evamastu tavetyuktvā jagāmāntardhimīśvaraḥ || 47 ||  
  
p. 339)  
  
tasminnantarhite deve kṣaṇātsāndhya ivāmbude |  
atha kānanamadhyasthaṃ cumbitāmbudamaṇḍalam || 48 ||  
  
kadambaṃ rodasīstambhamāruroha dvijottamaḥ |  
tatrāsau vyomalagnāyāḥ śākhāyāḥ prāntapallave || 49 ||  
  
viveśa vigatāśaṅkamekāgratapasi sthitaḥ |  
athopaviśya mṛduni tatra pallavaviṣṭare || 150 ||  
  
kṣaṇamālokitāstena diśaḥ kautukalīlayā |  
saridekāvalīramyāḥ śailendrastanakuṅmalāḥ || 51 ||  
  
nirmalākāśakabarā lolanīlāmbudālakāḥ |  
tasmiṃllatāgṛhe sthitvā vilokya kakubhaḥ kṣaṇam || 52 ||  
  
dṛḍhaṃ padmāsanaṃ baddhvā digbhyaḥ pratyāhṛtātmanā |  
ajñātaparamārthena kriyāmātre ca tiṣṭhatā || 53 ||  
  
phalakārpaṇyayuktena cetasā so'karonmakham |  
tatrāsau daśa varṣāṇi manasaivāyajatsurān || 54 ||  
  
gavāśvanaramedhādyairyajñairvipuladakṣiṇaiḥ |  
kālenāmalatāṃ yāte vitate tasya cetasi || 55 ||  
  
balādavatatārāntarjñānamātmaprasādajam |  
tato viśīrṇāvaraṇo vigaladvāsanāmalaḥ |  
saṃdadarśaikadā tasyāṃ latāyāmagrataḥ sthitām || 56 ||  
  
vanadevīṃ viśālākṣīmālolakusumāmbarām |  
tāmuvācānavadyāṅgīṃ sa munirvinatānanām || 57 ||  
  
p. 340)  
  
kā tvamutpalapatrākṣi kāntivikṣobhitasmare |  
ityukte mṛgaśāvākṣī gaurī pīnapayodharā || 58 ||  
  
munimāha manohāri mugdhākṣaramidaṃ vacaḥ |  
yāni yāni durāpāṇi vāñchitāni mahītale || 59 ||  
  
prāpyante tāni tānyāśu mahatāmeva yāñcayā |  
ahamatra drumākīrṇe tvatkadambābhyalaṃkṛte || 160 ||  
  
latālīlālaye brahmanvipine vanadevatā |  
yaścaitrasitapakṣasya trayodaśyāṃ smarotsave || 61 ||  
  
babhūva vanadevīnāṃ samājo nandane vane |  
tatrāhamagamaṃ nātha trailokyalalanāsadaḥ || 62 ||  
  
tatra dṛṣṭā mayā sarvā vayasyā madanotsave |  
aputrayā putrayutāstenāhaṃ duḥkhitā bhṛśam || 63 ||  
  
tvayi sarvārthisārthasya bṛhatkalpatarau sthite |  
anātheva kathaṃ nāma kila śocāmyaputrikā || 64 ||  
  
dehi me bhagavanputraṃ no ceddehamihāgnaye |  
prakaromyāhutiṃ putraduḥkhadāhopaśāntaye || 65 ||  
  
tāmityuktavatīṃ tanvīṃ vihasya munipuṅgavaḥ |  
prādāddhastagataṃ puṣpaṃ tasyai premṇā dayānvitaḥ || 66 ||  
  
gaccha tanvaṅgi māsena pūjārhamalilocane |  
prasoṣyase sutaṃ kāntaṃ prasūnamiva sallatā || 67 ||  
  
kiṃtvasau maraṇāveśopāyinyā yastvayā sutaḥ |  
yācitaḥ kṛcchrasaṃprāptajñānaste na bhaviṣyati || 68 ||  
  
p. 341)  
  
ityuktvā sa munistanvīṃ prasannamukhamaṇḍalām |  
paricaryāṃ karomīti prārthanoktāṃ vyasarjayat || 69 ||  
  
itīti || prārthanoktāṃ prārthanārūpamuktaṃ vacanaṃ yasyāstām || 69 || 170 || 71 || 72 || 73 ||   
74 || 75 || 76 || 77 ||  
  
sā jagāmātmasadanaṃ muniḥ svārthaparo'bhavat |  
avahatkramaśaḥ kālaṃ ṛtusaṃvatsarāṅkitam || 170 ||  
  
atha dīrgheṇa kālena saivotpalavilocanā |  
dvādaśābdamupādāya sutaṃ munimupāyayau || 71 ||  
  
sā praṇamyopaviśyāgre munimindusamānanā |  
uvāca kalayā vācā cūtadrumamivālinī || 72 ||  
  
ayaṃ sa bhagavanbhavyaḥ kumāraḥ putra āvayoḥ |  
kṛto mayā samagrāṇāṃ kalānāṃ kila kovidaḥ || 73 ||  
  
prabho kevalametena jñānaṃ nādhigataṃ śubham |  
tena saṃsārayantre'sminnavaśaḥ paripīḍyate || 74 ||  
  
jñānaṃ tvamevāsya vibho kṛpayopadiśādhunā |  
evaṃ vadantīṃ sa munirmacchiṣyamabale sutam || 75 ||  
  
ihaiva sthāpayainaṃ tvamityuktvā tāṃ vyasarjayat |  
tasyāṃ gatāyāṃ sa piturantevāsitayāttayā || 76 ||  
  
atiṣṭhatsaṃyato dhīmānarkasyevāruṇaḥ puraḥ |  
tadarthaprāpyavijñānaṃ tataścitrābhiruktibhiḥ || 77 ||  
  
cirakālamasau tatra muniḥ putramabodhayat |  
ākhyāyikākhyānaśatairdṛṣṭāntairdṛṣṭikalpitaiḥ || 78 ||  
  
tadartheti sārdhaślokadvayaṃ vākyam | ākhyāyikā''khyānaśataiḥ | pratyakṣata   
upalabdhārthā ākhyāyikā | parokṣavṛttasantamākhyānam | dṛṣṭikalpitaiḥ   
svajñānakalpitaiḥ || 78 || 79 || 180 || 81 || 82 ||  
   
p. 342)  
  
tathetihāsavṛttāntairvedavedāntaniścayaiḥ |  
anudvegatayā nityaṃ vistareṇa yathākramam || 79 ||  
  
vasiṣṭha uvāca ||  
  
kadācidāryamārgeṇa tena kailāsavāhinīm |  
ahaṃ snātumadṛśyātmā vyomavīthīṃ gataḥ purā || 180 ||  
  
nirgatya nabhasastatra munimaṇḍalakodarāt |  
rātrau prāpto'smi sumate dāśūratarumunnatam || 81 ||  
  
yāvacchṛṇomi viṭapakuharātkānane vacaḥ |  
kuṅmalāmbhojasadmasthaṣaṭpadasyeva nisvanam || 82 ||  
  
dāśūra uvāca ||  
  
śṛṇu putra mahābuddhe vastuno'sya samāmimām |  
varṇayāmi mahāścaryāmekāmākhyāyikāṃ tava || 83 ||  
  
śṛṇviti || asya vastuno vṛttāntasya samāṃ sadṛśīmimāmākhyāyikāṃ   
varṇayāmītyanvayaḥ || 83 ||  
  
asti rājā mahāvīryo vikhyāto bhuvanatraye |  
nāmnā svottha iti śrīmāñjagadākramaṇe kṣamaḥ || 84 ||  
  
astīti || svottha ityādibhiḥ nāmāntarairgopitārthāmākhyāyikāṃ putrapraśnānantaraṃ   
dāśūraḥ svayameva vivariṣyati | tathāpi tatra kiṃciducyate || 84 || 85 || 86 || 87 || 88 || 89 ||  
  
yasyānuśāsanaṃ sarve bhuvaneṣvapi nāyakāḥ |  
śirobhirdhārayantyuccaiścūḍāmaṇimivottamam || 85 ||  
  
yaḥ sāhasaikarasiko nānāścaryavihāravān |  
kenacittriṣu lokeṣu na mahātmā vaśīkṛtaḥ || 86 ||  
  
p. 343)  
  
yasyārambhasahasrāṇi sukhaduḥkhapradānyalam |  
saṃkhyātuṃ kena śakyante kallolā jaladheriva || 87 ||  
  
yasya vīryaṃ suvīryasya na śastrairna ca pāvakaiḥ |  
kenacidbhavane krāntamākāśamiva muṣṭinā || 88 ||  
  
yadīyāṃ vitatārambhalīlāṃ nirmāṇabhāsurām |  
na manāganukurvanti śakropendraharā api || 89 ||  
  
trayastasya mahābāhordehadigbharaṇakṣamāḥ |  
jagadākramya tiṣṭhanti uttamādhamamadhyamāḥ || 190 ||  
  
traya iti || tasyaiva svotthasya digbharaṇakṣamāḥ diśāṃ pūraṇe kṣamāḥ śaktāstrayo   
dehāḥ sattvādiguṇarūpāḥ || 190 ||  
  
vyomanyevātivitate jāto'sau triśarīrakaḥ |  
tatraiva ca sthitiṃ yātaḥ śabdapātaśca pakṣivat || 91 ||  
  
vyomanīti || asau svotthaḥ triśarīrakaḥ trīṇi sattvādirūpāṇi śarīrāṇi yasya tādṛśaḥ |   
vyomanyeva cidākāśa eva jātaḥ tatraiva sthitiṃ yātaḥ | śabdapātaśca śabdyate'sminniti   
śabdo vyoma tatraiva patatīti śabdapātaśca pakṣivat | yathāhi pakṣī vyomanyevāvirbhavati   
tiṣṭhati līyate ca tadvadityarthaḥ || 91 ||  
  
tatraivāpāraparyante nagaraṃ tena nirmitam |  
caturdaśamahārathyaṃ vibhāgatrayabhūṣitam || 92 ||  
  
tatraiveti sārdhaślokadvayaṃ vākyam || nagaramiti || brahmāṇḍe | caturdaśabhuvanānyeva   
mahārathyā yasmin | vibhāgatrayabhūṣitaṃ ūrdhvādhomadhyalokabhedena tridhā   
vibhaktam || 92 ||  
  
vanopavanamālāḍhyaṃ krīḍāśikharisusthitam |  
muktālatādhavalitaṃ vāpīsaptakabhūṣitam |  
śītaloṣṇātmakākṣīṇadīpadvayavirājitam || 93 ||  
  
krīḍāśikhariṇo merumandarādayastaiḥ susthitam | muktālatāḥ saritastābhiḥ dhavalitam |   
vāpyaḥ samudrāstāsāṃ saptakena bhūṣitam | śītaloṣṇātmakamakṣīṇaṃ ca dīpadvayaṃ   
candrārkau tena virājitam || 93 ||  
  
p. 344)  
  
tasminnevātivipule pattane tena bhūbhṛtā |  
saṃcāriṇā viracitā mugdhāpavarakā gaṇāḥ || 94 ||  
  
tasminniti sārdhaślokatrayaṃ vākyam | apavarakā deharūpāṇyabhyantaragṛhāṇi || 94 ||  
  
ūrdhvaṃ kecidadhaḥ kecinmadhye kecinniyojitāḥ |  
asitācchādanācchannā navadvāravibhūṣitāḥ || 95 ||  
  
asitamācchādanaṃ nāma keśarūpaṃ tṛṇam | nava dvārāṇi śrotrādīni || 95 ||  
  
anāratavahadvātabahuvātāyanānvitāḥ |  
dīpapañcakasālokāstristhūṇāḥ śukladāravaḥ || 96 ||  
  
vātāyanāni nāsikāvivarādīni | dīpapañcakaṃ tisraḥ sthūṇāstambhāḥ   
vātapittakapharūpāsteṣāṃ dehadhārakatvācchuklāni dārūṇyasthīni || 96 ||  
  
masṛṇālepamṛdavaḥ pratolīkulasaṃkulāḥ |  
māyayā racitāstena rājñā teṣu mahātmanā || 97 ||  
  
masṛṇa ālepo mṛcca yeṣām | tatra ālepo bāhyatvak | mṛnmāṃsam | pratolyo   
bhujādyaṅgarūpā vīthyaḥ || 97 ||  
  
rakṣitāro mahāpakṣā nityamālokabhīravaḥ || 98 ||  
  
mahāpakṣāḥ ahaṃkārāḥ | teṣāmālokabhīrutvaṃ tattvajñānanivartyatvāt || 98 || 99 || 200 ||  
  
athāpavarakaugheṣu calatsu sa mahīpatiḥ |  
karoti vividhāṃ krīḍāṃ nīḍeṣviva vihaṃgamaḥ || 99 ||  
  
triśarīraḥ sa teṣvantastairyakṣaiḥ saha putrakam |  
līlālasamuṣitvāśu punarniṣkramya gacchati || 200 ||  
  
p. 345)  
  
tasyecchā jāyate vatsa kadāciccalacetasaḥ |  
puraṃ bhaviṣyannirmāṇāṃ kiṃcidyāmīti niścalā || 1 ||  
  
tasyeti || bhaviṣyannirmāṇaṃ puraṃ bhāvidehāntaram || 1 || 2 || 3 || 4 || 5 || 6 || 7 || 8 || 9 || 210 ||   
11 || 12 || 13 || 14 || 15 || 16 || 17 || 18 || 19 || 220 || 21 || 22 || 23 || 24 || 25 || 26 || 27 || 28 || 29 || 230 ||   
31 || 32 || 33 || 34 || 35 || 36 || 37 || 38 || 39 || 240 || 41 || 42 ||  
  
bhūtāviṣṭa ivāvegāttata utthāya dhāvati |  
puraṃ tadapyavāpnoti gandharvairiva nirmitam || 2 ||  
  
tasyecchā jāyate vatsa kadāciccalacetasaḥ |  
vināśaṃ saṃprayāmīti tenāśu sa vinaśyati || 3 ||  
  
punarutpadyate tūrṇaṃ khānmahormirivāmbhasaḥ |  
vyavahāraṃ tanotyuccaiḥ punarārambhamantharam |  
svayaiva vyavahṛtyāsau kadācitparidūyate || 4 ||  
  
kiṃ karomyahamajño'smi duḥkhito'smīti śocati |  
mudametya kadācicca svayamāyāti pīnatām || 5 ||  
  
pibati gacchati valgati jṛmbhate sphurati bhāti ca bhāsurarūpadhṛk |  
suta mahāmahimā sa mahīpatiḥ patirapāmiva vātarayākulaḥ || 6 ||  
  
vasiṣṭha uvāca ||  
  
athāpṛcchatsutastatra jambūdvīpe mahāniśi |  
kadambadrumaparṇasthaṃ pitaraṃ pāvanāśayaḥ || 7 ||  
  
ko'sau svottheti vikhyāto bhūpastātottamākṛtiḥ |  
kathitaṃ ca kimetanme tvayeti brūhi tattvataḥ || 8 ||  
  
dāśūra uvāca ||  
  
śṛṇu putra yathābhūtametatte kathayāmyaham |  
yena saṃsāracakrasya tattvamasyāvabudhyase || 9 ||  
  
p. 346)  
  
asadabhyutthitārambhamavastumayamātatam |  
saṃsārasaṃsthānamidamevamākathitaṃ mayā || 210 ||  
  
paramānnabhaso jātaḥ saṃkalpaḥ svottha ucyate |  
jāyate svayamevāsau svayameva vilīyate || 11 ||  
  
tatsvarūpamidaṃ sarvaṃ jagadābhogi vidyate |  
jāyate tatra jāte tu tasminnaṣṭe vinaśyati || 12 ||  
  
brahmaviṣṇvindrarudrādīṃstasyaivāvayavānviduḥ |  
śūnye vyomani tenedaṃ nirmitaṃ trijatpuram || 13 ||  
  
pratibhāsānusandhanamātreṇaiti virañcitām |  
yatraite vitatā lokālokakośāścaturdaśa || 14 ||  
  
vanopavanamālāśca yatrodyānaparamparā |  
krīḍāśikhariṇo yatra sahyamandarameravaḥ || 15 ||  
  
śītoṣṇadīptau candrārkau dīpau caṇḍānilākṣatau |  
sūryāṃśukavadālolattaraṅgottuṅgamauktikāḥ || 16 ||  
  
vahanti sarito yatra sanmuktāvalayaścalāḥ |  
ikṣukṣīrādisalilā maṇiratnabisāṅkurāḥ || 17 ||  
  
aurvānalāmbujā yatra vāpyaḥ saptamahārṇavāḥ |  
tasminneva jagatyasminpure saṃkalpabhūbhṛtā || 18 ||  
  
krīḍārthamātmanaścitrā dehāpavarakāḥ kṛtāḥ |  
kecidgīrvāṇanāmāna ūrdhva eva niyojitāḥ || 19 ||  
  
naranāgādayaḥ kecinmadhye'dhaśca niyojitāḥ |  
prāṇayantrapravāheṇa calanto māṃsamṛnmayāḥ || 220 ||  
  
p. 347)  
  
sitāsthidāravaḥ snigdhatvaglepamasṛṇāmalāḥ |  
kecitkeśolapollāsaracitācchādanaśriyaḥ || 21 ||  
  
karṇākṣināsāpramukhairdvārairnavabhiranvitāḥ |  
karṇanāsāsyatālvādivātāyanagaṇānvitāḥ || 22 ||  
  
bhujādyaṅgapratolīkāḥ pañcendriyakadīpakāḥ |  
māyayā racitāsteṣu saṃkalpena mahāmate || 23 ||  
  
ahaṃkāramahāyakṣāḥ paramālokabhīṣaṇāḥ |  
dehāpavarakasyāntarmahāhaṃkārapakṣakaiḥ || 24 ||  
  
sahitaḥ krīḍate'tyarthaṃ tasminnevāsadutthitaiḥ |  
kṣaṇamabhyudayaṃ yāti kṣaṇaṃ śāmyati dīpavat || 25 ||  
  
dehageheṣu saṃkalpastaraṅgaḥ sāgareṣviva |  
bhaviṣyanneva nirmāṇamavāpnoti tadā puram || 26 ||  
  
yadā saṃkalpitaṃ vastu kṣaṇādeva prapaśyati |  
asaṃkalpanamātreṇa svenaivāśu vinaśyati || 27 ||  
  
anantāyātmaduḥkhāya nānandāya kadācana |  
idaṃ sphāraṃ jagadduḥkhaṃ pratanotyātmasattayā || 28 ||  
  
asattayā nāśayati ghanaṃ sāṃdhyaṃ yathā tamaḥ |  
svayaiva duḥkhadāyinyā ceṣṭayā pariroditi || 29 ||  
  
saṃkalpitānandalavastiṣṭhatyuttarakandharam |  
trayastasyāmaterdehā adhamottamamadhyamāḥ || 230 ||  
  
tamaḥ sattvarajaḥsaṃjñāḥ kāraṇaṃ jagataḥ sthiteḥ |  
tamorūpo hi saṃkalpo nityaṃ prākṛtaceṣṭayā || 31 ||  
  
p. 348)  
  
parāṃ kṛpaṇatāmetya prayāti kṛmikīṭatām |  
sattvarūpo hi saṃkalpo dharmajñānaparāyaṇaḥ || 32 ||  
  
adūrakevalībhāvaḥ sāmrājya iva tiṣṭhati |  
rajorūpo hi saṃkalpo lokasaṃvyavahāravān || 33 ||  
  
paritiṣṭhati saṃsāre putradārānurañjitaḥ |  
trividhaṃ tu parityajya rūpametanmahāmate || 34 ||  
  
saṃkalpaḥ paramāyāti padamātmaparikṣaye |  
sarvā dṛṣṭīḥ parityajya niyamya manasā manaḥ || 35 ||  
  
sabāhyābhyantarasthasya saṃkalpasya kṣayaṃ kuru |  
yadi varṣasahasrāṇi tapaścarasi dāruṇam || 36 ||  
  
pātālasthaśca bhūsthaśca svargasthaścāpi tattava |  
nānyaḥ kaścidupāyo'sti saṃkalpopaśamādṛte || 37 ||  
  
anābādhe'vikāre ca sukhe paramapāvane |  
saṃkalpoparame yatnaṃ pauruṣeṇa paraṃ kuru || 38 ||  
  
saṃkalpatantāvakhilā bhāvāḥ protāḥ kilānagha |  
chinne tantau na jāne te kva yānti viśarāravaḥ || 39 ||  
  
niḥsaṃkalpo yathāprāptavyavahāraparo bhava |  
cidacityonmukhatvaṃ hi yāti saṃkalpasaṃkṣaye || 240 ||  
  
adhigataparamārthatāmupetya prasabhamapāsya vikalpajālamuccaiḥ |  
adhigamaya padaṃ tadadvitīyaṃ vitatasukhāya suṣuptacittavṛttiḥ || 41 ||  
  
p. 349)  
  
putra uvāca ||  
  
kīdṛśastāta saṃkalpaḥ kathamutpadyate prabho |  
kathaṃ vā vṛddhimāyāti kathaṃ caiṣa vinaśyati || 42 ||  
  
dāśūra uvāca ||  
  
anantasyātmatattvasya sattāsāmānyarūpiṇaḥ |  
citaścetyonmukhatvaṃ yattatsaṃkalpāṅkuraṃ viduḥ || 43 ||  
  
anantasyeti || sattāsāmānyarūpiṇaḥ sarvāta evānantasyātmatattvasya   
svarūpabhūtacitaścaitanyasya yaccetyonmukhatvaṃ bahirmukhatvaṃ tadeva   
saṃkalpasyāṅkuraṃ sūkṣmarūpaṃ viduḥ || 43 ||  
  
leśataḥ prāptasattākaḥ sa eva ghanatāṃ śanaiḥ |  
yāti cittattvamāpūrya dṛḍhaṃ jāḍyāya meghavat || 44 ||  
  
leśeti || leśataḥ sūkṣmāṃśena prāptasattāko labdhasvarūpaḥ sa eva   
ciccetyonmukhībbhāvarūpaḥ saṃkalpāṅkura eva śanaiścittattvaṃ citaḥ svarūpaṃ   
dṛḍhamāpūrya jāḍyāya jaḍātmakaprapañcabhāvena pariṇataye ghanatāṃ   
ghanībhāvaṃ yāti meghavat | yathā hi meghaḥ prathamaṃ leśataḥ prāptasattākaḥ   
śanairākāśamāpūrya jāḍyāya jaḍāvirbhāvāya ghanatāṃ yāti tadvadityarthaḥ || 44 ||  
  
bhāvayantī citiścetyaṃ vyatiriktamivātmanaḥ |  
saṃkalpatāmivāyāti bījamaṅkuratāmiva || 45 ||  
  
bhāvayantīti || citirātmanaścaitanyaṃ cetyaṃ dṛśyaṃ ātmano vyatiriktamiva   
vibhāvayantī satī saṃkalpatāmāyātīva bījamaṅkuratāmiva | citaḥ svavyatiriktatayā   
cetyabhāvanaṃ saṃkalpa ityarthaḥ || 45 ||  
  
p. 350)  
  
saṃkalpanaṃ hi saṃkalpaḥ svayameva prajāyate |  
vardhate svata evāśu duḥkhāya na sukhāya tu || 46 ||  
  
āyātīvetyanena bhrāntimātrakalpitametat na paramārthata iti darśayati saṃkalpanamiti || hi   
yasmātkāraṇāt saṃkalpanamasatkalpanameva saṃkalpastasmāttasya   
nimittāntarānapekṣatvāt svayameva prajāyate prādurbhavati svata eva cāśu vardhate kiṃtu   
sasaṃkalpo duḥkhāya kevalaṃ natu kadācidapi sukhāya ato heya evetyarthaḥ || 46 ||  
  
mā saṃkalpaya saṃkalpaṃ bhāvaṃ bhāvaya mā sthitau |  
etāvataiva bhāvena bhavyo bhavasi bhūtaye || 47 ||  
  
tasya hānopāyamupadiśati - meti || saṃkalpaṃ mā saṃkalpaya mā pravartaya | sthitau   
jagatsthitau bhāvaṃ tātparyaṃ mā bhāvaya mā kuru | etāvatā niḥsaṃkalpena jagatsthitau   
nirādareṇa ca bhāvenābhiprāyeṇaiva bhūtaye muktaye bhavyo bhavasi yogyo bhaviṣyasi ||   
47 ||  
  
saṃkalpanāśane yatno na bhūyānanugacchati |  
bhāvanābhāvamātreṇa saṃkalpo jīyate hyayam || 48 ||  
  
saṃkalpeti || saṃkalpanāśane bhūyānprayatno nānugacchati | hi   
yasmātkāraṇātsaṃkalpaḥ bhāvanāyāḥ saṃkalpanāyāḥ abhāvamātreṇāpravartanenaiva   
|| 48 ||  
  
sumanaḥkusumāmarde kiṃcidvyatikaro bhavet |  
susādhyā'bhāvamātreṇa na tu saṃkalpanāśane || 49 ||  
  
sumana iti || sumanaḥkusumaṃ mālatīpuṣpaṃ tasya āmarde īṣanmardane'pi   
kiṃcidvyatikaraḥ alpo yatnabhedo bhavet | saṃkalpanāśe tu na kaścidvyatikaraḥ na ko'pi   
yatnabhedaḥ | kutaḥ | susādhyābhāvamātreṇa sukhasādhyasyāpi kāryasvābhāvāt   
upekṣāmātranivartyatvātsaṃkalpasyeti || 49 ||  
  
saṃkalpenaiva saṃkalpaṃ manasaiva mano mune |  
chittvā svātmani tiṣṭha tvaṃ kimetāvati duṣkaram || 250 ||  
  
saṃkalpeneti || tatrāntarmukhena saṃkalpena bahirmukhasya saṃkalpasya chedaḥ |   
śāstrasaṃgamadhīreṇātaptena manasā cintāsaṃtaptasya manasaścheda iti vivekaḥ || 250 ||  
  
p. 351)  
  
yathaivedaṃ nabhaḥ śūnyaṃ jagacchūnyaṃ tathaiva hi |  
asanmayavikalpotthe ubhe ete tate yataḥ || 51 ||  
  
saṃkalpasya bahirmukhatvanivṛttaye jagato vyomavacchūnyatāmāha - yatheti || yataḥ   
kāraṇāt ete ubhe jagannabhasī asanmayavikalpotthe ajñānamayādvikalpādevotthite satī tate   
vistīrṇe | ataḥ kalpitatvāviśeṣādubhayoḥ śūnyatvamityarthaḥ || 51 ||  
  
tandulasya yathā carma yathā tāmrasya kālimā |  
naśyati kriyayā putra puruṣasya tahā malaḥ || 52 ||  
  
nānu svābhāvikasya malasya kathaṃ pauruṣeṇa nivṛttirityāśaṅkya   
dṛṣṭāntamukhenopapādayannāha - tandulasyeti || atra yathāvahananādikriyayā   
tandulasya carmanāśaḥ | amlalavaṇādibhiḥ kṣālanayā tāmrasya kālimānāśaḥ | tathā   
śravaṇamananādikriyayā puruṣasyājñānarūpamalavināśa iti vivekaḥ || 52 || 53 ||  
  
jīvasya tandulasyeva malaṃ sahajamapyalam |  
nāśyatyeṣa na saṃdehastasmādudyamavānbhava || 53 ||  
  
mama guruvibhavo'jjvalā vilāsā iti tava māstu vṛthaiva vibhramo'ntaḥ |  
tvamapi ca vitatāśca te vilāsā vilasati sarvamidaṃ cidātmatattvam || 54 ||  
  
mameti || gurūṇāṃ mahatāṃ vibhavānāṃ saṃpadāṃ ujjvalāvilāsā mameti madīyā iti   
antaḥkaraṇe vṛthaiva vibhramo māstu | tvamapi vitatāste vilāsā api ca sarvamidaṃ   
tadātmatattvameva vilasati || 54 || 55 || 56 || 57 || 58 || 259 ||  
  
p. 352)  
  
vasiṣṭha uvāca ||  
  
ityākarṇya tadā tatra rātrāvālapanaṃ dvayoḥ |  
ahaṃ raghukulākāśaśaśāṅka raghunandana || 55 ||  
  
patitaḥ khātkadambāgre patrapuṣpaphalākule |  
māmapyālokya saṃprāptaṃ dāśūro'rghaṃ saparyayā || 56 ||  
  
vitīrṇaviṣṭare patre parayā paryapūjayat |  
āvayostatra citrābhiḥ kathābhiritaretaram || 57 ||  
  
śarvarī sā vyatīyāya muhūrta iva kāntayoḥ |  
ahaṃ visṛjya dāśūraṃ tato'maranadīṃ gataḥ || 58 ||  
  
dāśūrākhyāyikaiṣā te kathitā raghunandana |  
dāśūrākhyāyikevedaṃ jagadityeva bhāvyatām || 259 ||  
  
iti śrīyogavāsiṣṭhasāre mokṣopāye sthitipra0dāśūrākhyānaṃ nāma caturthaḥ   
sargaḥ || 4 ||  
  
iti śrīmadallālasūrisūnunā padavākyapramāṇapārāvārapāradṛśvanā   
śrīmummaḍidevavidvadācāryeṇa viracite saṃsārataraṇināmni vāsiṣṭhavivaraṇe   
sthitiprakaraṇe dāśūropākhyānaṃ nāma caturthaḥ sargaḥ || 4 ||  
  
p. 352)  
  
pañcamaḥ sargaḥ   
  
vasiṣṭha uvāca ||  
  
aparyantasya kālasya kiyānaṃśaḥ śaracchatam |  
tāvanmātramahāyuryaḥ kimāsthāṃ so'nudhāvati || 1 ||  
  
pūrvaṃ dāśūrākhyāyikāyāṃ jagatsthitermāyikatvamuktam | idānīṃ   
sthitiprakaraṇatātparyaṃ saṃgraheṇa pratipādyate - aparyantasyeti || śaracchataṃ   
varṣaśataṃ kiyān alpastāvanmātraṃ varṣaśatameva mahāyuryasya saḥ | kimāsthāṃ   
kāṃ vā āsthāṃ ādadānaḥ anudhāvati anusarati || 1 ||  
  
p. 353)  
  
antarāsthāṃ parityajya bhāvaśrīrbhāvanāmayīm |  
yo'si so'si jagatyasmiṃllīlayā viharānagha || 2 ||  
  
antariti || antaḥkaraṇe bhāvaśrīḥ sattārūpaṃ bhāvaṃ śrayatīti tathābhūtaḥ san   
bhāvanāmayīṃ saṃkalpamayīṃ āsthāṃ parityajya nirmanaskatayā yo'si   
yadrūpo'vaśiṣyase so'si tadrūpastvamityarthaḥ || 2 ||  
  
niricche saṃsthite ratne yathā''lokaḥ pravartate |  
sattāmātreṇa deve tu tathaivāyaṃ jagadgaṇaḥ || 3 ||  
  
niricche iti || pravartatāmitīcchāśūnye'pi saṃsthita āloko yathā pravartate tathaiva deve   
paramātmani niricche saṃsthite'pi tatsaṃnidhisattāmātreṇa jagadgaṇo'yaṃ pravartate || 3 || 4   
||  
  
ata ātmani kartṛtvamakartṛtvaṃ ca saṃsthitam |  
niricchatvādakartāsau kartā saṃnidhimātrataḥ || 4 ||  
  
te dve ātmani vidyete kartṛtākartṛte'nagha |  
yatraiva te camatkārastāmāśritya sthiro bhava || 5 ||  
  
te dve iti || te yatraiva camatkāro'bhiratiḥ tāṃ kartṛtāmakartṛtāṃ vā āśritya sthiro   
bhava || 5 || 6 ||  
  
sarvatrāhamakarteti dṛḍhabhāvanayānayā |  
pravāhapatitaṃ karma kurvannapi na lipyate || 6 ||  
  
yāti nīrasatāṃ janturapravṛtteḥ svacetasaḥ |  
tasmānnityamakartāhamiti bhāvanayeddhayā |  
paramāmṛtanāmnī sā samataivāvaśiṣyate || 7 ||  
  
yātīti sārdhaśloko vākyam | svacetaso'pravṛtterhetorantarnīrasatāṃ raso   
viṣayeṣvautsukyaṃ tadrahitatvaṃ yāti | tasmātkāraṇādakartāhamiti nityasiddhayā   
bhāvanayā sā paramāmṛtarūpā samataivāvaśiṣyate || 7 ||  
  
p. 354)  
  
atha sarvaṃ karomīti mahākartṛtayā tayā |  
yadīcchasi sthitiṃ rāma tattāmapyuttamāṃ viduḥ || 8 ||  
  
atheti || tattarhi | tāmapi mahākartṛtāmahaṃkṛtimapi || 8 ||  
  
ahaṃ yatra karomīmaṃ samagraṃ jāgataṃ bhramam |  
rāgadvaṣakramastatra kuto'nyasyāpyasaṃbhavāt || 9 ||  
  
ahamiti || yatra yasyāṃ mahākartṛtāyāṃ imaṃ samagraṃ jāgataṃ bhramaṃ ahameva   
karomītyabhimānastatra rāgadveṣādayaḥ kutaḥ | anyasya karturasaṃbhavāt || 9 ||  
  
yadanyena śarīraṃ me dagdhamanyena lālitam |  
so'smadārambha evātaḥ kaḥ khedollāsayoḥ kramaḥ || 10 ||  
  
yaditi || me śarīraṃ anyena mātāpitrādinā lālitaṃ anyena putrādinā dagdhamiti yat sa   
janmavṛddhikṣayādirūpaḥ asmadārambha eva asmatkarmavipāka eva | ataḥ kāraṇāt   
khedasyollāsasya ca kaḥ kramaḥ ko'vakāśaḥ || 10 ||  
  
matsukhāsukhavistāre jagajjālakṣayodaye |  
ahaṃ karteti matvāntaḥ kaḥ khedollāsayoḥ kramaḥ || 11 ||  
  
maditi || mamaiva sukhāsukhayorvistāre prapañcarūpe jagajjālasya kṣayodaye ahameva   
kartetyantarmatvā khedollāsayoḥ kaḥ kramaḥ || 11 ||  
  
khedollāsavilāseṣu svātmakartṛtayaikayā |  
svasaṃkalpe layaṃ yāte samataivāvaśiṣyate || 12 ||  
  
khedeti || khedollāsavilāseṣu svātmano yā kartṛtā tayā ekayā sarvatrākhaṇḍitayā satyā   
svasya saṃkalpe evaṃ kartavyamityādirūpe layaṃ yāte sati samataiva   
upekṣābuddhirevāvaśiṣyate || 12 ||  
  
p. 355)  
  
samatā sarvabhāveṣu yāsau satyaparā sthitiḥ |  
tasyāmavasthitaṃ cittaṃ na bhūyo janmabhāgbhavet || 13 ||  
  
samateti || sarvabhāveṣu yā samatā asau satyaparā brahmaparā sthitiḥ | tasyāṃ   
samatāyāmavasthitaṃ cittaṃ bhūyo na janmabhāgbhavet || 13 || 14 ||  
  
athavā sarvakartṛtvamakartṛtvaṃ ca rāghava |  
sarvaṃ tyaktvā manaḥ pītvā yo'si so'si sthiro bhava || 14 ||  
  
ayaṃ so'hamayaṃ nāhaṃ karomīdamidaṃ tu na |  
iti bhāvānusaṃdhānamayī dṛṣṭirna tuṣṭaye || 15 ||  
  
ayamiti || ayaṃ yajñadattastvahaṃ na | idameva parimitaṃ kāryaṃ karomi idaṃ tu   
yajñadattādikartṛkaṃ kāryaṃ na karomi iti bhede bhāvānusaṃdhānamayī   
dṛṣṭistuṣṭaye brahmānandāya na kalpata ityarthaḥ || 15 ||  
  
sā kālasūtrapadavī sā mahāvīcivāgurā |  
sāsipatravanaśreṇī yā dehe'hamiti sthitiḥ || 16 ||  
  
seti || kālasūtraṃ mahāvīcirasipatramiti ca narakaviśeṣāḥ || 16 ||  
  
sā tyājyā sarvayatnena sarvanāśe'pyupasthite |  
spraṣṭavyā sā na bhavyena śvamāṃseneva pukkasī || 17 ||  
  
seti || sā dehātmabhāvanā | bhavyena mumukṣuṇā | pukkasī caṇḍālī || 17 ||  
  
tayā sudūrojjhitayā dṛṣṭau paṭalalekhayā |  
udeti paramā dṛṣṭirjyotsneva vigatāmbudā |  
tayābhyuditayā rāma tīryate'yaṃ bhavārṇavaḥ || 18 ||  
  
tayeti sārdhaśloko vākyam | paṭalalekhayā paṭalaṃ dṛṣṭipratibandhako netrarogaḥ || 18   
||  
  
p. 356)  
  
kartā nāsmi na cāyamasmi sa iti jñātvaivamantaḥ sphuṭaṃ   
kartaivāsmi samagramasti taditi jñātvāthavā niścitam |  
ko'pyevāsmi na kaścidevamiti vā nirṇīya sarvottame   
tiṣṭha tvaṃ svapade sthitāḥ padavido yatrottamāḥ sādhavaḥ || 19 ||  
  
karteti || nāhaṃ kartā nāpi paricchinna ityekā bhāvanā | sarvakartā sarvātmakaścāhamiti |   
dvitīyā | evaṃ kartṛtvādyupalakṣitaḥ kaścidapi na bhavāmi kiṃ tarhi sarvavikalpātītaḥ   
ko'pyevāsmīti tṛtīyā | tatrānyatamāmāśritya tvaṃ sarvottame svapade tiṣṭha | yatra ca   
padavido jñāninaḥ sādhvaḥ sthitā iti || 19 ||  
  
vasiṣṭha uvāca ||  
  
bandho hi vāsanābandho mokṣaḥ syādvāsanākṣayaḥ |  
vāsanāṃ tvaṃ parityajya mokṣārthitvamapi tyaja || 20 ||  
  
bandha iti || mokṣārthitvamapi tyajeti tasyāpi vāsanāviśeṣatvāt || 20 ||  
  
mānasīrvāsanāḥ pūrvaṃ tyaktvā viṣayavāsitāḥ |  
maitryādibhāvanānāmnīrgṛhāṇāmalavāsanāḥ || 21 ||  
  
mānasīriti || viṣayavāsitāstanmayīkṛtāḥ mānasīrvāsanāḥ pūrvaṃ tyaktvā   
maitryādināmnīramalavāsanā gṛhāṇa | tathā sati cittaprasādo bhavati | yathāha   
bhagavānpatañjaliḥ maitrīkaruṇāmuditopekṣāṇāṃ   
sukhaduḥkhapuṇyāpuṇyaviṣayāṇāṃ bhāvanā taccittaprasādanamiti || 21 ||  
  
tā apyantaḥ parityajya tābhirvyavaharannapi |  
antaḥ śāntatamasneho bhava cinmātravāsanaḥ || 22 ||  
  
tā apīti || tābhirmaitryādibhirvyavaharannapi antastā api parityajya śāntatamasnehaḥ   
nivṛttasarvecchaḥ san cinmātravāsano bhava || 22 ||  
  
p. 357)  
  
tāmapyatha parityajya manobuddhisamanvitām |  
śeṣe sthirasamādhāno yena tyajasi taṃ tyaja || 23 ||  
  
tāmapīti || manobuddhisamanvitāṃ tāmapi cinmātravāsanāmapi parityajya śeṣe   
sarvavāsanāvinirmukte cidrūpe sthirasamādhāno bhūtvā yena yatnaviśeṣeṇa tyajasi tamapi   
tyaja || 23 ||  
  
cinmanaḥkalanākāraprakāśatimirādikam |  
vāsanāṃ vāsitāraṃ ca prāṇaspandanapūrvakam || 24 ||  
  
ciditi ślokadvayaṃ vākyam | cideṣā mana etadityādirūpaṃ cidādivikalpaṃ tadviṣayāṃ   
vāsanāṃ vāsitāraṃ vāsanāhetuṃ ca prāṇaspandanapūrvakaṃ prāṇaspandanaṃ ca   
samūlamakhilaṃ tyaktvā vyomavatsaumyaḥ praśāntadhīśca san tvaṃ yo bhavasi   
yādṛśo bhavasi bhavānpūjyastvaṃ tattvataḥ so'si tādṛśo'sītyarthaḥ | tatra cit   
svarūpacaitanyam | manaḥ antaḥkaraṇam | kalanā avidyā | ākāraḥ | prapañcaḥ |   
prakāśastejaḥ | timiraṃ tamaḥ | ādiśabdādghaṭādayaḥ || 24 || 25 || 26 ||  
  
samūlamakhilaṃ tyaktvā vyomasaumyaḥ praśāntadhīḥ |  
yastvaṃ bhavasi sadbuddhe sa bhavānastu tattvataḥ || 25 ||  
  
hṛdayātsaṃparityajya sarvameva mahāmate |  
yastiṣṭhati gatavyagraḥ sa muktaḥ parameśvaraḥ || 26 ||  
  
samādhimatha karmāṇi mā karotu karotu vā |  
hṛdayenāstasarvāstho mukta evottamāśayaḥ || 27 ||  
  
samādhimiti || samādhiṃ mā karotu | vā atha karmāṇi ca mā karotu karotu vā yaḥ paraṃ   
hṛdayena astasarvāsthaḥ parityaktasarvadṛśyādaraḥ sa uttamāśayo mukta eva || 27 ||  
  
naiṣkarmyeṇa na tasyārtho na tasyārtho'sti karmabhiḥ |  
na samādhijapābhyāṃ vā yasya nirvāsanaṃ manaḥ || 28 ||  
  
naiṣkarmyeṇeti || yasya mano nirvāsanaṃ tasya naiṣkarmyādibhiḥ na   
kiṃcitprayojanamityarthaḥ | naiṣkarmyaṃ kāmyakarmaparityāgaḥ || 28 ||  
  
p. 358)  
  
vicāritamalaṃ śāstraṃ ciramudgrāhitaṃ mithaḥ |  
saṃtyaktavāsanānmaunādṛte nāstyuttamaṃ param || 29 ||  
  
vicāritamiti || śāstramalaṃ vicāritaṃ mitha ekānte udgrāhitaṃ svabuddhyā utprekṣitaṃ ca   
saṃtyaktavāsanānmaunāttūṣṇīmbhāvādṛte uttamaṃ paraṃ vastu nāsti || 29 || 30 ||  
  
dṛṣṭaṃ draṣṭavyamakhilaṃ bhrāntvā bhrāntvā diśo daśa |  
janāḥ katipayā eva yathāvastvavalokinaḥ || 30 ||  
  
ye kecana samārambhā ye janasyākriyākramāḥ |  
te sarve dehamātrārthā ātmārthaṃ tu na kiṃcana || 31 ||  
  
ya iti || ātmārthaṃ ātmano bandhamokṣārtham || 31 ||  
  
sarvatra pañcabhūtāni ṣaṣṭhaṃ kiṃcinna vidyate |  
pātāle bhūtale svarge ratimetu kva dhīradhīḥ || 32 ||  
  
sarvatreti || prapañcaḥ sarvatra bhūtapañcātmaka eva | tāni ca bhūtāni naśvarāṇi jaḍāni   
ca | ato dhīrasya vivekino dhīḥ kva vā ratiṃ viśrāntimetu | ātmasvarūpa eva   
rantumarhasītyarthaḥ || 32 ||  
  
yuktyā vai caratastasya saṃsāro goṣpadākṛtiḥ |  
dūrasaṃtyaktayuktestu mahāvartārṇavopamaḥ || 33 ||  
  
yuktyeti || yuktyā paripūrṇabrahmabhāvanārūpeṇa mahāyogena || 33 || 34 ||  
  
na kecana jagadbhāvāstattvajñaṃ rañjayantyamī |  
nāgaraṃ nāgarīkāntaṃ kugrāmalalanā iva || 34 ||  
  
sphārabrahmāmalāmbhodheḥ phenāḥ sarve kulācalāḥ |  
cidādityamahātejo mṛgatṛṣṇā jagacchriyaḥ || 35 ||  
  
sphāreti || jagacchriyaḥ cidādityasya yanmahatteja ātapaḥ tatra sphurantyo mṛgatṛṣṇāḥ   
marīcikāḥ | sarvāṇyapi jaganti cidvilāsamātrakalpitānītyarthaḥ || 35 ||  
  
p. 359)  
  
atraiva vastunyuditāḥ śṛṇu rāghava pūrvajāḥ |  
kacena gāthā yā gītā bārhaspatyena pāvanīḥ || 36 ||  
  
atraiveti | bārhaspatyena bṛhaspaterapatyena || 36 || 37 || 38 || 39 ||  
  
kacaḥ kadācidutthāya samādheḥ prītamānasaḥ |  
ekānte samuvācedameko gadgadayā girā || 37 ||  
  
kiṃ karomi kva gacchāmi kiṃ gṛhṇāmi tyajāmi kim |  
ātmanā pūritaṃ viśvaṃ mahākalpāmbunā yathā || 38 ||  
  
sabāhyābhyantare dehe'pyadha ūrdhvaṃ ca dikṣu ca |  
ita ātmā tvataścātmā nāstyanātmamayaṃ kvacit || 39 ||  
  
na tadasti na yatrāhaṃ na tadasti na yanmayi |  
kimanyadabhivāñchāmi sarvaṃ saṃvinmayaṃ sthitam || 40 ||  
  
na tadastīti || yatra vastuni ahaṃ nāsaṃ tannāsti | tatsṛṣṭvā tadevānuprāviśaditi   
sarvatrātmano'nupraveśāt | yacca vastu mayi nāsti tannāsti | sarvasya   
prapañcasyātmanyadhyastatvāt | ataḥ sarvaṃ saṃvinmayaṃ tato'nyatkimabhivāñchāmi ||   
40 ||  
  
iti kacagāthāḥ || vasiṣṭha uvāca ||  
  
ye hi rāghava sattvasthā jātā bhuvi mahāguṇāḥ |  
te nityamevābhyuditā muditāḥ kha ivendavaḥ || 41 ||  
  
ye hīti sārdhalokapañcakaṃ vākyam | tatrasthāḥ jñānaniṣṭhāḥ | mahānto guṇāḥ   
śamādayo yeṣāṃ te || 41 ||  
  
nāpadi glānimāyānti niśi hemāmbujaṃ yathā |  
nehante prakṛtādanyadramante śiṣṭavartmani || 42 ||  
  
prakṛtādavaśyakartavyāt anyannehante nāpekṣante || 42 ||  
  
p. 360)  
  
nityamāpūrṇatāmantarakṣubdhāmindusundarīm |  
āpadyapi na muñcanti śaśinaḥ śītatāmiva || 43 ||  
  
śaśina iti bahuvacanam || 43 ||  
  
ākṛtyaiva virājante maitryādiguṇakāntayā |  
samāḥ samarasāḥ saumyāḥ satataṃ sādhuvṛttayaḥ || 44 ||  
  
maitryādiguṇakāntayā maitrīkaruṇāmuditopekṣālakṣaṇairguṇaiḥ kāntayā | samāḥ   
rāgadveṣarahitāḥ | samarasāḥ samaṃ sarvagataṃ brahma raso yeṣāṃ te tathā || 44 ||  
  
abdhivaddhṛtamaryādā bhavanti vitatāśayāḥ |  
atasteṣāṃ mahābāho madamāpadavīkṣitam || 45 ||  
  
āpadavīkṣitaṃ āpadbhiravīkṣitamiti || 45 || 46 || 47 ||  
  
sarvadaivānugantavyaṃ mantavyaṃ nāpadarṇave |  
ko'haṃ kathamidaṃ ceti saṃsāramalamātatam || 46 ||  
  
pravicāryaṃ prayatnena prājñena saha sādhunā |  
nākarmasu nimaṅktavyaṃ nānāryeṇa sahāvaset || 47 ||  
  
draṣṭavyaḥ sarvasaṃhartā na mṛtyuravahelayā |  
śarīramasthimāṃsaṃ ca tyaktvā raktādyaśobhanam || 48 ||  
  
draṣṭavya iti ślokatrayaṃ vākyam | avahelayā anādareṇa | śarīramiti   
asthimāṃsaraktādirūpaṃ ataevāśobhanaṃ śarīraṃ tyaktvetyanvayaḥ || 48 ||  
  
bhūtamuktāvalītantu cinmātramavalokayet |  
yaiva cidgaganābhogabhūṣaṇe vyomni bhāsvare || 49 ||  
  
bhūtamuktāvalītantu sarvabhūtānusyūtam || 49 || 50 ||  
  
dharāvivarakośasthe saiva citkīṭakoṭare |  
tāmasīṃ rājasīṃ caiva jātimanyāmapi sthitāḥ |  
svaprayatnavaśādyānti santaḥ sātvikajātitām || 50 ||  
  
iti śrīvālmīkīye yogavāsiṣṭhasāre mokṣapāye sthitiprakaraṇa upadeśākhyānaṃ   
nāmapañcamaḥ sargaḥ || 5 ||  
  
iti śrīmadallālasūrisūnunā padavākyapramāṇapārāvāradṛśvanā   
śrīmummaḍidevavidvadācāryaviracite saṃsārataraṇināmni vāsiṣṭhavivaraṇe   
sthitiprakaraṇa upadeśopākhyānaṃ nāma pañcamaḥ sargaḥ || 5 ||  
  
samāptamidaṃ sthitiprakaraṇaṃ caturtham ||   
  
p. 362)  
  
upaśamaprakaraṇam   
  
prathamaḥ sargaḥ   
  
vasiṣṭha uvāca ||  
  
dīrghasaṃsāramāyeyaṃ rāma rājasatāmasaiḥ |  
dhāryate mānavairnityaṃ sustambhairiva maṇḍapaḥ || 1 ||  
  
pūrvaṃ jagadutpattisthityormana eva kāraṇamityuktam | idānīṃ tadupaśamārthamidaṃ   
prakaraṇamārabhyate | tatra daśākhyānāni bhavanti - janakaḥ puṇyapāvanau baliḥ   
prahlādaḥ gādhiḥ uddālakaḥ suraghuḥ bhāsavilāsau vītahavyaḥ   
jīvanmuktasyākāśagamanādyabhāvaśceti | tatra ca janakavṛttāntamavatārayituṃ   
pīṭhikāmācarati - dīrghetyādinā || rājasatāmasai rajastamaḥpradhānaiḥ |   
rajaḥprabhṛtīnāṃ lakṣaṇam sattvaṃ laghu prakāśakamiṣṭamavaṣṭambhakaṃ calaṃ ca |   
rajaḥ guru | āvaraṇakameva tamaḥ iti sāṃkhye | sattvaṃ jñānaṃ tamo'jñānaṃ rajo   
miśramudāhṛtamiti gītāsu (?) || 1 ||  
  
sattvasthajātibhirdhīraistvādṛśairguṇabṛṃhitaiḥ |  
helayā tyajyate pakvā māyeyaṃ tvagivoragaiḥ || 2 ||  
  
sattveti || sattvasthā sattvaguṇapradhānā jātirjanma yeṣāṃ tairguṇabṛṃhitaiḥ guṇā   
maitryādayaḥ tairbṛṃhitā vardhitāḥ taiḥ | helayā līlayā | tvakkañcukaḥ || 2 || 3 ||  
  
samastaṃ khalvidaṃ brahma sarvamātmedamātatam |  
ahamanya idaṃ cānyaditi bhrāntiṃ tyajānagha || 3 ||  
  
tate brahmaghane nitye saṃbhavanti na kalpanāḥ |  
vicchittayaḥ payorāśau yathā rāma na sanmayāḥ || 4 ||  
  
tata iti || brahmaghane ghanībhūte brahmaṇi vicchittayaḥ taraṅgādibhedaracanāḥ   
sanmayāḥ santaḥ paramārthasantaḥ santaśca te mayā vikṣepāśceti sanmayāḥ | ḍumiñ   
prakṣepaṇe | anyathā mayaṭaṣṭittvāt sanmayya iti bhavitavyam || 4 ||  
  
p. 363)  
  
na śoko'sti na moho'sti na janmāsti na janmavān |  
yadastīha tadevāsti vijvaro bhava rāghava || 5 ||  
  
neti || iha yadasti yaccinmātraṃ vastu paramārthato'sti tadevāsti tadeva sattayā pratīyate | ato   
vijvaro vigatatāpatrayo bhava || 5 ||  
  
nirdvandvo nityasattvastho niryogakṣema ātmavān |  
advitīyo viśokātmā vijvaro bhava rāghava || 6 ||  
  
nnirdvandva iti || nirdvandvaḥ śītoṣṇāderdvandvānniṣkrāntaḥ | nityaṃ sattvaguṇaniṣṭhaḥ   
| niryogakṣemaḥ iṣṭasādhanaṃ yogaḥ aniṣṭanivāraṇaṃ kṣemaḥ tadrahitaḥ | ātmavān   
apramattacittaḥ | advitīyo bhedabhāvanārahitaḥ | viśokātmā | vinaṣṭānuśocanacitsukhaḥ   
|| 6 ||  
  
samaḥ svasthaḥ sthiramatiḥ śāntaḥ śāntamanā muniḥ |  
maunī varamaṇisvaccho vijvaro bhava rāghava || 7 ||  
  
sama iti || śānta pravṛttimārgāduparataḥ | śāntamanāḥ upaśāntacittaḥ   
munirmanananiṣṭhaḥ varamaṇisvacchaḥ ākarajo maṇiriva nirmalaḥ || 7 ||  
  
yathāprāptānubhavanātsarvatrānabhivāñchanāt |  
tyāgādānaparityāgādvijvaro bhava rāghava || 8 ||  
  
yatheti || yathāprāptasya prārabdhaphalasyānubhavanāt aprāpte sarvatra   
anabhivāñchanācca hetostyāgādānaparityāgī vijvaro bhava || 8 ||  
  
yasyedaṃ janma pāścāttyaṃ tasya caiva mahāmate |  
viśanti vidyā vimalā muktā veṇumivottamam || 9 ||  
  
yasyeti || pāścāttyaṃ caramam | itaḥ paraṃ janmāntarābhāvādvidyāḥ jñānahetavaḥ || 9   
||  
  
p. 364)  
  
āryatā hṛdyatā maitrī saumyatā muktatā jñatā |  
samāśrayanti taṃ nityamantaḥpuramivāṅganāḥ || 10 ||  
  
tānyevāha - āryateti || āryatā sadācāraparamparatvam | hṛdyatā sarvasaṃmatatvam |   
maitrī sarvabhūtānukampā | saumyatā antaḥśītalatā | muktatā niḥsaṅgatvam | jñatā   
jñānaniṣṭhatā || 10 || 11 ||  
  
piśalācāramadhuraṃ sarve vāñchanti taṃ janāḥ |  
veṇuṃ madhuranidhvānaṃ vane vanamṛgā iva || 11 ||  
  
eṣa tāvatkramaḥ proktaḥ sāmānyaḥ sarvajantuṣu |  
imamanyaṃ viśeṣaṃ tvaṃ śṛṇu rājīvalocana || 12 ||  
  
eṣa iti || eṣaḥ pūrvoktaḥ kramo muktikramaḥ sarvajantuṣu sāmānyaḥ sādhāraṇaḥ | imaṃ   
vakṣyamāṇam || 12 || 13 || 14 || 15 || 16 || 17 || 18 || 19 ||  
  
asminsaṃsārasaṃrambhe jātānāṃ dehadhāriṇām |  
apavargakṣamau rāma dvāvimāvuttamau kramau || 13 ||  
  
ekastāvadguruproktādanuṣṭhānācchanaiḥśanaiḥ |  
janmanā janmabhirvāpi siddhidaḥ samudāhṛtaḥ || 14 ||  
  
dvitīyaḥ svātmanaivāśu kiṃcidvyutpannacetasaḥ |  
bhavati jñānasaṃprāptirākāśaphalapātavat || 15 ||  
  
nabhaḥphalanipātābhe jñānasaṃpratipattaye |  
atremaṃ śṛṇu vṛttāntaṃ prāktanaṃ kathayāmi te || 16 ||  
  
vasiṣṭha uvāca ||  
  
astyastamitasarvāpadudyatsaṃpadudāradhīḥ |  
videhānāṃ mahīpālo janako nāma vīryavān || 17 ||  
  
kalpavṛkṣo'rthisārthānāṃ mitrābjānāṃ divākaraḥ |  
sa kadācinmadhau mattakokilollāsaśālini |  
yayāvupavanaṃ kāntaṃ nandanaṃ vāsavo yathā || 18 ||  
  
p. 365)  
  
tasminnupavane ramye kesarāmodamodite |  
dūrasthānucaraḥ so'tha kuñjeṣu vicacāra ha || 19 ||  
  
atha śuśrāva kasmiṃścittamālavanagulmake |  
siddhānāmapradṛśyānāṃ svaprasaṅgādudāhṛtāḥ || 20 ||  
  
atheti ślokadvayaṃ vākyam || 20 ||  
  
viviktavāsināṃ nityaṃ śailakandaracāriṇām |  
imāḥ kamalapatrākṣa gītā gītātmabhāvanāḥ || 21 ||  
  
gītā upaniṣadarthasaṃgrāhakāḥ ślokāḥ | gītātmabhāvanāḥ gītā varṇitā   
ātmabhāvanāḥ svānusaṃdhānaprakāro yāsu tāḥ | gītāyāṃ nirūpito yo'yamātmā tasya   
bhāvanaṃ svarūpanirūpaṇaṃ yāsu tāḥ || 21 ||  
  
draṣṭṭadṛśyasamāyogātpratyayānandaniścayaḥ |  
yastaṃ svamātmatattvotthaṃ niḥspandaṃ samupāsmahe || 22 ||  
  
tatra prathamaḥ siddha āha - draṣṭriti || draṣṭṭadṛśyasamāyogāt draṣṭuḥ   
puruṣasya dṛśyena dṛṣṭipriyeṇa vastunā samāyogāt saṃśleṣāddhetoryaḥ   
pratyayānandaniścayaḥ pratyaye buddhāvānandāvabhāsaḥ | ātmatattvotthaṃ ātmano   
jīvasya tattvena brahmabhāvenotthamāvirbhūtaṃ tādṛgānandātmakaṃ   
svamātmānameva devaṃ niḥspandaṃ niścalamupāsmahe bhāvayāmaḥ |   
vāñchitārthaprāptau caritārthatayā cetasyuparate satyātmanyudita ānando brahmānanda   
eveti bhāvaḥ || 22 ||  
  
draṣṭṭadarśanadṛśyāni tyaktvā vāsanayā saha |  
darśanaprathamābhāsamātmānaṃ samupāsmahe || 23 ||  
  
dvitīya āha - draṣṭṭadarśanadṛśyāni draṣṭā ahaṃkartā ātmā darśanaṃ   
cakṣurādivyāpāropahitaṃ vṛttijñānaṃ dṛśyaṃ tadviṣayaḥ tāni trīṇyapi   
tadvāsanayā sahaiva tyaktvā yo darśanaprathamābhāso darśanāt vṛttijñānāt   
prathamamābhāsate taṃ sarvasmātpūrvaṃ bhātaṃ svabhāsaiva   
sarvamavabhāsayantamātmānaṃ samupāsmahe || 23 ||  
  
p. 366)  
  
dvayormadhyagataṃ nnityamastināstīti pakṣayoḥ |  
prakāśanaṃ prakāśānāmātmānaṃ samupāsmahe || 24 ||  
  
tṛtīya āha-dvayoriti || astināstīti pakṣayordvayorapi madhyagataṃ sadrūpatvādasti   
nirākāratvācca nāstīti pakṣadvayasādhāraṇaṃ prakāśānāṃ sauracāndravaidyutādīnāṃ   
jaḍaprakāśānāṃ prakāśanaṃ pratītihetuṃ ātmānaṃ samupāsmahe || 24 ||  
  
saśiraskaṃ hakārādimaśeṣākārasaṃsthitam |  
ajasramuccarantaṃ svamātmānaṃ samupāsmahe || 25 ||  
  
caturtha āha - saśiraskamiti || aśeṣākārasaṃsthitaṃ suranaratiryagādiśarīreṣu   
sarveṣvantaryāmitayā sthitaṃ saśiraskaṃ saśabdāntaṃ hakārādiṃ   
haṃsamantramajasramuccarantaṃ svamātmānamupāsmahe || 25 || 26 ||  
  
saṃtyajya hṛdgṛheśānaṃ devamanyaṃ prayānti ye |  
te ratnamabhivāñchanti tyaktvā hastasthakaustubham || 26 ||  
  
sarvāśāḥ kila saṃtyajya phalametadavāpyate |  
yenāśāviṣavallīnāṃ mūlamālā vilūyate || 27 ||  
  
sarveti || yena mumukṣuṇā sarvāśāḥ aihikāmuṣmikaviṣayānsarvānapi   
manorathānsaṃtyajya etadātmopāsanarūpaṃ phalamavāpyate | yenātmopāsaena āśā eva   
viṣavallayaḥ saṃtāpahetukatvāt tāsāṃ mūlamālā mūlabhūtājñānasaṃtāno vilūyate   
chidyate || 27 ||  
  
budhvāpyādyantavairasyaṃ yaḥ padārtheṣu durmatiḥ |  
vadhnāti bhāvanāṃ bhūyo naro nāsau sa gardabhaḥ || 28 ||  
  
budhvāpīti || durmatiralpabuddhiryaḥ padārtheṣvādyantavairasyaṃ ādyantayoḥ   
prāgbhāvapradhvaṃsābhāvayorvairasyaṃ niḥsāratvaṃ budhvāpi bhūyo bhāvanāṃ   
vāsanāṃ badhnāti asau naro gardabho neti na || 28 || 29 || 30 ||  
  
p. 367)  
  
utthitānutthitānetānindriyārīnpunaḥ punaḥ |  
hanyādvivekadaṇḍena vajreṇeva harirgirīn || 29 ||  
  
hastaṃ hastena saṃpīḍya dantairdantānvicūrṇya ca |  
aṅgānyaṅgaiḥ samākramya jayedādau svakaṃ manaḥ || 30 ||  
  
upaśamasukhamāharetpavitraṃ śamavaśataḥ śamameti sādhu cetaḥ |  
praśamitamanasaḥ svake svarūpe bhavati sukhe sthitiruttamā cirāya || 31 ||  
  
upaśameti || mumukṣuḥ pūrvaṃ pavitraṃ nirdoṣaṃ upaśamasukhamāharetsaṃpādayet |   
tataḥ śamavaśata upaśamasukhasāmarthyāt viṣayasukheṣu cetaḥ sādhu   
śamamupaśamameti | tataśca praśamitamanasaḥ puruṣasya svake svarūpe sukhe uttamā   
sthitiḥ cirāya bhavati || 31 || 32 || 33 || 34 || 35 || 36 ||  
  
vasiṣṭha uvāca ||  
  
iti siddhagaṇodgīrṇāṃ gītāṃ śrutvā mahīpatiḥ |  
viṣādamājagāmāśu bhīrū raṇaravādiva || 32 ||  
  
parivāramaśeṣeṇa visṛjya svaṃ svamālayam |  
eka evāviśadrājā mṛgendra iva bhūdharam || 33 ||  
  
tatra proḍḍayanālolakhagapakṣaticañcalāḥ |  
ālokayaṃllokagatīrvilalāpedamāturaḥ || 34 ||  
  
hā kaṣṭamiti kaṣṭāsu lolalokadṛśā svayam |  
pāṣāṇeṣviva pāṣāṇamāluṭhāmi bhramādaham || 35 ||  
  
p. 368)  
  
aparyantasya kālasya ko'pyaṃśo jīvyate mayā |  
tasminbhāvaṃ nibadhnāmi dhiṅmāmadhamacetasam || 36 ||  
  
kiyanmātramidaṃ nāma rājyamājīvitaṃ mama |  
kimetena vṛthā hyasmiṃstiṣṭhāmi hatadhīryathā || 37 ||  
  
kiyaditi || kiyanmātram | atyalpamityarthaḥ | ataḥ kāraṇādetena rājyena kim | na   
kiṃcitprayojanamityarthaḥ | hatadhīryathā naṣṭabuddhiriva vṛthaivāsmin rājye tiṣṭhāmi   
|| 37 ||  
  
yadvastu yacca vā ramyaṃ yadudāramakṛtrimam |  
kiṃcittadiha nāstyeva kiṃniṣṭheyaṃ dhṛtirmama || 38 ||  
  
yaditi || yadvastu tāttvikaṃ ramyaṃ nirdoṣaṃ udāraṃ utkṛṣṭaṃ akṛtrimamakalpitaṃ   
tatkiṃcidiha jagati nāstyeva | mama dhṛtiḥ prītiḥ kiṃniṣṭhā kimālambanā || 38 ||  
  
atha ye mahatāṃ mūrdhni te dinairnipatantyadhaḥ |  
hanta citta mahattāyāṃ kaiṣā viśvastatā bata || 39 ||  
  
atheti || citteti saṃbodhanam || 39 || 40 || 41 || 42 ||  
  
te mahāvibhavābhogāste santaḥ snigdhabāndhavāḥ |  
sarvaṃ smṛtipathaṃ prāptaṃ vartamāne'tra kā dhṛtiḥ || 40 ||  
  
kva dhanāni mahīpānāṃ brahmaṇaḥ kva jaganti vā |  
prākṛtāni prayātāni keyaṃ viśvastatā mama || 41 ||  
  
koṭayo brahmaṇāṃ yātā gatāḥ svargaparamparāḥ |  
prayātāḥ pāṃsuvadbhūpāḥ kā dhṛtirmama jīvite || 42 ||  
  
saṃsārarātriduḥsvapne śūnye dehamey bhrame |  
āsthāṃ cedanubadhnāti tanmamāstu dhigasthitim || 43 ||  
  
saṃsāreti || saṃsāra eva rātriḥ tamomayatvāt tatra duḥsvapnavadduḥkhamayo deharūpo   
bhramastatra cedāsthāmanubadhnāti tattarhi mama asthitimamaryādāṃ dhigastu |   
mameyamasthitiḥ kaṣṭetyarthaḥ || 43 || 44 ||  
  
p. 369)  
  
ajasramupayātāste yānti cādyāpi vāsarāḥ |  
avinaṣṭaikasadvasturdṛṣṭo nādyāpi vāsaraḥ || 44 ||  
  
yanmadhye yacca paryante yaccāpāte manoramam |  
sarvamevāpavitraṃ tadvināśāmedhyadūṣitam || 45 ||  
  
yaditi || madhye yauvane manoramaṃ dehādi | paryante manramaṃ cūtaphalādi | āpāte   
prathamaṃ manoramaṃ mālatīkusumādi || 45 || 46 || 47 ||  
  
śvaḥśvaḥ pāpīyasīmeva śvaḥśvaḥ krūratarāmapi |  
śvaḥśvaḥ khedakarīmeti daśāmiha jaḍo janaḥ || 46 ||  
  
ajñānaikahato bālye yauvane vanitāhataḥ |  
śeṣe kalatracintārthaḥ kiṃ karotu kadā jaḍaḥ || 47 ||  
  
sato'sattā sthitā mūrdhni mūrdhni ramye'pyaramyatā |  
sukheṣu mūrdhni duḥkhāni kimekaṃ saṃśrayāmyaham || 48 ||  
  
sata iti || sato vidyamānasya vastunaḥ | mūrdhni paryante || 48 ||  
  
yeṣāṃ nimeṣaṇonmeṣau jagatāṃ pralayodayau |  
tādṛśāḥ puruṣāḥ santi mādṛśāṃ gaṇanaiva kā || 49 ||  
  
yeṣāmiti || yeṣāṃ brahmādīnām | nimeṣaṇonmeṣau nidrāprabodhau || 49 ||  
  
saṃpado'pi vicitrā yāstāśceccittena saṃmatāḥ |  
tattā api mahārambhā hanta manye mahāpadaḥ || 50 ||  
  
saṃpada iti || vicitrāḥ saṃpado'pi putraviyogādinā duḥkhitasya cittena saṃmatāścettarhi   
mahārambhāḥ | tā api saṃpado mahatya āpada iti manye | duḥkhite manasi sarvamasahyamiti   
nyāyāt || 50 ||  
  
p. 370)  
  
āpado'pi vicitrā yāstāścenmanasi saṃmatāḥ |  
tattā api mahārambhā manye manasi saṃpadaḥ || 51 ||  
  
ayamahamidamātataṃ mameti sphuritamapāsya balādasatyamantaḥ | ripumatibalinaṃ mano   
nihanmi praśamamupaimi namo'stu te viveka 58 āpada iti || vicitrā āpado'pi   
mahābhyudayaśiraskatayā cittena saṃmatāścettarhi tā api sakalasaṃpado manye || 51 || 52   
||  
  
saṃsāra eva duḥkhānāṃ sīmānaḥ kila kathyate |  
tanmadhyapatite dehe sukhamāsādyate katham || 52 ||  
  
sahasrāṅkuraśākhātmaphalapallavaśālinaḥ |  
asya saṃsāravṛkṣasya mano mūlamiti sthitam || 53 ||  
  
sahasreti || sahasrasaṃkhyairaṅkurādibhiḥ śālate yastasya | tatra aṅkurā   
rāgadveṣādayaḥ | śākhāḥ putrādayaḥ | ātmā deha eva skandhaḥ | phalāni   
sukhaduḥkhāni | pallavāstaddhetavaḥ || 53 || 54 || 55 ||  
  
saṃkalpameva tanmanye saṃkalpopaśamena tu |  
śoṣayāmi yathā śoṣameti saṃsārapādapaḥ || 54 ||  
  
prabuddho'smi prabuddho'smi dṛṣṭaścauro mayātmanaḥ |  
manonāmeha hanmyenaṃ manasāsmi ciraṃ hataḥ || 55 ||  
  
etāvantamimaṃ kālaṃ manomuktāphalaṃ mama |  
aviddhamāsīdadhunā viddhaṃ tu guṇamarhati || 56 ||  
  
vibudhaiḥ sādhubhiḥ siddhairahaṃ sādhu prabodhitaḥ |  
ātmānamanugacchāmi paramānandasādhanam || 57 ||  
  
etāvantamiti || aviddhamaśikṣitaṃ viddhaṃ suśikṣitam | guṇaṃ śamādikam | anyatra   
viddhaṃ chidritaṃ guṇaṃ grathanatantum || 56 || 57 ||  
  
ayamahamidamātataṃ mameti sphuritamapāsya balādasatyamantaḥ |  
ripumatibalinaṃ mano nihanmi praśamamupaimi namo'stu te viveka || 58 ||  
  
ayamiti || ayamahamidaṃ mametyahaṃmamābhimānābhyāṃ balādantaḥ   
sphuritamātatamasatyamapāsya atibalinaṃ ripuṃ mano nihanmītyanvayaḥ || 58 || 59 || 60 ||  
  
p. 371)  
  
vasiṣṭha uvāca ||  
  
iti saṃcintya janakastūṣṇīmeva babhūva ha |  
śāntacāpalacetastvāllipikarmārpitopamaḥ || 59 ||  
  
tūṣṇīmatha ciraṃ sthitvā janako janajīvanaḥ |  
vyutthitaścintayāmāsa manasā śamaśālinā || 60 ||  
  
janaka uvāca ||  
  
kimupādeyamstīha yatnātsaṃsādhayāmi kim |  
yataḥ sthirasya śuddhasya citaḥ kā me'sti kalpanā || 61 ||  
  
kimiti || svata eva śuddhasya niṣkalaṅkasya sthirasya citaḥ sadrūpasya me kā kalpanāsti | na   
kiṃcitkalpanīyamityarthaḥ || 61 || 62 || 63 || 64 ||  
  
nābhivāñchāmyasaṃprāptaṃ saṃprāptaṃ na tyajāmyaham |  
svaccha ātmani tiṣṭhāmi yanmamāstu tadastu me || 62 ||  
  
vasiṣṭha uvāca ||  
  
iti saṃcintya janako yathāprāptakriyāmasau |  
asaktaḥ kartumuttasthau dinaṃ dinapatiryathā || 63 ||  
  
bhaviṣyaṃ nānusaṃdhatte nātītaṃ cintayatyasau |  
vartamānanimeṣaṃ tu hasannevānuvartate || 64 ||  
  
svavicāravaśenaiva tena tāmarasekṣaṇa |  
prāptaṃ prāpyamaśeṣeṇa rāma netarayehayā || 65 ||  
  
sveti || tena hetunā aśeṣeṇa sarveṇāpi mumukṣuṇā svavicāravaśenaiva prāpyaṃ paraṃ   
vastu prāptam | itarayā īhayā na kriyāntareṇa na prāptam || 65 || 66 || 67 || 68 || 69 || 70 || 71 ||   
72 ||  
  
p. 372)  
  
sundaryā nijayā buddhyā prajñayaiva vayasyayā |  
padamāsādyate rāma na nāma kriyayānyayā || 66 ||  
  
ya eva yatnaḥ kriyate bāhyārthopārjane janaiḥ |  
sa eva yatnaḥ kartavyaḥ pūrvaṃ prajñāvivṛddhaye || 67 ||  
  
sīmānaṃ sarvaduḥkhānāmāpadāṃ kośamuttamam |  
bījaṃ saṃsāravṛkṣāṇāṃ prajñāmāndyaṃ vināśayet || 68 ||  
  
cintāmaṇiriyaṃ prajñā hṛtkośasthā vivekinaḥ |  
phalaṃ kalpalatevaiṣā cintitaṃ saṃprayacchati || 69 ||  
  
vivekinamasaṃmūḍhaṃ prājñamāśāgaṇotthitāḥ |  
doṣā na paribādhante saṃnaddhamiva sāyakāḥ || 70 ||  
  
pidhānaṃ paramārkasya jaḍātmā vitato'sitaḥ |  
ahaṃkārāmbudo mattaḥ prajñāvātena pātyate || 71 ||  
  
padamatulamupaitumicchatoccaiḥ prathamamiyaṃ matireva lālanīyā |  
phalamabhilaṣatā kṛṣīvalena prathamataraṃ nanu kṛṣyate dharaiva || 72 ||  
  
iti śrīmokṣopāya upaśamaprakaraṇe janakopākhyānaṃ nāma prathamaḥ sargaḥ ||   
1 ||  
  
iti śrīsaṃsārataraṇināmni vāsiṣṭhavivaraṇe upaśamaprakaraṇe janakopākhyānaṃ nāma   
prathamaḥ sargaḥ || 1 ||  
  
p. 373)  
  
dvitīyaḥ sargaḥ   
  
vasiṣṭha uvāca ||  
  
muṣṭayo mohabījānāṃ dṛṣṭayo vividhāpadām |  
kudṛṣṭayaḥ kṣayaṃ yānti dṛṣṭe tasminparāvare || 1 ||  
  
pūrvamākāśaphalapātavadākasmikasiddhagītākarṇanājjanakasya cittopaśāntiruktā |   
idānīmatītānekajanmānusmaraṇadvāreṇātmāvabodhanāccittasyopaśamaḥ   
puṇyapāvanākhyānena nirūpyate | tatra tāvaccittopaśamopāyānupadiśati - muṣṭaya   
ityādinā || muṣṭayo bījāvāpahetavaḥ kuñcitāṅgulayaḥ karāḥ | dṛṣṭayo   
darśanahetavaḥ | kudṛṣṭayo bhrāntayaḥ | muṣṭayo dṛṣṭaya iti ca padadvayamapi   
kudṛṣṭiviśeṣaṇaṃ draṣṭavyam || 1 || 2 || 3 || 4 ||  
  
nityamantarvicārasya paśyataścañcalaṃ jagat |  
janakasyeva kālena svayamātmā prasīdati || 2 ||  
  
na daivaṃ na ca karmāṇi na dhanāni na bāndhavāḥ |  
śaraṇaṃ bhavabhītānāṃ svaprayatnādṛte nṛṇām || 3 ||  
  
ayamevāhamityasminsaṃkoce vilayaṃ gate |  
samastabhuvanavyāpī vistāra upajāyate || 4 ||  
  
ayamevāhamityasyā niśāyā udite kṣaye |  
svayaṃ sarvagataḥ sphāraḥ svālokaḥ saṃpravartate || 5 ||  
  
ayamiti || ayaṃ dehaparimita evāhamityevaṃrūpā yā ahaṃkṛtiḥ saiva niśā   
tamomayatvāt | tasyāḥ kṣaye udite sati sarvagataḥ sphāraḥ svālokaḥ ātmatattvajñānaṃ   
saṃpravartate || 5 ||  
  
upādeyānupatanaṃ heyaikāntavivarjanam |  
yadetanmanaso rāma taṃ bandhaṃ viddhi netarat || 6 ||  
  
upādeyeti || atra pāmaradṛṣṭyā heyopādeyavibhāga iti draṣṭavyam || 6 ||  
  
p. 374)  
  
mā khedaṃ bhaja heyeṣu nopādeyaparo bhava |  
heyādeyadṛśau tyaktvā śeṣasthaḥ susthiro bhava || 7 ||  
  
meti || śeṣasthaḥ samadṛṣṭau sthitaḥ || 7 ||  
  
nirāśatā nirbhayatā nityatā samatā jñatā |  
nirīhatā niṣkriyatā saumyatā nirvikalpatā || 8 ||  
  
samadṛṣṭau sthitasya liṅgabhūtān guṇānāha || niriti ślokadvayaṃ vākyam | nirāśatā   
idaṃ me bhūyāditi bhāviviṣayatṛṣṇānivṛttiḥ | nirbhayatā sarvabhūtābhayapradānāt   
svasya bhayanivṛttiḥ | nityatā dehātiriktanityātmabhāvaḥ | samatā paripūrṇadṛṣṭiḥ |   
jñatā jñānaniṣṭhatā | nirīhatā upādeye'pi apravṛttiḥ | niṣkriyatā aniṣṭasyāpi acikitsā |   
saumyatā āhlādakaratvam | nirvikalpatā ekāgracittatvam || 8 ||  
  
dhṛtirmaitrī manastuṣṭirmṛdutā mṛdubhāṣitā |  
heyopādeyanirmukte jñe tiṣṭhantyapavāsanam || 9 ||  
  
ghṛtiracañcalatvam | maitrī sarvatra mitrabhāvaḥ | manastuṣṭiḥ yathālābhaparituṣṭatā |   
mṛdutā aniṣṭhuracittatvam | mṛdubhāṣitā priyaṃvadatvam || 9 ||  
  
gṛhītatṛṣṇāśapharivāsanājālamāvilam |  
saṃsāravāriprasṛtaṃ cintātantubhirātatam || 10 ||  
  
gṛhītetiślokadvayaṃ vākyam | saṃsāravāriṇi saṃsārākhye jale prasṛtam |   
cintābhireva tantubhirātataṃ vistṛtam | gṛhītā tṛṣṇā eva śapharyo yena   
tadvāsanājālam || 10 ||  
  
anayā tīkṣṇayā tāt chindhi buddhiśalākayā |  
vātyayāmbudajālaṃ ca chittvā tiṣṭha pade tate || 11 ||  
  
tīkṣṇayā buddhiśalākayā chindhi | vātyayā vātasamūhena āmbudaṃ ambudasaṃbandhi   
jālaṃ samūhamiva chittvā ca tate pade tiṣṭheti saṃbandhaḥ || 11 || 12 ||  
  
p. 375)  
  
manasaiva manaśchittvā kuṭhāreṇeva pādapam |  
padaṃ pāvanamāsādya sadya eva sthiro bhava || 12 ||  
  
tiṣṭhangacchansvapañjāgranniśvasannutpatanpatan |  
asadevedamityantarniścityāsthāṃ parityaja || 13 ||  
  
tiṣṭhanniti tribhiḥ sarvāvasthāsvapi jagato'sattāṃ niścitya tatrāsthāṃ parityajetyarthaḥ ||   
13 ||  
  
manaḥ prakṛtyaiva jaḍaṃ cittatvamanudhāvati |  
māṃsagardhena mārjāro vane mṛgapatiṃ yathā || 14 ||  
  
mana iti || hatadvipaṃ siṃhaṃ māṃsalobhāt citsvarūpamanudhāvatītyarthaḥ || 14 ||  
  
siṃhavīryavaśāllabdhaṃ māṃsaṃ bhuṅkte'nugo hareḥ |  
saṃvidvīryavaśatprāptaṃ dṛśyamāśrayate manaḥ || 15 ||  
  
siṃheti || yathā svato'samartho'pi śṛgālādiḥ siṃhamanusaran māṃsaṃ bhuṅkte   
tadvanmanaḥ svayaṃ jaḍamapi cicchāyāsaṃkrāntyā viṣayagrahaṇasamarthaṃ   
bhavatītyarthaḥ || 15 ||  
  
dṛśyamāśrayasīdaṃ cettatsacitto'si bandhavān |  
dṛśyaṃ saṃtyajasīdaṃ cettadacitto'si mokṣavān || 16 ||  
  
dṛśyamiti || dṛśyāśraya eva sacittatvaṃ bandhahetuśca | dṛśyatyāga evācittatvaṃ   
mokṣahetutvaṃ cetyarthaḥ || 16 ||  
  
nāhaṃ jñeyamiti dhyāyaṃstiṣṭha tvamacalaḥ sadā |  
anantākāśasaṃkāśahṛdayo hṛdayeśvare || 17 ||  
  
neti || ātmano'paricchinnatāṃ jagato'sattvaṃ ca dhyāyan giririva sthiro bhūtvā   
anantākāśavannirmalahṛdayo hṛdayeśvare tiṣṭha tvam || 17 ||  
  
ātmano jagataścāntardraṣṭṭadṛśyadaśāntare |  
darśanākhye svamātmānaṃ sarvadā bhāvayanbhava || 18 ||  
  
ātmana iti || ātmano jagataśca antarmadhye yaddarśanaṃ taddraṣṭṭadṛśyadaśāntare   
vartate draṣṭṭadaśāṃ dṛśyadaśāṃ vā prāpya cinmātrarūpeṇa vartate   
tādṛgdarśanasvarūpaṃ svamātmānaṃ sarvadā bhāvayan bhava tiṣṭha || 18 ||  
  
p. 376)  
  
svādyasvādakasaṃtyaktaṃ svādyasvādakamadhyagam |  
svādanāntaḥsthitaṃ dhyāyannityamātmamayo bhava || 19 ||  
  
amumevārthaṃ bhaṅgyantareṇāha ślokadvayena - svādyeti || svādyaṃ rasanīyaṃ   
pānādi | svādako rasayitā | tayormadhyagaṃ madhyagatābhyāṃ kartṛkarmabhyāṃ   
saṃtyaktaṃ kevalamanupahitaṃ yatsvādanaṃ rasānubhavarūpaṃ vastu taddhyāyan   
paramātmamayo bhava || 19 ||  
  
rāgānubhavanīyasya sadānubhavituḥ svayam |  
avalambya nirālambaṃ madhyaṃ madhye sthiro bhava || 20 ||  
  
rāgeti || anubhavanīyasyopabhogyasya kāntāderanubhaviturupabhoktuśca nirālambaṃ   
kartṛkarmabhāvāsaṃspṛṣṭaṃ madhyamanubhavarūpamavalambya tatra madhye sthiro   
bhava || 20 ||  
  
etāmahaṃbhāvamayīmapuṇyāṃ chittvānahaṃbhāvaśalākayaiva |  
svabhāvanāṃ bhāvya bhavāntabhūmau bhavābhibhūtākhilabhūtabhūtiḥ || 21 ||  
  
etāmiti || ahaṃbhāvamayīmetāṃ svasya bhāvanāmanahaṃbhāvaśalākayā nāhamiti yo   
bhāvaḥ tayaiva śalākayā chittvā praśāntākhilabhūtabhūtiḥ sanbhavāntabhūmau   
saṃsārasya pāre bhava || 21 || 22 ||  
  
śrīrāma uvāca ||  
  
atigambhīramevaitadbhagavanvacanaṃ tava |  
yadahaṃkāratṛṣṇāṃ tvaṃ mā gṛhāṇeti vakṣi mām || 22 ||  
  
p. 377)  
  
yadyahaṃkārasaṃtyāgaṃ karomi tadimaṃ prabho |  
tyajāmi dehanāmānaṃ saṃniveśamaśeṣataḥ || 23 ||  
  
yadīti || ābhimānikatvāddehabandhasyākāraparityāge dehatyāga eva syādityarthaḥ || 23 || 24   
|| 25 ||  
  
ahaṃkārakṣaye dehaḥ kilāvaśyaṃ vinaśyati |  
mūle krakacasaṃlūne sumahāniva pādapaḥ || 24 ||  
  
vasiṣṭha uvāca ||  
  
sarvatra vāsanātyāgo rāma rājīvalocana |  
dvividhaḥ kathyate tajjñairdhyeyo jñeyaśca nāmataḥ || 25 ||  
  
ahameṣāṃ padārthānāmete ca mama jīvitam |  
nāhamebhirvinā kaścinna mayaite vinā kila || 26 ||  
  
dhyeyajñeyanāmnorvāsanātyāgayormadhhye prathamasya lakṣaṇamāha ślokatrayeṇa -  
विचारपूर्वकं मनसा सह त्यक्त्वा देहादेः पदार्थस्य मम च न कश्चित्सम्बन्ध   
इति भाविते सति ॥ २६ ॥ २७ ॥  
  
इत्यन्तर्निश्चयं त्यक्त्वा विचार्य मनसा सह ।  
नाहं पदार्थस्य न मे पदार्थ इति भाविते ॥ २७ ॥  
  
अन्तःशीतलया बुद्ध्या कुर्वतो लीलया क्रियाः ।  
यो नूनं वासनात्यागो ध्येयो राम स कीर्तितः ॥ २८ ॥  
  
अन्तःशीतलया रागद्वेषरहितया बुद्ध्या क्रियाः कुर्वतो यो वासनात्यागः सोऽयं   
ध्येयः प्रकीर्तितः ॥ २८ ॥  
  
सर्वं समस्तया बुद्ध्या यं कृत्वा वासनाक्षयम् ।  
जहाति निर्ममो देहं ज्ञेयोऽसौ वासनाक्षयः ॥ २९ ॥  
  
द्वितीयं वासनात्यागं लक्षयति - सर्वमिति ॥ समस्तया भेदरहितया बुद्ध्या यं   
वासनाक्षयं कृत्वा निर्ममो निर्गताहम्ममभावः सन्   
स्थूलसूक्ष्मकारणभेदेन त्रिविधमपि देहं जहाति त्यजति असौ वासनात्यागो ज्ञेय   
इत्युच्यते ॥ २९ ॥  
  
प्। ३७८)  
  
अहङ्कारसखीं त्यक्त्वा वासनां लीलयैव यः ।  
तिष्ठति ध्येयसन्त्यागी स जीवन्मुक्त उच्यते ॥ ३० ॥  
  
उक्तं त्यागद्वयमपि जीवन्मुक्तिविदेहमुक्त्योर्विभजते श्लोकद्वयेन -   
अहमित्यादिना ॥ ३० ॥ ३१ ॥ ३२ ॥  
  
निर्मूलकलनां त्यक्त्वा वासनां यः समं गतः ।  
ज्ञेयत्यागमयं विद्धि मुक्तं तं रघुनन्दन ॥ ३१ ॥  
  
द्वावेतौ राघव त्यागौ समौ मुक्तपदे स्थितौ ।  
द्वावेतौ ब्रह्मतां यातौ द्वावेतौ विगतज्वरौ ॥ ३२ ॥  
  
आपतत्सु यथाकालं सुखदुःखेष्वनारतम् ।  
न हृष्यति ग्लायति यः स मुक्त इति कथ्यते ॥ ३३ ॥  
  
आपत्स्वित्यादिना श्लोकचतुष्टयेन जीवन्मुक्तलक्षणमाह ॥ ३३ ॥  
  
ईप्सितानीप्सिते न स्तो यस्यान्तर्वस्तुदृष्टिषु ।  
सुषुप्तवद्यश्चलति स मुक्त इति कथ्यते ॥ ३४ ॥  
  
वस्तुदृष्टिषु इष्टानिष्टदर्शनेषु ॥ ३४ ॥  
  
हर्षामर्षभयक्रोधकामकार्पण्यदृष्टिभिः ।  
न परामृश्यते योऽन्तः स जीवन्मुक्त उच्यते ॥ ३५ ॥  
  
अमर्षोऽत्राक्षान्तिरूपेर्ष्या । क्रोधः परतिरस्कारादिभिर्मनसः प्रज्वलनम् ।   
कामोऽभिलाषः । कार्पण्यं दैन्यम् ॥ ३५ ॥  
  
सुषुप्तवत्प्रशमितभाववृत्तिना स्थितं सदा जाग्रति तेन चेतसा ।  
कलान्वितो विधुरिव यः सदा मुदा निषेव्यते मुक्त इतीह स स्मृतः ॥ ३६ ॥  
  
तेन मुमुक्षुणा जाग्रद्दशायामपि सुषुप्तावस्थायामिव प्रशमितभाववृत्तिना   
निवृत्तहर्षविषादादिभाववृत्तिना चेतसा उपलक्षितेन स्थितमित्यन्वयः ॥ ३६ ॥  
  
प्। ३७९)  
  
वसिष्ठ उवाच ॥  
  
बाह्यार्थवासनोद्भूता तृष्णा बद्धेति राघव ।  
सर्वार्थवासनोन्मुक्ता तृष्णा मुक्तेति कथ्यते ॥ ३७ ॥  
  
बाह्येति ॥ बाह्यार्थवासनोद्भूता बाह्यवस्तुवासनाभिर्भूयिष्ठा ॥ ३७ ॥  
  
इदमस्तु ममेत्यन्तर्यैषा राघव भावना ।  
तां तृष्णां शृङ्खलां विद्धि कलनां च महामते ॥ ३८ ॥  
  
तृष्णास्वरूपमाह - इदमिति ॥ तां तृष्णां शृङ्खलां विद्धि । कलनां चेति   
सैव भावना तृष्णा सैव बन्धो बन्धहेतुश्चेत्यर्थः ॥ ३८ ॥ ३९ ॥ ४० ॥  
  
तामेतां सर्वभावेषु सत्स्वसत्सु च सर्वदा ।  
सन्त्यज्य परमोदारपदमेति महामनाः ॥ ३९ ॥  
  
बन्धास्थामथ मोक्षास्थां सुखदुःखदशामपि ।  
त्यक्त्वा सदसदास्थां च तिष्ठाक्षुब्धमहाब्धिवत् ॥ ४० ॥  
  
अन्यश्च राम मनसि पुरुषस्य विचारिणः ।  
जायते निश्चयः साधो स्फाराकारश्चतुर्विधः ॥ ४१ ॥  
  
अन्यश्चेत्यादिश्लोकषट्केन चतुर्विधमहङ्कारमाह ॥ ४१ ॥  
  
आपादमस्तकमहं मातृपितृविनिर्मितः ।  
इत्येको निश्चयो राम बन्धायासद्विलोकनात् ॥ ४२ ॥  
  
तत्र आपादमस्तकमेवाहमिति प्रथमः ॥ ४२ ॥  
  
अतीतः सर्वभावेभ्यो वालाग्रादप्यहं तनुः ।  
इति द्वितीयो मोक्षाय निश्चयो जायते सताम् ॥ ४३ ॥  
  
सर्वातीतः परमसूक्ष्मोऽहमिति द्वितीयः ॥ ४३ ॥  
  
प्। ३८०)  
  
जगज्जालपदार्थात्मा सर्वमेवाहमक्षयः ।  
तृतीयो निश्चयोऽप्येवं मोक्षायैव रघूत्तम ॥ ४४ ॥  
  
सर्वात्मकोऽहमिति तृतीयः ॥ ४४ ॥  
  
जगच्चासदिदं शून्यं शून्यव्योमसमं सदा ।  
एवमेव चतुर्थोऽपि निश्चयो मोक्षसिद्धये ॥ ४५ ॥  
  
अहमिति जगदिति च सकलं शून्यमेव अतो व्योमवत्सर्वविकल्पातीतोऽहमिति चतुर्थः ॥ ४५ ॥  
  
एतेषां प्रथमः प्रोक्तस्तृष्णया बन्धयोग्यया ।  
शुद्धतृष्णास्त्रयः स्वच्छा जीवन्मुक्तविलासिनः ॥ ४६ ॥  
  
एतेषां मध्ये प्रथमो बन्धयोग्यतृष्णाप्रोतत्वाद्बन्धायैव । अन्ये तु त्रयः   
शुद्धतृष्णान्वितत्वाज्जीवन्मुक्तेष्वेव विलसन्ति ॥ ४६ ॥  
  
सर्वमात्माहमेवेति निश्चयो यो महामते ।  
तमादाय विषादाय न भूयो याति ते मतिः ॥ ४७ ॥  
  
उपादेयेष्वपि त्रिषु सर्वात्माहमिति निश्चयः श्रेयानित्याह - सर्वमिति ॥ सर्वमहं   
चात्मैवेति यो निश्चय इत्यन्वयः ॥ ४७ ॥  
  
शून्यं प्रकृतिर्मायेति ब्रह्मविज्ञानमित्यपि ।  
शिवः पुरुष ईशानो नित्यमात्मेति कथ्यते ॥ ४८ ॥  
  
शून्यवादशङ्कानिरासाय शून्यमित्यादयः शब्दाः कथञ्चिदात्मपर्याया इत्याह   
- शून्यमिति ॥ तत्र निराकारत्वात् शून्यं परोक्षत्वात् जगदुपादानत्वात् प्रकृतिः   
विविधविक्षेपहेतुत्वान्माया बृंहणाद्ब्रह्म विशुद्धज्ञानरूपत्वाद्विज्ञानं   
कल्याणरूपत्वाच्छिवः पूरकत्वात्पुरुषः ईशितृत्वादीशानः इत्येवमात्मैव नित्यं   
कथ्यते ॥ ४८ ॥  
  
द्वैताद्वैतसमुद्भेदैर्जगन्निर्माणलीलया ।  
परमात्ममयी शक्तिरद्वैतैव विजृम्भते ॥ ४९ ॥  
  
द्वैतेति ॥ द्वयोर्भावो द्विता द्वितैव द्वैतं भेद इति यावत् । द्वैतं च अद्वैतं च   
तयोर्मेलनं च तैः प्रकारैः या जगन्निर्माणरूपा लीला तयेत्थम्भूता   
परमात्ममयी शक्तिः चिच्छक्तिरद्वैतैव सर्वत्र सच्चिदानन्दात्मनः   
स्वरूपस्याविच्छेदादभिन्नैव विजृम्भते प्रकाशते । तरङ्गादिवैचित्र्येऽपि   
समुद्रस्यैक्यमिवेति भावः । तत्र कार्यकारणयोः क्वचिद्द्वैतमेव प्रतीयते यथा   
गोमयाद्वृश्चिको जायते इत्यत्र । क्वचिदद्वैतम् यथा सुवर्णात्कटककुण्डलमुकुटादि   
। क्वचिद्द्वैताद्वैते यथा क्षीराद्दध्यादि ॥ ४९ ॥ ५० ॥ ५१ ॥ ५२ ॥  
  
प्। ३८१)  
  
आत्मीये परकीये वा सर्वस्मिन्नेव सर्वदा ।  
नष्टे चोपचिते कार्ये सुखदुःखे गृहाण मा ॥ ५० ॥  
  
सर्वातीतपदालम्बी पूर्णेन्दुशिशिराशयः ।  
नोद्वेगी न च तुष्टात्मा संसारे नावसीदति ॥ ५१ ॥  
  
समः शत्रौ च मित्रे च दयादाक्षिण्यसंयुतः ।  
प्राप्तकर्मकरो नित्यं संसारे नावसीदति ॥ ५२ ॥  
  
नाभिनन्दति न द्वेष्टि न शोचति न काङ्क्षति ।  
ईहितानीहितैर्मुक्तः संसारे नावसीदति ॥ ५३ ॥  
  
नेति ॥ यः खलु मुमुक्षुः प्राप्तं सुखं तत्साधनं च नाभिनन्दति नानुमोदते ।   
दुःखं च तत्साधनं च प्राप्तं द्वेष्टि । इष्टे विनष्टे न शोचति । अप्राप्तमिष्टं न   
काङ्क्षति । तस्मादीहितानीहितैरिष्टानिष्टैर्मुक्तः स पुमान्संसारे नावसीदति   
जन्मादिदुःखैर्न खिद्यते ॥ ५३ ॥  
  
सर्वस्याभिमतं वक्ता चोदितः पेशलोक्तिमान् ।  
आशयज्ञश्च भूतानां संसारे नावसीदति ॥ ५४ ॥  
  
सर्वस्येति ॥ स्वभावतः पेशलोक्तिमान् मृदुभाषी । चोदितः किमीहितमिति परैश्चोदितः   
सन्सर्वस्याप्यभिमतं उचितमेव वक्ता । ताच्छीलिकः कन्प्रत्ययः । तेन न लोकाव्यय   
- इति कृद्योगलक्षणायाः षष्ट्या निषेधादभिमतमिति द्वितीया युज्यते ।   
अभिमतत्वनिश्चयः कथमित्यत्राह - आशयज्ञश्च भूतानामिति ।   
आशयोऽभिप्रायः ॥ ५४ ॥  
  
प्। ३८२)  
  
पूर्णां दृष्टिमवष्टभ्य ध्येयत्यागविलासिनीम् ।  
जीवन्मुक्ततया स्वस्थो लोके विहर राघव ॥ ५५ ॥  
  
पूर्णामिति श्लोकषट्केन जीवन्मुक्तव्यवहारमाह - ध्येयत्याग इति ॥   
पूर्वोक्ताहङ्काररूपवासनात्यागो ध्येयत्यागः तेन विलासिनीं परिस्फुरन्तीं पूर्णां   
दृष्टिम् । ब्रह्मदृष्टिमित्यर्थः ॥ ५५ ॥  
  
अन्तः सन्त्यक्तसर्वाशो वीतरागो विवासनः ।  
बहिः सर्वसमाचारो लोके विहर राघव ॥ ५६ ॥  
  
अन्तरिति ॥ अनागते आशा । वर्तमाने रागः । भूते वासना । तत्त्रितयरहितः ॥ ५६ ॥  
  
बहिः कृत्रिमसंरम्भो हृदि संरम्भवर्जितः ।  
कर्ता बहिरकर्तान्तर्लोके विहर राघव ॥ ५७ ॥  
  
बहिरिति ॥ कृत्रिमसंरम्भः कल्पितरागद्वेषादिविकारः । हृदि संरम्भवर्जितः   
निर्वासनत्वान्निर्विकारः ॥ ५७ ॥  
  
त्यक्ताहङ्कृतिरासुप्तमतिराकाशशोभनः ।  
अगृहीतकलङ्काङ्को लोके विहर राघव ॥ ५८ ॥  
  
त्यक्तेति ॥ अगृहीतकलङ्काङ्कः अगृहीताः कलङ्का अङ्काश्च येन । तत्र कलङ्का   
मनोदोषाः । अङ्कास्तु त्र्यावृत्तिहेतवो लाञ्छनानि ॥ ५८ ॥  
  
उदारपेशलाचारः सर्वाचारानुवृत्तिमान् ।  
अन्तः सर्वपरित्यागी लोके विहर राघव ॥ ५९ ॥  
  
उदारेति ॥ पेशलाचारः मृदुव्यवहारः । सर्वाचारानुवृत्तिमान्   
सर्वेषामाचारमनुवर्तमानः । अनुमोदमान् इत्यर्थः । जोषयेत्सर्वकर्माणि   
विद्वान्युक्तः समाचरन् इति न्यायात् ॥ ५९ ॥  
  
प्। ३८३)  
  
अन्तर्नैराश्यमादाय बहिराशोन्मुखेहितः ।  
बहिस्तप्तोन्तरा शीतो लोके विहर राघव ॥ ६० ॥  
  
अन्तरिति ॥ बहिराशोन्मुखेहितः आशानुकूलचेष्टितः ॥ ६० ॥  
  
अयं बन्धुः परश्चायमयं चाहमयं भवान् ।  
इति मिथ्यादृशो राम विगलन्तु तवाधुना ॥ ६१ ॥  
  
अयमिति ॥ अयं बन्धुः अयं तु परः । अयमेवाहं अयं तु भवान् । इति या   
मिथ्यादृशो भेददृष्टयः ता अधुना विगलन्तु अधुना प्रबुद्धस्य तव विगलन्तु   
विनश्यन्तु ॥ ६१ ॥  
  
अयं बन्धुरयं नेति गणना लघुचेतसाम् ।  
उदारचरितानां तु वसुधैव कुटुम्बकम् ॥ ६२ ॥  
  
अयमिति ॥ लघुचेतसां लघुनि परिच्छिन्ने स्वस्य जीवस्यात्मत्वेन गृहीते देहे चेतो   
येषां तेषामेवायमेव बन्धुरयं नेति गणना भवेत् । उदारचरितानामुदारे महति   
परिपूर्णे ब्रह्मणि चरितं निष्ठा येषां तेषां ब्रह्मनिष्ठानां पुनर्वसुधैव   
प्रपञ्चः सर्वोऽपि कुटुम्बकम् । भोगोपकरणद्रव्यमित्यर्थः ॥ ६२ ॥  
  
विविधजन्मशताहितसम्भ्रमे जगति बन्धुरबन्धुरितीक्षणम् ।  
भ्रमदशैव विभाति न वस्तुतस्त्रिभुवनं चिरबन्धुरबन्ध्वपि ॥ ६३ ॥  
  
विविधेति ॥ विविधैः सुरनरतिर्यगादिरूपैः जन्मशतैराहितसम्भ्रमे विरचितविपर्यये   
अस्मिञ्जगति बन्धुरयमिति वायं पुनरबन्धुरिति ईक्षणं भ्रमदशैव केवलं   
विभाति भ्रान्तदशास्फुरणमेव । वस्तुतस्तु विचार्यमाणं बन्धुरपि स्यात् अबन्धुरपि   
स्याज्जन्मभेदात् । जन्मभेदापेक्षया सम्बन्धानामनियमादिति भावः ॥ ६३ ॥ ६४ ॥ ६५ ॥   
६६ ॥ ६७ ॥ ६८ ॥ ६९ ॥  
  
प्। ३८४)  
  
अत्रैवोदाहरन्तीममितिहासं पुरातनम् ।  
भ्रात्रोस्त्रिपथगातीरे संवादं मुनिपुत्रयोः ॥ ६४ ॥  
  
अस्त्यस्य जम्बूद्वीपस्य कस्मिंश्चिद्दिङ्निकुञ्जके ।  
वनव्यूहमहोत्तंसो महेन्द्रो नाम पर्वतः ॥ ६५ ॥  
  
तस्यैकदेशे वितते रत्नसानौ मनोरमे ।  
आसीदभ्युदितज्ञानस्तपोराशिरुदारधीः ॥ ६६ ॥  
  
मुनिर्दीर्घतपा नाम तपोमूर्तिरिवास्थितः ।  
मुनेर्बभूवतुस्तस्य पुत्रौ द्वाविन्दुसुन्दरौ ॥ ६७ ॥  
  
पुण्यपावननामानौ द्वौ कचाविव वाक्पतेः ।  
स ताभ्यां सह पुत्राभ्यां चिरकालमुवास ह ॥ ६८ ॥  
  
अथ काले तयोस्तस्य पुत्रयोर्ज्ञानवानभूत् ।  
पुण्यनामा तयोर्ज्येष्ठो गुणज्येष्ठश्च राघव ॥ ६९ ॥  
  
णवनोऽर्धप्रबुद्धोऽभूत्पूर्वसन्ध्याम्बुजं यथा ।  
मौर्ख्यादतिगतोऽनाप्तपदो दोलामिवास्थितः ॥ ७० ॥  
  
पावन इति ॥ पूर्वसन्ध्याम्बुजं प्रभातसन्ध्यायामम्बुजं तद्वदर्धप्रबुद्धः   
मौर्ख्यात् अत्यन्ताभावात् अतिगतः अतिक्रान्तः । अनाप्तपदः अप्राप्तब्रह्मपदनिष्ठः ॥   
७० ॥  
  
ततो वहत्यकलिते काले कलितकारणे ।  
रतिमुत्सृज्य संसाराज्जराजर्जरजीवितः ॥ ७१ ॥  
  
ततः इति श्लोकद्वयं वाक्यम् । कलितकारणे कलितानि प्रेरितानि जन्मादिकारणानि येन   
तस्मिन् ॥ ७१ ॥  
  
कलनापक्षिणीनीडं देहं दीर्घतपा मुनिः ।  
जहौ गिरिगुहागेहे भारं वैवधिको यथा ॥ ७२ ॥  
  
कलनापक्षिणीनीडं कलना अहङ्कृतिः सैव पक्षिणी तस्या नीडं स्थानम् ।   
वैवधिकः विवधः भारयष्टिः तद्वाहकः ॥ ७२ ॥  
  
प्। ३८५)  
  
प्रशान्तकलनारम्भं चेत्यमुक्तचिदास्पदम् ।  
पदं जगाम नीरागं पुष्पगन्ध इवाम्बरम् ॥ ७३ ॥  
  
प्रशान्तेति ॥ प्रशान्तकलनारम्भं कलना बन्धहेतवः सङ्कल्पादयः । प्रशान्तः   
कलनानामारम्भो यस्मिंस्तत् । चेत्यमुक्तचिदास्पदं चेत्यमुक्तायाश्चित आस्पदं   
प्रतिष्ठारूपं नीरागं पदं रागादिरहितं कैवल्यं जगाम पुष्पगन्धोऽम्बरमिव   
। पुष्पगन्धो हि मुकुलबन्धान्निर्गतः अम्बरं व्याप्नोति ॥ ७३ ॥ ७४ ॥ ७५ ॥ ७६ ॥ ७७ ॥ ७८ ॥ ७९   
॥ ८० ॥  
  
पितर्युपरते तस्मिन्नौर्ध्वदैहिककर्मणि ।  
पुण्य एव स्थितोऽव्यग्रः पावनो दुःखमाययौ ॥ ७४ ॥  
  
शोकोपहतचित्तोऽसौ भ्रमन्काननवीथिषु ।  
न्यायांसमनवेक्ष्यैव पावनो विललाप ह ॥ ७५ ॥  
  
अथौर्ध्वदैहिकं कृत्वा पितुः परमधार्मिकः ।  
आययौ विपिने पुण्यः पावनं शोकलालसम् ॥ ७६ ॥  
  
पुण्य उवाच ॥  
  
किं पुत्र दृढतां शोकं नयस्यान्ध्यैककारणम् ।  
पिता तव महाप्राज्ञ गतः प्रज्ञावतां वरः ॥ ७७ ॥  
  
स्वामेव परमामात्मपदवीं मोक्षनामिकाम् ।  
स्वभावमभिसम्पन्ने किं पितर्यनुशोचसि ॥ ७८ ॥  
  
मातापितृसहस्राणि समतीतानि ते सुत ।  
पुत्रबान्धववृन्दानि जन्तोर्जन्मनि जन्मनि ॥ ७९ ॥  
  
शोचनीया यदि स्नेहान्मातापितृसुताः सुत ।  
तदतीता न शोच्यन्ते किमजस्रं सहस्रशः ॥ ८० ॥  
  
प्। ३८६)  
  
अज्ञानविस्तीर्णमरौ विलोलं शुभाशुभस्पन्दमयैस्तरङ्गैः ।  
स्ववासनातापमरीचिवारि परिस्फुरत्येतदनन्तरूपम् ॥ ८१ ॥  
  
अज्ञानेति ॥ अज्ञानमेव विस्तीर्णो मरुदेशः तत्र स्ववासनातापमरीचिवारि स्ववासनैव   
तापः आतपः तेन कल्पितं मरीचिरूपं वारि   
एतज्जगच्छुभाशुभस्पन्दमयैस्तरङ्गैरनन्तरूपं सत्परिस्फुरति ॥ ८१ ॥ ८२ ॥  
  
बन्धुमित्रसुतस्नेहद्वेषमोहदशामयः ।  
स्वसञ्ज्ञामात्रकेणैव प्रपञ्चोऽयं वितन्यते ॥ ८२ ॥  
  
बन्धुत्वे भावितो बन्धुः परत्वे भावितः परः ।  
विषामृतदशेवेह स्थितिर्भावनिबन्धिनी ॥ ८३ ॥  
  
बन्धुत्व इति ॥ विषामृतदशेव । तत्र परत्वापरत्वभावनारूपा स्थितिर्विषदशेव ।   
बन्धुत्वभावनारूपा त्वमृतदशेव । भावनिबन्धिनी भावो भावना तया   
निबध्यत इत्यर्थः ॥ ८३ ॥  
  
एकत्वे विद्यमानस्य सर्वगस्य किलात्मनः ।  
अयं बन्धुः परश्चायमित्येषा कलना कुतः ॥ ८४ ॥  
  
एकत्व इति ॥ विद्यमानस्य परमार्थस्य सतः सर्वगस्यात्मन एकत्वे अद्वितीयत्वे सति अयं   
बन्धुरयं पर इत्यसौ कलना कल्पना कुतः ॥ ८४ ॥  
  
रक्तमांसादिसङ्घाताद्देहादेवास्थिपञ्जरात् ।  
कोऽहं स्यामिति चित्तेन स्वयं पुत्र विचारय ॥ ८५ ॥  
  
रक्तेति ॥ यद्यपि नायं देह एवात्मा रक्तमांसादिसङ्घातरूपत्वात् तथापि   
तथाभूताद्देहादेवारभ्य कोऽहं स्यामिति विचारयेत्यर्थः ॥ ८५ ॥  
  
दृष्ट्या तु पारमार्थिक्या न कश्चित्त्वं न चाप्यहम् ।  
मिथ्याज्ञानमिदं पुण्यः पावनश्चेति वल्गति ॥ ८६ ॥  
  
आस्तामयं विचारप्रयासः । इयमिह पारमार्थिकी दृष्टिरालम्ब्यतामित्याह -   
दृष्ट्येति ॥ पारमार्थिक्या पर्यालोचनप्रवणया तु दृष्ट्या परामृश्यमाने   
त्वमिति न कश्चित्पदार्थः अहमित्यपि न कश्चित् । किं तर्हि मिथ्याज्ञानमेवेदं पुण्य   
इति पावन इति च वल्गति स्फुरति । पुण्योऽहं पावनस्त्वमिति   
मिथ्याज्ञानकल्पितत्वाद्भ्रान्तिरेवेत्यर्थः ॥ ८६ ॥  
  
प्। ३८७)  
  
बभूवुस्ते सुपुण्यासु स्थलीषु मृगयोनिषि ।  
बहवो बन्धवो मार्गास्तान्कथं नानुशोचसि ॥ ८७ ॥  
  
बभूवुरिति ॥ मार्गा मृगसम्बन्धिनः ॥ ८७ ॥ ८८ ॥ ८९ ॥ ९० ॥ ९१ ॥ ९२ ॥ ९३ ॥  
  
बभूवुस्ते महाभ्रेषु शिखरेषु महीभृताम् ।  
बहवो बान्धवाः सिंहाः किं तानपि न शोचसि ॥ ८८ ॥  
  
बभूवाथ दशार्णेषु कपिलो वनवानरः ।  
राजपुत्रस्तुषारेषु पुण्ड्रेषु वनवायसः ॥ ८९ ॥  
  
हैहयेषु च मातङ्गस्त्रिगर्तेष्वथ गर्दभः ।  
शाल्वेषु सरमापुत्रः पतत्री सरलद्रुमे ॥ ९० ॥  
  
एतास्वन्यासु चान्यासु बह्वीषु जनयोनिषु ।  
जातोऽसि जम्बूद्वीपेऽस्मिन्पुरा शतसहस्रशः ॥ ९१ ॥  
  
अनन्ताः पितरो यान्ति यान्त्यनन्ताश्च मातरः ।  
इह संसारिणां पुंसां वने पादपपर्णवत् ॥ ९२ ॥  
  
भावाभावविनिर्मुक्तं जरामरणवर्जितम् ।  
संस्मरात्मानमव्यग्रो मा विमूढमतिर्भव ॥ ९३ ॥  
  
सर्वैषणामयकलङ्कविवर्जितेन स्वच्छात्मभावकलितेन हृदब्जमध्ये ।  
पुत्रात्मनात्मनि महामतिनामुनैव सन्त्यज्य सम्भ्रममलं परितोषमेहि ॥   
९४ ॥  
  
सर्वेति ॥ एषणाः पुत्रकलत्रादिविषयेच्छाः तन्मयकलङ्कवर्जितेन   
स्वच्छात्मभावकलितेन स्वच्छभावयुक्तेन आत्मनान्तःकरणेन सम्भ्रमं   
सन्त्यज्य आत्मन्येव परितोषमेहीत्यन्वयः ॥ ९४ ॥  
  
प्। ३८८)  
  
वसिष्ठ उवाच ॥  
  
एवं प्रबोधितस्तेन तदा पुण्येन पावनः ।  
प्रबोधमाप प्राकाश्यं प्रभात इव भूतलम् ॥ ९५ ॥  
  
एवमिति ॥ प्रभाते भूतलं कर्तृ । प्राकाश्यं प्रकाशमानत्वम् ॥ ९५ ॥  
  
उभावपि ततः सिद्धौ ज्ञानविज्ञानपारगौ ।  
विचेरतुर्वने तस्मिन्यावदित्थमनिन्दितौ ॥ ९६ ॥  
  
उभाविति ॥ ज्ञानविज्ञानपारगौ ज्ञानविज्ञाने परोक्षापरोक्षब्रह्मज्ञाने ॥ ९६ ॥  
  
एवं प्राग्भुक्तदेहानामनन्ता जनबन्धुजाः ।  
किमाशा गृह्यते ताभ्यः किं वा सन्त्यज्यतेऽनघ ॥ ९७ ॥  
  
एवमिति ॥ प्राग्भुक्तदेहानां पूर्वजन्मानुभूतदेहसम्बन्धिन्यो जनबन्धुजाः   
अनन्ता आशास्ताभ्यः किं गृह्यते इति बुद्धिप्रदानायानुजं पृच्छति - किमत्र   
युक्तमाशाया ग्रहणं त्यागो वेति । त्याग एव युक्त इति भावः ॥ ९७ ॥  
  
चिन्तनेनैधते चिन्ता त्विन्धनेनेव पावकः ।  
नश्यत्यचिन्तनेनैव विनेन्धनमिवानलः ॥ ९८ ॥  
  
चिन्तनेति ॥ कथमिष्टसिद्धिरिति विचारश्चिन्ता । दृष्टार्थानां पुनःपुनरनुस्मरणं   
चिन्तनम् ॥ ९८ ॥  
  
ध्येयत्यागरथारूढः करुणोदारया दृशा ।  
लोकमालोकयन्दीनमातिष्ठोत्तिष्ठ राघव ॥ ९९ ॥  
  
ध्येयेति ॥ आतिष्ठ सुखमास्व । उत्तिष्ठ जीवन्मुक्त्यर्थं उद्यमं कुरु ॥ ९९ ॥ १०० ॥ १ ॥  
  
एषा ब्राह्मी स्थितिः स्वस्था निःकामा विगतामया ।  
एनां प्राप्य महाबाहो विमूढोऽपि न मुह्यति ॥ १०० ॥  
  
प्। ३८९)  
  
एकं विवेकं सुहृदमेकां प्रौढसखीं धियम् ।  
आदाय विहरन्नेवं सङ्कल्पेषु न मुह्यति ॥ १ ॥  
  
विनिवारितसर्वार्थादपहस्तितबान्धवात् ।  
न स्वधैर्यादृते किञ्चिदभ्युद्धरति सङ्कटात् ॥ २ ॥  
  
विनिवारितेति ॥ विनिवारिताः सर्वेऽर्थाः सांसारिकप्रयोजनानि येन तस्मात् अपहस्तिता   
हस्तेनापसारिता बान्धवा येन तथाभूतात् स्वधैर्यादृते स्वस्य   
विवेकवैराग्यधैर्यं विना किञ्चिदपि सङ्कटात् संसारान्नोद्धरतीत्यन्वयः ॥ २ ॥  
  
वैराग्येणाथ शास्त्रेण महत्त्वादिगुणैरपि ।  
यत्नेनापद्विघातार्थं स्वमेवोन्नमयेन्मनः ॥ ३ ॥  
  
स्वधैर्यमेव सङ्कटादुद्धरतीत्युक्तम् । इदानीं धैर्यसम्पादनप्रकारमाह -   
वैराग्येणेति ॥ आपद्विघातार्थं संसारनिवृत्तये वैराग्यादिभिः साधनैः   
स्वयमेव मन उन्नमयेत् । धैर्ययुक्तं कुर्यादित्यर्थः ॥ ३ ॥  
  
न तत्त्रिभुवनैश्वर्यान्न कोशाद्रत्नधारिणः ।  
फलमासाद्यते चित्ताद्यन्महत्त्वोपबृंहितात् ॥ ४ ॥  
  
नेति ॥ महत्त्वोपबृंहितान्महत्त्वादिगुणैरुन्नतीकृताच्चित्ताद्यत्फलं   
कैवल्यरूपमासाद्यते । तत्त्रिभुवनैश्वर्यादिभिरपि नासाद्यत इत्यन्वयः ॥ ४ ॥  
  
पूर्णे मनसि सम्पूर्णं जगत्सर्वं सुधाद्रवैः ।  
उपानद्गूढपादस्य ननु चर्मास्तृतैव भूः ॥ ५ ॥  
  
पूर्ण इति ॥ मनसि पूर्णे सन्तुष्टे सति सर्व जगत्सुधाद्रवैरमृतरसैः पूर्णमेव   
सुखाय जायत इत्यर्थः ॥ ५ ॥  
  
वैराग्यात्पूर्णतामेति मनो नाशावशानुगम् ।  
आशया रिततामेति शरदीव सरोजलम् ॥ ६ ॥  
  
कथं मनसः पूर्णतेत्यत्राह - वैराग्यादिति ॥ वैराग्यादेव मनः पूर्णतामेति ।   
आशावशानुगं तु न कदाचित्पूर्णतामेति । यदाह पाराशरः - न जातु कामः   
कामानामुपभोगेन शाम्यति । हविषा कृष्णवर्त्मेव भूय एवाभिवर्धते इति ॥ ६ ॥  
  
प्। ३९०)  
  
हृदयं शून्यतामेति प्रकटीकृतकोटरम् ।  
अगस्त्यपीतार्णववदाशाविवशचेतसाम् ॥ ७ ॥  
  
हृदयस्य प्रकटीकृतकोटरत्वं नाम तृष्णातिशयप्रकाशनम् ॥ ७ ॥  
  
न तथा भाति पूर्णेन्दुर्न पूर्णः क्षीरसागरः ।  
न लक्ष्मीवदनं कान्तं स्पृहाहीनं यथा मनः ॥ ८ ॥  
  
नेति ॥ पूर्णेन्दुप्रभृतीनां क्षयवृद्धिसम्भवादनित्या शोभा । निःस्पृहस्य तु   
मनसः कदाचिदपि हर्षविषादाभावान्नित्या शोभेति तात्पर्यार्थः ॥ ८ ॥  
  
यथाभ्रलेखा शशिनं सुधालेपं मषी यथा ।  
दूषयत्येवमेवान्तर्नरमाशापिशाचिका ॥ ९ ॥  
  
यथेति ॥ अभ्रलेखा मेघपङ्क्तिः । सुधालेपं चूर्णादिद्रव्यलेपम् ॥ ९ ॥  
  
प्रशमितसकलैषणो महात्मा भव भवबन्धमपास्य मुक्तचित्तः ।  
मनसि निगडरज्जवः कदाशाः परिगलितासु च तासु को न मुक्तः ॥ १० ॥  
  
प्रशमितेति ॥ प्रशमितसकलैषणः सन्भवबन्धमपास्य मुक्तचित्तो भव ।   
यतःकारणान्मनसि वर्तमानाः कदाशाः पुत्रकलत्रैषणादिरूपाः कुत्सिता आशाः   
निगडरज्जवः शृङ्खला रज्जुवद्बन्धनहेतवः । अतः कारणात्तासु परिगलितासु को   
न मुक्तः । सर्वोऽपि मुच्यत इत्यर्थः ॥ १० ॥  
  
इति श्रीवाल्मीकीये मोक्षोपाय उपशमप्रकरणे पुण्यपावनोपाख्यानं नाम   
द्वितीयः सर्गः ॥ २ ॥  
  
इति श्रीसंसारतरणिनाम्नि वासिष्ठविवरण उपशमप्रकरणे   
पुण्यपावनोपाख्यानं नाम द्वितीयः सर्गः ॥ २ ॥  
  
प्। ३९१)  
  
तृतीयः सर्गः   
  
वसिष्ठ उवाच ॥  
  
अथवा रघुवंशाख्यनभःपूर्णनिशाकर ।  
बलिवद्बुद्धिभेदेन ज्ञानमासादयामलम् ॥ १ ॥  
  
पूर्वमतीतानेकजन्मानुस्मरणद्वारा स्वरूपज्ञानेन चित्तोपशान्तिरुक्ता । इदानीं   
पुण्यप्रकर्षात्कुत्रचिद्वैषयिकमपि सुखं चित्तोपशान्तये भवतीति वल्युपाख्यानेन   
निरूप्यते । तत्र चिरोपभोगाद्भोगेष्वरुचिरुत्पन्नेत्याह - अथेत्यादिना श्लोकद्वयेन ॥   
१ ॥ २ ॥ ३ ॥ ४ ॥ ५ ॥  
  
श्रीराम उवाच ॥  
  
बलिवज्ज्ञानसम्प्राप्तिं पुनर्मद्बोधवृद्धये ।  
विभो कथय खिद्यन्ते सन्तो नावनतं प्रति ॥ २ ॥  
  
वसिष्ठ उवाच ॥  
  
अस्त्यस्मिञ्जगतः कोशे कस्मिंश्चिद्दिङ्निकुञ्जके ।  
पातालमिति विख्यातो लोको भूमेरधः स्थितः ॥ ३ ॥  
  
तस्मिन्नसुरदोःस्तम्भधार्यमाणमहाभरे ।  
बभूव दानवो राजा विरोचनसुतो बलिः ॥ ४ ॥  
  
लीलानिर्जितनिःशेषभुवनाभोगभूषणः ।  
दशकोटीः स वर्षाणां दैत्यराज्यं चकार ह ॥ ५ ॥  
  
अथ गच्छत्स्वनल्पेषु युगेष्वावर्तवृत्तिषु ।  
सुरासुरमहौघेषु प्रोत्पतत्सु पतत्सु च ॥ ६ ॥  
  
आवर्तवृत्तिषु । स्यादावर्तोऽम्भसां भ्रमः । तस्य वृत्तिरिव वृत्तिर्येषां तेषु ॥ ६ ॥  
  
अजस्रमुपभुक्तेषु त्रैलोक्योदरवर्तिषु ।  
भोगेष्वभजदुद्वेगं बलिर्दानवनायकः ॥ ७ ॥  
  
उद्वेगमरुचिम् ॥ ७ ॥ ८ ॥ ९ ॥  
  
प्। ३९२)  
  
एकदा चिन्तयामास प्रासादशिखरस्थितः ।  
महता मम राज्येन त्रैलोक्याद्भुतकारिणा ॥ ८ ॥  
  
किं वा भवति भुक्तेन भूरिभोगातिभारिणा ।  
आपातमात्रमधुरमावश्यकपरिक्षयम् ।  
भोगोपभोगमात्रं मे किं नामेदं सुखावहम् ॥ ९ ॥  
  
पुनरालिङ्ग्यते कान्ता पुनरेव च भुज्यते ।  
सेयं शिशुजनक्रीडा लज्जायै महतामिव ॥ १० ॥  
  
लज्जायै । महतामुच्छिष्टस्य पुनर्भोगानर्हत्वादिति भावः ॥ १० ॥ ११ ॥  
  
तमेव भुक्तविरसं व्यापारौघं पुनः पुनः ।  
दिवसे दिवसे कुर्वन्प्राज्ञः कस्मान्न लज्जते ॥ ११ ॥  
  
पुनर्दिनं पुना रात्रिः पुनः कार्यपरम्परा ।  
पुनःपुनरहं मन्ये प्राज्ञस्येयं विडम्बना ॥ १२ ॥  
  
पुनरिति ॥ पुनःपुनरहं मन्ये इति येषां पुनःपुनः प्रवृत्तिः इयं प्राज्ञस्य   
विडम्बनेति अहं मन्ये इत्यन्वयः ॥ १२ ॥  
  
कृतयाप्यनया नित्यं क्रियया कृतकार्यया ।  
कोऽर्थः स्यात्तादृशो येन पुनः कर्म न विद्यते ॥ १३ ॥  
  
कृतयेति ॥ कृतकार्यया कृतप्रयोजनयाप्यनया क्रियया नित्यं कृतया   
तादृशः कोऽर्थः स्यात् येनार्थेन पुनः कर्म न विद्यते । कृतकृत्यताहेतुः कापि   
क्रिया नास्तीत्यर्थः ॥ १३ ॥  
  
भोगादृते किमन्यत्तत्स्याद्द्रव्यमविनाशि यत् ।  
एतत्सञ्चिन्तयाम्याशु दध्यौ मत्वेत्यसौ बलिः ॥ १४ ॥  
  
भोगादिति ॥ भोगादृते भोगरूपं विषयसुखं मुक्त्वा यदन्यदविनाशि द्रव्यं   
तत्किं स्यादिति एतद्वस्तु सञ्चिन्तयामीति मत्वा निश्चित्य बलिर्दध्यावित्यन्वयः ॥ १४ ॥  
  
प्। ३९३)  
  
अथाभ्युवाचासुरराट् आः संस्मृतमिति क्षणात् ।  
स्वात्मन्येव मनस्यर्थं सभ्रूभङ्गं निवेशयन् ॥ १५ ॥  
  
अथेति ॥ अथानन्तरमसुरराट् बलिर्मनसि विचारितमर्थं सभ्रूभङ्गं स्वात्मन्येव   
स्वबुद्धावेव निवेशयन्स्थापयन् क्षणात् क्षणादुपरि आः संस्मृतमित्यभ्युवाच ।   
सभ्रूभङ्गमिति विचारदृष्ट्यभिनयः । आः इति स्मृतिद्योतकमव्ययम् ॥ १५ ॥  
  
पुरा किलेह भगवान्पृष्टोऽभूत्स विरोचनः ।  
पिता मयात्मतत्त्वज्ञो दृष्टलोकपरावरः ॥ १६ ॥  
  
स्मृतमनुवदति - पुरेत्यादिना । दृष्टलोकपरावरः । परं पर्यवसानहेतुः ।   
अवरमादिकारणम् ॥ १६ ॥  
  
पितः सकलदुःखानां सुखानां च महामते ।  
यत्र सर्वे भ्रमाः शान्ताः कोऽसौ सीमान्त उच्यताम् ॥ १७ ॥  
  
स्वप्रश्नप्रकारमनुवदति - पितरिति ॥ हे पितः सकलदुःखानां सुखानां च   
वैषयिकाणां सीमान्तः परमावधिः कोऽसावुच्यताम् ॥ १७ ॥  
  
क्वोपशान्तो मनोमोहः क्वातीताः सकलैषणाः ।  
विरागरहितं कुत्र तात् विश्रमणं चिरम् ॥ १८ ॥  
  
सर्वभ्रमाणां शान्तिमेव प्रपञ्चयति - क्वेति श्लोकद्वयं वाक्यम् । यत्र   
वस्तुनि विरागरहितं अरुचिविनिर्मुक्तं चिरं विश्रमणं विश्रान्तिसुखं सम्भवति ।   
यत्र वस्तुनि मे मदीयं रूपं अतिविततानन्दसुन्दरं सत्किञ्चिदेव अव्यपदेश्यमेव   
भवति तादृग्वस्तु कथय । तत्रस्थोऽहं चिरं विश्रान्तिमेमीत्यन्वयः ॥ १८ ॥ १९ ॥  
  
यत्रातिविततानन्दसुन्दरं किञ्चिदेव मे ।  
तादृक्कथय तत्रस्थश्चिरं विश्रान्तिमेम्यहम् ॥ १९ ॥  
  
प्। ३९४)  
  
मत्पितोवाच ॥  
  
अस्ति पुत्रातिविततो देशो विपुलकोटरः ।  
त्रैलोक्यानां सहस्राणि यत्र मान्ति बहून्यपि ॥ २० ॥  
  
स्वपितुरुत्तरमनुभाषते - मत्पितेत्यादिना ॥ देशो मोक्षः राजा आत्मा मन्त्री मन इति   
॥ २० ॥ २१ ॥  
  
यत्र पृथ्वी न नाकाशं सागरा न च नाद्रयः ।  
न वनानि न तीर्थानि न नद्यो न सरांसि च ॥ २१ ॥  
  
एक एवास्ति सुमहांस्तत्र राजा महाद्युतिः ।  
सर्वकृत्सर्वगः सर्वः स च तूष्णीं व्यवस्थितः ॥ २२ ॥  
  
बलिप्रश्नानन्तरं विरोचन एव वक्ष्यति ॥ २२ ॥  
  
तेन सङ्कल्पितो मन्त्री सर्वतो मन्त्रणोन्मुखम् ।  
अघटं घटयत्याशु घटं विघटयत्यलम् ॥ २३ ॥  
  
तेनेति श्लोकद्वयं वाक्यम् । तेन राज्ञा सङ्कल्पितः स ऐक्षत लोकान्नु सृजा इतीति   
सिसृक्षामात्रकल्पितो मन्त्री मन्त्रणोन्मुखं विचारपूर्वकं तत्सर्वं   
राजकार्यमघटं दुर्घटमपि घटयति । घटं सुघटितमपि कार्यमनभिमतं   
चेद्विघटयति । नाशयतीत्यर्थः ॥ २३ ॥  
  
भोक्तुं न किञ्चिच्छक्नोति न च जानाति किञ्चन ।  
राज्यार्थं केवलं सर्वं करोत्यविरतोदयम् ॥ २४ ॥  
  
किञ्चिदपि भोक्तुं न शक्नोति । किञ्चन न च जानाति । मनसः अचेतनत्वादिति भावः ॥ २४   
॥ २५ ॥ २६ ॥ २७ ॥ २८ ॥ २९ ॥ ३० ॥ ३१ ॥ ३२ ॥ ३३ ॥ ३४ ॥ ३५ ॥  
  
स एव सर्वकार्यैककर्ता तस्य महीपतेः ।  
राजा केवलमेकान्ते स्वस्थ एवावतिष्ठति ॥ २५ ॥  
  
बलिरुवाच ॥  
  
आधिव्याधिविनिर्मुक्तः कः स देशो महामते ।  
कथमासाद्यते वापि केन वाधिगतः प्रभो ॥ २६ ॥  
  
प्। ३९५)  
  
कः स तादृग्विधो मन्त्री राजा वापि महाबलः ।  
हेलालूनजगज्जालैर्योऽस्माभिरपि नो जितः ॥ २७ ॥  
  
विरोचन उवाच ॥  
  
स तत्र मन्त्री बलवान्देवासुरगणैः सुत ।  
समेतैर्लक्षगुणितैरपि नाक्रम्यते मनाक् ॥ २८ ॥  
  
तत्रासिमुसलप्रासवज्रचक्रगदादयः ।  
हेतयः कुण्ठतां यान्ति दृषदीवोत्पलाहतिः ॥ २९ ॥  
  
स मन्त्री केवलं तत्र तेनैव प्रभुणा यदि ।  
जीयते तत्सुजेयोऽसावन्यथा त्वचलाचलः ॥ ३० ॥  
  
पुत्र युक्त्या गृहीतोऽसौ क्षणादायाति वश्यताम् ।  
युक्तिं विना दहत्येष आशीविष इवोद्धतः ॥ ३१ ॥  
  
शृणु यः पुत्र देशोऽसौ पूर्वं प्रकटयामि ते ।  
देशनाम्ना मयोक्तस्ते मोक्षः सकलदुःखहा ॥ ३२ ॥  
  
राजा तु तत्र भगवानात्मा सर्वपदातिगः ।  
तेन मन्त्री कृतः प्राज्ञो मनो नाम महामते ॥ ३३ ॥  
  
विषयान्प्रति भोः पुत्र सर्वानेव हि सर्वथा ।  
अनास्था परमा ह्येषा सा युक्तिर्मनसो जये ॥ ३४ ॥  
  
एषैव परमा युक्तिरनयैव महामदः ।  
स्वमनोमत्तमातङ्गो द्रागित्येव विदम्यते ॥ ३५ ॥  
  
चित्तस्य भोगैर्द्वौ भागौ शास्त्रेणैकं प्रपूरयेत् ।  
गुरुशुश्रूषया भागमव्युत्पन्नस्य सत्क्रमे ॥ ३६ ॥  
  
चित्तजयक्रमं अधिकारिभेदेन त्रिभिः श्लोकैराह - चित्तस्येति ॥ चित्तस्य   
व्यवहारकालं चतुर्धा विभज्य सत्क्रमे ज्ञानाभ्यासे अव्युत्पन्नस्याशिक्षितस्य   
चित्तस्य प्रथमं भोगैर्विषयभोगैर्द्वौ भागौ पूरयेत् । कालद्वयं नयेदित्यर्थः ।   
शास्त्रेण अध्यात्मशास्त्रेणैकं भागं पूरयेत् । गुरुशुश्रूषया चतुर्थं भागं   
पूरयेत् ॥ ३६ ॥  
  
प्। ३९६)  
  
किञ्चिद्व्युत्पत्तियुक्तस्य भागं भोगैः प्रपूरयेत् ।  
गुरुशुश्रूषया भागौ भागं शास्त्रार्थचिन्तया ॥ ३७ ॥  
  
किञ्चिदिति ॥ किञ्चिद्व्युत्पत्तियुक्तस्य भोगैरेकं कालं गुरुशुश्रूषया कालद्वयं   
शास्त्रार्थचिन्तया चतुर्थं कालं नयेदित्यर्थः ॥ ३७ ॥  
  
व्युत्पत्तिमनुयातस्य पूरयेच्चेतसोऽन्वहम् ।  
द्वौ भागौ शास्त्रवैराग्यैर्द्वौ ध्यानगुरुपूजया ॥ ३८ ॥  
  
व्युत्पत्तिमिति ॥ सम्यग्व्युत्पन्नस्य चित्तस्य द्वौ व्यवहारकालौ   
शास्त्रवैराग्यैरध्यात्मशास्त्रविचारैर्विषयाणां हेयत्वविचारैश्च द्वौ च कालौ   
ध्यानसहितया गुरुपूजया च पूरयेत् ॥ ३८ ॥  
  
प्रज्ञाविचारवशतः शममेव सदा सुत ।  
आत्मावलोकनं तृष्णासन्त्यागं च समाहरेत् ॥ ३९ ॥  
  
प्रज्ञेति ॥ इत्थं प्रज्ञाविचारवशतः प्रज्ञावशाद्विचारवशाच्च शमं   
चित्तोपशमं तृष्णायाः सन्त्यागमात्मावलोकनं च समाहरेत्सम्पादयेत् ॥ ३९ ॥  
  
विचारो भोगगर्हातो विचाराद्भोगगर्हणम् ।  
अन्योन्यमेते पूर्येते समुद्रजलदाविव ॥ ४० ॥  
  
विचार इति ॥ भोगगर्हातः विषयसुखानां दोषदर्शनात्पुरुषार्थविचारः पूर्यते ।   
पुरुषार्थविचाराच्च भोगानां गर्हणं अपुरुषार्थत्वात्कुत्सितार्थत्वं च पूर्यत   
इत्येवमेते विचारभोगगर्हणे अन्योन्यं पुर्येते । यथा समुद्रो जलदाद्वृष्टिद्वारा   
पूर्यते समुद्रोदकाच्च जलदास्तद्वदित्यर्थः ॥ ४० ॥  
  
प्। ३९७)  
  
देशक्रमेण धनमल्पविगर्हणेन तेनाङ्ग साधुजनमर्जय मानपूर्वम् ।  
तत्सङ्गमोत्थविषयाद्यवहेलनेन सम्यग्विचारविभवेन तवात्मलाभः ॥ ४१ ॥  
  
देशेति ॥ अल्पविगर्हणेन स्वल्पदोषेण देशक्रमेण देशाचारक्रमेण धनमर्जय ।   
तेन च धनेन मानपूर्वं सत्कारपूर्वकं साधुजनमर्जय ।   
तत्सङ्गमोत्थविषयाद्यवहेलनेन साधुसङ्गमसञ्जातविषयवैराग्येण   
सम्यग्विचारविभवेन च तव आत्मलाभो भविष्यतीत्यन्वयः ॥ ४१ ॥  
  
बलिरुवाच ॥  
  
एतन्मे कथितं पूर्वं पित्रा चारुविचारिणा ।  
इदानीं संस्मृतं दिष्ट्या सम्प्रबोधमहं गतः ॥ ४२ ॥  
  
एतदिति ॥ पित्रा मे पूर्वं कथितमेतदिदानीं संस्मृतमित्यन्वयः ॥ ४२ ॥  
  
अद्येयं मम सञ्जाता भोगान्प्रत्यरतिः स्फुटम् ।  
दिष्ट्या शमसुखं स्वस्थं विशाम्यमृतशीतलम् ॥ ४३ ॥  
  
दिष्ट्येत्यव्ययमानन्दे ॥ ४३ ॥  
  
अहो नु खलु रम्येयं शमभूः शीतलान्तरा ।  
सर्वा एव समं यान्ति सुखदुःखदृशः शमे ॥ ४४ ॥  
  
अहो इति ॥ शमभूः शमदशा ॥ ४४ ॥  
  
कोऽहं तावदयं किं स्यादात्मेत्यात्मावलोकिनम् ।  
पृच्छाम्युशनसं नाथं नूनमज्ञानशान्तये ॥ ४५ ॥  
  
कोऽहमिति ॥ आत्मावलोकिनमुशनसं नाथं गुरुं कोऽहं अयमात्मा किं   
स्यादित्यहंशब्दार्थमात्मस्वरूपं च पृच्छामीत्यन्वयः ॥ ४५ ॥ ४६ ॥  
  
वसिष्ठ उवाच ॥  
  
इति सञ्चिन्त्य बलवान्बलिरामीलितेक्षणः ।  
दध्यौ कमलपत्राक्षः शुक्रमाकाशमन्दिरम् ॥ ४६ ॥  
  
प्। ३९८)  
  
अथ सर्वगतानन्तचिदात्मा भार्गवः प्रभुः ।  
आनिनाय सदेहं स्वं रत्नवातायनं बलेः ॥ ४७ ॥  
  
अथेति ॥ अथ स भार्गवः स्वं देहं बलेरवस्थानप्रदेशभूतं   
रत्नवातायनमानिनाय । तत्राजगामेत्यर्थः ॥ ४७ ॥ ४८ ॥ ४९ ॥ ५० ॥ ५१ ॥  
  
अथ रत्नार्घदानेन मन्दारकुसुमोत्करैः ।  
पादाभिवन्दनेनैनं पूजयामास भार्गवम् ॥ ४८ ॥  
  
बलिरुवाच ॥  
  
भार्गव त्वत्प्रसादोत्था प्रतिभेयं पुरस्तव ।  
नियोजयति मां वक्तुं कार्यं कर्तुमिवार्कभाः ॥ ४९ ॥  
  
किमिहास्ति कियन्मात्रमिदं किमयमेव वा ।  
कोऽहं कस्त्वं किमेते वा लोका इति वदाशु मे ॥ ५० ॥  
  
शुक्र उवाच ॥  
  
बहुनात्र किमुक्तेन खं गन्तुं यत्नवानहम् ।  
सर्वदानवराजेन्द्र सारं सङ्क्षेपतः शृणु ॥ ५१ ॥  
  
चिदिहास्ति हि चिन्मात्रमिदं चिन्मयमेव च ।  
चित्त्वं चिदहमेते च लोकाश्चिदिति सङ्ग्रहः ॥ ५२ ॥  
  
चिदिति ॥ चिन्मात्रं चिद्रूपम् । चिन्मयं चित्प्रकृतिकम् । चिद्व्यतिरेकेण न   
किञ्चिदस्तीत्यर्थः ॥ ५२ ॥ ५३ ॥   
  
भव्योऽसि चेत्तदेतस्मात्सर्वमाप्नोषि निश्चयात् ।  
नोचेत्तद्बह्वपि प्रोक्तं त्वयि भस्मनि हूयते ॥ ५३ ॥  
  
चिच्चेत्यकलिता बन्धस्तन्मुक्ता मुक्तिरुच्यते ।  
चिदचेत्या किलात्मेति सर्वसिद्धान्तसङ्ग्रहः ॥ ५४ ॥  
  
चिदिति ॥ चेत्यकलिता चिदेव बन्ध उच्यते । चेत्यं मुक्त्वा तु चिन्मुक्तिरिति । अचेत्या   
चेत्यासंस्पृष्टा चिदेवात्मेति सङ्ग्रहः ॥ ५४ ॥ ५५ ॥ ५६ ॥ ५७ ॥ ५८ ॥  
  
प्। ३९९)  
  
एवं निश्चयमादाय विलोकय धियेद्धया ।  
स्वयमेवात्मनात्मानमनन्तपदमाप्स्यसि ॥ ५५ ॥  
  
खं व्रजाम्यहमत्रैते मुनयः सप्त सङ्गताः ।  
केनापि सुरकार्येण वस्तव्यं तत्र वै मया ॥ ५६ ॥  
  
वसिष्ठ उवाच ॥  
  
इत्युक्त्वा भगवाञ्छुक्र आरुरोह नभस्तलम् ।  
बलिस्तु चिन्तयामास चिदात्मकमिदं जगत् ॥ ५७ ॥  
  
बलिरुवाच ॥  
  
युक्तमुक्तं भगवता चिदेवेदं जगत्त्रयम् ।  
चिदहं चिदिमे लोकाश्चिदाशाश्चिदियं क्रिया ॥ ५८ ॥  
  
दृश्यदर्शननिर्मुक्तः केवलामलरूपवान् ।  
नित्योदितो निराभासो द्रष्टास्मि परमेश्वरः ॥ ५९ ॥  
  
दृश्येति ॥ दृश्यदर्शननिर्मुक्तः । दृश्यानि भूतानि भौतिकानि च । दर्शनानि   
ज्ञानसाधनानि । तेभ्यो निर्मुक्तो व्यतिरिक्तः । अतश्च केवलामलरूपवान् । नित्योदितो   
नित्यप्रकाशः । निराभासो भासकान्तरनिरपेक्षः । द्रष्टा सर्वसाक्षी   
परमेश्वरोऽस्मीति ॥ ५९ ॥  
  
चेत्यनिर्मुक्तचिद्रूपं विष्वग्विश्वावपूरकम् ।  
संशान्तसर्वसंवेद्यं संविन्मात्रमहं महत् ॥ ६० ॥  
  
चेत्येति ॥ चेत्यनिर्मुक्तचिद्रूपं विशुद्धचिदात्मकम् । विष्वगन्तर्बहिश्च सर्वतो   
विश्वावपूरकम् । संशान्तसर्वसंवेद्यम् उपरतसर्वविषयवासनम् ।   
महत्परिपूर्णम् । संविन्मात्रमहमस्मि ॥ ६० ॥  
  
प्। ४००)  
  
इति सञ्चिन्तयन्नेव बलिः परमकोविदः ।  
ॐकारादर्धमात्रार्थं भावयन्ध्यानमास्थितः ॥ ६१ ॥  
  
इतीति ॥ ॐकारादर्धमात्रार्थं प्रणवान्निष्कृष्य अर्धमात्रार्थमेव   
परब्रह्मरूपं भावयन्ध्यानमास्थितः ॥ ६१ ॥  
  
संशान्तसर्वसङ्कल्पः प्रशान्तकलनागणः ।  
निःशङ्कमतिदूरास्तचेत्यचिन्तकचिन्तनः ॥ ६२ ॥  
  
संशान्तेति श्लोकद्वयं वाक्यम् । निःशङ्कं यथा तथा अतिदूरे अस्तं क्षिप्तं   
चेत्यं चिन्तकं चिन्तनं चेति त्रयं येनेत्यनेन बहिर्मुखविक्षेपराहित्यमुक्तम् ॥ ६२ ॥   
६३ ॥ ६४ ॥ ६५ ॥ ६६ ॥  
  
ध्यातृध्येयध्यानहीनो निर्मनाः शान्तवासनः ।  
बभूवावातदीपाभो बलिः प्राप्तमहापदः ॥ ६३ ॥  
  
प्रशमितैषणया परिपूर्णया मननदोषदशोज्झितयैतया ।  
बलिरराजत निर्मलसत्तया विघनमच्छतयेव शरन्नभः ॥ ६४ ॥  
  
वसिष्ठ उवाच ॥  
  
अथ ते दानवास्तत्र बलेरनुचरास्तदा ।  
तद्गृहं स्फाटिकं सौधमुच्चैरारुरुहुः क्षणात् ॥ ६५ ॥  
  
निर्विकल्पसमाधाने स्थित्वा चिरमुदारधीः ।  
व्यबुध्यत बलिस्तत्र पुरस्तेषां महामते ॥ ६६ ॥  
  
अथ वैरोचनिस्तत्र ध्येयत्यागमयात्मना ।  
मनसा सकलान्येव राजकार्याणि संव्यधात् ॥ ६७ ॥  
  
ध्यातृध्यानध्येयहीन इत्यनेन अन्तर्मुखोऽपि न विक्षेप इत्याह - अथेति ॥   
ध्येयत्यागमयात्मना अहम्ममतादिवासनात्यागो ध्येयत्यागः तन्मयस्वरूपेण   
मनसा । इत्थम्भूतो राजकार्याणि संव्यधात् ॥ ६७ ॥ ६८ ॥  
  
आपदं सम्पदं दृष्ट्या समयैव स पश्यति ।  
नास्तमेति न वोदेति तत्प्रज्ञा सुखदुःखयोः ॥ ६८ ॥  
  
प्। ०१)  
  
ऊहापोहसहस्राणि भावाभावशतानि च ।  
बलिना परिदृष्टानि क्व समाश्वासमेत्यसौ ॥ ६९ ॥  
  
ऊहेति । इष्टसाधनोत्प्रेक्षणमूहः । अनिष्टनिरासोत्प्रेक्षणमपोहः । तेषां सहस्राणि   
पदार्थानां भावाभावशतानि च बलिना परिदृष्टानि तथापि असौ बलिः क्व वा   
समाश्वासं विश्वासमेति । न क्वापीत्यर्थः । असक्त एव राज्यं चकारेति यावत् ॥ ६९ ॥  
  
धावमानमिहामुत्र लुठितं लोकवृत्तिषु ।  
संस्थापय निरुध्यैतन्मनो हृदयकोटरे ॥ ७० ॥  
  
श्रीरामं प्रति हितमुपदिशति - धावमानमिति ॥ इहास्मिंल्लोके अमुत्र परलोके च   
धावमानं विषयसुखवाञ्छया वेगेन गच्छत् लोकवृत्तिषु अर्थार्जनादिषु   
लौकिकव्यापारेषु लुठितमासक्तं एतच्चेतो निरुध्य विवेकवैराग्यादिभिः निरुध्य   
हृदयकोटरे हृत्पुण्डरीके संस्थापय । आत्मानुसन्धानतत्परं कुर्वित्यर्थः ॥   
७० ॥ ७१ ॥ ७२ ॥  
  
येषु येषु प्रदेशेषु मनो मज्जति बालवत् ।  
तेभ्यस्तेभ्यः समुद्धृत्य तद्धि तत्त्वे नियोजयेत् ॥ ७१ ॥  
  
एवमभ्यसताभ्यासं मनोमत्तमतङ्गजम् ।  
निबध्य सर्वभावेन परं श्रेयोऽधिगम्यते ॥ ७२ ॥  
  
इति श्रीमोक्षोपाय उपशमप्रकरणे बल्युपाख्यानं नाम तृतीयः सर्गः ॥ ३ ॥  
  
इति श्रीसंसारतरणिनाम्नि वासिष्ठविवरणे उपशमप्रकरणे बल्युपाख्यानं नाम   
तृतीयः सर्गः ॥ ३ ॥  
  
प्। ४०२)  
  
चतुर्थः सर्गः   
  
वसिष्ठ उवाच ॥  
  
अथेमं परमं राम विज्ञानाधिगमक्रमम् ।  
शृणु दैत्येश्वरः सिद्धः प्रह्लादः स्वात्मना यथा ॥ १ ॥  
  
पूर्वं पुण्यप्रकर्षात् वैषयिकमपि सुखं क्वचिच्चित्तोपशान्तये भवतीत्युक्तम् ।   
इदानीमीश्वरानुग्रहादेव कदाचिदात्मतत्त्वावबोधो भवतीति प्रह्लादाख्यानेन   
प्रतिपाद्यते । तत्र प्रह्लादवृत्तान्तं तावत्प्रस्तौति - अथेत्यादिना ॥ १ ॥ २ ॥ ३ ॥ ४ ॥ ५ ॥   
६ ॥ ७ ॥ ८ ॥ ९ ॥ १० ॥ ११ ॥  
  
हते त्रिदशवृन्दानां हिरण्यकशिपौ रिपौ ।  
प्रह्लादश्चिन्तयामास शोकसंविग्नमानसः ॥ २ ॥  
  
एते तातादयः सर्वे विष्णुनाऽसुरसत्तमाः ।  
घातिताः क्षुब्धकल्पान्तवातेनेव कुलाचलाः ॥ ३ ॥  
  
अभ्यस्ता बहवस्तेन मिथः प्रेरितपर्वताः ।  
भीमाः समरसंरम्भाः सममस्मत्पितामहैः ॥ ४ ॥  
  
तासु तास्वतिघोरासु विततास्वसुरराजिषु ।  
यो न भीत इदानीं स भयमेष्यति का कथा ॥ ५ ॥  
  
तस्मात्तस्यातिवीरस्य हरेराक्रमणे स्फुटम् ।  
मन्ये तद्व्यतिरेकेण विद्यते न प्रतिक्रिया ॥ ६ ॥  
  
सर्वात्मना सर्वधिया सर्वसंरम्भरंहसा ।  
स एव शरणं देवो गतिरस्तीह नान्यथा ॥ ७ ॥  
  
अस्मान्निमेषादारभ्य नारायणमजं सदा ।  
सम्प्रपन्नोऽस्मि सर्वत्र नारायणमयो ह्यहम् ॥ ८ ॥  
  
प्। ४०३)  
  
नमो नारायणायेति मन्त्रः सर्वार्थसाधकः ।  
नापैति मम हृत्कोशादाकाशादिव मारुतः ॥ ९ ॥  
  
अविष्णुः पूजयन्विष्णुं न पूजाफलभाग्भवेत् ।  
विष्णुर्भूत्वा यजेद्विष्णुमयं विष्णुरहं स्थितः ॥ १० ॥  
  
वसिष्ठ उवाच ॥  
  
प्रह्लाद इत्थं सञ्चिन्त्य कृत्वा नारायणीं तनुम् ।  
पुनः सञ्चिन्तयामास पूजार्थमसुरद्विषम् ॥ ११ ॥  
  
वपुषो वैष्णवादस्मान्मरुन्मूर्तिः परावरः ।  
अयं प्राणप्रवाहेण बहिर्विष्णुः स्थितोऽपरः ॥ १२ ॥  
  
तत्र वपुष इति श्लोकद्वयं वाक्यम् । परावरः परे ब्रह्मादयोऽप्यवरे अधमा यस्मात्   
सोऽयं विष्णुः वैष्णवादस्माद्वपुषो बहिः प्राणप्रवाहेण वायोर्निःसरणेन   
मरुन्मूर्तिर्वायुरूपो योऽपरः स्थितः ॥ १२ ॥  
  
तमेनं पूजयाम्याशु परिवारसमन्वितम् ।  
सपर्यया मनोमय्या सर्वसम्भाररम्यया ॥ १३ ॥  
  
तमेनं वायुस्वरूपे वर्तमानं विष्णुं पूजयामीत्यन्वयः ॥ १३ ॥  
  
प्रह्लाद इति सञ्चिन्त्य सम्भारभरभारिणा ।  
मनसा पूजयामास माधवं कमलाधवम् ॥ १४ ॥  
  
प्रह्लाद इति श्लोकद्वयं वाक्यम् ॥ सम्भारभरभारिणा सम्भारः पूजोपकरणानि ॥   
१४ ॥ १५ ॥  
  
रत्नार्घपात्रपटलैश्चन्दनादिविलेपनैः ।  
धूपैर्दीपैः पवित्रैश्च नानाविभवभूषणैः ॥ १५ ॥  
  
अथ देवगृहे तस्मिन्बाह्यार्थपरिपूर्णया ।  
पूजया पूजयामास दानवेन्द्रो जनार्दनम् ॥ १६ ॥  
  
अथेति ॥ पूजया पूजाविधिना ॥ १६ ॥ १७ ॥ १८ ॥ १९ ॥ २० ॥ २१ ॥ २२ ॥ २३ ॥ २४ ॥  
  
प्। ४०४)  
  
ततस्ततः प्रभृत्येव प्रह्लादः परमेश्वरम् ।  
तथैव प्रत्यहं भक्त्या पूजयामास पूर्णया ॥ १७ ॥  
  
अथ तस्मिन्पुरे दैत्यास्ततः प्रभृति वैष्णवाः ।  
सर्व एवाभवन्भक्त्या राजा ह्याचारकारणम् ॥ १८ ॥  
  
जगाम वार्ता गगनं देवलोकमथारिहन् ।  
विष्णोर्द्वेषं परित्यज्य भक्त्या दैत्याः श्रिता इति ॥ १९ ॥  
  
देवा विस्मयमाजग्मुः शक्राद्याः समरुद्गणाः ।  
गृहीता वैष्णवीभक्तिर्दैत्यैः किमिति राघव ॥ २० ॥  
  
क्षीरोदे भोगिभोगस्थं विबुधा विस्मयाकुलाः ।  
जग्मुरम्बरमुत्सृज्य हरिमाहवशालिनम् ॥ २१ ॥  
  
देवा ऊचुः ॥  
  
किमेतद्भगवन्दैत्या विरुद्धा ये सदैव ते ।  
ते हि त्वन्मयतां याता विस्मयो नो विजृम्भते ॥ २२ ॥  
  
क्व किलात्यन्तदुर्वृत्ता दानवा दलिताद्रयः ।  
क्व पाश्चात्त्यमहाजन्मलभ्या भक्तिर्जनार्दने ॥ २३ ॥  
  
प्राकृतो गुणवाञ्जात इत्येषा भगवन्कथा ।  
अकालपुष्पमालेवासुखायोद्वेजनाय च ॥ २४ ॥  
  
क्वाधमः प्राकृतारम्भो हीनकर्ममतिः सदा ।  
वराको दानवस्तुच्छजातिर्भक्तिः क्व वैष्णवी ॥ २५ ॥  
  
क्वेति ॥ वराकः शोच्यः ॥ २५ ॥ २६ ॥ २७ ॥  
  
श्रीभगवानुवाच ॥  
  
विबुधा मा विषण्णाः स्थ प्रह्लादो भक्तिमानिति ।  
पाश्चात्त्यं जन्म तस्येदं मोक्षार्होऽसावरिन्दमाः ॥ २६ ॥  
  
गुणवान्निर्गुणो जात इत्यनर्थक्रमं विदुः ।  
निर्गुणो गुणवाञ्जात इत्याहुः सिद्धिदं क्रमम् ॥ २७ ॥  
  
प्। ४०५)  
  
आत्मीयानि विचित्राणि भुवनान्यमरोत्तमाः ।  
प्रयात नासुखायैषा प्राह्लादी गुणितोद्भवा ॥ २८ ॥  
  
आत्मीयानीति ॥ प्राह्लादी प्रह्लादसम्बन्धिनी । गुणिता गुणवत्तोद्भवोत्कृष्टप्रभावा ॥   
२८ ॥  
  
इत्युक्त्वा भगवांस्तत्र क्षीरोदार्णववीचिषु ।  
अन्तर्धानं ययौ देवस्तटतापिच्छगुच्छवत् ॥ २९ ॥  
  
इतीति ॥ तापिच्छगुच्छवत्तमालपुष्पस्तबकवत् ॥ २९ ॥ ३० ॥ ३१ ॥ ३२ ॥ ३३ ॥  
  
सोऽपि सम्पूजितहरिः सुरौघोऽव्रजदम्बरम् ।  
प्रह्लादं प्रति गीर्वाणास्ततः स्निग्धत्वमाययुः ॥ ३० ॥  
  
वसिष्ठ उवाच ॥  
  
प्रत्यहं पूजयामास देवदेवं जनार्दनम् ।  
मनसा वर्मणा वाचा प्रह्लादो भक्तिमानिति ॥ ३१ ॥  
  
अथ पूजापरस्यास्य दृश्ये स्थल इवाब्जिनी ।  
न विशश्राम चेतोऽस्य भोगत्यागानुरङ्गतः ॥ ३२ ॥  
  
त्यक्तभोगादिकथनं विश्रान्तिमनुपागतम् ।  
चेतः केवलमस्यासीद्दोलायामिव योजितम् ॥ ३३ ॥  
  
प्राह्लादीं तां स्थितिं कृष्णो देवः क्षीरोदमन्दिरात् ।  
विवेद सर्वगतया धिया परमकान्तया ॥ ३४ ॥  
  
प्राह्लादीमिति ॥ क्षीरोदमन्दिरात्क्षीरोदमन्दिरे स्थित्वैव सर्वगतया धिया   
विवेदेत्यन्वयः । मन्दिरादिति अधिकरणे चोपसङ्ख्यानम् इति ल्यब्लोपे पञ्चमी ॥ ३४ ॥  
  
अथ पातालमार्गेण विष्णुराह्लादिताग्रगः ।  
देवपूजागृहं तस्य प्रह्लादस्य समाययौ ॥ ३५ ॥  
  
अथेति ॥ विष्णुः पातालमार्गेण तस्य देवपूजागृहं समाययौ । क्षीरोदे निमज्ज्य तस्य   
देवपूजागृहादुन्ममज्जेत्यर्थः । आह्लादिताग्रगः । भक्तानुग्रहव्यग्रतया   
परितोषितपरिवार इत्यर्थः ॥ ३५ ॥ ३६ ॥ ३७ ॥  
  
प्। ४०६)  
  
विज्ञायाभ्यागतं देवं पूजया द्विगुणेद्धया ।  
दैत्येन्द्रः पुण्डरीकाक्षमादरात्प्रत्यपूजयत् ॥ ३६ ॥  
  
पूजागृहगतं देवं प्रत्यक्षावस्थितं हरिम् ।  
प्रह्लादः सुपरिप्रीतो गिरा तुष्टाव पुष्टया ॥ ३७ ॥  
  
प्रह्लाद उवाच ॥  
  
त्रिभुवनभवनाभिरामकोशं सकलकलङ्कहरं परं चकास्ति ।  
अशरणशरणं शरण्यमीशं हरिमजमच्युतमीश्वरं प्रपद्ये ॥ ३७ ॥  
  
अथाष्टभिः श्लोकैः प्रह्लादो विष्णुं स्तौति - त्रिभुवनेति ॥ त्रिभुवनमेव   
भवनं तस्याभिरामः कोशोऽर्थौघ इव सर्वैरुपजीव्यत्वात्तादृशम् ॥ ३८ ॥  
  
कुवलयदलशैलसन्निकाशं शरदमलाम्बरकोटरोपमानम् ।  
भ्रमरतिमिरकज्जलाञ्जनाभं सरसिजचक्रगदाधरं प्रपद्ये ॥ ३९ ॥  
  
कुवलयदलानां शैलः शैलाकारो राशिस्तत्सन्निकाशम् ।   
भ्रमरतिमिरकज्जलाञ्जनाभं कज्जलरूपमञ्जनम् । अञ्जनस्य नयनप्रसादहेतोः   
द्रव्यस्य बहुविधत्वाद्विशेषणोपादानम् ॥ ३९ ॥  
  
विमलमलिकलापकोमलाङ्गं सितदलपङ्कजकुङ्मलाभशङ्खम् ।  
श्रुतिरणितविरिञ्चिचञ्चरीकं स्वहृदयपद्मजलाशयं प्रपद्ये ॥ ४० ॥  
  
विमलेति ॥ श्रुतिभिर्वेदै रणितो मुखरितो विरिञ्चिरेव चञ्चरीको भ्रमरो यस्मिंस्तम् ।   
स्वहृदयस्य प्रह्लादहृदयस्यैव पद्मस्य जलाशयमिवाश्रयभूतम् ॥ ४० ॥  
  
सितनखतरतारकावकीर्णं स्मितधवलाननपीवरेन्दुबिम्बम् ।  
हृदयमणिमरीचिजालगङ्गं हरिशरदम्बरमानतं प्रपद्ये ॥ ४१ ॥  
  
सितेति ॥ हृदयमणिमरीचिजालगङ्गं वक्षसि स्थितानां मुक्तामणीनां   
मरीचिजालमेव गङ्गा मन्दाकिनी यस्य तम् ॥ ४१ ॥  
  
प्। ४०७)  
  
त्रिभुवननलिनीसितारविन्दं तिमिरसमानविमोहदीपमग्र्यम् ।  
स्फुटतरमजडं चिदात्मतत्त्वं जगदखिलार्तिहरं हरिं प्रपद्ये ॥ ४२ ॥  
  
त्रिभुवनेति ॥ त्रिभुवनमेव नलिनी सरसी तस्यां सितारविन्दम् । सितत्वं च   
नरसिंहाद्यवताराभिप्रायेण । तिमिरसमानविमोहदीपं   
ज्ञानप्रतिबन्धकत्वात्तिमिरसमानस्य मोहस्य दीपमिव निवर्तकम् ॥ ४२ ॥  
  
नवविकसितपद्मरेणुगौरस्फुटकमलावपुषोपभूषिताङ्गम् ।  
दिनशमसमयारुणाङ्गरागं कनकनिभाम्बरसुन्दरं प्रपद्ये ॥ ४३ ॥  
  
नवेति ॥ नवविकसितपद्मरेणुवद्गौरेण कमलाया वक्षःस्थलस्थितायाः श्रियो वपुषा   
उपभूषितानि अङ्गानि यस्य । दिनशमसमयः सन्ध्या तद्वदरुणोऽङ्गरागो यस्य ॥   
४३ ॥  
  
अविरतकृतविश्वसर्गलीलं सततमजातमवर्धनं विशालम् ।  
युगशतजरठाभिजातदेहं तरुदलशायिनमर्भकं प्रपद्ये ॥ ४४ ॥  
  
अविरतेति ॥ अत्र अविरतकृतविश्वसर्गलीलस्य सततमजातत्वं अवर्धनस्य विशालत्वं   
जरठस्य अभिजातदेहत्वं अर्भकत्वं च विरुद्धमिति विरोधाभासः प्रतीयते ।   
अवर्धनं विशालम् । असत्येव वर्धने विपुलं स्वभावतएव व्यापकत्वात् ।   
युगशतजरठाभिजातदेहं युगशतेषु जरठो जीर्णोऽप्यभिजातो रम्यो देहो यस्य तम् ।   
तरुदलशायिनं वटपत्रशायिनम् ॥ ४४ ॥  
  
दितिसुतनलिनीतुषारपातं सुरनलिनीसततोदितार्कबिम्बम् ।  
कमलजनलिनीजलावपूरं हृदि नलिनीनिलयं विभुं प्रपद्ये ॥ ४५ ॥  
  
दितिसुतेति ॥ दितिसुता एव नलिन्यः तासां तुषारपातः संहारहेतुत्वात् । कमलजो ब्रह्मा स   
एव नलिनी अनेकमुखपद्मयुक्तत्वात् तस्या जलावपूरो जलाशयः तम् । हृदि   
नलिनीनिलयम् । नलिनीशब्दोऽत्र पद्ममात्रवाची । हृदि वक्षसि या नलिनी यत्पुण्डरीकं   
तन्निलयम् ॥ ४५ ॥ ४६ ॥ ४७ ॥ ४८ ॥ ४९ ॥ ५० ॥  
  
प्। ४०८)  
  
इति गुणबहुलाभिर्वाग्भिरभ्यर्चितोऽसौ हरिरसुरविनाशी श्रीनिषण्णांसदेशः ।  
जलद इव मयूरे प्रीतिमान्प्रीयमाणं कुवलयदलनीलः प्रत्युवाचासुरेन्द्रम् ॥   
४६ ॥  
  
श्रीभगवानुवाच ॥  
  
वरं कुलनिधे दैत्यकुलानर्घ्यमहामणे ।  
गृहाणाभिमतं भूयो जन्मदुःखोपशान्तये ॥ ४७ ॥  
  
प्रह्लाद उवाच ॥  
  
सर्वसङ्कल्पफलदः सर्वलोकान्तरस्थितः ।  
यदुदारतमं वेत्सि तदेवादिश मे विभो ॥ ४८ ॥  
  
श्रीभगवानुवाच ॥  
  
सर्वसम्भ्रमसंशान्त्यै परमाय फलाय च ।  
ब्रह्मविश्रान्तिपर्यन्तो विचारोऽस्तु तवानघ ॥ ४९ ॥  
  
वसिष्ठ उवाच ॥  
  
इत्युक्त्वा दितिपुत्रेन्द्रं विष्णुरन्तरधीयत ।  
कृतघर्घरनिर्ह्रादस्तरङ्गस्तोयधेरिव ॥ ५० ॥  
  
विष्णावन्तर्हिते देवे पूजायै कुसुमाञ्जलिम् ।  
पाश्चात्त्यं दानवस्त्यक्त्वा मणिरत्नपरिष्कृतम् ॥ ५१ ॥  
  
विष्णाविति ॥ पाश्चात्त्यं पश्चाद्भवम् । उद्वासनाङ्गभूतमित्यर्थः ।   
मणिरत्नपरिष्कृतं मणिश्रेष्ठैरलङ्कृतम् ॥ ५१ ॥  
  
पद्मासनस्थोऽपि मुदा ह्युपविष्टोऽधरासने ।  
स्तोत्रपाठविधिप्रान्ते चिन्तयामास चिन्तया ॥ ५२ ॥  
  
पद्मेति ॥ पद्मासनं तु - ऊर्वोरुपरि विप्रेन्द्र कृत्वा पादतले उभे । पद्मासनं   
भवेदेतत्सर्वेषामपि पूजितम् इत्युक्तलक्षणम् । स्तोत्रपाठविधावत्र   
पूर्वोक्तस्तोत्रविषये ॥ ५२ ॥ ५३ ॥  
  
प्। ४०९)  
  
विचारवानेव भवान्मवत्विति भवारिणा ।  
देवेनोक्तोऽस्मि तेनान्तः करोम्यात्मविचारणम् ॥ ५३ ॥  
  
किमहं तावदेव स्यां योऽस्मिन्भुवनडम्बरे ।  
वच्मि गच्छामि तिष्ठामि प्रयते विहरामि च ॥ ५४ ॥  
  
किमिति ॥ वच्मीत्यादि सर्वेन्द्रियव्यापारोपलक्षणम् । वच्मीत्यादिरूपेण   
सर्वेन्द्रियव्यापाराभिमानी अहं किं स्यामिति विचारोपक्रमः ॥ ५४ ॥  
  
जगत्तावदिदं नाहं सवृक्षतृणवीरुधम् ।  
यद्बाह्यं जडमत्यन्तं तत्स्यां कथमहं किल ॥ ५५ ॥  
  
इदं जगदहं न । बाह्यत्वाज्जडत्वाच्चेत्यर्थः ॥ ५५ ॥  
  
असन्नभ्युत्थितो मूकः पवनेनैव विस्फुरन् ।  
कालेनाल्पेन विलयी देहो नाहमचेतनः ॥ ५६ ॥  
  
असन्निति ॥ वस्तुतोऽसन्नेवाभ्युत्थितः कल्पितः । भूतेन्द्रियसङ्घातस्य   
देहव्यपदेशाद्देहो नाहं अचेतनत्वाज्जडत्वात् । कुतश्चाचेतनत्वम्   
असदभ्युत्थत्वान्मूकत्वात्पवनप्रेर्यत्वाच्चेत्यर्थः ॥ ५६ ॥  
  
जडया कर्णशष्कुल्या कल्पमानः क्षणस्थया ।  
शून्याकृतिः शून्यभवः शब्दो नाहमचेतनः ॥ ५७ ॥  
  
जडयेति ॥ शून्याकृतिः अमूर्तत्वात् । शून्यभवः आकाशप्रभवत्वात् । अत्रापि   
पूर्ववत्साध्यसाधनभावो योज्यः ॥ ५७ ॥  
  
त्वचा क्षणविनाशिन्या प्राप्योऽप्राप्योऽयमन्यथा ।  
चित्प्रसादोपलब्धात्मा स्पर्शो नाहमचेतनः ॥ ५८ ॥  
  
त्वचेति ॥ त्वचा त्वगिन्द्रियेण प्राप्यः प्रकारान्तरेण त्वप्राप्यत्वात् चित्प्रसादेन   
इन्द्रियप्रवर्तकतया बहिः प्रसृतेन । उपलब्धात्मा प्रकाशितस्वरूपः ॥ ५८ ॥  
  
प्। ४१०)  
  
लब्धात्मा जिह्वया तुच्छो लोलक्षणिकसत्तया ।  
स्वल्पस्पन्दो द्रव्यनिष्ठो रसो नाहमचेतनः ॥ ५९ ॥  
  
लब्धेति ॥ लोला क्षणिका सत्ता यस्यास्तया ॥ ५९ ॥  
  
दृश्यदर्शनयोर्लीनं क्षयिक्षणविनाशिनोः ।  
केवले द्रष्टरि क्षीणं रूपं नाहमचेतनम् ॥ ६० ॥  
  
दृश्येति ॥ दृश्यं घटादि दर्शनं चक्षुस्तयोर्लीनं समवेतम् । केवले द्रष्टरि   
क्षीणमविद्यमानम् । केवलग्रहणमुपहितनिवृत्त्यर्थम् ॥ ६० ॥  
  
नासया गन्धजडया क्षयिणा परिकल्पितः ।  
पेलवो नियताकारो गन्धो नाहमचेतनः ॥ ६१ ॥  
  
नासयेति ॥ गन्धजडया गन्धवत्या जडया चेत्यर्थः । पेलवो विरलः । अनियताकारः   
क्षणान्तरे गन्धान्तरस्य प्रादुर्भावात् ॥ ६१ ॥  
  
निर्ममोऽमननः शान्तो गतपञ्चेन्द्रियभ्रमः ।  
शुद्धचेतन एवाहं कलाकलनवर्जितः ॥ ६२ ॥  
  
तर्हि कस्त्वमित्यत्राह - निर्मम इति ॥ तत्र गतपञ्चेन्द्रियभ्रमः इत्यनेन   
चक्षुरादीन्द्रियतादात्म्यं वारयति । अमनन इति मनोरूपता । मननं हि   
मनोव्यापारः । निर्मम इत्यनहङ्कारत्वम् । ममेत्यव्ययम् । निर्गतो ममेत्यभिमानो   
यस्मात् । कलाकलनवर्जित इति मायासम्बन्धरहित इत्यर्थः ॥ ६२ ॥  
  
चेत्यवर्जितचिन्मात्रमहमेवावभासकः ।  
सबाह्याभ्यन्तरव्यापी निष्कलामलसन्मयः ॥ ६३ ॥  
  
जीवभावं च वारयति - चेत्येति ॥ निष्कलामलसन्मयः निष्कलं निरंशं अमलं   
च यत्सद्वस्तु तद्रूपः ॥ ६३ ॥  
  
प्। ४११)  
  
आ इदानीं स्मृतं सत्यमेतत्तदखिलं मया ।  
निर्विकल्पचिदाभास एष आत्मास्मि सर्वगः ॥ ६४ ॥  
  
आ इति ॥ आ इति स्मृतिद्योतकमव्ययम् । सत्यमखिलं सर्वात्मकं चैतद्रूपम् मया   
स्मृतमित्यन्वयः ॥ ६४ ॥  
  
मयैव चेतनेनेमे सर्वे घटपटादयः ।  
सूर्यान्ता अवभासन्ते दीपेनोत्तमतेजसा ॥ ६५ ॥  
  
तदेव रूपं निर्विकल्पेत्यादिना दर्शयति - मयैवेति । मयैव दीपेन चेतनेनेमे   
घटपटादयः सूर्यान्ता अवभासन्ते । तस्य भासा सर्वमिदं विभाति इति श्रुतेः ॥ ६५ ॥  
  
मयैवैताः स्फुरन्तीह विचित्रेन्द्रियवृत्तयः ।  
तेजसान्तःप्रकाशेन यथाग्निकणपङ्क्तयः ॥ ६६ ॥  
  
मयैवेति ॥ एता विचित्रा इन्द्रियवृत्तयोऽपि अन्तः प्रकाशमानेन मयैव तेजसा स्फुरन्ति   
अन्तर्गताग्नयः काष्ठशलाका इवेति ॥ ६६ ॥  
  
विरिञ्चिसदनात्पारे कल्पान्तेऽप्याहरत्पदम् ।  
प्रसरत्येव मे रूपमद्यापि न निवर्तते ॥ ६७ ॥  
  
विरिञ्चीति ॥ मे रूपं चैतन्यं विरिञ्चिसदनात्सत्यलोकात्परतोऽपि कल्पान्तेऽपि पदं   
स्थानमाहरत् सम्पादयत् प्रसरत्येव अद्यापि न निवर्तते ।   
देशकालाभ्यामपरिच्छिन्नत्वात्सर्वत्र परिपूर्णं मे स्वरूपमित्यर्थः ॥ ६७ ॥  
  
अयं नामाहमित्यन्तः कुतो निरवलम्बनः ।  
अपर्यन्ताकृतेरेषा किलासीत्स्वल्पता मम ॥ ६८ ॥  
  
अयमिति ॥ अपरिच्छिन्नस्यात्मनोऽयमिति परिच्छेदो निरालम्बो निर्हेतुकश्चेत्यर्थः ॥ ६८ ॥  
  
अनन्तानन्दसम्भोगा परोपशमशालिनी ।  
शुद्धेयं चिन्मयी दृष्टिर्जयत्यखिलदृष्टिषु ॥ ६९ ॥  
  
अनन्तेति ॥ प्रकृष्टोपशमशालिनी इयं मदीया दृष्टिः अखिलदृष्टिषु   
समस्तवस्तुदर्शनेषु अनन्तमानन्दमनुभवती चिन्मयी जयतीत्यन्वयः ॥ ६९ ॥  
  
प्। ४१२)  
  
सर्वभावान्तरस्थाय चेत्यमुक्तचिदात्मने ।  
प्रत्यक्चेतनरूपाय मह्यमेव नमोनमः ॥ ७० ॥  
  
सर्वेति ॥ आत्मैव देवताः सर्वा इति श्रुतेः आत्मनश्चाद्वितीयत्वात् स्वस्यैव नमस्कारो   
युज्यते । सर्वपदार्थान्तर्यामिणे विषयासंस्पृष्टसद्रूपाय प्रत्यगात्मने मह्यं   
नमः ॥ ७० ॥  
  
विचित्राः शक्तयः स्वच्छसमया निर्विकारया ।  
चिता क्रियन्ते परया कलङ्कमलमुक्तया ॥ ७१ ॥  
  
स्वच्छया समया निर्विकारया च परया चितैव कलङ्कमलमुक्तया विचित्राः शक्तयो   
जगत्सृष्ट्याद्यनुकूला ब्रह्मादिरूपा मूर्तयः क्रियन्ते ॥ ७१ ॥  
  
कालत्रयमुपेक्षिण्या हीनायाश्चेत्यबन्धनैः ।  
चितश्चेत्यमुपेक्षित्र्याः समतैवावशिष्यते ॥ ७२ ॥  
  
कालेति ॥ अतीतमनागतं वर्तमानं च कालमुपेक्षते नानुसन्धत्ते या चित्सा   
चेत्यबन्धनैः हर्षविषादादिभिः हीयते । तस्याश्च चेत्यं   
दृश्यभेदमुपेक्षमाणायाश्चितः समतैव पूर्णतैवावशिष्यते । उपेक्षित्र्या इति   
तृन्नन्तात् ऋन्नेभ्यो ङीप् इति ङीपि रूपम् ॥ ७२ ॥  
  
सा हि वाचामगम्यत्वादसत्तामिव शाश्वतीम् ।  
नैरात्म्यसिद्धान्तदशामुपयातेव तिष्ठति ॥ ७३ ॥  
  
सा हीति । सा हि समतामापन्ना चिद्वाचामगम्यत्वादव्यपदेश्यत्वात् शाश्वतीं   
समतामुपगतेव नैरात्म्यसिद्धान्तदशां शून्यवादिसिद्धान्तावस्थां   
शून्यरूपतामुपयातेवावशिष्यते ॥ ७३ ॥  
  
ईहानीहमयैरन्तर्या चिदावलिता मलैः ।  
सा हि नोत्पितितुं शक्ता पाशबद्धेव पक्षिणी ॥ ७४ ॥  
  
ईहानीहमयैः रागद्वेषमूलैर्मलैः मनोदोषैर्या चिदावलिता वेष्टिता भवति सा चित्   
पाशबद्धा पक्षिणीव उत्पतितुं मुक्ता भवितुं न शक्ता ॥ ७४ ॥ ७५ ॥  
  
प्। ४१३)  
  
इच्छाद्वेषसमुत्थेन द्वन्द्वमोहेन जन्तवः ।  
धराविवरलग्नानां कीटानां समतां गताः ॥ ७५ ॥  
  
आत्मनेऽस्तु नमो मह्यमविच्छिन्नचिदात्मने ।  
लोकालोकमणे देव चिरेणाधिगतोऽस्म्यहम् ॥ ७६ ॥  
  
आत्मन इति ॥ लोकालोकमणे लोकानालोकयति प्रकाशयतीति लोकालोकः स चासौ मणिश्च   
तस्यामन्त्रणम् ॥ ७६ ॥  
  
परामृष्टोऽसि लब्धोऽसि प्रोदितोऽस्यचिराय च ।  
उद्धृतोऽसि विकल्पेभ्यो योऽसि सोऽसि नमोऽस्तु ते ॥ ७७ ॥  
  
परामृष्ट इति ॥ परामृष्टः श्रुत्याचार्यवाक्यैः सम्यग्विचारितोऽसि । ततो   
विकल्पेभ्यः कल्पिताकारेभ्य उद्धृतोऽसि । ततश्च प्रोदितोऽसि कृप्रष्टेन   
सत्यज्ञानानन्दादिलक्षणेन स्वरूपेण प्रादुर्भूतोऽसि । ततश्च लब्धोऽसि ऐक्येन   
सोऽहमित्यपरोक्षमनुभूतोऽसि । इत्थं पूर्वं योऽसि यद्रूपोऽसि तद्रूप एवेदानीमसि   
कल्पिताकारनिवृत्त्या स्वरूपेणैवावस्थितोऽसि तथाभूताय ते नमोऽस्त्वित्यन्वयः ॥ ७७ ॥  
  
मह्यं तुभ्यमनन्ताय तुभ्यं मह्यं शिवात्मने ।  
नमो देवाधिदेवाय पराय परमात्मने ॥ ७८ ॥  
  
मह्यमिति ॥ जीवपरमात्मनोरैक्यान्मह्यं मद्रूपाय तुभ्यं नमः । तुभ्यं   
त्वद्रूपाय मह्यं नमः । देवानामधिदेवाय पराय परमात्मने नमः ॥ ७८ ॥  
  
गतघनमिव पूर्णमिन्दुबिम्बं गतकलनावरणं स्वमेव रूपम् ।  
स्ववपुषि मुदिते स्वयं स्वसंस्थं स्वयमुदितं स्ववशं स्वयं नामामि ॥ ७९   
॥  
  
गतेति ॥ गतकलनावरणं निवृत्ताविद्यावरणम् । अतश्च गतघनं   
पूर्णमिन्दुबिम्बमिव स्थितम् । मुदिते आनन्दात्मके स्ववपुषि स्वरूपे न पुनः   
स्वव्यतिरिक्त आधारेः स्वयमात्मनैव न कारणान्तरेण । स्वसंस्थं   
स्वस्वरूपभूतं नतु क्रियारूपा संस्था स्थितिर्यस्य तम् । स्वयमेव उदितं आविर्भूतम्   
। स्ववशं अनन्याधीनं स्वमेव रूपं नमामि ॥ ७९ ॥  
  
प्। ४१४)  
  
तिष्ठन्नपि हि नासीनो गच्छन्नपि न गच्छति ।  
शान्तोऽपि व्यवहारस्थः कुर्वन्नपि न लिप्यते ॥ ८० ॥  
  
तिष्ठन्निति ॥ निष्क्रियत्वात्तिष्ठन्नपि आसीनो न भवति । अवस्थितदेहानभिमानात् ।   
गच्छन्नपि देशान्तरं व्याप्नुवन्नपि न गच्छति गमनक्रियाया देहनिष्ठत्वात् ।   
आत्मनश्च तद्व्यतिरिक्तत्वात् । शान्तोऽपि निर्विकारचित्तोऽपि व्यवहारस्थः   
सर्वेन्द्रियप्रवर्तकत्वात् । इत्थं कुर्वन्नपि व्यवहरन्नपि आत्मा न लिप्यते पुण्यपापैर्न   
श्लिष्यते अहङ्कारस्य निवृत्तत्वात् ॥ ८० ॥  
  
मनांसि क्षोभयत्येष पल्लवानिव मारुतः ।  
वाहयत्यक्षपङ्क्तिं स्वामश्वालीमिव सारथिः ॥ ८१ ॥  
  
मनांसीति ॥ मनांसि मनोबुद्ध्यादीन्यन्तःकरणानि । अक्षपङ्क्तिं बाह्येन्द्रियगणम्   
॥ ८१ ॥  
  
एष एव सदान्वेष्यः स्तुत्यो ध्यातव्य एव च ।  
जरामरणसम्मोहादनेनोत्तीर्य गम्यते ॥ ८२ ॥  
  
एष इति ॥ एष आत्मैव सदान्वेष्यः । सोऽन्वेष्टव्यः स विजिज्ञासितव्यः इति श्रुतेः । एवं च   
सति अनेनात्मना जरामरणसम्मोहात्संसारादुत्तीर्य स्वरूपं गम्यते ॥ ८२ ॥ ८३ ॥ ८४ ॥  
  
सुलभश्चायमत्यन्तं सुजेयश्चाप्तबन्धुवत् ।  
शरीरपद्मकुहरे सर्वेषामिव षट्पदः ॥ ८३ ॥  
  
न मे भोगस्थितौ वाञ्छा न मे भोगविवर्जने ।  
यदायाति तदायातु यत्प्रयाति प्रयातु तत् ॥ ८४ ॥  
  
प्। ४१५)  
  
एतावन्तमहं कालमज्ञानरिपुणामुना ।  
हृत्वा विवेकसर्वस्वमेकान्तमवपोथितः ॥ ८५ ॥  
  
एतावन्तमिति ॥ एकान्तं परैरविज्ञातं यथा तथा । अवपोथितो हिंसितः ॥ ८५ ॥  
  
मनसा मनसि छिन्ने निरहङ्कारतां गते ।  
भावेन गलिते भावे स्वस्थस्तिष्ठामि केवलः ॥ ८६ ॥  
  
मनसेति ॥ मनसा शास्त्रसंस्कृतेन मनोवृत्तिविशेषेण मनसि संसारवासिते चेतसि   
छिन्ने निरहङ्कारतां गते सति भावेन ब्रह्माद्वैतविषयेण तात्पर्येण   
संसारालम्बिनि भावे गलिते सति केवलः स्वच्छः तिष्ठामि ॥ ८६ ॥  
  
निर्भावं निरहङ्कारं निर्मनस्कमनीहितम् ।  
केवलास्पन्दशुद्धात्मन्यवतिष्ठति मे वपुः ॥ ८७ ॥  
  
निर्भावमिति ॥ निर्भावमित्यादि तिष्ठतिक्रियाविशेषणम् । भावः संसारवासना ॥ ८७ ॥   
८८ ॥ ८९ ॥  
  
तृष्णारज्जुगणं छित्त्वा मच्छरीरकपञ्जरात् ।  
न जाने क्व गतोड्डीय दुरहङ्कृतिपक्षिणी ॥ ८८ ॥  
  
विद्यमानापि वस्तुश्रीर्न स्थिता त्वयि न स्थिरे ।  
वनितारूपलावण्यसत्तेव गतचक्षुषः ॥ ८९ ॥  
  
जय प्रोड्डामराकार जय शान्तिपरायण ।  
जय सर्वागमातीत जय सर्वागमास्पद ॥ ९० ॥  
  
जयेति श्लोकद्वयेनात्मानं स्तौति । प्रोड्डामरो भयङ्करो भैरवाद्याकारो यस्य ।   
सर्वाङ्गमातीतनामजात्याद्यभावात् । सर्वागमास्पद सर्वोपनिषत्समन्वयगम्यत्वात्   
सर्वात्मकत्वात् जाताजातादिरूपत्वम् ॥ ९० ॥ ९१ ॥ ९२ ॥ ९३ ॥  
  
जय जात जयाजात जय क्षत जयाक्षत ।  
जय भाव जयाभाव जय जेय जयाजय ॥ ९१ ॥  
  
प्। ४१६)  
  
वसिष्ठ उवाच ॥  
  
इति सञ्चिन्तयन्नेव प्रह्लादः परवीरहा ।  
निर्विकल्पपरानन्दसमाधिं समुपाययौ ॥ ९२ ॥  
  
निर्विकल्पसमाधिस्थश्चित्रार्पित इवाबभौ ।  
पञ्चवर्षसहस्राणि पीनांसोऽतिष्ठदेकदृक् ॥ ९३ ॥  
  
एतावता च कालेन तद्रसातलम।डलम् ।  
बभूवाराजकं तीक्ष्णं मात्स्यन्यायकदर्थितम् ॥ ९४ ॥  
  
एतावतेति ॥ तीक्ष्णं हिंसाभूयिष्ठम् । मात्स्यन्यायो नाम बलवता दुर्बलस्य बाधः ।   
मत्स्या हि महान्तः स्वल्पान्मत्स्यान्गिलन्ति ॥ ९४ ॥  
  
अथाखिलजगज्जालक्रमपालनदेहवान् ।  
क्षीरोदसागरे शेषशय्यासनगतो हरिः ॥ ९५ ॥  
  
अथेति ॥ अखिलानां जगतां जालस्य तत्क्रमस्य वर्णाश्रमधर्ममर्यादायाश्च   
पालनाय देहवान् ॥ ९५ ॥  
  
इदं सञ्चिन्तयामास त्रैलोक्याम्भोरुहांशुमान् ।  
प्रह्लादे पदविश्रान्ते पाताले गतनायके ॥ ९६ ॥  
  
अष्टभिः श्लोकैर्भगवतश्चिन्ता । इत्थं च चिन्तायाः क्रमः - प्रह्लादस्य   
स्वपदविश्रान्तत्वात् पाताले गतनायके सति तत्रत्यानामनाथतया क्षये ॥ ९६ ॥  
  
कष्टं सृष्टिरियं प्रायो निर्दैत्यत्वमुपागता ।  
दैत्याभावे सुरश्रेणी निर्जिगीषुपदं गता ।  
शममेष्यत्यपद्वन्द्वं मोक्षाख्यं पदमाप्स्यति ॥ ९७ ॥  
  
सुरश्रेणीविजिगीषां विहायोपशान्ता सती मुमुक्षेत ॥ ९७ ॥  
  
देवौघे शान्तिमायाते भुवि यज्ञतपःक्रियाः ।  
भविष्यन्त्यफलाः सर्वाः शममेष्यन्त्यसंशयम् ॥ ९८ ॥  
  
ततस्तद्भोगभूमेः स्वर्गस्याभावाद्भुवि यज्ञतपःप्रमुखानि स्वर्गफलानि   
सत्कर्माण्युच्छिद्येरन् ॥ ९८ ॥  
  
प्। ४१७)  
  
क्रियास्वथोपशान्तासु भूर्लोकोऽस्तमुपैष्यति ।  
असंसारप्रसङ्गोऽथ शेषेऽप्यर्थे भविष्यति ॥ ९९ ॥  
  
ततो धर्मस्याप्रवृत्तेः भूलोकस्याप्युपरतौ असंसारप्रसङ्ग सति   
पालनीयस्याभावात् ॥ ९९ ॥  
  
ततोऽहमपि शून्येऽस्मिन्नष्टचन्द्रार्कतारके ।  
चेतःप्रशान्तिमाधाय स्थितिमेष्यामि तत्पदे ॥ १०० ॥  
  
अहमपि स्वपदे विश्राम्येयम् ॥ १०० ॥  
  
अकाण्ड एवमेवं हि जगत्युपशमं गते ।  
नेह श्रेयोऽनुपश्यामि मन्ये जीवन्तु दानवाः ॥ १ ॥  
  
ततश्चाकाण्ड एव प्रलयः स्यादिति दान्वानां जीवनमेव वरं मन्ये ॥ १ ॥  
  
दैत्योद्योगेन विबुधास्ततो यज्ञतपःक्रियाः ।  
तेन संसारसंस्थानमसंसारक्रमोऽन्यथा ॥ २ ॥  
  
ततो दैत्योद्योगेन विबुधानां विजिगीषायां यज्ञादिक्रियाप्रवृत्तौ संसारस्य   
स्थितिर्नान्यथेति ॥ २ ॥ ३ ॥ ४ ॥ ५ ॥ ६ ॥  
  
आकल्पमिह वस्तव्यं देहेनानेन तेन च ।  
एवं हि नियतिर्दैवी निश्चिता पारमेश्वरी ॥ ३ ॥  
  
इति सञ्चिन्त्य सर्वात्मा निर्गत्य क्षीरसागरात् ।  
प्रह्लादनगरं प्राप्य प्रासादतलमाविशत् ॥ ४ ॥  
  
वैनतेयासनस्थोऽसौ लक्ष्मीविधुतचामरः ।  
स्वायुधादिपरीवारो देवर्षिमुनिवन्दितः ॥ ५ ॥  
  
महात्मन्सम्प्रबुध्यस्वेत्येवं विष्णुरुदाहरन् ।  
पाञ्चजन्यं प्रदध्मानो ध्वनयन्ककुभां गणम् ॥ ६ ॥  
  
प्। ४१८)  
  
महता तेन शब्देन वैष्णवप्राणजन्मना ।  
बभूव स प्रबुद्धात्मा दानवेशः शनैःशनैः ॥ ७ ॥  
  
महतेति ॥ वैष्णवप्राणजन्मना विष्णुसम्बन्धप्राणवायुजनितेन ॥ ७ ॥  
  
ब्रह्मरन्ध्रकृतोत्थाना प्राणशक्तिरथासुरम् ।  
शनैराक्रमयामास नाडीभ्यः सर्वतोमुखम् ॥ ८ ॥  
  
ब्रह्मरन्ध्रेति ॥ अथ प्रबोधानन्तरं प्राणशक्तिश्चैतन्यशक्तिः   
ब्रह्मरन्द्रकृतोत्थाना पूर्वं समाधिसमये तत्रैव ब्रह्मरन्ध्रे स्थितेति तत   
उत्थिता सती सर्वाभ्यो नाडीभ्यः शनैरसुरमाक्रमयामास व्याप्तवती ॥ ८ ॥  
  
प्राणेषु रन्ध्रवक्त्रेषु प्रवृत्तेष्वथ तस्य चित् ।  
चेत्योन्मुखी बभूवान्तःप्राणदर्पणबिम्बिता ॥ ९ ॥  
  
प्राणेष्विति ॥ रन्ध्रवक्त्रेषु नवकेषु नवसु रन्ध्रेषु प्राणेष्विन्द्रियेषु प्रवृत्तेषु   
सत्सु तस्य चित् अन्तःप्राणदर्पणबिम्बिता अन्तःप्राणे अन्तरिन्द्रिय एव दर्पणे प्रतिबिम्बिता   
चेत्योन्मुखी बभूव ॥ ९ ॥  
  
चेतनीयोन्मुखी चेत्यचिन्मनस्तामुपाययौ ।  
द्वित्वं मुकुरसङ्क्रान्ता मुखश्रीरिव राघव ॥ ११० ॥  
  
चेतनीयेति ॥ चेतनीयं चेत्यं दृश्यमिति पर्यायाः । चेतनीयोन्मुखी चेत्यचित्   
अन्तःकरणप्रतिबिम्बितत्वाच्चेत्यभूता सा चित् मनस्तां मनोरूपतामुपाययौ ।   
मुखश्रीर्मुखशोभा मुकुरसङ्क्रान्ता दर्पणप्रतिफलिता द्वित्वं रूपान्तरमिवेति ॥   
११० ॥ ११ ॥  
  
किञ्चिदङ्कुरिते चित्रे नेत्रे विकसनोन्मुखे ।  
शनैर्बभूवतुस्तस्य प्रान्तनीले यथोत्पले ॥ ११ ॥  
  
प्राणापानपरामृष्टनाडीविवरसंविदः ।  
वातार्तस्येव पद्मस्य स्पन्दोऽस्य समजायत ॥ १२ ॥  
  
प्राणेति ॥ प्राणापानपरामृष्टनाडीविवरसंविदः प्राणापानाभ्यां   
परामृष्टा प्रबोधिता नाडीविवरेषु संविच्चेतना यस्य तस्य वातेरितपद्मस्येव   
स्पन्दः समजायतेति ॥ १२ ॥ १३ ॥ १४ ॥ १५ ॥  
  
प्। ४१९)  
  
निमेषान्तरमात्रेण मनः पीवरतां ययौ ।  
अथासौ विकसन्नेत्रमनःप्राणवपुर्बभौ ॥ १३ ॥  
  
प्रफुल्लनयनं जातं मानसं पीवरं स्मृतम् ।  
अवाचैनां त्रिलोकेशः पर्जन्य इव बर्हिणम् ॥ १४ ॥  
  
साधो स्मर महालक्ष्मीमात्मीयां स्मर चाकृतिम् ।  
अकाण्ड एव किं देहविरामः क्रियते त्वया ॥ १५ ॥  
  
हेयोपादेयसङ्कल्पविहीनस्य शरीरगैः ।  
भावाभावैस्तवानर्थः कस्तिष्ठोत्तिष्ठ सम्प्रति ॥ १६ ॥  
  
हेयेति ॥ हेयोपादेयविषयसङ्कल्पविहीनस्य तव शरीरगैर्भावाभावैः इष्टानिष्टैः   
कोऽनर्थः का हानिः । तस्माज्जीवन्मुक्तपदे तिष्ठ समाधेरुत्तिष्ठ ॥ १६ ॥  
  
जीवन्मुक्तेन भवता राज्य एव हि तिष्ठता ।  
क्षेपणीया गतोद्वेगमाकल्पान्तमियं तनुः ॥ १७ ॥  
  
जीवन्निति ॥ क्षेपणीया प्रवर्तनीया । गतोद्वेगं विगतभयम् ॥ १७ ॥ १८ ॥  
  
नोदिता द्वादशादित्या न विलीनाः शिलोच्चयाः ।  
न जगज्ज्वलितं साधो तनुं त्यजसि वै मुधा ॥ १८ ॥  
  
कृशोऽतिदुःखी मूढोऽहमेताश्चान्याश्च भावनाः ।  
मतिं यस्यावलुम्पन्ति मरणं तस्य राजते ॥ १९ ॥  
  
कृश इति ॥ दारिद्र्यादिदुःखवासनाविलुप्तधैर्यस्यैव मरणं शोभत इत्यर्थः ॥ १९   
॥  
  
आशापाशनिबद्धोऽन्तरितश्चेतश्च नीयते ।  
यो विलोलमनोवृत्त्या मरणं तस्य राजते ॥ १२० ॥  
  
आशेति ॥ अन्तः अन्तःकरणे आशापाशनिबद्धत्वात् विलोलमनोवृत्त्या पशुवदितस्ततो   
नीयमानस्य सुखलेशाभावान्मरणमेव वरमित्यर्थः ॥ १२० ॥  
  
प्। ४२०)  
  
यस्य नाहङ्कृतो भावो बुद्धिर्यस्य न लिप्यते ।  
यः समः सर्वभूतेषु जीवितं तस्य शोभते ॥ २१ ॥  
  
जीवन्मुक्तस्य तु जीवितमेव शोभत इत्याह त्रिभिः - यस्येति ॥ यस्य   
भाव्ऽन्तःकरणवृत्तिः नाहङ्कृतः देहादावहम्ममाभिमानशून्यः बुद्धिश्च   
हर्षविषादादिभिः न लिप्यते न स्पृश्यते यश्च सर्वभूतेषु समः समदर्शी तस्य   
जीवित शोभते ॥ २१ ॥ २२ ॥  
  
योऽन्तःशीतलया बुद्ध्या रागद्वेषविमुक्तया ।  
साक्षिवत्पश्यतीदं हि जीवितं तस्य शोभते ॥ २२ ॥  
  
येन सम्यक्परिज्ञाय हेयोपादेयमुक्तताः ।  
चित्तस्यान्तेऽर्पितं चित्तं जीवितं तस्य शोभते ॥ २३ ॥  
  
येनेति ॥ सम्यक्परिज्ञाय । आत्मतत्त्वमिति शेषः । चित्तस्यान्ते चित्तलयस्थाने स्वत्मन्येव   
चित्तमर्पितम् । तदायत्तं कृतमित्यर्थः ॥ २३ ॥  
  
ग्राह्यग्राहकसम्बन्धे क्षीणशान्तिरुदेत्यलम् ।  
स्थितिमभ्यागता शान्तिर्मोक्षनाम्नाभिधीयते ॥ २४ ॥  
  
ग्राह्येति ॥ ग्राह्यग्राहकसम्बन्धे क्षीणे ग्राह्यादिभेदप्रतीतौ निवृत्तायां या   
शान्तिः चित्तस्य निर्विकारता उदेति सैव स्थितिमभ्यागतासती मोक्ष इत्युच्यते ॥ २४ ॥ २५ ॥ २६ ॥   
२७ ॥ २८ ॥ २९ ॥ १३० ॥  
  
तदुत्तिष्ठासुराधीश सिंहासनमुपाश्रय ।  
यावदाश्वभिषेकं ते स्वयमेव ददाम्यहम् ॥ २५ ॥  
  
पाञ्चजन्यरवं श्रुत्वा य मे समुपागताः ।  
सिद्धाः साध्याः सुरौघाश्च कुर्वन्तु तव मङ्गलम् ॥ २६ ॥  
  
अथैनं हरिराहूतैः क्षीरोदाद्यैर्महाब्धिभिः ।  
गङ्गादिभिः सरित्पूरैः सर्वतीर्थजलैस्तथा ॥ २७ ॥  
  
प्। ४२१)  
  
सुरासुरैः स्तूयमानं स्तूयमानः सुरासुरैः ।  
अभिषिक्तमुवाचेदं प्रह्लादं मधुसूदनः ॥ २८ ॥  
  
यावन्मेरुर्धरा यावद्यावच्चन्द्रार्कमण्डलम् ।  
अखण्डितगुणश्लाघी तावद्राजा भवानघ ॥ २९ ॥  
  
वसिष्ठ उवाच ॥  
  
इत्युक्त्वा पुण्डरीकाक्षः सनरामरकिन्नरः ।  
द्वितीय इव संहारस्तत्रैवान्तर्धिमाययौ ॥ १३० ॥  
  
राम उवाच ॥  
  
परे पदे परिणतं पाञ्चजन्यस्वनैर्मनः ।  
कथं प्रबुद्धं भगवन्प्रह्लादस्य महात्मनः ॥ ३१ ॥  
  
परे पद इति ॥ परे पदे ब्रह्मणि परिणतं तादात्म्यमापन्नम् ॥ ३१ ॥  
  
वसिष्ठ उवाच ॥  
  
भ्रष्टबीजोपमा भूयो जन्माङ्कुरविवर्जिता ।  
हृदि जीवद्विमुक्तानां शुद्धा वसति वासना ॥ ३२ ॥  
  
भ्रष्टेति ॥ भ्रष्टबीजोपमा अतएव भूयो जन्मरूपेणाङ्कुरेण विवर्जिता शुद्धा   
वासना जीवन्मुक्तानां हृदि वसति ॥ ३२ ॥  
  
पावनी परमोदारा शुद्धसत्त्वानुपातिनी ।  
आत्मध्यानमयी नित्यं सुषुप्तस्थेव तिष्ठति ॥ ३३ ॥  
  
तामेव विशिनष्टि - पावनीति ॥ पावनी पापलेपाभावात् । परमोदारा   
कैवल्यसुखप्रदत्वात् । शुद्धसत्त्वानुपातिनी रजस्तमोभ्यामसम्भिन्नं   
सत्त्वगुणमेवानुवर्तमाना आत्मध्यानमयी सा शुद्धवासना जीवन्मुक्ते   
सुषुप्तस्थवासनावन्निलीना तिष्ठति ॥ ३३ ॥  
  
प्। ४२२)  
  
अपि वर्षसहस्रान्ते तयैवान्तरवस्थया ।  
सति देहे प्रबुध्यन्ते कुतोऽत्युच्छूनया शनैः ॥ १३४ ॥  
  
अपीति ॥ अन्तरवस्थया अन्तरवस्था यस्यास्तया कुतोऽपि कारणात् शनैरुच्छूनया   
प्रवृद्धया तयैव वासनया देहे सति वर्षसहस्रान्तेऽपि प्रबुध्यन्ते ॥ १३४ ॥  
  
इति श्रीवाल्मीकीये मोक्षोपाय उपशमप्रकरणे प्रह्लादोपाख्यानं नाम   
चतुर्थः सर्गः ॥ ४ ॥  
  
इति संसारतरणिनाम्नि वासिष्ठविवरण उपशमप्रकरणे प्रह्लादोपाख्यानं नाम   
चतुर्थः सर्गः ॥ ४ ॥  
  
प्। ४२२)  
  
पञ्चमः सर्गः   
  
वसिष्ठ उवाच ॥  
  
रामापर्यवसानेयं माया संसृतिनामिका ।  
आत्मचित्तजयेनैव वश्यमायाति नान्यथा ॥ १ ॥  
  
पूर्वमीश्वरानुग्रहादेवात्मतत्त्वावबोधेन संसाराख्योपशान्तिरुक्ता । इदानीं   
चित्तजयमन्तरेण जगन्माया नोपशाम्यतीति दर्शयितुं मायावैचित्र्यप्रतिपादनाय   
लवणवृत्तान्तवद्गाधिवृत्तान्तो निरूप्यते ॥ रामेत्यादिना ॥ १ ॥ २ ॥ ३ ॥ ४ ॥ ५ ॥ ६ ॥ ७ ॥  
  
जगन्मायाप्रपञ्चस्य वैचित्र्यप्रतिपत्तये ।  
इतिहासमहं वक्ष्ये शृणुष्वावहितोऽनघ ॥ २ ॥  
  
अस्त्यस्मिन्वसुधापीठे कोसलो नाम मण्डलम् ।  
तत्राभूद्ब्रह्मणः कश्चिद्गुणी गाधिरिति श्रुतः ॥ ३ ॥  
  
किमप्यधिगतं कार्यं विनिधाय स चेतसि ।  
बन्धुवृन्दाद्विनिष्क्रम्य तपस्तप्तुं वनं ययौ ॥ ४ ॥  
  
उत्फुल्लकमलं प्राप सरस्तत्र स विप्रराट् ।  
आकण्ठमम्बुनिर्मग्नस्तपस्तत्र चकार सः ॥ ५ ॥  
  
प्। ४२३)  
  
ययौ मासाष्टकं तस्य मग्नस्य सरसोऽम्भसि ।  
अथैनं तपसा तप्तमाजगामैकदा हरिः ॥ ६ ॥  
  
श्रीभगवानुवाच ॥  
  
विप्रोत्तिष्ठ पयोमध्याद्गृहाणाभिमतं वरम् ।  
अभीप्सितफलोपेतो जातस्ते नियमक्रमः ॥ ७ ॥  
  
गाधिरुवाच ॥  
  
असङ्ख्येयजगद्भूतहृत्पद्मकुहरालिने ।  
जगत्त्रयैकनलिनीसरसे विष्णवे नमः ॥ ८ ॥  
  
असङ्ख्येयेति ॥ सर्वभूतान्तर्यामिणे सर्वजगदधिष्ठानाय चेत्यर्थः ॥ ८ ॥  
  
मायामिमां त्वद्रचितां भगवन्पारमात्मिकीम् ।  
द्रष्टुमिच्छामि संसारनाम्नीमाश्चर्यकारिणीम् ॥ ९ ॥  
  
मायामिति ॥ पारमात्मिकीं परमात्मसम्बन्धिनीम् ॥ ९ ॥ १० ॥ ११ ॥ १२ ॥  
  
वसिष्ठ उवाच ॥  
  
इमां द्रक्ष्यसि माया त्वं ततस्त्यजसि चेत्त्यज ।  
इत्युक्त्वान्तर्दधे विष्णुर्गान्धर्वमिव पत्तनम् ॥ १० ॥  
  
गते विष्णौ समुत्तस्थौ जलात्स ब्राह्मणेश्वरः ।  
बभूव परितुष्टात्मा दर्शनेन जगत्पतेः ॥ ११ ॥  
  
अथास्य कतिचित्तस्मिन्दिवसानि ययुर्वने ।  
हरिसन्दर्शनानन्दवतो ब्राह्मणकर्मणा ॥ १२ ॥  
  
एकदारब्धवान्स्नानं सरस्युदितपङ्कजे ।  
चिन्तयन्वैष्णवं वाक्यं महर्षिरिव मानसे ॥ १३ ॥  
  
एकदेति ॥ मानसे मानसाख्ये सरसि महर्षिरिव ॥ १३ ॥  
  
प्। ४२४)  
  
जलस्यान्ते विधावन्तर्जलमेष चचार ह ।  
अन्तर्जलविधौ तस्मिन्विस्मृतध्यानमन्त्रधीः ॥ १४ ॥  
  
जलस्येति ॥ तस्मिन्विधौ स्नानविधौ ॥ १४ ॥ १५ ॥  
  
मृतमात्मानमात्मीये सदनेऽपश्यदातुरः ।  
प्राणापानप्रवाहेण मुक्तमन्तर्धिमागतम् ॥ १५ ॥  
  
आवृतं बन्धुभिः खिन्नैर्भार्यया पादयोः श्रितम् ।  
मात्रा गृहीतं चिबुके नवव्यजनलाञ्छिते ॥ १६ ॥  
  
आवृतमिति ॥ नवव्यञ्जनलाञ्छिते नवयौवनेन प्रत्यग्रश्मश्रुचिह्निते चिबुके   
वक्त्रस्याधोभागे वात्सल्यान्मात्रागृहीतमित्यन्वयः ॥ १६ ॥  
  
अथ तत्कालकल्लोलप्रलापाकुलचेष्टितैः ।  
नीतं श्मशानमास्थानं वसापङ्ककलङ्कितम् ।  
तत्र ते ज्वलने दीप्ते चक्रुस्तं भस्मसाच्छवम् ॥ १७ ॥  
  
अथेति ॥ श्लोकैः गर्भप्रवेशमारभ्य गाधेरुत्तरोत्तरावस्थानदर्शनम् ॥ १७ ॥  
  
अथापश्यदसौ गाधिः स्वाधिपीवरया धिया ।  
हूणमण्डलपर्यन्तग्रामोपान्तनिवासिनाम् ॥ १८ ॥  
  
अथेति ॥ स्वाधिपीवरय स्वमनोदुःखस्थूलया ॥ १८ ॥ १९ ॥ २० ॥ २१ ॥ २२ ॥ २३ ॥ २४ ॥ २५ ॥ २६ ॥   
२७ ॥ २८ ॥ २९ ॥ ३० ॥ ३१ ॥ ३२ ॥ ३३ ॥ ३४ ॥  
  
श्वपचानां स्त्रियो गर्भे स्थितमात्मानमाकुलम् ।  
शनैः पुक्कसया काले प्रसूतं मेचकच्छविम् ॥ १९ ॥  
  
सम्पन्नं श्वपचागारे शिशुं श्वपचवल्लभम् ।  
द्वादशाब्दिकतां त्यक्त्वा संस्थितं षोडशाब्दिकम् ॥ २० ॥  
  
पीवराङ्गमुदारांसं पयोदमिव मेदुरम् ।  
तमाललतयेवाथ वृतं श्वपचकान्तया ॥ २१ ॥  
  
प्। ४२४)  
  
स्तनस्तबकशालिन्या नवपल्लवहस्तया ।  
विश्रान्तं वनकुञ्जेषु सुप्तं गिरिदरीषु च ॥ २२ ॥  
  
निलीनं पत्रकुञ्जेषु गुल्मकेषु कृतालयम् ।  
प्रसूतमथ शैलेषु पुत्रान्निजकुलाङ्कुरान् ॥ २३ ॥  
  
कलत्रवन्तं सम्पन्नं स्थितं प्रक्षीणयौवनम् ।  
संस्थितं मठिकां पर्णैः कृत्वा दूरे मुनीन्द्रवत् ॥ २४ ॥  
  
जराजरठतां यान्तं स्वदेहमनु पुत्रकम् ।  
अथापश्यदसौ गाधिर्यावत्तस्य कलत्रिणः ॥ २५ ॥  
  
तत्कलत्रमशेषेण नीतमाहृत्य मृत्युना ।  
ततः शोकपरीतात्मा प्रलापविकलाननः ॥ २६ ॥  
  
तं विहाय निजं देशं विगतः साश्रुलोचनः ।  
विजहार बहून्देशान्दुःखितश्चिन्तयान्वितः ॥ २७ ॥  
  
एकदा प्राप कीराणां मण्डले श्रीमतीं पुरीम् ।  
सामन्तैर्ललनाभिश्च नागरैश्च निरन्तरम् ॥ २८ ॥  
  
स्वर्गमार्गोपमं राजमार्गमस्यामवाप सः ।  
मणिरत्नकृतद्वारं तत्र मङ्गलहस्तिनम् ॥ २९ ॥  
  
ददर्शामलशैलेन्द्रमिव संसारचञ्चलम् ।  
मृते राजनि राजार्थं विहरन्तमितस्ततः ॥ ३० ॥  
  
आलोकयन्तमादाय तं करेण सुचारुणा ।  
स्वकण्ठे योजयन्मेरुतटेऽर्कमिव सादरम् ॥ ३१ ॥  
  
तस्मिन्कण्ठगते नेदुर्जयदुन्दुभयोऽभितः ।  
पूरिताशोऽवनौ राजा जयतीति जनस्वनः ।  
उद्ययौ सम्प्रबुद्धानां विहगानामिवारवः ॥ ३२ ॥  
  
प्। ४२६)  
  
तं तत्र वरयामासुर्मण्डनार्थं वराङ्गनाः ।  
तादृशं तमुपाजग्मुः सर्वाः प्रकृतयस्ततः ॥ ३३ ॥  
  
एवं स श्वपचो राज्यं प्राप कीरपुरान्तरे ।  
कीरीकरतलाम्भोजप्रमृष्टचरणाम्बुजः ॥ ३४ ॥  
  
परिविसृतनृपौजाः सर्वदिक्संस्थिताज्ञः   
कतिपयदिवसेहासिद्धदेशव्यवस्थः ।  
प्रकृतिभिरलमूढाशेषराजत्वभारः स गवल इति नाम्ना तत्र राजा बभूव ॥   
३५ ॥  
  
परीति ॥ परिविसृतनृपौजाः सर्वतः प्रसृतराजतेजाः ।   
कतिपयदिवसेहासिद्धदेशव्यवस्थःकतिपयैरल्पैरेव दिवसैरीहासिद्धा   
स्वेच्छामात्रेणैव सिद्धा देशव्यवस्था देशमर्यादा यस्य सः ।   
प्रकृतिभिरमात्यादिभिः ऊढोऽशेषो राज्यत्वस्य राज्यस्य भारो यस्य ॥ ३५ ॥ ३६ ॥ ३७ ॥  
  
वसिष्ठ उवाच ॥  
  
विलासिनीभिर्वलितो मन्त्रिमण्डलपूजितः ।  
वन्दितः सर्वसामन्तैश्छत्रचामरशोभितः ॥ ३६ ॥  
  
कीरेषु श्वपचो राज्यं वर्षाण्यष्टौ चकारह ।  
यदृच्छयैकदा योऽसावतिष्ठत्त्यक्तभूषणः ॥ ३७ ॥  
  
एक एवाजिरं बाह्यं तादृग्वेषः स निर्ययौ ।  
तत्रापश्यद्घनश्यामं पीनं श्वपचपेटकम् ॥ ३८ ॥  
  
तत्रेति ॥ श्वपचपेटकः श्वपचसमूहः ॥ ३८ ॥ ३९ ॥ ४० ॥ ४१ ॥ ४२ ॥ ४३ ॥ ४४ ॥ ४५ ॥ ४६ ॥ ४७ ॥   
४८ ॥ ४९ ॥ ५० ॥ ५१ ॥ ५२ ॥ ५३ ॥ ५४ ॥ ५५ ॥ ५६ ॥ ५७ ॥ ५८ ॥ ५९ ॥ ६० ॥ ६१ ॥ ६२ ॥ ६३ ॥ ६४ ॥ ६५ ॥ ६६ ॥ ६७ ॥   
६८ ॥ ६९ ॥ ७० ॥ ७१ ॥ ७२ ॥ ७३ ॥ ७४ ॥ ७५ ॥ ७६ ॥ ७७ ॥  
  
धुनानं वल्लरीं तन्त्रीं करपल्लवलीलया ।  
एकस्तस्मात्समुत्तस्थौ जरावान्रक्तलोचनः ॥ ३९ ॥  
  
प्। ४२७)  
  
भो कटञ्जेति सहसा वदन्कीरमहीपतिम् ।  
उवाचेदं स कीरेशं हे बन्धो भो कटञ्जक ॥ ४० ॥  
  
क्व नु स्थितोऽसि दिष्ट्याद्य दृष्टोऽसि चिरबान्धव ।  
क्वासि विश्रान्तवान्कालमेतावन्तं वनान्तरे ॥ ४१ ॥  
  
श्वपचोऽग्रे वदत्येवं राजा यावत्तया तया ।  
चकार तत्कालतया चेष्टयैवावधीरणम् ॥ ४२ ॥  
  
तावद्वातायनगताः कान्ताः प्रकृतयस्तथा ।  
श्वपचोऽयमिति ज्ञात्वा म्लानतामलमाययुः ॥ ४३ ॥  
  
सत्वरं प्रविवेशान्तःपुरमाम्लानमानवम् ।  
मन्त्रिणो नागरा नार्यस्ततस्त्वेनं महीपतिम् ॥ ४४ ॥  
  
नास्प्राक्षुरपि तिष्ठन्तं गृह एव शवं यथा ।  
एक एव बभूवासौ जनमध्यगतोऽपि सन् ॥ ४५ ॥  
  
सार्थादिगणानिर्मुक्तः परदेश इवाध्वगः ।  
अथ सर्वे वयं दीर्घकालं श्वपचदूषिताः ॥ ४६ ॥  
  
प्रायश्चित्तैर्न शुद्ध्यामः प्रविशामो हुताशनम् ।  
इति निर्णीय नगरे नागरा मन्त्रिणस्तथा ॥ ४७ ॥  
  
अभितो ज्वालयित्वाग्निं विविशुः सह बन्धुभिः ।  
राजा सज्जनसम्पर्कपवित्रीकृतधीरधीः ॥ ४८ ॥  
  
एकलश्चिन्तयामास शोकव्याकुलचेतनः ।  
मदर्थमित्यनर्थोऽयं देशेऽस्मिंस्थितिमागतः ॥ ४९ ॥  
  
किं च जीवितदुःखेन मरणं मे महोत्सवः ।  
इति निश्चित्य गवलो ज्वलिते ज्वलने पुरः ॥ ५० ॥  
  
प्। ४२८)  
  
पतङ्गवदनुद्वेगमकरोदाहुतिं वपुः ।  
अत्रान्तरेऽनलक्षुब्धो गाधिर्मोहादबुध्यत ॥ ५१ ॥  
  
वसिष्ठ उवाच ॥  
  
मुहूर्तद्वितयेनासौ गाधिरासीद्गतभ्रमः ।  
कोऽहं किमिव पश्यामि किमकार्षमहं किल ॥ ५२ ॥  
  
एवं विचारयंश्चित्रमुदस्थादुदकान्तरात् ।  
नित्यमेवमनन्तासु भ्रमदृष्टिषु देहिनाम् ॥ ५३ ॥  
  
चेतो भ्रमति शार्दूलो वनराजिष्विमोन्मदः ।  
अवधार्येति तं चित्तमोहं गाधिर्निनाय सः ॥ ५४ ॥  
  
दिनानि कतिचित्तस्मिन्स्वक एवाश्रमे तदा ।  
एकदा गाधिमागच्छत्कश्चित्प्रियतरोऽतितिहिः ॥ ५५ ॥  
  
परमां तृप्तिमानीतः फलपुष्परसाशनैः ।  
अथ वन्दितसन्ध्यौ तौ कृतजप्यावुभावपि ॥ ५६ ॥  
  
क्रमाच्छयनमासाद्य चक्रतुः पावनीः कथाः ।  
तं पप्रच्छातिथिं गाधिः प्रसङ्गापतितं वचः ॥ ५७ ॥  
  
किं ब्रह्मन्सङ्कृशाङ्गस्त्वं किमिति श्रमवानसि ॥ ५८ ॥  
  
अतिथिरुवाच ॥  
  
अस्त्यस्मिन्वसुधापीठे उत्तराशानिकुञ्जके ।  
कीरो नामेति विख्यातः श्रीमाञ्जनपदो महान् ॥ ५९ ॥  
  
तत्राहमवसं मासं पूज्यमानः पुरे जनैः ।  
एकदैकेन तत्रोक्तं कथाप्रस्तावतः क्वचित् ॥ ६० ॥  
  
प्। ४२९)  
  
इहाभूच्छृपचो राजा वर्षाण्यष्टौ द्विजेति मे ।  
स एवान्ते परिज्ञातः प्रविष्टो ज्वलनं जवात् ॥ ६१ ॥  
  
ततो द्विजशतानीह प्रविष्टानि हुताशनम् ।  
इति तस्य मुखाच्छ्रुत्वा तस्मान्निर्गत्य मण्डलात् ॥ ६२ ॥  
  
प्रयागे स्नानजप्यादि प्रायश्चित्तमहं द्विज ।  
कृत्वा चान्द्रायणस्यान्ते तृतीयस्याद्य पारणम् ॥ ६३ ॥  
  
इहाहमागतस्तेन श्रान्तोऽस्म्यतिकृशोऽस्मि च ॥ ६४ ॥  
  
वसिष्ठ उवाच ॥  
  
इति विप्रमुखाच्छ्रुत्वा विस्मयोद्धुरया धिया ।  
गाधिः सञ्चिन्तयामास मद्वृत्तान्तोऽयमीदृशः ॥ ६५ ॥  
  
तदात्मश्वपचोदन्तं द्रष्टुं गच्छाम्यखिन्नधीः ।  
निर्गत्याथ महाबुद्धिर्देशानुल्लङ्घ्य भूरिशः ॥ ६६ ॥  
  
तत्तादृशसमाचारं हूणमण्डलमासदत् ।  
तेनैव सन्निवेशेन निजं श्वपचमन्दिरम् ॥ ६७ ॥  
  
तथाऽपश्यदथान्यांश्च सन्निवेशानितस्ततः ।  
एवं जाताः स्मरन् गाधिः प्राक्तनीः श्वपचक्रियाः ॥ ६८ ॥  
  
विस्मयोत्कम्पितशिरा धातुश्चेष्टां परामृशत् ।  
हूणमण्डलमुत्सृज्य कीरमण्डलमाययौ ॥ ६९ ॥  
  
अथात्मनानुभूतानि दृष्टान्यासेवितानि च ।  
स्थानानि नगरेऽपश्यज्जनेभ्यः श्रुतवांस्तथा ॥ ७० ॥  
  
एषा हि माया महती तेन मे चक्रधारिणा ।  
दर्शितेत्यधुना साधु मया स्मृतमखण्डितम् ॥ ७१ ॥  
  
प्। ४३०)  
  
इति सञ्चिन्त्य निर्गत्य तस्माद्गाधिर्जनास्पदात् ।  
कन्दरां प्राप्य शैलस्य तस्थौ तत्र च सिंहवत् ॥ ७२ ॥  
  
तत्र संवत्सरं सार्धमपश्चुलुकभोजनः ।  
तपश्चक्रे महातेजास्तुष्टये शार्ङ्गधन्वनः ॥ ७३ ॥  
  
अथाजगाम शैलेन्द्रकन्दरे द्विजमन्दिरे ।  
पयोधरवदच्छात्मच्छविश्चक्रगदाधरः ॥ ७४ ॥  
  
श्रीभगवानुवाच ॥  
  
विप्रवर्य त्वया दृष्टा माया मम गरीयसी ।  
तपो गिरितटे कुर्वन्किमन्यदभिवाञ्छसि ॥ ७५ ॥  
  
दत्तार्घं कीर्णकुसुमं प्रणम्याङ्गप्रदक्षिणैः ।  
विष्णुमाह द्विजो वाक्यमम्भोदमिव चातकः ॥ ७६ ॥  
  
गाधिरुवाच ॥  
  
देव एषा त्वया माया दर्शितातितमोमयी ।  
तस्या मर्म न जानामि भ्रमः सत्योऽभवत्कथम् ॥ ७७ ॥  
  
श्रीभगवानुवाच ॥  
  
विप्र पृथ्व्यादि चित्तस्थं न बहिःस्थं कदाचन ।  
स्वप्नभ्रमपदार्थेषु सर्वैरेवानुभूयते ॥ ७८ ॥  
  
विप्रेति ॥ पृथ्व्यादि पृथिव्यादिरूपं जगच्चित्तस्थं चित्तस्यैव जगन्निदानत्वात्तत्रैव   
तिष्ठति न बहिःस्थं बहिस्तु वस्तुतो नास्तीत्यर्थः । अयं चार्थः स्वप्नाद्यवस्थासु   
सर्वैरनुभूयत एव स्वप्नादिषु चित्तगतस्यैव प्रपञ्चस्य परिस्फुरणात् ॥ ७८ ॥  
  
यत्रानन्तजगज्जालं संस्थितं तेन चेतसा ।  
श्वपचत्वं प्रकटितं यदि तद्विस्मयोऽत्र किम् ॥ ७९ ॥  
  
यत्रेति ॥ यत्र चेतसि अनन्तजगज्जालं संस्थितं तेन सर्वप्रपञ्चपरिधारिणा चेतसा   
श्वपचत्वमेकं चेत्प्रकटितं को नामात्र विस्मयः ॥ ७९ ॥  
  
प्। ४३१)  
  
अवबुद्धा श्वपचता प्रतिभासवशाद्यथा ।  
तथैवातिथिरायातो दृष्टवानसि सम्भ्रमे ॥ ८० ॥  
  
अवबुद्धेति ॥ प्रतिभासवशाद्भ्रान्तिवशाच्छ्वपचता यथावबुद्धा   
तथैवातिथिरायात इति अहमखिलं भ्रमं दृष्टवानिति च   
प्रतिभासवशादेवावबुद्धमित्यर्थः ॥ ८० ॥ ८१ ॥ ८२ ॥  
  
तथैवोत्थाय गच्छामि प्राप्तोऽहं हूणमण्डलम् ।  
तथैवेदं कटञ्जस्य प्राक्तनं सञ्चितं गृहम् ॥ ८१ ॥  
  
तथैव कीरनगरं प्राप्तोऽसि कथितं च मे ।  
कीरे श्वपचराजत्वं दृष्टवान्विगतभ्रमम् ॥ ८२ ॥  
  
काकतालीययोगेन चेतसि श्वपचस्थितिः ।  
सर्वेषां हूणकीराणां तथैव प्रतिबिम्बिता ॥ ८३ ॥  
  
काकेति ॥ यथा त्वच्चेतसि श्वपचस्थितिस्तथा यदृच्छया सर्वेषां हूणकीराणां   
चेतस्यपि श्वपचस्थितिः प्रतिबिम्बिता । भ्रान्तेर्विचित्रत्वादिति भावः ॥ ८३ ॥ ८४ ॥ ८५ ॥ ८६ ॥ ८७   
॥  
  
कदाचित्प्रतिभैकैव बहूनामपि जायते ।  
काकतालीयस्थितिवद्विचित्रा हि मनोगतिः ॥ ८४ ॥  
  
योऽसौ कटञ्जको नाम श्वपचो हूणमण्डले ।  
तेनैव सन्निवेशेन स तथैवाभवत्पुरा ॥ ८५ ॥  
  
तथैव विधिवैधुर्यं प्राप्य देशान्तरं गतः ।  
बभूव कीरनृपतिः प्रविवेशानलं ततः ॥ ८६ ॥  
  
तवाभूत्केवलं चित्ते स्वसम्बन्धितया तदा ।  
प्रतिभाया तथाभूता कटञ्जाचारसंस्थितिः ॥ ८७ ॥  
  
अयं सोऽहमिदं तन्म इति मज्जत्यनात्मवान् ।  
सर्वमेवाहमेवेति तत्त्वज्ञो नावसीदति ॥ ८८ ॥  
  
अयमिति ॥ अयमहं सोऽहं इदमेतन्म इति भेदं भावयन् अनात्मवाननात्मज्ञो मज्जति   
संसारसागरे मग्नो भवति । तत्त्वज्ञस्तु सर्वमेवाहं अहमेव सर्वमिति अद्वैतं   
भावयन्संसारे नावसीदति ॥ ८८ ॥ ८९ ॥  
  
प्। ४३२)  
  
विप्रापर्यवसानेयं माया संसृतिनामिका ।  
आत्मचिन्तनयैवेयं क्षयमायाति नान्यथा ॥ ८९ ॥  
  
न गृह्णाति पदार्थेषु विभागानर्थभावनाम् ।  
तेनासौ भ्रममोहेषु तत्त्वज्ञो नावसीदति ॥ ९० ॥  
  
नेति ॥ यस्मात्तत्त्वज्ञः पदार्थेषु विभागानर्थभावनां   
विभागविषयामनर्थहेतुं भावनां न गृह्णाति तेन हेतुना असौ तत्त्वज्ञो   
भ्रमहेतुषु मोहेष्वज्ञानेषु नावसीदति ॥ ९० ॥  
  
ज्ञानस्यापरिपूर्णत्वान्न शक्नोषि मनोभ्रमम् ।  
विनिवारयितुं तेन तेनैवाक्रम्यसे क्षणात् ॥ ९१ ॥  
  
ज्ञानस्येति ॥ ज्ञानस्यात्मतत्त्वज्ञानस्यापरिपूर्णत्वात् परिच्छिन्नविषयत्वात्   
मनोभ्रमं विनिवारयितुं न शक्नोषि तेनैव हेतुना तेनैव मनोभ्रमेणाक्रम्यसे   
परिभूयसे ॥ ९१ ॥  
  
चित्तं नाभिः किलास्येह मायाचक्रस्य सर्वतः ।  
स्थीयते चेत्तदाक्रम्य तन्न किञ्चित्प्रबाधते ॥ ९२ ॥  
  
चित्तमिति ॥ अस्य जगद्रूपस्य मायाचक्रस्य चक्रमिव भ्रमणहेतोर्माया प्रपञ्चस्य   
चित्तमेव नाभिर्मध्यगतविवरं किल प्रसिद्धं चक्रप्रवृत्तिहेतुत्वात् तत्तादृशं   
मायाचक्रनाभिभूतं चित्तं कर्म सर्वतः सर्वत्राक्रम्य निरुध्य स्थीयते   
चेन्निर्विकारमवस्थीयते चेत्तर्हि तन्मायाचक्रं कर्तृ किञ्चिदपीषदपि नावबाधते ॥   
९२ ॥ ९३ ॥ ९४ ॥ ९५ ॥ ९६ ॥  
  
त्वमुत्तिष्ठ गिरेः कुञ्जे दश वर्षाणि खिन्नधीः ।  
तपः कुरु ततो ज्ञानमनन्तं समवाप्स्यसि ॥ ९३ ॥  
  
प्। ४३३)  
  
इत्युक्त्वा पुण्डरीकाक्षस्तत्रैवान्तरधीयत ।  
गाधिर्विवेकवशजं वैराग्यं परमं गतः ॥ ९४ ॥  
  
जगाम करुणार्द्रात्मा नियमायावनीधरम् ।  
निरस्ताशेषसङ्कल्पस्त्रीव्रं तत्राकरोत्तपः ॥ ९५ ॥  
  
दश वर्षाणि तेनासावात्मज्ञानमवाप ह ॥ ९६ ॥  
  
अरमत तदनु स्वां प्राप्य सत्तां महात्मा व्यपगतभ्यशोको   
भोगभूमावनिच्छः ।  
सततविततजीवन्मुक्तरूपः प्रशान्तः सकल इव   
शशाङ्कोऽघूर्णितापूर्णचेताः ॥ ९७ ॥  
  
अरमतेति ॥ स्वां परिपूर्णां सत्तां महासत्तां प्राप्य अरमत । आत्मन्येवेति शेषः ।   
अघूर्णितापूर्णचेताः अघूर्णितमभ्रान्तम् ॥ ९७ ॥  
  
इति श्रीवाल्मीकीये मोक्षोपाय उपशमप्रकरणे गाधिवृत्तान्तकथनं नाम   
पञ्चमः सर्गः ॥ ५ ॥  
  
इति श्रीसंसारतरणिनाम्नि वासिष्ठविवरण उपशमप्रकरणे गाध्युपाख्यानं   
नाम पञ्चमः सर्गः ॥ ५ ॥  
  
प्। ४३३)  
  
षष्ठः सर्गः   
  
वसिष्ठ उवाच ॥  
  
एवमेषातिवितता दुर्ज्ञाना रघुनन्दन ।  
महामोहकरी माया विषमा पारमात्मिकी ॥ १ ॥  
  
पूर्वं चित्तोपशान्तये मायावैचित्र्यमुक्तम् । इदानीं   
दृढभूमेर्योगाभ्यासाच्चञ्चलमपि चित्तमुपशाम्यतीति उद्दालकोपाख्यानेन   
निरूप्यते - एवमित्यादिना ॥ पारमात्मिकी परमात्मसम्बन्धिनी तच्छक्तिरूपत्वात् ॥ १   
॥ २ ॥ ३ ॥  
  
प्। ४३४)  
  
अतो वच्मि महाबाहो मायेयं विषमान्वहम् ।  
असावधानमनसं संयोजयति सङ्कटे ॥ २ ॥  
  
चित्ताक्रमणमात्रात्तु परमादौषधादृते ।  
प्रयत्नेनापि संसारमहारोगो न शाम्यति ॥ ३ ॥  
  
वर्तमानं क्रमायातं भजद्बाह्यधिया क्षणम् ।  
भूतं भविष्यदभजद्याति चित्तमचित्तताम् ॥ ४ ॥  
  
वर्तमानमिति ॥ क्रमायातं वर्णाश्रमक्रमवशादागतं वर्तमानमेव कार्यं   
बाह्यधिया अनादरया बुद्ध्या क्षणमात्रमनुसन्दधत् भूतं भविष्यच्च   
कार्यमभजत् अननुसन्दधानं चित्तमचित्ततां निर्विकल्पतां याति ॥ ४ ॥  
  
सङ्कल्पाशानुसन्धानवर्जनं चेत्प्रतिक्षणम् ।  
करोषि तदचित्तत्वं प्राप्त एवासि पावनम् ॥ ५ ॥  
  
सङ्कल्पेति ॥ एवमेव करिष्यामीति मानसं कर्म सङ्कल्पः । इदं मे स्यादिति   
प्रार्थनमाशा । अतीतानुस्मरणमनुसन्धानम् ॥ ५ ॥  
  
चेतनं चित्तरिक्तं हि प्रत्यक्चेतनमुच्यते ।  
निर्मनस्कस्वभावं तु न तत्र कलनामलः ॥ ६ ॥  
  
चेतनमिति ॥ चित्तरिक्तं विकल्पविहीनं चेतनं चैतन्यं प्रत्यक्चेतनं   
प्रत्यगात्मस्वरूपचैतन्यमुच्यते । तत्र प्रत्यक्चैतन्ये निर्मनस्कस्वभावत्वात्   
कलनामलः अविद्याकृतः कलङ्को नास्ति ॥ ६ ॥  
  
सा सत्यता सा शिवता सावस्था पारमात्मिकी ।  
सर्वज्ञता सा सा तृप्तिर्ननु यत्र मनः क्षतम् ॥ ७ ॥  
  
सेति ॥ यत्र यस्यां दशायां मनः क्षतं विनष्टं सैव दशा सत्यता निर्विकारता ।   
जीवन्मुक्ततेति यावत् । सैव शिवता विदेहमुक्तता । सैव पारमात्मिकी अवस्था । सैव च   
सर्वज्ञता । सैव तृप्तिः आनन्दरूपता चेत्यर्थः ॥ ७ ॥  
  
प्। ४३५)  
  
अविवेकादुपाहृत्य चेतः सोद्यमनिश्चयैः ।  
बलात्कारेण संयोज्यं शास्त्रसत्पुरुषक्रमैः ॥ ८ ॥  
  
अविवेकादिति ॥ सोद्यमनिश्चयैः उद्यम उत्साहः तत्सहितैर्निश्चयैः   
आत्मानात्मविवेकहेतुभिः प्रमाणतर्कैश्चेतः कर्म अविवेकादात्मनो   
देहादावभिमानादुपाहृत्य उद्धृत्य बलात्कारेण पुरुषप्रयत्नेन   
शास्त्रसत्पुरुषक्रमैरध्यात्मशास्त्रैरात्मविदामाचारक्रमैश्च संयोज्यम् ॥ ८ ॥  
  
प्रलपन्विसृजन्गृह्णन्नुन्मिषन्निमिषन्नपि ।  
निरस्तमननोऽनन्ते संविन्मात्रपरो भव ॥ ९ ॥  
  
अथ पञ्चभिः श्लोकैरात्मानुसन्धानमुपदिशति - प्रलपन्निति ॥ प्रलापादिषु   
सन्निधिमात्रेण तत्प्रवर्तके सर्वसाक्षिणि निर्विकल्पे अनन्ते संविन्मात्र एव   
तात्पर्यवान्भव ॥ ९ ॥  
  
ममेदं तदयं सोऽहमिति सन्त्यज्य वासनाः ।  
एकनिष्ठतयान्तस्थसंविन्मात्रपरो भव ॥ १० ॥  
  
ममेति ॥ इदं मम जन्म सोऽहं अयमहमिति भेदवासनाः सन्त्यज्य एकनिष्ठतया   
सर्वाधिष्ठानमेकमेव ब्रह्मेति निश्चयेन अन्तस्थे संविन्मात्रे तात्पर्यवान्भव ॥ १०   
॥  
  
मलं संवेद्यमुत्सृज्य मनो निर्मलयन्परम् ।  
आशापाशानलं छित्त्वा स्वसंवित्तिमयो भव ॥ ११ ॥  
  
मलमिति ॥ आशारूपान्पाशानलं छित्त्वा संवेद्यं दृश्यमेव मलमुत्सृज्य   
मनः परं निर्मलयन्स्वसंवित्तिपरो भव ॥ ११ ॥  
  
अशुभाशुभसङ्केतः संशान्ताशाविषूचिकः ।  
नष्टेष्टानिष्टदृष्टिस्त्वं संवित्सारपरो भव ॥ १२ ॥  
  
अशुभेति ॥ अशुभाशुभसङ्केतः अविद्यमानः शुभमशुभमिति च सङ्केतो   
भेदोल्लेखो यस्य संशान्ता आशारूपा विषूचिका यस्य नष्टा इष्टदृष्टिः   
अनिष्टदृष्टिश्च यस्य तादृशस्त्वं संवित्सारपरो भव ॥ १२ ॥  
  
प्। ४३६)  
  
आत्मतापरते त्यक्त्वा निर्विभावो जगत्स्थितौ ।  
यज्ञस्तम्भवदात्मानमवलम्ब्य स्थिरो भव ॥ १३ ॥  
  
आत्मेति ॥ चेतनाचेतनात्मके प्रपञ्चे भेदभावनां परित्यज्यात्मानमेव   
केवलमनुसन्दधानो यज्ञस्तम्भवत्स्थिरो निर्विकल्पो भव ॥ १३ ॥ १४ ॥  
  
तदा सङ्क्षीयते मोहः संसारभ्रमकारणम् ।  
निर्मलायां निराशायां स्वसंवित्तौ यदा स्थितिः ॥ १४ ॥  
  
स्वभावमालोकयतः स्वानन्दमयसंस्थितेः ।  
रसायनमपि स्वादु राम प्रतिविषायते ॥ १५ ॥  
  
स्वभावमिति ॥ स्वभावमात्मस्वरूपमवलोकयतः साक्षात्कुर्वतः अतएवानन्दमयी   
संस्थितिर्यस्य तस्य पुंसः स्वादु मधुरमपि रसायनं रसवद्वस्तु प्रतिविषायते   
प्रतिकूलं विषमिव भवति । एतस्यैवानन्दस्यान्यानि भूतानि मात्रामुपजीवन्तीति श्रुतेः   
॥ १५ ॥  
  
दूरादत्मज्ञतायाति चित्ते पीवरतां गते ।  
आलोकलक्ष्मीरभितो महामेघ इवोत्थिते ॥ १६ ॥  
  
दूरादिति ॥ चित्ते पीवरतां संसारवासनाभिः स्थूलतां गते सति आत्मज्ञता दूराद्याति ।   
अमितो महामेघ उत्थिते आलोकलक्ष्मीरिव प्रकाशसंविदिवेत्यन्वयः ॥ १६ ॥  
  
अनात्मन्यात्मभावेन देहमात्रास्थया धिया ।  
पुत्रदारकुटुम्बैश्च चेतो गच्छति पीनताम् ॥ १७ ॥  
  
चित्तस्य कथं पीवरत्वमित्याकाङ्क्षायां पञ्चभिः श्लोकैः पीनतामाह -   
अनात्मनीत्यादिना ॥ अनात्मनि देहादावात्मभावेन हेतुना देहमात्रे आस्था आदरो   
यस्यास्तया धिया पुत्रदारादिभिः कुटुम्बैः पोष्यवर्गैश्चेतः पीनतां स्थूलतां   
गच्छति ॥ १७ ॥  
  
प्। ४३७)  
  
अहङ्कारविकारेण ममतामललीलया ।  
इदं ममेति भावेन चेतो गच्छति पीनताम् ॥ १८ ॥  
  
अहङ्कारेति ॥ अहङ्काररूपविकारेण इदं ममेत्येवंरूपेण भावेन प्रवृत्ता या   
ममतारूपस्य मलस्य लीला हेला तया चेतः पीनतां गच्छति ॥ १८ ॥  
  
आधिव्याधिविलासेन समाश्वासेन संसृतौ ।  
हेयादेयविभागेन चेतो गच्छति पीनताम् ॥ १९ ॥  
  
आधीति ॥ समाश्वासेन शुभनिश्चयेन ॥ १९ ॥  
  
स्नेहेन धनलोभेन लाभेन मणियोषिताम् ।  
आपातरमणीयेन चेतो गच्छति पीनताम् ॥ २० ॥  
  
स्नेहेनेति ॥ पुत्रदारादिस्नेहेन आपातरमणीयेन अविचारितरम्येण मणियोषितां लाभेन   
प्रवृत्तो यो धनलोभस्तेन च चेतः पीनतां गच्छति ॥ २० ॥  
  
दुराशाक्षीरपानेन भोगानिलबलेन च ।  
आश्वासनेन चारेण चित्ताहिर्याति पीनताम् ॥ २१ ॥  
  
दुराशेति ॥ अहिः क्षीरपानेन अनिलप्रचारबलेन सम्यक्करोषीत्याश्वासनेन स्वैरचारेण   
पीनतां याति तद्वच्चित्तं दुराशादिभिरित्यर्थः ॥ २१ ॥  
  
उद्दालकवदालूनं विशीर्णं पञ्चभूतकम् ।  
कृत्वा कृत्वा धिया धीर धीरयान्तर्विचारय ॥ २२ ॥  
  
उद्दालकवदिति ॥ आलूनं विशीर्णं आसमन्ताल्लूनं छिन्नं च तद्विशीर्णं विक्षिप्तं   
चेति तथा ॥ २२ ॥ २३ ॥ २४ ॥ २५ ॥ २६ ॥ २७ ॥ २८ ॥ २९ ॥ ३० ॥ ३१ ॥ ३२ ॥ ३३ ॥  
  
राम उवाच ॥  
  
केन क्रमेण भगवन्मुनिनोद्दालकेन तत् ।  
भूतपञ्चकमालूनं कृत्वान्तःप्रविचारितम् ॥ २३ ॥  
  
प्। ४३८)  
  
वसिष्ठ उवाच ॥  
  
शृणु राम यथा पूर्वं भूतवृन्दविचारणात् ।  
उद्दालकेन सम्प्राप्ता परमा दृष्टिरक्षता ॥ २४ ॥  
  
गन्धमादनशैलेन्द्रनाम्नः काचित्किल स्थली ।  
विद्यते कीर्णकुसुमा कर्पूरद्रुमधूसरा ॥ २५ ॥  
  
तत्र कस्मिंश्चिदुचिते सानौ सफलपादपे ।  
उद्दालको नाम मुनिरासीदुद्दामतापसः ॥ २६ ॥  
  
प्रथमं तु बभूवासावल्पप्रज्ञोऽविचारवान् ।  
ततः क्रमेण तपसा शास्त्रार्थैर्नियमैर्यमैः ॥ २७ ॥  
  
विवेकमाजगामैनमथेदं समचिन्तयत् ।  
किं तत्प्राप्यं प्रधानं स्याद्यद्विश्रान्तौ न शोचति ॥ २८ ॥  
  
कदाहं त्यक्तमनने पदे परमपावने ।  
चिरं विश्रान्तिमेष्यामि मेरुशृङ्ग इवाम्बुदः ॥ २९ ॥  
  
कदा शममुपैष्यन्ति ममान्तर्भोगसंविदः ।  
इदं कृत्वेदमप्यन्यत्कर्तव्यमिति चञ्चलाः ॥ ३० ॥  
  
कदाहं बहुकल्लोलां नावा परमया धिया ।  
परितीर्णो भविष्यामि मत्तां तृष्णातरङ्गिणीम् ॥ ३१ ॥  
  
ईहितानीहितैर्मुक्तो हेयोपादेयवर्जितः ।  
कदाहं स्वस्तिमेष्यामि स्वप्रकाशपदे स्थितः ॥ ३२ ॥  
  
कदोपशान्तमननो धरणीधरकन्दरे ।  
समेष्यामि शिलासाम्यं निर्विकल्पसमाधिना ॥ ३३ ॥  
  
प्। ४३९)  
  
निरंशध्यानविश्रान्तमूकस्य मम मूर्धनि ।  
कदा तार्णं करिष्यन्ति कुलायं वनपुत्रिकाः ॥ ३४ ॥  
  
निरंशेति ॥ निरंशध्यानविश्रान्तमूकस्य निरंशध्यानं निर्विकल्पकसमाधिः ।   
तार्णं तृणमयम् । कुलायं नीडम् । वनपुत्रिका वनपतङ्गिकाः यत्कृतं मधु   
पौत्रिकमुच्यते ॥ ३४ ॥ ३५ ॥ ३६ ॥  
  
इति चिन्तापरवशो वन उद्दालको द्विजः ।  
पुनःपुनस्तूपविश्य ध्यानाभ्यासं चकार ह ॥ ३५ ॥  
  
विषयैर्नीयमाने तु चित्ते मर्कटचञ्चले ।  
न स लेभे समाधानप्रतिष्ठां प्रीतिदायिनीम् ॥ ३६ ॥  
  
कदाचिद्बाह्यसंस्पर्शपरित्यागादनन्तरम् ।  
तस्यागच्छच्चित्तकपिरान्तरस्पर्शसञ्चयान् ॥ ३७ ॥  
  
कदाचिदिति ॥ स्पृशन्तीति स्पर्शा विषयाः ।   
बाह्यस्पर्शपरित्यागाद्बाह्यविषयपरित्यागादान्तरस्पर्शसञ्चयान्मनोरथपरिकल्पित्  
आन्विषयचयान् ॥ ३७ ॥ ३८ ॥  
  
कदाचिदान्तरस्पर्शाद्बाह्यं विषयमाददे ।  
तस्योड्डीय मनो याति कदाचित्त्रस्तपक्षिवत् ॥ ३८ ॥  
  
कदाचिदुदितार्काभं तेजः पश्यति विस्तृतम् ।  
कदाचित्केवलं व्योम कदाचिन्निबिडं तमः ॥ ३९ ॥  
  
कदाचिदिति ॥ रजस उद्रेके उदितार्काभं विस्तृतं तेजः पश्यति । सत्त्वोद्रेके तु केवलं   
व्योम । तमस उद्रेके तु निबिडं तम इति विवेकः ॥ ३९ ॥ ४० ॥ ४१ ॥ ४२ ॥ ४३ ॥  
  
इति पर्याकुलस्वान्तः स लुठन्ध्यानवृत्तिषु ।  
अतिपर्याकुलमना विजहारारतिर्गिरौ ॥ ४० ॥  
  
समग्रजन्दुःप्रापामेकदा प्राप्य कन्दराम् ।  
संशान्तसर्वसञ्चारां मुनिर्मोक्षदशामिव ॥ ४१ ॥  
  
प्। ४४०)  
  
स तां विवेश धर्मात्मा गन्धमादनकन्दराम् ।  
चकारासनमम्लानैः पत्रैरन्तस्थगुच्छकम् ॥ ४२ ॥  
  
तस्य प्रस्तारयामास पृष्ठे चारु मृगाजिनम् ।  
तत्रोपाविशदावेशाच्चेतः स तनुतां नयन् ॥ ४३ ॥  
  
बुधवत्सुदृढं बध्वा पद्मासनमुदङ्मुखः ।  
पार्ष्णिभ्यां वृषणौ धृत्वा चकार ब्राह्ममञ्जलिम् ॥ ४४ ॥  
  
बुधवदिति ॥ इदमत्र पद्मासनमभिप्रेतम् । यदुक्तमगस्त्यसंहितायाम् -   
पाददयं समं सम्यगङ्कमूलद्वयोपरि । कृतं पद्मासनं ह्येतत्प्रशस्तं   
सर्वकर्मसु इति । अतएव पार्ष्णिभ्यां पादपृष्ठभागाभ्यां वृषणौ धृत्वा   
नियम्येत्येतदुपपद्यते । चकार ब्राह्ममञ्जलिमिति । ब्रह्माञ्जलिर्नाम   
ब्रह्मानुध्यानसमये परस्पराभिमुखयोरुत्तानयोः पाण्योः सन्निवेशः स चास्य   
पद्मासनस्याङ्गम् । यदुक्तमागमान्तरे - उत्तानं वामचरणं दक्षिणोरुणि   
विन्यसेत् । उत्तानं सव्यचरणं वामोरुणि निवेशयेत् ॥ तन्मध्य ऊर्ध्वगोत्तानौ   
वामवामेतरु करौ । निवेशयेदित्यनुषङ्गः । स्थित्वा निश्चलदृष्टिभ्यां   
नासाग्रमवलोकयेत् ॥ इदं पद्मासनं प्राहुर्मुख्यं ध्यानादिकर्मस्विति । तथा च   
कालिदासः - पर्यङ्कबन्धस्थिरपूर्वकायमृज्वायतासन्नमितोभयांसम् ।   
उत्तानपाणिद्वयसन्निवेशात्प्रफुल्लराजीवमिवाङ्कमध्ये इति ॥ ४४ ॥ ४५ ॥ ४६ ॥  
  
वासनाभ्यः समुद्धृत्य मनोमृगमुपप्लुतम् ।  
निर्विकल्पसमाध्यर्थं चकारेमां विचारणाम् ॥ ४५ ॥  
  
अयि मूर्खः मनः कोऽर्थस्तव संसारवृत्तिभिः ।  
धीमन्तो न निषेवन्ते पर्यन्ते दुःखदां क्रियाम् ॥ ४६ ॥  
  
प्। ४४१)  
  
अनुधावति यो भोगांस्त्यक्त्वा शमरसायनम् ।  
सन्त्यक्तमन्दारवनः प्रयाति विषजाङ्गलम् ॥ ४७ ॥  
  
अनुधावतीति ॥ विषजाङ्गलं विषवृक्षभूयिष्ठमरण्यम् ॥ ४७ ॥ ४८ ॥  
  
यदि यासि महीरन्ध्रं ब्रह्मलोकमथापि वा ।  
तन्न निर्वृतिमाप्नोषि विनोपशमनामृतम् ॥ ४८ ॥  
  
इमा विचित्राः कलना भावाभावमयात्मिकाः ।  
दुःखायैव भयोग्राय न सुखाय कदाचन ॥ ४९ ॥  
  
इमा इति ॥ कलनाः कल्पनाः । भावाभावमयात्मिकाः   
सदसद्वस्तुविषयत्वाद्भावमयः अभावमयश्चात्मा स्वरूपं यासां ताः ।   
भयोग्राय भयेनोग्राय ॥ ४९ ॥  
  
शब्दादिगाभिरेताभिः किं मूर्ख हतवृत्तिभिः ।  
यस्मात्किञ्चिदवाप्नोषि यस्मिन्वहसि निर्वृतिम् ।  
तस्मिंश्चित्तशमे मूर्ख नानुधावसि किं पदम् ॥ ५० ॥  
  
शब्दादीति ॥ शब्दादिगाभिः शब्दादीन्विषयान् गच्छन्तीति शब्दादिगाः ताभिः ।   
यस्मादिति । यस्माच्छमात्किञ्चित्प्रयोजनं कैवल्यरूपं अवाप्नोषि । यस्मिन्निति । यस्मिन्   
शमे सति निर्वृत्तिं सव्रूपसुखं वहसि प्राप्नोषि तस्मिन् शमे किमिति पदं   
नानुधावसि नानुबध्नासि ॥ ५० ॥  
  
आगत्य श्रोत्रतां मूर्ख व्यर्थोत्थानोपबृंहिताम् ।  
धिया शब्दानुसारिण्या मृगवन्मा क्षयं व्रज ॥ ५१ ॥  
  
आगत्येति ॥ शब्दानुसारिण्या श्रवणेच्छया शब्दमनुसरन्त्या धिया बुद्धिवृत्त्या   
व्यर्थोत्थानोपबृंहितां निःप्रयोजनेनैवोद्यमेन वर्धितां श्रोत्रतां   
श्रवणेन्द्रियत्वमागत्य मृगवल्लुब्धकगीतासक्तमृगवत्सङ्क्षयं मा व्रज ॥ ५१   
॥  
  
त्वक्त्वमागत्य दुःखाय स्पर्शोन्मुखतया तया ।  
मूर्ख मा बध्यतामेहि गजीलुब्धगजेन्द्रवत् ॥ ५२ ॥  
  
त्वक्त्वमिति ॥ तया तादृश्या स्पर्शोन्मुखतया स्पर्शार्हसुखानुभवेच्छया   
दुःखाय केवलं त्वक्त्वं स्वगिन्द्रियत्वमागत्य गजीलुब्धगजेन्द्रवद्बध्यतां मा   
एहि ॥ ५२ ॥  
  
प्। ४४२)  
  
रसनाभावमागत्य गर्धेनान्धदुरन्धसाम् ।  
मा नाशमेहि बडिशपिण्डीलम्पटमत्स्यवत् ॥ ५३ ॥  
  
रसनेति ॥ दुरन्धसां दुरन्नानां गर्धेन आस्वाअदनाकाङ्क्षया   
रसनेन्द्रियत्वमागत्य बडिशपिण्डीलम्पटमत्स्यवन्मा नाशमेहि । बडिशं   
मत्स्यवेधनम् । पिण्डी तद्गतोऽल्पो मांसपिण्डः ॥ ५३ ॥  
  
चाक्षुषीं वृत्तिमाश्रित्य प्रभारूपचयोन्मुखीम् ।  
मा गच्छ दग्धतां मूर्ख कान्तिलुब्धपतङ्गवत् ॥ ५४ ॥  
  
चाक्षुषीमिति ॥ प्रभारूपचयोन्मुखीं प्रभावतो लावण्ययुक्तस्य रूपस्य चये ग्रहणे   
उन्मुखीं सावधानाम् ॥ ५४ ॥  
  
घ्राणमार्गमुपाश्रित्य शरीराम्भोजकोटरे ।  
गन्धोन्मुखतया बन्धं मा समाश्रय भृङ्गवत् ॥ ५५ ॥  
  
घ्राणेति ॥ गन्धोन्मुखतया घ्राणमार्गमुपाश्रित्य शरीराम्भोजकोटरे बन्धं   
मा समाश्रयेत्यन्वयः ॥ ५५ ॥  
  
कुरङ्गालिपतङ्गेभमीनास्त्वेकैकशो हताः ।  
सर्वैरेतैरनर्थैस्तैर्व्याप्तस्याज्ञ कुतः सुखम् ॥ ५६ ॥  
  
कुरङ्गेति ॥ एकैकशः एकैकेन शब्दादिविषयेण ॥ ५६ ॥  
  
हे चित्त वासनाजालं बन्धाय भवतोऽभितः ।  
यदि शाम्यति तत्त्यक्त्वा तदानन्तो जयस्तव ॥ ५७ ॥  
  
हे चित्तेति ॥ हे चित्त भवतो बन्धायैवाभितो वासनाजालं प्रवर्तते । तद्वासनाजालं   
त्यक्त्वा यदि शाम्यसि तत्तर्हि तव अनन्तो निरवधिको जयो विजयः स्यात् ॥ ५७ ॥  
  
प्। ४४३)  
  
करोम्येष किमर्थं वा तवैतदनुशासनम् ।  
विचारणावतः पुंसश्चित्तत्वमपि नास्ति यत् ॥ ५८ ॥  
  
करोमीति ॥ विचारणावतः आत्मव्यतिरेकेण चित्तं नाम किमिति विचारयतः पुंसः   
चित्तमेव नास्ति । अविचारसिद्धत्वादिदन्तया न स्फुरतीत्यर्थः ॥ ५८ ॥  
  
अनन्तस्यात्मतत्त्वस्य तन्वी मनसि संस्थितिः ।  
न सम्भवति बिल्वान्तर्वासिता दन्तिनो यथा ॥ ५९ ॥  
  
अनन्तस्येति ॥ यथा हि दन्तिनो बिल्वफलाभ्यन्तरवासित्वं न सम्भवति तथा   
देशकालादिभिरपरिच्छिन्नस्यात्मतत्त्वस्य सूक्ष्मे मनसि स्थितिर्न सम्भवतीत्यर्थः ॥   
५९ ॥  
  
पादाङ्गुष्ठाच्छिरो यावत्कणशः प्रविचारितम् ।  
न लब्धोऽसावहन्नाम कः स्यादहमिति स्थितः ॥ ६० ॥  
  
पादेति ॥ पादाङ्गुष्ठमारभ्य शिरःपर्यन्तं कणशो मया प्रविचारितम् । तत्र   
पादादिकेशान्ते देहे अहंशब्दार्थो न लब्धः । अहमिति स्थितः पदार्थः कः स्यादिति   
चित्तं प्रति विचारः ॥ ६० ॥  
  
भरिताशेषदिक्कुञ्जं पश्याम्येकं जगत्त्रये ।  
संवेदनमसंवेद्यं सर्वत्र विततात्मकम् ॥ ६१ ॥  
  
भरितेति श्लोकद्वयं वाक्यम् ॥ यस्य वस्तुनः इयत्तादयो न दृश्यन्ते   
तादृशमसंवेद्यं प्रकाशान्तराप्रकाश्यं संवेदनमेकमेव   
भरिताशेषदिक्कुञ्जं पश्यामीत्यन्वयः ॥ ६१ ॥  
  
दृश्यते यस्य नेयत्ता न नाम परिकल्पना ।  
नैकता न च नानाता स्थूलता न च नाणुता ॥ ६२ ॥  
  
इयत्ता परिच्छिन्नत्वम् । एकता एकत्वसङ्ख्यायोगः । नानाता भेदः । स्थूलता महत्ता च   
परिमाणभेदः ॥ ६२ ॥  
  
प्। ४४४)  
  
वेदनत्वात्सुसंवेद्ये मयि त्वं दुःखकारणम् ।  
विवेकजेन बोधेन तदिदं हन्यसे मया ॥ ६३ ॥  
  
वेदनत्वादिति ॥ वेदनत्वाज्ज्ञानरूपत्वात्स्वसंवेद्ये स्वयम्प्रकाशे मयि हे चित्त त्वं   
दुःखकारणं जायसे तत्तस्मात्कारणादिदं त्वं विवेकजेन बोधेन मया हन्यसे ॥   
६३ ॥  
  
इदं मांसमिदं रक्तमिमान्यस्थीनि देहके ।  
इमे ते श्वासमरुतः कोऽसावहमिति स्थितिः ॥ ६४ ॥  
  
इदमिति ॥ इदन्तया गृह्यमाणेषु मांसादिषु कोऽसावहंशब्दार्थः न कोऽपि ।   
इदन्ताहन्तयोर्विरोधादिति ॥ ६४ ॥  
  
मांसमन्यदसृक्चान्यदस्थीन्यन्यानि चित्त हे ।  
बोधोऽन्यः स्पन्दनं चान्यत्कोऽसावहमिति स्थितिः ॥ ६५ ॥  
  
मांसमिति ॥ मांसादीनामात्मनोऽन्यत्वेन प्रतीयमानत्वादहन्ता नोपपद्यत इत्यर्थः   
। तत्र बोधो ज्ञानेन्द्रियव्यापारः ॥ ६५ ॥  
  
इदं घ्राणमियं जिह्वा त्वगियं श्रवणे इमे ।  
इदं चक्षुरयं स्पन्दः कोऽसावहमिति स्थितिः ॥ ६६ ॥  
  
इदमिति ॥ घ्राणादीन्यपीदन्तया प्रतीयमानत्वान्नाहंशब्दार्थ इत्यर्थः । तत्र स्पन्दो   
नाम क्रियाहेतुः कर्मेन्द्रियगणः ॥ ६६ ॥  
  
अहमेव हि सर्वत्र नाहं किञ्चिदपीह वा ।  
इत्येवं सन्मयी दृष्टिर्नेतरो विद्यते क्रमः ॥ ६७ ॥  
  
अहमिति ॥ इह जगति सर्वत्र प्रतीयमानोऽहमेवेति वा इह प्रतीयमानं किञ्चिदपि अहं नेति   
वा या दृष्टिः सैव सन्मयी वास्तवी । इतरक्रमः परिच्छिन्नविषयाहम्प्रत्ययरूपो न   
विद्यते । न वास्तव इत्यर्थः ॥ ६७ ॥  
  
चिरमज्ञानधूर्तेन पोथितोऽस्मीत्यहन्तया ।  
वृकेन दृप्तेनाटव्यां पशुपोतो यथा तथा ॥ ६८ ॥  
  
चिरमिति ॥ इत्येवमज्ञाननाम्ना धूर्तेन चिरमहन्तया परिच्छिन्नाहङ्कारेण   
पोथितोऽस्मि हिंसितोऽस्मि । दृप्तेन वृकेन अटव्यां पशुपोतो गवादेः पशोः   
शिशुर्यथा तथा । तद्वदित्यर्थः ॥ ६८ ॥  
  
प्। ४४५)  
  
दिष्ट्येदानीं परिज्ञातो मयैषोऽज्ञानतस्करः ।  
पुनर्न संश्रयाम्येनं स्वरूपार्थापहारिणम् ॥ ६९ ॥  
  
दिष्ट्येति ॥ इदानीं ममैषोऽज्ञानरूपस्तस्करः परिज्ञातो दिष्ट्या फलितं   
भाग्येनेत्यर्थः । स्वरूपार्थापहारिणं स्वरूपमेवार्थः तदपहारिणं   
एनमज्ञानतस्करं पुनर्न संश्रयामि ॥ ६९ ॥ ७० ॥ ७१ ॥  
  
वासनाहीनमप्येतच्चक्षुरादीन्द्रियं स्वतः ।  
प्रवर्तते बहिः स्वार्थं वासना नात्र कारणम् ॥ ७० ॥  
  
तस्मान्मूर्खाणीन्द्रियाणि त्यक्त्वान्तर्वासनां निजाम् ।  
कुरुध्वं कर्म हे सर्वं न दुःखं समवाप्स्यथ ॥ ७१ ॥  
  
तृष्णयैव विनष्टाः स्थ व्यर्थमिन्द्रियबालकाः ।  
कोशकाराः कुकृमयस्तन्तुनेव स्वयम्भुवा ॥ ७२ ॥  
  
तृष्णयैवेति । स्वयम्भुवा स्वोत्पन्नेनैव तन्तुना कोशकारकृमय इव स्वयम्भुवा   
तृष्णयैव व्यर्थं विनष्टाः स्थ ॥ ७२ ॥  
  
हे चित्त सर्वेन्द्रियकोश तस्मात्सर्वेन्द्रियैरैक्यमुपैत्य नूनम् ।   
आलोक्य चात्मानमसत्स्वरूपं निर्वाणमेकामलबोधमास्व ॥ ७३ ॥  
  
हे चित्तेति ॥ सर्वेन्द्रियकोश सर्वैश्चक्षुरादिभिः कोशवदुपजीव्य हे चित्त   
तस्मात्पूर्वोक्ताद्धेतोः सर्वेन्द्रियैः ऐक्यमुपैत्य आत्मानं स्वीयं रूपं   
असत्स्वरूपं अविद्यमानस्वभावमालोक्य विचार्य एकामलबोधं एकः केवलः   
अमलश्च बोधो यथा स्यात्तथा निर्वाणमुपरतव्यापारमास्व तिष्ठ ॥ ७३ ॥  
  
विषयविषविषूचिकामनन्तां निपुणमहंस्थितिवासनामपास्य ।  
अभिमतपरिहारमन्त्रयुक्त्या भव विभवो भगवान्भियामभूमिः ॥ ७४ ॥  
  
विषयेति ॥ हे चित्त अनन्तां विषयविषविषूचिकां विषयरूपां विषयजन्यविषूचिकां   
अहंस्थितिवासनां च अभिमतपरिहारमन्त्रयुक्त्या इष्टवस्तुपरित्यागरूपमन्त्रयोगेन   
निपुणमपास्य विभवो विगतसंसारो भियां भयानामभूमिः भगवान्भव ॥ ७४ ॥  
  
प्। ४४६)  
  
उद्दालक उवाच ॥  
  
सङ्कल्पपादपं तृष्णालतं छित्त्वा मनोवनम् ।  
विततां भुवमासाद्य विहरामि यथासुखम् ॥ ७५ ॥  
  
सङ्कल्पेति ॥ सङ्कल्पा एव पादपा यस्मिंस्तृष्णा एव लता यस्मिंस्तन्मनोवनं   
छित्त्वा विततां भुवं चिदाकाशरूपामासाद्य यथासुखं विहरामि ॥ ७५ ॥  
  
पदं तदनुयातोऽस्मि केवलोऽस्मि जयाम्यहम् ।  
निर्वाणोऽस्मि निरंशोऽस्मि निरीहोऽस्मि निरीप्सितः ॥ ७६ ॥  
  
पदमिति ॥ यतः केवलोऽस्मि निर्मनस्कत्वात् अतस्तत्पदं ब्रह्मभावमनुयातोऽस्मि ।   
अतस्तापत्रयशान्त्या निर्वाणोऽस्मि । परिपूर्णत्वान्निरंशोऽस्मि ।   
अतश्चावाप्तकामत्वान्निरीप्सितोऽस्मि ततो निरीहोऽस्मि ततो जयामीति सम्बन्धः ॥ ७६ ॥  
  
स्वच्छतोर्जितता सत्ता हृद्यता सत्यता ज्ञता ।  
आनन्दितोपशमिता मानिता मुदितोदिता ॥ ७७ ॥  
  
स्वच्छतेति श्लोकत्रयं वाक्यम् ॥ स्वच्छतादयः कान्ता मम हृदयवल्लभाः   
व्युत्थानदशायां हृदयं विनोदयन्तीत्यर्थः । तत्र स्वच्छता मनोमलराहित्यम् ।   
ऊर्जितता दैन्याभावः । सत्ता सद्रूपता । हृद्यता सर्वप्रियत्वम् । सत्यता अबाध्यत्वम् ।   
ज्ञता ज्ञानिता । आनन्दिता आनन्दस्वरूपता । उपशमिता निर्विकारता । सदोदिता मुदिता च   
पुण्यकर्मसु प्रीतिः । पूर्णता व्याप्तता । सत्या वास्तव्युदारता उत्कृष्टता । कान्तिमत्ता   
ब्रह्मचित्ताभिव्यञ्जिका मुखकान्तिः । एकता भेदाभावः । मता सम्मता । सर्वैकता   
सर्वात्मकत्वम् । निर्भयता विश्रम्भः । क्षीणद्वित्वविकल्पिता द्वित्वादिविकल्पाभावः ॥   
७७ ॥ ७८ ॥ ७९ ॥ ८० ॥  
  
प्। ४४७)  
  
पूर्णतोदारता सत्या कान्तिमत्तैकता मता ।  
सर्वैकता निर्भयता क्षीणद्वित्वविकल्पिता ॥ ७८ ॥  
  
एता नित्योदिताः स्वस्थाः सुन्दर्यः सुभगोदयाः ।  
ममैकात्मरतेर्नित्यं कान्ता हृदयवल्लभाः ॥ ७९ ॥  
  
वसिष्ठ उवाच ॥  
  
इति निर्णीय स तया धिया धवलया मुनिः ।  
बद्धपद्मासनस्तस्थावर्धोन्मीलितलोचनः ॥ ८० ॥  
  
ॐकारमकरोत्तारस्वरमूर्ध्वगतध्वनिम् ।  
सम्यगाहतलाङ्गूलं घण्टाकुण्डमिवारवम् ॥ ८१ ॥  
  
ॐकारमिति ॥ सम्यगाहतं ताडितं लाङ्गूलं मध्यलम्बिदण्डो यस्य । अतएव   
आरवं आसमन्ताद्रवो यस्य तादृशं घण्टाकुण्डमिव कुण्डवन्मण्डलाकारां   
घण्टामिव तारस्वरम्ॐकारमूर्ध्वगतध्वनिं ब्रह्मरन्ध्रव्याप्तं नादमकरोत्   
॥ ८१ ॥  
  
ओमुच्चारयतस्तस्य संवित्तत्त्वे तदुन्मुखे ।  
यावद्ॐकारमूर्ध्वस्थे वितते विमलात्मनि ॥ ८२ ॥  
  
ओमिति श्लोकत्रयं वाक्यम् । ओमित्युच्चारयतस्तस्योद्दालकस्य संवित्तत्त्वे स्वरूपचैतन्ये   
तदुन्मुखे ॐकारानुसारिणि यावद्ॐकारं ॐकारानुवृत्तिपर्यन्तं ऊर्ध्वस्थे   
ऊर्ध्वमुखे विमलात्मनि वितते व्याप्ते सति ॥ ८२ ॥  
  
सार्धत्र्यंशात्ममात्रस्य प्रथमेंऽशे स्फुटारवे ।  
प्रणवस्य समाक्षुब्धप्राणे रणितदेहके ॥ ८३ ॥  
  
सार्धवंशात्ममात्रस्य अर्धेन सहितास्त्रय्ॐऽशा आत्मा स्वरूपं यासां ताः   
सार्धत्र्यंशात्मानः ता मात्रा यस्य तादृशस्य ।   
अर्धमात्राधिकत्रिमात्रस्येत्यर्थः । प्रणवस्य ॐकारस्य समाक्षुब्धप्राणे समः   
एकप्रकारः अक्षुब्धश्च प्राणः प्राणवायुर्यस्मिंस्तादृशे प्रथमेंऽशे   
अकारात्मके प्रथमभागे स्फुटारवे व्यक्तध्वनौ रणितदेहके मुखरितशरीरके सति   
॥ ८३ ॥  
  
प्। ४४८)  
  
रेचकाख्येऽखिलं कायं प्राणनिष्क्रमणक्रमः ।  
रिक्तीचकार पीताम्बुरगस्त्य इव सागरम् ॥ ८४ ॥  
  
रेचकेति ॥ रेचकाख्यः प्राणनिष्क्रमणक्रमः पीताम्बुरगस्त्यः सागरमिवाखिलं   
कायं रिक्तीचकार । एतच्च प्रणवस्य सार्धत्रिमात्रत्वं अथर्वशिखायां उपनिषदि -  
recapūrakakumbhakāḥ iti yājñavalkyavacanāt recakādīnāṃ   
praṇavāṃśabhūtākārokāramakārātmanāṃ pravṛttiryuktetyanusaṃdheyam || 84 ||  
  
atiṣṭhatprāṇapavanaścidrasāpūritāmbare |  
hṛdayāgnirjvalajjvālo dadāha malinaṃ vapuḥ || 85 ||  
  
atiṣṭhaditi || cidrasena caitanyenāpūritāmbare prāṇapavanaḥ atiṣṭhat | recakena recitaḥ   
prāṇo'mbare niruddhastathaivātiṣṭhadityarthaḥ | hṛdayāgniśca recakena saṃdhukṣito   
jvalajjvālaḥ sanmalinaṃ pāparūpaṃ vapurdadāha || 85 ||  
  
yāvadicchamavasthaiṣā praṇavaprathame krame |  
babhūva na haṭhādeva haṭhayogo hi duḥkhadaḥ || 86 ||  
  
yāvaditi || eṣā praṇavasya prāṇāyāmasya prathame krame'vasthā recakarūpā   
yāvadicchaṃ icchānuvṛttiryāvattāvadeva babhūva natu haṭhādbalātkārādeva | kutaḥ |   
hi yasmātkāraṇāddhaṭhayogo duḥkhadaḥ | haṭhayogo nāma   
mahāmudrādimirbalātprāṇanirodhadvārā manonirodhaḥ || 86 ||  
  
p. 449)  
  
athetarāṃśāvasare praṇavasya samāsthitau |  
niṣpandaḥ kumhako nāma prāṇānāmabhavatkramaḥ || 87 ||  
  
atheti || atha prāṇapavanasya cidrasāpūritāmbaranirodhānantaraṃ samāsthitau samā cittasya   
sthitiryasmāttasmin praṇavasya itarāṃśāvasare ukārātmano dvitīyāṃśasya   
mūrtidhyānāvasare omuccārayatastasyoddālakasya niṣpando niṣkampaḥ kumbhakaḥ   
prāṇānāṃ kramo'bhavat | pūrvaṃ cidrasāpūrite'mbare niruddhasya prāṇavāyoḥ   
tatraivāntare tatprayatnavaśātkumbhakarūpaḥ kramo' bhavadityarthaḥ | atra ca praṇavasya   
akārādivarṇatrayātmakatvācca teṣāṃ   
brahmaviṣṇurudrarūpatvāttattanmūrtidhyānapūrvakaṃ praṇavajapena recakādiḥ   
prāṇāyāmakramaḥ pratipādyata ityanusaṃdheyam || 87 ||  
  
na bahirnāntare nādho nordhvaṃ nāśāsu tatra te |  
saṃkṣobhamagamanprāṇā iva saṃstambhitā dṛtau || 88 ||  
  
tadeva kumbhakasya niṣpandatvamāha - neti || bahiḥ śarīrādbahirabhyantare   
śarīrābhyantare | adha ūrdhvamiti | yasminnākāśadehe prāṇanirodhastasmādadha   
ūrdhvaṃ cetyarthaḥ | tatra kumbhake | dṛtau carmabhastrikāyām || 88 ||  
  
dagdhadehapuro vahniḥ śaśāmāśanivatkṣaṇāt |  
adṛśyata sitaṃ bhasma śarīraṃ himapāṇḍuram || 89 ||  
  
dagdheti ślokadvayaṃ vākyam || dagdhaṃ deharūpaṃ puraṃ yena sa vahniḥ   
kṣaṇādaśanivacchaśāma || 89 ||  
  
yatra karpūraśayyāyāṃ suptānīva sukhocitam |  
śarīrāsthīni dṛśyante niṣpandāni sitāni ca || 90 ||  
  
yatra site bhasmani karpūraśayyāyāṃ sukhocitaṃ suptānīva śarīrāsthīni dṛśyante   
tādṛśaṃ śarīraṃ bhasmevādṛśyatetyanvayaḥ || 90 ||  
  
p. 450)  
  
tadbhasma vāyunā nītaṃ sāsthi vāyurayojayat |  
taccaṇḍapavanoddhūtamāvṛtya gaganaṃ kṣaṇāt |  
śaradīvābhramihikā kvāpi bhasmāsthimadyayau || 91 ||  
  
taditi || tadasthimadbhasma caṇḍapavanenordhvaṃ nītaṃ sat śaradi abhramihikeva   
prāleyayuto megha iva gaganamāvṛtya kṣaṇātkvāpi yayau || 91 ||  
  
yāvadicchamavasthaiṣā praṇavasyāpare krame |  
babhūva na haṭhādeva haṭhayogo hi duḥkhadaḥ || 92 ||  
  
yāvaditi || praṇavasya praṇavātmakasya prāṇāyāmasyāpare kumbhakarūpe krame   
eṣāvasthā yāvadicchameva babhūva || 92 ||  
  
tatastṛtīyāvasare praṇavasyopaśāntide |  
pūraṇātpūrako nāma prāṇānāmabhavatkramaḥ || 93 ||  
  
tata iti || tataḥ kumbhakānantaraṃ upaśāntide cittasyopaśāntihetau praṇavasya oṃkārasya   
tṛtīyāvasare makārātmakasya tṛtīyāṃśastha mūrtidhyānāvasare omuccārayatastasya   
pūraṇāddhetoḥ pūrako nāma prāṇānāṃ kramo'bhavat || 93 ||  
  
tasminnavasare prāṇāścetanāmṛtamadhyagāḥ |  
vyomni śītalatāmīyurhimasaṃsparśasundarīm || 94 ||  
  
tasminniti || tasminnavasare pūrakāvasare prāṇāḥ prāṇavāyavo vyomni   
cetanāmṛtamadhyagāḥ cetanaivāmṛtaṃ tasya madhyagatāḥ santo himasaṃsparśena   
sundarīṃ śītalatāmīyurgatavantaḥ || 94 ||  
  
kramādgaganamadhyasthāścandramaṇḍalatāṃ yayuḥ |  
dhūmā gaganakośasthāḥ śītalāmbudatāmiva || 95 ||  
  
kramāditi || gaganamadhyasthāste prāṇāḥ kramāccandramaṇḍalatāṃ yayuḥ dhūmā   
gaganakośasthāḥ śītalāmbudatāmiva || 95 ||  
  
p. 451)  
  
kalākalāpasaṃpūrṇe te tasmiṃścandramaṇḍale |  
rasāyanamahādhārāḥ sampannāḥ prāṇavāyavaḥ || 96 ||  
  
kāleti || te prāṇavāyavo rasāyanasyāmṛtasya mahatyo dhārāḥ saṃpannāḥ |   
sudhādhārārūpatāṃ prāptā ityarthaḥ | dhārāyā ekatve'pi   
prakṛtibhūtaprāṇaprādhānyavivakṣayā saṃghībhavanti brāhmaṇā itivatsampannā iti   
bahuvacanam || 96 ||  
  
sā papātāmbarāddhārā śeṣe śārīrabhasmani |  
rasāyanī haraśiraḥpatiteva purāpagā || 97 ||  
  
seti || rasāyanī amṛtamayī dhārā ambarātpurā pūrvaṃ haraśiraḥ patitā āpagā   
bhāgīrathīva śeṣe avaśiṣṭe śārīrabhasmani papāta || 97 || 98 || 99 || 100 || 1 || 2 ||  
  
udabhūdindubimbābhaṃ caturbāhudharaṃ śubham |  
uddālakaśarīraṃ tannārāyaṇatayoditam || 98 ||  
  
rasāyanamayāḥ prāṇāstaccharīramapūrayan |  
tataḥ kuṇḍalinīmantaḥ pūrayāmāsurādṛtāḥ || 99 ||  
  
atha padmāsanagataḥ kṛtvā dehasthitiṃ dṛḍhām |  
ālānamiva mātaṅgaṃ nibaddhendriyapañcakam || 100 ||  
  
cintayā hṛdayāmbhoje ceto bhramaracañcalam |  
balātsaṃrodhayāmāsa seturjalamiva drutam || 1 ||  
  
nimimīla dṛśāvardhaṃ paripakṣmalapakṣmake |  
niṣpandatārāmadhure saṃdhyākāla ivāmbuje || 2 ||  
  
saumyatāmanayanmaunī prāṇāpānajavaṃ mukhe |  
indriyāṇīndriyārthebhyaḥ pṛthakcakre prayatnataḥ || 3 ||  
  
saumyateti || maunī sanmukhe prāṇāpānajavaṃ ucchvāsaniḥśvāsarūpaṃ saumyatāṃ   
praśāntatvamanayat | indriyārthebhyaḥ indriyāṇi pṛthakcakre | pratyājahāretyarthaḥ || 3 ||  
  
p. 452)  
  
bāhyānsparśānaśeṣeṇa jahau dūre sa dhīradhīḥ |  
vilīnānāntarāṃścakre sparśānujjhitadarśanāt || 4 ||  
  
bāhyeti || sparśānviṣayān | darśanaṃ vṛttijñānam || 4 ||  
  
rurodha gudasaṃkocānnavadvārānilānatha |  
mukhasaṃsthagitaḥ kumbho randhrakośānivetarān || 5 ||  
  
rurodheti || atha gudasaṅkocādvajrāsanādinā mūlādhāranirodhāt navadvārānilān rurodha   
| mukheti || mukhe saṃsthagita āvṛtaḥ kumbhaḥ itarān randhrakośāniva | mukhe sthagite   
kumbhasya sūkṣmarandhreṣu vāyuryathā nirudhyate tadvadityarthaḥ || 5 || 6 ||  
  
ātmatattvaprakāśāḍhyāṃ spaṣṭāṃ kusumalāñchanām |  
dadhāra kandharāṃ vīro meruśṛṅgaśikhāmiva || 6 ||  
  
babhāra hṛdayākāśe manaḥ saṃyamamāgatam |  
vindhyakhāta ivonmattagajaṃ yuktivaśīkṛtam || 7 ||  
  
babhāreti || saṃyamaṃ śikṣāmāgataṃ prāptaṃ manaḥ hṛdayākāśe daharākhye   
babhāra dadhāra | yuktibhirupāyairvaśīkṛtamunmattaṃ gajaṃ vindhyasya khāte bila iva ||   
7 ||  
  
śarannabhovadāsādya vimalāmatisaumyatām |  
dudhāvātha vikalpaughānpratibhāsamupeyuṣaḥ || 8 ||  
  
śaradiva dudhāva nirastavān || 8 || 9 ||  
  
agacchato yathākāmaṃ pratibhāsānpunaḥpunaḥ |  
acchinanmanasā śūraḥ khaḍgeneva raṇe ripūn || 9 ||  
  
vikalpaughe pare lūne so'paśyaddhṛdayāntare |  
tamaśchannavivekārkaṃ lolakajjalamecakam || 110 ||  
  
vikalpeti || tamo vikalpahetubhūtamajñānaṃ lolakajjalavanmarditamaṣīvanmecakaṃ   
malinavarṇam || 110 ||  
  
p. 453)  
  
tadapyucchedayāmāsa samyaksvāntarvivasvatā |  
tamasyuparate kāntaṃ tejaḥpuñjaṃ dadarśa saḥ ||  
tallulāva sthalābjānāṃ vanaṃ bāla iva dvipaḥ || 11 ||  
  
tadapīti || tattamo'pi svāntaḥkaraṇagatavivekata utsādayāmāsa | tatastamasyuparate tejaḥ   
prakāśarūpāṃ sattvaguṇavṛttiṃ dadarśa | dṛṣṭvā ca tadapi tejo lulāva ciccheda || 11   
||  
  
tejasyuparate tasya dhūrṇamānaṃ mano muneḥ |  
niśābjavadagānnidrāṃ tāmapyāśu lulāva saḥ || 12 ||  
  
tejasīti || tejasi sattvavṛttāvuparate tasya mano ghūrṇamānaṃ viśrāntimalabhamānaṃ   
punarapi nidrāṃ tāmasīṃ vṛttimagāt | sattvādiguṇānāṃ parasparābhibhavena   
pariṇamamānatvāt | yaduktaṃ sāṃkhye - prītyaprītiviṣādātmakāḥ   
prakāśapravṛttiniyamārthāḥ | anyonyābhibhavāśrayajananamithunavṛttayaśca guṇā   
iti || 12 ||  
  
nidrāvyapagame tasya vyomasaṃvitsamudyayau |  
vyomasaṃvidi naṣṭāyāṃ mūḍhaṃ tasyābhavanmanaḥ ||  
mūḍhamapyeṣa manasastaṃ mamārja mahāśayaḥ || 13 ||  
  
nidreti || vyomasaṃvicchūnyākārā saṃvitmūḍhaṃ apratipattijaḍam || 13 ||  
  
tatastejastamonidrāmohādiparivarjitām |  
kāmapyavasthāmāsādya viśaśrāma manaḥ kṣaṇam || 14 ||  
  
tata iti || tejastamonidrāmohādiparivarjitāṃ tejaḥprabhṛtīnāṃ   
sattvādiguṇapariṇāmirūpatvāttadrahitāṃ kāmapyavasthāṃ nirvikalpāṃ   
samādhyavasthāmāsādya mano viśaśrāma ātmani tasthau || 14 ||  
  
viśrāmyāśu papātāṅgasaṃvidaṃ viśvarūpiṇīm |  
seturuddhaṃ sarovāri pratīpaṃ svamivāspadam || 15 ||  
  
viśrāmyeti || viśvarūpiṇīṃ sarvātmikāṃ | aṅgasaṃvidaṃ svasvarūpacaitanyapūrṇām |   
brahmātmaikyasaṃvidamityarthaḥ | setunā ruddhaṃ sarovāri pratīpaṃ pratyāvṛttaṃ sat   
svamāspadaṃ mūlasthānabhūtaṃ sara iva || 15 ||  
  
p. 454)  
  
cirānusaṃdhānavaśātsvādanācca svasaṃvidaḥ |  
manaścinmayatāmāgāddhemanūpuratāmiva || 16 ||  
  
cireti || ciraṃ svarūpānusaṃdhānavaśātsvasaṃvidaḥ svarūpānandasaṃvidaḥ   
svādanādāsvādanācca hemanūpuratāmiva manaścinmayatāmāgāt || 16 ||  
  
cittatvamatha saṃtyajya cittaṃ cittattvamāgatam |  
anyadeva babhūvāśu paṅkaḥ kumbhasthito yathā || 17 ||  
  
cittatvamiti || athānantaraṃ cittaṃ kartṛ cittatvaṃ cittarūpatāṃ saṃtyajya cittattvaṃ citaḥ   
pāramārthikaṃ rūpaṃ āgataṃ sat anyadeva babhūva | cideva babhūvetyarthaḥ |   
kumbhasthitaḥ paṅko yathā kālātikramājjalavilaye sati paṅkarūpaṃ parityajya   
kumbhākārāṃ loṣṭatāṃ yāti tadvaditi || 17 ||  
  
cetyaṃ saṃtyajya cicchuddhā citsāmānyamathāyayau |  
tyaktavīcyādibhedo'bdhirvāḥsāmānyamivaikadhīḥ || 18 ||  
  
cetyamiti || citkartrī cetyaṃ saṃtyajya śuddhā satī citsāmānyaṃ   
sarvānuvṛtticinmātrarūpamāyayau tyaktavīcyādibhedatvāt |   
ekadhīrekākārabuddhigocaraḥ sannabdhiḥ vāḥsāmānyaṃ śuddhajalabhāvamiva || 18 ||  
  
tyaktabhogaughamananaṃ tato viśvambharaṃ mahat |  
cidākāśaṃ tataḥ śuddhaṃ so'bhavadbodhamāgataḥ || 19 ||  
  
tyakteti || bodhaṃ svarūpasākṣātkāraṃ āgataḥ tyaktabhogaughamananaṃ   
saṃtyaktabāhyāntarindriyavṛttikaṃ viśvaṃbharaṃ śuddhaṃ mahaccidākāśamabhavat   
|| 19 ||  
  
p. 455)  
  
tatra prāpadathānandaṃ dṛśyadarśanavarjitam |  
anantamuttamāsvādaṃ rasāyanamivārṇavam || 120 ||  
  
tatreti || tatra cidākāśe rasāyanamamṛtarūpamarṇavamiva   
dṛśyadarśanavarjitamuttamāsvādamanantamānandaṃ prāpat || 120 ||  
  
śarīrātsamatīto'sau kāmapyavanimāgataḥ |  
sattāsāmānyarūpātmā babhūvānandasāgaraḥ || 21 ||  
  
śarīrāditi || śarīrātsamatītaḥ jīvabhāvāduttīrṇaḥ kāmapyavaniṃ cidākāśarūpām || 21 ||  
  
dvijacetanahaṃso'sāvānandasarasi sthiraḥ |  
atiṣṭhaccharadacche khe kalāpūrṇa ivoḍupaḥ || 22 ||  
  
dvijeti || dvijacetanahaṃsaḥ paramātmahaṃsabhāvamāpanna uddālakadvijarūpaścetana   
ityarthaḥ | uḍupaścandramāḥ || 22 ||  
  
babhūvāvātadīpābho lipikarmārpitopamaḥ |  
avīcyambunidhiprakhyo vṛṣṭamūkāmbudasthitiḥ || 23 ||  
  
babhūveti || vṛṣṭamūkāmbudasthitiḥ vṛṣṭo muktavarṣo mūko niḥśabdaśca   
yo'mbudastasyeva sthitiryasya || 23 || 24 || 25 || 26 || 27 ||  
  
athaitasminmahāloke'tiṣṭhaduddālakaściram |  
apaśyadvyomagānsiddhānamarānapi bhūriśaḥ || 24 ||  
  
āgatāni vicitrāṇi siddhijālāni cābhitaḥ |  
tāni nādarayāṃcakre siddhivṛndāni sa dvijaḥ || 25 ||  
  
siddhisārthamanādṛtya tasminsvānandamandire |  
atiṣṭhadatha ṣaṇmāsānadrikūṭa ivottare || 26 ||  
  
jīvanmuktapadaṃ tattu yatsa saṃprāptavāndvijaḥ |  
tatra siddhāḥ surāḥ sādhyāḥ sthitā brahmaharādayaḥ || 27 ||  
  
p. 456)  
  
ānandapariṇāmitvādanānandapadaṃ gataḥ |  
ānande na nirānande tatastatsaṃvidābabhau || 28 ||  
  
ānandeti || yataḥ kāraṇātsa uddālakaḥ ānandapariṇāmitvādānandarūpeṇa pariṇatatvāt   
anānandapadaṃ svarūpavyatiriktānandarahitaṃ padaṃ gatastataḥ kāraṇāttatsaṃvit   
uddālakasya saṃvinnirānande ānandaviṣayānābabhau na bhātisma |   
svarūpātiriktasyānandasyābhāvāt nirānande nirānandavastuviṣayā ca nābabhau |   
svarūpasyaivānandātmanā sarvatrāvabhāsamānatvāt || 28 ||  
  
tatpadaṃ sā gatiḥ śaṃbhostacchreyaḥ śāśvataṃ śivam |  
tatpadaṃ sādhavaḥ prāpya kṣaṇaṃ varṣaśataṃ ca vā || 29 ||  
  
tatpadamiti || tatpadaṃ jīvanmuktirūpam || 29 ||  
  
dṛśyadṛṣṭiṃ samāyānti na punarbhavakāriṇīm || 130 ||  
  
dṛśyeti || punarbhavakāriṇīṃ saṃsārahetuṃ dṛśyadṛṣṭiṃ prapañcasphuraṇām ||   
130 ||  
  
uddālako'tra ṣaṇmāsāndūrotsāritasiddhibhūḥ |  
uṣitvonmiṣito'paśyatsiddhāṃścandravapurdharān || 31 ||  
  
uddālaka iti || atra samādhau dūrotsāritasiddhibhūḥ dūramutsāritā nirastā siddhibhūḥ   
svargādiryena | candravapurdharāṃścandravanmanoharān || 31 || 32 || 33 || 34 || 35 || 36 || 37 ||   
38 || 39 ||  
  
vidyādharībhirvalitānvidyādharapatīnapi |  
te tamūcurmahātmānamuddālakamuniṃ tadā || 32 ||  
  
prasādena praṇāmānte bhagavannavalokaya |  
āruhyedaṃ vimānaṃ tvamehi traiviṣṭapaṃ puram || 33 ||  
  
svarga eva hi sīmānto jagatsaṃbhogasaṃpadām |  
ākalpamucitānbhuṅkṣva bhogānabhimatānvibho || 34 ||  
  
p. 457)  
  
evaṃ kathayataḥ siddhānatithīnityasau muniḥ |  
paripūjya yathānyāyamatiṣṭhadgatasaṃbhramam || 35 ||  
  
nābhyanandata tatyāja tāṃ vibhūtiṃ sa dhīradhīḥ |  
bhoḥ siddhā vrajatetyuktvā svavyāpāraparo'bhavat || 36 ||  
  
atha svakarmanirataṃ bhogeṣvaratimāgatam |  
tamupāsyaṃ yayuḥ siddhā dinaiḥ katipayaiḥ svayam || 37 ||  
  
jīvanmuktaḥ sa ca munirvijahā yathāsukham |  
yāvadicchaṃ vanānteṣu munīnāmāśrameṣu ca || 38 ||  
  
kadācidahnā māsena kadācidvatsareṇa ca |  
kadācidvatsaraugheṇa dhyānāsakto vyabudhyata || 39 ||  
  
cittattvaikaghanābhyāsānmahācittvamupaitya saḥ |  
citsāmānyacirābhyāsātsattāsāmānyamāyayau || 140 ||  
  
cittattveti || cittatvaikaghanābhyāsāt cittattvasya ekasyaiva ghano nirantaro   
yo'bhyāso'nusaṃdhānaṃ tasmānmahācittvaṃ paripūrṇacito bhāvaṃ ciditi   
sattāsāmānyaṃ rāmapraśnānantaraṃ svayameva vakṣyati || 140 ||  
  
samarasapadalābhaprāptisaṃśāntacetā galitajanavilāpaḥ kṣīṇasaṃdehadolaḥ |  
śaradinamiva śāntaṃ vyātataṃ corjitaṃ ca sphuṭamamalamacetastadvapuḥ svaṃ   
babhāra || 41 ||  
  
sameti || samarasapadaṃ jīvanmuktipadam || 41 || 42 ||  
  
rāma uvāca ||  
  
ātmajñānadinaikārka matsaṃśayatṛṇānala |  
ajñānadāhaśītāṃśo sattāsāmānyamīśa kim || 42 ||  
  
p. 458)  
  
vasiṣṭha uvāca ||  
  
yadā saṃkṣīyate cittamabhāvātyantabhāvanāt |  
citsāmānyasvarūpasya sattāsāmānyatā tadā || 43 ||  
  
yadeti || abhāvātyantabhāvanāt anusaṃdhānāt kālatraye'pi dṛśyaṃ vastuto nāstīti   
śrutiyuktyanubhavaiḥ nirantaramanusaṃdhānāddhetoḥ yadā cittaṃ samyakkṣīyate vilīyate   
tadā citsāmānyasvarūpasyātmanaḥ sattāsāmānyatā saṃpadyate |   
vikṣepahetościttasyābhāvādātmanaḥ svarūpasattaivāvaśiṣyata ityarthaḥ || 43 ||  
  
nūnaṃ cetyāṃśarahitā cidyadātmani līyate |  
asadrūpavadatyacchā sattāsāmānyatā tadā || 44 ||  
  
nūnamiti || yadā manovilaye sati ciccittavṛttipratiphalitacaitanyaṃ cetyāṃśarahitā   
ghaṭakasya cittasyābhāvāt cetyasaṃbandharahitā satī atyacchā   
asadrūpavadavidyamānarūpavadātmani līyate tadā ātmano ghanībhūtacitaḥ   
sattāsāmānyatā saṃpadyate || 44 ||  
  
yadā sarvamidaṃ kiṃcitsabāhyābhyantarātmakam |  
apalapya vaseccetaḥ sattāsāmānyatā tadā || 45 ||  
  
yadeti || sabāhyābhyantarātmakaṃ idaṃ sarvaṃ kiṃcidapi apalapya nirhṛtya | nāstīti   
niścityetyarthaḥ | cetaḥ kartṛ yadā ātmani vaset līyate tadā sattāsāmānyatā || 45 ||  
  
kūrmo'ṅgānīva dṛśyāni līyante svātmanātmani |  
abhāvitānyeva yadā sattāsāmānyatā tadā || 46 ||  
  
kūrmeti || dṛśyāni cittasyāntarmukhatvādabhāvitānyeva ananusaṃhitānyeva santi | yadā   
kūrmo'ṅgānīva ātmani svātmanaiva prayatnaṃ vinaiva līyante tadā sattāsāmānyatā || 46 ||  
   
p. 459)  
  
dṛṣṭireṣā hi paramā sadehādehayoḥ sadā |  
muktayoḥ saṃbhavatyeva turyātītapadābhidhā || 47 ||  
  
dṛṣṭiriti || turyātītapadābhidhā eṣā paramā dṛṣṭirjñānāvasthā |   
sadehādehayormuktayoḥ saṃbhavatyeva | jāgradādyavasthātraye'nuvṛttaṃ   
sākṣicaitanyaṃ turyaṃ viśvataijasaprājñarūpajāgradādyabhimānicaitanyāpekṣayā   
caturthamityarthaḥ | iyaṃ tu jñānadaśā taccatuṣṭayātītatvātturyātītaśabdavācyā || 47 ||  
  
vyutthitasya bhavatyeṣā samādhisthasya cānagha |  
jñasya kevalamajñasya na bhavatyeva bodhajā || 48 ||  
  
vyutthitasyeti || eṣā pūrvoktā avabodhajā svarūpajñānajanitā dṛṣṭirjñasya vyutthitasya   
samādhisthasya ca kevalaṃ bhavati | ajñasya tu na bhavatyeva || 48 ||  
  
asyāṃ dṛṣṭau sthitāḥ sarve bhuvi muktā mahārasāḥ |  
asmatprabhṛtayaḥ sarve nāradādyāśca rāghava || 49 ||  
  
asyāmiti || bhuvi rasāḥ ṣaḍrasā iva || 49 || 150 || 51 || 52 || 53 ||  
  
brahmaviṣṇvīśvarādyāśca dṛṣṭāvasyāṃ vyavasthitāḥ |  
etāmālambya padavīṃ samastabhayanāśinīm || 150 ||  
  
uddālako'sāvavasadyāvadicchaṃ jagadgṛhe |  
atha kālena mahatā buddhistasya babhūva ha || 51 ||  
  
videhamuktastiṣṭhāmi dehaṃ tyaktveti niścalā |  
evaṃ cintitavānadrerguhāyāṃ pallavāsane || 52 ||  
  
baddhapadmāsanastasthāvardhonmīlitalocanaḥ || 53 ||  
  
saṃyamya gudasaṃrodhāddvārāṇi nava cetasā |  
mātrāsparśānvicinvāno bhāvitasvātmacidghanaḥ || 54 ||  
  
saṃyamyeti sārdhaślokacatuṣṭayaṃ vākyam | mātrāsparśān mīyante ābhirviṣayā iti   
mātrā indriyāṇi spṛśanta iti sparśā viṣayāḥ mātrāśca sparśāśca tānindriyāṇi   
viṣayāṃśca vicinvānaḥ pratyāharan bhāvitasvātmacidghanaḥ bhāvitaḥ svātmā   
svasvarūpabhūtaḥ cidghano yena || 54 ||  
  
p. 460)  
  
saṃruddhaprāṇapavanaḥ samasaṃsthānakandharaḥ |  
tālumūlāntarālagnajihvāmūlollasanmukhaḥ || 55 ||  
  
samasaṃsthānakandharaḥ samamakuṭilaṃ saṃsthānaṃ saṃniveśo yasyāstādṛśī   
kandharā grīvā yasya | tālumūlāntarālagnajihvāmūlaḥ tālumūlayoḥ   
kākudamūladeśayoḥ āntare lagnaṃ ālagnaṃ jihvāmūlaṃ yasyetyanena nabhomudrā   
darśitā | yā hi khecarītyucyate | taduktaṃ vivekamārtaṇḍe - mahāmudrāṃ   
nabhomudrāmuḍḍiyānaṃ jalandharam | mūlabandhaṃ ca yo vetti sa yogī   
siddhibhājanamityupakramya - kapālakuhare jihvā praviṣṭā viparītagā |   
bhruvorantaragā dṛṣṭirmudrā bhavati khecarī iti || 55 ||  
  
na bahirnāntare nādho nordhvamarthe na śūnyake |  
saṃyojitamanodṛṣṭirdantairdantānasaṃspṛśan || 56 ||  
  
na bahiriti || viṣayāntareṇa saṃyojite manodṛṣṭī yena tādṛśaḥ sannarthe bhāvirūpe   
śūnye abhāvarūpe ca | dantairdantānasaṃspṛśannityapi khecaryā ānuguṇyamuktam ||   
56 || 57 ||  
  
prāṇapravāhasaṃrodhasamasvacchānanacchaviḥ || 57 ||  
  
aṅgacitsaṃvidutthānaromakaṇṭakitāṅgabhūḥ |  
aṅgācitsaṃvidābhyāsāccitsāmānyamupādade || 58 ||  
  
aṅgacitsaṃvidutthānaromakaṇṭakitāṅgabhūḥ aṅgacitsvarūpacaitanyaṃ tasyāḥ   
saṃvitsākṣātkāraḥ tasyā utthānamudayastena romakaṇṭakitā saṃjātaharṣā aṅgabhūḥ   
śarīraṃ yasya | svasvarūpasākṣātkāraharṣeṇa romāñcitagātra ityarthaḥ |   
aṅgacitsaṃvidābhyāsātsvarūpānusaṃdhānanairantaryāccitsāmānyaṃ sarvānuvṛttaṃ   
cinmātramupādade || 58 ||  
  
p. 461)  
  
tadabhyāsādavāpāntarānandasvpandamuttamam |  
tadāsvādanato līnacitsāmānyadaśākramam || 59 ||  
  
tadityardhaṃ vākyam || tadabhyāsāccitsāmyānusaṃdhānāt || tadeti || tadāsvādanataḥ   
parānandānubhavāt līnacitsāmānyadaśākramaṃ vilīnacidvṛttisphuraṇam || 59 ||  
  
viśvaṃbharamanantātma sattāsāmānyamāyayau |  
śuddhacitsaṃvidabhyāsāccitsāmānyamupāyayau || 160 ||  
  
viśvaṃbharaṃ paripūrṇaṃ anantātma aparicchinnaṃ sattāsāmānyamāyayau || 160 ||  
  
tasthau samaśamābhogaḥ parāṃ viśrāntimāgataḥ || 61 ||  
  
tasthāviti ardhamekaṃ vākyam | samaśamābhogaḥ ekākāraśamavistāraḥ || 61 ||  
  
anānandaśamānandamugdhamugdhamukhadyutiḥ |  
saṃśāntānandapulakaḥ padaṃ prāpyāmalaṃ tadā || 62 ||  
  
anānandeti sārdhaślokadvayaṃ vākyam ||   
anānandaśamānandamugdhamugdhamukhadyutiḥ anānandasya nirānandasya vastunaḥ   
śamāducitā ānandamugdhā ānandamayī mugdhā manoharā mukhacchaviryasya |   
ānandajā mukhacchavirapi romaharṣādyānandavikārābhāvādānandajanyeti na jñāyata   
ityarthaḥ | sānandamapi sukhaṃ nirvikāratayā nirānandamivābhūditi yāvat |   
lipikarmārpitopama iti nirvikāratve dṛṣṭāntaḥ | śaradindunā sama iti   
prakāśānandamayatve || 62 || 63 ||  
  
cirakālaparikṣīṇamananādibhavabhramaḥ |  
babhūva sa mahāsattvo lipikarmārpitopamaḥ || 63 ||  
  
p. 462)  
  
upaśaśāma śanairdivasairasau katipayaiḥ svapade vimalātmani |  
tarurasaḥ śaradanta ivāmale ravikaraujasi janmadaśātigaḥ || 64 ||  
  
upaśaśāmeti || asau uddālakaḥ janmadaśātigaḥ saṃsāradaśāmatikrāntaḥ san   
vimalātmani svapade svasvarūpa evopaśaśāma | śaradante śaratkālāvasāne tarurasaḥ   
amale ravikaraujasīva sūryatejasīva | ādityājjāyate vṛṣṭiriti smaraṇāt | tarurasasya   
ādityatejasi svakāraṇe layo yujyate || 64 ||  
  
gatasakalavikalpo nirvikārābhirāmo nikhilabhayavināśopādhinirmuktamūrtiḥ |  
vigalitamukhamādyaṃ tatsukhaṃ prāpa yasmiṃstṛṇamiva jalarāśāvūhyate   
śakralakṣmīḥ || 65 ||  
  
gateti || yasminmukhe śakralakṣmīrapi jalarāśau tṛṇamiva tucchatvenohyate utprekṣate   
tadādyaṃ prāpa || 65 ||  
  
aparimitanabho'ntarvyāpidigvyāpi pūrṇaṃ bhuvanabharaṇaśīlaṃ   
bhūribhavyopasevyam |  
kathitaguṇamatītaṃ satyamānandamādyaṃ sukhamamṛtamanantaṃ brahmaṇo'sau   
babhūva || 166 ||  
  
aparimiteti || pūrvaśloka sukhaṃ prāpeti bhedapratīteraparitoṣāt iha śloke sa brahmaṇaḥ   
pūrṇaṃ sukhaṃ babhūvetyabhedaḥ pratipādyate || 166 ||  
  
iti śrīvālmīkīye mokṣopāya upaśamaprakaraṇa uddālakopākhyānaṃ nāma   
ṣaṣṭhaḥ sargaḥ || 6 ||  
  
iti śrīvāsiṣṭharāmāyaṇe mokṣopāya upaśamaprakaraṇe ṣaṣṭhaḥ sargaḥ || 6 ||  
  
p. 463)  
  
saptamaḥ sargaḥ   
  
vasiṣṭha uvāca ||  
  
krameṇānena viharanvicāryātmānamātmanā |  
viśrāntimehi vitate pade padmadalekṣaṇa || 1 ||  
  
pūrvaṃ yogābhyāsadārḍhyena cittaviśrāntiḥ syātsaiva samādheruttamāvasthetyuktam |   
idānīṃ saiva cittaviśrāntiḥ jīvanmuktisīmeti suradhūpākhyānena pratipādyate | tatra   
tāvaddhitamupadiśati - krameṇetyādinā || anena krameṇa   
pūrvoktenoddālakasamācārakrameṇa || 1 || 2 ||  
  
śāstrārthagurucetobhistāvattāvadvicāryate |  
sarvadṛśyakṣayābhyāsādyāvadāsādyate padam || 2 ||  
  
vairāgyābhyāsaśāstrārthaprajñāguruyamakramaiḥ |  
padamāsādyate puṇyaṃ prajñayaivaikayāthavā || 3 ||  
  
vairāgyeti || vairāgyaṃ vaitṛṣṇyaṃ abhyāsaḥ sarvadṛśyakṣayānusaṃdhānaṃ   
śāstrārthaḥ adhyātmaśāstratattvajñānaṃ prajñā traikālikī vastutattvaparīkṣā   
gururgurūpadeśaḥ yamakramaḥ yamaniyamādikramaḥ taiḥ | prajñayaiveti |   
paripakvāntaḥkaraṇena prajñayaikayā paraṃ padamāsādyata ityarthaḥ || 3 ||  
  
saṃprabodhavatī tīkṣṇā kalaṅkarahitā matiḥ |  
sarvasāmagryahīnāpi prāpyaṃ prāpnoti śāśvatam || 4 ||  
  
prajñayaivetyetadupapādayitumāha - saṃprabodheti || tīkṣṇā   
vastusvarūpaparicchedikā | sarvasāmagryaṃ nāma pūrvoktaṃ vairāgyādikam || 4 ||  
  
rāma uvāca ||  
  
bhagavanbhūtabhavyajña kaścijjātasamādhikaḥ |  
prabuddha iva viśrānto vyavahāraparo'pi san || 5 ||  
  
bhagavanniti ślokadvayena praśnaḥ | kaścinmumukṣuḥ jātasamādhikaḥ   
kadācitprāptasamādhisukhaḥ prabuddha iva suptotthita iva vyavahāraparo'pi san viśrāntaḥ   
svātmanyevābhiramate || 5 ||  
  
p. 464)  
  
kaścidekāntamāśritya samādhiniyamasthitaḥ |  
tayostu kataraḥ śreyāniti me bhagavanvada || 6 ||  
  
kaścitpunarekāntamāśritya samādhau niyamasthitaḥ tayormadhye kataraḥ   
śreyānityetadvada || 6 ||  
  
vasiṣṭha uvāca ||  
  
imaṃ guṇasamāhāramanātmatvena paśyataḥ |  
antaḥśītalatā yāsau samādhiriti kathyate || 7 ||  
  
imamiti || guṇasamāhāraṃ sattvādiguṇasamudāyarūpaṃ imaṃ prapañcamanātmatvena   
paśyataḥ puruṣasya yāntaḥśītalatā amṛtasāgaranimagnasyeva yā saṃtāpanivṛttiḥ   
asau samādhiriti kathyate || 7 ||  
  
dṛśyairmama na saṃbandha iti niścitya śītalaḥ |  
vyavahāre sthitaḥ kaścitkaściddhyānavyavasthitaḥ || 8 ||  
  
dṛśyairiti ślokadvayaṃ vākyam || yasmātkāraṇādantaḥśītalataivānantasya tapasaḥ   
phalaṃ tasmādantaḥśītalatve sati dvayoḥ sāmānyameveti pūrveṇaivānvayaḥ || 8 || 9 ||  
  
dvāvetau rāma sukhināvantaścetpariśītalau |  
antaḥśītalatā yā syāttadanantatapaḥphalam || 9 ||  
  
samādhisthānasaṃsthasya cetaścedvṛtticañcalam |  
tattasya yatsamādhānaṃ samamunmattatāṇḍavaiḥ || 10 ||  
  
cittaviśrāntereva śītalatārūpāyāḥ prādhānyamanvayavyatirekābhyāṃ ślokadvayenāha   
- samādhīti || vṛtticañcalaṃ harṣaviṣādādibhiḥ kṣubhitaṃ tattarhi | yaduktaṃ   
bhagavatā - karmendriyāṇi saṃyamya ya āste manasā smaran |   
indriyārthānvimūḍhātmā mithyācāraḥ sa ucyata iti || 10 || 11 ||  
  
p. 465)  
  
unmattatāṇḍavasthasya cetaścetkṣīṇavāsanam |  
tadasyonmattanṛtyaṃ tu samaṃ buddhasamādhinā || 11 ||  
  
vyavahārī prabuddho yaḥ prabuddho yo vane sthitaḥ |  
dvāvetau susamau nūnamasandehapadaṃ gatau || 12 ||  
  
vyavahārīti || prabuddhaḥ avagatātmatattvaḥ | asaṃdehapadaṃ asaṃdigdhamātmatattvam |   
chidyante sarvasaṃśayāḥ iti śruteḥ || 12 ||  
  
akartṛ kurvadapyetaccetaḥ pratanuvāsanam |  
dūraṃgatamanā jantuḥ kathāsaṃśravaṇe yathā || 13 ||  
  
akartṛ iti || cetaḥ pratanuvāsanaṃ cetkurvadapi śarīrendriyāṇi pravartayadapi akartreva |   
kathāsaṃśravaṇe dūraṃgatamanā janturyathā | sa hi purāṇakathāmāsannatayā   
śṛṇvannapi na śṛṇotyeva || 13 ||  
  
akurvadapi kartreva cetaḥ praghanavāsanam |  
niṣpandāṅgamapi svapne śvabhrapātasthitāviva || 14 ||  
  
akurvaditi || cetaḥ praghanavāsanaṃ cedakurvadapi kartreva | yathā svapne   
śvabhrapātasthitau śvabhre purāṇakūpādau patāmītyevaṃpratītau niṣpandāṅgamapi   
śarīre kriyāmanutpādayadapi cetaḥ kartreva bhayakampādihetutvāt tadvaditi || 14 || 15 ||  
  
cetaso yadakartṛtvaṃ tatsamādhānamuttamam |  
taṃ viddhi kevalībhāvaṃ sā śubhā nirvṛtiḥ parā || 15 ||  
  
cetaścalācalatvena paramaṃ kāraṇaṃ smṛtam |  
dhyānādhyānadṛśostena tadevānaṅkuraṃ kuru || 16 ||  
  
ceta iti || ceta evācañcalatvena dhyānadṛśaḥ kāraṇam | cañcalatvenādhyānadṛśaḥ   
kāraṇamityarthaḥ | pāṭhakramādarthakramo balīyāniti nyāyāt | anaṅkuraṃ nirvāsanam ||   
16 ||  
  
p. 466)  
  
avāsanaṃ sthiraṃ proktaṃ manodhyānaṃ tadeva ca |  
sa eva kevalībhāvaḥ śāntataiva ca tatsadā || 17 ||  
  
avāsanamiti || śāntataiva ca tatsadā tadeva sthiraṃ manaḥ śāntatā cetyarthaḥ |   
uddiśyamānapratinirdiśyamānayoraikyamāpādayanti sarvanāmāni paryāyeṇa   
talliṅgabhāñji bhavantīti nyāyena sa eva kevalībhāva ityatra vidheyaliṅgopādānaṃ   
tadeva śāntatetyatroddeśyaliṅgopādānamiti draṣṭavyam || 17 ||  
  
tanuvāsanamatyuccaiḥpadāyodyatamucyate |  
avāsanaṃ manaḥ kartuṃ padaṃ tasmādavāpyate || 18 ||  
  
tanuvāsanamiti ślokadvayena | vāsanātānavaṃ cittakartṛtvabhāvaṃ kartṛtvaṃ   
bhāvayat || 18 || 19 ||  
  
ghanavāsanametattu cetaḥkartṛtvabhāvanam |  
sarvaduḥkhapradaṃ tasmādvāsanāṃ tanutāṃ nayet || 19 ||  
  
cetasā saṃparityajya sarvabhāvātmabhāvanām |  
yathā tiṣṭhasi tiṣṭha tvaṃ tathā śaile gṛhe'thavā || 20 ||  
  
cetaseti || sarvabhāvātmabhāvanāṃ sarvabhāvātmikāṃ vāsanām || 20 || 21 ||  
  
gṛhameva gṛhasthānāṃ susamāhitacetasām |  
śāntāhaṃkṛtidoṣāṇāṃ vijanā vanabhūmayaḥ || 21 ||  
  
yathā vipaṇigā lokā viharanto'pyasatsamāḥ |  
asaṃbandhāttathā jñasya grāmo'pi vipinopamaḥ || 22 ||  
  
yatheti || vipaṇigāḥ paṇyavīthigatāḥ lokā janāḥ viharanto'pi deśāntarādāgatasya   
pānthasya yathā asatsamāḥ asanta iva nopakurvanti | kutaḥ | asaṃbandhāt taiḥ saha   
saṃbandhābhāvāt | tathā jñasya jñānino grāmo'pi vipinopamaḥ | araṇyamiva na   
vikṣepaheturityarthaḥ || 22 ||  
  
p. 467)  
  
antarmukhamanā nityaṃ supto buddho vrajannaṭan |  
puraṃ janapadaṃ grāmamaraṇyamiva paśyati |  
sarvamākāśatāmeti nityamantarmukhasthiteḥ || 23 ||  
  
antariti sārdhaśloko vākyam || yasmādantarmukhasthiteḥ sarvamākāśatāmeti tasmādasau   
purādikaṃ sarvamaraṇyamiva paśyatītyanvayaḥ || 23 ||  
  
antaḥśītalatāyāṃ tu labdhāyāṃ śītalaṃ jagat |  
antastṛṣṇopataptānāṃ dāvadāhamayaṃ jagat || 24 ||  
  
antariti || citte śītale jagacchītalatvaṃ tapte'nutaptatvamityarthaḥ || 24 ||  
  
bhavatyakhilajantūnāṃ yadantastadbahiḥsthitam |  
dyauḥ kṣamā vāyurākāśaṃ parvatāḥ sarito diśaḥ |  
antaḥkaraṇatattvasya bhāgā bahiriva sthitāḥ || 25 ||  
  
tadevopapādayitumāha - bhavatītyardhatrayamekaṃ vākyam | yasmādakhilajantūnāṃ   
antaryadvartate tadeva bahiḥ sthitaṃ bhavati | dyaurityādayo'pi antaḥkaraṇatattvasya bhāgā   
eva bahiriva sthitāḥ | tasmādantaḥkaraṇavṛttireva pradhānamityarthaḥ | dyauḥ svarlokaḥ |   
ākāśamantarikṣam || 25 ||  
  
yastvātmaratirevāntaḥ kurvankarmendriyaiḥ kriyāḥ |  
na vaśo harṣaśokābhyāṃ sa samāhita ucyate || 26 ||  
  
yastviti || yastu indriyaiḥ karma kurvannapi ātmaratirātmaniṣṭha eva harṣaśokābhyāṃ   
hetubhyāṃ na vaśastatsādhanādhīno na bhavati sa samāhita ityanvayaḥ || 26 || 27 || 28 ||  
  
ātmavatsarvabhūtāni paradravyāṇi loṣṭavat |  
svabhāvādeva na bhayādyaḥ paśyati sa paśyati || 27 ||  
  
adyaiva mṛtirāyātu kalpānto niścayena vā |  
nāsau kalaṅkamāpnoti hema paṅkagataṃ yathā || 28 ||  
  
p. 468)  
  
sarvaṃ praśāntamajamekamanādimadhyamābhāsvaraṃ   
svadanamātramacintyacittam |  
sarvaṃ praśāntamiti śabdamayī tu dṛṣṭirbodhārthameva hi mudhaiva   
tadomitīdam || 29 ||  
  
sarvamiti || ābhāsvaraṃ sarvatra prakāśamānaṃ svadanamātraṃ sarvarasāsvādahetuḥ |   
pūrvārdhaviśeṣaṇairbahubhirabhisaṃbandhāt advaitabhaṅgamāśaṅkyāha |sarvaṃ   
praśāntamityādibhirviśeṣaṇairyā bhedollekhinī śabdamayī dṛṣṭiḥ sā bodhārthameva   
kalpitā hi | tato hetormudhaiva | tattasmādidaṃ sarvamomityeva vaktavyam | oṃkārasyaiva   
parabrahmatvapratipādakatvāt || 29 || 30 || 31 || 32 || 33 ||  
  
vasiṣṭha uvāca ||  
  
atraivodāharantīmamitihāsaṃ purātanam |  
kirāteśasya suraghorvṛttāntaṃ vismayāspadam || 30 ||  
  
himādreḥ śṛṅgamastīha kailāso nāma parvataḥ |  
tasya hemajaṭā nāma kirātāḥ saṃsthitāstale || 31 ||  
  
āsītteṣāmudārātmā rājā purapuraṃjayaḥ |  
suraghurnāma balavānsurayodhādidarpahā || 32 ||  
  
sa cakre rājakāryāṇi nigrahānugrahakramaiḥ |  
tajjābhyāṃ sukhaduḥkhābhyāṃ matistasyābhyabhūyata || 33 ||  
  
kimatra pīḍayāmyevaṃ tilānyantramivaujasā |  
sarveṣāmeva bhūtānāṃ mamaiṣārtiḥ prajāyate || 34 ||  
  
kimarthamiti || evaṃ loke yantramiva tailākarṣaṇāya kalpitaṃ tilayantramiva || 34 ||  
  
atha vā nigrahaṃ prāptaṃ karomyetena vai vinā |  
vartate na prajā ceyaṃ vinā vāri saridyathā || 35 ||  
  
atheti || athavā prāptaṃ nigrahaṃ karomi | yasya yo daṇḍo dharmaḥ śāstre yogyatayā   
nirūpitaḥ tasya taṃ daṇḍaṃ karomītyarthaḥ | yasmāddhetoranena nigraheṇa vinā saridvā   
kartrī vāri vineva prajā svamārge na vartate | kāmakrodhādibhiḥ parasparabādhārthaṃ   
pravṛttatvāt | yadāha kāmandakaḥ - jagadetannirānandaṃ kāmalobhādibhirbalāt |   
nimajyamānaṃ niraye rājñā daṇḍena dhāryate iti || 35 || 36 || 37 || 38 || 39 || 40 || 41 || 42 || 43   
|| 44 || 45 || 46 || 47 ||  
  
p. 469)  
  
iti dolāyitaṃ ceto na viśaśrāma bhūpateḥ |  
athaikadā gṛhaṃ tasya māṇḍavyo munirāyayau || 36 ||  
  
tamasau pūjayāmāsa papraccha ca mahāmunim |  
bhavadāgamanenāsmi mune nirvṛtimāgataḥ || 37 ||  
  
adya tiṣṭhāmyahaṃ nātha dhanyānāṃ dhuri dharmataḥ |  
bhagavansarvadharmajña ciraṃ viśrāntavānasi || 38 ||  
  
tadamuṃ saṃśayaṃ chindhi mamārkastimiraṃ yathā |  
mahatāṃ saṃgamenārtiḥ kasya nāma na naśyati || 39 ||  
  
saṃdehaṃ tu parāmārtimāhurārtivido janāḥ |  
sannigrahānugrahajā madbhṛtyavapuṣi sthitāḥ || 40 ||  
  
karṣanti māmalaṃ cintā gajaṃ harinakhā iva |  
tadyathā samatodeti sūryāṃśuriva sarvagaḥ || 41 ||  
  
tvatto mama mune mānyo nānyo'sti karuṇāṃ kuru || 42 ||  
  
māṇḍavya uvāca ||  
  
svayatnena svasaṃsthena svenopāyena bhūpate |  
eṣā manaḥpelavatā himavatpravilīyate || 43 ||  
  
p. 470)  
  
svavicāraṇayaivāśu śāmyatyantarmanomalam |  
ko'haṃ kathamidaṃ kiṃ vā kathaṃ maraṇajanmanī || 44 ||  
  
vicārayāntareva tvaṃ mahatāmalameṣyasi |  
vicāreṇa parijñātasvabhāvasya satastava || 45 ||  
  
manaḥ svarūpamutsṛjya śamameṣyati vijvaram |  
tiṣṭhadeva manorūpaṃ parityakṣyati te'nagha || 46 ||  
  
kṛpaṇaṃ hi mano rājanpelave'pi nimajjati |  
kārye goṣpadatoye'pi jīrṇāṅgo maśako yathā || 47 ||  
  
yāvadyāvatparālokaḥ paramātmaiva śiṣyate |  
tāvattāvanmahābāho svayaṃ saṃtyajyate'khilam || 48 ||  
  
yāvaditi || akhilaṃ dṛśyaṃ yāvadyāvadalpamanalpaṃ vā svayaṃ saṃtyajyate   
anyabuddhyā svayamevopekṣyate tāvattāvatparityaktadṛśyānurūpaṃ yathātathā   
parālokaḥ prakṛṣṭaprakāśaḥ paramātmaiva śiṣyate || 48 ||  
  
yāvatsarvaṃ na saṃtyaktaṃ tāvadātmā na labhyate |  
sarvavastuparityāge śeṣa ātmeti kathyate || 49 ||  
  
dṛśyaparityāge dṛgeva pariśiṣyata iti bhāvaḥ || 49 ||  
  
yāvadanyanna saṃtyaktaṃ tāvatsāmānyameva hi |  
vastu nāsādyate sādho svātmalābhe tu kā kathā || 50 ||  
  
yāvaditi || anyadvastu yāvanna saṃtyaktaṃ tāvatsāmānyameva sādhāraṇamapi ratnaṃ   
suvarṇarajatādikamapi vastu na āsādyate | hi yasmāddhetoḥ svātmalābhe tu kā kathā |   
anyadvastu saṃtyaktavyamiti kimucyata ityarthaḥ | nahyanyaparatve sisādhayiṣitaṃ vastu   
kiṃcidapi sidhyatīti bhāvaḥ || 50 || 51 ||   
  
p. 471)  
  
ātmāvalokanārthaṃ tu tasmātsarvaṃ parityajet |  
sarvaṃ hyetatparityajya yāvacchiṣṭaṃ paraṃ padam || 51 ||  
  
sakalakāraṇakāryaparamparāmapi jagadgatavastuvijṛmbhitam |  
alamapāsya manaḥ svavapustataḥ parividhūya ca yacchubhamastu tat || 52 ||  
  
sakaleti || kāryakāraṇātmajagadvastuvāsitaṃ manaḥ apāsya anātmatvena nirasya tataḥ   
svavapuḥ paridhūya anātmatayā paricchidya yacchubhaṃ vastvavasthāpyate tadevāstu || 52   
|| 53 || 54 || 55 || 56 || 57 || 58 || 59 || 60 ||  
  
vasiṣṭha uvāca ||  
  
ityuktvā bhagavānenaṃ suraghuṃ raghunandana |  
yayau svameva ruciraṃ māṇḍavyo maunamaṇḍalam || 53 ||  
  
gate varamunau rājā gatvaikāntamaninditam |  
dhiyā saṃcintayāmāsa ko nāmāhamiti svayam || 54 ||  
  
dehamātramahaṃ manye hastapādādisaṃyutam |  
na me tattāvadāśvantaralamālokayāmyaham || 55 ||  
  
tadatra tāvanmāṃsāsthi nāhametadacetanam |  
karmendriyāṇi naivāhaṃ na ca karmendriyāṇi me || 56 ||  
  
jaḍānyatatsvarūpāṇi na ca buddhīndriyāṇyaham |  
nāhamevaṃ śarīrādi śiṣṭamālokayāmyaham || 57 ||  
  
śeṣo vikalparahito viśuddhaścidahaṃ tataḥ |  
brahmāṇḍe ca yathā vāyuḥ sarvabhūtagaṇe tathā || 58 ||  
  
p. 472)  
  
sa eva bhagavānātmā tanturmuktāsviva sthitaḥ |  
cicchaktiramalā saiṣā cetyāmayavivarjitā |  
bharitāśeṣadikkumbhā bhairavākāradhāriṇī || 59 ||  
  
sarvabhāvagatā sūkṣmā bhāvābhāvavivarjitā |  
ābrahmabhuvanāntaḥsthā sarvaśaktisamudgikā || 60 ||  
  
sarvaṃ kiṃcididaṃ dṛśyaṃ dṛśyate yajjagadgatam |  
cinniṣpandāṃśamātraṃ tannānyatkiṃcana śāśvatam || 61 ||  
  
sarvamiti || jagati dṛśyamānaṃ sarvamapi cinniṣpandāṃśamātram | citoniṣpandaḥ   
sphūrtiḥ tadaṃśa eva | anyacchāśvataṃ kiṃcana vastu nāsti || 61 ||  
  
vigatarañjananirviṣayasthitirgatabhavabhrama īhitavarjitaḥ |  
sthirasuṣuptakalābhigatastataḥ śamasamaṃ nivasāmyahamātmani || 62 ||  
  
vigateti || vigatarañjananirviṣayasthitiḥ rajyate yena tadrañjanaṃ vāsanājālaṃ vigataṃ   
rañjanaṃ yasmātsaḥ | ataeva nirviṣayā viṣayebhyo nirgatā sthitiryasya   
vigatarañjanaścāsau nirviṣayasthitiśceti tathā | sthirasuṣuptakalābhigato   
gāḍhasuṣuptadaśāṃ prāptaḥ | śamena samamātmani svarūpe nivasāmi || 62 ||  
  
vasiṣṭha uvāca ||  
  
iti hemajaṭādhīśo lebhe padamanuttamam |  
vivekādhyavasāyena brāhmaṇyamiva gādhijaḥ || 63 ||  
  
itīti || gādhijo viśvāmitraḥ | sa hi vasiṣṭhena spardhamānaḥ tapobhirbrahmarṣitvameva   
labdhavāniti rāmāyaṇādau prapañcitam || 63 || 64 ||  
  
p. 473)  
  
suṣuptapadadharmiṇyā cittavṛttyā vyarājata || 64 ||  
  
na nirghṛṇo dayāvānno na dvandvī nāpyamatsarī |  
na sudhīrnāsudhīrnārthī nānarthī sa babhūva ha || 65 ||  
  
suṣuptadaśāvannirvikārayā cittavṛttyā vyarājatetyuktaṃ | tadeva nirvikāratvamāha -  
परदुःखप्रहाणेच्छारूपत्वात् तस्य च रागादिरहितत्वात् । अतएवामत्सरः द्वेषरहितः   
सुधीरसुधीश्च न शुभाशुभसर्वबुद्धिरहितत्वात् । अर्थी न अनर्थी च न   
रागद्वेषयोरसत्त्वात् । अतो द्वन्द्वहीनो बभूवेति योज्यम् ॥ ६५ ॥ ६६ ॥  
  
शृणु तस्याथ सुरघोः प्रबुद्धस्य सतस्तदा ।  
पर्णादस्य च राजर्षे संवादमिममद्भुतम् ॥ ६६ ॥  
  
बभूव पारसीकानां पार्थिवः परवीरहा ।  
परिघो नाम विख्यातः परिघः स्यन्दने यथा ॥ ६७ ॥  
  
बभूवेति ॥ परिघः स्यन्दने यथा । परिघो नामायुधविशेषः परितो हन्यतेऽनेनेति   
व्युत्पत्त्या यथा स्पन्दने रथे परान्वीरान्हन्तीति विख्यातस्तद्वदसावपीत्यर्थः ॥ ६७ ॥ ६८   
॥ ६९ ॥ ७० ॥ ७१ ॥ ७२ ॥ ७३ ॥ ७४ ॥ ७५ ॥ ७६ ॥ ७७ ॥ ७८ ॥  
  
स बभूव परं मित्रं सुरघो रघुनन्दन ।  
मदाचित्परिघस्यासीदकाण्डं मण्डलं महत् ॥ ६८ ॥  
  
विनेशुर्जनतास्तत्र बह्व्यः क्षुत्क्षतजीविताः ।  
तद्दुःखं परिघो दृष्ट्वा प्रतीकारेष्वशक्तिमान् ॥ ६९ ॥  
  
स तत्याजाखिलं राज्यं जगाम तपसे वनम् ।  
तपश्चरञ्शान्तमतिः शुष्कपर्णान्यभक्षयत् ॥ ७० ॥  
  
ततः प्रभृति पर्णाद इति ख्यातिमसौ ययौ ।  
ततो वर्षसहस्रेण तपसा दारुणात्मना ॥ ७१ ॥  
  
प्। ४७४)  
  
प्रापदभ्यासवशतो ज्ञानमात्मप्रसादजम् ।  
बभूव विगतद्वन्द्वो नीरुजः समदर्शनः ॥ ७२ ॥  
  
विजहार यथाकामं त्रिलोकीमठिकामिमाम् ।  
एकदा तस्य सदनं हेमचूडापतिर्ययौ ॥ ७३ ॥  
  
ते तत्र प्राक्तने मित्रे अन्योन्यमिदमूचतुः ।  
परमानन्दमायातं चेतस्त्वद्दर्शनेन मे ।  
अहो नु बत कल्याणैः फलितं मम पावनैः ॥ ७४ ॥  
  
परिघ उवाच ॥  
  
ज्ञानमेतन्मया प्राप्तं त्वया ज्ञानं यथानघ ।  
कच्चित्करोषि सुधिया सुप्रसन्नगभीरया ॥ ७५ ॥  
  
दृष्ट्वा सुभग कार्याणि कर्माण्येव नराधिप ।  
आधिव्याधिविहीनेयं कच्चित्कायलता तव ॥ ७६ ॥  
  
आपातरमणीये तु कच्चिद्भोगे न मज्जसि ।  
कच्चित्सङ्कल्परहितं परविश्रमणास्पदम् ॥ ७७ ॥  
  
परमोपशमं श्रेयः समाधिमनुतिष्ठसि ॥ ७८ ॥  
  
सुरघुरुवाच ॥  
  
योऽज्ञो महात्मन्सततं तूष्णीं व्यवहरंश्च वा ।  
असमाहितचित्तोऽसौ कदा भवति मे वद ॥ ७९ ॥  
  
य इति ॥ यः पुमानज्ञः आत्मज्ञो न भवति सोऽसौ तूष्णीं तिष्ठन् व्यवहरंश्च वा   
कदा समाहितचित्तो भवति । न कदापीत्यर्थः । अज्ञस्य समाधिरेव न सम्भवतीति   
भावः । असमाहितचित्त इति पाठे योऽज्ञ इत्यत्र ज्ञ इति पदच्छेदः । ज्ञः कदा   
असमाहितचित्तो भवति । न कदापीत्यर्थः । ज्ञानिनः सर्वदा समाधिरेवेति भावः ॥ ७९ ॥  
  
प्। ४७५)  
  
नित्यप्रबुद्धचित्तत्वात्कुर्वन्तोऽपि जगत्क्रियाः ।  
आत्मैकतत्त्वतन्निष्ठाः सदैव सुसमाधयः ॥ ८० ॥  
  
एतदेवान्वयव्यतिरेकाभ्यामुपपादयति - नित्येत्यादिना । आत्मैकतत्त्वतन्निष्ठाः   
आत्मना स्वात्मना एकमैक्यापन्नं तत्त्वं यस्य तादृशे तच्छब्दप्रतिपाद्ये   
ब्रह्मणि निष्ठा येषां ते । ॐतत्सदिति निर्देशो ब्रह्मणस्त्रिविधः स्मृतः इति गीतोक्तेः   
॥ ८० ॥  
  
बद्धपद्मासनस्यापि कृतब्रह्माञ्जलेरपि ।  
अविश्रान्तस्वभावस्य कः समाधिः कथं च वा ॥ ८१ ॥  
  
बद्धेति ॥ बद्धपद्मासनस्यापि बद्धं पद्मासनं येन तस्यापि ।   
बद्धपद्मासनस्थस्येति पाठे कृतब्रह्माञ्जलेरपीति न सङ्गच्छेत् ।   
बद्धपद्मासनस्य हस्तयोरङ्गुष्ठग्रहणे विनियोगात् । यथाह याज्ञवल्क्यः -   
ऊर्वोरुपरि विप्रेन्द्र कृत्वा पादतले उभे । अङ्गुष्ठौ च निबध्नीयाद्धस्ताभ्यां   
व्युत्क्रमेण तु । पद्मासनं भवेदेतत्सर्वेषामपि पूजितम् इति । केवलपद्मासनस्य   
ब्रह्माञ्जलेश्च लक्षणमुक्तं पुरस्तात् ॥ ८१ ॥ ८२ ॥ ८३ ॥  
  
तत्त्वावबोधो भगवन्सर्वाशातृणपावकः ।  
प्रोक्तः समाधिशब्देन न च तूष्णीमवस्थितिः ॥ ८२ ॥  
  
समाहिता नित्यतृप्ता यथाभूतार्थदर्शिनी ।  
साधो समाधिशब्देन परा प्रज्ञोच्यते बुधैः ॥ ८३ ॥  
  
अक्षुब्धा निरहङ्कारा द्वन्द्वेष्वननुपातिनी ।  
प्रोक्ता समाधिशब्देन मेरोः स्थिरतरा स्थितिः ॥ ८४ ॥  
  
अक्षुब्धेति ॥ मेरोरिति पञ्चम्यन्तम् । तत्रापि स्थिरतरा या चेतनस्य स्थितिः सैव   
समाधिरिति प्रोक्ता ॥ ८४ ॥  
  
प्। ४७६)  
  
निश्चिन्ता विगताभीष्टा हेयोपादेयवर्जिता ।  
प्रोक्ता समाधिशब्देन परिपूर्णा मनोगतिः ॥ ८५ ॥  
  
निश्चिन्तेति ॥ मनोगतिः हेयोपादेयवर्जिता इदं हेयं इदमुपादेयमिति   
भेदभावनारहिता । अतएव विगताभीष्टा अतश्च निश्चिन्ता सैव परिपूर्णा मनोगतिः   
समाधिः ॥ ८५ ॥  
  
न विस्मरत्यविरतं यथा कालः कलागतिम् ।  
न विस्मरत्यविरतं स्वात्मानं प्राज्ञधीस्तथा ॥ ८६ ॥  
  
नेति ॥ कालो यथा कलागतिं कलाकाष्ठादिरूपां स्वगतिं न विस्मरति तथा   
प्राज्ञधीरपि स्वात्मानं स्वस्वरूपं न विस्मरति ॥ ८६ ॥  
  
न विस्मरति सर्वत्र यथा सततगो गतिम् ।  
न विस्मरति निश्चित्य चिन्मात्रं प्राज्ञधीस्तथा ॥ ८७ ॥  
  
नेति ॥ सततगो वायुः ॥ ८७ ॥  
  
नित्यं समाहितधियः सुसमा महान्तस्तिष्ठन्ति कार्यपरिणामविभागमुक्ताः ।  
तेनासमाहितसमाहितभेदभङ्ग्या मिथ्योदितः क्व नु स उत्तम वाक्प्रपञ्चः ॥   
८८ ॥  
  
नित्यमिति ॥ महान्तः परिपूर्णज्ञानरूपाः । कार्यपरिणामविभागमुक्ताः   
कार्याणां परिणामः सुखदुःखादुरूपो विकारः तेन यो विभागो भेदभावना तेन   
मुक्ताः अतः सुसमाः सर्वत्र समदृशः अतो नित्यं समाहितधियस्तिष्ठन्ति । तेन   
हेतुना असमाहितसमाहितभेदभङ्ग्या असमाहिताः समाहिता इति या भेदभङ्गिः   
भेदकलना तया मिथ्यैवोदितः स वाक्प्रपञ्चः क्व नु न क्वापीत्यर्थः । उत्तमेति   
परिघसम्बोधनम् ॥ ८८ ॥ ८९ ॥ ९० ॥  
  
प्। ४७७)  
  
परिघ उवाच ॥  
  
राजन्नूनं प्रबुद्धोऽसि प्राप्तवानसि तत्पदम् ।  
संशीतलान्तःकरणो गम्भीरप्रकटाशयः ॥ ८९ ॥  
  
निर्मलो विततः पूर्णो गताहङ्कारविक्लवः ।  
सर्वत्र लक्ष्यसे स्वस्थो राजन्सर्वत्र राजसे ॥ ९० ॥  
  
अलमतिविततैर्वचःप्रपञ्चैरियमुदितेह सुखाय दृष्टिरेका ।  
उपशमितरसं समं मनोऽन्तर्यदि मुदितं तदनुत्तमा प्रतिष्ठा ॥ ९१ ॥  
  
अलमिति ॥ इयमित्यन्त्यपद्ये निरूप्यमाणा । मनः कर्तृ उपशमितरसं   
निवृत्तविषयौत्सुक्यं अतएव समं समरसं सदन्तः स्वात्मसुखे यदि मुदितं   
तृप्तं तत्तर्हीयमन्तर्मुखी दृष्टिरेका सुखायोदितोक्ता । इयमेव च दृष्टिरनुत्तमा   
सर्वोत्तमा प्रतिष्ठा जीवन्मुक्तिरपीत्यर्थः ॥ ९१ ॥  
  
इति श्रीवाल्मीकीये मोक्षोपाय उपशमप्रकरणे सुरघूपाख्यानं नाम   
सप्तमः सर्गः ॥ ७ ॥  
  
इति श्रीवासिष्ठविवरण उपशमप्रकरणे सुरघूपाख्यानं नाम सप्तमः सर्गः ॥   
७ ॥  
  
प्। ४७७)  
  
अष्टमः सर्गः   
  
वसिष्ठ उवाच ॥  
  
सुरघुः परिघश्चैव विचार्येति जगत्क्रमम् ।  
मिथः प्रपूजितौ तुष्टौ स्वव्यापारपरौ गतौ ॥ १ ॥  
  
पूर्वं चित्तविश्रान्तिरेव जीवन्मुक्तिसीमेत्युक्तम् । इदानीं विश्रान्त्यभावे बहुविधः   
प्रयास इति भासविलाससंवादो निरूप्यते ॥ १ ॥  
  
प्। ४७८)  
  
यो नित्यमध्यात्ममयो नित्यमन्तर्मुखः सुखी ।  
नित्यं चिदनुसन्धानः स न शोकेन बाध्यते ॥ २ ॥  
  
य इति ॥ अध्यात्ममयः आत्मन्यधि अध्यात्मं अध्यात्मशास्त्रं   
तन्मयस्तदनुसन्धानपरः ॥ २ ॥  
  
आशापाशशतैर्बद्धं भोगोलपसुलालसम् ।  
व्यूढदुःखमहाभारं मोहपल्वलशायिनम् ॥ ३ ॥  
  
आशेति श्लोकत्रयं वाक्यम् ॥ भोगोलपसुलालसं भुज्यन्त इति भोगा विषयाः त   
एवोलपानि प्रतानवन्ति तृणानि तेषु सुलालसं समुत्सुकम् । रोगा एव दंशावली तया   
दष्टम् । तृष्णावरत्रया तृष्णैव वरत्रा चर्ममयी रज्जुः तया   
कृष्टमाकृष्टम् । कुकर्म पापं तदेव कर्दमः पङ्कस्तेन लिप्तं ।   
मोहपल्वलशायिनं मुह्यत्यस्मिन्निति मोहः संसारः स एव पल्वलं अल्पं सरः   
तच्छायिनम् ॥ ३ ॥ ४ ॥  
  
रोगदंशावलीदष्टं कृष्टं तृष्णावरत्रया ।  
कुकर्मकर्दमालिप्तं संसारारण्यचारिणम् ॥ ४ ॥  
  
अलब्धशीतलच्छायं गमागमपिपासितम् ।  
राम जीवबलीवर्दमिमं संसारपल्वलात् ॥  
परमं यत्नमास्थाय चिरमुत्तारयेद्बलात् ॥ ५ ॥  
  
अलब्धशीतलच्छायं अप्राप्तविश्रान्तिस्थानं इमं जीवरूपं बलीवर्धं   
अनङ्वाहं ओघादिगुणयोगात्परमं यत्नं पूर्वोक्तमास्थाय   
संसारपल्वलादुत्तारयेत् ॥ ५ ॥ ६ ॥ ७ ॥  
  
महानुभावसम्पर्कात्संसारार्णवलङ्घने ।  
युक्तिः सम्प्राप्यते राम स्फुटा नौरिव नाविकात् ॥ ६ ॥  
  
यस्मिन्देशे गिरौ तज्ज्ञो नास्ति सज्जनपादपः ।  
सफलः शीतलच्छायो न तत्र निवसेद्बुधः ॥ ७ ॥  
  
प्। ४७९)  
  
न धनानि न मित्राणि न शास्त्राणि न बान्धवाः ।  
नराणामुपकुर्वन्ति मग्नस्वात्मसमुद्धृतौ ॥ ८ ॥  
  
नेति ॥ मग्नस्वात्मसमुद्धृतौ संसारे निमग्नस्य स्वात्मनः समुद्धरणे   
देहेन्द्रियादौ तादात्म्यमापन्नस्य स्वरूपस्य विविक्ततया निश्चये धनादीनि   
नोपकुर्वन्ति ॥ ८ ॥  
  
मनोमात्रेण सुहृदा सदैव सहवासिना ।  
सह किञ्चित्परामृश्य भवत्यात्मा समुद्धृतः ॥ ९ ॥  
  
किं तर्ह्युपकरोतीत्यत्राह - मनोमात्रेणेति ॥ किञ्चित्परामृश्य   
कोऽहमित्यादिविचार्यात्मा समुद्धृतो भवति ॥ ९ ॥  
  
एतावतैव देवेशः परमात्मावगम्यते ।  
काष्ठलोष्टसमत्वेन देहो यदवलोक्यते ॥ १० ॥  
  
एतावतेति ॥ देहस्य काष्ठादिवदनात्मत्वनिश्चयेनैवात्मनः   
परमात्मत्वमवगम्यत इत्यर्थः ॥ १० ॥  
  
परिपूर्णार्णवप्रख्यो न वाग्गोचरमेति सः ।  
नोपमानमुपादत्ते नानुधावति रञ्जनम् ॥ ११ ॥  
  
परीति ॥ नोपमानमुपादत्ते । न तत्समश्चाभ्यधिकश्च दृश्यते इति श्रुतेः ।   
नानुधावति रञ्जनं रञ्जकं संस्कारकं वस्तु नापेक्षते ॥ ११ ॥  
  
केवलं चित्प्रकाशांशकलिता स्थिरतां गता ।  
तुर्या चेत्प्राप्यते दृष्टिस्तत्तया सोपमीयते ॥ १२ ॥  
  
किञ्चित्सादृश्यादुपमानमपि सम्भवतीत्याह - केवलमिति श्लोकत्रयं वाक्यम् ॥   
मनोहङ्कारविलये सति सर्वभावान्तरस्थिता परानन्दा पारमेश्वरी या तनुः   
स्वरूपं समुदेति सा तनुः चित्प्रकाशांशकलिता चितश्चैतन्यस्य   
प्रकाशरूपेणेवांशेन कलिता प्रकाशस्य लक्षणेनांशान्तरेण कलिता स्थिरतां   
गता तुर्या दृष्टिः प्राप्यते चेत् तत्तर्हि तया दृष्ट्या उपमीयते । गगनश्रीरिव आतता   
भरिताकारा पूर्णाकारा सा परमात्मभावदशा सुषुप्तावस्थया   
अदूरगतसादृश्यान्निर्विकारचिन्मात्रतया ईषत्सादृश्यादुपलक्ष्यते ॥ १२ ॥ १३ ॥ १४ ॥  
  
प्। ४८०)  
  
अदूरगतसादृश्या सुषुप्तिः सोपलक्ष्यते ।  
सावस्था भरिताकारा गगनश्रीरिवातता ॥ १३ ॥  
  
मनोहङ्कारविलये सर्वभावान्तरस्थिता ।  
समुदेति परानन्दा या तनुः पारमेश्वरी ॥ १४ ॥  
  
सा स्वयं योगसंसिद्धा सुषुप्ताऽदूरभाविता ।  
न गम्या वचसां राम हृद्येवेहानुभूयते ॥ १५ ॥  
  
सेति ॥ सा पूर्वोक्ता परमात्मदशा योगेन समाधिना संसिद्धा सुषुप्ताऽदूरभाविता   
सुषुप्तावस्थया अदूरत्वेन सादृश्येन भाविता हृद्येवानुभूयते । वचसां न   
गम्या ॥ १५ ॥  
  
अखिलमिदमनन्तमात्मतत्त्वं दृढपरिणामिनि चेतसि स्थितोऽन्तः ।  
बहिरुपशमिते चराचरात्मा स्वयमनुभूयत एव देवदेवः ॥ १६ ॥  
  
अखिलं जगदनन्तमात्मतत्त्वं आत्मस्वरूपमेव । यस्मात्कारणाद्दृढपरिणामिनि   
वासनाभूयिष्ठतया प्रगाढविचित्रविकारे चेतसि समाधिवशात्प्रशमिते सति   
अन्तःस्थितः सर्वान्तर्यामितया स्थितो देवदेवो बहिरपि चराचरात्मा स्वयमनुभूयत   
एव स्वयं प्रकाशतएव परिच्छेदकस्य चेतसो विलयादिति ॥ १६ ॥  
  
तदनु विषयवासनाविनाशस्तदनु शुभः परमस्फुटप्रकाशः ।  
तदनु च समतावशात्स्वरूपे परिणमनं महतामचिन्त्यरूपम् ॥ १७ ॥  
  
तदनु अन्तर्बहिश्च परमात्मदृष्ट्यनन्तरं विषयवासनानां   
विषयसंस्काराणां विनाशः । तदनु विषयवासनाविनाशानन्तरंशुभः परमस्य   
परमात्मनः स्फुटं यथा तथा प्रकाशस्तदनु च समतावशात्स्वरूपे अचिन्त्यरूपे   
परिणमनम् । स्वस्यैव परमात्मभावात्स्वरूपनिष्ठतैव सम्पद्यत इत्यर्थः ॥ १७ ॥  
  
प्। ४८१)  
  
मनसैव मनश्छित्त्वा यद्यात्मा नावलोक्यते ।  
तन्न नश्येज्जगद्दुःखं मनश्छेदे सुखात्मधीः ॥ १८ ॥  
  
मनसेति ॥ मनसैव शास्त्रसंस्कृतेन विवेकिना मनसैव मनः संसारसक्तं चित्तं   
छित्त्वा ॥ १८ ॥ १९ ॥  
  
वसिष्ठ उवाच ॥  
  
अत्रैवोदाहरन्तीममितिहासं पुरातनम् ।  
संवादं सुहृदोः सह्यसानौ भासविलासयोः ॥ १९ ॥  
  
अत्युत्सेधजिताकाशः पीठेन जितभूतलः ।  
तलेन जितपातालः सह्यो लोकोत्तरो गिरिः ॥ २० ॥  
  
अत्युत्सेधेति ॥ उत्सेधः औन्नत्यम् । जितं व्याप्तम् । पीठं नाम भूमेरुपरितनो   
विस्तीर्णः पर्वतप्रदेशः येन भूतलं व्याप्नोति । तलं नाम भूम्यां निमग्नः   
पर्वतमूलभागः । सह्यो नाम कुलाचलः । तदुक्तं वैष्णवे - महेन्द्रो मलयः   
सह्यः शुक्तिमानृक्षपर्वतः । विन्ध्यश्च पारियात्रश्च सप्तात्र कुलपर्वताः इति ॥ २०   
॥ २१ ॥ २२ ॥ २३ ॥ २४ ॥ २५ ॥ २६ ॥ २७ ॥  
  
तत्रोत्तरनदे सानावानमत्फलपादपे ।  
अत्रेरस्त्याश्रमः श्रीमान्सिद्धश्रमहरो महान् ॥ २१ ॥  
  
महत्यत्र्याश्रमे तस्मिंस्तापसौ द्वौ बभूवतुः ।  
कौचिदेव नभोमार्ग इव शुक्रबृहस्पती ॥ २२ ॥  
  
प्। ४८२)  
  
तयोरथैकास्पदयोस्तत्राभूतां सुतावुभौ ।  
विलासभासनामानौ वृद्धिमाययतुः क्रमात् ॥ २३ ॥  
  
आस्तामन्योन्यसुस्निग्धौ सुरक्ताविव दम्पती ।  
एकं द्वित्वमिवापन्नं सममासीत्तयोर्मनः ॥ २४ ॥  
  
जग्मतुर्देहमुत्सृज्य ततस्तु पितरौ तयोः ।  
तत्रौर्ध्वदैहिकं कृत्वा चक्राते परिदेवनम् ॥ २५ ॥  
  
विरक्तौ विपिने कालं क्षपयामासतुः पृथक् ।  
तपसा शुष्कसर्वाङ्गावनास्थामागतौ पराम् ॥ २६ ॥  
  
जग्मुर्दिनानि मासाश्च वर्षाण्यपि तयोस्तथा ।  
तावेकदा सङ्घटिताविदमन्योन्यमूचतुः ॥ २७ ॥  
  
विलास उवाच ॥  
  
जीविताग्र्यद्रुमफल हृदाश्वासामृताम्बुधे ।  
जगत्यस्मिन्महाबन्धो भास स्वागतमस्तु ते ॥ २८ ॥  
  
जगतीति ॥ जगति सति । महाबन्धो विश्रामसहाय ॥ २८ ॥  
  
एतावन्तो दिनानल्पा मद्वियोगवता त्वया ।  
वद क्व क्षपिताः साधो क्च्चित्ते सफलं तपः ॥ २९ ॥  
  
एतावन्त इति ॥ दिनानल्पाः दिनैरनल्पाः भूयिष्ठाः एतावन्तो वत्सराः क्व क्षपिता   
इत्यर्थः । जग्मुर्दिनानि मासाश्च वर्षाण्येवामितवत्सरपर्यन्तस्य कालस्य   
प्रस्तुतत्वात्प्रश्नस्य दिनविषयत्वे तु दिनानल्पा इति नोपपद्यते । दिनशब्दस्य   
नपुंसकत्वात् पुंस्त्वाभ्युपगमेऽपि संहिताया अयोगात् ॥ २९ ॥ ३० ॥ ३१ ॥ ३२ ॥  
  
कच्चित्ते विज्वरा बुद्धिः कच्चिज्जातस्त्वमात्मवान् ।  
कच्चित्फलितविद्यस्त्वं कच्चित्कुशलवानसि ॥ ३० ॥  
  
प्। ४८३)  
  
भास उवाच ॥  
  
साधो स्वागतमद्याङ्ग दिष्ट्या दृष्टोऽसि मानद ।  
कुशलं च कुतोऽस्माकं संसारे तिष्ठतामिह ॥ ३१ ॥  
  
यावन्नाधिगतं ज्ञेयं यावत्क्षीणा न चित्तभूः ।  
यावत्तीर्णो न संसारस्तावन्नः कुशलं कुतः ॥ ३२ ॥  
  
आशा यावदशेषेण न लूनाश्चित्तसम्भवाः ।  
वीरुधो दात्रकेणेव तावन्नः कुशलं कुतः ॥ ३३ ॥  
  
आशा इति ॥ वीरुधः प्रतानिन्यो लताः । अत्र किल चित्रम् ॥ ३३ ॥  
  
यावन्नाधिगतं ज्ञानं यावन्न समतोदिता ।  
यावन्नाभ्युदितो बोधस्तावन्नः कुशलं कुतः ॥ ३४ ॥  
  
यावदिति ॥ ज्ञानं शास्त्रजन्यं परोक्षं विज्ञानम् । बोधः साक्षात्कारः ॥ ३४ ॥ ३५ ॥  
  
आत्मलाभं विना साधो विना ज्ञानमहौषधम् ।  
उदेति पुनरेवेयं दुःसंसृतिविषूचिका ॥ ३५ ॥  
  
बहुविधसुखदुःखमध्यपाती विततजरामरणप्रपातभग्नः ।  
जगदुदरगिरौ लुठञ्जनोऽयं गतरसपर्णवदेति जर्जरत्वम् ॥ ३६ ॥  
  
बह्विति ॥ विततेषु जरामरणदुःखेष्वेव प्रपातेषु भृगुषु भग्नः भङ्गं   
प्राप्तवान् । जगदुदर एव गिरौ लुठन् परिभ्रमन् गतरसपर्णवच्छुष्कपर्णवत् ॥ ३६ ॥  
  
इति वाल्मीकीये मोक्षोपाय उपशमप्रकरणे भासविलाससंवादो नाम अष्टमः   
सर्गः ॥ ८ ॥  
  
इत्युपशमप्रकरणे अष्टमः सर्गः ॥ ८ ॥  
  
प्। ४८४)  
  
नवमः सर्गः   
  
वसिष्ठ उवाच ॥  
  
एवं तौ कुशलप्रश्नं कृतवन्तौ परस्परम् ।  
कालेनासाद्य विमलं ज्ञानं मोक्षमवापतुः ॥ १ ॥  
  
पूर्वं चित्तविश्रान्त्यभावे बहुविधः प्रयास इत्युक्तम् । इदानीं   
चित्तविश्रान्तिसिद्ध्यै सङ्गत्यागः प्राणनिरोधः समाध्यभ्यासश्च कर्तव्य   
इति वीतहव्योपाख्यानेन निरूप्यते ॥ १ ॥ २ ॥  
  
अतो वच्मि महाबाहो यथा ज्ञानेतरा गतिः ।  
नास्ति संसारतरणे सङ्गबद्धस्य चेतसः ॥ २ ॥  
  
असक्तं निर्मलं चित्तं मुक्तं संसार्यपि स्फुटम् ।  
सक्तं तु दीर्घतपसा युक्तमप्यतिबन्धवत् ॥ ३ ॥  
  
तत्र सङ्गत्यागं प्रस्तौति - असक्तमिति ॥ सङ्गासङ्गौ   
वक्ष्यमाणलक्षणौ ॥ ३ ॥  
  
अन्तःसंसक्तिनिर्मुक्तो जीवो मधुरवृत्तिमान् ।  
बहिः कुर्वन्नकुर्वन्वा कर्ता भोक्ता नहि क्वचित् ॥ ४ ॥  
  
अन्तरिति ॥ मधुरवृत्तिमान् मधु पुष्परसं राति आदत्त इति मधुरो मधुकरः   
तस्य वृत्तिमान् । स हि पुष्पेषु यथालाभं मधु गृह्णन् असक्त एव सुखं   
विहरति तद्वद्वृत्तिरित्यर्थः ॥ ४ ॥ ५ ॥  
  
राम उवाच ॥  
  
कीदृशो भगवन्सङ्गः कश्च बन्धाय वा नृणाम् ।  
कश्च मोक्षाय कथितः कथं चैष चिकित्स्यते ॥ ५ ॥  
  
वसिष्ठ उवाच ॥  
  
देहदेहिविभागैकपरित्यागेन भावनात् ।  
देहमात्रे तु विश्वासः सङ्गो बन्धार्ह उच्यते ॥ ६ ॥  
  
देहेति ॥ देहदेहिविभागैकपरित्यागेन को देहः को वा देहीति विवेकमेकं   
परित्यज्येत्यर्थः । देहमात्रे तु विश्वासः देह एवाहम्ममाभिमानः सङ्गः ।   
स च बन्धार्ह उच्यते ॥ ६ ॥  
  
प्। ४८५)  
  
अनन्तस्यात्मतत्त्वस्य सपर्यन्तत्वनिश्चये ।  
यः सुखार्थित्वमन्तः स सङ्गो बन्धार्ह उच्यते ॥ ७ ॥  
  
अनन्तस्य देशकालादिभिरपरिच्छिन्नस्य आत्मतत्त्वस्य सपर्यन्तत्वनिश्चये   
देहपरिमितत्वनिश्चये सति अन्तः अन्तःकरणे यत्सुखार्थित्वं   
वैषयिकसुखेच्छा सङ्गः स च बन्धार्हो बन्धहेतुरुच्यते ॥ ७ ॥  
  
सर्वमात्मेदमखिलं किं गृह्णामि त्यजामि किम् ।  
इत्यसङ्गस्थितिं विद्धि जीवन्मुक्तत्वमुत्थिम् ॥ ८ ॥  
  
सर्वमिति ॥ इदं जगदहं च सर्वमात्मैव । तथा सति किं वाञ्छामि किं वा   
त्यजामि इत्येव हेयोपादेयमुक्ततया स्थितिर्न सङ्गस्थितिः । सा च जीवन्मुक्तेषु   
तिष्ठतीत्यर्थः ॥ ८ ॥  
  
नाहमस्ति न चान्योऽस्ति मा भवन्तु भवन्तु वा ।  
सुखान्यसक्त इत्यन्तः कथ्यते मुक्तिभाङ्नरः ॥ ९ ॥  
  
नेति ॥ नाहमस्ति अहंशब्दवाच्यं वस्तु नास्ति आत्मनोऽपरिच्छिन्नत्वात् ।   
अहन्तायाश्च परिच्छिन्नविषयत्वात् । नचान्योऽस्ति आत्मातिरिक्तस्य वस्तुनोऽसत्त्वात् ।   
अन्तः कारणात् सुखानि मा भवन्तु भवन्तु वेत्येवमन्त्रसक्तो   
मुक्तिभाक्कथ्यते ॥ ९ ॥  
  
नाभिनन्दति नैष्कर्म्यं न कर्मस्वनुरुध्यते ।  
सुसमो यः फलत्यागी सोऽसंसक्त इति स्मृतः ॥ १० ॥  
  
नेति ॥ नैष्कर्म्यं कर्मत्यागम् । सुसमः सिद्ध्यसिद्ध्यो। सुष्ठु समः ।   
फलत्यागी कर्मफलनिःस्पृहः ॥ १० ॥  
  
सर्वकर्मफलादीनां मनसैव न कर्मणा ।  
निपुणो यः परित्यागः सोऽसंसक्त इति स्मृतः ॥ ११ ॥  
  
सर्वेति ॥ सर्वकर्मफलादीनां कर्माणि ज्योतिष्टोमादीनि फलानि स्वर्गादीनि ।   
आदिशब्देनोपासनाफलानां यमाद्यष्टाङ्गावान्तरफलानां तत्सन्निधौ   
वैरत्याग इत्यादीनां च ग्रहणम् । तेषां सर्वेषां कर्मफलादीनां मनसैव   
यो निपुणः परित्यागो न कर्मणा सः असक्त इति स्मृतः । परितस्त्यागो यस्येति   
व्युत्पत्त्या परित्यागशब्देन तद्वान्पुरुषोऽभिधीयते । अन्यथा असंसक्तशब्देन   
सामानाधिकरण्यासम्भवात् । तत्र मनसा परित्यागो नाम   
फलाभिसन्धिराहित्यं । कर्मणामपि परित्यागस्तु फलसाधनभूतस्य   
कर्मणोऽननुष्ठानादिति द्रष्टव्यम् ॥ ११ ॥  
  
प्। ४८६)  
  
असंसङ्गेन सकलाश्चेष्टा नानाविजृम्भिताः ।  
चिकित्सिता भवन्त्यङ्ग श्रेयः सम्पादयन्ति च ॥ १२ ॥  
  
असंसङ्गेनेति ॥ नानाविजृम्भिताः नानाप्रकारं विजृम्भितं विलासो यासां   
ताः सकलाश्चेष्टा असंसङ्गेन पूर्वोक्तेन चिकित्सिता भवन्ति श्रेयः कैवल्यं   
सम्पादयन्ति ॥ १२ ॥  
  
कृमिकीटत्वमायान्ति जायमानाः पुनः पुनः ।  
यदिमा जनता जीर्णास्तत्संसक्तिविजृम्भितम् ॥ १३ ॥  
  
सङ्गस्य बन्धहेतुत्वमुदाहृत्य दर्शयति द्वाभ्याम् - कृमीति ॥   
जनताः जनसमूहाः । संसक्तिः सङ्गः ॥ १३ ॥  
  
भूतानि यदनन्तानि तरङ्गिणि तरङ्गवत् ।  
उत्पद्योत्पद्य लीयन्ते तत्संसक्तिविजृम्भणम् ॥ १४ ॥  
  
तरङ्गिणि समुद्रे । पूर्वं बन्धहेतुरेव सङ्गो निरूपितः ॥ १४ ॥  
  
संसक्तिर्द्विविधा प्रोक्ता वन्ध्या वन्द्या च राघव ।  
वन्ध्या सर्वत्र मूढानां वन्द्या तत्त्वविदां निजा ॥ १५ ॥  
  
इदानीं मोक्षहेतुं सङ्गं निरूपयितुमाह - संसक्तिरिति ॥ बन्ध्या   
निष्फला । वन्द्या मुक्तिप्रदत्वात्स्तुत्या ॥ १५ ॥  
  
आत्मतत्त्वावबोधेन हीना देहादिवस्तुजा ।  
भूयः संसारदा सक्तिर्दृढा वन्ध्येति कथ्यते ॥ १६ ॥  
  
तत्र पूर्वोक्तो बन्धार्हः सङ्ग एव वन्ध्या सक्तिरुच्यते । तस्याः स्वरूपं   
निरूपितमपि भङ्ग्यन्तरेणाह - आत्मेति ॥ दृढा चिरकालभाविता ॥ १६ ॥  
  
प्। ४८७)  
  
आत्मतत्त्वावबोधेन सत्यभूता विवेकजा ।  
वन्द्या हि कथ्यते सक्तिर्भूयः संसारवर्जिता ॥ १७ ॥  
  
आत्मेति ॥ आत्मतत्त्वावबोधेन आत्मस्वरूपनिश्चयेन हेतुना । विवेकजा   
आत्मानात्मविवेके सति जाता । सत्यभूता सत्यमबाध्यमात्मतत्त्वं तद्भूता   
प्राप्ता तद्विषयेति यावत् । भू प्राप्तावित्यस्य स्वरूपम् । एवंविधा भूयः   
संसारवर्जिता सक्तिर्वन्द्येति कथ्यते ॥ १७ ॥  
  
शङ्खचक्रगदाहस्तो देहो विविधयेहया ।  
वन्द्यसंसक्तिवशतः परिपाति जगत्त्रयम् ॥ १८ ॥  
  
देहारामता वन्ध्यासक्तिः । आत्मारामता तु वन्द्येति विवेकः । प्रत्यासत्त्या   
वन्द्यसंसक्तिं तावदुदाहरति - शङ्खेति ॥ शङ्खचक्रगदाहस्तो देहो   
नाम श्रीविष्णुमूर्तिः । विविधया ईहया मत्स्याद्यवतारप्रवर्तितया चेष्टया ॥   
१८ ॥  
  
विज्ञानगतयः सिद्धा लोकपालास्तथैव च ।  
वन्द्यसंसक्तिवशतस्तिष्ठन्ति जगतां गणे ॥ १९ ॥  
  
विज्ञानेति ॥ विज्ञानगतयः विज्ञानात्मकं ब्रह्मैव गतिर्निष्ठा   
विश्रान्तिपदं येषां ते । जगतां गणे तिष्ठन्तीत्यनेन सर्वेष्वपि   
जगत्स्वप्रतिहता गतिर्येषां ते ॥ १९ ॥  
  
मनः पतति भोगेषु गृध्रो मांसलवेष्विव ।  
वन्ध्यसंसक्तिवशतो व्यर्थया रम्यशङ्कया ॥ २० ॥  
  
अथ वन्ध्यसंसक्तिमुदाहरति - मन इति ॥ भोगेषु विषयेषु रम्यशङ्कया   
रम्या इत्युत्प्रेक्षया । रम्यत्वकल्पनयेति यावत् ॥ २० ॥  
  
वन्ध्यसक्तिमतामेता रम्यान्तःपुरभूमयः ।  
रचिता रौरवावीचिकालसूत्रादिनामिकाः ॥ २१ ॥  
  
वन्ध्येति ॥ रौरवं अवीचिः कालसूत्रमिति नरकभेदाः । देहारामाणां नरका   
एव विश्रान्तिभूमय इत्यर्थः ॥ २१ ॥  
  
प्। ४८८)  
  
वन्ध्यसक्तिं जनं दुःखशुष्कमिन्धनसञ्चयम् ।  
ज्वलतां नरकाग्नीनां विद्धि तेन ज्वलन्ति ते ॥ २२ ॥  
  
वन्ध्येति ॥ वन्ध्यसक्तिं वन्ध्या सक्तिर्यस्य तं जनं नरकाग्नीनां   
इन्धनसञ्चयं विद्धि । यस्मात्ते नरकाग्नयः तेनेन्धनेन ज्वलन्ति ॥ २२ ॥  
  
विद्यादृशि प्रोदयमागतेन क्षयं त्वविद्याविषये गतेन ।  
सर्वत्र संसक्तिविवर्जितेन स्वचेतसा तिष्ठति यः स मुक्तः ॥ २३ ॥  
  
विद्येति ॥ विद्यादृशि ब्रह्मविद्याविषये प्रोदयमागतेन प्रबुद्धेन   
अविद्याविषये प्रपञ्चे क्षयं गतेन अनुसन्धानरहितेन अतएव सर्वत्र   
दृश्यवस्तुनि संसक्तिविवर्जितेन स्वचेतसा इत्थम्भूतो यस्तिष्ठति । तदुक्तं   
गीतासु - या निशा सर्वभूतानां तस्यां जागर्ति संयमी । यस्यां जाग्रति   
भूतानि सा निशा पश्यतो मुनेः इति ॥ २३ ॥  
  
वसिष्ठ उवाच ॥  
  
सर्वदा सर्वसंस्थेन सर्वेण सह तिष्ठता ।  
सर्वकर्मकरेणापि मनः कार्यं विजानता ॥ २४ ॥  
  
सर्वदेत्यष्टभिः श्लोकैर्वाक्यम् ॥ विजानता ज्ञानिना पुरुषेण सर्वसंस्थेन   
सर्वाः संस्थाः शयनाशनादयोऽवस्था यस्य तेन सर्वेण ज्ञानिना मूर्खेण   
वा सह तिष्ठता सर्वकर्मकरेणापि नित्यनैमित्तिकादिकं सर्वं कर्म कुर्वतापि   
सता मनः चेष्टादिषु विविधेषु विषयेषु सक्तं न कार्यं किन्तु   
किञ्चिदीषच्चेत्यावलम्ब्यपि तन्मनः केवलं चिति चिन्मात्रे विश्रम्य सर्वत्र   
वस्तुनि नीरसं तत् आत्मरसं स्वरूपानन्दास्वादतृप्तं तिष्ठतु । यथैवं   
तिष्ठति तथा कार्यमित्यन्वयः ॥ २४ ॥  
  
प्। ४८९)  
  
न सक्तमिह चेष्टासु न चिन्तासु न वस्तुषु ।  
नाकाशे नाप्यधो नोर्ध्वं न दिक्षु विततासु च ॥ २५ ॥  
  
तत्र न वस्तुष्वित्येतस्यैव विवरणं नाकाश इत्यादि ॥ २५ ॥  
  
न बहिर्विपुलाभोगे न चैवेन्द्रियवृत्तिषु ।  
नाभ्यन्तरे न च प्राणे न मूर्धनि न तालुनि ॥ २६ ॥  
  
अभ्यन्तरं शरीराभ्यन्तरम् । तस्यैव प्रपञ्चो न च प्राण इत्यादिना ॥ २६ ॥  
  
न भ्रूमध्येन नासान्ते न मुखे न च तारके ।  
नान्धकारे न चाभासे न चास्मिन्हृदयाम्बरे ॥ २७ ॥  
  
तारके अक्षणि । तारका कनीनिका अस्यास्तीति अर्श-आदिभ्योच् इत्यचि   
तारकशब्दोऽक्षिपर्यायः । अन्यथा कनीनिकायां तारकशब्दस्य   
स्त्रीलिङ्गत्वात्तारके इति नोपपद्येत । आभासे चित्प्रतिबिम्बे ॥ २७ ॥  
  
न जाग्रति न च स्वप्ने न सुप्ते न च निर्मले ।  
नासिते न च वा पीते रक्तादौ शबले न च ॥ २८ ॥  
  
निर्मले शुद्धे वस्तुनि ॥ २८ ॥ २९ ॥ ३० ॥ ३१ ॥  
  
न चले न स्थिरे नादौ न मध्ये नेतरत्र च ।  
न दूरे नान्तिके नाग्रे न पदार्थे न चात्मनि ॥ २९ ॥  
  
न शब्दस्पर्शरूपेषु न मोहमदवृत्तिषु ।  
न गमागमचेष्टासु न कालकलनासु च ॥ ३० ॥  
  
केवलं चिति विश्रम्य किञ्चिच्चेत्यावलम्ब्यपि ।  
सर्वत्र नीरसमिव तिष्ठत्वात्मरसं मनः ॥ ३१ ॥  
  
तत्रस्थो विगतासङ्गो जीवोऽजीवत्वमागतः ।  
व्यवहारमिमं सर्वं न करोतु करोतु वा ॥ ३२ ॥  
  
तत्रेति ॥ तत्रस्थ आत्मनिष्ठः । अजीवत्वं जीवन्मुक्ततामागतः व्यवहारं सर्वं   
मा करोतु करोतु वा । करणाकरणयोर्नास्ति विशेष इत्यर्थः ॥ ३२ ॥  
  
प्। ४९०)  
  
अकुर्वन्नपि कुर्वन्वा जीवः स्वात्मरतिः क्रियाः ।  
क्रियाफलैर्न सम्बन्धमायाति खमिवाम्बुदैः ॥ ३३ ॥  
  
विशेषाभावमाह - अकुर्वन्निति ॥ क्रियाः विहितनिषिद्धरूपाः । क्रियाफलैः   
स्वर्गनरकादिभिः ॥ ३३ ॥  
  
अथवा तमपि त्यक्त्वा चेत्यांशं शान्तचिद्घनः ।  
जीवस्तिष्ठतु संशान्तो ज्वलन्मणिरिवात्मनि ॥ ३४ ॥  
  
अथवेति ॥ तमपि चेत्यांशं किञ्चिच्चेत्यावलम्ब्यपीति । पूर्वमभ्युपगतमपि   
चेत्यसम्बन्धमित्यर्थः । शान्तचिद्घनः निर्विकारचिद्रूपः ॥ ३४ ॥  
  
आत्मारामा महात्मानः प्रबुद्धाः परमोदयाः ।  
बहिः पिच्छाग्रतरला अन्तर्मेरुरिवाचलाः ॥ ३५ ॥  
  
आत्मारामा इति ॥ आत्मन्येवारमन्ति विश्राम्यन्तीत्यात्मारामाः तादृशा   
महात्मानः । बहिः बाह्येन्द्रियव्यापारे पिच्छाग्रवत्तरला लक्ष्यन्ते । अन्तः   
अन्तःकरणे तु मेरुरिवाचलाः आत्मनिष्ठत्वात् ॥ ३५ ॥  
  
चित्ते चेत्यदशाहीने या स्थितिः क्षीणचेतसाम् ।  
सोच्यते शान्तकलना जाग्रत्येव सुषुप्तता ॥ ३६ ॥  
  
चित्त इति ॥ चित्ते चेत्यदशाहीने चेत्यसम्बन्धिनीभिर्वृत्तिभी रिक्ते सति क्षीणचेतसां   
क्षीणवृत्तीनां या स्थितिः शान्तकलना प्रशान्तवासना सैव स्थितिः जाग्रत्येव   
सुषुप्ततोच्यते ॥ ३६ ॥  
  
एषैव राम सौषुप्ती स्थितिरभ्यासयोगतः ।  
प्रौढा सती तुर्यमिति कथिता तत्त्वकोविदैः ॥ ३७ ॥  
  
एषेति ॥ एषैव सौषुप्ती स्थितिः अभ्यासयोगात्प्रौढा सती तुरीयावस्थेति कथिता ।   
जाग्रदादिविलक्षणत्वेन तत्त्रितयोपेक्षया तुर्यत्वात् ॥ ३७ ॥  
  
प्। ४९१)  
  
अस्यां तु तुर्यावस्थायां स्थितिं प्राप्याविनाशिनीम् ।  
आनन्दैकान्तशीलत्वादनानन्दपदं गतः ॥ ३८ ॥  
  
अस्यामिति श्लोकद्वयं वाक्यम् । अस्यां पूर्वोक्तायां तुर्यावस्थायां   
अविनाशिनीं निरपायं स्थितिं प्राप्य आनन्दैकान्तशीलत्वात् आनन्द एव एकान्तं   
नियतं शीलं स्वभावो यस्य आनन्दमेवैकान्तं शीलयति अभ्यस्यति वा यः   
तस्य भावात् निरन्तरमानन्दात्मकत्वात् अनानन्दपदं स्वस्वरूपानन्दरहितं   
पदं ब्रह्मभावं गतः सन् ॥ ३८ ॥  
  
अनानन्दमहानन्दकलातीतस्ततोऽपि हि ।  
मुक्त इत्युच्यते योगी तुर्यातीतपदं गतः ॥ ३९ ॥  
  
ततोऽनन्तरं अनानन्दमहानन्दकलातीतः अनानन्दो ब्रह्मानन्दानुभवरहितः   
महानन्दः तद्वदुभयकक्षामतिक्रान्तः निर्विकल्पकतया ब्रह्मानन्दे   
समरसीभावात् । तस्मात्तादृशो योगी तुर्यातीतपदं गतो मुक्त इत्युच्यते ।   
तुर्यातीतो मुक्त इत्युच्यत इत्यर्थः । तुर्यस्तुर्यातीत इति च   
सविकल्पकनिर्विकल्पकसमाधिभाजोर्जीवन्मुक्तयोर्नामनी । तत्र   
जाग्रदाद्यवस्थात्रयं तदभिमानिनश्च विश्वतैजसप्राज्ञरूपाञ्जीवान्   
स्वव्यतिरिक्ततया पश्यंस्तत्साक्षिणि चित्त्वमेवात्मस्वरूपमनुसन्दधानस्तुर्य   
उच्यते । तद्विकल्परहितस्तु चिन्मात्ररूपस्तुर्यातीत इति ॥ ३९ ॥  
  
परिगलितसमस्तजन्मपाशः सकलविलीनतमोमयाभिमानः ।  
परमरसमयीं प्रयाति सत्तां जलगतसैन्धवखण्डवन्महात्मा ॥ ४० ॥  
  
परिगलित इति ॥ परिगलिताः समस्ता जन्महेतवः पाशाः मलकर्मादयो   
यस्मात्सकला विलीनास्तमोमया अज्ञानजनिता अभिमाना   
देहेन्द्रियादिष्वहम्ममाभिमाना यस्मिन्स महात्मा परमरसमयीं   
परमानन्दरूपां सत्तां प्रयाति जलगतसैन्धवख।डवत् । स हि सैन्धवो   
लवणघनो जलस्यान्तर्निहितः सन्परमामुत्कृष्टां रसमयीं द्रवरूपां   
सत्तां स्वरूपसत्तां प्रयाति तद्वदिति ॥ ४० ॥  
  
प्। ४९२)  
  
वसिष्ठ उवाच ॥  
  
जडाजडदृशोर्मध्ये यत्तत्त्वं पारमात्मिकम् ।  
तदेव बहुशः प्रोक्तं बृहदारण्यकादिषु ॥ ४१ ॥  
  
जडेति ॥ जडाजडदृशोः इदमिति दृश्यविषया संवित् जडदृष्टिः । अहमिति   
द्रष्ट्टविषया संविदजडदृष्टिः । तयोर्मध्ये यत्तत्त्वमस्ति इदन्तया अहन्तया   
वा तदुभयानुवृत्तं यच्चिन्मात्ररूपं वस्तु प्रकाशते तदेव पारमात्मिकं   
परमात्मसम्बन्धि तत्त्वं स्वरूपमिति बृहदारण्यकादिषूपनिषत्सु बहुशः   
प्रोक्तम् ॥ ४१ ॥  
  
दृश्यदर्शनसम्बन्धे यत्सुखं पारमार्थिकम् ।  
अनुभूतिमयं तस्मात्सारं ब्रह्मेति कथ्यते ॥ ४२ ॥  
  
दृश्येति ॥ दृश्यानां रम्यवस्तूनां दर्शनेन वृत्तिज्ञानेन सम्बन्धे   
सति यत्पारमार्थिकं परमार्थे स्वात्मनि सम्भूतमनुभूतिमयं   
अनुभवात्मकं स्वत एवानुभूयमानं सुखमस्ति तदेव सारं सुखं   
ब्रह्मेति कथ्यते । कुतः । तस्मात्पूर्वोक्ताद्धेतोः पुर्वमानन्दात्मकस्य   
चिन्मात्रस्यैव परमात्मस्वरूपत्वेनाभिधानादित्यर्थः ॥ ४२ ॥  
  
दृश्यदर्शनसम्बन्धे सुखसंविदनुत्तमा ।  
दृश्यसंवलिता बन्धस्तन्मुक्ता मुक्तिरुच्यते ॥ ४३ ॥  
  
तर्हि विषयसुखस्यापि स्वात्मरूपत्वे बन्धमोक्षविभागो न स्यादित्यत आह -   
दृश्येति ॥ दृश्यदर्शनसम्बन्धे दृश्यदर्शनयोः सम्बन्धे या   
अनुत्तमा सुखसंवित्सा दृश्यसंवलिता चेत् दृश्योपहिता चेद्बन्ध इत्युच्यते ।   
तन्मुक्ता दृश्यासंस्पृष्टा तत्सुखसंविन्मुक्तिरिति ॥ ४३ ॥  
  
प्। ४९३)  
  
दृश्यदर्शनसम्बन्धे यानुभूतिरनामया ।  
तामवष्टभ्य तिष्ठ त्वं सौषुप्तीं भज ते स्थितिम् ॥ ४४ ॥  
   
दृश्येति ॥ दृश्यदर्शनसम्बन्धे अनामया निरुपद्रवा सुखमयानुभूतिः   
तामेवानुभूतिमवष्टभ्यावलम्ब्य तिष्ठ तस्यामेवानुभूतौ विश्रान्तो भव ।   
सौषुप्तीं पूर्वोक्तां ते स्थितिं भज ॥ ४४ ॥  
  
सैव तुर्यत्वमायाति तस्यां दृष्टौ तु राघव ।  
नात्मा स्थूलो न चैवाणुर्न प्रत्यक्षो न चेतरः ॥ ४५ ॥  
  
सैवेति श्लोकद्वयं वाक्यम् ॥ सैव सौषुप्ती स्थितिरेव तु यत्र   
तुर्यावस्थात्वमायाति तस्यां तुर्यात्मिकायां दृष्टौ तु । आत्मा स्थूलो न   
अमूर्तत्वात् अणुश्च न परिपूर्णत्वात् प्रत्यक्षो न इन्द्रियागम्यत्वात् इतरः   
परोक्षश्च न अपरोक्षतया प्रकाशमानत्वात् ॥ ४५ ॥  
  
न चेतनो न च जडो न चैषोऽसन्न सन्मयः ।  
नाहं नान्यो न चैवैको न वानेकोऽपि राघव ॥ ४६ ॥  
  
चेतनो न चैतन्याश्रयत्वात् स्वयमेव चैतन्यरूपत्वात् । चैतन्याश्रयो हि चेतन   
उच्यते शौक्ल्याश्रयः शुक्ल इतिवत् । नहि वेदान्तिनां मते   
चैतन्याद्भिन्नमात्मनः स्वरूपमस्ति । जडश्च न सर्वप्रकाशकत्वात् असन्न   
सद्रूपत्वात् सन्मयो न अस्तीति प्रतीत्यविषयत्वात् अहंशब्दवाच्यो न   
देहेन्द्रियादिभिरपरिच्छिन्नत्वात् अन्यो न सर्वात्मकत्वात् एकः   
एकत्वसङ्ख्याश्रयो न निर्गुणत्वात् सङ्ख्यायाश्च गुणरूपत्वात् अनेकश्च न ॥   
४६ ॥  
  
यदिदं दृश्यतां प्राप्तं मनःषष्ठेन्द्रियाश्रयम् ।  
सर्वातीतं पदं राम यन्न किञ्चिदिवेह तत् ॥ ४७ ॥  
  
यदिति ॥ मनःषष्ठेन्द्रियाश्रयं मनः षष्ठं येषामिन्द्रियाणां   
चक्षुरादीनां तेषामाश्रयं विषयभूतं दृश्यतां प्राप्तं यदिदं   
जगत्तज्जगदतीतं अतिक्रान्तं तद्विलक्षणं यस्मात् तत्पदमात्मतत्त्वं   
तत्तस्मात्कारणात्तदात्मतत्त्वं इह जगति किञ्चिदिव न भवति । केनापि नोपमीयत   
इत्यर्थः ॥ ४७ ॥  
  
प्। ४९४)  
  
न मोक्षो नभसः पृष्ठे न पाताले न भूतले ।  
सर्वाशासङ्क्षये चेतःक्षयो मोक्ष इतीष्यते ॥ ४८ ॥  
  
नेति ॥ बन्धनिवृत्तिर्हि मोक्षो नाम । स च चेतसो बन्धरूपत्वात्   
तन्निवृत्तिरूपमेवेति भावः ॥ ४८ ॥  
  
मोक्षो मेऽस्त्विति चिन्तान्तर्जाता चेदुत्थितं मनः ।  
मननोत्थे मनस्युच्चैर्बन्धः सांसारिको दृढः ॥ ४९ ॥  
  
मोक्ष इति ॥ मोक्षो मेऽस्तु भूयादिति चिन्ता अन्तर्जाता चेन्मन उत्थितं स्यात् । मनसि च   
मननेन सङ्कल्पेनोत्थिते सति सांसारिकः संसारहेतुर्बन्धो दृढः स्यात् ॥ ४९   
॥  
  
आत्मन्यतीते सर्वस्मात्सर्वरूपेऽथवा तते ।  
को बन्धः कश्च वा मोक्षो निर्मूलं मननं कुरु ॥ ५० ॥  
  
आत्मनीति ॥ आत्मनि सर्वस्मादतीते विश्वविलक्षणे अथवा सर्वरूपे सर्वात्मके तते   
व्याप्ते वा सति को बन्धः कश्च मोक्षः । प्रपञ्चातीतत्वे प्रपञ्चात्मकत्वे वा   
बन्धमोक्षयोरभावात् । तस्मान्मननं सङ्कल्पं निर्मूलं कुरु ॥ ५० ॥  
  
अध्यात्ममतिराशान्तः पूर्णः पावनमानसः ।  
निर्मृष्टकामपङ्काङ्कश्छिन्नबन्धनिजभ्रमः ॥ ५१ ॥  
  
मननस्य मूलनाशे सति तस्याङ्गं प्रस्तौति त्रिभिः श्लोकैः - अध्यात्मेति ॥   
अध्यात्ममात्मनि रतिर्यस्य । आशान्तः प्रशान्तः । पूर्णः परिपूर्णदृष्टिः ।   
पावनमानसः पावनमात्मज्ञाननिर्धूतपापत्वाद्विशुद्धं मानसं   
यस्य ॥ ५१ ॥  
  
द्वन्द्वदोषभयान्मुक्तस्तीर्णसंसारसागरः ।  
प्राप्तानुत्तमविश्रान्तिर्लब्धालभ्यपदस्य हि ॥ ५२ ॥  
  
प्राप्ता अनुत्तमा आत्मनि विश्रान्तिर्यस्य स तादृशो न किञ्चिदभिवाञ्छति ॥ ५२ ॥   
५३ ॥  
  
प्। ४९५)  
  
अनिवृत्तपदं प्राप्तः कर्मणा मनसा गिरा ।  
सर्वाप्तिवाञ्छितारम्भो न किञ्चिदभिवाञ्छति ॥ ५३ ॥  
  
आपत्करञ्जपरशुं पराया निर्वृतेः पदम् ।  
पुष्पगुच्छं शमतरोरालम्बस्व निराशताम् ॥ ५४ ॥  
  
आपदिति ॥ पुष्पगुच्छं पुष्पस्तबकम् ॥ ५४ ॥  
  
गोः पदं पृथिवी मेरुः स्थाणुराशाः समुद्गिकाः ।  
तृणं त्रिभुवनं राम नैराश्यालङ्कृताकृतेः ॥ ५५ ॥  
  
गोः पदमिति ॥ आशा दिशः । समुद्गिकाः सम्पुटिकाः ॥ ५५ ॥  
  
शरीराद्व्यतिरिक्तं ज्ञं पश्यतः प्रविवेकिनः ।  
विकर्तिताङ्गकस्यापि न किञ्चित्प्रविकर्तितम् ॥ ५६ ॥  
  
नैराश्येऽप्यात्मानुसन्धानमेव हेतुरित्याह - शरीरादिति ॥ ज्ञं   
चेतनमात्मानं विकर्तिताङ्गकस्य विकृत्तावयवस्य शरीरातिरिक्ते सुखस्वरूपे   
स्वात्मनि विज्ञाते सति शरीरेऽपि किलानादरः किमुत बाह्यार्थेष्विति भावः ॥ ५६ ॥  
  
अनुभूतो गुडः स्वादुरपि दाहविकर्तनैः ।  
न शक्यतेऽन्यथा कर्तुं तत्त्वालोकस्तथात्मनः ॥ ५७ ॥  
  
अनुभूत इति ॥ स्वादुर्गुडोऽनुभूतः सन्दाहविकर्तनैरपि   
देहसन्तापनच्छेदनादिभिरपि दुःखसाधनैरन्यथा कर्तुं यथा न   
शक्यते अनुभूतस्य गुडस्य स्वादुतयैवानुसन्धीयमानत्वात् तथा आत्मनः   
स्वत्त्वावलोकोऽप्यनुभूतोऽन्यथा कर्तुं न शक्यते स्वरूपसुखस्य   
विस्मर्तुमशक्यत्वात् । अतिशयितस्य च सुखान्तरस्याभावात् । यदाह सर्वज्ञयोगी   
- यत्सङ्गिसङ्गतिपरम्परयापि लोकः प्रेमास्पदीभवति सातिशयोपयोगात् ।   
निर्हेतुकानतिशयानवधि स्वधाम किं वर्ण्यते मम निजं   
तदखण्डसौख्यम् इति ॥ ५७ ॥  
  
प्। ४९६)  
  
परव्यसनिनी नारी व्यग्रापि गृहकर्मणि ।  
तदेवास्वादयत्यन्तर्नवसङ्गरसायनम् ॥ ५८ ॥  
  
एतदेव दृष्टान्तं समुपपादयन्नाह - परेति श्लोकद्वयं वाक्यम् ॥   
यथा हि परव्यसनिनी परपुरुषासक्ता स्वैरिणी नारी गृहकर्मणि स्वीये   
गृहकार्ये व्यग्रापि व्यासक्तापि तदेव पूर्वानुभूतमेव नवसङ्गरसायनं   
नूतनसम्भोगसौख्यं आस्वादयति अनुसन्धत्ते ॥ ५८ ॥  
  
एवं तत्त्वे परे शुद्धे धीरो विश्रान्तिमागतः ।  
तदेवास्वादयत्यन्तर्बहिर्व्यवहरन्नपि ॥ ५९ ॥  
  
एवं परे तत्त्वे विश्रान्तिमागतो धीरोऽपि बहिर्देहादौ व्यवहरन्नपि   
व्यवहारयुक्तोऽपि अन्तश्चित्ते तदेव परं तत्त्वमास्वादयति । तत्त्वनिष्ठस्य   
बहिर्व्यवहारो न समाधिभङ्गायेति भावः ॥ ५९ ॥  
  
असंसर्गात्पदार्थानामन्तःशान्तिर्विमुक्तता ।  
सत्यसत्यपि देहे सा सम्भवत्यनघाकृतेः ॥ ६० ॥  
  
असंसर्गादिति ॥ पदार्थानामसंसर्गाद्धेतोः अन्तः शान्तिः चित्तस्यात्मनि लय   
एव मुक्तता । सा च देहे सत्यसत्यपि वा अनघाकृतेः निष्पापस्यैव सम्भवति ॥   
६० ॥  
  
यो जीवति गतस्नेहः स जीवन्मुक्त उच्यते ।  
सस्नेहजीवितो बद्धो मुक्त एव तृतीयकः ॥ ६१ ॥  
  
य इति ॥ यो गतस्नेहो बाह्यवस्तुन्यनासक्तः स्वात्मरतिरेव जीवति स जीवन्मुक्त   
उच्यते । सस्नेहजीवोत् बाह्यवस्तुनिष्ठस्तु बद्ध उच्यते । तृतीयकः यो   
गतस्नेहजीवितो न भवति स सस्नेहजीवितश्च न विगतस्नेहत्वाद्विदेहत्वाच्च । स तु   
मुक्त एव निरुपपदेनैव मुक्तशब्देनोच्यत इत्यर्थः ॥ ६१ ॥  
  
प्। ४९७)  
  
नापीक्षते भविष्यच्च वर्तमाने न तिष्ठति ।  
न संस्मरत्यतीतं च सर्वमेव करोति च ॥ ६२ ॥  
  
नेति श्लोकषट्कमेकं वाक्यम् । भाविभवद्भूतेषु अनासक्तो व्यवहरन्   
भक्तशठबालवृद्धादिषु तत्तच्चेष्टामनुकुर्वन्धैर्यादिगुणयुक्तो   
जीवन्मुक्तोऽर्भकादिषु विपरीतस्वभावेष्वपि विस्मयादिविकारं न प्राप्नोति ॥ ६२ ॥   
६३ ॥ ६४ ॥ ६५ ॥ ६६ ॥  
  
अनुबन्धपरे जन्तावसंसक्तमनाः सदा ।  
भक्ते भक्तसमाचारः शठे शठ इव स्थितः ॥ ६३ ॥  
  
बालो बालेषु वृद्धेषु वृद्धो धीरेषु धैर्यवान् ।  
युवा यौवनवृत्तेषु दुःखितेषु स दुःखधीः ॥ ६४ ॥  
  
धीरधीरुदितानन्दः पेशलः पुण्यकीर्तनः ।  
प्राज्ञः प्रसन्नमधुरो दैन्यादपगताशयः ॥ ६५ ॥  
  
अपि शीतरुचावर्के सुतप्तेऽपीन्दुमण्डले ।  
अप्यधः प्रसरत्यग्नौ जीवन्मुक्तो न विस्मयी ॥ ६६ ॥  
  
चिदात्मन इमा इत्थं प्रसरन्तीह शक्तयः ।  
इत्यस्याश्चर्यजालेषु नाभ्युदेति कुतूहलम् ॥ ६७ ॥  
  
कस्मात्कारणात् इमाश्चिदात्मनः शक्तय इत्थं बहुधा स्फुरन्तीति   
चिच्छक्तिविलासमनुसन्दधतोऽस्य जीवन्मुक्तस्य आश्चर्यजालेषु कुतूहलं   
नाभ्युदेतीति सम्बन्धः ॥ ६७ ॥  
  
यथा जलपरिस्पन्दाद्व्यतिरिक्त इवाम्भसः ।  
दृश्यते वर्तुलावर्तश्चित्तस्पन्दात्तथा जगत् ॥ ६८ ॥  
  
यथेति ॥ जलस्य परिस्पन्दात्परितः चलनाद्धेतोर्वर्तुल आवर्तोऽम्भसो व्यतिरिक्त इव   
दृश्यते ॥ ६८ ॥  
  
यथा व्योम्नीक्षणस्पन्दात्पिच्छमौक्तिकमण्डलम् ।  
दृश्यते सदिवासत्यं चित्तस्पन्दात्तथा जगत् ॥ ६९ ॥  
  
तथा चित्तस्य स्पन्दाच्चिदाकाशे जगदसत्यमपि सदिव दृश्यते ॥ ६९ ॥  
  
प्। ४९८)  
  
राम उवाच ॥  
  
येन प्रस्पन्दते चित्तं येन न स्पन्दतेऽथवा ।  
तद्ब्रह्मन्ब्रूहि मे येन चिकित्सेयं तदेव हि ॥ ७० ॥  
  
येनेति ॥ चित्तं येन कारणेन स्पन्दते येन वा न स्पन्दते   
तत्स्पन्दकारणमस्पन्दकारणं च मे ब्रूहि । येन त्वदुक्तेन प्रकारेण तदेव   
चित्तं चिकित्सेयं स्पन्दरहितं विदध्याम् ॥ ७० ॥  
  
वसिष्ठ उवाच ॥  
  
यथा शौक्ल्यं हिमे राम तिले तैललवो यथा ।  
दृष्टौ राघव संसृष्टौ चित्तस्पन्दौ तथैव हि ॥ ७१ ॥  
  
चित्तस्पन्दनिवृत्त्युपायमुपदिदिक्षुः चित्तस्पन्दनिवृत्तिरेव चित्तनाश इति   
दर्शयितुं चित्तस्पन्दयोरभेदमाह - यथेति ॥ हिमशौक्ल्ययोरिव   
तिलतैलयोरिव च चित्तस्पन्दयोरपि विभागो न दृश्यत इत्यर्थः ॥ ७१ ॥  
  
द्वौ क्रमौ चित्तनाशाय योगो ज्ञानं च राघव ।  
योगस्तद्वृत्तिरोधो हि ज्ञानं सम्यगवेक्षणम् ॥ ७२ ॥  
  
द्वाविति ॥ क्रमादुपायौ तद्वृत्तिरोधश्चित्तवृत्तिनिरोधः । यथा च पातञ्जलं   
सूत्रम् - योगश्चित्तवृत्तिनिरोधः इति ॥ ७२ ॥  
  
चित्तं प्राणपरिस्पन्दमाहुरागमभूषणाः ।  
तस्मिन्संरोधिते नूनमुपशान्तं भवेन्मनः ॥ ७३ ॥  
  
चित्तमिति श्लोकद्वयं वाक्यम् ॥ प्राणपरिस्पन्दं प्राणेन परिस्पन्दो यस्य तत् ।   
प्राणाधीनस्पन्दमित्यर्थः । तस्मिन् प्राणवायौ ॥ ७३ ॥ ७४ ॥  
  
मनःस्पन्दोपशान्त्यायं संसारः प्रविलीयते ।  
सूर्यालोकपरिस्पन्दशान्तौ व्यवहृतिर्यथा ॥ ७४ ॥  
  
राम उवाच ॥  
  
अनिशं चरतां देहगेहे गहनगामिनाम् ।  
प्राणादीनां परिस्पन्दो वायुना रोध्यते कथम् ॥ ७५ ॥  
  
अनिशमिति ॥ गहनगामिनां दुर्बोधगमनानाम् । ग्राणादीनामित्यादिशब्देन   
प्राणापानादिसङ्ग्रहः ॥ ७५ ॥  
  
प्। ४९९)  
  
वसिष्ठ उवाच ॥  
  
शास्त्रसज्जनसम्पर्कवैराग्याभ्यासयोगतः ।  
अनास्थायां कृतास्थायां पूर्वं संसारवृत्तिषु ॥ ७६ ॥  
  
अथैकादशभिः श्लोकैः प्राणस्पन्दनिरोधप्रकारो निरूप्यते - शास्त्रेति   
श्लोकद्वयं वाक्यम् ॥ शास्त्रं अध्यात्मशास्त्रम् । सज्जनसम्पर्को   
ब्रह्मवित्सङ्गः । वैराग्यं विषयेष्वरतिः । अभ्यासः समाध्यभ्यासः त एव   
योगा उपायाः तेभ्यो हेतुभ्यः पूर्वं प्रथमं संसारवृत्तिषु   
सांसारिकव्यवहारेषु अनास्थायामनादरे कृतास्थायां दृढायां   
सत्याम् ॥ ७६ ॥  
  
यथाभिआञ्छितध्यानाच्चिरमेकतयोदितात् ।  
एकतत्त्वघनाभ्यासात्प्राणस्पन्दो निरुध्यते ॥ ७७ ॥  
  
चिरमेकतयोदितात् एकप्रकारतया उद्भूतात् यथाभिवाञ्छितध्यानात् ।   
अभिवाञ्छितमभिवाञ्छा तामनतिक्रम्य ध्यानात् । यत्र यत्र   
सरसवाहिन्यभिवाञ्छा तस्य तस्य ध्यानाद्धेतोः य एकतत्त्वघनाभ्यासः   
एकस्यैव वस्तुस्वरूपस्य निरन्तरं पुनःपुनरनुसन्धानं   
तस्मादुपायात्प्राणस्पन्दः प्राणवायोश्चाञ्चल्यं निरुध्यते ॥ ७७ ॥  
  
पूरकाद्यनिलायामाद्दृढाभ्यासादखेदजात् ।  
एकान्तध्यानयोगाच्च प्राणस्पन्दो निरुध्यते ॥ ७८ ॥  
  
पूरकेति ॥ दृढाभ्यासाद्दृढं यथातथा पुनःपुनः परिशीलनाद्धेतोः ।   
अखेदतोऽप्रयासजन्यः केवलकुम्भकसिद्धिपर्यन्तो यः पूरकाद्यनिलायामः   
पूरककुम्भकरेचकप्रकारः प्राणायामः तस्माद्धेतोरेकान्तध्यानयोगाच्च   
विविक्तप्रवर्तितध्यानयोगाच्च प्राणस्पन्दो निरुध्यते । यथा च याज्ञवल्क्यः   
केवलं कुम्भकं प्रक्रम्याह - एष प्राणजयोऽपायः   
सर्वमृत्यूपघातकः इति ॥ ७८ ॥  
  
प्। ५००)  
  
ॐकारोच्चारणप्रान्तशब्दतत्त्वानुभावनात् ।  
सुषुप्ते संविदो जाते प्राणस्पन्दो निरुध्यते ॥ ७९ ॥  
  
ॐकारस्येति ॥ प्रणवोच्चारणे सति प्रान्ते पर्यन्ते यच्छब्दतत्त्वं   
तस्यानुभावनात् अनुसन्धानाद्धेतोः संविदो बहिर्मुखायाश्चित्तवृत्तेः   
सुषुप्ते निलीने जाते सति प्राणस्पन्दो निरुध्यते । अत्र तु नादानुसन्धानस्य   
मनोलयहेतुत्वात्तद्द्वारेण प्राणलयहेतुत्वमुक्तं हटह्प्रदीपिकायाम् -   
नासनं सिद्धसदृशं न कुम्भः केवलोपमः । न खेचरीसमा मुद्रा न   
नादसदृशो लयः इति । काष्ठे प्रवर्तितो वह्निः काष्ठेन सह शाम्यति । नादे   
प्रवर्तितं चित्तं नादेन सह लीयते ॥ विस्मृत्य सकलं बाह्यं नादे   
दुग्धाम्बुवन्मनः । एकीभूयाथ सहसा चिदाकाशे विलीयते इति ॥ ७९ ॥  
  
तालुमूलगतां यत्नाज्जिह्वयाक्रम्य घण्टिकाम् ।  
ऊर्ध्वरन्ध्रगते प्राणे प्राणस्पन्दो निरुध्यते ॥ ८० ॥  
  
तालुमूलेति ॥ जिह्वामूलस्योपरितनौ वक्त्रान्तर्भागौ तालुनी तयोर्मूलं   
मध्यभागः तद्गतां तत्र स्थितां घण्टिकां लम्बिकां सूक्ष्मजिह्वारूपेण   
लम्बमानं मांसखण्डं यत्नात्प्रयत्नविशेषात् जिह्वया साधनभूतया   
आक्रम्य प्राणे ऊर्ध्वरन्ध्रं गते ऊर्ध्वरन्ध्रं कपालकुहरं यद्धि   
सुषुम्नाया उपरितनं द्वारमुच्यते । यदाह श्रुतिः - अन्तरेण तालुके य एष   
स्तन इवावलम्बते सेन्द्रयोनिः । यत्रासौ केशान्तो विवर्तते व्यपोह्य शीर्षकपाले   
इति । तादृशमूर्ध्वरन्ध्रं गते सति प्राणस्पन्दो निरुध्यते । अनेन च   
लम्बिकायोगः प्रदर्शितः । यः खेचरीति नभोमुद्रेति चोच्यते । तदुक्तं   
विवेकमार्तण्डे - कपालकुहरे जिह्वा प्रविष्टा विपरीतगा । भ्रुवोरन्तरगा   
दृष्टिर्मुद्रा भवति खेचरी इति । अत्र च प्रयत्नादित्यनेन जिह्वाया   
दैर्घ्यसिद्धये चालनदोहनादिरूपो यत्नविशेष उक्तः । तदुक्तं   
हटह्प्रदीपिकायाम् - छेदनचालनदोहैः कलां क्रमेण प्रवर्धयेत्तावत् ।   
सा यावद्भ्रूमध्यं स्पृशति तदानीं हि खेचरीसिद्धिः इति । कला जिह्वा   
तस्याश्छेदनं नाम ऊर्ध्वगमनप्रतिबन्धकस्याधोभागस्थितस्य   
चर्मणश्छेदः । चालनं पुनरार्द्रवस्त्रखण्डवेष्टिताया जिह्वायाः   
पाणिभ्यां दृढं गृहीत्वा सव्यापसव्यं भ्रामणम् । दोहनं तु   
पाणिभ्यां पर्यायेण शनैःशनैराकर्षणम् ॥ ८० ॥  
  
प्। ५०१)  
  
द्वादशाङ्गुलपर्यन्ते नासाग्रे विमलाम्बरे ।  
संविद्दृशि प्रशाम्यन्त्यां प्राणस्पन्दो निरुध्यते ॥ ८१ ॥  
  
द्वादशेति ॥ नासाग्रे नासिकाया अग्रभागे द्वादशाङ्गुलपर्यन्ते   
नासाग्रमारभ्य द्वादशाङ्गुलपरिमिते विमलाम्बरे निर्मलनभोभागे   
दृशोर्लक्ष्यभूते संविद्दृशि वृत्तिज्ञाने प्रशाम्यन्त्यां लीयमानायां   
सत्यां प्राणस्पन्दो निरुध्यते । तथा च याज्ञवल्क्यः - नासाग्रे धारणं   
गार्गि वायोर्विजयकारणम् इति ॥ ८१ ॥  
  
अभ्यासादूर्ध्वरन्ध्रेण तालूर्ध्वद्वादशान्तगे ।  
प्राणे गलितसंवित्तौ प्राणस्पन्दो निरुध्यते ॥ ८२ ॥  
  
अभ्यासादिति ॥ अभ्यासाद्योगशास्त्रेषु निरूपितात्पवननिरोधाभ्यासात्   
ऊर्ध्वरन्ध्रेण सुषुम्नामार्गेण प्राणे प्राणवायौ तालूर्ध्वं   
द्वादशान्तगे । तालुशब्देन षोडशारं विशुद्ध्याख्यं चक्रमुच्यते ।   
ऊर्ध्वशब्देन ब्रह्मरन्ध्रम् । द्वादशान्तमित्यनाहताख्यं द्वादशारं   
चक्रम् । तथा च तालुगे ऊर्ध्वगे द्वादशान्तगे वा सति गलितसंवित्तौ   
विगलितबहिर्मुखसंविदि सति प्राणस्पन्दो निरुध्यते । तत्र च ऊर्ध्वरन्ध्रेण   
कपालकुहरेण प्राणे तालूर्ध्वद्वादशान्तगे तालुस्थानादूर्ध्व   
द्वादशाङ्गुलपर्यन्तं ब्रह्मरन्ध्रं गते सतीति व्याख्यानम् ।   
तालुमूलगतामित्यादिना पूर्वोक्तेन खेचरीयोगेन पुनरुक्तमित्युपेक्षितम् । अत्र च   
ताल्वादीनां प्राणमर्मस्थानत्वात्तद्गतस्य प्राणस्य तत्र लयो युज्यत   
इत्यनुसन्धेयम् । यदाह याज्ञवल्क्यः - पादाङ्गुष्ठौ च गुल्फौ च   
जङ्घामध्यौ तथैव च । स्फिजोर्मूले च जानू च मध्यावूरुद्वयस्य च ॥   
पायुमूलं ततः पश्चान्मध्यौ देहस्य मेढ्रकम् । नाभिश्च हृदयं   
गार्गि कण्ठकूपं तथैव च ॥ तालुमूलं च नासाया मूलं चाक्ष्णोश्च   
मण्डले । भ्रुवोर्मध्यं ललाटं च मूर्धा च मुनिसत्तमे ॥ मर्मस्थानानि   
चैतानि इति । अत्र चाभ्यासशब्देन जितेन्द्रियस्य विविक्तदेशवर्तिनो   
हितमितमेध्याशिनो गुरूपदिष्टमार्गेण   
धौतबस्तिप्रमुखैर्मूर्धाधःशोघनैः करणैर्विशुद्धदेहस्य   
आसनप्राणायामाभ्यां शोधितनाडीकस्य सुषुम्नायां   
प्राणसञ्चारहेतुर्महामुद्राद्यभ्यासो विवक्षितः । ताश्च महामुद्रादय् दश   
मुद्राः । तदुक्तं हठप्रदीपिकायाम् - महामुद्रा महाबन्धो   
महाबेधश्च खेचरी । उड्डियानं मूलबन्धो बन्धो जालन्धराभिधः ॥   
करणी विपरीताख्या वज्रोली शक्तिचालनम् । मुद्राणां दशकं चेदं गोपनीयं   
प्रयत्नतः इति । खिलापि मध्यमानाडी दृढाभ्यासेन योगिनाम् ।   
आसनप्राणसंयाममुद्राभिः सरला भवेत् इति च । महामुद्रादिलक्षणं तु   
ग्रन्थविस्तरभयान्नेह लिखितं तद्ग्रन्थान्तराद्बोध्यम् ॥ ८२ ॥  
  
प्। ५०२)  
  
भ्रूमध्ये तारकालोकशान्तावन्तमुपागते ।  
चेतने केतने बद्धे प्राणस्पन्दो निरुध्यते ॥ ८३ ॥  
  
भ्रूमध्य इति ॥ भ्रुवोर्मध्ये द्व्यस्रं व्योमचक्रं तद्धि चिन्मयस्य ज्योतिष   
उपलब्धिस्थानम् । तदुक्तम् - भ्रूयुगमध्यगतं   
सच्छिखिविद्युत्सूर्यवज्जगद्भाति । केषाञ्चित्पुण्यदृशामुन्मीलतिचिन्मयं   
ज्योतिः इति ॥ तद्यदा लक्षणं विधीयते तदा तत्रैव तारकालोकशान्तौ ।   
तारकाक्ष्णः कनीनिका । तारकयोरालोको दर्शनव्यापारः तस्य शान्तावुपरतौ   
सत्यां केतने केतनं सङ्केतः अस्य शब्दस्यायमर्थ इति पुरुषकल्पितो   
वाच्यवाचकनियमः तत्र बद्धं तदनुसारि यच्चेतनम् । विकल्पज्ञानमिति यावत्   
। तस्मिन्नन्तमुपागते सति प्राणस्पन्दो निरुध्यते । बुद्ध इति पाठे तु केतने   
शब्दार्थसम्बन्धे प्रबुद्धं यच्चेतनं   
शब्दार्थसम्बन्धाननुसन्दधद्विकल्पकं विज्ञानं तस्मिन्नन्तमुपागते   
इति व्याख्येयम् ॥ ८३ ॥  
  
प्। ५०३)  
  
झटित्येव यदुद्भूतं ज्ञानं तस्मिन्दृढायिते ।  
असंस्पृष्टविकल्पांशे प्राणस्पन्दो निरुध्यते ॥ ८४ ॥  
  
झटितीति ॥ अत्र ज्ञानं झटित्येव उद्भूतं असत्यामेव जिज्ञासायामकस्मादेव   
समुत्पन्नं वासनावशाद्विषयसन्निधानाद्वा तस्मिञ्ज्ञाने दृढायिते   
दृढीकृते तथैव दृढं भाविते असंस्पृष्टविकल्पांशे   
विगलितविकल्पभागे सति प्राणस्पन्दो निरुध्यते । यदा समुत्पन्नं   
वृत्तिज्ञानमेव दृढं भाव्यमानं विगलितविषयांशं सन्मात्रं   
सम्पद्यते तदापि प्राणस्पन्दनिरोध इति भावः ॥ ८४ ॥  
  
चिरकालं हृदैकान्तव्योमसंवेदनान्मुनेः ।  
अवासनमनोध्यानात्प्राणस्पन्दो निरुध्यते ॥ ८५ ॥  
  
चिरकालमिति ॥ चिरकालं मुनेर्मौनव्रतनिष्ठस्य योगिनो हृदा चित्तेन   
एकान्तव्योमसंवेदनात् एकान्तं नियतं यद्व्योमसंवेदनमाकाशभावनं   
तस्मात्सम्भूतं यदवासनमनोध्यानं विषयवासनाविनिर्मुक्तं   
चित्तनिर्वृत्तं यद्ध्यानं तस्मादपि प्राणस्पन्दो निरुध्यते । तत्र च हठं   
विना राजयोगो राजयोगं विना हठो न सिध्यति । ततो युग्ममानिष्पतेः   
समभ्यसेदिति न्यायात् । मारुतस्य विधिं सम्यग्मनोयुक्तं समभ्यसेत् । इतरत्र   
न कर्तव्या मनोवृत्तिर्मनीषिणा इति वचनाच्च मनोनिरोधेन सहैव   
प्राणनिरोधोऽभ्यसनीय इति । तत्र तत्र सुषुप्ते संविदो जाते संविद्दृशि   
प्रशाम्यन्त्याम् इत्यादिना प्रतिपादितमित्यनुसन्धेयम् ॥ ८५ ॥  
  
प्। ५०४)  
  
एभिः क्रमैस्तथान्यैश्च नानासङ्कल्पकल्पितैः ।  
नानादेशिकवक्त्रस्थैः प्राणस्पन्दो निरुध्यते ॥ ८६ ॥  
  
एभिरिति ॥ एभिः पूर्वोक्तैः क्रमैरुपायैः तथा नानासङ्कल्पकल्पितैः   
नानादेशिकवक्त्रैर्नानाविधाचार्यप्रोक्तैरन्यैश्च क्रमैः प्राणस्पन्दो   
निरुध्यते । तत्र चान्यैरित्यनेन स्थानान्तरावलम्बिनो ये प्राणनिरोधोपायाः ये   
च चित्तलयोपायाः पूर्वाचार्यैः प्रदर्शिताः ते सर्वे सङ्गृह्यन्ते ।   
चित्तलयोपायानां च प्राणलयोपायत्वात् । तदुक्तं हठप्रदीपिकायाम् -   
पवनो बध्यते येन मनस्तेनैव बध्यते । मनश्च बध्यते येन पवनस्तेन   
बध्यते इति । ते च चित्तलयोपाया आनन्त्यान्न प्रदर्शयितुं शक्यन्ते । तदुक्तं   
हठप्रदीपिकायाम् - ते चादिनाथेन सपादकोटिलयप्रकाराः कथिताः सन्तीति   
॥ ८६ ॥  
  
अभ्यासेन निराबाधमेतास्ता योगयुक्तयः ।  
उपायतामुपायान्ति भव्यस्य भवभेदने ॥ ८७ ॥  
  
अभ्यासेनेति ॥ भव्यस्य भाग्यवतो योगिनः ॥ ८७ ॥  
  
अभ्यासेन परिस्पन्दे प्राणानां क्षयमागते ।  
मनः प्रशममायाति निर्वाणमवशिष्यते ॥ ८८ ॥  
  
अभ्यासेनेति ॥ निर्वाणं कैवल्यरूपमात्मतत्त्वम् ॥ ८८ ॥  
  
राम उवाच ॥  
  
योगयुक्तस्य चित्तस्य शम एवं निरूपितः ।  
सम्यग्ज्ञानमिदानीं मे कथयानुग्रहात्प्रभो ॥ ८९ ॥  
  
योगेति ॥ द्वौ क्रमौ चित्तनाशस्य योगो ज्ञानं चेत्युक्तयोर्योगज्ञानयोर्मध्ये   
योगलक्षणोपायवतः पुरुषस्य एवं पूर्वोक्तप्रकारेण चित्तस्य शमो नाशो   
दर्शित इत्यर्थः ॥ ८९ ॥  
  
प्। ५०५)  
  
वसिष्ठ उवाच ॥  
  
यथाभूतार्थदर्शित्वमेतावद्भुवनत्रये ।  
यदात्मैव जगत्सर्वमिति निश्चित्य पूर्णता ॥ ९० ॥  
  
यथेति ॥ जगत्सर्वमात्मैवेति निश्चित्य पूर्णता परिपूर्णरूपत्वमिति यत् एतावदेव   
यथाभूतार्थदर्शित्वं परमार्थदर्शित्वम् ॥ ९० ॥ ९१ ॥ ९२ ॥  
  
अभ्यासाद्दृढतां यातो वैराग्यपरिलाञ्छितः ।  
यथावासनमायामः प्राणानां सफलः स्मृतः ॥ ९१ ॥  
  
विकल्पसङ्क्षयाज्जन्तोः पदं तदवशिष्यते ।  
यतो वाचो निवर्तन्ते समग्रकलनान्विताः ॥ ९२ ॥  
  
इमा घटपटाकारपदार्थशतशक्तयः ।  
आत्मैव नान्यदस्तीति निश्चयः सम्यगीक्षणम् ॥ ९३ ॥  
  
इमा इति ॥ घटपटाकारपदार्थशतशक्तयः घटपटाद्याकाराणि यानि   
पदार्थशतानि याश्च तेषां शक्तयः तत्सर्वमात्मैव । अन्यद्वस्तु नास्तीति   
निश्चयः सम्यग्ज्ञानमित्यर्थः ॥ ९३ ॥ ९४ ॥  
  
अनाद्यन्तावभासात्मा परमात्मेह विद्यते ।  
इत्येष निश्चयः स्फारः सम्यग्ज्ञानं विदुर्बुधाः ॥ ९४ ॥  
  
सर्वमात्मैव निर्दिष्टौ भावाभावौ क्व वा स्थितौ ।  
क्व बन्धमोक्षकलने किमन्यद्राम शोच्यते ॥ ९५ ॥  
  
सर्वमिति ॥ दृश्यं सर्वमात्मैव तत्र भावाभावौ कौ निर्दिष्टौ निरूपितौ ।   
सर्वस्यात्मरूपत्वे अयं भावः अयमभावः इति च भेदो निरूपयितुमशक्य   
इत्यर्थः । क्व वा स्थितावित्यनेन भावाभावयोराश्रयोऽपि निरूपयितुमशक्य   
इत्याह । किमन्यद्राम शोच्यते । बन्धमोक्षयोरप्यभावान्न शोकावसर   
इत्यर्थः ॥ ९५ ॥ ९६ ॥  
  
प्। ५०६)  
  
न चेत्यमन्यन्नो चित्तं ब्रह्मैवेदं विजृम्भते ।  
सर्वमेकं परं ब्रह्म को मोक्षः का च बन्धता ॥ ९६ ॥  
  
ब्रह्मेदं प्रहिताकारं बृहद्बृहदवस्थितम् ।  
दूरादस्तमितद्वित्वं भवात्मैव त्वमात्मना ॥ ९७ ॥  
  
ब्रह्मेति ॥ बृहद्बृहदिति महीमहीधरादिरूपेण स्थूलं   
स्थूलतममवस्थितम् । अतः कारणात्त्वं आत्मनैव स्वयमेवात्मा भव   
परिपूर्णः परमात्मा भव ॥ ९७ ॥  
  
सम्यगालोकिते रूपे काष्ठपाषाणवाससाम् ।  
मनागपि न भेदोऽस्ति क्वासि सङ्कल्पनोन्मुखः ॥ ९८ ॥  
  
सम्यगिति ॥ काष्ठपाषाणवाससां रूपे स्वरूपे सम्यगालोकिते विचारिते सति   
मनागपि ईषदपि भेदो नास्ति दृश्यभेदस्य दृगायत्तत्वात् दृशः   
स्वरूपेणाभिन्नत्वात् । तस्मादात्मातिरिक्तस्य वस्तुनोऽभावात् क्व वा वस्तुनि   
सङ्कल्पोन्मुखोऽसि ॥ ९८ ॥  
  
आदावन्ते च संशान्तं स्वरूपमविनाशि यत् ।  
वस्तूनामात्मनश्चैतत्तन्मयो भव राघव ॥ ९९ ॥  
  
आदाविति ॥ आदावुत्पत्तेः पूर्वं अन्ते विनाशानन्तरं च वस्तूनामिदन्तया   
प्रतीयमानानां भावानामात्मनश्च अहन्तास्पदस्य यदेतत्संशान्तं   
अविनाशि च स्वरूपं चिन्मात्रं त्वं तन्मयो भव ॥ ९९ ॥  
  
द्वैताद्वैतसमुद्भेदा जरामरणविभ्रमैः ।  
स्फुरत्यात्मभिरात्मैव चित्तैरब्धिवद्वीचिभिः ॥ १०० ॥  
  
द्वैतेति ॥ जरामरणविभ्रमैः जरामरणादिविलासैः ये   
द्वैताद्वैतसमुद्भेदाः भेदाभेदोन्मेषाः तैरुपलक्षितानि यानि चित्तानि   
तैरेवात्मभिः स्वरूपैः आत्मैव वीचिभिः अब्धिवद्बहुधा स्फुरति ॥ १०० ॥  
  
प्। ५०७)  
  
शुद्धमात्मानमालिङ्गय नित्यमन्तःस्थया धिया ।  
यः स्थितस्तं कमात्मेहं भोगो बन्ध्यितुं क्षमः ॥ १ ॥  
  
शुद्धमिति ॥ नित्यं सर्वदा अन्तःस्थया अन्तर्मुखया धिया शुद्धं   
निरुपाधिकं आत्मानमालिङ्ग्य तादात्म्यमापद्य यः स्थितः तमात्मेहं   
आत्मारामं कं नाम भोगो बन्धयितुं क्षमः । न कमपीत्यर्थः ॥ १ ॥ २ ॥  
  
कृतस्फारविचारस्य मनो भोगादयोऽरयः ।  
मनागपि न भिन्दन्ति शैलं मन्दानिला इव ॥ २ ॥  
  
नानात्वमस्ति कलनासु न वस्तुनोऽन्तर्नानाविधासु सरसीषु जलादिवान्यत् ।  
इत्येकनिश्चयमयः पुरुषो विमुक्त इत्युच्यते समवलोकितसम्यगर्थः ॥ ३ ॥  
  
नानात्वमिति ॥ कलनासु विकल्पबुद्धिषु अन्तरभ्यन्तरे वस्तुनो नानात्वं नास्ति ।   
सरसीषु जलादिवेति एकनिश्चयमयः पुरुषो विमुक्त इत्युच्यते ॥ ३ ॥ ४ ॥ ५ ॥ ६ ॥ ७ ॥  
  
वसिष्ठ उवाच ॥  
  
अथेमामपरां राम शृणु दृष्टिं पदप्रदाम् ।  
मुनिना वीतहव्येन यथा स्थितमशङ्कितम् ॥ ४ ॥  
  
वीतहव्यो मुनिर्नाम विन्ध्यकाननकन्दरे ।  
उषित्वा सुचिरं कालं क्रियाकाण्डपरायणः ॥ ५ ॥  
  
आत्मक्रियाक्रमाद्घोरसंसारभ्रमदायिनः ।  
आधिव्याधिमयाकारात्कालेनोद्वेगमाययौ ॥ ६ ॥  
  
निर्विकल्पसमाध्यर्थं सन्त्यज्य सकलाः क्रियाः ।  
विवेश रम्भारचितं निजपर्णोटजान्तरम् ॥ ७ ॥  
  
प्। ५०८)  
  
तत्रासने समे शुद्धे स्वास्तीर्णहरिणाजिने ।  
बद्धपद्मासनस्तस्थौ पार्ष्ण्योरधिकराङ्गुलिः ॥ ८ ॥  
  
तत्रेति ॥ पार्ष्ण्योः पादपश्चिमभागयोः पद्मासनवशात् अङ्कयोरुपरि   
वर्तमानयोः अधिकराङ्गुलिः उपरि स्थितोत्तानकराङ्गुलिः ॥ ८ ॥  
  
सञ्जहाराञ्जसा लोकं दिग्विकीर्णं मनः शनैः ।  
बाह्यानाभ्यन्तरांश्चैव स्पर्शान्परिहरन्क्रमात् ॥ ९ ॥  
  
सञ्जहारेति ॥ स्पर्शान्विषयान् परिहरन् शनैर्दिग्विकीर्णं मनः सञ्जहारेति   
सम्बन्धः । उपहरदिति पाठे मनसो विशेषणम् ॥ ९ ॥ ११० ॥ ११ ॥ १२ ॥  
  
ततः स्वमनसः स्थैर्यं वाञ्छमानस्तदा मुनिः ।  
इदमालोकयामास मनसा विगतैनसा ॥ ११० ॥  
  
वीतहव्य उवाच ॥  
  
अहो न चञ्चलमिदं प्रत्याहृतमपि क्षणात् ।  
मनः स्थैर्यं ततो नैति तरङ्गप्रौढपर्णवत् ॥ ११ ॥  
  
घटात्पटमुपायाति पटाच्छकटमुत्कटम् ।  
चित्तमर्थेषु चलति पादपेष्विव मर्कटः ।  
पञ्च द्वाराणि मनसश्चक्षुरादीन्यमून्यलम् ॥ १२ ॥  
  
तेनात्मना बहुज्ञेन निर्ज्ञाताश्चक्षुरादयः ।  
मनागपि न सम्बद्धाः पातालद्युतलादिवत् ॥ १३ ॥  
  
तेनेति ॥ निर्ज्ञाताः । निःशब्दो बहिरर्थे वर्तते । आत्मनो बहिर्भावेन   
ज्ञाताश्चक्षुरादयस्तेनात्मना मनागपि न सम्बद्धाः पातालद्युतलादिवत् ।   
पातालं दिवस्तलं च यथा परस्परं न सम्बध्यते तद्वदित्यर्थः ॥ १३ ॥  
  
चित्तचारण चार्वाक चतुर्दिक्कुक्षिभिक्षुक ।  
व्यर्थं खेदमनास्थाय नेदं विहर हे जगत् ॥ १४ ॥  
  
चित्तेति ॥ चारणदेशान्तरसञ्चरणशील । चार्वाक परलोकपराङ्मुख ।   
चतुर्दिक्कुक्षिभिक्षुक चतसृणां दिशां कुक्षिष्वभ्यन्तरेषु भिक्षणशील हे   
चित्त व्यर्थं खेदमनास्थाय इदं जगन्न विहर मा सञ्चर ॥ १४ ॥  
  
प्। ५०९)  
  
अहं चेतनमित्येवमसत्या तव वासना ।  
अत्यन्तभिन्नयोरैक्यं नास्ति चिन्मनसोः शठ ॥ १५ ॥  
  
अहमिति ॥ हे चित्त अहमेव चेतनमिति या ते वासना सा असत्या । हे शठ   
अत्यन्तभिन्नयोश्चिन्मनसोरैक्यं नास्ति । अत्यन्तं भेदश्च मनसो   
दृश्यत्वजडत्वादिनेति द्रष्टव्यम् ॥ १५ ॥  
  
जीवः सोऽस्म्यहमित्येषा व्यर्थाहङ्कारदुर्मतिः ।  
अहङ्कारादयं सोऽस्मीत्येतां संरब्धतां त्यज ।  
मिथ्यैव जाता दुःखाय न सत्यासत्यवर्जिता ॥ १६ ॥  
  
जीव इति ॥ हे चित्त जीवो ह्यहमिति अहङ्कारदुर्मतिर्व्यर्था । अहङ्कारात्सोऽस्मि   
अयमस्मीति या ते संरब्धता सम्भ्रमः तां त्यज ॥ १६ ॥  
  
एतावदेव ते रूपं साधो यदविचारणम् ।  
विचारेणोपशान्तं त्वमालोकेन तमो यथा ॥ १७ ॥  
  
एतावदिति ॥ हे चित्त अविचारणमिति यत्ते रूपं तदेतावदेव ।   
अविद्यात्मकत्वाच्चित्तस्येति भावः । विचारेण पुनस्त्वमुपशान्तं भवसि ।   
आलोकेन तमो यथा ॥ १७ ॥  
  
नित्यं पूर्वमभूताय नास्तिरूपाय सम्प्रति ।  
भविष्यते च नोदर्के स्वमनः स्वस्ति ते स्थितिः ॥ १८ ॥  
  
नित्यमिति ॥ कालत्रयेऽप्यसद्रूपाय ते स्वस्ति । इतः परं मा बाधस्वेत्यर्थः ।   
स्वमन इत् सम्बोधनम् ॥ १८ ॥  
  
परिनिर्वामि शान्तोऽस्मि दिष्ट्यास्मि विगतज्वरः ।  
स्वात्मन्येवावतिष्ठेऽहं तुर्यरूपपदे स्थितः ॥ १९ ॥  
  
परिति ॥ परिनिर्वामि परित उपरमामि ॥ १९ ॥ १२० ॥ २१ ॥ २२ ॥ २३ ॥ २४ ॥  
  
प्। ५१०)  
  
चिदात्मा भगवान्सर्वं साक्षित्वेन करोत्यजः ।  
हन्तेन्द्रियगणा यूयं किं निरर्थकमाकुलाः ॥ १२० ॥  
  
भीतः पान्थ इवाहिभ्यः पुक्कसेभ्य इव द्विजः ।  
दूरे तिष्ठति चिन्मात्रमिन्द्रियेभ्यो ह्यनामयम् ॥ २१ ॥  
  
सङ्कल्पोन्मुखता सेयं दुःखदा संविदः स्मृतिः ।  
कलनारहिते देवे देहे मनसि वा जडे ।  
संवित्संवेद्यनिर्मुक्तासारस्तन्नाम नेतरत् ॥ २२ ॥  
  
वसिष्ठ उवाच ॥  
  
इति निर्णीय स मुनिर्वीतहव्यो विवासनः ।  
बलाच्चित्तं समाधाय तस्थावस्पन्दितेन्द्रियः ॥ २३ ॥  
  
अन्तरेव शशामास्य क्रमेण प्राणसन्ततिः ।  
ज्वालाजालपरिस्पन्दो दग्धेन्धन इवानलः ॥ २४ ॥  
  
घ्राणप्रान्तगताल्पाल्पसमालोक इवेक्षणे ।  
अर्धकुङ्मलितैः पद्मैः श्रियमाययतुः समम् ॥ २५ ॥  
  
घ्राणेति ॥ भ्रूमध्ये योजितत्वात् घ्राणप्रान्तं गतः अल्पाल्पः समालोको ययोस्ते   
इव ॥ २५ ॥  
  
समकायशिरोग्रीवस्थानकः स महामतिः ।  
आसीच्छैलादिवोत्कीर्णश्चित्रार्पित इवाथवा ॥ २६ ॥  
  
समेति ॥ समकायशिरोग्रीवस्थानकः समं कायशिरोग्रीवं यस्मिन्स्थानके   
आसनबन्धे तादृशं स्थानकं यस्य ॥ २६ ॥ २७ ॥ २८ ॥ २९ ॥ १३० ॥  
  
तथैव तिष्ठतस्तस्य संवत्सरशतत्रयम् ।  
कोटरे विन्ध्यकक्षस्य ययावर्धमुहूर्तवत् ॥ २७ ॥  
  
प्। ५११)  
  
तत्र केनापि कालेन कायस्तस्य महामुनेः ।  
प्रावृडौघविनुन्नेन पङ्केनोर्वीतले कृतः ॥ २८ ॥  
  
वर्षत्रयशतेनैवं सोऽबुध्यत महाद्युतिः ।  
देहो नैव चचालास्य धराकोटरपीडितः ॥ २९ ॥  
  
संविदेवास्य तं देहं जग्राहोर्वीनिपीडितम् ।  
न तु प्राणमयस्पन्दः प्राणसंयमनं विना ।  
नाभूत्प्राणपरिस्पन्दः सर्वच्छिद्रावरोधतः ॥ १३० ॥  
  
उत्पत्तिप्रौढिमासाद्य कलना हृदयान्तरे ।  
स्वमनोरूपिणी यस्य हृद्येवानुबभूव सा ॥ ३१ ॥  
  
उत्पत्तीति ॥ यस्य स्वमनोरूपिणी कलना कल्पना हृदयान्तरे   
हृत्पुण्डरीकमध्ये उत्पत्तिप्रौढिं उत्पत्तयो जन्मान्तराणि तद्विषयां   
प्रगल्भतामासाद्य हृद्येव तत्रैव हृदये अखिलं   
जन्मान्तरवृत्तान्तमन्वभूत् ॥ ३१ ॥ ३२ ॥ ३३ ॥ ३४ ॥ ३५ ॥ ३६ ॥ ३७ ॥  
  
कैलासकानने कान्ते कदम्बस्य तरोस्तले ।  
मुनित्वं शतमब्दानां जीवन्मुक्तात्म निर्मलम् ॥ ३२ ॥  
  
विद्याधरत्वं वर्षाणां शतमाधिविवर्जितम् ।  
युगपञ्चकमिन्द्रत्वं प्रणतं सुरचारणैः ॥ ३३ ॥  
  
कल्पमेकं गणत्वं स चन्द्रमौलेश्चकार ह ।  
प्रतिभासवशादेतद्वीतहव्योऽनुभूतवान् ॥ ३४ ॥  
  
अनन्तरमनन्तात्म वीतहव्याभिधं मनः ।  
इच्छां कदाचित्सकलप्राग्जन्मालोकनेऽकरोत् ॥ ३५ ॥  
  
अशेषान्स ददर्शाथ नष्टानष्टान्स्वदेहकान् ।  
अनष्टां तामपश्यन्नु वीतहव्याभिधां तनुम् ॥ ३६ ॥  
  
तद्दिदृक्षयैवोद्धर्तुं मग्नदेहेऽभवन्मतिः ॥ ३७ ॥  
  
प्। ५१२)  
  
अथैवं चिन्तयामास कायोऽयं पङ्कपीडितः ।  
एतदुद्धरणायाहं प्रविशामि रविं प्रभुम् ॥ ३८ ॥  
  
अथेति सार्धश्लोकद्वयं वाक्यम् ॥ तदीयः सूर्यस्य पार्श्ववर्ती परिजनः ।   
माठरः पिङ्गलो दण्डश्चण्डांशोः पारिपार्श्वकाः इत्यभिधानादसौ   
मुनिः पुर्यष्टकवपुर्भूत्वा अहङ्कारकलायुक्तमित्यादिना पूर्वोक्तं   
सूक्ष्मदेहमालम्ब्य अनिलरूपधृक् प्राणवायौ सर्वेन्द्रियशक्तीरन्तर्भाव्य   
तद्रूपः सन् भस्त्रापिण्डमनिल इवादित्यं विवेशेत्यन्वयः ॥ ३८ ॥ ३९ ॥ १४० ॥  
  
तदीयः पिङ्गलो देहमुद्धरिष्यति मे ततः ।  
इत्यसौ मुनिरादित्यं विवेशानिलरूपधृक् ।  
पुर्यष्टकवपुर्भूत्वा भस्त्रापिण्डमिवानिलः ॥ ३९ ॥  
  
भगवान् रविरप्येनं हृद्गतं मुनिनायकम् ।  
दृष्ट्वा पिङ्गलमग्रस्थमादिदेशाशु कार्यवित् ॥ १४० ॥  
  
भानुनाथाभ्यनुज्ञातं वीतहव्याभिधं मनः ।  
विवेश पिङ्गलाकारं विन्ध्यकन्दरगामिनम् ॥ ४१ ॥  
  
भानुनेति ॥ अथ वीतहव्यामिधं मनः वीतहव्यपदे शान्तं पुर्यष्टकं   
वीतहव्यस्य पुर्यष्टकरूपेण प्रविष्टत्वात्तस्य च पुर्यष्टकस्य   
मनःप्रधानत्वात्तादृशं मनो गच्छेति भानुना अनुज्ञातं सत्   
विन्ध्यकन्दरगामिनं पिङ्गलं देहं विवेश ॥ ४१ ॥ ४२ ॥ ४३ ॥ ४४ ॥  
  
पिङ्गलोऽसौ नभस्त्यक्त्वा कुञ्जकन्दरसुन्द्रम् ।  
प्राप विन्ध्यवनं प्रावृण्नताभ्राम्बरभास्वरम् ॥ ४२ ॥  
  
ददर्श मुनिदेहं तं तां गत्वा विन्ध्यकन्दराम् ।  
उद्दधार धराकोशान्नखनिष्कृष्टभूतलः ॥ ४३ ॥  
  
कलेवरं मुनेः कान्तं मृणालमिव सारसः ॥ ४४ ॥  
  
प्। ५१३)  
  
मौनं पुर्यष्टकम्थ स्वं विवेश कलेवरम् ।  
जगाम पिङ्गलो व्योम मुनिश्च विमलं सरः ॥ ४५ ॥  
  
मौनमिति ॥ मौनं मुनिसम्बन्धि ॥ ४५ ॥ ४६ ॥ ४७ ॥ ४८ ॥ ४९ ॥ १५० ॥  
  
वीतहव्यो ममज्जाशु सरस्युद्भिन्नपङ्कजे ।  
तत्र स्नात्वा जपं कृत्वा पूजयित्वा दिवाकरम् ॥ ४६ ॥  
  
मनोभूषितया तन्वा पूर्ववत्पुनराबभौ ॥ ४७ ॥  
  
मैत्र्या तया समतया परया च शक्त्या सत्प्रज्ञया मुदितया कृपया   
श्रिया च ।  
युक्तो मुनिः सकलसङ्गविमुक्तचेता विन्ध्ये सरित्तटगतो दिवसानि रेमे ॥ ४८   
॥  
  
वसिष्ठ उवाच ॥  
  
कदाचिच्छममाधातुं पुनरेव मनो मुनिः ।  
चेतसा कलयामास दृष्टलोकपरावरः ॥ ४९ ॥  
  
पूर्वमेवेन्द्रियगणो मया परिहृतः स्फुटम् ।  
इदानीं चिन्तया नार्थः पुनश्चिन्तितया मम ॥ १५० ॥  
  
अस्तिनास्तीति कलनां भङ्क्त्वा मृद्वीं लतामिव ।  
शेषेऽनुबद्धसन्धानस्तिष्ठाभ्यचलशृङ्गवत् ॥ ५१ ॥  
  
अस्ति-नास्तीति ॥ सत्त्वासत्त्वोल्लेखिनीं कलनां भेददृष्टिं मृद्वीं लतामिव   
भङ्क्त्वा भग्नां कृत्वा शेषे अव्यपदेश्ये चिन्मात्रे अनुबद्धसन्धानः   
अचलशृङ्गवत्तिष्ठामि ॥ ५१ ॥  
  
उदितोऽस्तं गत इव अस्तं गत इवोदितः ।  
समः समरसाभासस्तिष्ठामि स्वच्छतां गतः ॥ ५२ ॥  
  
उदित इति ॥ उदितोऽस्तं गत इव प्रकाशमानत्वेऽपि निष्क्रियत्वात् । अस्तं गत उदित इव   
इन्द्रियागोचरत्वेऽपि सर्वसाक्षित्वात् । सम एकरूपः समरसाभासः   
इष्टानिष्टादिषु समरस एकप्रकारास्वाद आभासोऽवभासो यस्य तादृशः सन्   
स्वच्छतां गतो निष्कलङ्कस्तिष्ठामि ॥ ५२ ॥  
  
प्। ५१४)  
  
प्रबुद्धोऽपि सुषुप्तस्थः सुषुप्तस्थः प्रबुद्धवान् ।  
तुर्यमालम्ब्य कायान्तस्तिष्ठामि स्तम्भितस्थितिः ॥ ५३ ॥  
  
प्रबुद्ध इति ॥ प्रबुद्धोऽपीन्द्रियैरर्थानुपलभमानोऽपि सुषुप्तस्थो   
हर्षविषादादिरहितः सुषुप्तस्थः समाधिनिष्ठतया   
बहिरनुसन्धानाभावात्सुषुप्तिदशापन्नः प्रबुद्धवान् स्वस्वरूपे   
नित्यजागरितवान् । तुर्यं अवस्थात्रयानुवृत्तिचिन्मात्रमालम्ब्य   
कायान्तर्हृदये स्तम्भितस्थितिर्नियमितचित्तवृत्तिस्तिष्ठामि ॥ ५३ ॥ ५४ ॥ ५५ ॥  
  
इति सञ्चिन्त्य सन्धाने पुनस्तस्थौ दिनानि षट् ।  
ततः प्रबोधमापन्नः क्षणं सुप्त इवाध्वगः ॥ ५४ ॥  
  
ततः सिद्धः स भगवान्वीतहव्यो महातपाः ।  
विजहार चिरं कालं जीवन्मुक्ततया तया ॥ ५५ ॥  
  
हेयादेयसमासङ्गत्यागादानदृशोः क्षये ।  
वीतहव्यमुनेरासीदिच्छानिच्छातिगं मनः ॥ ५६ ॥  
  
हेयेति ॥ हेयमादेयमिति यः समासङ्गोऽभिमानः तस्य त्यक्ष्यामि आदास्यामीति   
ये दृशौ तयोश्च क्षये सति वीतहव्यमुनेर्मनः इच्छानिच्छातिगं   
इच्छानिच्छारहितं निर्विकल्पमासीत् ॥ ५६ ॥  
  
विदेहकेवलीभावे सीमान्ते जन्मकर्मणाम् ।  
संसारसङ्गसन्त्यागे वाञ्छामापाऽतिशायिनीम् ॥ ५७ ॥  
  
विदेहेति ॥ जन्मकर्मणां सीमान्ते परमावधौ संसारसङ्गानां   
सम्यक्त्यागरूपे विदेहकैवल्ये अतिशायिनीं वाञ्छामाप प्राप्तवान् ॥ ५७ ॥ ५८ ॥  
  
प्। ५१५)  
  
एकदा स मुनीशानो विवेश गिरिकन्दरम् ।  
बद्धपद्मासनः स्थित्वा तत्रोवाचात्मनात्मनि ॥ ५८ ॥  
  
राग नीरागतां गच्छ द्वेष निर्द्वेषतां व्रज ।  
भवद्भ्यां सुचिरं कालमिह प्रक्रीडितं मया ॥ ५९ ॥  
  
रागेत्यादिना श्लोकाष्टकेन रागादीन्पूर्वसम्बन्धिनः सप्रार्थनमुद्वासयति ।   
हे राग त्वं नीरागतां गच्छ । मद्विषयं रागं मुञ्चेत्यर्थः ।   
मोक्ष्यमाणं मां विसृजेति यावत् । हे द्वेष त्वं निर्द्वेषतां निर्द्वेषत्वं   
व्रज । त्वां विसृज्य गच्छन्तं माम्प्रति द्वेषं मा कार्षीरित्यर्थः ॥ ५९ ॥ १६०   
॥  
  
भोगा नमोऽस्तु युष्मभ्यं जन्मकोटिशतान्यहम् ।  
भवद्भिर्लालितो लोके लालकैरिव बालकः ॥ १६० ॥  
  
इमामपि परां पुण्यां निर्वाणपदवीमहम् ।  
येन विस्मारितस्तस्मै सुखायास्तु नमो नमः ॥ ६१ ॥  
  
इमामिति ॥ येन विषयसुखेन अहं इमामपि निरतिशयानन्दरूपां परां   
निर्वाणपदवीं विस्मारितोऽस्मि तस्मै सुखाय नमोऽस्तु ।   
नमस्कारावृत्तिर्वञ्चकत्वातिशयं द्योतयितुम् ॥ ६१ ॥  
  
त्वदुत्तप्तेन हे दुःख मयात्मान्विष्ट आदरात् ।  
तस्मात्त्वदुपदिष्टोऽयं मम मार्गो नमोऽस्तु ते ॥ ६२ ॥  
  
त्वदिति ॥ हे दुःख त्वदुत्तप्तेन मया दुःखशान्तये आत्माऽऽदरादन्विष्टः । तरति   
शोकमात्मविदिति श्रुतेः । तत्कारणादयं मोक्षमार्गो मम त्वदुपदिष्टः   
त्वयैव वैराग्यहेतुना बोधितः अतस्ते गुरुतुल्याय नमोऽस्तु ॥ ६२ ॥  
  
कार्यमित्र मयाद्य त्वं त्यज्यसे चिरबान्धवः ।  
अधिगम्यात्मविज्ञानं स्वस्य नाशः कृतस्त्वया ॥ ६३ ॥  
  
कार्यमित्रेति ॥ हे कार्यमित्र धर्मादिसाधनत्वात् मया आत्मविज्ञानमधिगम्य   
अद्य त्यज्यसे । त्वयैव स्वस्य नाशः कृतः । मोक्षार्थमुद्यमं कुर्वता   
त्वयैवायमपराधः कृत इत्यर्थः ॥ ६३ ॥  
  
प्। ५१६)  
  
एकाकिन्या विशुष्यन्त्या प्रशान्ते मयि दीनया ।  
विशुष्यन्त्या प्रशान्ते मयि दीनया ।  
त्वया दुःखं न कर्तव्यं मातस्तृष्णे नमोऽस्तु ते ॥ ६४ ॥  
  
एकाकिन्येति मातरिति ॥ ६४ ॥ ६५ ॥  
  
क्षन्तव्याः काम भगवन् विपरीतापराधजाः ।  
दोषा उपशमैकान्तं व्रजाम्यादिश मङ्गलम् ॥ ६५ ॥  
  
नमः सुकृतदेवाय भवतेऽस्तु त्वया पुरा ।  
नवकेभ्यः समुत्तार्य स्वर्गेऽहमभियोजितः ॥ ६६ ॥  
  
वियोगदुःखितां दुहितरमिवोपसान्त्वयन्नाह - नम इति ॥ हे सुकृत भवते   
देवाय नमोऽस्तु ॥ ६६ ॥  
  
एते भवन्तः सहजाः प्राक्तनाः सुहृदो मया ।  
क्रमेणाद्योत्कृताः प्राणाः स्वस्ति वोऽस्तु व्रजाम्यहम् ॥ ६७ ॥  
  
अत इति ॥ अद्य क्रमेण पर्यायेण उत्कृताः । उत्क्रान्ताः कृता इत्यर्थः ॥ ६७ ॥  
  
वसिष्ठ उवाच ॥  
  
एवं कलितवानन्तः प्रशान्तमननैषणः ।  
शनैरुच्चारयंस्तारं प्रणवं प्राप्तभूमिकः ॥ ६८ ॥  
  
एवमिति श्लोकत्रयं वाक्यम् ॥ प्रशान्तानि मननानि सङ्कल्पा एषणाः   
पुत्रैषणादयश्च यस्य । तारं उच्चतरं श्रुतिम् । प्राप्ता भूमिका   
योगभूमिका येन ॥ ६८ ॥ ६९ ॥  
  
सबाह्याभ्यन्तरान्भावान्स्थूलान्सूक्ष्मतरानपि ।  
त्रैलोक्यसम्भवांस्त्यक्त्वा सङ्कल्पैकविकल्पितान् ॥ ६९ ॥  
  
सह प्रणवपर्यन्तदीर्घनिःस्वनतन्तुना ।  
जहाविन्द्रियतन्मात्रजालं गन्धमिवानिलः ॥ १७० ॥  
  
प्रणवपर्यन्तदीर्घनिःस्वनतन्तुना सह इन्द्रियाणां तन्मात्राणां च   
शब्दादीनां जालं जहौ । प्रणवस्य पर्यन्तनादेन सहैव   
इन्द्रियविषयजालमुपरसमेत्यर्थः ॥ १७० ॥  
  
प्। ५१७)  
  
ततौ जहौ तमोमात्रं प्रतिभातमिवाम्बरे ।  
उत्तिष्ठत्प्रसफुरद्रूपं प्राज्ञः कोपलवं यथा ॥ ७१ ॥  
  
तत इति ॥ तमोमात्रं गुणत्रयात्मिकाया अपि अविद्यायास्तामसं वृत्तिविशेषम् ।   
अम्बरे चिदाकाशे ॥ ७१ ॥  
  
प्रतिभातं ततस्तेजो निमेषार्धं विचार्य सः ।  
जहौ बभूव च तदा न तमो न प्रकाशनम् ॥ ७२ ॥  
  
प्रतिभातमिति ॥ तेजः सात्त्विकं वृत्तिविशेषं न तमो न प्रकाशनं बभूवेति   
गुणत्रयातीतो बभूवेत्यर्थः ॥ ७२ ॥  
  
तामवस्थामथासाद्य मनसा तन्मनस्तृणम् ।  
मनागपि प्रस्फुरितं निमेषार्धादथापतत् ॥ ७३ ॥  
  
तामिति ॥ तामवस्थां निस्त्रैगुण्यावस्थाम् ॥ ७३ ॥  
  
ततोऽङ्गसंविदं स्वच्छां प्रतिभासमुपागताम् ।  
सद्योजातशिशुज्ञानसमानकलनामलाम् ॥ ७४ ॥  
  
तत इति ॥ अङ्गसंविदं स्वरूपचैतन्यम् । सद्योजातशिशुज्ञानसमानां   
निर्वासनामित्यर्थः ॥ ७ ॥  
  
निमेषार्धार्धभागेन कालेन कलितां प्रभुः ।  
जहौ चितश्चेत्यदशां स्पन्दशक्तिमिवानिलः ॥ ७५ ॥  
  
चेत्यदशां निर्विकल्पां चिन्मात्राम् ॥ ७५ ॥  
  
पश्यन्तीपदमासाद्य सत्तामात्रात्मकं ततः ।  
सुषुप्तपदमालम्ब्य तस्थौ गिरिरिवाचलः ॥ ७६ ॥  
  
पश्यन्तीशब्दवाच्यं ततः परं सत्तामात्रात्मकं सुषुप्तपदमालम्ब्य   
गिरिरिवाचलस्तस्थौ ॥ ७६ ॥   
  
सुषुप्ते स्थैर्यमासाद्य तुर्यरूपमुपाययौ ।  
निरानन्दोऽपि सानन्दः सच्चासच्चापि तत्र सः ।  
अचिन्मयश्चिन्मयश्च नेतिनेति यदुच्यते ॥ ७७ ॥  
  
सुषुप्त इति ॥ स सुषुप्ते निर्विकल्पसमाधौ स्थैर्यमासाद्य तुर्यरूपं   
अवस्थात्रयातीतं रूपमुपाययौ तस्यां दशायां स मुनिः निरानन्दः   
सानन्दश्च बभूव । अपिशब्दः समुच्चये । तत्र निरानन्दत्वं   
स्वरूपातिरिक्तस्यानन्दस्याभावात् । सानन्दत्वं चानन्दानुभवात् । तथा   
सद्रूपत्वात् सच्च बभूव । सर्वव्यवहारनिवृत्तेरसच्च बभूव ॥ ७७ ॥  
  
प्। ५१८)  
  
ततस्तत्सम्बभूवासौ यद्गिरामप्यगोचरम् ।  
यच्छून्यवादिनां शून्यं ब्रह्म ब्रह्मविदां तथा ॥ ७८ ॥  
  
तत इति सार्धश्लोकत्रयं वाक्यम् ॥ ततोऽनन्तरं असौ मुनिः यद्वस्तु   
गिरामगोचरं अभिधावृत्त्या प्रतिपादयितुं न शक्यते । अथ च सर्वैरपि   
वादिभिः स्वस्वमतानुसारेण शून्यादिशब्दैर्व्यपदिश्यते   
तत्परमात्मस्वरूपं बभूवेत्यन्वयः ॥ ७८ ॥ ७९ ॥ १८० ॥ ८१ ॥  
  
विज्ञानमात्रं विज्ञानविदां यदमलास्पदम् ।  
पुरुषः साङ्ख्यदृष्टीनामीश्वरो योगवादिनाम् ॥ ७९ ॥  
  
शिवः शैवमतस्थानां कालः कालैकवादिनाम् ।  
आत्मात्मकस्तद्विदुषां नैरात्म्यं तादृशात्मनाम् ॥ १८० ॥  
  
मध्यं माध्यमिकानां च सर्वं सुसमचेतसाम् ॥ ८१ ॥  
  
यत्सर्वशास्त्रसिद्धान्तो यत्सर्वहृदयानुगम् ।  
यत्सर्वं सर्वगं सार्वं यत्तत्तत्सदसौ स्थितः ॥ ८२ ॥  
  
यदिति ॥ यद्वस्तु सर्वेषां शास्त्राणां सिद्धान्तः तथा पूर्वं प्रतिपादितत्वात् ।   
सर्वहृदयानुगं अन्तर्यामित्वात् । सर्वं सर्वात्मकं सर्वगं व्यापकत्वात् ।   
सार्वं सर्वसम्बन्धि अन्तर्यामित्वात् । यच्छब्दवाच्यं तत्तादृशं वस्तु   
भूत्वा असौ स्थितः ॥ ८२ ॥  
  
यदनुत्तमनिष्पन्दं दीपकं तेजसामपि ।  
स्वानुभूत्येकमानं च यत्तत्तत्सदसौ स्थितः ॥ ८३ ॥  
  
यदिति ॥ यद्वस्तु अनुत्तमनिष्पन्दं अत्यन्तनिश्चलम् । तेजसां सूर्यादीनामपि   
दीपकम् । ज्योतिषां ज्योतिरिति श्रुतेः । स्वानुभूतिरेवैकं मानं प्रमाणं यस्य   
॥ ८३ ॥  
  
प्। ५१९)  
  
यदेकं चाप्यनेकं च साञ्जनं च निरञ्जनम् ।  
यत्सर्वं चाप्यसर्वं च यद्यत्तत्सदसौ स्थितः ॥ ८४ ॥  
  
यदिति ॥ यद्वस्तु एकं च वस्तुतोऽद्वितीयत्वात् । अनेकं च मायावशात् । साञ्जनं च   
श्रुत्या निश्चलं आचार्यवाक्यावगम्यत्वात् । निरञ्जनं स्वयम्प्रकाशत्वात् ।   
अञ्जनं व्यञ्जकं प्रकाशकमिति पर्यायः । सर्वं सर्वात्मकत्वात् । असर्वं   
सर्वप्रपञ्चातीतत्वात् ॥ ८४ ॥  
  
अजममरमनाद्यमाद्यमेकं पदममलं सकलं च निष्कलं च ।  
स्थित इति स तदा नभःस्वरूपादपि विमलस्थितिरीश्वरो बभूव ॥ ८५ ॥  
  
अजमिति ॥ स मुनिः अजममरमनाद्यमादिरहितं आद्यं आदौ भवं सकलं च   
निष्कलं च रूपद्वयेन वर्तमानं अमलं परं वस्तु भूत्वा स्थित इति हेतोः   
नभःस्वरूपादपि विमलस्थितिरीश्वरो बभूवेत्यन्वयः ॥ ८५ ॥  
  
त्रिंशद्वर्षसहस्राणि स्फुरित्वा स यथासुखम् ।  
वीतहव्यः शशामैवमपुनर्मनसे मुनिः ॥ १८६ ॥  
  
त्रिंशदिति ॥ अपुनर्मनसे पुनः मनःसत्त्वाभावाय ।   
जन्मान्तराभावायेत्यर्थः ॥ १८६ ॥  
  
इति श्रीवाल्मीकीये मोक्षोपाय उपशमप्रकरणे वीतहव्योपाख्यानं नाम   
नवमः सर्गः ॥ ९ ॥  
  
इति श्रीवासिष्ठविवरण उपशमप्रकरणे वितहव्योपाख्यानं नाम नवमः   
सर्गः ॥ ९ ॥  
  
प्। ५२०)  
  
दशमः सर्गः   
  
राम उवाच ॥  
  
जीवन्मुक्तशरीराणां कथमात्मविदां वर ।  
शक्तयो नेह दृश्यन्ते आकाशगमनादिकाः ॥ १ ॥  
  
पूर्वं चित्तविश्रान्तिसिद्धये सङ्गत्यागप्राणनिरोधसमाध्यभ्यासा दर्शिताः ।   
इदानीं जीवन्मुक्तस्याकाशगत्यभावादिनिरूपणमुखेन   
चित्तस्योपशमप्राप्तिमुपसंहरति - जीवन्मुक्तेति ॥ आकाशगमनादिकाः आकाशे   
गम्यते यया शक्त्या सा आकाशगमना सा आदिर्यासां ताः ॥ १ ॥  
  
वसिष्ठ उवाच ॥  
  
अनात्मविदमुक्तोऽपि नभोविहरणादिकम् ।  
द्रव्यमन्त्रक्रियाकालशक्त्याप्नोत्येव रागह्व ॥ २ ॥  
  
अनात्मविदिति ॥ द्रव्यं रसायनादि । मन्त्रस्त्रैपुरादिः । क्रिया दृढाभ्यासादिरूपा ।   
कालश्चिराभ्यासकालः । तेषां शक्त्या ॥ २ ॥  
  
नात्मज्ञस्यैष विषय आत्मज्ञो ह्यात्मदृक्स्वयम् ।  
आत्मनात्मनि सन्तृप्तो नाविद्यामनुधावति ॥ ३ ॥  
  
नेति ॥ आत्मज्ञस्य एष आकाशगमनादिर्विषयः साध्यत्वेन बुद्धिगोचरो न भवति । हि   
यस्मात्कारणादात्मज्ञः सदा आत्मदृक् आत्मज्ञानमनुसन्दधत्   
स्वात्मानन्दतृप्ततया अविद्यामयीं आकाशगमनादिसिद्धिं नानुधावति ॥ ३ ॥ ४ ॥ ५ ॥   
६ ॥ ७ ॥ ८ ॥ ९ ॥ १० ॥  
  
आत्मवानिह सर्वस्मादतीतो विगतैषणः ।  
आत्मन्येव हि सन्तुष्टो न करोति न चेहते ॥ ४ ॥  
  
ये केचन जगद्भावास्तानविद्यामयान्विदुः ।  
कथं तेषु किलात्मज्ञस्त्यक्ताविद्यो निमज्जति ॥ ५ ॥  
  
प्। ५२१)  
  
यस्तु वा भावितात्मापि सिद्धिजालानि वाञ्छति ।  
स सिद्धिसाधकैर्द्रव्यैस्तानि साधयति क्रमात् ॥ ६ ॥  
  
द्रव्यमन्त्रक्रियाकालशक्तयः साधुसिद्धिदाः ।  
परमात्मपदप्राप्तौ नोपकुर्वन्ति काश्चन ॥ ७ ॥  
  
आत्मज्ञस्य तु पूर्णस्य नेच्छा सम्भवति क्वचित् ।  
यस्येच्छा विद्यते काचित्स सिद्धिं साधयत्यलम् ॥ ८ ॥  
  
सर्वेच्छाजालसंशान्तावात्मलाभोदयो हि यः ।  
स कथं सिद्धिवाञ्छायां मग्नचित्ते न लभ्यते ॥ ९ ॥  
  
राम उवाच ॥  
  
ब्रह्मन्नतिचिरं कालं कथं जीवन्ति योगिनः ।  
एतन्मे संशयं छिन्धि सर्वब्रह्मविदां वर ॥ १० ॥  
  
वसिष्ठ उवाच ॥  
  
प्राणानां स्पन्दनात्स्पन्दस्तच्छान्तौ ते दृषत्समाः ।  
यतः स्थिता धारणायां तन्न नश्यन्ति योगिनः ॥ ११ ॥  
  
प्राणानामिति ॥ प्राणानां प्राणादिवायूनां स्पन्दनाञ्चलनाद्देहस्य   
स्पन्दश्चलनम् । अस्थिरत्वमिति यावत् । तच्छान्तौ प्राणस्पन्दनिवृत्तौ   
निरुद्धप्राणयोगिनो दृषत्समाः शिलावच्चिरकालस्थायिनः योगिनो यतो धारणायां   
प्राणनिरोधाभ्यासे स्थितास्तस्मात्कारणान्न नश्यन्ति ॥ ११ ॥  
  
सबाह्याभ्यन्तरः स्पन्दश्चित्तजो वातजोऽथवा ।  
न यस्य विद्यते तस्य दूरस्थौ विकृतिक्षयौ ॥ १२ ॥  
  
सबाह्येति ॥ यस्य योगिनः सबाह्याभ्यन्तरो बाह्यश्चाभ्यन्तरश्च चित्तजो वातजो वा   
स्पन्दो न विद्यते तस्य निरुद्धचित्तप्राणस्य विकृतिक्षयौ जरामरणरूपौ दूरस्थौ ॥   
१२ ॥ १३ ॥  
  
प्। ५२२)  
  
सबाह्याभ्यन्तरे शान्ते स्पन्दे पवनचेतसोः ।  
धातवः संस्थितिं देहे न त्यजन्ति कदाचन ॥ १३ ॥  
  
ये हि विज्ञातविषया वीतरागा महाधियः ।  
विच्छिन्नग्रन्थयः सर्वे ते स्वतन्त्रास्तनौ स्थिताः ॥ १४ ॥  
  
ये हीति ॥ विच्छिन्नग्रन्थयः प्राणनिरोधात् सुषुम्नासुखभेदने सति   
भिन्नब्रह्मविष्णुरुद्रग्रन्थय इत्यर्थः । प्राणधारणायाः प्रकृतत्वात् ते सर्वे   
य्गिनः तनौ देहे स्वतन्त्राः स्थिताः । स्वेच्छयैव त्यजन्ति गृह्णन्ति चेत्यर्थः ॥ १४ ॥  
  
राम उवाच ॥  
  
विवेकाभ्युदयाच्चित्तस्वरूपेऽन्तर्हिते मुनेः ।  
मैत्र्यादयो गुणाः कुत्र जायन्ते योगिनां वद ॥ १५ ॥  
  
विवेकेति ॥ मैत्र्यादयः कुत्र जायन्ते आत्मनो निर्गुणत्वात् चित्तस्य च विलीनत्वात् ॥ १५ ॥ १६ ॥   
१७ ॥  
  
वसिष्ठ उवाच ॥  
  
द्विविधश्चित्तनाशोऽस्ति सरूपोऽरूप एव च ।  
जीवन्मुक्तौ स्वरूपः स्यादरूपो देहमुक्तिजः ॥ १६ ॥  
  
चित्तसत्तेह दुःखाय चित्तनाशः सुखाय तु ।  
चित्तसत्तां क्षयं नीत्वा चित्तनाशमुपानयेत् ॥ १७ ॥  
  
प्राकृतं गुणसम्भारं ममेति बहु मन्यते ।  
यत्तु चित्तमतत्त्वज्ञं दुःखितं जीव उच्यते ॥ १८ ॥  
  
प्राकृतमिति ॥ प्राकृतं गुणसम्भारं सत्त्वादिगुणसमुदायं ममेति   
यच्चित्तमतज्ज्ञत्वाद्बहुमन्यते । दुःखितं संसारदुःखभाजनं तच्चित्तं जीव   
उच्यते ॥ १८ ॥  
  
सुखदुःखाद्यवष्टब्धमस्मीत्येव विनिश्चलम् ।  
विद्यमानं मनो विद्धि संसारद्रुमदोहदम् ॥ १९ ॥  
  
सुखेति ॥ यन्मनः सुखदुःखादिभिरवष्टब्धमाश्रितं अस्मीत्येव सुख्यहं   
दुख्यहमस्मीत्येव निश्चलं दृढाभिमानं संसारद्रुमदोहदं   
संसारवृक्षस्य पल्लवकुसुमफलोत्पादकं मनो विद्यमानं विद्धि ॥ १९ ॥ २० ॥  
  
प्। ५२३)  
  
चेतसः कथिता सत्ता मया रघुकुलोद्वह ।  
तस्य नाशमिदानीं त्वं शृणु प्रश्नविदां वर ॥ २० ॥  
  
सुखदुःखदशा धीरं साम्यान्न प्रोद्धरन्ति यम् ।  
निःश्वासा इव शैलेन्द्रं चित्तं तस्य मृतं विदुः ॥ २१ ॥  
  
सुखेति ॥ यं धीरं ज्ञानिनं सुखदुःखदशाः साम्यान्न प्रोद्धरन्ति न चालयन्ति ।   
निःश्वासवायवः शैलेन्द्रमिव तस्य धीरस्य चित्तं मृतं विदुः ॥ २१ ॥  
  
आपत्कार्पण्यमुत्साहो मदो मान्द्यं महोत्सवः ।  
यं नयन्ति न वैरूप्यं तस्य नष्टं मनो विदुः ॥ २२ ॥  
  
अस्यैव विवरणम् आपदिति ॥ आपत्पुत्रादिविपत्तिः । कार्पण्यं दारिद्र्यम् । उत्साहः   
पुत्रोत्पत्त्यादिजन्यो हर्षः । मदः प्रसिद्धः । मान्द्यमपाटवम् । महोत्सवो   
विवाहादिः । वैरूप्यं विकारताम् ॥ २२ ॥  
  
मनस्तां मूढतां विद्धि यदा नश्यति राघव ।  
चित्तनाशाभिधानं हि तदा सत्त्वमुदेत्यलम् ॥ २३ ॥  
  
मनस्तामिति ॥ मनस्ता मनःसत्ता तामेव मूढतां विद्धि । सा मनःसत्ता यदा   
नश्यति तदा चित्तनाशरूपं सत्त्वं ज्ञानमुदेति । गुणत्रयात्मके मनसि   
रजस्तमोमयी मूढता यदा विनश्यति तदा ज्ञानिनो मनः शुद्धसत्त्वात्मकं   
सम्पद्यत इत्यर्थः ॥ २३ ॥  
  
मैत्र्यादिभिर्गुणैर्युक्तं भवत्युत्तमवासनम् ।  
भूयोजन्मविनिर्मुक्तं जीवन्मुक्तस्य तन्मनः ॥ २४ ॥  
  
मैत्रीति ॥ तदेव सत्त्वं मैत्र्यादियुक्तं विशुद्धवासनं जीवन्मुक्तस्य मनो भवति ॥   
२४ ॥  
  
प्। ५२४)  
  
सरूपोऽसौ मनोनाशो जीवन्मुक्तस्य तत्र हि ।  
वसन्त इव मञ्जर्यो भ्रान्तिमैत्र्यादयो गुणाः ॥ २५ ॥  
  
सरूप इति ॥ समानरूपः । आत्मस्वरूपं मनसा भिन्नं स्फुरतीत्यर्थः ॥ २५ ॥  
  
अरूपस्तु मनोनाशो यो मयोक्तो रघूद्वह ।  
विदेहमुक्त एवासौ विद्यते निष्कलात्मकः ॥ २६ ॥  
  
अरूप इति ॥ निष्कलात्मकः निरंशस्वरूपः सत्त्वांशस्यापि विनष्टत्वात् ॥ २६ ॥  
  
समग्राग्र्यगुणाधारमपि सत्त्वं प्रलीयते ।  
विदेहमुक्ते विमले पदे परमपावने ॥ २७ ॥  
  
समग्राग्र्येति श्लोकचतुष्टयं वाक्यम् ॥ यस्मात्कारणाद्विदेहमुक्तरूपे   
परमपावने पदे समग्राणामग्र्यगुणानां मैत्र्यादिश्रेष्ठगुणानां   
आधारभूतं सत्त्वमपि प्रलीयते ॥ २७ ॥  
  
विदेहमुक्तिविषये तस्मिंश्चित्तलयात्मके ।  
चित्तनाशे विरूपाख्ये न किञ्चिदपि विद्यते ॥ २८ ॥  
  
तस्माद्विदेहमुक्तिविषये सत्त्वक्षयरूपे तस्मिन्विरूपे चित्तनाशे गुणदोषादिकं   
किञ्चिदपि न विद्यते ॥ २८ ॥  
  
न गुणा नागुणास्तत्र न श्रीर्नाश्रीर्न लोलता ।  
न चोदयो नास्तमयो न हर्षामर्षसंविदः ॥ २९ ॥  
  
गुणा मैत्र्यादयः । अगुणाः मनोदोषाः । श्रीर्गुणानां समृद्धिः । अश्रीर्दोषाणां   
सम्पत् ॥ २९ ॥  
  
न तेजो न तमः किञ्चिन्न सन्ध्यादिर्न रात्रयः ।  
न सत्ता नापि वाऽसत्ता न च मध्यं हि तत्पदम् ॥ ३० ॥  
  
न सत्ता वाप्यसत्ता च । अस्तिनास्तिव्यवहारयोरभावात् तत्पदं विदेहमुक्तिरूपं   
मध्यं च न । सदसदात्मकं अनुभवरूपं वा न भवति सत्त्वासत्त्वयोर्विरोधात् ॥   
३० ॥  
  
प्। ५२५)  
  
ये हि पारं गता बुद्धेः संसाराडम्बरस्य च ।  
तेषां तदास्पदं स्फारं पवनानामिवाम्बरम् ॥ ३१ ॥  
  
ये हीति ॥ तत् विदेहकैवल्यं स्फारमास्पन्दं विश्रान्तिस्थानम् ॥ ३१ ॥  
  
संशान्तदुःखमजडात्मकमेकसुप्तमानन्दमन्थरमपेतरजस्तमो यत् ।  
आकाशकोशतनवोऽतनवो महान्तस्तस्मिन्पदे गलितचित्तलवा वसन्ति ॥ ३२ ॥  
  
संशान्तेति ॥ एकसुप्तं एकं सुषुप्तमेव यस्मिन् । सर्वदा चित्तस्य लीनत्वात् ।   
आनन्दमन्थरं ब्रह्मानन्दनिर्भरं एवंविधं यत्परं विदेहमुक्तिरूपं तस्मिन्   
पदे आकाशकोशवत्तनवः सूक्ष्माः । स्थूलसूक्ष्मकारणात्मकदेहत्रयाभावात्   
अतनवः गलितचित्तलवाः विगलितसत्त्वरूपचित्तांशाः महान्तो वसन्ति विश्राम्यन्ति ॥ ३२ ॥  
  
राम उवाच ॥  
  
ब्रह्मन्संसृतिमृद्वीकालता या वितताकृतेः ।  
किं बीजमथ बीजस्य तस्य किं बीजमुच्यते ॥ ३३ ॥  
  
ब्रह्मन्निति श्लोकद्वयं वाक्यम् । मृद्वीका द्राक्षालता ॥ ३३ ॥ ३४ ॥  
  
अथ तस्यापि किं बीजं बीजं तस्यापि किं भवेत् ।  
सर्वमेतत्समासेन पुनर्बोधविवृद्धये ।  
सिद्धये ज्ञानसारस्य वद मे वदतां वर ॥ ३४ ॥  
  
वसिष्ठ उवाच ॥  
  
अन्तर्लीनसमारम्भशुभाशुभमहाङ्कुरम् ।  
संसृतिव्रततेर्बीजं शरीरं विद्धि राघव ॥ ३५ ॥  
  
अन्तरिति ॥ अन्तर्लीनसमारम्भशुभाशुभमहाङ्कुरं   
अन्तर्गतोद्यमपुण्यपापरूपमहाङ्कुरं शरीरमेव संसृतिव्रततेर्बीजं   
संसारस्य शरीरान्वयव्यतिरेकानुविधायकत्वात् ॥ ३५ ॥  
  
प्। ५२६)  
  
भावाभावदशाकोशं दुःखरत्नसमुद्गकम् ।  
बीजमस्य शरीरस्य चित्तमाशावशानुगम् ॥ ३६ ॥  
  
भावेति ॥ भावाभावदशाकोशं भावाभावदशानां जन्ममरणाद्यवस्थानां   
कोशवदाश्रयभूतम् ॥ ३६ ॥  
  
चित्तादिदमुदेत्युच्चैः सदसच्चाङ्गजालकम् ।  
यथा चैतत्स्वयं स्वप्नसम्भ्रमेष्वनुभूयते ॥ ३७ ॥  
  
चित्तस्य शरीरबीजत्वमुपपादयति - चित्तादिति ॥ इदं सदसच्च   
विद्यमानमविद्यमानं वाङ्गजालकमवयवसमष्टिरूपं शरीरं चित्तादेवोदेति ।   
एतच्चार्थस्वरूपं यथा येन प्रकारेण सप्रकारस्वप्नसम्भ्रमेषु   
स्वयमेवानुभूयते । चित्तस्य शरीरपरिकल्पनाहेतुत्वं स्वप्नेषु   
स्वानुभवसिद्धमित्यर्थः ॥ ३७ ॥  
  
द्वे बीजे चित्तवृक्षस्य वृत्तिव्रततिधारिणः ।  
एकं प्राणपरिस्पन्दो द्वितीयं दृढवासना ॥ ३८ ॥  
  
द्वे इति ॥ वृत्तिव्रततिधारिणः वृत्तयः सत्त्वादिगुणपरिणामरूपाः ता एव व्रततयः   
शाखास्तद्धारिणः ॥ ३८ ॥  
  
यदा प्रस्पन्ते प्राणो नाडीसंस्पर्शनोद्यतः ।  
तदा संवेदनमयं चित्तमाशु प्रजायते ॥ ३९ ॥  
  
प्राणस्पन्दो वासना च चित्तस्य बीजमित्युक्तम् । तत्र प्राणस्पन्दस्य बीजत्वमाह -   
यदेति ॥ प्राणो यदा नाडीसंस्पर्शनोद्यतः । शतं चैका च हृदयस्य नाड्यः इति   
श्रुतेः । या नाड्यो मनोवहाः तासु सञ्चारणोद्युक्तः सन्प्रस्पन्दते तदा चित्तमाशु   
संवेदनमयं वृत्तिज्ञानप्रचुरं सञ्जायते ॥ ३९ ॥  
  
सती सर्वगता संवित्प्राणस्पन्देन बोध्यते ।  
संवित्संरोधनं श्रेयः परमं विद्धि राघव ॥ ४० ॥  
  
सतीति ॥ सर्वगता सती संवित्प्राणस्पन्देन बोध्यते विक्षोभ्यते । तस्मात्संविदो   
बहिर्मुखायाः संरोधनमेव परमं श्रेयो विद्धि ॥ ४० ॥  
  
प्। ५२७)  
  
संवित्समुदितैवाशु याति संवेद्यमादरात् ।  
संवेदनादनन्तानि ततो दुःखानि चेतसः ॥ ४१ ॥  
  
संविदिति ॥ संवित्समुदिता बोधिता विक्षोभितैवाशु संवेद्यं याति । ततः संवेदनात्   
संवेद्यानुसन्धानात् चेतसोऽनन्तानि दुःखानि सम्भवन्ति ॥ ४१ ॥  
  
सुप्ता पुनरबोधाय संवित्सन्तिष्ठते यदा ।  
लब्धं भवति लब्धव्यं तदा तदमलं पदम् ॥ ४२ ॥  
  
सुप्तेति ॥ यदा संवित्पुनरबोधाय पुनरनुत्थानाय सुप्ता सन्तिष्ठते स्वरूप एव   
विश्राम्यति तदा लब्धव्यं तदमलं पदं लब्धं भवति ॥ ४२ ॥  
  
तस्मात्प्राणपरिस्पन्दैर्वासनाचोदनैस्तथा ।  
नोचेत्संविदमुच्छूनां करोषि तदजो भवान् ॥ ४३ ॥  
  
तस्मादिति ॥ तस्मात्पूर्वोक्ताद्धेतोः प्राणस्पन्दैः वासनाचोदनैश्च   
संविदमुच्छूनां संवेद्यगर्भतया स्थूलां नो करोषि चेत्तर्हि भवानजो   
जन्मादिरहितो भविष्यसि ॥ ४३ ॥  
  
संविदुच्छूनतां विद्धि चित्तं तेनेदमाततम् ।  
अनर्थजालमालूनविशीर्णजनजीवकम् ॥ ४४ ॥  
  
संविदिति ॥ संविदः उच्छूनता विक्षुब्धतैव चित्तं तेन चित्तेनैव   
इदमालूनविशीर्णजनजीवकं आलूनाः आसमन्ताच्छिन्नाः विशीर्णाः क्षयं   
प्रापिताश्च जनानां जीवाः प्राणा येन तादृशमिदमनर्थजालं   
संसाररूपमाततं प्रपञ्चितम् ॥ ४४ ॥  
  
योगिनश्चित्तशान्त्यर्थं कुर्वन्ति प्राणरोधनम् ।  
प्राणायामैस्तथा ध्यानैः प्रयोगैर्युक्तिकल्पितैः ॥ ४५ ॥  
  
योगिन इति ॥ युक्तिकल्पितैः योगशास्त्रनिरूपितैः प्रयोगैर्महामुद्रादिभिः ॥ ४५ ॥  
  
प्। ५२८)  
  
चित्तोपशान्तिफलदं परमं साम्यकारणम् ।  
सुभगं संविदः स्वास्थ्यं प्राणसंरोधनं विदुः ॥ ४६ ॥  
  
चित्तेति ॥ प्राणसंरोधनमेव चित्तोपशान्तिफलदं साम्यावस्थाकारणं संविदः   
स्वास्थ्यं च विदुः ॥ ४६ ॥  
  
ज्ञानवद्भिः प्रकटितामनुभूतां च राघव ।  
चित्तस्योत्पत्तिमपरां वासनाजनितां शृणु ॥ ४७ ॥  
  
ज्ञानेति ॥ पूर्वं प्राणस्पन्दकल्पिता चित्तस्योत्पत्तिरुक्ता । इदानीं वासनाकल्पितामपरां   
चित्तस्योत्पत्तिं शृणु ॥ ४७ ॥  
  
दृढभावनया त्यक्तपूर्वापरविचारणम् ।  
यदादानं पदार्थस्य वासना सा प्रकीर्तिता ॥ ४८ ॥  
  
दृढेति ॥ त्यक्तपूर्वापरविचारणं पूर्वं नियतपूर्वभाविकारणं अपरं   
नियतपश्चाद्भाविकार्यम् । त्यक्तं पूर्वापरयोर्विचारणं यस्मिन् । किमस्य कारणं   
कार्यं वेति विचारं विनैव पदार्थस्य आदानमुपादानं   
यद्यस्मात्कारणाद्दृढभावनयैव दीर्घकालं नैरन्तर्यपरिशीइलनयैव भवति   
तस्मात्सैव दृढभावना वासनेति प्रकीर्तिता । सद्योजातस्य सुप्तोत्थितस्य वा सहसा   
प्रवृत्तौ हेतुर्वासनेत्यर्थः । यद्वा पूर्वं चिरपरिशीलनया सम्प्रति   
त्यक्तपूर्वापरविचारणं परिशीलितसजातीयपदार्थादानं यतः संस्काराद्भवति सा   
वासना प्रकीर्तिता । संस्कारो वासनेत्यर्थः ॥ ४८ ॥  
  
भावितं तीव्रसंवेगादात्मना यत्तदेव सः ।  
भवत्याशु महाबाहो विगतेतरसंस्मृतिः ॥ ४९ ॥  
  
भावितमिति ॥ यद्वस्तु तीव्रसंवेगाद्दृढाभ्यासादात्मना चित्तेन भावितं वासितं   
भवति स भावितपुरुषो विगतेतरसंस्मृतिः वस्त्वन्तरमचिन्तयन् आशु तदेव वस्तु   
भवति ॥ ४९ ॥  
  
प्। ५२९)  
  
तादृग्रूपो हि पुरुषो वासनाविवशीकृतः ।  
प्रपश्यति यदेवैतत्सद्वस्त्विति विमुह्यति ॥ ५० ॥  
  
तादृगिति ॥ वासनाविवशीकृतः तादृग्रूपः पुरुषो यदेव वस्तु प्रपश्यति भावयति   
तदेव सद्वस्तु प्रामाणिकं वस्त्विति विमुह्यति ॥ ५० ॥  
  
वासनावेगवैवश्यात्स्वरूपं प्रजहाति तत् ।  
भ्रान्तं पश्यति दुर्दृष्टिः सर्वं मदवशादिव ॥ ५१ ॥  
  
वासनेति ॥ दुर्दृष्टिः दुर्वासनादूषितदृष्टिः पुरुषो वासनावेगवैवश्यात्   
तत्प्रसिद्धं वस्तुस्वरूपं प्रजहाति । न गृह्णातीत्यर्थः । मदवशादिव   
मदपारवश्यादिव सर्वं वस्तु भ्रान्तमन्यथाभूतमेव पश्यति ॥ ५१ ॥  
  
असम्यग्दर्शने यद्यदनात्मन्यात्मभावने ।  
यदवस्तुनि वस्तुत्वं तच्चित्तं विद्धि राघव ॥ ५२ ॥  
  
असम्यगिति ॥ यच्छब्दत्रयमव्ययं हेत्वर्थे । असम्यग्दर्शने अनात्मन्यात्मभावने   
अवस्तुनि वस्तुत्वसङ्कल्पने च यत्कारणं तदेवान्यथाज्ञाननिमित्तं चित्तमित्यर्थः ॥   
५२ ॥  
  
दृढाभ्यासं पदार्थैकभावनादतिचञ्चलम् ।  
चित्तं सञ्जायते जन्मजरामरणकारणम् ॥ ५३ ॥  
  
दृढेति ॥ पदार्थैकभावनात् दृढाभ्यासमतिचञ्चलं चित्तं जन्मादिकारणं   
सञ्जायते ॥ ५३ ॥  
  
यदा न भाव्यते किञ्चिद्धेयोपादेयरूपि यत् ।  
स्थीयते सकलं त्यक्त्वा तदा चित्तं न जायते ॥ ५४ ॥  
  
यदेति ॥ यत् हेयोपादेयरूपि तद्वस्तु किञ्चिदपि यदा न भाव्यते किं तर्हि सकलं त्यक्त्वा   
तूष्णीं स्थीयते तदा चित्तं न जायते ॥ ५४ ॥  
  
अवासनत्वात्सततं यदा न मनुते मनः ।  
अमनस्ता तदोदेति परमोपशमप्रदा ॥ ५५ ॥  
  
अवासनत्वादिति ॥ मनः कर्तृ न मनुते न सङ्कल्पयति यदेति ॥ ५५ ॥  
  
प्। ५३०)  
  
यदा न भाव्यते भावः क्वचिज्जगति वस्तुनि ।  
तदा हृदम्बरे शून्ये कथं चित्तं प्रजायते ॥ ५६ ॥  
  
जगति वस्तुनि च क्वचिदपि भावः सत्ता यदा न भाव्यते तदा निर्वासनत्वात् शून्ये   
हृदम्बरे कथं चित्तं प्रजायते ॥ ५६ ॥  
  
एतावन्मात्रकं मन्ये रूपं चित्तस्य राघव ।  
यद्भावनं वस्तुनोऽन्तर्वस्तुत्वेन रसेन च ॥ ५७ ॥  
  
एतावदिति ॥ वस्तुनः पदार्थस्य अन्तः अन्तःकरणे वस्तुत्वेन वस्तुस्वरूपेण रसेन   
आदरेण च । यद्भावनं एतावन्मात्रकमेव चित्तस्य स्वरूपं मन्ये ॥ ५७ ॥  
  
न किञ्चित्कलनायोग्यं दृश्यं भावयतः स्वतः ।  
आकाशकोशस्वच्छस्य कुतश्चित्तोदयो भवेत् ॥ ५८ ॥  
  
न किञ्चिदिति ॥ कलनायोग्यं सङ्कल्पादिविषयं दृश्यं किम्चिदपि स्वतो न भावयतः   
अतएवाकाशत्स्वच्छस्य चित्तोदयः कुतो भवेत् ॥ ५८ ॥  
  
यदभावनमास्थाय यदभावस्य भावनम् ।  
यद्यथावस्तुदर्शित्वं तदचित्तत्वमुच्यते ॥ ५९ ॥  
  
यदिति ॥ आस्थाय आदृत्य दृश्यस्य यदभावनं अनादरवीक्षणमित्यर्थः ।   
अभावस्य दृश्यस्य नास्तित्वस्य वा यद्भावनं यथावस्तुदर्शित्वं ब्रह्मैवेदं   
सर्वम् इति यथार्थवस्तुदर्शित्वं च यावत् तत्सर्वमचित्तत्वमुच्यते । त्रेधापि चित्तस्य   
निर्वासनत्वात् ॥ ५९ ॥  
  
सर्वमन्तः परित्यज्य शीतलाशयवर्ति यत् ।  
वृत्तिस्थमपि तच्चित्तमसद्रूपमुदाहृतम् ॥ ६० ॥  
  
सर्वमिति ॥ शीतलं शीतलत्वं ब्रह्मैवेदं सर्वमाशयवर्ति निवृत्तरागद्वेषतया   
शीतलेनाभिप्रायेण वर्तमानं वृत्तिस्थमपि वृत्तिमदपि ॥ ६० ॥  
  
प्। ५३१)  
  
घना न वासना यस्य पुनर्जननकारिणी ।  
जीवन्मुक्तः स तत्त्वस्थश्चक्रभ्रमवदास्थितः ॥ ६१ ॥  
  
घनेति ॥ चक्रभ्रमवत् । यथा हि कुलालचक्रस्य भ्रमणं कुलालव्यापारनिवृत्तावपि   
यावत्संस्कारमनुवर्तते तद्वज्जीवन्मुक्तशरीरमविद्यानिवृत्तावपि   
तत्सङ्कारशेषात्प्रारब्धभोगपर्यन्तमवतिष्ठत इत्यर्थः ॥ ६१ ॥  
  
भ्रष्टबीजोपमा येषां पुनर्जननवर्जिता ।  
वासना रसनिर्हीना जीवन्मुक्ता हि ते स्मृताः ॥ ६२ ॥  
  
भ्रष्टेति ॥ रसनिर्हीना रसो विषयेष्वादरातिशयः तद्रहिता ॥ ६२ ॥  
  
सत्त्वरूपपरिप्राप्तचित्तास्ते ज्ञानपारगाः ।  
अचित्ता इति कथ्यन्ते देहान्ते व्योमरूपिणः ॥ ६३ ॥  
  
सत्त्वेति ॥ सत्त्वरूपपरिप्राप्तचित्ताः रजस्तमोभागयोर्निवृत्तत्वात् सत्त्वरूपमेव   
प्राप्तं चित्तं येषां ते जीवन्मुक्ता अचित्ताः कथ्यन्ते । अचित्तत्वादेव देहस्यान्ते   
व्योमरूपिणः चिदाकाशरूपा भवन्ति ॥ ६३ ॥  
  
द्वे बीजे राम चित्तस्य प्राणस्पन्दनवासने ।  
एकस्मिंश्च तयोः क्षीणे क्षिप्रं द्वे अपि नश्यतः ॥ ६४ ॥  
  
द्वे बीजे इति ॥ वासनाप्राणस्पन्दयोः चित्तबीजत्वमुपपाद्य इदानीं बीजाङ्कुरतयोः   
परस्परहेतुत्वादन्यतरनाशेऽपि द्वयोर्नाश इति श्लोकद्वयेनोच्यते । चित्तबीजस्य चित्तस्य   
बीजभूतयोर्वासनाप्राणस्पन्दयोरित्यर्थः ॥ ६४ ॥ ६५ ॥  
  
वासनावशतः प्राणस्पन्दस्तेन च वासना ।  
जायते चित्तबीजस्य तेन बीजाङ्कुरक्रमः ॥ ६५ ॥  
  
वासनाप्राणपवनस्पन्दयोरनयोर्द्वयोः ।  
संवेद्यं बीजमित्युक्तं स्फुरतस्तौ यतस्ततः ॥ ६६ ॥  
  
वासनेति ॥ संवेद्यं दृश्यम् । यतः कारणात्तौ वासनाप्राणस्पन्दौ ततः   
संवेद्यात्स्फुरतः प्रवर्तेते ॥ ६६ ॥ ६७ ॥  
  
प्। ५३२)  
  
संवेद्यसम्परित्यागात्प्राणस्पन्दनवासने ।  
समूलं नश्यतः क्षिप्रं मूलच्छेदादिव द्रुमः ॥ ६७ ॥  
  
संविदं विद्धि संवेद्यबीजं धीर तया विना ।  
न सम्भवति संवेद्यं तैलहीनस्तिलो यथा ॥ ६८ ॥  
  
संविदमिति ॥ धीरेति सम्बोधनम् । तया संविदा ॥ ६८ ॥  
  
न बहिर्नान्तरे किञ्चित्संवेद्यं विद्यते पृथक् ।  
संवित्स्फुरति सङ्कल्प्य संवेद्यं पश्यति स्वतः ॥ ६९ ॥  
  
न बहिरिति ॥ संवित्कल्पितत्वात्संवेद्यस्य संविदेव बीजमित्यर्थः ॥ ६९ ॥  
  
स्वप्ने यथात्ममरणं तथा देशान्तरस्थितिः ।  
स्वचमत्कारयोगेन संवेद्यं संविदस्तथा ॥ ७० ॥  
  
एतदेव सदृष्टान्तमुपपादयति - स्वप्न इति ॥ यथा स्वप्ने स्वचमत्कारयोगेन   
स्वस्यैव भावनावशात् असद्भूतमपि स्वमरणं देशान्तरस्थितिश्च प्रतीयते तथा   
संविद्वशात्संवेद्यमित्यर्थः ॥ ७० ॥  
  
पूर्वदृष्टमदृष्टं वा यदस्याः प्रतिभासते ।  
संविदस्तत्प्रयत्नेन मार्जनीयं विजानता ॥ ७१ ॥  
  
पूर्वेति ॥ यद्वस्तु पूर्वदृष्टमदृष्टं वा अस्याः संविदः सकाशात् प्रतिभासते   
तत्संवेद्यं वस्तु विजानता पुरुषेण प्रयत्नेन मार्जनीयं निरसनीयम् ॥ ७१ ॥  
  
तदमार्जनमात्रं हि महासंसारतां गतम् ।  
तत्प्रमार्जनमात्रं तु मोक्ष इत्यनुभूयते ॥ ७२ ॥  
  
तदिति ॥ तदमार्जनमात्रं तस्य संवेद्यस्याविस्मरणमेव महान्संसारः ।   
तत्प्रमार्जनमात्रं दृश्यविस्मरणमेव मोक्षः ॥ ७२ ॥  
  
संवेदनमनन्ताय दुःखाय जननात्मने ।  
असंवित्तिरजाड्यस्था सुखायाजननात्मने ॥ ७३ ॥  
  
संवेदनमिति ॥ संवेदनं संवेद्यानुसन्धानं अनन्ताय जननात्मने   
संसाररूपाय दुःखाय भवति । अजाड्यस्था जाड्यसम्बन्धरहिता या असंवित्तिः   
संवेद्याननुसन्धानं सा अजननात्मने मोक्षरूपाय सुखाय भवति ॥ ७३ ॥  
  
प्। ५३३)  
  
अजडो गलितानन्दस्त्यक्तसंवेदनो भव ।  
असंवेद्य प्रबुद्धात्मा यस्तु स त्वं रघूद्वह ॥ ७४ ॥  
  
अजड इति ॥हे रघूद्वह त्वं अजडो जाड्यरहितः विगलितानन्दरूपचित्तपरिणामः   
त्यक्तसंवेदनः हीनसंवेद्यानुसन्धानश्च भव । यः असंवेद्य   
संवेद्यमननुसन्धाय प्रबुद्धात्मा प्रकाशमानस्वरूपः स एव   
परमात्मैव त्वं सत्यं नात्र सन्देह इत्यर्थः ॥ ७४ ॥  
  
राम उवाच ॥  
  
असंवित्तिरजाड्यस्था कीदृशी भवति प्रभो ।  
असंवित्तौ चा जाड्यं तत्कथं वा विनिवार्यते ॥ ७५ ॥  
  
असंवित्तिरिति ॥ असंवित्तौ संवित्त्यभावे तज्जाड्यं कथं निवार्यते   
असंवित्तेर्जाड्याविनाभूतत्वस्य अचेतनेषु दृष्टत्वात् ॥ ७५ ॥  
  
वसिष्ठ उवाच ॥  
  
यः सर्वत्रानवस्थास्थो विश्रान्तास्थो न कुत्रचित् ।  
जीवो न विन्दते किञ्चिदसंविदजडो हि सः ॥ ७६ ॥  
  
य इति ॥ यो जीवः सर्वत्र सर्वेषु दृश्येषु अनवस्थास्थोऽस्थिरादरः ।   
कुत्रचित्कस्मिंश्चिदपि दृश्ये विश्रान्तास्थो न भवति अतश्च किञ्चिदपि संवेद्यं चित्ते   
न विन्दते नानुसन्धत्ते स जीवः असंवित् संवेद्याननुसन्धानात् अजडश्चेतनत्वात् ॥   
७६ ॥  
  
संविद्वस्तुदशालम्बः स यस्येह न विद्यते ।  
सोऽसंविदजडः प्रोक्तः कुर्वन्कार्यशतान्यपि ॥ ७७ ॥  
  
संविदिति ॥ वस्तुदशालम्बः चैतन्यस्य तदिदमिति भूतादिवस्त्ववस्थानुसन्धानं   
संविदित्युच्यते । सा तादृशी संविद्यस्य न विद्यते स कार्यशतान्यपि   
कुर्वन्नसंविदजडः प्रोक्तः ॥ ७७ ॥  
  
प् ५३४)  
  
संवेद्येन हृदाकाशं मनागपि न लिप्यते ।  
यस्यासावजडोऽसंविज्जीवन्मुक्तः स उच्यते ॥ ७८ ॥  
  
संवेद्येनेति ॥ हृदाकाशं चित्ताकाशं न लिप्यते निर्वासनत्वात् न श्लिष्यते ॥ ७८ ॥  
  
यदा न भाव्यते किञ्चिन्निर्वासनतयात्मनि ।  
बालमूकादिविज्ञानमिव च स्थीयते स्थिरम् ॥ ७९ ॥  
  
यदेति श्लोकद्वयं वाक्यम् ॥ यदा निर्वासनतया किञ्चिदप्यात्मनि न भाव्यते   
नानुसन्धीयते बालमूकादीनां विज्ञानमिव च निर्विकल्पतया स्थिरं स्थीयते   
स्वरूपेणेति शेषः । बालादिवन्निर्विकल्पज्ञानस्वरूपतया स्थीयत इत्यर्थः ॥ ७९ ॥  
  
तदा जाड्यविनिर्मुक्तमसंवेदनमाततम् ।  
आश्रितं भवति प्राज्ञ यस्माद्भूयो न लिप्यते ॥ ८० ॥  
  
तदा जाड्यविनिर्मुक्तं असंवेदनं आश्रितं भवति । यस्मादसंवेदनाश्रयणात्   
भूयो न लिप्यते पुण्यपापवासनाभिर्न सम्बध्यते ॥ ८० ॥  
  
समस्तवासनां त्यक्त्वा निर्विकल्पसमाधितः ।  
नीलत्वमिव खे स्फारमानन्दित्वं प्रवर्तते ॥ ८१ ॥  
  
समस्तेति ॥ समस्तां वासनां त्यक्त्वा यो निर्विकल्पः समाधिः सम्भूतः   
तस्माद्धेतोः खे आकाशे नीलत्वमिव कलितं स्फारमानन्दित्वं प्रवर्तते ॥ ८१ ॥  
  
योगिनस्तत्र लीनस्य निःसंवेदनसंविदः ।  
तन्मयत्वादनाद्यन्ते तदप्यन्तर्विलीयते ॥ ८२ ॥  
  
योगिन इति ॥ तत्र निर्विकल्पसमाधौ लीनस्य अतएव निःसंवेदना   
संवेद्यानुसन्धानरहिता संविद्यस्य तादृशस्य योगिनः तन्मयत्वात् ध्येयेन   
वस्तुना सामरस्याद्धेतोरनाद्यन्ते अन्तःस्वरूपे तदपि आनन्दित्वमपि विलीयते ॥ ८२ ॥ ८३ ॥  
  
प्। ५३५)  
  
गच्छंस्तिष्ठन्स्पृशञ्जिघ्रन्नपि तेन स उच्यते ।  
अजडो गलितानन्दस्त्यक्तसंवेदनः सुखी ॥ ८३ ॥  
  
एतां दृष्टिमवष्टभ्य कष्टया यत्नचेष्टया ।  
तरेद्दुःखाम्बुधेः पारमपारगुणसागरम् ॥ ८४ ॥  
  
एतामिति ॥ एतां दृष्टिं जाड्यरहितां संवित्तिरूपां दृष्टिम् ॥ ८४ ॥  
  
अथास्यां संविदो राम सन्मात्रं बीजमुच्यते ।  
सन्मात्राद्यदुदेत्येषा प्राकाश्यमिव तेजसः ॥ ८५ ॥  
  
अथेति ॥ या हि संवित्संवेद्यस्य बीजं अस्याः संविदः सन्मात्रं अविच्छिन्नं   
चित्स्वरूपं बीजमुच्यते । यद्यस्मात्कारणादेषा संवित्तेजसस्तेजोद्रव्यात्प्रदीपादेः   
प्राकाश्यमिव प्रकाश इव सन्मात्रादेवोदेति ॥ ८५ ॥  
  
द्वे रूपे तत्र सत्ताया एकं नानाकृति स्थितम् ।  
द्वितीयमेकरूपं तु विभागोऽयं तयोः शृणु ॥ ८६ ॥  
  
द्वे इति ॥ सत्तायाः स्वरूपसत्तायाः द्वे रूपे स्तः । तत्र तयोर्मध्ये एकं रूपं   
नानाकृति नानाप्रकारवत् स्थितं एकरूपमविक्षिप्तं तु रूपं द्वितीयम् ॥ ८६ ॥  
  
घटटा पटता तत्ता त्वत्ता मत्तेति कथ्यते ।  
सत्तारूपं विभागेन यत्तत्रानाकृति स्मृतम् ॥ ८७ ॥  
  
घटतेति ॥ यत्सत्तारूपं घटता पटता तत्ता त्वत्तामत्तेति विभागेन कथ्यते तत्सत्ताया   
रूपं नानाकृतीति स्मृतम् । तदुक्तंहरिणा - सम्बन्धिभेदात्सत्तैव   
भिद्यमाना गवादिषु । जातिरित्युच्यते तस्यां सर्वे शब्दा व्यवस्थिताः इति ॥ ८७ ॥  
  
विशेषं सम्परित्यज्य सन्मात्रं यदलेपकम् ।  
एकरूपं महारूपं सत्तायास्तत्पदं विदुः ॥ ८८ ॥  
  
विशेषमिति ॥ विशेषं नामजात्यादिभेदं परित्यज्य यत्सन्मात्रमलेपकं निर्दोषं   
रूपमस्ति तत्सत्ताया महारूपं पदं एकरूपमिति विदुः ॥ ८८ ॥  
  
प्। ५३६)  
  
कालसत्ता कलासत्ता वस्तुसत्तेयमित्यपि ।  
विभागकलनां त्यक्त्वा सन्मात्रैकपरो भव ॥ ८९ ॥  
  
कालेति ॥ कालसत्ता कालकृता भूतभवद्भाविभेदभिन्ना सत्ता । कलासत्ता कला अंशः   
तद्भेदकृता स्थूलसूक्ष्मदीर्घह्रस्वादिरूपा सत्ता । वस्तुस्वरूपभेदकृता   
घटपटादिरूपा सत्ता । इयं कालसत्ता इयं कलासत्ता इयं च वस्तुसत्तेत्यपि   
विभागकलनां भेदभावनां त्यक्त्वा सन्मात्रैकपरो भव ॥ ८९ ॥  
  
कालसत्ता स्वसत्ता च प्रोन्मुक्तकलना सती ।  
यद्यप्युत्तमसद्रूपा तथाप्येषा न वास्तवी ॥ ९० ॥  
  
कालेति ॥ कालसत्ता । स्वसत्ता स्वरूपसत्ता । चकारात्कलासत्ता प्रोन्मुक्तकलना   
परित्यक्तविकल्पांशा इती यद्यपि उत्तमसद्रूपा तथापि एषा कालादिसत्ता वास्तवी   
अविकल्पिता न भवति ॥ ९० ॥  
  
विभागकलना यत्र विभिन्नपददायिनी ।  
नानात्वकारणं दृष्ट्वा तत्कथं पावनं भवेत् ॥ ९१ ॥  
  
विभागेति ॥ यत्र कालसत्तादौ नानात्वकारणं भेदहेतुमुपाधिं दृष्ट्वा   
विभागकलना विभिन्नपददायिनी वस्तुस्वरूपभेदबोधिनी भवति तत्कालसत्तादिके   
सत्तारूपं कथं नाम पावनं शुद्धं भवेत् । औपाधिकत्वादिति भावः ॥ ९१ ॥  
  
सत्तासामान्यमेवैकं भावयन्केवलं विभुम् ।  
परिपूर्णपरानन्दी तिष्ठापूरितदिग्भरः ॥ ९२ ॥  
  
सत्तेति ॥ विभुं व्यापकं सत्तासामान्यमेवैकं वस्तु केवलं भावयन्   
परिपूर्णपरानन्दी आपूरितदिग्भरस्तिष्ठ ॥ ९२ ॥  
  
प्। ५३७)  
  
सत्तासामान्यमात्रस्य या कोटिः कोविदेश्वर ।  
सैवास्य बीजतां याता तत एतत्प्रवर्तते ॥ ९३ ॥  
  
सत्तेति ॥ सत्तासामान्यमात्रस्य या कोटिरुत्कर्षः अविकृतरूपैव अस्य जगतो बीजतां   
याता तत एतज्जगत्पूर्वोक्तक्रमेण प्रवर्तते । अयं   
क्रमःसत्तासामान्यात्संवित्प्रवर्तते संविदः संवेद्यं   
संवेद्यात्प्राणस्पन्दवासने ततश्चित्तं ततो देहः ततः संसार इति ॥ ९३ ॥  
  
सत्तासामान्यपर्यन्ते यत्तत्कलनयोज्झितम् ।  
पदमाद्यमनाद्यन्तं तस्य बीजं न विद्यते ॥ ९४ ॥  
  
सत्तेति ॥ सत्तासामान्यस्य पर्यन्ते कोटौ यत्प्रसिद्धं कलनयोज्झितं आद्यमनाद्यन्तं   
च पदं तस्य वस्तुनो बीजं न विद्यते ॥ ९४ ॥  
  
तत्र सत्ता लयं याति निर्विकारं च तिष्ठति ।  
भूयो नावर्तते दुःखं तत्र लब्धपदः पुनः ॥ ९५ ॥  
  
तत्रेति ॥ तत्र सर्वबीजभूतपूर्वोक्तपदे तिष्ठति ॥ ९५ ॥ ९६ ॥ ९७ ॥  
  
तद्धेतुः सर्वहेतूनां तस्य हेतुर्न विद्यते ।  
स सारः सर्वसाराणां तस्मात्सारो न विद्यते ॥ ९६ ॥  
  
तस्मिंश्चिद्दर्पणे स्फारे समस्ता वस्तुदृष्टयः ।  
इमास्ताः प्रतिबिम्बन्ति सरसीव तटद्रुमाः ॥ ९७ ॥  
  
तदमलमजरं तदात्मतत्त्वं तदवगतावुपशान्तिमेति चेतः ।  
अवगतविततैकतत्स्वरूपो भवभयमुक्तपदोऽसि तच्चिराय ॥ ९८ ॥  
  
तत्पूर्वोक्तं सत्तासामान्यकोटिस्थं पदम् । अवगतं विततमेकं तत्स्वरूपं येन   
तादृशस्त्वं भव । भयेन संसारभयेन मुक्तं पदं स्वरूपं यस्य सोऽसि ।   
सम्यगेव तत्संविन्मात्रमात्मतत्त्वम् । चिराय चिरम् ॥ ९८ ॥ ९९ ॥  
  
प्। ५३८)  
  
राम उवाच ॥  
  
एतानि तानि प्रोक्तानि त्वया बीजानि मानद ।  
कतमस्य प्रयोगेण शीघ्रमासाद्यते पदम् ॥ ९९ ॥  
  
वसिष्ठ उवाच ॥  
  
एतेषां दुःखबीजानां प्रोक्तं यद्यन्मयोत्तरम् ।  
तस्य तस्य प्रयोगेण शीघ्रमासाद्यते पदम् ॥ १०० ॥  
  
एतेषामिति ॥ तस्य तस्य उत्तरोत्तरबीजस्य प्रयोगेण भावनया ॥ १०० ॥  
  
सत्तासामान्यकोटिस्थे द्रागित्येव पदे यदि ।  
पौरुषेण प्रयत्नेन बलात्सन्त्यज्य वासनाः ॥ १ ॥  
  
सत्तेति श्लोकद्वयं वाक्यम् । सत्तासामान्यकोटिस्थे परे पदे क्षणमपि स्थितिं   
समाधिं बध्नासि चेत्तस्मिन्नेव क्षणे तत्पदमासादयसीत्यन्वयः ॥ १ ॥ २ ॥  
  
स्थितिं बध्नासि तत्त्वज्ञ क्षणमप्यक्षयात्मिकाम् ।  
क्षणेऽस्मिन्नेव तत्साधुपदमासादयस्यलम् ॥ २ ॥  
  
सत्तासामान्यरूपे वा करोषि स्थितिमङ्ग चेत् ।  
तत्किञ्चिदधिकेनेह यत्नेनाप्नोषि तत्पदम् ॥ ३ ॥  
  
सत्तेति ॥ सत्तासामान्यनिष्ठायां तु ततोऽपि प्रयत्नविशेषः कर्तव्य इत्यर्थः ॥ ३ ॥  
  
संवित्तत्त्वे कृतध्यानो यदि तिष्ठसि राघव ।  
तद्यत्नेनाधिकेनोच्चैरासादयसि तत्पदम् ॥ ४ ॥  
  
संविदिति ॥ संवित्तत्त्वसमाधौ तु ततोऽप्यधिको यत्नविशेष इत्यर्थः ॥ ४ ॥  
  
संवेद्ये केवले ध्यानं न कार्यं रघुनन्दन ।  
संवेद्ये वासनात्यागः सुमेरून्मूलनादपि ॥ ५ ॥  
  
संवेद्य इति ॥ केवले संवेद्ये ध्यानमेव न सम्भवति । अस्याः संवित्तेरेव सर्वत्र   
सर्वदा सम्भवात् कैवल्यस्य संवेद्यस्यासम्भवादिति भावः ॥ ५ ॥ ६ ॥ ७ ॥ ८ ॥  
  
प्। ५३९)  
  
यावद्विलीनं न मनो न तावद्वासनाक्षयः ।  
न क्षीणा वासना ध्यानं न सम्भवति राघव ॥ ६ ॥  
  
सर्वत्र सम्भवादस्याः संवित्तेरेव सर्वदा ।  
वासनासम्परित्यागे यदि यत्नं करोषि वा ॥ ७ ॥  
  
तत्ते शिथिलतां यान्ति सर्वाधिव्याधयः क्षणात् ॥ ८ ॥  
  
पूर्वेभ्यस्तु प्रयत्नेभ्यो विषमोऽयं हि संस्मृतः ।  
दुःसाध्यो वासनात्यागः सुमेरून्मूलनादपि ॥ ९ ॥  
  
पूर्वेभ्य इति श्लोकषट्कं वाक्यम् । अयं वासनात्यागविषयः प्रयत्नः ।   
वासनाक्षयमनोनाशतत्त्वज्ञानानामन्योन्यसापेक्षत्वात् एकैकशः   
साधयितुमशक्यत्वात् त्रयमपि सममेवाभ्यसेदित्यर्थः ॥ ९ ॥ ११० ॥ ११ ॥ १२ ॥ १३ ॥ १४ ॥   
१५ ॥ १६ ॥  
  
यावद्विलीनं न मनो न तावद्वासनाक्षयः ।  
न क्षीणा वासना यावत्तावच्चित्तं न शाम्यति ॥ ११० ॥  
  
यावन्न तत्त्वविज्ञानं न तावच्चित्तसङ्क्षयः ।  
यावन्न चित्तोपशमो न तावत्तत्त्ववेदनम् ॥ ११ ॥  
  
यावन्न वासनानाशस्तावत्तत्त्वागमः कुतः ।  
यावन्न तत्त्वसम्प्राप्तिर्न तावद्वासनाक्षयः ॥ १२ ॥  
  
तत्त्वज्ञानं मनोनाशो वासनाक्षय एव च ।  
मिथः कारणतां गत्वा दुःसाध्यानि स्थितान्यतः ॥ १३ ॥  
  
तस्माद्राघव यत्नेन पौरुषेण विवेकतः ।  
भोगेच्छां दूरतः कृत्वा त्रयमेतत्समाश्रयेत् ॥ १४ ॥  
  
प्। ५४०)  
  
त्रय एते समं यावन्न स्वभ्यस्ता मुहुर्मुहुः ।  
तावन्न तत्त्वसम्प्राप्तिर्भवत्यपि समाशतैः ॥ १५ ॥  
  
वासनाक्षयविज्ञानमनोनाशा महामते ।  
समकालं समभ्यस्ता भवन्ति फलदा मुनेः ॥ १६ ॥  
  
एकैकशो निषेव्यन्ते यद्येते चिरमप्यलम् ।  
तन्न सिद्धिं प्रयच्छन्ति मन्त्राः सङ्कीर्तिता इव ॥ १७ ॥  
  
एकैकश इति ॥ मन्त्राः सङ्कीर्तिता इव शिवशक्तिमन्त्राणां   
परस्परसापेक्षाणामेकैकशः पुरश्चरणं यथा न हलदं तद्वदित्यर्थः ॥ १७ ॥   
१८ ॥ १९ ॥  
  
त्रिभिरेभिश्चिराभ्यस्तैर्हृदयग्रन्थयो दृढाः ।  
निःशङ्कमेव त्रुट्यन्ति बिसच्छेदाद्गुणा इव ॥ १८ ॥  
  
जन्मान्तरशताभ्यस्ता राम संसारसंस्थितिः ।  
सा चिराभ्यासयोगेन विना न क्षीयते क्वचित् ॥ १९ ॥  
  
वासनासम्परित्यागसमं प्राणनिरोधनम् ।  
विदुस्तत्त्वविदस्तस्मात्तदप्येवं समाहरेत् ॥ १२० ॥  
  
वासनेति ॥ वासनाप्राणस्पन्दयोर्मिलित्वा चित्तबीजत्वात् वासनात्यागेन समं   
प्राणनिरोधनं विदुः । तस्मात्कारणात्तदपि प्राणनिरोधनमपि एवं   
वासनात्यागादित्रयेण सममेव समाहरेत् समभ्यसेत् ॥ १२० ॥  
  
वासनासम्परित्यागाच्चित्तं गच्छत्यचित्तताम् ।  
प्राणस्पन्दनिरोधाच्च यथेच्छसि तथा कुरु ॥ २१ ॥  
  
वासनेति ॥ चित्तनाशे वासनात्यागः प्राणनिरोधो वा हेतुरित्यर्थः ॥ २१ ॥  
  
प्राणायामदृढाभ्यासैर्युक्त्या च गुरुदत्तया ।  
आसनाशनयोगेन प्राणस्पन्दो निरुध्यते ॥ २२ ॥  
  
तत्र प्राणनिरोधोपायमाह - प्राणेति ॥ युक्त्या पूर्वोक्तेन योगेन आसनाशनयोगेन   
आसनं पद्मादि अशनं शरीरादि तदेव योग उपायस्तेन ॥ २२ ॥  
  
प्। ५४१)  
  
निःसङ्गव्यवहारित्वाद्भवभावनवर्जनात् ।  
शरीरनाशदर्शित्वाद्वासना न प्रवर्तते ॥ २३ ॥  
  
वासनाक्षये उपायमाह - निःसङ्गेति ॥ भवभावनवर्जनात् भवभावनानि   
संसारहेतवो मलिनवासनाः तद्वर्जनात् ॥ २३ ॥ २४ ॥ २५ ॥ २६ ॥ २७ ॥  
  
वासनाभिभवे नष्टे न चित्तं सम्प्रवर्तते ।  
संशान्तपवनस्पन्दे यथा पांसुर्नभःस्थले ॥ २४ ॥  
  
यः प्राणपवनस्पन्दश्चित्तस्पन्दः स एव हि ।  
प्राणस्पन्दजये यत्नः कर्तव्यो धीमतोच्चकैः ॥ २५ ॥  
  
उपविश्योपविश्यैकचित्तकेन मुहुर्मुहुः ।  
न शक्यते मनो जेतुं विना युक्तिमनिन्दिताम् ॥ २६ ॥  
  
अङ्कुशेन विना मत्तो यथा दुष्टमतङ्गजः ॥ २७ ॥  
  
अध्यात्मविद्याधिगमः साधुसङ्गम एव च ।  
वासनासम्परित्यागः प्राणस्पन्दनिरोधनम् ॥ २८ ॥  
  
चित्तनाशोपायमाह ॥ अध्यात्मेति लोकद्वयं वाक्यम् ॥ २८ ॥  
  
एतास्तु युक्तयः पुष्टाः सन्ति चित्तजये किल ।  
आभिस्तज्जीयते क्षिप्रं धाराभिरिव भूरजः ॥ २९ ॥  
  
आभिर्युक्तिभिः तच्चित्तम् ॥ २९ ॥ १३० ॥ ३१ ॥  
  
सतीषु युक्तिष्वेतासु हठान्नियमयन्ति ये ।  
चेतस्ते दीपमुत्सृज्य विनिघ्नन्ति तमोऽञ्जनैः ॥ १३० ॥  
  
विमूढाः कर्तुमुद्युक्ता ये हठाच्चेतसो जयम् ।  
ते निबध्नन्ति नागेन्द्रमुन्मत्तं बिसतन्तुभिः ॥ ३१ ॥  
  
प्। ५४२)  
  
मतिरालूनशीर्णाङ्गी यदीया पेलवाङ्गिका ।  
न क्वचिद्याति विश्वासं मृगी ग्रमगता यथा ॥ ३२ ॥  
  
मतिरिति ॥ यदीया हठयोगसम्बन्धिनी ॥ ३२ ॥ ३३ ॥ ३४ ॥ ३५ ॥ ३६ ॥ ३७ ॥  
  
कालं यज्ञतपोदानतीर्थदेवार्चनभ्रमैः ।  
चिरमाधिशतोपेताः क्षपयन्ति मृगा इव ॥ ३३ ॥  
  
तस्मादेतां परित्यज्य दुर्दृष्टिं रघुनन्दन ।  
शुद्धां संविदमाश्रित्य वीतरागः स्थिरो भव ॥ ३४ ॥  
  
संवेद्यवर्जितमनुत्तममाद्यमेकं संवित्पदं विकलनं कलयन्महात्मन् ।  
हृद्येव तिष्ठ कलनारहितः क्रियां तु कुर्वन्नकर्तृपदमेत्य   
शमोदितश्रीः ॥ ३५ ॥  
  
वसिष्ठ उवाच ॥  
  
मनागपि विचारेण चेतसः स्वस्य निग्रहः ।  
मनागपि कृतो येन तेनाप्तं जन्मनः फलम् ॥ ३६ ॥  
  
विचारकणिका यैषा हृदि स्फुरति पेलवा ।  
एषैवाभ्यासयोगेन प्रयाति शतशाखताम् ॥ ३७ ॥  
  
आगृहीतं महापीठं विचारकुसुमद्रुमम् ।  
चिन्तावात्या विधुन्वन्ति न स्थिरस्थिति सुस्थितम् ॥ ३८ ॥  
  
आगृहीतेति ॥ आगृहीतं आसमन्तात्स्वीकृतं महापीठं महती प्रतिष्ठा येन तम् ।   
रूढमूलमित्यर्थः । अत एव स्थिरस्थिति सुस्थितं स्थिरप्रतिष्ठत्वादचलं विचाररूपं   
कुसुमद्रुमं चिन्तावात्या न विधुन्वन्ति ॥ ३८ ॥ ३९ ॥ १४० ॥ ४१ ॥  
  
गच्छतस्तिष्ठतो वापि जाग्रतः स्वपतोऽपि वा ।  
न विचारपरं चेतो यस्यासौ मृत एव सः ॥ ३९ ॥  
  
प्। ५४३)  
  
किमिदं स्याज्जगत्किं स्यादहमित्यनिशं शनैः ।  
विचारयाध्यात्मदृशा स्वयं वा सज्जनैः सह ॥ १४० ॥  
  
विचारोऽध्यात्मविद्यानां ज्ञानमङ्ग विदुर्बुधाः ।  
ज्ञेयं तस्यान्तरेवास्ति मादुर्यं पयसो यथा ॥ ४१ ॥  
  
सम्यग्ज्ञानसमालोकः पुंसो ज्ञेयसमः स्वयम् ।  
न बिभेति न चादत्ते वैवश्यं न च दीनताम् ॥ ४२ ॥  
  
सम्यगिति श्लोकद्वयं वाक्यम् ॥ सम्यग्ज्ञानेन समालोकः समदृष्टिः ।   
ज्ञेयसमः ज्ञेयेन वस्तुना समः ॥ ४२ ॥ ४३ ॥  
  
भवत्यापीतमैरेयः सदा मदमयो यथा ।  
समं चिद्रूपममलं ज्ञेयं ब्रह्म परं विदुः ।  
ज्ञानाभिगममात्रेण तत्स्वयं सम्प्रसीदति ॥ ४३ ॥  
  
अपवित्रमपथ्यं च विषसिक्तं मलाद्यपि ।  
भुक्त्वा जरयति क्षिप्रं क्लिन्नं नष्टं च मृष्टवत् ॥ ४४ ॥  
  
अपवित्रमिति ॥ मृष्टवदपवित्रादिकं क्षिप्रं जरयति । समदृष्टितया   
निःसङ्गत्वादिति भावः । तत्र अपवित्रं उच्छिष्टादि । अपथ्यं वैद्यशास्त्रविरुद्धम् ।   
क्लिन्नं चिरपर्युषितत्वात् । आर्द्राक्लिष्टमितिपाठे क्लिष्टमिति पक्वनष्टं स्वस्वरूपेण   
नष्टं रूपान्तरापन्नमित्यर्थः । मृष्टं निर्दोषं गुणवाच्च । मृज   
शौचालङ्कारयोरिति धातुः ॥ ४४ ॥  
  
विषप्रतिविषाकल्कक्षीरेषु सलिलेऽन्धसि ।  
असक्तबुद्धिस्तत्त्वज्ञो भवत्यास्वादने समः ॥ ४५ ॥  
  
विषेति ॥ विषं प्रसिद्धम् । प्रतिविषं विषनिवर्तकं प्रतिविषाधिकारे निरूपितं   
द्रव्यान्तरम् । अकल्कं अकल्मषं यत्क्षीरं तत्र च । अन्धसि अन्ने ॥ ४५ ॥ ४६ ॥  
  
जीवितस्यापि हर्तारं दातारं चैकरूपया ।  
दृशा प्रसादमाधुर्यशालिन्या परिपश्यति ॥ ४६ ॥  
  
प्। ५४४)  
  
स कस्यचिन्नो कदाचिदक्षस्य विषयस्थितौ ।  
ददाति प्रसरं साधुराधिप्रोज्झितया धिया ॥ ४७ ॥  
  
स इति ॥ सः समदृष्टिः । अक्षस्य इन्द्रियस्य । प्रसरं आसक्तिम् ॥ ४७ ॥  
  
अतत्त्वज्ञमविश्रान्तमलब्धात्मानमस्थितिम् ।  
निगिरन्तीन्द्रियाण्याशु हरिणा इव पल्लवम् ॥ ४८ ॥  
  
अतत्त्वज्ञमिति ॥ निगिरन्ति ग्रसन्ति ॥ ४८ ॥  
  
सङ्गः कारणमर्थानां सङ्गः संसारकारणम् ।  
सङ्गः कारणमशानां सङ्गः कारनमापदाम् ॥ ४९ ॥  
  
निःसङ्गव्यवहारित्वादित्यादौ प्रस्तुतत्वात् । सङ्गनिरूपणाय तं   
सङ्गमवश्यहेयत्वेन प्रस्तौति - सङ्ग इत्यादिना ॥ ४९ ॥ १५० ॥  
  
सङ्गत्यागं विदुर्मोक्षं सङ्गत्यागादजन्मता ।  
सङ्गं त्यज त्वं भावानां जीवन्मुक्तो भवानघ ॥ १५० ॥  
  
राम उवाच ॥  
  
सर्वसंशयनीहारशरन्मारुत हे मुने ।  
सङ्गः किमुच्यते ब्रूहि समासेन मम प्रभो ॥ ५१ ॥  
  
रामप्रश्नानन्तरं च मलिनवासनैव सङ्ग इति तत्स्वरूपं च निरूपयिष्यति ॥ ५१ ॥ ५२   
॥ ५३ ॥ ५४ ॥ ५५ ॥ ५६ ॥ ५७ ॥ ५८ ॥ १५९ ॥  
  
वसिष्ठ उवाच ॥  
  
भावाभावपदार्थानां हर्षामर्षविकारदा ।  
मलिना वासना यैषा सा सङ्ग इति कथ्यते ॥ ५२ ॥  
  
जीवन्मुक्तशरीराणामपुनर्जन्मकारिणी ।  
मुक्ता हर्षविषादाभ्यां शुद्धा भवति वासना ॥ ५३ ॥  
  
अजीवन्मुक्तरूपाणां दीनानां मूढचेतसाम् ।  
कथ्यते सङ्गशब्देन वासना भवकारिणी ॥ ५४ ॥  
  
प्। ५४५)  
  
हर्षामर्षविषादानां यदि गच्छसि वश्यताम् ।  
ततो हर्षविषादाभ्यां बन्धनी वासना भवेत् ॥ ५५ ॥  
  
मुक्तो हर्षविषादाभ्यां यदि गच्छसि नान्यताम् ।  
वीतरागभयक्रोधस्तदसङ्गोऽसि राघव ॥ ५६ ॥  
  
दुःखैर्न ग्लानिमायासि यदि हृष्यसि नो सुखैः ।  
आशावैवश्यमुत्सृज्य तदसङ्गोऽसि राघव ॥ ५७ ॥  
  
सम्पद्विपदि चैवात्मा यदि ते लक्ष्यते समः ।  
यथाप्राप्तानुवर्ती च तदसङ्गोऽसि रागह्व ॥ ५८ ॥  
  
सदा समस्तेऽपि हि वस्तुजाते समाशयो ह्यन्तरदीनसत्त्वः ।  
यदेव किञ्चित्प्रकृतं तदेव कुर्वन्नसङ्गः सुखमास्व राम ॥ १५९ ॥  
  
इति श्रीवाल्मीकीये मोक्षोपाय उपशमप्रकरण आकाशगत्यभावादिनिरूपणं   
नाम दशमः सर्गः ॥ १० ॥  
  
इति श्रीवासिष्ठविवरण उपशमप्रकरण आकाशगत्यभावादिनिरूपणं नाम   
दशमः सर्गः ॥ १० ॥  
  
समाप्तमिदमुपशमप्रकरणम् ॥ ५ ॥  
  
प्। ५४६)  
  
निर्वाणप्रकरणम्   
  
प्रथमः सर्गः   
  
वसिष्ठ उवाच ॥  
  
दिक्कालाद्यनवच्छिन्नमदृष्टोभयकोटिकम् ।  
चिन्मात्रमक्षयं शान्तमेकं ब्रह्मास्मि नेतरत् ॥ १ ॥  
  
अथ निर्वाणप्रकरणं निरूप्यते । तत्र पञ्चदशाख्यानानि - भुशुण्डः   
देवपूजा बिल्वफलं शिला अर्जुनः शतरुद्राः वेतालः भगीरथः   
किरातचिन्तामणिगजाख्योपाख्यानत्रयगर्भः शिखिध्वजः कचः मिथ्याभृङ्गी   
इक्ष्वाकुः व्याधः भूमिकाश्चेति । तत्र प्राणवृत्त्यनुसन्धानाच्चित्तविश्रान्त्या   
निर्वाणमिति भुशुण्डोपाख्यानेन निरूप्यते । तत्र हितमुपदिशति - दिक्कालेति   
श्लोकद्वयं वाक्यम् । अहं दिगादिभिरनवच्छिन्नमाद्यन्तरहितं चिन्मात्रं   
ब्रह्मैवास्मि इतरद्देहादिकं नास्तीत्यन्तर्मत्वा निश्चित्य मुक्तामुक्तवपुः   
अभिमानपरित्यागान्मुक्तं प्रारब्धवशादमुक्तं च वपुर्येन तादृशः   
सन्स्वात्मसुखः आत्मारामो भव । अस्ति मुक्त्वेति पाठे एकं ब्रह्मैवास्ति इतरन्नेति   
मत्वा अन्तरहमित्यहन्तां मुक्त्वा अमुक्तवपुर्जीवन्नेव स्वात्मसुखो भवेति योजना ॥ १   
॥ २ ॥  
  
इति मत्वाहमित्यन्तर्मुक्तामुक्तवपुर्महान् ।  
एकरूपः प्रशान्तात्मा मौनी स्वात्मसुखो भव ॥ २ ॥  
  
यावदज्ञानकलना यावदब्रह्मभावना ।  
यावदास्था जगज्जाले तावच्चित्तादिकल्पना ॥ ३ ॥  
  
अन्यथा संसारो न निवर्तत इत्याह - यावदिति ॥ ब्रह्मभावना ब्रह्मैवेदं   
सर्वमिति भावनाया अभावो यावदनुवर्तते अतएवाज्ञानकलनाऽज्ञानमयो बन्धश्च   
यावदनुवर्तते अतश्च जगज्जाले आस्था यावत्तावदेव चित्तादिकल्पना चित्तं जीवो   
विद्येत्यादिभेदकल्पना प्रवर्तते ॥ ३ ॥  
  
प्। ५४७)  
  
नास्ति चित्तं न चाविद्या न मनो नास्ति जीवकः ।  
एताश्च कलना राम कृता ब्रह्मण एव ताः ।  
ब्रह्मैवैकमनाद्यन्तमब्धिवत्प्रतिजृम्भते ॥ ४ ॥  
  
वस्तुतस्तु न काचिद्भेदकल्पनेत्याह - नास्तीति ॥ चित्तं   
शुद्धसत्त्वप्रधानमन्तःकरणम् । मनस्तु रजोगुणप्रचुरं   
सङ्कल्पविकल्पात्मकमन्तःकरणम् ॥ ४ ॥  
  
देहे यावदहम्भावो दृश्येऽस्मिन्यावदात्मता ।  
यावन्ममेदमित्यास्था तावच्चित्तादिविभ्रमः ॥ ५ ॥  
  
देह इति ॥ पूर्वोक्तस्यैव प्रपञ्चः दृश्ये परकीयदेहादौ आत्मना चेतनत्वबुद्धिः ।   
यद्वा । दृश्ये प्रतिमादौ आत्मता परमात्मभावः । देवताबुद्धिरित्यर्थः ॥ ५ ॥  
  
अन्तर्मुखतया सर्वं चिद्वह्नौ त्रिजगत्तृणम् ।  
जुह्वतोऽन्तर्निवर्तन्ते मुनेश्चित्तादिविभ्रमाः ॥ ६ ॥  
  
चित्तादिकल्पनाया निवृत्त्युपायमाह - अन्तरिति ॥ अन्तर्मुखतया सर्वात्मकोऽहमिति   
परिपूर्णात्मभावनया त्रिजगत्तृणं तृणवदुपेक्षणीयं दृश्यं चिद्वह्नौ   
सर्वप्रपञ्चाधिष्ठानभूते स्वात्मचैतन्ये जुह्वतः दृग्व्यतिरेकेण   
दृश्यस्याभावात् विलापयतो मुनेश्चित्तादिविभ्रमा निवर्तन्ते ॥ ६ ॥  
  
चिदात्मास्मि निरंशोऽस्मि पारावारविवर्जितः ।  
रूपं स्मर निजं स्फारं माऽस्मृत्या सम्मितो भव ॥ ७ ॥  
  
कैषा अन्तर्मुखतेत्याकाङ्क्षायां चित्स्वरूपमाह - चिदात्मेति ॥   
पारावारविवर्जितः पूर्वोत्तरावधिरहितो निरंशश्चिदात्मास्मीति निजं स्फारं   
व्याप्तं रूपं स्मर अनुसन्धत्स्व । इयमेवान्तर्मुखतेति भावः । अस्मृत्या   
निजस्वरूपविस्मरणेन सम्मितः परिच्छिन्नो मा भव । असीति पाठे यतश्चिदात्मासि अतो   
निजं स्फारं रूपं स्मरेति योजना ॥ ७ ॥  
  
प्। ५४८)  
  
य एवातितरां शत्रुः सत्वरं मरणोद्यतः ।  
तमेवाकृत्रिमं मित्रं यः पश्यति स पश्यति ॥ ८ ॥  
  
य इति ॥ यः अतितरां शत्रुः सत्वरं मारणोद्यतश्च तमेव तथाविधमेव शत्रुं यो   
रागद्वेषरहिततया अकृत्रिमं मित्रं पश्यति स शत्रुमित्रयोः समदर्शी पुमान्   
पश्यति । जानात्यात्मतत्त्वमित्यर्थः ॥ ८ ॥  
  
समूलकाषं कषति नदी तट इव द्रुमम् ।  
यः सौहृदं मत्सरं च स हर्षामर्षदोषहा ॥ ९ ॥  
  
समूलेति ॥ यः सौहृदं मत्सरं च रागं द्वेषं च समूलकाषं कषति सवासनं   
परित्यजति स पुमान् हर्षामर्षादिदोषान् हन्ति ॥ ९ ॥  
  
अध्यात्मशास्त्रमन्त्रेण तृष्णाविषविषूचिका ।  
क्षीयते भावितेनान्तः शरदा मिहिका यथा ॥ १० ॥  
  
अध्यात्मेति ॥ अन्तः अन्तःकरणे भावितेन चिरं वासितेन अध्यात्मशास्त्रमन्त्रेण   
तृष्णाविषविषूचिका तृष्णारूपा विषजन्या विषूचिका क्षीयते । शरदा मिहिका यथा   
शरत्कालेन हिममिव ॥ १० ॥  
  
यत्रोपादेयवाक्यत्वं भावितं स्वेन चेतसा ।  
तद्वचोऽन्तर्विशत्युच्चैस्तप्ते क्षेत्रे यथा पयः ॥ ११ ॥  
  
अध्यात्मशास्त्रमध्यात्मविन्मुखादेव श्रुतं चित्ते लगति नान्यथेत्याह - यत्रेति ॥   
यत्र यस्मिन्पुरुषे उपादेयवाक्यत्वं आप्तत्वेन स्वचेतसा भावितं निश्चितं   
तद्वचस्तस्यैवाप्तस्य वाक्यं उच्चैः प्रकर्षेण अन्तः अन्तःकरणे विशति प्रविशति ॥   
तप्ते क्षेत्रे पयो जलमिव ॥ ११ ॥  
  
प्। ५४९)  
  
अपर्यालोचितात्मार्था अपरामृष्टसंविदः ।  
स्पन्दन्ते चेतनोन्मुक्तास्तृणवन्मूढबुद्धयः ॥ १२ ॥  
  
गुरुमुखेन स्वानुभवेन च विचाराभावे संशय एव पर्वस्यतीत्याह -   
अपर्यालोचितेति ॥ अपर्यालोचितात्मार्थाः आत्मैवार्थः प्रतिपाद्यो यस्मिन् शास्त्रे   
तदात्मार्थमध्यात्मशास्त्रं तदपर्यालोचितमविचारितं यैस्ते ।   
अपरामृष्टसंविदः अविचारितस्वरूपसंविदश्च मूढबुद्धयः सर्वे   
तृणवत्स्पन्दन्ते इतस्ततश्चलन्ति । सन्दिहन्त इत्यर्थः ॥ १२ ॥  
  
सर्वेषामेव चैतेषां स्थितैवैषा चिदव्यया ।  
किन्त्वबोधवशादस्याः परां कृपणतां गताः ॥ १३ ॥  
  
ननु सर्वेषामपि जीवानां चिद्रूपत्वात्कथं केषाञ्चित्सन्देह इत्यत्राह -   
सर्वेषामिति ॥ सत्यं सर्वेषामेवैतेषां जीवानामव्यया चिदेषा स्थितैव   
स्वरूपत्वेनावस्थितैव । किन्त्वस्याः स्वरूपत्वेनावस्थितायाश्चितः   
अबोधवशादनाद्यविद्यामहिम्ना अननुसन्धानवशात् परां निरवधिकां   
कृपणतां क्षुद्रतां गताः ॥ १३ ॥  
  
तर्जनं गर्जनं मूढाद्धनुर्दन्डगुणादिव ।  
श्रूयते मरणायैव चिद्बोधपरिवर्जितम् ॥ १४ ॥  
  
तामेव कृपणतां दूषयन्नाह - तर्जनमिति ॥ धनुर्दण्डगुणादिव   
धनुष्यारोपितायाः मौर्व्या इव मूढादज्ञाज्जनात् चिद्बोधपरिवर्जितं   
स्वरूपचितोऽवबोधरहितं तर्जनं भर्त्सनं गर्जनं कण्ठकोलाहलश्च   
मरणायैव भूतद्रोहायैव श्रूयते । धनुर्गुणवन्मूढो हि स्वनन् परेषां   
नाशायैव कल्पते । अतो न तस्मात्किञ्चिदपि श्रोतव्यमिति भावः ॥ १४ ॥  
  
तस्मिन्यदधमे दत्तं तत्त्यक्तं सान्द्रकर्दमे ।  
तेन सार्धं कथा या सा कौलेयाह्वानमम्बरे ॥ १५ ॥  
  
स मूढो दानसन्मानादिकं किञ्चिदपि नार्हतीत्याह - तस्मिन्निति ॥   
तस्मिन्नात्मावबोधविधुरे अधमे दत्तं धनं कर्दमे क्षारे उप्तमिव तेन सह   
सङ्कथापि अम्वरे निरावरणप्रदेशे ॥ १५ ॥  
  
प्। ५५०)  
  
अज्ञत्वमापदां निष्ठा का हि नापदजानतः ।  
इयं संसारसरणिर्वहत्यज्ञप्रसादतः ॥ १६ ॥  
  
कौलेयकबाधाया अपरिहार्यत्वं दर्शयति । तस्मात्सर्वापदां   
संसारसरणेश्चाज्ञानमेव मूलमित्याह - अज्ञत्वमिति ॥ अज्ञत्वं अज्ञानं   
आपदां जरामरणादीनां निष्ठा निष्पत्तिहेतुः । कुतः । हि यस्मात्कारणात् अजानतः   
पुरुषस्य का आपन्न स्यात् । सर्वाप्यापत्स्यादेव । इयं च संसारसरणिरज्ञानमेव   
प्रसादतो वहति प्रवर्तते । संसारप्रवृत्तेरज्ञप्रवृत्तिमूलत्वात् ॥ १६ ॥  
  
यदेव गोष्पदाकारं ज्ञधियः पेलवं जगत् ।  
तदेवापारपर्यन्तमगाधममहात्मनः ॥ १७ ॥  
  
यदिति ॥ ज्ञधियः ज्ञानिनो बुद्धेर्यदेव जगद्गोष्पदाकारं गोष्पदमिव   
पेलवमल्पमवभासते तदेव जगत् अमहात्मनोऽज्ञस्य अगाधमपारपर्यन्तं च   
प्रतीयते । दुस्तरं भवतीत्यर्थः ॥ १७ ॥  
  
संवेद्येनापरामृष्टं शान्तं सर्वात्मकं च यत् ।  
तत्सच्चिदानन्दमयमस्तीह कलनोज्झितम् ॥ १८ ॥  
  
इत्थमात्मज्ञादेव गुरोः श्रोतव्यमित्युक्त्वा तत्त्वं बोधयितुमाह - संवेद्येनेति   
॥ संवेद्येन विषयेणापरामृष्टं असंश्लिष्टं शान्तं सर्वात्मकं च यद्वस्तु   
सच्चिदानन्दमयं कलनोज्झितं निष्कलं तदेव वस्तुतोऽस्ति ॥ १८ ॥  
  
समुदेति स्वतस्तस्मात्कला कलनरूपिणी ।  
सूक्ष्मा मध्या तथा स्थूला चेति सा कल्प्यते त्रिधा ॥ १९ ॥  
  
समुदेतीति ॥ तस्मात्परब्रह्मणः सकाशात्कलनरूपिणी बन्धनस्वभावा कला अविद्या   
स्वत एव न तु परेच्छया वा समुदेति । सा च कलना सूक्ष्मादिभेदात्त्रिधा कल्प्यते ॥ १९   
॥  
  
प्। ५५१)  
  
सत्त्वं रजस्तम इति चैषैव प्रकृतिः स्मृता ।  
एषैव संसृतिर्जन्तोरस्याः पारं परम्पदम् ॥ २० ॥  
  
सत्त्वमिति ॥ एषा सूक्ष्मादिभेदभिन्ना कलैव सत्त्वादिगुणत्रयात्मिका प्रकृतिः स्मृता   
। एषैव गुणत्रयात्मकप्रकृतिरूपा कलैव जन्तोः संसृतिर्बन्धहेतुः । अस्या एव   
पारं निवृत्तिः परम्पदं कैवल्यम् ॥ २० ॥  
  
अत्र ये तु त्रयः प्रोक्ता गुणास्तेऽपि त्रिधा स्मृताः ।  
नवधैव विभक्तेयमविद्या गुणरूपिणी ॥ २१ ॥  
  
अत्रेति ॥ अस्यां प्रकृतौ गुणाः ते प्रत्येकं त्रिधा स्मृताः । सत्त्वादीनां गुणान्तरैः   
सह व्यामिश्रितत्वात् । तथाहि सत्त्वं शुद्धं रजोमिश्रं तमोमिश्रं चेति त्रिविधं ।   
इत्थं रजस्तमसी चेति । एवं गुणत्रयात्मिकेयमविद्या कलाशब्दवाच्या नवधा   
विभक्ता ॥ २१ ॥  
  
ऋषयो मुनयः सिद्धा नागा विद्याधराः सुराः ।  
इति भागमविद्यायाः सात्त्विकं विद्धि राघव ॥ २२ ॥  
  
ऋषय इति ॥ अत्र मन्त्रद्रष्टारो वसिष्ठविश्वामित्रादय ऋषयः । मौननिष्ठा   
मुनयः । ऋष्यादयो मिलित्वा अविद्यायाः सात्त्विको भाग इत्यर्थः ॥ २२ ॥  
  
सात्त्विकस्यास्य भागस्य नागा विद्याधरास्तमः ।  
रजस्तु मुनयः सिद्धाः सत्त्वं देवा हरादयः ॥ २३ ॥  
  
तत्रावान्तरविभागमाह - सात्त्विकस्येति ॥ सात्त्विकस्यास्य भागस्य मध्ये नागा   
वासुकितक्षकप्रमुखाः फणीन्द्राः विद्याधराः   
खड्गलाङ्गुलिकाञ्जनादिविद्याधारिणो जीमूतकेतुप्रभृतयश्च तमः   
तमोमिश्रसत्त्वांशाः मोहभूयिष्ठत्वात् । मुनयः सिद्धाश्च रजः रजोमिश्रं   
सत्त्वांशः तपोनिष्ठतया प्रवृत्तिभूयिष्ठत्वात् । हरादयो देवाः सत्त्वं   
सात्त्विकभागः सत्त्वांशज्ञानभूयिष्ठत्वात् ॥ २३ ॥  
   
प्। ५५२)  
  
भाग एष त्वविद्याया एवं विद्यात्वमागतः ।  
शुद्धं सत्त्वं ह्यविद्याया भागोऽविद्येति कथ्यते ॥ २४ ॥  
  
भाग इति ॥ अविद्याया मध्ये अविद्याप्रभेदानां नवानां मध्ये एष भागः   
सात्त्विकभागस्य सत्त्वांशो विद्याशब्दवाच्यत्वमागतः । यस्मात्कारणात् शुद्धं   
सत्त्वं शुद्धसत्त्वरूपो विद्याभाग एव विद्येति कथ्यते ॥ २४ ॥  
  
राजसी तामसी चेति सृष्टिरेवं त्रिधा त्रिधा ।  
मौर्ख्यपिण्डः स्थावरादिः प्राप्तस्तामससीमताम् ॥ २५ ॥  
  
उक्तन्यायमन्यत्रातिदिशति - राजसीति ॥ एवमुक्तप्रकारेण राजसी तामसी च   
सृष्टिस्त्रिविधोक्ता । तथाहि । मनुष्याणामपि सर्वेषां राजसत्वे ज्ञानप्रधाना   
ब्राह्मणाः सत्त्वांशः । युद्धादिप्रवृत्तिप्रधानाः क्षत्रियादयो रज्ॐऽशः ।   
मोहबहुलाः सच्छूद्रादयस्तम्ॐऽशः । एवं तामसेषु तिर्यक्ष्वपि   
प्रकाशप्रवृत्तिमोहबाहुल्याद्गवादिषु त्रैविध्यं वेदितव्यम् । मौर्ख्यपिण्डः   
पिण्डीभूताज्ञानरूपः स्थावरादिः सर्गविशेषः । तामससीमतां तामससृष्टेः   
परमावधित्वं प्राप्तः ॥ २५ ॥  
  
राम उवाच ॥  
  
मौर्ख्यमत्यन्तघनतामागतं समुपस्थितम् ।  
स्थावरादितनुं प्राप्तं कीदृशं भवति प्रभो ॥ २६ ॥  
  
मौर्ख्यमिति ॥ अत्यन्तघनतामतिसान्द्रतामागतं मौर्ख्यमज्ञानं   
स्थावरादितनुं प्राप्तं सत्कीदृशं समुपस्थितं भवति केन प्रकारेणावस्थितं   
भवति ॥ २६ ॥  
  
वसिष्ठ उवाच ॥  
  
अमनस्त्वमसम्प्राप्तं मनस्त्वादपि विच्युतम् ।  
तटस्थं रूपमाश्रित्य स्थितैषा स्थावरेषु चित् ॥ २७ ॥  
  
अमनस्त्वमिति ॥ अमनस्त्वं पाषाणादिवन्निर्मनस्कतां असम्प्राप्तं   
हिताहितप्राप्तिपरिहारार्थायाः प्रवृत्तेरसम्भवात् । मनस्त्वादपि मनोव्यापारादपि   
विच्युतं स्मरणाद्यभावात् । इत्थं तटस्थं मनस्त्वामनस्त्वमध्यवर्ति   
यन्मौर्ख्यं तादृशं रूपमाश्रित्य चिदेषा स्थावरेषु स्थिता ॥ २७ ॥ २८ ॥  
  
प्। ५५३)  
  
राम उवाच ॥  
  
मनस्त्वाद्विच्युता यत्र संस्थिता स्थावरेषु चित् ।  
तत्रादूरस्थितां मुक्तिं मन्ये वेदविदांवर ॥ २८ ॥  
  
वसिष्ठ उवाच ॥  
  
सुप्तपुर्यष्टका यत्र चित्स्थिता सुखदायिनी ।  
मूकान्धजडवत्तत्र सत्तामात्रेण तिष्ठति ॥ २९ ॥  
  
सुप्तेति ॥ यत्र स्थावरेषु चिच्चैतन्यं सुप्तपुर्यष्टकाख्यं अहङ्कारकलायुक्तं   
बुद्धिबीजसमन्वितं तत्पुर्यष्टकमित्युक्तम् । शैवागमे तु   
स्यात्पुर्यष्टकमन्तःकरणं धीकर्मकरणादित्यत उक्तं तादृशं   
पुर्यष्टकमिन्द्रियसमष्टिरूपं सुप्तं निलीनं यस्यां सा तादृशी सती सुखदायिनी   
सुषुप्ताविव सुखाविर्भावहेतुः स्थिता । तत्र स्थावरेषु मूकान्धजडेष्विव चित्   
सत्तामात्रेण तिष्ठति न पुनः प्रकटतया प्रकाशते ॥ २९ ॥  
  
राम उवाच ॥  
  
सत्ताद्वैततया यत्र संस्थिता स्थावरेषु चित् ।  
तत्रादूरस्थितां मुक्तिं मन्ये वेदविदांवर ॥ ३० ॥  
  
सत्तेति ॥ यत्र स्थावरेषु सत्ता चित्सत्ताद्वैततया सत्तया सहाभिन्नतया ।   
सत्तामात्ररूपतयेति यावत् । संस्थिता सङ्कल्पविकल्पाद्यभावात् तत्र स्थावरेषु   
मुक्तिमदूरस्थितां सन्निहितां मन्ये । समाध्यवस्थासादृश्यादिति भावः ॥ ३० ॥  
  
वसिष्ठ उवाच ॥  
  
बुद्धिपूर्वं विचार्येदं यथावस्त्ववलोकनात् ।  
सत्तासामान्यबोधो यः स मोक्षः स्यादनन्तकः ॥ ३१ ॥  
  
बुद्धीति ॥ इदं जगद्विचार्य श्रुतियुक्तिविद्वदनुभवैः पर्यालोच्य यथावस्त्ववलोकनात्   
परमार्थनिश्चयात् बुद्धिपूर्वं यः सत्तासामान्यबोध्ः सत्तामात्रपर्यवसितो   
बोधः स एवानन्तः पुनरावृत्तिरहितो मोक्षः स्यात् । अन्यथा महापातकैरेव   
कायिकैः स्थावरत्वसिद्धेर्मोक्षस्य सुलभत्वात् । मोक्षशास्त्राणां वैयर्थ्यं स्यादिति   
भावः ॥ ३१ ॥  
  
प्। ५५४)  
  
परिज्ञाय परित्यागो वासनानां य उत्तमः ।  
सत्तासामान्यरूपत्वात्तत्कैवल्यपदं विदुः ॥ ३२ ॥  
  
एतदेवाह - परीति ॥ परिज्ञाय विचार्य हेयत्वाद्वासनानां संसारहेतूनां यः   
उत्तमः परित्यागः संसारप्राप्तिरहितः परित्यागः । कुतः । सत्तासामान्यरूपत्वात्   
चैतन्यस्य सर्वोपाधिविनिर्मुक्तत्वात् तदेव कैवल्यरूपं विदुः ॥ ३२ ॥  
  
विचार्यार्यैः सहालोक्य शास्त्राण्यध्यात्मभावनात् ।  
सत्तासामान्यनिष्ठत्वं तत्तद्ब्रह्म परं विदुः ॥ ३३ ॥  
  
विचार्येति पूर्वोक्तस्यैव प्रपञ्चः । शास्त्राण्यध्यात्मशास्त्राणि आलोक्य   
गुरुमुखादवधार्य आर्यैः ब्रह्मवादिभिः सह विचार्य युक्तिभिः अनुचिन्त्य   
अध्यात्मभावनात्स्वचित्तेऽनुसन्धानात् यत्सत्तासामान्यनिष्ठत्वं तदेव परं   
ब्रह्म विदुः ॥ ३३ ॥  
  
अन्तः सुप्तास्थिता मन्दा यत्र बीज इवाङ्कुरः ।  
वासना तत्सुषुप्तत्वं विद्धि जन्मप्रदं पुनः ॥ ३४ ॥  
  
अन्तरिति ॥ यत्र यस्यां स्थावरदशायां वासना बीजाङ्कुर इव अन्तरन्तःकरणे सुप्ता   
निलीना तन्द्रा स्थिता तत्सुषुप्तत्वं गाढनिद्रासादृश्यात् । तत्पुनर्जन्मप्रदं विद्धि   
वासनाया निक्षिप्तधनवन्निगूढमवस्थानात् ॥ ३४ ॥  
  
अन्तः संलीनमननं परितः सुप्तवासनम् ।   
सुषुप्तं जडधर्मत्वाज्जन्मदुःखशतप्रदम् ॥ ३५ ॥  
  
अन्तरिति ॥ अन्तः अभ्यन्तरे संलीनमननं निलीनमनोव्यापारं परितः सुप्तवासनं च   
यत् सुषुप्तं सुषुप्तसदृशी दशा तज्जडधर्मत्वात् जडेष्वेव वर्तमानत्वात्   
जन्मदुःखशतप्रदं जन्मनां दुःखशतानां च हेतुः ॥ ३५ ॥  
  
प्। ५५५)  
  
स्थावरादय एते हि समस्ता जडधर्मिणः ।  
सुषुप्तपदमारूढा जन्मयोग्याः पुनः पुनः ॥ ३६ ॥  
  
स्थावरादय इति ॥ अन्तःकरणादेते स्थावरादयो जडधर्मिणः समस्ताः   
सुषुप्तपदमारूढा इति कृत्वा पुनः पुनः जन्मयोग्याः । सुषुप्ता हि पुनः पुनः   
संसरन्ति ॥ ३६ ॥  
  
यथा बीजेषु पुष्पाणि मृदो राशौ घटा यथा ।  
तथान्तःसंस्थिताः साधो स्थावरेषु स्ववासनाः ॥ ३७ ॥  
  
यथेति ॥ बीजेषु चूतादिबीजेषु यथा अन्तः पुष्पाणि सूक्ष्मरूपतया संस्थितानि ।   
पुष्पग्रहणमुपलक्षणं फलादीनाम् । यथा च मृदो राशौ मृत्तिकासमूहे   
घटाः संस्थिताः । घटग्रहणं च शरावोदञ्चनादीनामुपलक्षणम् । तथा   
स्थावरेषु स्ववासनाः स्वीयाः पुण्यापुण्यसंस्काररूपा जन्मान्तरहेतवः अन्तः   
स्थिताः ॥ ३७ ॥  
  
यत्रास्ति वासनाबीजं तत्सुषुप्तं न सिद्धये ।  
निर्बीजा वासना यत्र तत्तुर्यं सिद्धिदं स्मृतम् ॥ ३८ ॥  
  
यत्रेति ॥ यत्र स्थावरदशायां वासना च तद्बीजमज्ञानं च संसारकारणमस्ति   
तत्सुषुप्तत्वमेव न तुर्यावस्था । तच्च सिद्धये कैवल्याय न भवति । यत्र   
यस्मिञ्जीवन्मुक्तपदे निर्बीजा निर्गतं बीजमज्ञानरूपं यस्याः सा शुद्धवासना   
प्रवर्तते तत्तुर्यं पदं सिद्धं स्मृतम् ॥ ३८ ॥  
  
वासनायास्तथा वह्नेरृणव्याधिद्विषामपि ।  
स्नेहवैरिविषाणां च शेषः स्वल्पोऽपि बाधते ॥ ३९ ॥  
  
वासनाया इति ॥ वह्न्यादीनामिव वासनायाः शेषः स्वल्पोऽसि बाधत इत्यर्थः ॥ ३९ ॥  
  
प्। ५५६)  
  
निर्दग्धवासनाबीजः सत्तासामान्यरूपवान् ।  
सदेहोऽपि विदेहो वा न भूयो दुःखभाग्भवेत् ॥ ४० ॥  
  
निर्दग्धेति ॥ निर्दग्धवासनाबीजः निर्दग्धा वासना तद्बीजमज्ञानं च येन   
तादृशः सत्तासामान्यनिष्ठत्वात् तद्रूपवान्पुरुषः सत्यसति वा देहे भूयो   
दुःखभाङ्न भवेत् ॥ ४० ॥  
  
चिच्छक्तिर्वासनाबीजरूपिणी सर्वदेहिनाम् ।  
अस्यास्त्वदर्शनं यत्तदविद्येत्युच्यते बुधैः ॥ ४१ ॥  
  
चिच्छक्तिरिति ॥ या खलु चिच्छक्तिः ब्रह्मचैतन्यरूपायाश्चितः शक्तिः वासनाबीजरूपिणी   
वासनारूपा तद्बीजाज्ञानरूपा च स्वापधर्मिणी निद्राहेतुश्च विद्यते । यत्   
अस्याश्चिच्छक्तेर्हेतोश्चितः स्वरूपस्य तत्प्रसिद्धमदर्शनं अप्रतीतिः सा   
आवरणशक्तिरविद्येत्युच्यते । यत्तदविद्येति पाठे   
तद्दर्शनकारणमविद्येत्युद्देश्यगतलिङ्गोपादानान्नपुंसकत्वम् ॥ ४१ ॥  
  
अविद्यायास्तु भागेन प्रधानेनेतरं दहेत् ।  
तावद्यावन्मिथो घर्षाद्द्वयं शाम्येच्छिवं भवेत् ॥ ४२ ॥  
  
अविद्याया इति ॥ अविद्याया उक्तलक्षणायाः गुणत्रयात्मकत्वाद्गुणानां च प्रत्येकं   
त्रिविधत्वान्नवधा विभक्तायाः प्रधानभूतो यो भागः शुद्धसत्त्वरूपः तेन   
विद्याशब्दवाच्येन भागेन इतरमविद्याभागं तावद्दहेत् । यावद्भागद्वयं   
विद्याविद्यारूपं मिथोघर्षात् परस्पराभिभवाद्दृढं सम्यक् शाम्येत् विद्यया   
अविद्यानिवर्त्यमाना विद्यामपि निवर्तयति अन्त्यशब्देनोपान्त्यशब्द इवेति भावः ॥ ४२ ॥  
  
एतावदेवाविद्यात्वं नेदं ब्रह्मेति निश्चयः ।  
एष एव क्षयोऽस्या यद्ब्रह्मेदमिति निश्चयः ॥ ४३ ॥  
  
एतावदिति ॥ इदं जगद्ब्रह्म न ब्रह्मात्मकं न भवति किं तर्हि वियदादिरूपमेवेति यो   
निश्चयः एतावदेवाविद्यात्वं अविद्याव्यापारः इदं ब्रह्मेति यो निश्चयः एष एव   
तस्या अविद्यायाः क्षय इति सङ्क्षेपः ॥ ४३ ॥  
  
प्। ५५७)  
  
निश्चयो यो हरादीनां हृदि तिष्ठति निर्मलः ।  
ऋषीणां नारदादीनां स ते भवतु राघव ॥ ४४ ॥  
  
प्रकृतमनुसरति - निश्चय इति ॥ हरादीनां देवतानां नारदादीनामृषीणां च   
हृदि निर्मलो यो निश्चयो वर्तते स निश्चयस्ते भवतु । तवमपि तमेव   
जीवन्मुक्तमार्गमवलम्बस्वेत्यर्थः ॥ ४४ ॥  
  
राम उवाच ॥  
  
येनैते भगवन्धीरा निश्चयेन महाधियः ।  
विशोकाः संस्थितास्तन्मे ब्रह्मन्प्रब्रूहि तत्त्वतः ॥ ४५ ॥  
  
येनेति ॥ एते हरादयो येन निश्चयेन विशोका जीवन्मुक्ताः संस्थिताः तं निश्चयं   
तत्त्वतो मे ब्रूहि ॥ ४५ ॥  
  
वसिष्ठ उवाच ॥  
  
यदिदं किञ्चिदाभोगि जगज्जालं प्रदृश्यते ।  
तत्सर्वममलं ब्रह्म बृंहदेतद्व्यवस्थितम् ॥ ४६ ॥  
  
यदिति ॥ प्रतीयमानं दृश्यमखिलं ब्रह्मैवेति हरादीनां निश्चय इत्यर्थः ॥ ४६ ॥  
  
ब्रह्म चिद्ब्रह्म भुवनं ब्रह्म भूतपरम्परा ।  
ब्रह्माहं ब्रह्म मच्छत्रुर्ब्रह्म मन्मित्रबान्धवाः ॥ ४७ ॥  
  
एतदेव प्रपञ्चयति - ब्रह्मेति ॥ प्रकाशिका चित् । प्रकाश्यं च चेतनाचेतनात्मकं   
ब्रह्मेत्यर्थः । भूतपरम्परा वियदादिमहाभूतसमूहः । अहमिति मच्छन्नुरिति च   
हरादीनां निश्चयः स्वरूपाभिनयः ॥ ४७ ॥  
  
अज्ञस्य दुःखौघमयं ज्ञस्यानन्दमयं जगत् ।  
अन्धं भुवनमन्धस्य प्रकाशं तु सुचक्षुषः ॥ ४८ ॥  
  
नन्वेकमेवेदं जगत्तत्कथं कस्यचिद्दुःखाय कस्यचित्सुखाय च स्यादित्याशङ्क्य   
दृष्टान्तेनोपपादयन्नाह - अज्ञस्येति ॥ ज्ञानाज्ञानकृतोऽयं विशेषं   
इत्यर्थः ॥ ४८ ॥  
  
प्। ५५८)  
  
सर्वमेव हि ब्रह्मेति भाविते ब्रह्म वै पुमान् ।  
पीतेऽमृतेऽमृतमयः को नाम न भवेत्किल ॥ ४९ ॥  
  
ज्ञानप्रकारमेव सदृष्टान्तमाह - सर्वमिति ॥ ब्रह्मैवेति भाविते निश्चिते ॥ ४९ ॥  
  
आभासमात्रममलं सर्वभूतावबोधकम् ।  
सर्वत्रावस्थितं शान्तं चिद्ब्रह्मेत्यनुभूयते ॥ ५० ॥  
  
आभासमात्रमिति ॥ आभासमात्रं विषयासंस्पृष्टज्ञानरूपं यद्वस्तु   
तच्चिद्ब्रह्मेति चिद्रूपं परं ब्रह्मेत्यनुभूयते । चिद्ग्रहणं शब्दब्रह्मणो   
निवृत्त्यर्थम् ॥ ५० ॥  
  
असंस्तुताध्वगालोके मनस्यन्यत्र संस्थिते ।  
या प्रतीतिरनागस्का तच्चिद्ब्रह्मास्मि सर्वगः ॥ ५१ ॥  
  
एतदेवोदाहरणेन स्पष्टयन्नाह - असंस्तुतेति ॥ असंस्तुतस्य   
पूर्वमपरिचितस्याध्वगस्यालोके दर्शने सति मनसि चान्यत्र वस्त्वन्तरे स्वाभिमते   
संस्थिते सति अनागस्का निखिलविकल्पनिर्मुक्ता या प्रतीतिरस्स्ति तत्सर्वगं चिद्ब्रह्मास्मि ।   
अत्रासंस्तुतेत्यनेन पूर्वानुभवजनितसंस्कारमहिम्ना विकल्पानां नोदय इत्युक्तम् ।   
अध्वगेत्यनेन कालविलम्बाभावात् विकल्पोदयस्यावकाशो नास्तीति दर्शितम् ।   
मनसोऽन्यत्रावस्थानकथनात्तात्कालिकविकल्पकल्पनापि न सम्भवतीति   
सूचितमित्यनुसन्धेयम् । न च प्रतीतिरेव नोदेतीति वक्तुं बाह्येन्द्रियप्रनाडिकया   
बहिर्मुखायाः संविदः प्रकाशकत्वाव्यभिचारात् । अन्यथा निर्विकल्पकाभावे   
तन्मूलस्य सविकल्पस्याप्यनुदयप्रसङ्गात् कालान्तरे किमत्र कश्चिदागत इति   
पृष्टस्य तद्विषयस्मरणसम्भवाच्च । तस्मान्निर्विकल्पतया विषयदोषनिर्मुक्ता   
निर्मला प्रतीतिरस्तीत्यभ्युपगन्तव्यम् ॥ ५१ ॥  
  
सर्वसङ्कल्पफलदं सर्वतेजःप्रकाशकम् ।  
सर्वोपादेयसीमान्तं चिदात्मानमुपास्महे ॥ ५२ ॥  
  
सर्वेति ॥ सर्वेषां सङ्कल्पानां फलदं जगत्स्वामित्वात्तादृशं   
चिदात्मानमुपास्महे ॥ ५२ ॥ ५३ ॥  
  
प्। ५५९)  
  
प्रशान्तसर्वसङ्कल्पं विगताखिलकौतुकम् ।  
विगताशेषसंरम्भं चिदात्मानमुपास्महे ॥ ५३ ॥  
  
इति निश्चयवन्तस्ते महान्तो विगतैनसः ।  
सत्याः सत्ये पदे शान्ते समे सुखमवस्थिताः ॥ ५४ ॥  
  
इतीति ॥ इति निश्चयवन्तः पूर्वोक्तप्रकारनिश्चययुक्ताः अतएव विगतैनसः निष्पापाः   
सत्याः सति सद्रूपे ब्रह्मणि साधवः ते नारदादयो महान्तः समे एकरूपे शान्ते   
निर्विकारे सत्ये अबाध्यस्वरूपे परे ब्रह्मणि सुखं यथा तथा अवस्थिताः । सत्यासत्य   
इति पाठे दृग्रूपत्वात् सत्ये दृश्यरूपत्वात् असत्य इति व्याख्येयम् ॥ ५४ ॥  
  
इति पूर्णाधियो धीराः समनीरागचेतसः ।  
न नन्दन्ति न निन्दन्ति जीवितं मरणं तथा ॥ ५५ ॥  
  
इतीति ॥ इति अनेन प्रकारेण पूर्णधियः परिपूर्णबुद्धयः ब्रह्मनिष्ठत्वात् । अतएव   
समं नीरागं च चेतो येषां ते धीरा जीवितं न नन्दन्ति मरणं च निन्दन्ति   
आत्मारामत्वात् ॥ ५५ ॥  
  
राम उवाच ॥  
  
सम्यग्ज्ञानविलासेन वासनाविलयोदये ।  
जीवन्मुक्तपदे ब्रह्मन्नूनं विश्रान्तवानहम् ॥ ५६ ॥  
  
सम्यगिति ॥ सम्यग्ज्ञानस्य विलासेन महिम्ना प्राणनिरोधेन वा कथं केन प्रकारेण   
वासनाविलये सति जीवन्मुक्तौ विश्रम्यते ॥ ५६ ॥ ५७ ॥  
  
प्राणस्पन्दनिरोधेन वासनाविलयोदये ।  
जीवन्मुक्तपदे ब्रह्मन्वद विश्रम्यते कथम् ॥ ५७ ॥  
  
प्। ५६०)  
  
वसिष्ठ उवाच ॥  
  
संसारोत्तरणे युक्तिर्योगशब्देन कथ्यते ।  
आत्मज्ञानप्रकारोऽस्य प्राणानां संयमस्तथा ॥ ५८ ॥  
  
संसारेति ॥ संसारस्योत्तरणे या युक्तिः उपायः स एव योगः स च आत्मज्ञानं   
प्राणनिरोधनमिति द्विविधः ॥ ५८ ॥  
  
प्रकारौ द्वावपि प्रोक्तौ योगशब्देन यद्यपि ।  
तथापि रूढिमायातः प्राणयुक्तावसौ भृशम् ॥ ५९ ॥  
  
प्रकाराविति ॥ प्रकारद्वयसाधारणोऽपि योगशब्दः प्राणनिरोधे भृशं रूढ   
इत्यर्थः ॥ ५९ ॥ ६० ॥  
  
असाध्यः कस्यचिद्योगः कस्यचिज्ज्ञाननिश्चयः ।  
प्रकारौ द्वौ ततो देवो जगाद परमः शिवः ॥ ६० ॥  
  
तत्प्रोक्तं भवते ज्ञानं योगक्रममथो शृणु ।  
अत्र ते कथयिष्यामि वृत्तान्तं परमाद्भुतम् ॥ ६१ ॥  
  
तदिति अर्धवाक्यम् ॥ तत्संसारोत्तरणसाधनं ज्ञानं भवते पूर्वमेव प्रोक्तम् ।   
अतः परं योगक्रमं प्राणनिरोधस्योपायभावं शृणु ॥ ६१ ॥ ६२ ॥ ६३ ॥  
  
अहं कदाचिदास्थाने स्वर्गेऽतिष्ठं शतक्रतोः ।  
श्रुतवान्नारदादिभ्यः कथास्ताश्चिरजीविनाम् ॥ ६२ ॥  
  
कथाप्रसङ्गे कस्मिंश्चिदथ तत्राभ्युवाच ह ।  
शातातपो नाम मुनिः प्रस्तावे चिरजीविनाम् ॥ ६३ ॥  
  
मेरोरीशानकोणस्थे पद्मरागमयोद्भिदि ।  
अस्ति कल्पतरुः श्रीमान् शृङ्गे सर्वमनोरमे ॥ ६४ ॥  
  
मेरोरिति ॥ पद्मरागमयोद्भिदि पद्मरागमणिमया उद्भिदः तरुगुल्मादयो   
यस्मिंस्तस्मिन् मेरोः शृङ्गे कल्पतरुरस्तीति सम्बन्धः । पद्मरागमये दिवीति पाठे   
पद्मरागमये मेरोः शृङ्गे या द्यौः स्वर्गस्तत्र कल्पतरुरस्तीति योजना । एकविंशा   
अमी स्वर्गा निविष्टा मेरुमूर्धनीति स्वर्गाणां बाहुल्यश्रवणात् ॥ ६४ ॥ ६५ ॥  
  
प्। ५६१)  
  
तस्य कल्पतरोर्मूर्ध्नि दक्षिणे स्कन्धकोटरे ।  
कलधौतलताप्रोते विद्यते विमलाशयः ॥ ६५ ॥  
  
तस्मिन्निवसति श्रीमान्भुशुण्डो नाम वायसः ।  
वीतरागो बृहत्कोशो ब्रह्मेव निजपञ्जरे ॥ ६६ ॥  
  
तस्मिन्निति ॥ तस्मिन् विहगालये भुशुण्डो नाम भुवनेषु सर्वेष्वपि सुखं डयते   
विहरतीति भुशुण्ड इति प्रसिद्धः ॥ ६६ ॥ ६७ ॥ ६८ ॥ ६९ ॥ ७० ॥ ७१ ॥  
  
स यथा जगतां कोशे जीवतीह सुराश्चिरम् ।  
चिरञ्जीवी तथा स्वर्गे न भूतो न भविष्यति ॥ ६७ ॥  
  
स दीर्घायुः स नीरोगः स श्रीमान्स महामतिः ।  
स विश्रान्तमतिः शान्तः स कान्तः कालकोविदः ॥ ६८ ॥  
  
इति तेन भुशुण्डोऽसौ भूयः पृष्टेन वर्णितः ।  
यथा च देवदेवानां सभायां सत्यमुक्तवान् ॥ ६९ ॥  
  
कथावसरसंशान्तावथ याते सुरव्रजे ।  
भुशुण्डं विहगं द्रष्टुमहं यातः कुतूहलात् ॥। ७० ॥  
  
भुशुण्डः संस्थितो यत्र मेरोः शृङ्गोत्तमोत्तमे ।  
कल्पद्रुमस्थमद्राक्षं शाखाचक्रमिव स्थितम् ॥ ७१ ॥  
  
तस्य कच्छेषु कुञ्जेषु लतापत्रेषु पर्वसु ।  
पुष्पेष्वालयसंलीनान्विहगान्दृष्टवानहम् ॥ ७२ ॥  
  
तस्येति ॥ कच्छाः जलप्रायाः कोटरप्रदेशाः । कु~जाः लतादिभिः पिहितप्रदेशाः ।   
लताः शाखाः । पत्राणि पलाशानि । पर्वाणि ग्रन्थयस्तेष्वालयान्विधाय तत्र   
संलीनान्विहगान् दृष्टवान् । भुशुण्डान्वेषणार्थमित्यर्थः ॥ ७२ ॥  
  
प्। ५६२)  
  
निशानाथकलाखण्डमृणालशकलैधितान् ।  
विरिञ्चिरथ हंसानां पोतकान्सामगायिनः ॥ ७३ ॥  
  
निशानाथेति चतुर्भिः श्लोकैर्वाक्यम् । विरिञ्चिरथ हंसपोतकादीन् पक्षिणो   
यावत्पश्यामि तावदेकत्र स्कन्धकोटरे सभायां वायसा अपरिक्षुभिताकाराः स्थिता   
इत्यन्वयः । अपरिक्षुभितत्वं च गुरुसन्निधौ चापलानौचित्यात् अन्तर्मुखत्वाद्वेति   
वेदितव्यम् । हंसादीनां सामगायनमन्त्रोच्चारणशैवागमविज्ञानादिकं   
ब्रह्मलोकादौ महर्षिभिः सामगानादौ सहवासादिति द्रष्टव्यम् ॥ ७३ ॥ ७४ ॥ ७५ ॥ ७६ ॥   
७७ ॥ ७८ ॥ ७९ ॥ ८० ॥ ८१ ॥  
  
उद्गीर्णमन्त्रनिचयान्स्वाहाकारनिभस्वनान् ।  
शुकान्काकान्कोकिलांश्च पक्षोणोऽन्याननेकशः ॥ ७४ ॥  
  
गौरीकबरबर्हौघान्कौमारान्वरबर्हिणः ।  
स्कन्दोपन्यस्तनिःशेषशैवविज्ञानकोविदान् ॥ ७५ ॥  
  
तत्र पश्याम्यहं यावदेकान्ते स्कन्धकोटरे ।  
अपरिक्षुभिताकाराः सभायां वायसाः स्थिताः ॥ ७६ ॥  
  
तेषां मध्ये स्थितः श्रीमान्भुशुण्डः प्रोन्नताकृतिः ।  
परिपूर्णमना मौनी समः सर्वाङ्गसुन्दरः ॥ ७७ ॥  
  
प्राणस्पन्दावधानेन नित्यमन्तर्मुखः सुखी ।  
प्रसन्नगम्भीरमनाः पेशलः स्निग्धवाक्सुधीः ॥ ७८ ॥  
  
अथ तस्याहमपतं दीप्यमानवपुः पुरः ।  
चुक्षोभ वायसं स्थानं नीलोत्पलसरः क्षणम् ॥ ७९ ॥  
  
अशङ्कितमपि प्राप्तं ददर्श मामनन्तरम् ।  
भुशुण्डस्तु वसिष्ठोऽयं प्राप्त इत्यवबुद्धवान् ॥ ८० ॥  
  
पत्रपुञ्जात्समुत्तस्थौ मेघशाव इवाचलात् ।  
हे मुने स्वागतमिति प्रोवाच मधुराक्षरम् ।  
मामुवाच महातेजाः सौहार्दन्मधुराक्षरम् ॥ ८१ ॥  
  
प्। ५६३)  
  
सङ्कल्पमात्रजाताभ्यां कराभ्यां कुसुमाञ्जलिम् ।  
मह्यमाशु तदैवादान्मेघो हैममिवोत्करम् ॥ ८२ ॥  
  
सङ्कल्पेति ॥ सत्यसङ्कल्पतया सङ्कल्पमात्रेण करौ प्रादुर्भूतावित्यर्थः ।   
हैममुक्त्करमिव सौवर्णं पुष्पप्रकरमिव ॥ ८२ ॥ ८३ ॥ ८४ ॥ ८५ ॥ ८६ ॥ ८७ ॥ ८८ ॥  
  
इदमासनमित्युक्त्वा नवं कल्पतरुच्छदम् ।  
उपानिन्ये महाबुद्धिः स्वयमेव खगाधिपः ॥ ८३ ॥  
  
समन्तात्खगवृन्देषु दर्शनोन्मुखदृष्टिषु ।  
तस्मिन्कल्पलतापुञ्जे ह्युपविष्टोऽहमासने ॥ ८४ ॥  
  
अर्घ्यपाद्यादि सम्पाद्य भुशुण्डस्तुष्टमानसः ।  
मामुवाच महातेजाः सौहार्दमधुराक्षरम् ॥ ८५ ॥  
  
भुशुण्ड उवाच ॥  
  
अहो भगवतास्माकं प्रसादो दर्शितश्चिरात् ।  
दर्शनामृतमेघेन यत्सिक्ताः सद्द्रुमा वयम् ॥ ८६ ॥  
  
किमर्थमद्यागमनं क्लेशेनात्मा कदर्थितः ।  
वचनश्रवणोत्कानामाज्ञां नो दातुमर्हसि ॥ ८७ ॥  
  
त्वत्पाददर्शनादेव सर्वं ज्ञातं मया मुने ।  
चिरजीवितचर्चाभिर्वयं वः स्मृतिमागताः ॥ ८८ ॥  
  
ज्ञातत्वदागमोऽप्येवं यत्त्वां पृच्छाम्यहं मुने ।  
भवद्वाक्यामृतास्वादवाञ्छैव मयि जृम्भते ॥ ८९ ॥  
  
ज्ञातेति ज्ञातत्वदागमोऽपि अवगतत्वदागमननिमित्तोऽपि । एवमनेन प्रकारेण त्वां   
यद्यस्मात्कारणात् पृच्छामि सेयं कारणभूता   
भवद्वाक्यामृतास्वादवाञ्छैव मयि जृम्भते ।   
भवद्वाक्यश्रवणवाञ्छयैव भवदागमननिमित्तं जानन्नपि   
पृच्छामीत्यर्थः ॥ ८९ ॥ ९० ॥ ९१ ॥ ९२ ॥ ९३ ॥ ९४ ॥ ९५ ॥ ९६ ॥  
  
प्। ५६४)  
  
इत्युक्तवानसौ पक्षी भुशुण्डश्चिरजीवितः ।  
त्रिकालामलसंवेदी तत्र प्रोक्तमिदं मया ॥ ९० ॥  
  
विहङ्गम महाराज सत्यमेतत्त्वयोच्यते ।  
द्रष्टुमभ्यागतोऽस्म्यद्य त्वामेव चिरजीविनम् ॥ ९१ ॥  
  
तदेवं संशयं छिन्धि भगवन्मम तत्त्वतः ।  
कस्मिन्कुले भवाञ्जातो ज्ञातज्ञेयः कथं भवान् ॥ ९२ ॥  
  
कियदायुश्च ते साधो वृत्तं स्मरसि किं च वा ।  
केनायं वा निवासस्ते निर्दिष्टो दीर्घदर्शिना ॥ ९३ ॥  
  
अथ राम भुशुण्डोऽसौ न प्रहृष्टो न वक्रधीः ।  
यत्पृच्छसि मुने सर्वं शृणु तत्कथयाम्यहम् ॥ ९४ ॥  
  
भवादृशामिमामाज्ञां को विलङ्घयितुं क्षमः ।  
इत्युक्त्वा विहगाधीशः सर्वं कथितवानिदम् ॥ ९५ ॥  
  
भुशुण्ड उवाच ॥  
  
अस्त्यस्मिञ्जगति श्रेष्ठः सर्वनाकनिवासिनाम् ।  
देवदेवो हरो नाम देवदेवाभिवन्दितः ॥ ९६ ॥  
  
शिरःखुराः खुरकराः करदन्ता मुखोदराः ।  
ऋक्षोष्ट्राजेभवक्त्राश्च प्रमथा यस्य लालकाः ॥ ९७ ॥  
  
शिरःखुरा इति ॥ शिरसि खुराः शफानि येषां ते । खुरेषु करा येषां ते खुरकराः ।   
खुराकाराः करा येषां ते वा । करदन्ताः करस्था दन्ता येषां ते च । मुखोदराः   
मुखान्युदरेषु येषां ते च । ऋक्षोष्ट्राजेभवक्त्राश्च ऋक्षाः भल्लूकाः उष्ट्राः   
क्रमेलकाः अजाः छागाः इभा गजाः तेषां वक्त्राणीव वक्त्राणि येषां ते   
तादृशाश्च । नानारूपाः प्रमथा यस्य देवस्य लालकाः क्रीडाहेतवः ॥ ९७ ॥ ९८ ॥ ९९   
॥ १०० ॥ १ ॥ २ ॥  
  
प्। ५६५)  
  
यथा गणास्तथैवान्या परिवारा हि मातरः ।  
नृत्यन्ति मातरस्तस्य पुरो भूतगणा नताः ॥ ९८ ॥  
  
वसन्ति गिरिकूटेषु व्योम्नि लोकान्तरेषु च ।  
अवटेषु श्मशानेषु शरीरेषु च देहिनाम् ॥ ९९ ॥  
  
जया च विजया चैव जयन्ती चापराजिता ।  
सिद्धा रक्ताऽलम्बुषा च उत्पला चेति देवताः ॥ १०० ॥  
  
सर्वासामेव मातॄणामष्टावेतास्तु नायिकाः ।  
आसामनुगतास्त्वन्यास्तासामनुगताः पराः ॥ १ ॥  
  
तासां मध्ये महार्हाणां मातॄणां मुनिनायक ।  
अलम्बुषेति विख्याता माता मानद विद्यते ॥ २ ॥  
  
वज्रास्थितुण्डश्चण्डाख्य इन्द्रनीलाचलोपमः ।  
तस्यास्तु वाहनः काको वैष्णव्या गरुडो यथा ॥ ३ ॥  
  
वज्रेति ॥ वज्रास्थितुण्डः वज्रं वज्रवत्कठिनं अस्थितुण्डं अस्थिमयं मुखं यस्य   
सः । चण्डाख्यः चण्ड इत्याख्या यस्य तादृशः काकः तस्या अलम्बुषाया   
वाहनमस्ति ॥ ३ ॥ ४ ॥ ५ ॥ ६ ॥ ७ ॥ ८ ॥ ९ ॥ ११० ॥ ११ ॥ १२ ॥ १३ ॥ १४ ॥ १५ ॥ १६ ॥ १७ ॥ १८ ॥ १९ ॥ १२० ॥ २१   
॥ २२ ॥ २३ ॥  
  
इत्यष्टैश्वर्ययुक्तास्ता मातरो रौद्रचेष्टिताः ।  
कदाचिन्मिलिता व्योम्नि सर्वाः केनापि हेतुना ॥ ४ ॥  
  
उत्सवं परमं चक्रुः परमार्थप्रकाशकम् ।  
जहसुर्ननृतुश्चैव पपुरुच्चैर्जगुस्तथा ॥ ५ ॥  
  
प्। ५६६)  
  
इत्युत्सवे वर्तमाने तासां वाहास्तथोत्तमाः ।  
तथैव मत्ता जहसुर्ननृतुः पपुरासवम् ॥ ६ ॥  
  
तत्रैकत्रासवोन्मत्ताः क्वचिन्ननृतुरम्बरे ।  
रथहंस्यः स्थिता ब्राह्म्यः काकश्चालम्बुषारथः ॥ ७ ॥  
  
सञ्जातरतयस्तत्र सर्वा हंस्यो मदाकुलाः ।  
रेमिरे सह काकेन चण्डकेनाथ तास्तदा ॥ ८ ॥  
  
अथ ता गर्भधारिण्यो बभूवुरतितोषिताः ।  
देव्यश्च कृतनृत्यास्ताः प्रशान्तमदतां ययुः ॥ ९ ॥  
  
ततो देव्यो हरश्चैव परिवारसमन्विताः ।  
सर्वाः सन्तुष्टमनसः स्वां स्वामुपययुर्दिशम् ॥ ११० ॥  
  
अन्तर्वत्न्यो बभूवुस्ता ब्राह्म्यो हंस्यो मुनीश्वर ।  
वृत्तान्तं कथयामासुर्ब्राह्म्या देव्या यथास्थितम् ॥ ११ ॥  
  
हे वत्स्यः साम्प्रतं वत्सवत्यो मे रथकर्मणि ।  
न समर्था भवन्त्यो हि स्वैरं चरत साम्प्रतम् ॥ १२ ॥  
  
इति गर्भालसा हंसीरुक्त्वा देवी दयापरा ।  
निर्विकल्पसमाधाने ब्राह्मी तस्थौ यथासुखम् ॥ १३ ॥  
  
हंस्योऽपि पक्वगर्भास्ताः सुवते स्म यथाक्रमम् ।  
वैरञ्चे सरसि स्फारे तनयानेकविंशतिः ॥ १४ ॥  
  
एवं ताभ्यस्तु हंसीभ्यो जाता वयमिमे मुने ।  
भ्रातरश्चण्डतनया वायसा एकविंशतिः ॥ १५ ॥  
  
मातृभिः सह हंसीभिर्ब्राह्मी भगवती ततः ।  
चिरमाराधितास्माभिः समाधिविरता सती ॥ १६ ॥  
  
प्। ५६७)  
  
प्रसादपरया काले भगवत्या ततः स्वयम् ।  
तथैवानुगृहीताः स्मो यथा मुक्ता वयं स्थिताः ॥ १७ ॥  
  
सन्तृप्तमनसः शान्तास्त्वेकान्ते ध्यानसंस्थितौ ।  
तिष्ठाम इति निश्चित्य पितुः पार्श्वे वयं गताः ॥ १८ ॥  
  
वन्दित्वा पितरं तत्र नत्वा देवीमलम्बुषाम् ।  
तया दृष्टाः प्रसादेन प्रोक्तवन्तस्तदा वयम् ॥ १९ ॥  
  
तात ज्ञातमलं ज्ञेयं ब्राह्म्या देव्याः प्रसादतः ।  
किन्त्वेकान्तस्थितेः स्थानमभिवाञ्छाम उत्तमम् ॥ १२० ॥  
  
तेनायं सर्वबाधानामगम्यः कल्पपादपः ।  
कथितं स्थानमस्माकं ज्ञानिना सर्वदर्शिना ॥ २१ ॥  
  
ततः कृतनमस्कारास्तस्माद्देशाद्विनिर्गताः ।  
इमं कल्पतरुं प्राप्य तिष्ठामो विगतज्वराः ॥ २२ ॥  
  
अद्य मे फलितं पुण्यैश्चिरकालोपसम्भृतैः ।  
निर्विघ्नमेव पश्यामि यद्भवन्तं मुनीश्वरम् ॥ २३ ॥  
  
रसायनमयी शान्ता परमानन्ददायिनी ।  
नानन्दयति कं नाम साधुसङ्गति चन्द्रिका ॥ २४ ॥  
  
रसायनेति ॥ रसायनमयी रागादिदोषनिवर्तकत्वात् । शान्ता तापत्रयापाकरणात् ।   
परमानन्ददायिनी ज्ञानोपदेशहेतुत्वात् । इत्थम्भूता सा साधूनां सङ्गतिरूपा   
चन्द्रिका कं नाम नानन्दयति ॥ २४ ॥ २५ ॥ २६ ॥ २७ ॥ २८ ॥ २९ ॥ १३० ॥ ३१ ॥ ३२ ॥ ३३ ॥  
  
नातः परतरं किञ्चिन्मन्ये कुशलमात्मनः ।  
सन्तो यदनुगम्यन्ते सन्त्यक्तसकलैषणाः ॥ २५ ॥  
  
अधिगतपरमात्मनोऽपि मन्ये भवदवलोकनशान्तदुष्कृतस्य ।  
मम सफलमिहाद्य जन्म साधो सकलभयापहरो हि साधुसङ्गः ॥ २६ ॥  
  
प्। ५६८)  
  
वसिष्ठ उवाच ॥  
  
इत्युक्त्वार्घ्यं च पाद्यं च भूयो दत्तवति स्वयम् ।  
भुशुण्डविहगे तस्मिन्निदं रामाहमुक्तवान् ॥ २७ ॥  
  
भ्रातरस्ते विहङ्गेश तादृक्तत्त्वा महाधियः ।  
इह कस्मान्न दृश्यन्ते त्वमेवैको हि दृश्यसे ॥ २८ ॥  
  
भुशुण्ड उवाच ॥  
  
तिष्ठतामिह नः कालो भूयानतिगतो मुने ।  
युगानां पङ्क्तयः क्षीणाः कल्पानां च महामते ॥ २९ ॥  
  
एतावता च कालेन सर्व एव ममानुजाः ।  
तनूस्तृणमिव त्यक्त्वा शिवे परिणताः पदे ॥ १३० ॥  
  
दीर्घायुषो महान्तोऽपि सन्तोऽपि बलिनोऽपि वा ।  
सर्व एव निगीर्यन्ते कालेनाकलितात्मना ॥ ३१ ॥  
  
अहमुवाच ॥  
  
कल्पान्तेषु महाबुद्धे वहत्स्वग्न्यम्बुवायुषु ।  
प्रतपत्सु तथार्केषु कथं तिष्ठसि विज्वरः ॥ ३२ ॥  
  
भुशुण्ड उवाच ॥  
  
यदा शाम्यति कल्पान्ते व्यवहारो जगद्गतः ।  
कृतघ्न इव मन्मित्रं तदा नीडं त्यजाम्यहम् ॥ ३३ ॥  
  
आकाश एव तिष्ठामि विगताखिलकल्पनम् ।  
स्तब्धप्रकृतिसर्वाङ्गो मनो निर्वासनं यथा ॥ ३४ ॥  
  
आकाश इति ॥ स्तब्धप्रकृतिसर्वाङ्गः स्तब्धा निश्चला प्रकृतिः शरीरं   
सर्वाङ्गानि सर्वावयवाश्च यस्य तादृशः सन् निर्वासनं मन इव वासनविहीनं   
जीवन्मुक्तचित्तमिव विगताखिलकल्पनं विगता अखिलाः कल्पना यस्मिन्कर्मणि   
तत्सर्वकल्पनारहितं यथा तथा तिष्ठामि । दग्धप्रकृतिसर्वाङ्गमिति पाठे   
ज्ञानाग्निना दग्धा प्रकृतिरविद्या सर्वाङ्गानि च कामसङ्कल्पविचिकित्सादीनि यस्येति   
मनोविशेषणं वेदितव्यम् ॥ ३४ ॥  
  
प्। ५६९)  
  
प्रतपन्ति यदादित्या व्योमाङ्गणगतो ह्यहम् ।  
वारुणीं धारणां बद्ध्वा तदा तिष्ठामि धीरधीः ॥ ३५ ॥  
  
प्रतपन्तीति ॥ यदा प्रलयसमये आदित्या द्वादशापि युगपदेवोदिताः प्रतपन्ति तदा   
व्योमाङ्गणे गतोऽहं वारुणीं वरुणसम्बन्धिनीं धारणां भावनां च बध्वा   
धीरधीर्निश्चलबुद्धिस्तिष्ठामि । वरुणो यथा अपां मध्यमध्ह्यासीनो   
बाह्यमातपसन्तापं नावगच्छति तद्वद्भुशुण्डोऽहमपि वरुणभावनया   
तन्मयत्वमासाद्य तद्वदेव बाह्यं सन्तापं नानुभवामीत्यर्थः ॥ ३५ ॥  
  
यदा शकलिताद्रीन्द्रा वान्ति प्रलयवायवः ।  
पार्वतीं धारणां बध्वा खे तिष्ठाम्यचलं तदा ॥ ३६ ॥  
  
यदेति ॥ यदा प्रलयवायवः शकलिताद्रीन्द्रा वान्ति तदा पार्वतीं धारणां बध्वा   
आकाशे अचलं तिष्ठामि । भूमिष्ठानामेव पर्वतानां संहार्यत्वेन तत्रैव   
प्रलयवायुसंरम्भात् तत्संरम्भाविषये ब्रह्माण्डबहिराकाशे   
साधारणवायुसङ्क्षोभाभावाय पार्वतीं धारणामालम्ब्य सुखं   
तिष्ठामीत्यर्थः ॥ ३६ ॥  
  
जगद्गलति मेर्वादि यात्येकार्णवतां यदा ।  
वायवीं धारणां बध्बा सम्प्लवेऽचलधीस्तदा ॥ ३७ ॥  
  
जगदिति ॥ एकार्णवसमयेऽपि वायुधारणायाः सम्प्लवे उपर्येव तरामि ॥ ३७ ॥  
  
प्। ५७०)  
  
ब्रह्माण्डपारमासाद्य तत्त्वान्ते विमले पदे ।  
सुषुप्तावस्थया तावत्तिष्ठाम्यचलरूपया ॥ ३८ ॥  
  
ब्रह्माण्डेति श्लोकद्वयं वाक्यम् ॥ प्रलये सति ब्रह्माण्डस्य पारं   
बहिर्भागमासाद्य तत्त्वान्ते ब्रह्माण्डावरणभूतानां   
भूम्यप्तेजोवाय्वाकाशाहङ्कारमहत्प्रकृतिरूपाणां सप्तानां तत्त्वानामन्ते   
विमलेपदे सुषुप्तावस्थया तावत्तिष्ठामि । यावत्कमलजः पुनः सृष्टिकर्मणि   
तिष्ठति तदा पुनः सृष्टौ ब्रह्माण्डं प्रविश्य विहगालये तिष्ठामि ॥ ३८ ॥ ३९ ॥ १४० ॥   
४१ ॥  
  
यावत्पुनः कमलजः सृष्टिकर्मणि तिष्ठति ।  
तत्र प्रविश्य ब्रह्माण्डं तिष्ठामि विहगालये ॥ ३९ ॥  
  
मत्सङ्कल्पवशेनैव कल्पे कल्पे पुनः पुनः ।  
अस्मिन्नेव गिरेः शृङ्गे तरुरित्थं भवत्ययम् ॥ १४० ॥  
  
वसिष्ठ उवाच ॥  
  
यथा तिष्ठसि पक्षीन्द्र धारणाभिरखण्डितः ।  
कल्पान्तेषु तथा कस्मान्नान्ये तिष्ठन्ति योगिनः ॥ ४१ ॥  
  
भुशुण्ड उवाच ॥  
  
ब्रह्मन्नियतिरेषा हि दुर्लङ्घ्या पारमेश्वरी ।  
मयेदृशेन वै भाव्यं भाव्यमन्यैश्च तादृशैः ॥ ४२ ॥  
  
ब्रह्मन्निति ॥ नियतिर्नियमनात्मिका पारमेश्वरी शक्तिः ॥ ४२ ॥  
  
न शक्यते चालयितुमवश्यं भवितव्यता ।  
यद्यथा तत्तथैतद्धि स्वभावस्यैष निश्चयः ॥ ४३ ॥  
  
नेति ॥ विचालयितुं विलङ्घयितुम् । भवितव्यता दैवगतिः । नियतिरिति ईश्वरवादे ।   
भवितव्यतेति निरीश्वरवादे । स्वभावस्यैष निश्चय इति स्वभाववाद इति   
मतभेदेनोक्तमुररीकृतमित्यनुसन्धेयम् ॥ ४३ ॥  
  
प्। ५७१)  
  
वसिष्ठ उवाच ॥  
  
ज्ञानविज्ञानवान्वीरो योगयोग्यमनोगतिः ।  
किं किं स्मरसि कल्याण चित्रमस्मिञ्जगत्त्रये ॥ ४४ ॥  
  
ज्ञानेति ॥ तत्र ज्ञानं मोक्षहेतुस्तत्त्वज्ञानं   
लौकिकनिखिलकलाशास्त्रादिविशेषज्ञानम् । चित्रमाश्चर्यम् ॥ ४४ ॥  
  
भुशुण्ड उवाच ॥  
  
बृहत्तरशिलावृक्षामजाततृणवीरुधम् ।  
अशैलवनवृक्षौघां स्मरामीमां धरामधः ॥ ४५ ॥  
  
बृहत्तरेति ॥ अधः अतीते कल्पान्ते ॥ ४५ ॥  
  
दशवर्षसहस्राणि दशवर्षशतानि च ।  
भस्मभारभरापूर्णां संस्मरामि धरामधः ॥ ४६ ॥  
  
दशवर्षेति ॥ शोषणदहनानन्तरं विलम्बितायामतिसृष्टावेकादशसहस्रवर्षाणि   
भस्मभारपरिपूर्णैव धरा स्थितेत्यर्थः ॥ ४६ ॥  
  
चतुर्युगान्तमपरां नीरन्ध्रां वनपादपैः ।  
चतुर्युगान्तमपरां नीरन्ध्रैरचलैर्वृताम् ॥ ४७ ॥  
  
चतुर्युगान्तमिति श्लोकद्वयं वाक्यम् ॥ अपरां कल्पान्तरगताम् जगत्कुटीं   
जगदाधारभूतां धरां चतुर्युगान्त एकस्मिंश्चतुर्युगे वनपादपैः नीरन्ध्रां   
संस्मरामि । अन्यस्मिंश्चतुर्युगे नीरन्ध्रैरचलैर्वृतां संस्मरामि ।   
अन्यस्मिंश्चतुर्युगे अगस्त्येन महर्षिणा शून्यामतएव च   
नियामकाभावादेकविन्ध्यपर्वततां गतां विन्ध्येनैवैकेन व्याप्तां संस्मरामि ॥   
४७ ॥ ४८ ॥  
  
अनगस्त्यामिमामेकविन्ध्यपर्वततां गताम् ।  
चतुर्युगान्तमपरां संस्मरामि जगत्कुटीम् ॥ ४८ ॥  
  
प्। ५७२)  
  
सुरापब्राह्मणं तात निषिद्धसुरशूद्रकम् ।  
स्वैरवृत्तिसतीकं च कञ्चित्सर्गं स्मराम्यहम् ॥ ४९ ॥  
  
सुरापेति ॥ सुरापा ब्राह्मणा यस्मिन् । निषिद्धसुरावर्जितसुरापानाः शूद्रा यस्मिन् ।   
स्वैरवृत्तयः स्वेच्छाचारिण्यः सत्यः कुलाङ्गना यस्मिंस्तादृशं कञ्चित्सर्गं   
सृष्टिं स्मरामि ॥ ४९ ॥  
  
जन्मेन्दुभास्करादीनामिन्द्रोपेन्द्रव्यवस्थितिम् ।  
हिरण्याक्षापहरणं वाराहोद्धरणं क्षितेः ॥ १५० ॥  
  
जन्मेति श्लोकत्रयं वाक्यम् ॥ इन्दुभास्करादीनां जन्म उत्पत्तिम् इन्द्रोपेन्द्रव्यवस्थितिं   
इन्द्रस्योपेन्द्रस्य च मर्यादाम् । क्षितेर्हिरण्याक्षेणापहरणं वराहेण चोद्धरणम् ॥   
१५० ॥  
  
कल्पनं पार्थिवानां च वेदानयनमेव च ।  
मन्दरोन्मूलनं चाब्धेरमृतार्थे च मन्थनम् ॥ ५१ ॥  
  
पार्थिवानां मन्वन्तराधिपतीनां कल्पनम् । वेदानां सोमकेन   
सुरारिणापहृतानां मत्स्यावतारेणानयनम् । मन्दरस्य मन्थानत्वपरिकल्पनाय   
सुरासुरैरुन्मूलनम् । अमृतार्थमब्धेर्मन्थनं च तृतीया स्मृतिरस्ति । उत्पादिका   
एवमादयः स्वल्पातीता जगत्क्रमा यासु ताः स्मृतयः स्मर्तव्यार्थाः ॥ ५१ ॥ ५२ ॥  
  
अजातपक्षो गरुडः सागराणां समुद्भवः ।  
इत्यादिका याः स्मृतयः स्वल्पातीतजगत्क्रमाः ॥ ५२ ॥  
  
बालैरपि हि तास्तात स्मर्यन्ते तासु को ग्रहः ॥ ५३ ॥  
  
बालैरपीति ॥ बालैरपि स्मर्यन्ते अतः कारणात्तासु स्मृतिषु को ग्रहः को वा आदरः ।   
मां प्रत्येतादृशो वृत्तान्तो न प्रष्टव्य इति भावः ॥ ५३ ॥  
  
ततो जगति जातेषु भगवन्युष्मदादिषु ।  
भरद्वाजपुलस्त्यात्रिनारदेन्द्रमरीचिषु ॥ ५४ ॥  
  
तत इति सार्धश्लोकद्वयं वाक्यम् ॥ युष्मदादिषु भरद्वाजादिषु सनत्कुमारादिषु   
तथाद्यतनसर्गेषु च यत्स्मरणं तत्र स्मरणे का गणना को वा आदरः ॥ ५४ ॥ ५५ ॥  
  
प्। ५७३)  
  
सनत्कुमारभृग्वीशस्कन्देभवदनादिषु ।  
गौरीसरस्वतीलक्ष्मीगायत्र्याद्यासु भूरिषु ।  
तथाद्यतनसर्गेषु स्मरणे गणनैव का ॥ ५५ ॥  
  
मुने ते ब्रह्मपुत्रस्य जन्माष्टममिदं किल ।  
संस्मराम्यष्टमे सर्गे तस्मिंस्त्वं मम सङ्गतः ॥ ५६ ॥  
  
मुने इति ॥ ब्रह्मपुत्रस्य ब्रह्मणो मानसपुत्रस्य ते इदं जन्म अष्टमं किल । अष्टमे   
जन्मनि ब्रह्मपुत्रस्त्वं जात इत्यर्थः । तस्मिन्नष्टमे सर्गे जन्मनि ते मे च   
सङ्गतिमिदानीं वर्तमानामपि पूर्वमेव स्मरामि ॥ ५६ ॥  
  
कदाचिज्जायसे व्योम्नः कदाचिज्जायसे जलात् ।  
कदाचिज्जायसे शैलात्कदाचिज्जायसेऽनलात् ॥ ५७ ॥  
  
जन्मान्तरेषु कुतो जात इत्यत्राह - कदाचिदिति ॥ कदाचित्कस्मिंश्चिन्मन्वन्तरे ॥ ५७ ॥  
  
अन्तर्धानं गता धात्री वारपञ्चकमुद्धृता ।  
मुने पञ्चसु सर्गेषु कूर्मेणैव पयोदधेः ॥ ५८ ॥  
  
अन्तरिति ॥ अन्तर्धानं एकार्णवजले तिरोधानं कूर्मेणैव न तु वराहादिना ॥ ५८ ॥ ५९ ॥   
१६० ॥  
  
स्मरामि द्वादशं चेदममृताम्भोधिमन्थनम् ।  
वारत्रयं हिरण्याक्षो नीतवान्वसुधामधः ॥ ५९ ॥  
  
रेणुकाजन्मतां यातः षष्ठवारमयं हरिः ।  
शतं कलियुगानां च हरेर्बुद्धदशाशतम् ॥ १६० ॥  
  
त्रिंशत्त्रिपुरविक्षोभान्द्वौ दक्षाध्वरसङ्क्षयौ ।  
दश शक्रविघातांश्च चन्द्रमौलेः स्मराम्यहम् ।  
बाणार्थमष्टौ सङ्ग्रामानध्वरप्रमथत्रयम् ॥ ६१ ॥  
  
त्रिंशदिति ॥ केनचिदविनयेन क्षुब्धाच्चन्द्रमौलेः सकाशाद्दशानां शक्राणां   
विघातान्पूर्वमनुभूतान् इदानीं स्मरामि ॥ ६१ ॥  
  
प्। ५७४)  
  
युगं प्रति धियां पुंसां न्यूनाधिकतया मुने ।  
क्रियाङ्गपाठवैचित्र्ययुक्तान्वेदान्स्मराम्यहम् ॥ ६२ ॥  
  
युगमिति ॥ युगं प्रति युगापेक्षया पुंसां धियां पुरुषबुद्धीनां न्यूनतया   
अधिकतया च क्रियाङ्गपाठवैचित्र्ययुक्तान् । क्रिया वेदोक्तकर्मानुष्ठानम् । अङ्गानि   
व्याकरणादीनि । पाठोऽध्ययनप्रकारः । क्रियावैचित्र्येण पाठवैचित्र्येण   
युक्तान्वेदान्स्मरामि । द्वापरे कलौ च धर्मह्रासात्पुरुषबुद्धीनां ह्रासे सति   
तदनुसारेण वेदानां क्रियाङ्गपाठह्रासो भवति । त्रेतायां कृते च   
धर्मवृद्ध्या पुरुषबुद्धिप्रवृद्धौ सत्यां क्रियादिवृद्धिरिति   
वैचित्र्यमित्यर्थः ॥ ६२ ॥  
  
एकार्थानि समग्राणि बहुपाठानि चानघ ।  
पुराणानि प्रवर्तन्ते निवृत्तानि युगं प्रति ॥ ६३ ॥  
  
एकार्थानीति । निवृत्तानि सम्प्रदायाभावाद्युगान्ते निवृत्तानि युगं प्रति   
भारतादियुगापेक्षया पुरुषबुद्धिवैचित्र्यादेकार्थानि समानार्थान्येव बहुपाठानि   
पुराणानि पुनरपि प्रवर्तन्ते ॥ ६३ ॥  
  
इतिहासं महाश्च्र्यमन्यद्रामायणाभिधम् ।  
ग्रन्थं लक्षप्रमाणं च ज्ञानशास्त्रं स्मराम्यहम् ॥ ६४ ॥  
  
इतिहासमिति ॥ महाश्चर्य महान्त्याश्चर्याणि यस्मिंस्तादृशं ज्ञानशास्त्रं   
मोक्षोपायनिरूपणपरं अतएव हेतोः   
अन्यद्रावणवधार्थात्प्रसिद्धाद्रामायणाद्भिन्नं रामायणाभिधं ग्रन्थं   
लक्षप्रमाणमिति संस्मरामि । अन्यदिति ज्ञानशास्त्रापेक्षया नपुंसकनिर्देशः ॥ ६४   
॥  
  
प्। ५७५)  
  
वाल्मीकिनाम्ना जीवेन तेनैवान्येन वा कृतम् ।  
एतच्च द्वादशं वारं क्रियते विस्मृतिं गतम् ॥ ६५ ॥  
  
वाल्मीकीति ॥ तेनैव यः प्रसिद्धस्य रामायणस्य प्रणेता तेनैव । अन्येन तस्मादन्येन   
वाल्मीकिनाम्ना जीवेन कृतमेतच्च ज्ञानशास्त्ररूपं रामायणं युगान्ते   
विस्मृतिं गतमिति कृत्वा द्वादशं वारमधुना क्रियते । यः पूर्वं   
रावणवधार्थानां ज्ञानशास्त्ररूपाणां च रामायणानां प्रणेता स एव   
वाल्मीकिः सम्प्रदायप्रवृत्तये परमेश्वराज्ञया पुनः पुनः आविर्भवति । अन्यो वा   
कश्चिज्जीवः तपोमहिम्ना वाल्मीकिभावमासाद्य रामायणसम्प्रदायं   
प्रवर्तयतीत्यर्थः ॥ ६५ ॥  
  
द्वितीयमेतस्य समं भारतं नाम नामतः ।  
स्मरामि प्राक्तनं व्यासकृतं जगति विस्मृतम् ॥ ६६ ॥  
  
द्वितीयमिति ॥ एतस्य रामायणस्य समं लक्षप्रमाणं भारतं नाम प्राक्तनं   
पूर्वकल्पातीतं व्यासकृतं द्वितीयमितिहासं जगति विस्मृतिं गतमपि स्मरामि ।   
गतान्यपि भारतानि स्मरामीत्यर्थः ॥ ६६ ॥  
  
व्यासाभिधेन जीवेन तेनैवान्येन वा कृतम् ।  
एतच्च सप्तमं वारं क्रियते विस्मृतिं गतम् ॥ ६७ ॥  
  
व्यासेति ॥ पूर्ववद्व्याख्येयम् ॥ ६७ ॥  
  
राक्षसक्षतये विष्णोर्महीमवतरिष्यतः ।  
अधुनैकादशं जन्म रामनाम्नो भविष्यति ॥ ६८ ॥  
  
राक्षसेति ॥ रामावतारात्प्रागेव रामायणप्रवृत्तेरवतरिष्यतो भविष्यतीति च   
भावितया निर्देशः ॥ ६८ ॥ ६९ ॥  
  
वसुदेवगृहे विष्णोर्भुवो भारनिवृत्तये ।  
अधुना षोडशं जन्म भविष्यति मुनीश्वर ॥ ६९ ॥  
  
प्। ५७६)  
  
जगन्मयी भ्रान्तिरियं न कदाचन विद्यते ।  
विद्यते तु कदाचिच्च जलबुद्बुदवत्स्थिता ॥ १७० ॥  
  
जगदिति ॥ जगद्रूपा भ्रान्तिरियं कदाचित्कल्पान्ते नैव विद्यते । कदाचित्तु स्थितिकाले विद्यते   
। अतो जलबुद्वुदवत्स्थिता ॥ १७० ॥  
  
दृश्यभ्रान्तिरनिष्टेयमन्तस्था संविदात्मनः ।  
जायते लीयते चाशु लोला वीचिरिवाम्भसि ॥ ७१ ॥  
  
दृश्येति ॥ इयमनिष्टा नियता अतिविचित्रत्वात् । अनष्टेति पाठे नाशरहिता पुनरपि   
प्रादुर्भावात् । दृश्यभ्रान्तिरात्मनोऽन्तस्था संविदेव । अतो वीचिरम्भसीव लोला जायते   
लीयते च ॥ ७१ ॥  
  
नेहाभूदुत्तरा पूर्वं ककुब्नायं च भूधरः ।  
दिगुत्तराभूदन्यत्र पूर्वमेष महीधरः ॥ ७२ ॥  
  
नेहेति ॥ पूर्वमतीते कल्पान्तरे इहास्मिन्प्रदेशे उत्तरा ककुब्नाभूत् । अयं मेरुश्च   
नाभूत् । अन्यत्रोत्तरा दिगभूत् । अयं महीधरश्चान्यत्राभूत् ॥ ७२ ॥  
  
अर्कादिऋक्षसञ्चारान्मेर्वादिस्थानकाद्दिशाम् ।  
संस्थानमन्यथा तस्मिन्स्थिते यान्ति दिशोऽन्यथा ॥ ७३ ॥  
  
अर्केति ॥ अर्कादिऋक्षसञ्चारात्सूर्यादिग्रहसञ्चारात् मेर्वादिस्थानकात्   
मेरुप्रभृतिमर्यादापर्वतसंस्थानाच्च दिशां संस्थानं   
सन्निवेशस्तस्मिन्मेर्वादिसंस्थाने अन्यथा स्थिते सति दिशोऽन्यथा प्रकारान्तरं यान्ति ।   
दिशामादित्यादिग्रहसञ्चारं मेर्वादिसन्निवेशं च अपेक्ष्यं कल्पितत्वात्   
तदन्यथाभावे दिशामपि अन्यथात्वं भवतीति भावः ॥ ७३ ॥ ७४ ॥ ७५ ॥ ७६ ॥ ७७ ॥  
  
कलौ कृतयुगाचारान्कृते कलियुगस्थितिम् ।  
त्रेतायां द्वापरे चैव विपर्यासं स्मराम्यहम् ॥ ७४ ॥  
  
वसिष्ठ उवाच ॥  
  
अथासौ वायसः श्रेष्ठो जिज्ञासार्थमिदं मया ।  
भूयः पृष्टो महाबाहो कल्पवृक्षलताग्रके ॥ ७५ ॥  
  
प्। ५७७)  
  
चरतां जगतः कोशे व्यवहारवतामपि ।  
कथं विहगराजेन्द्र देहं मृत्युर्न बाधते ॥ ७६ ॥  
  
भुशुण्ड उवाच ॥  
  
जानन्नपि हि सर्वज्ञ ब्रह्मजिज्ञासयैव माम् ।  
पृच्छसि प्रभवो नित्यं भृत्यं वाचालयन्ति हि ॥ ७७ ॥  
  
तथापि यत्पृच्छसि मां तत्ते प्रकटयाम्यहम् ।  
आज्ञाचरणमेवाहुर्मुख्यमाराधनं सताम् ॥ ७८ ॥  
  
तथापीति ॥ तथापि जानन्नपि यद्यस्मान्मां पृच्छसि तत्तस्मात्ते प्रकथयामि । सतां   
विदुषामाज्ञाचरणमेव आज्ञापितार्थानुष्ठानमेवाराधनमाहुः ॥ ७८ ॥  
  
दोषमुक्ताफलप्रोता वासनातन्तुसन्ततिः ।  
हृदि न ग्रथिता यस्य मृत्युस्तं न जिघांसति ॥ ७९ ॥  
  
दोषेति ॥ दोषै रागद्वेषादिभिरेव मुक्ताफलैः प्रोता वासनारूपा तन्तुसन्ततिर्यस्य   
हृदि न ग्रथिता तं मृत्युतन जिघांसति हन्तुं नेच्छति ॥ ७९ ॥  
  
विश्वासवृक्षक्रकचाः सर्वदेहलताघुणाः ।  
आधयो यं न भिन्दन्ति मृत्युस्तं न जिघांसति ॥ १८० ॥  
  
विश्वासेति ॥ विश्वासवृक्षक्रकचाः विश्वासानां पुत्रमित्रादिविषयाणां   
विश्रम्भाणामेव वृक्षाणां क्रकचाः विदारणसाधनानि क्रकचपत्राणि ।   
सर्वदेहानामेव लतानां घुणा विलेखनपटवः कृमयः यत्कृते विलेखने   
घुणाक्षरमिति प्रसिद्धिः । आधयो मानसदुःखानि ॥ १८० ॥  
  
शरीरतरुसर्पौघाश्चिन्तार्पितशिरःफटाः ।  
आशा यं न दहत्यन्तर्मृत्युस्तं न जिघांसति ॥ ८१ ॥  
  
शरीरेति ॥ शरीराणामेव तरूणां सर्पौघाः सर्पसमूहवत्तापहेतवः ।   
आशास्तृष्णाविशेषाश्चिन्तार्पितशिरःपटाः चिन्ताभिरर्पिताः शिरसि फटा यासां   
ताः । आशारूपाणां सर्पाणां चिन्ता एव शिरोभागस्थिताः फणा इत्यर्थः ॥ ८१ ॥  
  
प्। ५७८)  
  
रागद्वेषविषाघूर्णः स्वमनोबिलमन्दिरः ।  
लोभव्यालो न भुङ्क्ते यं मृत्युस्तं न जिघांसति ॥ ८२ ॥  
  
रागेति ॥ लोभव्यालः लोभरूपः सर्पः ॥ ८२ ॥ ८३ ॥  
  
पीताशेषविवेकाम्बुः शरीराम्भोधिवाडवः ।  
न निर्दहति यं कोपस्तं मृत्युर्न जिघांसति ॥ ८३ ॥  
  
यन्त्रं तिलानां कठिनं राशिमुग्रमिवाकुलम् ।  
यं पीडयति नानङ्गस्तं मृत्युर्न जिघांसति ॥ ८४ ॥  
  
यन्त्रमिति ॥ कठिनं दार्वादिमयत्वाद्दृढं तिलानां यन्त्रं   
तिलेभ्यस्तैलनिष्पीडनार्थं यन्त्रं कर्तृ उग्रं उन्नतत्वाद्भीषणम् ॥ ८४ ॥  
  
एकस्मिन्निर्मले येन पदे परमपावने ।  
संश्रिता चित्तविश्रान्तिस्तं मृत्युर्न जिघांसति ॥ ८५ ॥  
  
एकस्मिन्निति ॥ संश्रिता सम्प्राप्ता तं मृत्युर्न जिघांसति ॥ ८५ ॥  
  
एते ब्रह्मन्महादोषाः संसारव्याधिहेतवः ।  
मनागपि न लुम्पन्ति चित्तमेकसमाहितम् ॥ ८६ ॥  
  
मृत्युः कं वा न बाधत इति पृष्टे यस्याशयदोषा न सन्ति तं न बाधत इत्युक्तम्   
। तत्राशयदोषनिवृत्तिः कथमित्याकाङ्क्षायामिदानीं तन्निवृत्त्युपायमाह -   
एत इति ॥ संसारव्याधिहेतवः एते पूर्वोक्ता महादोषा एकसमाहितं एकस्मिंस्तत्त्वे   
समाधियुक्तं चित्तं मनागपि न लुम्पन्ति ॥ ८६ ॥  
  
आधिव्याधिसमुत्थानि चलितानि महाभ्रमैः ।  
न विलुम्पन्ति दुःखानि चित्तमेकसमाहितम् ॥ ८७ ॥  
  
आधीति ॥ महाभ्रमैः पुत्रकलत्रादिविषयव्यामोहैश्चलितानि प्रवृत्तानि ॥ ८७ ॥ ८८ ॥  
  
प्। ५७९)  
  
अन्धीकृतहृदाकाशाः कामकोपविकारजाः ।  
चिन्ता न परिहिंसन्ति चित्तमेकसमाहितम् ॥ ८८ ॥  
  
ये दुरर्था दुरारम्भा दुर्गुणा दुरुदाहृताः ।  
दुष्क्रमास्ते न कृन्तन्ति चित्तमेकसमाहितम् ॥ ८९ ॥  
  
य इति ॥ अर्थाः सांसारिककार्यासिद्धिहेतवः सम्पदः । आरम्भास्तदर्थमुद्यमाः   
गुणास्तदनुकूलाः शौर्यादय उदाहृताः । त्यागभोगादिपरितृप्तैः   
पामरजनैरुदीरिताः कीर्तिता ये दुष्क्रमाः परचित्तरञ्जनक्रमा नीतिशास्त्रोक्तास्तेषां   
दुःखत्वं दुःखभूयिष्ठत्वं पर्यन्तविरसत्वानित्यत्वादिना पूर्वमेव   
वैराग्यप्रकरणे निरूपितम् । ते दुरर्थादयः एकसमाहितं चित्तं न हिंसन्ति किं तर्हि   
विक्षिप्तं चित्तमेव संसारिणमिति ॥ ८९ ॥  
  
यदुदर्कहितं सत्यमनुपाधि गतभ्रमम् ।  
दुरीहितदशोन्मुक्तं तत्परं कारयेन्मनः ॥ १९० ॥  
  
एकसमाहितमित्युक्तं कुत्र वा समाहितमित्याकाङ्क्षायां चित्तसमाधेर्विषयं   
दर्शयितुमाह - यदिति ॥ यद्वस्तु उदर्कहितं उत्तरकाले बन्धमोक्षहेतु   
गतभ्रमं निवृत्ताविद्यं अतश्च अनुपाध्युपाधिरहितं अतएव दुरीहितदशायाः   
संसारदशाया उन्मुक्तं अतश्च सत्यमबाध्यं तिष्ठति । मनः कर्म तत्परं   
तादृक्परब्रह्मनिष्ठं कारयेत् । तथासति न मनोदोषः । असति च दोषकालुष्ये न   
इत्युभयमिति पूर्वोक्तनिर्वाहः ॥ १९० ॥  
  
यदमृष्टमशुद्धेन चिरवैधुर्यदायिना ।  
अनेकत्वपिशाचेन तत्परं कारयेन्मनः ॥ ९१ ॥  
  
यदिति ॥ चिरं वैधुर्यदायिना चिरकालं विरोधहेतुना अशुद्धेन अप्रामाणिकेन   
अनेकत्वपिशाचेन भेदभ्रमेण यद्वस्तु अस्पृष्टममृष्टम् । एकमेवाद्वितीयं   
ब्रह्म इति श्रुतेः । मनस्तादृग्ब्रह्मपरं कारयेत् । भेदस्य विरोधहेतुत्वं   
विशदयितुमेव श्रुत्या भेदभावनायां भयं प्रतिपाद्यते । यदा ह्येवैष   
एतस्मिन्नुदरमन्तरं कुरुते अथ तस्य भयं भवति इति श्रुतिः ॥ ९१ ॥  
  
प्। ५८०)  
  
आत्मचिन्ता समस्तानां दुःखानामन्तकारिणी ।  
युष्मदादिषु सुप्रापा दुष्प्रापा चास्मदादिषु ॥ ९२ ॥  
  
आत्मेति ॥ अस्मदादिष्विति मन्दबुद्ध्युपलक्षणम् ॥ ९२ ॥  
  
समस्तकलनातीतं परां कोटिमुपाश्रितम् ।  
पदमासादयन्त्येतत्कथं सामान्यबुद्धयः ॥ ९३ ॥  
  
मन्दानां दुष्प्रापत्वमेवाह - समस्तेति ॥ सामान्यबुद्धयो मन्दबुद्धयः ॥ ९३   
॥  
  
आत्मचिन्तासमानानां विविधानां मुनीश्वर ।  
आत्मचिन्तावयस्यानां मध्यादेकतमा मया ॥ ९४ ॥  
  
आत्मचिन्ताया दुष्प्रापत्वादेव तत्समाना प्राणचिन्ता मयाश्रितेत्याह श्लोकद्वयेन -  
|| 95 || 96 || 97 ||  
  
sarvaduḥkhakṣayakarī sarvasaubhāgyavardhinī |  
kāraṇaṃ jīvitasyeha prāṇacintā samāśritā || 95 ||  
  
ityuktavantaṃ vihagaṃ bhuśuṇḍa punarapyaham |  
jānannapīdamavyagraḥ pṛṣṭavānkrīḍayā muniḥ || 96 ||  
  
śātātapa uvāca ||  
  
sarvasaṃśayavicchedinnatyantacirajīvita |  
yathārthaṃ brūhi me sādho prāṇacintā kimucyate || 97 ||  
  
bhuśuṇḍa uvāca |  
  
śṛṇu prāṇasamādhānaṃ vakṣyamāṇamidaṃ mayā |  
yasyedaṃ bhagavansarvaṃ dehagehaṃ manoramam || 98 ||  
  
śṛṇviti sārdhaślokadvayaṃ vākyam | prāṇasamādhānam |   
prāṇagatyanusaṃdhānamityarthaḥ || 98 || 99 || 200 ||  
  
p. 581)  
  
tatrordhvādho dvisaṃketau prasṛtāvanilau mune |  
dehasya madhye hṛtpadmaṃ tatraitau samavasthitau || 99 ||  
  
prāṇāpānāviti khyātau prakaṭau tau varānilau |  
tayoranusarannityaṃ mune gatirahaṃ sthitaḥ || 200 ||  
  
śītoṣṇavapuṣornityaṃ nityamambarapānthayoḥ |  
kalevaramahāyantravāhayoḥ śramahīnayoḥ || 1 ||  
  
śīteti ślokatrayaṃ vākyam || śītoṣṇavapuṣoḥ śītavapurapānaḥ | uṣṇavapuḥ prāṇaḥ |   
hṛdākāśārkaśaśinoḥ | prāṇo'rkaḥ | apānaḥ śaśī || 1 || 2 || 3 ||  
  
hṛdākāśārkaśaśinoragnīṣomasvarūpayoḥ |  
tayormamānusarataḥ prāṇāpānābhidhānayoḥ || 2 ||  
  
gatiḥ śarīramarutoḥ saśarīramaruddhayoḥ |  
jāgratsvapnasuṣupteṣu sadaiva samarūpayoḥ |  
suṣuptasaṃsthitasyeva brahma vāñchanti vāsanāḥ || 3 ||  
  
sahasravinikṛttāṅgādbisatantulavādapi |  
durlakṣyā vidyamānāpi gatiḥ sūkṣmatarānayoḥ || 4 ||  
  
sahasreti || sahasravinikṛttāṅgāt sahasraṃ vinikṛttānyaṅgāni yasya tasmāt |   
sahasradhā chinnādityarthaḥ | bisatantulavādapi tayoḥ prāṇāpānayorgatiḥ sūkṣmatarā   
durlakṣyā ca || 4 ||  
  
prāṇo'yamaniśaṃ brahmanspandaśaktiḥ sadāgatiḥ |  
sabāhyābhyantare dehe prāṇo'yamūrdhvagaḥ sthitaḥ || 5 ||  
  
prāṇa iti || ayaṃ prāṇaḥ aniśaṃ spandaśaktiḥ spandarūpā calanātmikā śaktiryasya |   
sadā gatiryasya tādṛśastiṣṭhati | ayaṃ ca prāṇa ūrdhvagaḥ sansabāhyābhyantare   
dvādaśāṅgulaparyantaṃ bahirniḥsaraṇāt bāhyaniḥsaraṇāt bāhyasahitaṃ dehe   
yadabhyantaraṃ tatra ūrdhvagaḥ sthitaḥ |   
pūrvottarārdhayorbhinnatvātprāṇaśabdasyāpaunaruktyam || 5 ||  
  
p. 582)  
  
apāno'pyaniśaṃ brahmanspandaśaktiḥ sadāgatiḥ |  
sabāhyābhyantare dehe tvapāno'yamavāksthitaḥ || 6 ||  
  
apāna iti || ayamapānastu avāk adhogamanasvabhāvaḥ sthita ityayameva viśeṣaḥ | anyattu   
prāṇavadevetyarthaḥ || 6 ||  
  
jāgrataḥ svapataścaiva prāṇāyāmo'yamuttamaḥ |  
pravartate yo'bhijñasya taṃ tāvacchreyase śṛṇu || 7 ||  
  
jāgrata iti || yo'yamuttamaḥ prāṇāyāmo'bhijñasya prāṇāpānagatijñasya jāgrataḥ   
svapataścaiva pravartate taṃ prāṇāyāmaṃ tāvacchreyase śṛṇu || 7 || 8 ||  
  
bāhyonmukhatvaṃ prāṇānāṃ yadvadambujakoṭarāt |  
svarasenāstayatnānāmantasthaṃ recakaṃ viduḥ || 8 ||  
  
dvādaśāṅgulaparyantaṃ bāhyamākramatāṃ tataḥ |  
prāṇānāmaṅgasaṃsparśo yaḥ sa pūraka ucyate || 9 ||  
  
dvādaśeti || dvādaśāṅgulaparyantaṃ bāhyapradeśamākramatāṃ prāṇānāṃ   
prāṇavṛttīnāṃ tato vistṛto yo'ṅgasaṃsparśaḥ prāṇāvayavānāṃ   
parasparasaṃśleṣaḥ sa pūrako bāhyarūpa ucyate | śarīrāpekṣayā bāhyasya   
dvādaśāṅgulaparimitasya pradeśasya pūraṇāt | svata iti pāṭhe svata eva   
bāhyamākramatāmityanvayaḥ || 9 ||  
  
bāhyātparāpatatyantarapāne yatnavarjitaḥ |  
yo'ṅgaprapūraṇaḥ sparśo vidustamapi pūrakam || 210 ||  
  
bāhyāditi || apāne vāyau bāhyātpradeśādantaḥ parāpatati sati śarīrābhyantaraṃ   
praviśati sti yatnavarjitaḥ ayatnasiddhaḥ aṅgaprapūraṇaḥ śarīraprapūraṇo yaḥ   
sparśastamapi pūrakaṃ viduḥ | antaḥ pūrakaṃ vidurityarthaḥ | śarīrāntaḥpūraṇāt || 210 ||  
  
p. 583)  
  
apāne'staṃ gate prāṇo yāvannābhyudito hṛdi |  
tāvatsā kumbhakāvasthā yogibhiryānubhūyate || 11 ||  
  
apāna iti || apānavāyāvastaṃ gate sati hṛdi prāṇo yāvannābhyuditaḥ tāvatsā   
vāyorniścalā gatiḥ kumbhakāvasthocyate yā yogibhiranubhūyate   
ayamavasthāviśeṣo'ntaḥkumbhaka ityarthaḥ śarīrasyāntare ca vāyoḥ kumbhitatvāt || 11 ||   
12 || 13 ||  
  
recakaḥ pūrakaścaiva kumbhakaśca tridhā sthitaḥ |  
mṛdantarasthā niṣpannaghaṭavadyā sthitirbahiḥ || 12 ||  
  
dvādaśāṅgulaparyante nāsāgrasamasaṃmukhe |  
vyomni nityamapānasya taṃ viduḥ kumbhakaṃ budhāḥ || 13 ||  
  
bāhyonmukhasya vāyoryā nāsikāgrāvadhirgatiḥ |  
taṃ bāhyapūrakaṃ tvādyaṃ viduryogavido janāḥ || 14 ||  
  
bāhyeti || bāhyonmukhasya prāṇavāyoḥ yā nāsikāgrāvadhirgatirasti taṃ gativiśeṣaṃ   
ādyaṃ bāhyapūrakaṃ viduḥ | aparasyāpi bāhyapūrakasya   
vakṣyamāṇatvādādyavyapadeśaḥ | nāsikāgralakṣaṇabāhyadeśasya   
pūraṇādbāhyapūrakatvam || 14 ||  
  
nāsāgrādapi nirgatya dvādaśāntāvadhirgatiḥ |  
yā vāyostaṃ vidurdhīrā aparaṃ bāhyapūrakam || 15 ||  
  
nāseti || nāsāgrādapi nirgatya vāyoryā dvādaśāntāvadhirgatirasti taṃ   
gativiśeṣamaparaṃ bāhyapūrakaṃ viduḥ || 15 ||  
  
bahirastaṃ gate prāṇe yāvannāpāna udgataḥ |  
tāvatpūrnasamāvasthaṃ bahiṣṭhaṃ kumbhakaṃ viduḥ || 16 ||  
  
bahiriti || prāṇe bahirastaṃ gate sati yāvadapāno vāyurantarākarṣaṇaśīlo nodgataḥ   
tāvatpūrṇasamāvasthaṃ pūrṇakumbhatulyamavasthāviśeṣaṃ bahiṣṭhaṃ kumbhakaṃ   
viduḥ śarīrādbahireva vāyoḥ kumbhitatvāt || 16 ||  
  
p. 584)  
  
antarmukhatvaṃ vāyoryadapānodayarūpakam |  
taṃ bāhyarecakaṃ vidyāccintyamānaṃ vimuktidam || 17 ||  
  
antariti || vāyorapānodayarūpakaṃ yadantarmukhatvaṃ taṃ bāhyarecakaṃ vidyāt |   
bahiḥkumbhitasya vāyoḥ antarmukhatayā recanāt || 17 || 18 || 19 ||  
  
dvādaśāntātsamutthāya rūpapīvaratā parā |  
apānasya bahiṣṭhaṃ tamaparaṃ pūrakaṃ viduḥ || 18 ||  
  
bāhyānābhyantarāṃścaiva kumbhakādīnanāratam |  
prāṇāpānasvabhāvāṃstānrudhvā bhūyo na jāyate || 19 ||  
  
aṣṭāvete mahābuddhe rātriṃdivamanusmṛtāḥ |  
svabhāvā dehavāyūnāṃ kathitā muktidā mayā || 220 ||  
  
aṣṭāviti || bāhyāḥ pūrakādyāstrayaḥ āntarāśca trayaḥ atiriktau tau dvau   
bāhyapūrakāvityaṣṭavidhatvam | tatrādyaślokadvayena sthūlāṃ   
prāṇāpānagatimāśritya bhedadvayamuktam | anantaraślokaṣaṭkena sūkṣmāṃ   
gatimāśritya ṣaḍbhedā nirūpitā iti vivekaḥ || 220 || 21 ||  
  
avyagramasminvyāpāre bāhyaṃ parijahanmanaḥ |  
dinaiḥ katipayaireva padamāpnoti kevalam || 21 ||  
  
etadabhyasataḥ puṃso bahirviṣayavṛttiṣu |  
na badhnāti ratiṃ cetaḥ śvadṛtau brāhmaṇo yathā || 22 ||  
  
etaditi || śvadṛtau śunakacarmanirmitāyāṃ bhastrikāyām || 22 || 23 || 24 ||  
  
etāṃ dṛṣṭimavaṣṭabhya ye sthitāḥ sthirabuddhayaḥ |  
prāptaṃ prāptavyamakhilaṃ tairakhinnāsta eva hi || 23 ||  
  
tiṣṭhatā gacchatā nityaṃ jāgratā svapatāthavā |  
eṣā cetkriyate dṛṣṭistanna bandhanamāpyate || 24 ||  
  
p. 585)  
  
prāṇasyābhyudayo brahmanpadyayantrāddhṛdi sthitāt |  
dvādaśāṅgulaparyante prāṇo'staṃ yātyayaṃ bahiḥ || 25 ||  
  
prāṇasyeti || hṛdi sthitātpadmayantrāt prāṇasyābhyudaya udgamanaṃ ayaṃ prāṇo   
bahirdvādaśāṅgulaparyante astaṃ yāti || 25 ||  
  
apānasyodayo bāhyāddvādaśāntānmahāmune |  
astaṃgatirathāmbhojamadhye hṛdayasaṃsthite || 26 ||  
  
apānasyeti || yatra prāṇasya layaḥ tasmāddvādaśāntāt apānasyodayaḥ | yataśca   
prāṇasyodayaḥ tatra hṛtpadme'pānasya laya ityarthaḥ || 26 ||  
  
apānaścandramā dehamāpyāyayati bāhyataḥ |  
prāṇaḥ sūryo'gnirathavā pacatyantaridaṃ vapuḥ || 27 ||  
  
apāna iti || apānaścandrarūpatvāddehaṃ dvādaśāntararūpādbāhyata āgatyotthāpayati |   
āpyāyayati puṣṇāti | prāṇastu sūryāgnirūpatvādidaṃ vapuḥ pākayuktaṃ karoti || 27 ||  
  
apānaśaśino'ntaḥsthā kalā prāṇavivasvatā |  
yatra grastā tadāsādya na bhūyo janmabhāṅnaraḥ || 28 ||  
  
itthaṃ prāṇāpānagateḥ prāṇāyāmarūpeṇānusaṃdhānaprakāramabhidhāyedānīṃ   
prāṇagatyanusaṃdhānamukhenātmānusaṃdhānaprakāramāha - apāneti ||   
apānaśaśinaḥ apānarūpasya candrasya antaḥsthā śarīrāntargatā kalā ekadeśaḥ   
prāṇavivasvatā prāṇākhyena sūryeṇa yatra yasminnātmatattve grastā yasya ātmanaḥ   
prayatnena saṃgatā tatpadaṃ tadātmatattvamāsādyānusaṃdhāya bhūyaḥ punarnaśocyate   
|| 28 ||  
  
prāṇārkasya tathāntaḥsthā yatrāpānasitāṃśunā |  
grastā tatpadamāsādya na bhūyo janmabhāṅnaraḥ |  
prāṇo gatāgatī kurvansaṃdhatte sūryacandratām || 29 ||  
  
prāṇeti || pūrvavadvyākhyeyam | prāṇāpānayoḥ parasparoparodho   
yatprayatnavaśādbhavati tadevātmatattvamanusaṃdhāya mucyata ityarthaḥ | prāṇārkasya   
antaḥsthā kaleti saṃbandhaḥ || 29 ||  
  
p. 586)  
  
prāṇabhakṣonmukhe'pāne prāṇe vā'pānabhakṣake |  
ubhayorantarālasthaṃ na bhūyo jāyate naraḥ || 230 ||  
  
prāṇeti || itthamapāne prāṇabhakṣonmukhe sati prāṇe apānabhakṣake sati   
yattattvamubhayoḥ prāṇāpānayorantarālasthaṃ madhyasthaṃ sākṣitayā pravartate   
tatpadaṃ tadātmatattvamāsādya naro bhūyo na jāyata ityanuvṛttyā saṃbandhaḥ || 230 ||  
  
prāṇakṣayasamīpastha apānodayakoṭigaḥ |  
apānaprāṇayormadhyaṃ cidātmānamupāsmahe || 31 ||  
  
prāṇeti || khalu cidrūpa ātmā prāṇakṣayasamīpasthaḥ prāṇasya dvādaśāntare kṣaye sati   
svayaṃ samīpe tiṣṭhati sākṣitayā saṃnidhatte na tu svayaṃ kṣīyate | apānodaye ca koṭigaḥ   
samīpagaḥ sākṣī na tu svayamudeti itthamapānaprāṇayormadhyaṃ sākṣiṇaṃ   
cidātmānamupāsmahe anudsaṃdadhmahe || 31 ||  
  
apāno'staṃ gato yatra prāṇo nābhyuditaḥ kṣaṇam |  
kalākalaṅkarahitaṃ taccittattvamupāsmahe || 32 ||  
  
etadeva vivṛṇoti - apāna iti || kalākalaṅkarahitaṃ avidyāsaṃbandharahitam || 32 ||  
  
nāpāno'bhyudito yatra prāṇaścāstamupāgataḥ |  
nāsāgragaganāvartaṃ taccittattvamupāsmahe || 33 ||  
  
nāpāna iti || yatra cittattve prāṇo'stamupāgataḥ apānaśca nābhyuditaḥ   
nāsāgragaganāvartaṃ nāsikāyā agrabhāge yadgaganaṃ dvādaśāntarūpaṃ   
tatrāvartamānaṃ prāṇāpānapravartakatayā gamanāgamane kurvāṇaṃ   
tattādṛśacittattvamupāsmahe || 33 ||  
  
p. 587)  
  
yadakhilakalanākalaṅkahīnaṃ parikalitaṃ ca sadā kalāgaṇena |  
anubhavavibhavaṃ padaṃ tadagryaṃ sakalasurapraṇataṃ paraṃ prapadye || 34 ||  
  
yaditi || tatpadaṃ akhilakalanākalaṅkahīnaṃ paramātmasvarūpatvāt | kalāgaṇena   
avidyāvyūhena parikalitaṃ ca parito vyāptaṃ ca jīvarūpatvāt | anubhavavibhavaṃ   
svānubhavaikapramāṇaṃ tadagryaṃ paraṃ padaṃ prapadye || 34 ||  
  
eṣā hi citi viśrāntirmayā prāṇasamādhinā |  
krameṇānena saṃprāptā svayamātmani nirmale || 35 ||  
  
eṣeti || anena pūrvoktena krameṇa eṣā citi cidrūpe ātmani viśrāntirmayā prāpteti   
saṃbandhaḥ || 35 ||  
  
na bhūtaṃ na bhaviṣyacca cintayāmi kadācana |  
dṛṣṭimālambya tiṣṭhāmi vartamānāmihātmanā || 36 ||  
  
neti || bhūtaṃ bhaviṣyacca na cintayāmi vartamānāmeva dṛṣṭimālambyātmanā   
svarūpeṇaiva tiṣṭhāmi || 36 ||  
  
idamadya mayā labdhamidaṃ prāpsyāmi sundaram |  
iti cintā na me tena ciraṃ jīvāmyanāmayaḥ || 37 ||  
  
ciraṃjīvitvahetumātmanaḥ cittavṛttiprakārameva prapañcayitumāha navabhiḥ ślokaiḥ   
- idamiti || sundaraṃ abhinavaṃ vastu || 37 || 38 || 39 ||  
  
na staumi na ca nindāmi kvacitkiṃcitkadācana |  
ātmano'nyasya vā sādho tena jīvāmyanāmayaḥ || 38 ||  
  
na tuṣyati śubhaprāptau nāśubheṣvapi khidyate |  
mano mama samaṃ nityaṃ tena jīvāmyanāmayaḥ || 39 ||  
  
paramaṃ tyāgamālambya sarvameva sadaiva hi |  
jīvitādi mayā tyaktaṃ tena jīvāmyanāmayaḥ || 240 ||  
  
paramamiti || paramaṃ tyāgaṃ tyajyate'neneti tyāgo ityarthaḥ vairāgyam |   
prakṛṣṭavairāgyamityarthaḥ || 240 ||  
  
p. 588)  
  
praśāntacālanaṃ vītaśokamastasamīhitam |  
mano mama mune śāntaṃ tena jīvāmyanāmayaḥ || 41 ||  
  
praśānteti || tatra cālanaṃ nāma vartamāneṣṭavastudarśanakautūhalam | taduktam -   
kutūhalaṃ ramyadṛṣṭau cālanaṃ parikīrtitam iti | śoko naṣṭeṣṭavastuviṣayaḥ |   
samīhitaṃ bhaviṣyadiṣṭavastuvāñchitam || 41 || 42 ||  
  
ayaṃ bandhuḥ paraścāyaṃ mamāyamayamanyathā |  
iti brahmanna jānāmi tenāsmi cirajīvitaḥ || 42 ||  
  
āśāpāśavinunnāyāścittavṛtteḥ samāhitaḥ |  
saṃsparśaṃ na dadāmyantastena jīvāmyanāmayaḥ || 43 ||  
  
āśeti || āśāpāśaparavaśāyāḥ cittavṛtterantaḥ saṃsparśaṃ yanna dadāmi   
samāhitatvāt tena jīvāmi || 43 || 44 ||  
  
sukhito'smi sukhāpanne duḥkhito duḥkhite jane |  
srvasya priyamitraṃ ca tena jīvāmyanāmayaḥ || 44 ||  
  
āpadyacaladhīro'smi jaganmitraṃ ca saṃpadi |  
bhāvābhāveṣu naivāsmi tena jīvāmyanāmayaḥ || 45 ||  
  
āpadīti || āpadi āpatprāptisamaye acalavaddhīro'smi | saṃpatprāptau jagataḥ sarvasya mitraṃ   
ca sarvadā jagataḥ sarvasyopakāraṇāt bhāvābhāveṣu naivāsmi | ete bhāvābhāvarūpā iti   
padārthagataṃ bhedaṃ nānusaṃdadhāmītyarthaḥ || 45 || 46 || 47 || 48 ||   
  
etatte kathitaṃ brahmanyathāsmi cirajīvitaḥ |  
tvadājñāmātrasiddhyarthaṃ dhārṣṭyena jñānapāraga || 46 ||  
  
vasiṣṭha uvāca ||  
  
aho nu citraṃ bhavatā kathitaṃ bhūṣaṇaṃ śruteḥ |  
ātmodantaḥ prakathitaḥ paraṃ vismayakāraṇam || 47 ||  
  
p. 589)  
  
tadastu tava kalyāṇaṃ praviśātmaguhāṃ śubhām |  
madhyāhnasamayo'yaṃ me vrajāmi suramandiram || 48 ||  
  
anuvrajyākadarthena khagendrālamiti bruvan |  
viṣṭarādahamutthāya nabhaḥ khagavadāplutaḥ || 49 ||  
  
anviti || anuvrajyākadarthena anuvrajanakleśena alam | anuvrajyāṃ mā kurvityarthaḥ || 49 ||   
250 || 51 || 52 || 53 ||  
  
vyomni yojanamātre tu madanuvrajyayogataḥ |  
mayā nivāritaḥ kṛcchrāddustyajā saṃgatiḥ satām || 250 ||  
  
yā te kṛtayugasyādau punastenāsmi saṃgataḥ |  
saṃgato'haṃ bhuśuṇḍena meroḥ śṛṅgadrume'bhavam || 51 ||  
  
atha rāma kṛte kṣīṇe tretā saṃprati vartate |  
madhye tretāyugasyāsya jātastvaṃ ripusūdana || 52 ||  
  
punarapyaṣṭame varṣe tatraivopari bhūbhṛtaḥ |  
milito'bhūdbhuśuṇḍo me tathaivājararūpavān || 53 ||  
  
iti saṃkathitaṃ citraṃ bhuśuṇḍodantamuttamam |  
śrutvā vīcārya caivāntaryadyuktaṃ tatsamācara || 254 ||  
  
itīti || yadyuktaṃ tatsamācara | pūrvoktākhyāneṣu bhuśuṇḍavṛttānte ca yadyuktaṃ   
pratīyate tatsamācaretyarthaḥ || 254 ||  
  
iti śrīvālmīkīye mokṣopāye nirvāṇaprakaraṇe bhuśuṇḍopākhyānaṃ nāma   
prathamaḥ sargaḥ || 1 ||  
  
iti śrīvāsiṣṭhavivaraṇe nirvāṇaprakaraṇe bhuśuṇḍopākhyānaṃ nāma prathamaḥ   
sargaḥ || 1 ||  
  
p. 590)  
  
dvitīyaḥ sargaḥ   
  
vasiṣṭha uvāca ||  
  
ābhāsamātramevedamitthaṃ saṃprati bhāsate |  
ayaṃ nāmāhamityantarasadeva śarīrakam || 1 ||  
  
pūrvaṃ prāṇavṛttyanusaṃdhānāccittaviśrāntyā nirvāṇamuktam | idānīṃ tadvadeva   
devapūjayāpi cittaviśrāntilakṣaṇaṃ nirvāṇaṃ bhavatītyucyate | tatra   
tāvaddehābhimānasya sarvanirvāṇopāyapratibandhakatvāt tannivṛttaye hitaṃ   
kiṃcidupadiśati - ābhāsamātramiti || idaṃ śarīraṃ vastuta ābhāsamātraṃ   
pratītimātrasiddhamapi saṃprati avicāradaśāyāmitthaṃ ayamityahamiti cātmano   
bhedenābhedena cābhimānaviṣayatayāntarantaḥkaraṇe bhāsate | vicāryamāṇaṃ   
punarasadeva mithyaiva kalpitatvāt || 1 ||  
  
māṃsāsthimayanirmāṇadeho'hamiti vibhramam |  
tyaja saṃkalpanirmāṇadehāḥ santi sahasraśaḥ || 2 ||  
  
māṃseti || māṃsāsthimayaṃ nirmāṇaṃ yasya tādṛśo deho'hamiti yo vibhramaḥ taṃ   
tyaja | evaṃvidhānāṃ saṃkalpakalpitānāṃ dehānāṃ sahasraśo vidyamānatvādityarthaḥ   
|| 2 ||  
  
sukhatalpagato yena svapnadehena diktaṭān |  
paribhramasi he rāma sa dehaste kva saṃsthitaḥ || 3 ||  
  
dehāsatyatvamevāha - sukheti || sukhatalpagatasya te diktaṭabhramaṇahetavo ye   
svapnadehāsteṣāmasatyatvaṃ tvayābhyupagatamevetyarthaḥ || 3 ||  
  
jāgarāyāṃ manorājye yena svargapurāntaram |  
paribhramasi meruṃ vā sa dehaste kva saṃsthitaḥ || 4 ||  
  
jāgarāyāmiti || jāgraddaśāyāmapi manorathapathena pravahataścittasya   
dehavismaraṇaparyavasitaṃ yatpāravaśyaṃ tanmanorājyam | tatrāpi mithyādehenaiva   
deśāntarabhramaṇamityarthaḥ || 4 ||  
  
p. 591)  
  
dīrghasvapnamimaṃ viddhi dīrghaṃ vā cittavibhramam |  
dīrghaṃ vāpi manorājyaṃ saṃsāraṃ raghunandana || 5 ||  
  
dīrgheti || dīrghaṃ vā cittavibhramaṃ nīlaṃ nabha itivaccirakālānuvṛttāṃ bhrāntim || 5 ||  
  
ābhāsamātramevedaṃ na sannāsajjagattrayam |  
ityanyakalanātyāgaṃ samyagālokanaṃ viduḥ || 6 ||  
  
abhyāsamātramiti || jagattrayaṃ sanna bādhyatvāt | asanna pratīyamānatvāt | ataḥ   
ābhāsamātraṃ pratibhāsamātrameva na vāstavamityanyakalanātyāgameva   
samyagālokanaṃ viduḥ || 6 ||  
  
avaśyameva hi mayā martavyamiti niścayaḥ |  
ityātmamaraṇaprāptau kiṃ mudhā paritapyate || 7 ||  
  
avaśyamiti || maraṇasya jananenaiva āvaśyakatvaniścayāttatprāptau paritāpo vyartha   
ityarthaḥ || 7 ||  
  
avaśyameva jātena kiṃcitsuvibhavādikam |  
prāptavyaṃ puruṣeṇeti lābheṣvartheṣu ko madaḥ || 8 ||  
  
avaśyamiti || jātena jīvatā puruṣeṇa suvibhavādikaṃ kiṃcicchreyaḥ prāptavyamiti   
niścayādarthalābheṣu mado'pi nocita ityarthaḥ || 8 ||  
  
pravibhāgaṃ parityajya padārthapaṭalavraje |  
ābhāsamātre sāmānyamidamālokayānagha || 9 ||  
  
pravibhāgamiti || padārthapaṭalavraje padārthavargasamudāyātmake prapañce   
pravibhāgaṃ bhedabuddhiṃ parityajya idamābhāsamātrameva sāmānyaṃ   
sarvānuvṛttaṃ saccinmātramevālokaya anusaṃdhatsva || 9 ||  
  
ābhāsamātramakhilaṃ vittāmarśakalaṅkitam |  
tatastadapi saṃtyajya nirābhāso bhavottama || 10 ||  
  
ābhāseti || yataḥ kāraṇādābhāsamātramapi cittāmarśakalaṅkitaṃ   
cittasaṃbandhadūṣitaṃ tataḥ kāraṇādapi ābhāsamātramapi saṃtyajya nirābhāso bhava   
nirvikalpo bhava || 10 ||  
  
p. 592)  
  
rāgo dveṣaśca sarpau dvau na vilīnau manobile |  
yasya kalpatarostasmātkiṃ nāmāṅga na labhyate || 11 ||  
  
rāga iti || rāgadveṣākhyau dvau sarpau manobile na vilīnau nā tāvāsthitau kiṃtu nirgatau sa   
eva kalpataruḥ sarvapuruṣārthasādhakatvāt | tasmādrāgādirahitātpuṃsaḥ sakaśālloke   
kiṃ nāma śreyo na labhyate | sarvamapi śreyo labhyata ityarthaḥ || 11 ||  
  
ye prajñāgarvamāpannā vidagdhāḥ śāstraśālinaḥ |  
rāgadveṣamayā mānyagardabhāste dhigastu tān || 12 ||  
  
ya iti || ye punaḥ śāstraśālino vidagdhāḥ laukikavaidikavyavahāranipuṇā api   
prajñāgarvaṃ prajñāvanto vayamevetyahaṃkāramāpannāḥ santo rāgadveṣamayāḥ   
rāgadveṣamayāḥ rāgadveṣabhūyiṣṭhā bhavanti te mānyagardabhāḥ   
dūrabhāravahanakṣamatvāt bahumūlyā ye gardabhāstattulyāḥ tān dhigastu | te na   
spraṣṭavyā ityarthaḥ || 12 ||  
  
idaṃ saṃsāracakraṃ hi nābhau saṃkalpamātrakam |  
saṃrodhitāyāṃ vahanādraghunandana rudhyate || 13 ||  
  
idamiti || saṃsāro jananamaraṇādipravāhaḥ sa eva cakraṃ bhramaṇaśīlatvāt tasya   
saṃkalpātmakaṃ cittameva nābhiḥ pravartakatvāt | ataścittanirodhe saṃsāro nirudhyate ||   
13 ||  
  
kṣobhitāyāṃ manonābhyāmidaṃ saṃsāracakrakam |  
prayatnādrodhitamapi pravahatyeva vegataḥ || 14 ||  
  
kṣobhitāyāmiti || manasi kṣobhite saṃsāraḥ pravahatyeva na tu prakārāntarareṇa roddhuṃ   
śakyate || 14 || 15 ||  
  
paraṃ pauruṣamāśritya balaṃ prajñāṃ ca yuktitaḥ |  
nābhiṃ saṃsāracakrasya cittameva nirodhayet || 15 ||  
  
p. 593)  
  
prajñāsaujanyayuktena śāstrasaṃvalitena ca |  
pauruṣeṇa na yatprāptaṃ na tatkvacana labhyate || 16 ||  
  
prajñeti || prajñā pratibhā | saujanyaṃ śamādisaṃpat | śāstraṃ adhyātmavidyā |   
pauruṣaṃ puruṣasya karma || 16 ||  
  
bhayapradamakalyāṇaṃ dhairyasarvasvahāriṇam |  
manaḥpiśācamutsṛjya yo'si so'si sthiro bhava || 17 ||  
  
bhayeti || manvikāre parityakte svarūpamevāvaśiṣyata ityarthaḥ || 17 ||  
  
cittayakṣadṛḍhakrāntaṃ na śāstrāṇi na bāndhavāḥ |  
śuknuvanti paritrātuṃ guravo na ca mānavam || 18 ||  
  
citteti || manaḥpiśācaparavaśastu kenāpi paritrātuṃ na śakyata ityarthaḥ || 18 || 19 ||  
  
saṃśāntacittavetālaṃ guruśāstrārthabāndhavāḥ |  
śaknuvanti samuddhartuṃ svalpapaṅkānmṛgaṃ yathā || 19 ||  
  
bhogābhogā bahiṣkāryā āryasyānusaretpadam |  
pravicārya mahārthaṃ svamekamātmānamāśrayet || 20 ||  
  
bhogeti || bhogābhogā viṣayavistārāḥ | āryasya jīvanmuktasya mahārthaṃ   
paramārthasiddhamātmānamekamāśrayet | ahāryatvamiti pāṭhe svātmana   
evamahāryatvaṃ pravicārya tamevātmānamāśrayedityarthaḥ || 20 ||  
  
atremāmaparāṃ dṛṣṭiṃ mahāmohavināśinīm |  
śṛṇu yā kathitā pūrvaṃ mama kailāsakandare |  
saṃsāraduḥkhaśāntyarthaṃ devenārdhendumaulinā || 21 ||  
  
atreti || aparāṃ dṛṣṭiṃ anyaṃ ātmajñānopāyam || 21 ||  
  
astīndukarasaṃbhārabhāsuraḥ paramo divaḥ |  
kailāso nāma śailendro gaurīramaṇamandiram || 22 ||  
  
astīti || divaḥ svargādapi parama utkṛṣṭaḥ || 22 || 23 ||  
  
p. 594)  
  
tatrāste bhagavāndevo haraścandrakalādharaḥ |  
taṃ pūjayanmahādevaṃ tasminneva girau purā || 23 ||  
  
kadācidavasaṃ gaṅgātaṭe viracitāśramaḥ |  
tapo'rthaṃ tāpasācāre cirāya racitasthitiḥ || 24 ||  
  
kadāciditi ślokadvayaṃ vākyam || 24 ||  
  
siddhasaṃghātavalitaḥ kṛtaśāstrārthasaṃgrahaḥ |  
puṣpārthaṃ syūtapuṭikaḥ pustakavyūhasaṃgrahī || 25 ||  
  
syūtapuṭikaḥ | puṭikā pūjāpuṣpanikṣepayogyā puṭikā sā syūtā protā yena sa tathā |   
pustakavyūhasaṃgrahī jñānaśāstraviṣayāṇāṃ pustakānāṃ yaḥ   
samūhastatsaṃgrahaśīlaḥ || 25 || 26 ||  
  
evaṃguṇaviśiṣṭasya kailāsavanakuñjake |  
tapaḥ pracarato rāma samakālo'sya vartata || 26 ||  
  
athaikaḥ sa kadācittu bahulasyāṣṭame dine |  
gate śrāvaṇapakṣasya rātryagre kṣayamāgate || 27 ||  
  
atheti ślokacatuṣṭayaṃ vākyam | kadācittu bahulasya śrāvaṇapakṣasya gate atīte aṣṭame   
dine rātreragrabhāge kṣayamāgate sati sa eko'haṃ samādhiṃ tanutāṃ nītvā   
bāhyamagnadṛksthitaḥ san || 27 || 28 || 29 ||  
  
dikṣu saṃśāntarūpāsu kāṣṭhamaunasthitāsviva |  
khaḍgacchedyāndhakāreṣu kuñjeṣu gahaneṣu ca || 28 ||  
  
etasminsamaye tatra yāmārdhe prathame gate |  
samādhiṃ tanutāṃ nītvā sthito'haṃ bāhyamagnadṛk || 29 ||  
  
apaśyaṃ kānane tejo jhagityeva samutthitam |  
śubhrābhraśatasaṃkāśaṃ cañcadindugaṇopamam || 30 ||  
  
kānane jhagityeva samutthitaṃ śubhrābhraśatasaṃkāśaṃ cañcadindugaṇopamaṃ   
tejo'paśyamityanvayaḥ | jhaṭityarthe jhagitīti śākaṭāyanaḥ papāṭha || 30 || 31 || 32 ||  
  
p. 595)  
  
prakaṭīkṛtadikkuñjaṃ tadālokya mayā smayāt |  
antaḥprakāśaśālinyā buddhidṛṣṭyā vilokitam || 31 ||  
  
yāvatpaśyāmi taṃ sānuṃ prāptaścandrakalādharaḥ |  
gaurīkarārpitakaro nandiprotsāritāgragaḥ || 32 ||  
  
śiṣyānudbodhya tatrasthān gṛhītvārghyaṃ susaṃyataḥ |  
agamaṃ sumanāstasya dṛṣṭipūtamahaṃ puraḥ || 33 ||  
  
śiṣyāniti || śiṣyānudbodhya samādhervyutthāpya tasya parameśvarasya dṛṣṭipūtaṃ   
purobhāgamagamam || 33 || 34 || 35 || 36 ||  
  
tatra puṣpāñjaliṃ dattvā dūrādeva trilocanaḥ |  
dattvārghyeṇa mayā devaḥ saṃpraṇamyābhivanditaḥ || 34 ||  
  
tataścandraprabhāsakhyā ṛddhyā śītalayā tayā |  
dṛśā sarvārtihāriṇyā ciramasmyāspadīkṛtaḥ || 35 ||  
  
puṣpasānūpaviṣṭāya tasmai trailokyasākṣiṇe |  
arghaṃ puṣpaṃ tathā pādyamabhyupetyārpitaṃ mayā || 36 ||  
  
mandārapuṣpāñjalayo vikīrṇā bahavaḥ punaḥ |  
nānāvidhairnamaskāraiḥ stotraiścābhyarcitaḥ śivaḥ || 37 ||  
  
mandāreti || nānāvidhaistatra namaskārāṇāṃ aṣṭāṅgapañcāṅgādibhedena   
stotrāṇāṃ ca laukikavaidikabhedena bhinnatvānnānāvidhatvam || 37 ||  
  
tato bhagavatī gaurī tādṛśyaiva saparyayā |  
saṃpūjitā sakhīyuktā gaṇamaṇḍalikā tathā || 38 ||  
  
tata iti || tādṛśyaiva yādṛśī śivasya vihitā tādṛśyeva gaṇamaṇḍalikā   
pramathasamūhaḥ || 38 || 39 ||  
  
  
p. 596)  
  
pūjānte pūrṇaśītāṃśuraśmiśītalayā girā |  
tatropaviṣṭaṃ provāca māmardhendukalādharaḥ || 39 ||  
  
brahmanpraśamaśālinyaḥ prāptaviśrāntayaḥ pare |  
kaccitkalyāṇakāriṇyaḥ saṃvidaste sthirāḥ pade || 40 ||  
  
brahmanniti || pare pade prāptaviśrāntayaḥ te saṃvidaḥ sthirāḥ kaccit | yogāntarāyā na   
santi kaccidityarthaḥ || 40 || 41 || 42 || 43 ||  
  
kaccittapaste nirvighnaṃ kalyāṇamanuvartate |  
kaccitprāpyaṃ manaḥ prāptaṃ kaccicchāmyanti bhītayaḥ || 41 ||  
  
evaṃvādini deveśe sarvalokaikakāraṇe |  
girānunayaśālinyā mayoktaṃ raghunandana || 42 ||  
  
tvadanusmṛtakalyāṇavatāmiha maheśvara |  
na ca kiṃcana duṣprāpaṃ na ca kāścana bhītayaḥ || 43 ||  
  
tvadanusmaraṇānandaparipūritacetasām |  
na te santi jagatkośe praṇamanti na ye puraḥ || 44 ||  
  
tvaditi || tvadanusmaraṇajanitānandena paripūritacetasāṃ tvadbhaktānāṃ puraḥ purobhāge   
ye na praṇamanti te jagatkośe na santi || 44 ||  
  
te deśāste janapadāstā diśaste ca parvatāḥ |  
tvadanusmaraṇaikāntadhiyo yatra sthitā janāḥ || 45 ||  
  
te deśā iti || deśāḥ aṅgavaṅgakaliṅgādayaḥ | janapadā grāmāḥ | tvadbhaktanivāsā   
eva deśādayaḥ ślādhyā ityarthaḥ || 45 ||  
  
phalaṃ bhūtasya puṇyasya vartamānasya secanam |  
tanoti caiṣyato bījaṃ tvadanusmaraṇaṃ vibho || 46 ||  
  
phalamiti || tvadanusmaraṇaṃ bhūtasya puṇyasya purā kṛtasya sukṛtasya phalaṃ   
apuṇyasyāsaṃbhavāt | vartamānasya puṇyasya secanaṃ tanoti | puṇyaṃ   
saṃvardhayatītyarthaḥ | īśvarānusmaraṇena puṇyasya sādguṇyāt eṣyato bhaviṣyataḥ   
puṇyasya bījaṃ īśvarasmaraṇapūtacetasaḥ puṇyakaraṇecchāpravṛtteḥ || 46 || 47 || 48 ||   
49 || 50 || 51 || 52 ||  
  
p. 597)  
  
jñānāmṛtaikakalaśo dhṛtijyotsnāniśākaraḥ |  
apavargapuradvāraṃ tvadanusmaraṇaṃ prabho || 47 ||  
  
tvadanusmaraṇodāracintāmaṇimatā mayā |  
sarvāsāmāpadāṃ mūrdhni dattaṃ bhūtapate padam || 48 ||  
  
ityuktvā suprasannaṃ taṃ bhagavantaṃ maheśvaram |  
avocaṃ praṇato bhūtvā yadrāma tadidaṃ śṛṇu || 49 ||  
  
bhagavaṃstvatprasādena pūrṇā me sakalā diśaḥ |  
kiṃnu pṛcchāmi deveśa saṃdehaṃ tatra nirṇayam || 50 ||  
  
brūhi prasannayā buddhyā tyaktodvegamanāmayam |  
sarvapāpakṣayakaraṃ sarvakalyāṇavardhanam || 51 ||  
  
devārcanavidhānaṃ tatkīdṛśaṃ bhavati prabho |  
  
maheśvara uvāca ||  
  
śṛṇu brahmavidāṃśreṣṭha devārcanamanuttamam || 52 ||  
  
na devaḥ puṇḍarīkākṣo na ca devastrilocanaḥ |  
na devo deharūpo hi na devaścittarūpakaḥ |  
akṛtrimamanādyantaṃ devanaṃ deva ucyate || 53 ||  
  
neti sārdhatrayaṃ vākyam | sākārasya vastunaḥ paricchinnatvāt   
naśvaratvāccākṛtrimamanādyantaṃ devanaṃ cinmātrameva devaśabdārthaḥ || 53 ||  
  
p. 598)  
  
ākārādiparicchinne mite vastuni tatkutaḥ |  
akṛtrimamanādyantaṃ devanaṃ cicchivaṃ viduḥ || 54 ||  
  
ākāreti || ākārādibhiḥ paricchinne mite vastuni devatvenābhyupagamyamānatve sati   
tadakṛtrimatvādidevalakṣaṇaṃ kutaḥ saṃbhavet | tasmādakṛtrimatvādilakṣaṇaṃ   
devanameva cicchivaṃ cidrūpaṃ śivaṃ viduḥ || 54 || 55 ||  
  
devaḥ kaḥ syāditi tvetatprathamaṃ tāvaducyate |  
tadeva devaśabdena kathyate tatprapūjayet || 55 ||  
  
ajñātaśivatattvānāmākārādyarcanaṃ kṛtam |  
yojanādhvanyaśaktasya krośādhvā parikathyate || 56 ||  
  
ajñāteti || ajñātaśivatattvānāṃ īdṛśaṃ cicchivamajānatām || 56 ||  
  
cidvyomaiva kilāstīha pārāvāravivarjitam |  
sarvatrāsaṃbhavaccetyaṃ kalpānteṣu ca śiṣyate || 57 ||  
  
ciditi || pārāvāravivarjitaṃ uttarapūrvāvadhirahitaṃ asaṃbhavaccetyaṃ   
dṛśyāsaṃspṛṣṭaṃ yadvastu kalpānteṣu ca śiṣyate tadeva cidvyoma sarvatrāsti || 57 ||  
  
bodhaḥ sāmyaṃ śamaśceti puṣpāṇyagryāṇi tasya taiḥ |  
śivaṃ cinmātramamalaṃ pūjyaṃ pūjāvido viduḥ || 58 ||  
  
bodha iti || bodhastattvajñānaṃ sāmyaṃ tasya pūrṇatādṛṣṭiḥ śamo nirvikāracittateti |   
tasya cicchivasya agryāṇi śreṣṭhāni puṣpāṇi taiḥ śivaṃ pūjyaṃ viduḥ || 58 || 59 ||  
  
śamabodhādibhiḥ puṣpairdeva ātmā yadarcyate |  
tattu devārcanaṃ viddhi nākārārcanamarcanam || 59 ||  
  
akṛtrimamanādyantamadvitīyamakhaṇḍitam |  
abahiḥsādhanāsādhyaṃ sukhaṃ tasmādavāpyate || 60 ||  
  
akṛtrimamiti || abahiḥsādhanāsādhyaṃ bahiḥsādhanādibhiḥ bāhyaprayatnaiḥ asādhyaṃ   
kaivalyaṃ sukhaṃ tasmātpūrvoktāddevārcanādavāpyate || 60 ||  
  
p. 599)  
  
saṃvitsarvakalātītā sarvabhāvāntarasthitā |  
nityaṃ sadasatormadhye sattāsāmānyarūpiṇī |  
mahāsattātmatāṃ prāptā devaśabdena kathyate || 61 ||  
  
devapūjāyā bāhyābhyantarabhedena dvaividhyasya vakṣyamāṇatvāt bāhyapūjāṃ vaktuṃ   
taducitāṃ devatāmāha - saṃviditi || sarvakalātītā nivṛttapratiṣṭhā   
vidyāśāntiśāntyatītākhyapañcakalātītā | pañcabhūtātmaprapañcātītetyarthaḥ |   
yaduktamambāstave - bhūmau nivṛttiruditā payasi pratiṣṭhā vidyānale maruti   
śāntiratītaśāntiḥ | vyomnīti ye kila kalāḥ kalayanti tattvaṃ tāsāṃ hi dūratamamamba   
padaṃ tvadīyam iti || sadasatoḥ kāraṇakāryayorbhāvābhāvayorvā madhye   
sattāsāmānyarūpiṇī saṃvinmahāsattātmatāṃ prāptā antarbahiśca sarvatra   
paripūrṇatayā mahāsattāśabdavācyā satī devaśabdena kathyate || 61 ||  
  
vikalpakalitā saiva citsvarūpaparicyutā |  
jāḍyaṃ kramādbhāvayantī prayāti kalanāspadam || 62 ||  
  
vikalpeti || saiva saṃvidvikalpakalitā jāḍyaṃ bhāvayantī kramāccitsvarūpātparicyutā satī   
kalanāpadaṃ dṛśyabhāvaṃ prayāti || 62 ||  
  
deśakālādiśaktīnāmullāsairvalitā kramāt |  
jīvo bhūtvā bhavatyāśu buddhiḥ paścādahaṃ manaḥ || 63 ||  
  
etadeva vivṛṇoti - deśeti || deśakālādiśaktīnāmullāsaiḥ prabhāvairvalitā   
kṣubhitā satī kramājjīvo bhūtvā āśu buddhirbhavati paścādahaṃkāro bhavati |   
paścānmano bhavati || 63 ||  
  
manastvaṃ samupāyātā saṃsāramavalambate |  
caṇḍālo'smīti mananāccaṇḍālatvamiva dvijaḥ || 64 ||  
  
manastvamiti || saṃsāramavalambate manomūlatvāttasya | yathā hi kaściddvijo bālya eva   
deśāntare nīto'pi vimohāccaṇḍālaiḥ saha ciramuṣitvā tadīyānnapānadūṣitabrāhmaṇyaḥ   
paścātkathaṃcitprabudhyāhaṃ caṇḍālo'smi satataṃ tatsaṃbandhāditi   
manyamānaścaṇḍālatvamavalambate tadvadityarthaḥ || 64 ||  
  
p. 600)  
  
iyamasmīti bodhena dehasthā paripātinī |  
magnā mohamahāpaṅke duḥkhādduḥkhaṃ vrajatyasau || 65 ||  
  
iyamiti || asau saṃvidiyamahamasmīti paricchinnabhāvena dehasthā satī paripātinī   
dehābhimānena tadapāyavatī duḥkhādduḥkhaṃ vrajati || 65 ||  
  
puṣṭaṃ saṃkalpamātreṇa yadidaṃ duḥkhamāgatam |  
tadasaṃkalpamātreṇa kṣayi kātra kadarthitā || 66 ||  
  
puṣṭamiti || idaṃ saṃsāraduḥkhaṃ yadyasmātkāraṇātsaṃkalpamātreṇaivāgataṃ tenaiva   
puṣṭaṃ saṃvardhitaṃ ca tattasmātkāraṇāt asaṃkalpanamātreṇa saṃkalpābhāvenaiva   
kṣayi kṣīyate | ato'tra saṃsāre kā kadarthitā | na kācidityarthaḥ || 66 || 67 || 68 || 69 ||  
  
yatkiṃcidapi saṃkalpya naro duḥkhe nimajjati |  
na kiṃcidapi saṃkalpya sukhamavyayamaśnute || 67 ||  
  
svavivekānilaiḥ kṛtvā saṃkalpajaladakṣayam |  
parāṃ nirmalatāmehi śaradīva nabhontaram || 68 ||  
  
svasaṃkalpanakāluṣyaṃ vinivāryātmanātmanaḥ |  
paraṃ prasādamāsādya paramānandavānbhava || 69 ||  
  
sarvaśaktimayo hyātmā śaktimaṇḍalatāṇḍavaiḥ |  
saṃsāraṃ tannivṛttiṃ ca sarvamāsādayatyalam |  
samacinmātrarūpasya sarvasyānākṛterapi || 70 ||  
  
sarveti || ātmā sarvaśaktimayatvācchaktimaṇḍalasya tāṇḍavairullāsaiḥ saṃsāraṃ   
tannivṛttiṃ ca sarvamāsādayati || 70 ||  
  
p. 601)  
  
icchāsattā vyomasattā kālasattā tathaiva ca |  
tathā niyatisattā ca mahāsattā ca suvrata || 71 ||  
  
śaktayaḥ kā ityāśaṅkyāha - icccheti ślokadvayaṃ vākyam || icchādīnāṃ   
sattāhetutvāt abhedopacāreṇecchaiva sattetyevaṃ sāmānādhikaraṇyanirdeśaḥ | tathāhi   
kasyacidvastunaḥ icchāmātreṇaiva sattā saṃpadyate yathā sukhādeḥ | kasyacittu vyomnā   
yathā śabdādeḥ | kasyacittu kālena yathā pallavakusumādeḥ | kasyacinniyatyā yathā   
dvīpāntara eva | keṣāṃcidvastūnāṃ mahāsattā punaḥ sarvatrāsti pratyayahetuḥ ātmanaḥ   
svarūpasattā || 71 ||  
  
jñānaśaktiḥ kriyāśaktiḥ kartṛtā'kartṛtāpi ca |  
ityādikānāṃ śaktīnāmanto nāsti parātmanaḥ || 72 ||  
  
jñānaśaktiḥ jñānahetuḥ śaktiritthaṃ kriyāśaktiḥ kartṛtā kriyāsamavāyahetuḥ   
sattāśaktiḥ akartṛtā tadviparītā ityādīnāṃ parātmaśaktīnāmanto nāsti || 72 ||  
  
ullāsaśaktyā saṃsāraḥ sarvataḥ saṃpravartate |  
nirodhaśaktyā niḥśeṣamayamāyāti saṃkṣayam || 73 ||  
  
ullāseti || saṃsārojjṛmbhaṇahetuḥ ullāsaśaktiḥ tannivṛttihetuḥ nirodhaśaktirityarthaḥ   
|| 73 || 7 || 75 ||  
  
pūjākrameṣu sarveṣu dehadāhe pavitrakam |  
tyājyadehāvabodhātmagrāhyaṃ yatnātpavitrakam || 74 ||  
  
eṣa devaḥ sa paramaḥ pūjya eṣa sadā satām |  
pūjanaṃ dhyānamevāntarnānyadastyasya pūjanam || 75 ||  
  
tasmāttribhuvanādhāraṃ nityaṃ dhyānena pūjayet |  
cidrūpaṃ sūryalakṣābhaṃ samastābhāsabhāsanam || 76 ||  
  
tasmāditi ślokapañcakaṃ vākyam || yasmādasya devasya dhyānameva pūjanaṃ   
tasmāditthaṃ tribhuvanādhāraṃ devaṃ dhyānena nityaṃ pūjayedityanvayaḥ |   
samastābhāsabhāsanaṃ sarveṣāṃ prakāśakānāṃ sūryādīnāmapi prakāśakaṃ   
antasthacitprakāśaṃ śarīrāntaḥ sphuraccitprakāśarūpaṃ svaṃ sarveṣāṃ   
svarūpabhūtam āśaye hṛdaye yā ahantā ahaṃbhāvaḥ tasyāṃ sāraṃ   
cidacidātmake'haṃkāre cidrūpasyaiva sārabhūtatvāt | taduktaṃ prekṣāṇake -   
ahamityagrimabodhe cidacidrūpe yadasti cidrūpam | yatsākṣādaparokṣaṃ sūkṣmaṃ   
brahmāsti sūkṣmadṛgvedyam iti | apārasya paramākāśasya yo vipula ābhogo vistāraḥ sa   
eva kandharā kaṇṭhadeśo yasya | anantasyādhastanākāśasya yaḥ kośo'bhyantaravistāraḥ   
sa eva pādasaroruhaṃ yasya || 76 || 77 || 78 ||  
  
p. 602)  
  
antasthacitprakāśaṃ svaṃ mahatāṃ sāramāśaye |  
apāraparamākāśavipulābhogakandharam || 77 ||  
  
anantādhastanākāśakośapādasaroruham |  
anantadiktaṭābhogabhujamaṇḍalamaṇḍitam || 78 ||  
  
nānāvidhamahālokagṛhītaparamāyudham |  
hṛtkośakoṇaviśrāntabrahmāṇḍaughaparamparam || 79 ||  
  
nānāvidhā ye mahānto lokā bhūrādayaḥ ta eva gṛhītāni svahastasvīkṛtāni   
paramāṇyāyudhāni yasya | hṛtkośakoṇaviśrāntabrahmāṇḍau vaparamparamiti   
sisṛkṣitabhāvibrahmāṇḍābhiprāyeṇeti veditavyam || 79 ||  
  
prakāśaparamākāśapāragāpāravigraham |  
adha ūrdhvaṃ caturdikṣu vidikṣu ca nirantaram || 80 ||  
  
prakāśasya paramākāśasya pāragaḥ svayamapāraśca vigraho yasyeti || 80 ||  
  
p. 603)  
  
brahmendraharirudreśapramukhāmaramaṇḍitam |  
imāṃ bhūtaśriyaṃ tasya romāliṃ pravicintayet || 81 ||  
  
brahmeti || bhūtaparamparā tasya devasya romālirityarthaḥ || 81 ||  
  
vividhārambhakāriṇyastrijagadyantrarajjavaḥ |  
icchādyāḥ śaktayastasya cintanīyāḥ śarīragāḥ || 82 ||  
  
vividheti || trijagadeva yantrakalpitaṃ saṃsthānaṃ parādhīnakriyaṃ dravyaṃ tasya rajjavaḥ   
pravṛttihetavaḥ | itthaṃbhūtā icchādyāḥ pūrvoktāḥ śaktayaḥ tasya   
śarīragāścintanīyāḥ || 82 || 83 ||  
  
eṣa devaḥ sa paramaḥ pūjya eva sadā satām |  
cinmātro hyanubhūtātmā sarvagaḥ sarvasaṃśrayaḥ || 83 ||  
  
anantaḥ sa parādhāraḥ sattāmātraikavigrahaḥ |  
vivartitajagajjālaḥ kālo'sya dvārapālakaḥ || 84 ||  
  
ananta iti || anantaḥ niravadhikaḥ parādhāraḥ paramātmanaḥ śaktirūpatvāttadāśrayaḥ   
sattāmātraikavigrahaḥ tadrūpatvāt vivartitajagajjālaḥ vividhaṃ pravartitaṃ jagajjālaṃ yena   
| kānicijjaganti bahirniḥsārayati kānicittvantaḥpraveśayati kānicittu tathaiva sthāpayatīti   
kṛtvā so'yaṃ prasiddhaḥ kālo'sya devasya dvārapālakaḥ dvāḥstha iva   
īśvarecchānusāreṇa jagatāṃ pravartanāt || 84 ||  
  
sarvatrekṣaṇaśaktyāḍhyaṃ sarvato ghrāṇaśaktikam |  
sarvataḥ sparśanamayaṃ sarvato rasanānvitam || 85 ||  
  
sarvatreti sārdhaślokadvayaṃ vākyam | viśvataścakṣurityādiśruteḥ | sarvatra   
sarvendriyaśaktiyuktaṃ arvato mananātītaṃ manovyāpārāgamyaṃ sarvatra   
paramaśivarūpaṃ deveśamevaṃ pūrvoktaprakāreṇa saṃcintya vidhivadarcayet || 85 || 86 ||  
  
p. 604)  
  
sarvatra śravaṇākīrṇaṃ sarvatra mananānvitam |  
sarvato mananātītaṃ sarvatra paramaṃ śivam |  
iti saṃcintya deveśamarcayedvidhivattataḥ || 86 ||  
  
svasaṃvidātmā devo'yaṃ nopahāreṇa pūjyate |  
nityamakleśalabhyena śītalenāvināśinā |  
ekenaivāmṛtenaiṣa bodhena svena pūjyate || 87 ||  
  
pūjāvidhau viśeṣaṃ darśayitumāha - svasaṃviditi sārdhaślokatrayaṃ vākyam ||   
ayaṃ svasaṃvidātmā devo bāhyopahāreṇa na pūjyate kiṃtvakleśalabhyena śītalena   
cintāsaṃtāparahitena avināśinā ekenaiva bodhāmṛtena pūjyate || 87 ||  
  
etadeva paraṃ dhyānaṃ pūjaiṣaiva parā smṛtā |  
yadanāratamantaḥsthaśuddhacinmātravedanam || 88 ||  
  
na kevalaṃ bodhāmṛtamupahāra eva api tu pūjāpi tadevetyāha - etaditi ||   
anāratamavicchinnaṃ antaḥsthasya śuddhasya cinmātrasya vedanamanusaṃdhānaṃ yadasti   
etadeva dhyānaṃ eṣaiva paramā pūjā || 88 ||  
  
paśyañśṛṇvanspṛśañjighrannaśnangacchansvapañśvasan |  
pralapanvisṛjangṛhṇañśuddhasaṃvinmayo bhavet || 89 ||  
  
anāratānusaṃdhānaprakāramevāha - paśyanniti || svasaṃnidhānamātreṇa   
sūryavatsarvendriyavyāpārān pravartayan yaḥ sarvasya sākṣī sa   
viśuddhasaṃvinmātrarūpo'hamiti sarvadānusaṃdadhyādityarthaḥ | taduktaṃ hastāmalake   
- nimittaṃ manaścakṣurādipravṛttau nirastākhilopādhirākāśakalpaḥ |   
ravirlokaceṣṭānimittaṃ yathā yaḥ sa nityopalabdhisvarūpo'hamātmeti || 89 || 90 || 91 || 92 ||   
93 || 94 || 95 ||  
  
p. 605)  
  
dhyānopahāra evātmā dhyānamasya mahārcanam |  
vinā tenetareṇāyamātmā labhyata eva no || 90 ||  
  
dhyānenānena sumate nimeṣāṃstu trayodaśa |  
mūḍho'pi pūjayitveśaṃ gopradānaphalaṃ labhet || 91 ||  
  
pūjayitvā nimeṣāṇāṃ śatamekamiti prabhum |  
aśvamedhasya yajñasya phalaṃ prāpnoti mānavaḥ || 92 ||  
  
pūjayitvā svamātmānaṃ ghaṭikārdhaṃ tviti prabhum |  
aśvamedhasahasrasya phalaṃ prāpnoti mānavaḥ || 93 ||  
  
dhyānabalyupahāreṇa svayamātmānamātmanā |  
ghaṭikāṃ pūjayedyastu rājasūyaṃ labheta saḥ || 94 ||  
  
madhyāhnapūjanāditthaṃ rājasūyaikalakṣabhāk |  
divasaṃ pūjayitvaivaṃ pare dhāmni vasennaraḥ || 95 ||  
  
eṣo'sau paramo yoga iyaṃ sā paramā kriyā |  
bāhyasaṃpūjanaṃ proktametaduttamamātmanaḥ |  
idānīṃ saṃpravakṣye'hamantaḥpūjanamātmanaḥ || 96 ||  
  
dhyānakālātiśayena phalātiśayaṃ nirūpya bāhyapūjāmupasaṃharan   
ābhyantarapūjāmupacakramate - eṣa iti sārdhatrayaṃ vākyam || paramā kriyā   
paramaṃ tapaḥ || 96 ||  
  
nityameva śarīrasthamimaṃ dhyāyetparaṃ śivam |  
śayānamutthitaṃ caiva vrajantamatha vā sthitam || 97 ||  
  
nityamiti ślokadvayaṃ vākyam | śarīrasthaṃ dehābhimāninaṃ jāgradādyavasthāsu   
bahudhā vyāpṛtamimameva jīvaṃ paraṃ śivaṃ dhyāyedityanvayaḥ || 97 || 98 ||  
  
p. 606)  
  
spṛśantamabhitaḥ spṛśyaṃ tyajantamathavābhitaḥ |  
bhuñjānaṃ saṃtyajantaṃ ca bhogānābhogapīvarān || 98 ||  
  
pravāhapatitārthasthasvabodhasnānaśuddhimān |  
nityāvabodhārhaṇayā bodhaliṅgaṃ prapūjayet || 99 ||  
  
pravāheti ślokadvayaṃ vākyam || pravāhapatitārthasthasvabodhasnānaśuddhimān   
pravāho'tra bahirmukhaścittavṛttipravāhaḥ tatpatitastadviṣayo'rtho ghaṭādiḥ tatsthaṃ   
tatra pratiphalitaṃ tacca tatsthaṃ ca svarūpacaitanyaṃ ca | ghaṭādyākārāyāṃ cittavṛttau   
pratibimbitamātmacaitanyamityarthaḥ | tasya bodho'nusaṃdhānaṃ - tadeva snānaṃ hi   
pravāhapatitārthasthitasya svarūpasyāvabodhaḥ tena śuddhimān śuddhaḥ sanmano   
mananaśaktisthaṃ manaso yā mananaśaktiḥ tasthaṃ tatpravartakam | prāṇāpānayorantare   
uditaṃ tayoḥ pravartakatvāt | taduktaṃ sāṃbena - prāṇāpānau vahati ca samau yau   
mitho grāsasaktau dehasthaṃ taṃ sapadi paramādityamādyaṃ prapadye iti |   
hṛtkaṇṭhatālumadhyasthaṃ hṛnmadhye kaṇṭhamadhye tālumadhye ca sthitaṃ   
hṛdādīnāṃ marmasthānatayā tatra viśeṣeṇābhivyaktaṃ bhrūnāsāpuṭapīṭhagaṃ   
bhrūmadhye nāsāgre copāsyaṃ itthaṃbhūtaṃ bodharūpaṃ liṅgaṃ   
nityāvabodhārhaṇayā nirantarānusaṃdhānarūpayā pūjayā prapūjayet | liṅgaṃ hi   
śaktyā yuktaṃ piṇḍikāntare uditaṃ madhyasthaṃ pīṭhagaṃ ca bhavati tadvadidamiti   
bhāvaḥ || 99 || 100 ||  
  
mano mananaśaktisthaṃ prāṇāpānāntaroditam |  
hṛtkaṇṭhatālumadhyasthaṃ bhrūnāsāpuṭapīṭhagam |  
ṣaṭtriṃśatpadakoṭisthamunmanyantadaśātigam || 100 ||  
  
sahasrapādāvayavaḥ sakeśanakhadantakaḥ |  
svadehe saṃvidābhāso devo'yamiti bhāvayet || 1 ||  
  
sahasreti ślokapañcakaṃ vākyam || hastapādādisarvāvayavaprāptacaitanyaḥ svadehe   
vartamāno yaścidābhāsaḥ ahaṃkārapratibimbitacaitanyarūpo jīvaḥ ahamiti pratīyate   
ayameva devaḥ bimbapratibimbayorabhedāt || 1 ||  
  
p. 607)  
  
vicitrāḥ śaktayo bahvyo nānācārā manodṛśām |  
upāsate māmaniśaṃ patnyaḥ kāntamivottamam || 2 ||  
  
manodṛśāṃ bāhyendriyāṇāṃ manaso bāhyārthagrahaṇasādhanatvāt mana eva   
dṛgyeṣāmiti bahuvrīhirvā | manovinā bāhyendriyāṇāṃ   
svasvaviṣayagrahaṇāsāmarthyāt teṣāṃ manodṛśāṃ nānācārāḥ   
pṛthagbhūtavyāpārā ataeva vicitrā bahvyaḥ śaktayo rūpādigrahaṇasāmarthyarūpāḥ   
patnyaḥ kāntaṃ svavallabhamiva vāṃ sarvendriyaśaktiprāṇapradaṃ jīvātmarūpaṃ   
devamaniśamupāsate || 2 ||  
  
mano me dvārapālo'yaṃ nniveditajagattrayam |  
cinteyaṃ me pratīhārī dvārasthā śuddharūpiṇī || 3 ||  
  
itthaṃbhūtasya devasya me niveditajagattrayaṃ vijñāpitaviśvavṛttāntaṃ mana eva   
dvārapālaḥ | itthaṃ bāhyārthaviṣayā cintaiva me dvārasthā śuddharūpiṇī viśvasanīyā   
pratīhārī antaḥpurasthā || 3 ||  
  
jñānāni ca vicitrāṇi bhūṣaṇānyaṅgagāni me |  
karmendriyāṇi dvārāṇi buddhīndriyagaṇaiḥ saha || 4 ||  
  
vicitrāṇi vividhavastuviṣayāṇi jñānāni ca me aṅgāni avayavagatāni bhūṣaṇāni   
svarūpaśobhāhetutvāt | karmendriyāṇi vāgādīni buddhīndriyagaṇaiḥ saha me dvārāṇi   
bahirvihārahetutvāt | atra ca buddhīndriyāṇyeva gaṇāḥ   
vicitrarūpatvāccicchivopāsakatvācca || 4 ||  
  
ayaṃ so'hamanantātmā vyavacchedojjhitākṛtiḥ |  
tiṣṭhāmi bharitaikātmā pūrṇaḥ sarvāvapūrakaḥ || 5 ||  
  
ayamaparokṣatayā pratīyamānaḥ so'haṃ śivarūpo'haṃ vyavacchedojjhitākṛtiḥ   
paricchedarahitasvarūpatvādanantātmā niravadhikātmā pūrṇaḥ sarvaiḥ pūritaḥ mayi   
samastavastusaṃbhavāat | sarvāvapūrakaḥ antaryāmitayā sarvavastupūraṇāt | itthaṃ   
bharitaikātmā akhaṇḍādvitīyarūpastiṣṭhāmi ityeva bhāvayedityanvayaḥ || 5 ||  
  
p. 608)  
  
samaḥ samarasācāraḥ samābhāsaḥ samākṛtiḥ |  
saumyatāmalamāyāti pūjayitvaivamavyayam || 6 ||  
  
samam iti || samaḥ pūrṇatvātsamarasācāraḥ rāgadveṣarahitatvādekaprakāravyavahāraḥ |   
samābhāsaḥ sarvaprāṇināṃ citteṣu mamaivāyaṃ priya ityekarūpatayāvabhāsamānaḥ |   
samākṛtiḥ sarvadā nirvikāratvāditthaṃbhūtaḥ san avyayamātmānamevaṃ pūrvoktena   
prakāreṇa pūjayitvā alaṃ samyak saumyatāṃ jīvanmuktatāmāyāti || 6 ||  
  
samayā sarvayā buddhyā cinmātraṃ devavitparam |  
yathāprāptakramotthena sarvārthena samarcayet || 7 ||  
  
samayeti || devavitpūrvoktadevasvarūpajñaḥ cinmātraṃ paraṃ devaṃ samayā   
rāgādirahitayā sarvayā sarvendriyajanyayā buddhyā yathāprāptakramotthena   
samucitavyāpārasiddhena sarvārthena ca samarcayet || 7 ||  
  
manāgapi na kartavyo yatno'trāpūrvavastuni |  
kāmasaṃvedanenātha pūjayeccetanaṃ śivam || 8 ||  
  
manāgiti || atra pūjāvidhau manāgapi īṣadapi apūrvavastuni durlabhavastuni lābhāya yatno   
na kartavyaḥ | kiṃ tarhi kāmasaṃvedanena iṣṭavastunivedanena cetanarūpaṃ śivaṃ   
pūjayet || 8 || 9 ||  
  
bhakṣyabhojyānnapānena nānāvibhavaśālinā |  
śayanāsanayānena yathāprāptena cārcayet || 9 ||  
  
kāntānnapānasaṃbhogasaṃbhārādivilāsinā |  
sukhena sarvarūpeṇa saṃbuddhvātmānamarcayet || 110 ||  
  
etadeva vivṛṇoti - kāntānnapānasaṃbhogasaṃbhārādivilāsinā |   
kāntairmanoharairannaiḥ pānaiḥ saṃbhogasaṃbhāraiḥ   
srakcandanādibhirādiśabdagrāhyairanyaiśca sukhasādhanairvilāsinā sarvarūpeṇa   
sarvaprakāreṇa sukhenātmānaṃ saṃbudhya samyak śivarūpaṃ buddhvārcayet || 110 ||  
  
p. 609)  
  
ādhivyādhiparītena mohasaṃrambhaśālinā |  
sarvopadravaduḥkhena prāptenātmānamarcayet || 11 ||  
  
ādhīti || atra duḥkhasya pāparūpakāluṣyanirvartakatvāt udvartanādikalkadravyavat   
ātmopayogitvātpūjāsādhanatvaṃ draṣṭavyam || 11 ||  
  
dāridryeṇātha rājyena pravāhapatitātmanā |  
vicitraceṣṭāpuṣpeṇa śuddhātmānaṃ prapūjayet || 12 ||  
  
dāridryeṇeti || pravāhapatitātmanā vāsanāpravāhādāgatena vicitraceṣṭāpuṣpeṇa hitena   
vicitraceṣṭābuddhihetunā dāridryeṇa rājyena vā śuddhātmānaṃ   
dehādivyatiriktamātmānaṃ samarcayet || 12 ||  
  
bhogānāmaniṣiddhānāṃ niṣiddhānāṃ ca sarvadā |  
tyāgena cātha rāgeṇa svātmānaṃ buddhamarcayet || 13 ||  
  
bhogānāmiti || aniṣiddhānāṃ rāgeṇa niṣiddhānāṃ tyāgena cetyanvayaḥ || 13 ||  
  
naṣṭaṃ naṣṭamupekṣeta prāptaṃ prāptamupāharet |  
nirvikāratayaitaddhi paramārcanamātmanaḥ || 14 ||  
  
naṣṭamiti || etannaṣṭopekṣaṇaṃ prāptopādānaṃ cetyarthaḥ | nirvikāratayā   
harṣaviṣādādivikāranivṛttihetutayā || 1 ||  
  
āpātaramaṇīyaṃ yattathā''pātasuduḥsam |  
sarvamātmamayaṃ kuryānnityātmārcāparo naraḥ || 15 ||  
  
āpāteti || āpātaramaṇīyaṃ prāthamikadṛṣṭāvupādeyamiva pratīyamānaṃ sukhaṃ   
tatsādhanaṃ vā yadasti tathā āpātasuduḥsahaṃ pratikūlatayā pratīyamānaṃ duḥkhaṃ   
tatsādhanaṃ ca yat etadubhayamapi nityātmārcāparo naraḥ ātmamayaṃ ātmasamarpaṇena   
tadrūpaṃ kuryāt || 15 ||  
  
p. 610)  
  
sarvadā sarvarūpeṇa yatsarvatra sthitaṃ hitam |  
sarvaṃ brahmeti niścitya nityātmārcāvrataṃ caret || 16 ||  
  
sarvadeti || sarvadā sarvasminkāle sarvarūpeṇa nānārūpeṇa sarvatra antarbahirdikṣu ca   
yadvastu sthitaṃ tatsarvaṃ brahmaiveti niścitya nityātmārcāvrataṃ caret | pratītasya   
sarvasyātmārpaṇena brahmabhāvaniścaya evātmārcanavratamityarthaḥ || 16 ||  
  
na vāñchatā na tyajatā jñena prāptāḥ svabhāvataḥ |  
saritaḥ sāgareṇeva bhoktavyā bhogabhūtayaḥ || 17 ||  
  
neti || jñena jñāninā aprāptaṃ avāñchatā prāptaṃ ca na tyajatā svabhāvataḥ prāptā   
bhogabhūtayaḥ sāgareṇa sarita iva bhoktavyāḥ | taduktaṃ gītāsu -   
āpūryamāṇamacalapratiṣṭhaṃ samudramāpaḥ praviśanti yadavt | tadvatkāmā yaṃ   
praviśanti sarve sa śāntimāpnoti na kāmakāmī iti || 17 ||  
  
udvego nānugantavyastucchātucchāsu dṛṣṭiṣu |  
vyomnā citrapadārtheṣu patitāpatiteṣviva || 18 ||  
  
udvega iti || tucchātucchāsu dṛṣṭiṣu śūnyāśūnyarūpāsu padārthapratipattiṣu tena   
udvegaścittavikāro nānugantavyaḥ | citreṣu nānārūpeṣu pakṣimṛgādiṣu padārtheṣu   
patiteṣu apatiteṣu vā vyomnā yathā udvegaḥ vikṛtirnānugamyate tadvat || 18 ||  
  
deśakālakriyāyogādyadupaiti śubhāśubham |  
avikāragṛhītena tenaivātmānamarcayet || 19 ||  
  
deśeti || deśakālakarmavaśāt śubhamaśubhaṃ vā yadvastu samupaiti avikāragṛhītena   
nirvikārasvīkṛtena tenaiva śubhā śubharūpeṇa vastunā ātmānamarcayet || 19 ||  
  
p. 611)  
  
ātmārcanavidhāne'sminproktā dravyaśriyastu yāḥ |  
ekenaiva samenaitā rasena paribhāvitāḥ || 120 ||  
  
nirvikāracittatārūpaṃ śamaṃ praśaṃsannāha - ātmeti ślokadvayaṃ vākyam ||   
asminnātmārcanavidhāne yāḥ śubhāśubharūpā dravyaśriyaḥ padārthasaṃpadaḥ   
proktāḥ tāścitrai rasairdigdhāḥ upacitā api ekenaiva śamena rasena bhāvitā vāsitāḥ   
satyo rasāntaraṃ amlakaṭutiktakaṣāyādikaṃ parityajya madhurā eva bhavanti kila |   
mādhuryamiha ramyatā || 120 || 21 ||  
  
nāmlā na kaṭvyo no tiktā na kaṣāyāśca kāścana |  
citrairapi rasairdigdhā madhurā eva tāḥ kila || 21 ||  
  
samatā madhurā rasyā rasaśaktiratīndriyā |  
tayā yadbhāvitaṃ cetthamamṛtaṃ tatkṣaṇādbhavet || 22 ||  
  
samaeteti || samatārūpā madhuratvāt rasyā svādanīyā yā rasaśaktiḥ rasarūpā śaktirasti   
tayā rasaśaktyā bhāvitaṃ yaccetyaṃ dṛśyaṃ tatsarvaṃ kṣaṇādevāmṛtaṃ   
madhurameva bhavet || 22 ||  
  
samatāmṛtarūpeṇa yadyannāma vibhāvyate |  
tattadāyāti mādhuryaṃ paramindoriva cyutam || 23 ||  
  
samateti || indroścyutamamṛtamiva paraṃ mādhuryamāyātītyanvayaḥ || 23 ||  
  
pūrṇenduneva pūrṇena bhāvyaṃ samasamatviṣā |  
svacchena cidghanaikena jñenāpyupalarūpiṇā || 24 ||  
  
pūrṇeti || jñena jñāninā samena samatviṣā ekarūpacittavṛttinā ataśca pūrṇenduneva   
pūrṇena svacchena cidghanaikena brahmaṇā saha ekībhūtena upalarūpiṇā   
pāṣāṇavannirvikārarūpeṇa bhāvyam || 24 ||  
  
p. 612)  
  
deśakālakaraṇakramoditaiḥ sarvavastusukhaduḥkhavibhramaiḥ |  
nityamarcitaśarīranāyakastiṣṭha śāntasakalecchayā dhiyā || 25 ||  
  
deśeti || deśakālau prasiddhau | karaṇaṃ puruṣavyāpāraḥ | teṣāṃ krameṇa   
paripāṭyoditaiḥ sarveṣāṃ vastūnāṃ sukhaduḥkharūpairvibhramairvilāsairnityamarcitaḥ   
śarīranāyaka ātmā yena sa tādṛśaḥ san śāntasakalecchayā dhiyopalakṣitastiṣṭha || 25   
||  
  
īśvara uvāca ||  
  
avidyāṃ śreṣṭhayā śreṣṭhaḥ kṣālayanneva tiṣṭhati |  
malaṃ malenāpaharanyuktijño rajako yathā || 26 ||  
  
ātmārcane'tra jñānasyāpekṣitatvāttatsiddhaye avidyāmalakṣālanopāyamāha -   
avidyāmiti || śreṣṭhaḥ prājñaḥ pumān śreṣṭhayā śuddhasattvajanyatvādutkṛṣṭayā   
vimalavāsanārūpayā avidyayaiva avidyāṃ malavāsanārūpāṃ kṣālayanneva tiṣṭhati |   
yathāhi yuktijña upāyavit rajako vastrāṇāṃ malaṃ ūṣarādinā malenaivāpaharati tadvat ||   
26 ||  
  
ahetavo'pyavidyāṃśāḥ śreṣṭhāḥ kāraṇatāṃ gatāḥ |  
kramādgurūpadeśādyā ātmajñānasya siddhaye || 27 ||  
  
ahetava iti || vastutaḥ ahetavo'pi gurūpadeśādyāḥ śreṣṭhāḥ avidyāṃśāḥ   
kramātkutaścidupāyādātmajñānasya siddhaye kāraṇatāṃ gatāḥ || 27 ||  
  
krame gurūpadeśānāṃ pravṛtte śiṣyabodhanam |  
anirdeśyo'pyadṛśyo'pi svayamātmā prasīdati || 28 ||  
  
etadeva spaṣṭīkartumāha - krama iti || gurūpadeśānāṃ krame śiṣyasya bodhane   
pravṛtte sati anirdeśyo guruṇā śabdaiḥ pratipādayitumaśakyo'pi viśeṣeṇa   
cittavṛttyā adṛśyo'pi sākṣātkartumaśakyo'pi ātmā svayameva prasīdati prakāśate |   
taduktaṃ sūtasaṃhitāyām - svacchavṛttimanuprāpya vṛtteḥ sākṣitayā sthitaḥ |   
vṛttyā nivartyamajñāna grasate svena tejasā iti || 28 ||  
  
p. 613)  
  
śāstrārthairbudhyate nātmā gurorvacanato na ca |  
budhyate svayamevaiṣa svabodhavaśataḥ svataḥ || 29 ||  
  
ātmā śāstrairguruvākyaiśca idantayā nāvabudhyate kiṃ tarhi svabodhavaśataḥ   
svarūpānusaṃdhānamahinnā svata eva budhyate || 29 ||  
  
gurūpadeśaśāstrārthairvinā cātmā na budhyate |  
etatsaṃyogasattaiva svātmajñānaprakāśinī || 130 ||  
  
yadi svata evātmā budhyate tarhi guruśāstrādibhiḥ kimityāśaṅkya   
tadupayogiprakāramāha - gurūpadeśeti || etat saṃyogasattaiva teṣāṃ   
guruśāstrārthaśiṣyāṇāṃ saṃnidhisattaiva svātmajñānaprakāśinī || 130 ||  
  
guruśāstrārthaśiṣyāṇāṃ cirasaṃyogasattayā |  
ahanīva janācāra ātmajñānaṃ pravartate || 31 ||  
  
gurviti || ahani sūryasaṃnidhau janācāro lokavyavahāra iva || 31 ||  
  
evaṃ devārcanaṃ nityaṃ jñaḥ kurvanmunināyaka |  
yatrāsmadādayo bhṛtyāstatprayāti paraṃ padam || 32 ||  
  
evamiti || asmadādayo hariharādayo'pi yatra yasminparabrahmapade bhṛtyāḥ   
bhṛtyavannikṛṣṭā vartanta ityarthaḥ || 32 ||  
  
avidyamānamevedaṃ vidyamānamiva sthitam |  
ābhāsamātraṃ trijagannānyadasti munīśvara || 33 ||  
  
ātmārcanaṃ sarvaṃ brahmeti niścitya nityātmārcāvrataṃ caredityuktaṃ tatra   
jagataścinmayatvena brahmabhāvaṃ pratipādayituṃ cidvivartaprakriyāṃ prastauti -   
avidyamānamiti || ābhāsamātraṃ cinmātrameva || 33 ||  
  
p. 614)  
  
yo'sau brahmādiśabdārthaḥ saṃvidaṃ viddhi kevalām |  
sā vedyamiva gacchantī yāti cinnāmayogyatām || 34 ||  
  
ya iti || yaḥ prasiddhaḥ asau parokṣatayā pratīyamāno brahmādiśabdārthaḥ brahma   
paramātmā paraṃ jyotirityādiśabdānāmarthaḥ pratipādyaṃ vastvasti tāṃ kevalāṃ   
viśuddhāṃ citiṃ viddhi | saiva cidvedyaṃ gacchantīva satī nāmayogyatāṃ yāti || 34 ||  
  
kṣaṇādbhāvitavedyatvādahantāmanugacchati |  
pumānbhāvanayā svapne vanavāraṇatāmiva || 35 ||  
  
kṣaṇāditi || saiva cidbhāvitavedyatvādbhāvitaṃ vedyaṃ dṛśyaṃ yayā tasyā bhāvaḥ   
tattvaṃ tasmādvedyatādātmyabhāvanāddhetorahantāmahaṃkārarūpatāmanugacchati |   
pumānsvapne vāraṇabhāvanayā vāraṇatāmiva || 35 ||  
  
asyā ahantārūpāyā deśatāṃ kālatāṃ gatāḥ |  
saṃpadyante svayaṃ śūnyarūpiṇyaḥ sakhya eva tāḥ || 36 ||  
  
asyā iti || ahantārūpāyā ahaṃkārarūpaṃ prāptāyā asyāścito nānārūpāstā eva śaktayo   
deśakālatāṃ deśakālādirūpatāṃ gatāḥ satyaḥ svayameva sakhyaḥ saṃpadyante |   
sahāyabhāvaṃ pratipadyanta ityarthaḥ || 36 ||  
  
tābhiḥ saṃvalitā saiva sattā jīvābhidhānikā |  
bhūtvā buddhitvamāyāti nityamajñapade sthitā || 37 ||  
  
tābhiriti || saiva cinmayī sattā tābhirdeśakālādibhiḥ śaktibhiḥ saṃvalitā veṣṭitā satī   
jīvābhidhānikā jīvarūpā bhūtvā ajñapade sthitā satī buddhitvaṃ buddhirūpatāmāyāti ||   
37 ||  
  
jīvaśaktistathābhūtā niścayaikavilāsinī |  
śabdaśaktyā kriyāśaktyā jñānaśaktyānugamyate || 38 ||  
  
jīveti || jīvaśaktiḥ jīvarūpā cicchaktiḥ tathābhūtā buddhitvaṃ prāptā ataśca   
niścayaikavilāsinī buddherniścayātmakatvānniścayenaikenaiva vilasantī   
śabdaśaktyādibhiranugamyate | tatra śabdavyavahārahetuḥ śabdaśaktiḥ | evaṃ   
jñānavyavahārasya kriyāvyavahārasya ca hetū jñānakriyāśaktī || 38 ||  
  
p. 615)  
  
militvaiṣa gaṇaḥ kṣipraṃ smṛtiṃ samanukalpayan |  
mano bhavati śuddhātma bījaṃ saṃkalpaśākhinaḥ || 39 ||  
  
militveti || eṣa gaṇaḥ pūrvokto'haṃkārādisamūhaḥ śabdaśaktyādyanugataḥ smṛtiṃ   
smaraṇaśaktiṃ samanukalpayan saṃkalpaśākhino bījabhūtaṃ śuddhātma svacchaṃ   
mano bhavati | śūnyātmeti pāṭhe māyākalpitākāramityarthaḥ || 39 ||  
  
ātivāhikadehoktibhājanaṃ tadvidurbudhāḥ |  
parāmarśaikarūpiṇyo hyanantāstasya śaktayaḥ |  
vyomādirūpatāmetya jagannānā vibhāti tat || 140 ||  
  
ātivāhiketi sārdhena tadeva manaḥ ātivāhikadehoktibhājanaṃ ātivāhikadeha ityukterapi   
viṣayaṃ viduḥ | mana eva ātivāhikadeha ityarthaḥ | tadeva manaḥ   
sṛṣṭiprakaraṇoktaprakāreṇa vyomādirūpatāmetya nānārūpaṃ sajjagattayā vibhāti ||   
140 ||  
  
śūnya eva hi vetāla ivetthaṃ cittavāsanā |  
uditeyaṃ jagannāmnī tacchāntau śāntirakṣatā || 41 ||  
  
śūnya iti || yathāhi vetālaḥ kalpitatvāt śūnya eva na paramārthaḥ itthamanenaiva   
prakāreṇa cittavāsanaiva jagannāmnī jagadrūpā uditā atastasyāścittavāsanāyāḥ śāntau   
satyāṃ akṣatā jagataḥ śāntiḥ | kaivalyamityarthaḥ || 41 ||  
  
ahantāyāṃ jagati ca mṛgatṛṣṇājale ca yaḥ |  
sāsthastaṃ digghatanaraṃ nopadeśyastvasāviha || 42 ||  
  
ahantāyāmiti || yo naraḥ ahantādiṣu sāsthaḥ paramārthabuddhiyuktaḥ taṃ hatanaraṃ || 33 ||  
  
p. 614)  
  
yo'sau brahmādiśabdārthaḥ saṃvidaṃ viddhi kevalām |  
sā vedyamiva gacchantī yāti cinnāmayogyatām || 34 ||  
  
ya iti || yaḥ prasiddhaḥ asau parokṣatayā pratīyamāno brahmādiśabdārthaḥ brahma   
paramātmā paraṃ jyotirityādiśabdānāmarthaḥ pratipādyaṃ vastvasti tāṃ kevalāṃ   
viśuddhāṃ citiṃ viddhi | saiva cidvedyaṃ gacchantīva satī nāmayogyatāṃ yāti || 34 ||  
  
kṣaṇādbhāvitavedyatvādahantāmanugacchati |  
pumānbhāvanayā svapne vanavāraṇatāmiva || 35 ||  
  
kṣaṇāditi || saiva cidbhāvitavedyatvādbhāvitaṃ vedyaṃ dṛśyaṃ yayā tasyā bhāvaḥ   
tattvaṃ tasmādvedyatādātmyabhāvanāddhetorahantāmahaṃkārarūpatāmanugacchati |   
pumānsvapne vāraṇabhāvanayā vāraṇatāmiva || 35 ||  
  
asyā ahantārūpāyā deśatāṃ kālatāṃ gatāḥ |  
saṃpadyante svayaṃ śūnyarūpiṇyaḥ sakhya eva tāḥ || 36 ||  
  
asyā iti || ahantārūpāyā ahaṃkārarūpaṃ prāptāyā asyāścito nānārūpāstā eva śaktayo   
deśakālatāṃ deśakālādirūpatāṃ gatāḥ satyaḥ svayameva sakhyaḥ saṃpadyante |   
sahāyabhāvaṃ pratipadyanta ityarthaḥ || 36 ||  
  
tābhiḥ saṃvalitā saiva sattā jīvābhidhānikā |  
bhūtvā buddhitvamāyāti nityamajñapade sthitā || 37 ||  
  
tābhiriti || saiva cinmayī sattā tābhirdeśakālādibhiḥ śaktibhiḥ saṃvalitā veṣṭitā satī   
jīvābhidhānikā jīvarūpā bhūtvā ajñapade sthitā satī buddhitvaṃ buddhirūpatāmāyāti ||   
37 ||  
  
jīvaśaktistathābhūtā niścayaikavilāsinī |  
śabdaśaktyā kriyāśaktyā jñānaśaktyānugamyate || 38 ||  
  
jīveti || jīvaśaktiḥ jīvarūpā cicchaktiḥ tathābhūtā buddhitvaṃ prāptā ataśca   
niścayaikavilāsinī buddherniścayātmakatvānniścayenaikenaiva vilasantī   
śabdaśaktyādibhiranugamyate | tatra śabdavyavahārahetuḥ śabdaśaktiḥ | evaṃ   
jñānavyavahārasya kriyāvayavahārasya ca hetū jñānakriyāśaktī || 38 ||   
  
p. 615)  
  
militvaiṣa gaṇaḥ kṣipraṃ smṛtiṃ samanukalpayan |  
mano bhavati śuddhātma bījaṃ saṃkalpaśākhinaḥ || 39 ||  
  
militveti || eṣa gaṇaḥ pūrvokto'haṃkārādisamūhaḥ śabdaśaktyādyanugataḥ smṛtiṃ   
smaraṇaśaktiṃ samanukalpayan saṃkalpaśākhino bījabhūtaṃ śuddhātma svacchaṃ   
mano bhavati | śūnyātmeti pāṭhe māyākalpitākāramityarthaḥ || 39 ||  
  
ātivāhikadehoktibhājanaṃ tadvidurbudhāḥ |  
parāmarśaikarūpiṇyo hyanantāstasya śaktayaḥ |  
vyomādirūpatāmetya jagannānā vibhāti tat || 140 ||  
  
ātivāhiketi sārdhena tadeva manaḥ ātivāhikadehoktibhājanaṃ ātivāhikadeha ityukterapi   
viṣayaṃ viduḥ | mana eva ātivāhikadeha ityarthaḥ | tadeva manaḥ   
sṛṣṭiprakaraṇoktaprakāreṇa vyomādirūpatāmetya nānārūpaṃ sajjagattayā vibhāti ||   
140 ||  
  
śūnya eva hi vetāla ivetthaṃ cittavāsanā |  
uditeyaṃ jagannāmnī tacchāntau śāntirakṣatā || 41 ||  
  
śūnya iti || yathāhi vetālaḥ kalpitatvāt śūnya eva na paramārthaḥ itthamanenaiva   
prakāreṇa cittavāsanaiva jagannāmnī jagadrūpā uditā atastasyāścittavāsanāyāḥ śāntau   
satyāṃ akṣatā jagataḥ śāntiḥ | kaivalyamityarthaḥ || 41 ||  
  
ahantāyāṃ jagati ca mṛgatṛṣṇājale ca yaḥ |  
sāsthastaṃ dhigghatanaraṃ nopadeśyastvasāviha || 42 ||  
  
ahantāyāmiti || yo naraḥ ahantādiṣu sāsthaḥ paramārthabuddhiyuktaḥ taṃ hatanaraṃ dhik |   
asāviha brahmavidyāyāṃ nopadeśārhaḥ || 42 ||  
  
p. 616)  
  
jīvaṃ vivekinamihopadiśanti tajjñā no bālamudbhramamasanmayamāryamuktam |  
ajñaṃ praśānti kila yaḥ kanakāvadātāṃ sa svapnadṛṣṭapuruṣāya sutāṃ dadāti   
|| 43 ||  
  
jīvamiti || iha tajjñāḥ brahmavidaḥ vivekinamadhikāriṇamevamupadiśanti bodhayanti |   
udbhramaṃ udbhūtaviparītajñānam | ataevāryaiḥ sabhyaiḥ anyairmuktaṃ parityaktaṃ   
asanmayaṃ avidyamānakalpaṃ bālaṃ mūrkhaṃ nopadiśanti |   
yasmāddhetorayogyamīdṛśaṃ praśāsti sa guruḥ svapnadṛṣṭapuruṣāya   
kanyakāpradānamiva vyarthamityarthaḥ || 3 || 44 || 45 || 46 ||  
  
īśvara uvāca ||  
  
yathā pṛṣṭaṃ mune prokta. tvayi kalyāṇamastu te |  
deśaṃ prayāmo'bhimatamāgacchottiṣṭha pārvati || 44 ||  
  
vasiṣṭha uvāca ||  
  
ityuktvā nīlakaṇṭho'sau tyaktapuṣpāñjalau mayi |  
tatāra parivāreṇa samamambarakoṭaram || 45 ||  
  
tataḥ prabhṛti tenaiva krameṇārcanamātmanaḥ |  
adyayāvadgatavyagraḥ kurvannahamavasthitaḥ || 46 ||  
  
anenārcāvidhānena mayemā rāma vāsanāḥ |  
akhinneneva vāhyante vyavahāraparā api || 47 ||  
  
aneneti || imāḥ saṃsāravāsanāḥ akhinneneva vikṣeparahiteneva mayā ativāhyante nīyante ||   
47 ||  
  
yathā prāptakriyācārakusumairātmano'rcanam |  
vyucchinnamavyucchinnaṃ me na kadācidaharniśam || 48 ||  
  
yatheti || yathā prāptakriyāṇāmācārānuṣṭhānāni taireva kusumairātmārcanaṃ   
vicchinnamapi laukikadṛṣṭyā vicchinnatayā pratīyamānamapi me   
nirantarānusaṃdhānavataḥ aharniśaṃ kadācidapi na vyucchinnaṃ bhavati || 48 ||  
  
p. 617)  
  
grāhyagrāhakasaṃbandhaḥ sāmānyaḥ sarvajantuṣu |  
yoginaḥ sāvadhānatvaṃ yattadarcanamātmanaḥ || 49 ||  
  
nanvetādṛśamevātmārcanaṃ sarvasulabhamevetyāśaṅkya yogino viśeṣamāha -   
grāhyeti || sarveṣāmaṣi dehināṃ grāhyagrāhakasaṃbandhaḥ sāmānya eva tathāpi pāmarā   
bahirmukhatayā bubhukṣāpipāsādibhiḥ pīḍitā vicitramannapānādikaṃ bhokṣyāmahe   
pāsyāma iti vyākulā bhavanti | yogī tu pūrvoktaprakāreṇātmaiva devatā iyaṃ ca vicitrā   
bhogasaṃpadasyaiva pūjeti sāvadhāno vartata iti viśeṣaḥ | tasmādanusaṃdhānameva   
pūrvoktamātmārcanamityarthaḥ || 49 || 150 || 51 ||  
  
dṛṣṭyānayā raghupate saṅgamuktena cetasā |  
saṃsāraviralāraṇye viharāsminna khidyase || 150 ||  
  
rāma uvāca ||  
  
idānīṃ saṃśayo brahmanvinivṛtto viśeṣataḥ |  
jñātaṃ jñātavyamakhilaṃ jātā tṛptirakṛtrimā || 51 ||  
  
parāmabhedyāmaparairdalitāśāmataṅgajām |  
saṃsārasamare samyagdhīratāmāgataṃ manaḥ || 52 ||  
  
parāmiti || dalitāśāmataṅgajāṃ vidalitadiggajāṃ nivartitamanorūpamataṅgajāmiti ca ||   
52 ||  
  
parigalitavikalpanāmupetaṃ praśamitavāñchamadīnasārasatvam |  
trijagati yadatiprasannarūpaṃ pramuditamantaranuttamaṃ mano me || 153 ||  
  
parīti || me manaḥ vikalparahitaṃ galitavāñcham | adīnaṃ dainyarahitaṃ ateva sārasatvaṃ   
utkṛṣṭajñānam | prasannarūpaṃ pramuditaṃ ca sadanuttamaṃ sarvottamaṃ vartata   
ityanvayaḥ || 153 ||  
  
iti śrīyogavāsiṣṭhasāre mokṣopāye nirvāṇaprakaraṇe devapūjopākhyānaṃ nāma   
dvitīyaḥ sargaḥ || 2 ||  
  
iti saṃsārataraṇināmni vāsiṣṭhavivaraṇe nirvāṇaprakaraṇe devapūjopākhyānaṃ nāma   
dvitīyaḥ sargaḥ || 2 ||  
  
p. 618)  
  
tṛtīyaḥ sargaḥ   
  
rāma uvāca ||  
  
tava vākyasudhāsekairna tṛptirupajāyate |  
bhūyaḥ kathaya me brahmankāṃcittattvamayīṃ kathām || 1 ||  
  
pūrvamapūrveṇa devapūjāvidhānena cittasyāntarmukhatayā nirvāṇamityuktam |   
idānīmadvitīyaṃ brahmaivāntarbhāvitasarvārtha vyāpya sthitamityatra bilvaphalaṃ   
nidarśayannākhyānāntaramārabhate || tatra cittasamādhaye prakārāntareṇa   
bodhayitumupakramate || 1 ||  
  
vasiṣṭha uvāca ||  
  
yathā prāptikṣaṇe vastu prathamaṃ tuṣṭaye tathā |  
na prāptyekakṣaṇādūrdhvamiti ko nānubhūtavān || 2 ||  
  
yatheti || vāñchitaṃ vastu prathamaṃ prāptikṣaṇe yathā tuṣṭaye bhavati tathā   
prāptyekakṣaṇātprāptisaṃbandhina ekasmātkṣaṇādūrdhvaṃ tuṣṭaye na bhavatīti ko   
nānubhūtavān | ayamarthaḥ sarvairevānubhūyata ityarthaḥ || 2 ||  
  
vāñchākāle yathā vastu tuṣṭaye nānyadā tadā |  
tasmātkṣaṇasukhe saktiṃ bālo badhnāti netaraḥ || 3 ||  
  
tasmādasminkṣaṇasukhe bāla evāsaktiṃ badhnāti netaraḥ prekṣāvān || 3 ||  
  
p. 619)  
  
vāñchākṣaṇe tu yā tuṣṭistatra vāñchaiva kāraṇam |  
tuṣṭistvatuṣṭiparyantā tasmādvāñchāṃ parityaja || 4 ||  
  
tadapi kṣaṇasukhaṃ kalpitameva na vāstavamityāha - vāñcheti || vāñchākṣaṇe tu   
yā tuṣṭirutpadyate tatra tasyāṃ tuṣṭau vāñchaiva kāraṇam |   
vāñchānvayavyatirekānuvidhāyitvāttuṣṭeḥ sā kalpitāpi tuṣṭiratuṣṭiparyantā atuṣṭau   
paryavasyati | tasmādanarthaparyavasitāṃ kṣaṇasukhahetuṃ vāñchāṃ parityaja || 4 ||  
  
āśā yātu nirāśatvamabhāvaṃ yātu bhāvanā |  
amanastvaṃ mano yātu tavāsaṅgena jīvataḥ || 5 ||  
  
āśeti || ataśca asaṅgena viṣayeṣvanāsthayā jīvato vyavahāravatastava āśā   
bhaviṣyadiṣṭavastuvāñchā nirāśatvaṃ nirudyamatvaṃ yātu | bhāvanā viṣayavāsanā ca   
abhāvaṃ yātu | manaśca nirvāsanaṃ sat amanastvaṃ nirvikalpatāṃ yātu || 5 ||  
  
vāsanārahitairantarindriyairāharankriyām |  
na vikriyāmavāpnoṣi khavatkṣobhaśatairapi || 6 ||  
  
vāsaneti || ataśca tvaṃ vāsanārahitairindriyaiścakṣurādibhiḥ kriyāmāharan   
anutiṣṭhannapyantarantaḥkaraṇe vikāraṃ nāpnoṣi | kṣobhaśatairvātavarṣādibhiḥ   
vikṣobhaśatairapi khamākāśaṃ yathā vikāraṃ nāvāpnoti tadvat || 6 ||  
  
cittonmeṣanimeṣābhyāṃ saṃsārapralayodayau |  
vāsanāprāṇasaṃrodhādanimeṣaṃ manaḥ kuru || 7 ||  
  
citteti || cittasyonmeṣanimeṣābhyāmāvirbhāvatirobhāvābhyāmeva saṃsārapralayodayau   
bhavataḥ tasmāttadeva manovāsanāsaṃrodhātprāṇasaṃrodhādvā pūrvoktādanimeṣaṃ   
vilīnaṃ kuru || 7 ||  
  
p. 620)  
  
prāṇonmeṣanimeṣābhyāṃ saṃsṛteḥ pralayodayau |  
tamabhyāsaprayogābhyāmunmeṣarahitaṃ kuru || 8 ||  
  
prāṇeti || prāṇaspandasyāpi cittasphuraṇahetutvātsaṃsṛtihetutvamatastamapi   
prāṇamabhyāsaprayogābhyāṃ pavananirodhābhyāsāt prakṛṣṭodyogāt   
manonirodhādvā'nimeṣamaspandaṃ kuru | manaśca badhyate yena pavanastena badhyata iti   
manonirodhasyāpi prāṇannirodhahetutvāt || 8 ||  
  
maurkhyonmeṣanimeṣābhyāṃ karmaṇāṃ pralayodayau |  
tadvilīnaṃ kuru balādguruśāstrārthasaṃyamaiḥ || 9 ||  
  
maurkhyeti || maurkhyamajñānaṃ tadapi karmadvārā saṃsārahetuḥ | tathāhi |   
ajñānādanyathājñānaṃ tasmādrāgadveṣau tābhyāṃ puṇyāpuṇyarūpā pravṛttiḥ   
tato janmādiduḥkhamayaḥ saṃsāra iti | tanmaurkhyaṃ guruśāstrārthasaṃyamaiḥ |   
gurūpadeśāt śāstrārthānusaṃdhānātsaṃyamācca balātpuruṣaprayatnādvilīnaṃ   
pranaṣṭaṃ kuru || 9 ||  
  
asaṃvitspandamātreṇa yāti cittamacittatām |  
prāṇānāṃ vā nirodhena tadeva paramaṃ padam || 10 ||  
  
asaṃviditi || cittaṃ kartṛ asaṃvitspandamātreṇa saṃvidaḥ spando bahirmukhatayā   
sphūrtistadabhāvo'saṃvitspandaḥ tanmātreṇa vā prāṇanirodhena vā acittatāṃ   
nirvikalpatvaṃ yāti tadevocitatvameva paraṃ padaṃ muktiḥ || 10 ||  
  
dṛśyadarśanasaṃbandhe yatsukhaṃ pāramārthikam |  
tadantaikāntasaṃvittyā brahmadṛṣṭyā manaḥkṣayaḥ || 11 ||  
  
dṛśyeti || dṛśyadarśanasaṃbandhe abhimataviṣayāṇāṃ indriyaiḥ saṃbandhe sati   
yatpāramārthikaṃ paramārthabhūtaṃ svātmani saṃbhūtaṃ sukhamāvirbhavati   
tadantaikāntasaṃvittyā | antaśabdaḥ svarūpavācī tasya   
pāramārthikasukhasyāntaḥsvarūpaṃ tasyaiva ekāntasaṃvittyā nirantarānusaṃdhānena |   
brahmasaṃvittyā svarūpasukhasaṃvittireva brahmadṛṣṭirityarthaḥ | ayamātmā brahmeti   
śruteḥ | tathā brahmadṛṣṭyā manasaḥ kṣayo layaḥ syāt || 11 ||  
  
p. 621)  
  
yatra nābhyuditaṃ cittaṃ tadvai sukhamanuttamam |  
kṣayātiśayanirmuktaṃ nodeti na ca śāmyati || 12 ||  
  
cittalaye sati tadeva svarūpasukhaṃ kaivalyasukhaṃ saṃpadyata ityāha - yatreti || yatra   
yasminsukhe cittaṃ nābhyuditaṃ cittavṛttayaḥ saṃkalpavikalpādayo nodyanti   
tadevākṛtrimaṃ sukhaṃ nijānandaḥ | kaivalyasukhamiti yāvat | tacca   
kṣayātiśayanirmuktaṃ nityaṃ niratiśayaṃ ceti kṛtvā nodeti na ca śāmyati || 12 ||  
  
jñasya cittaṃ na cittākhyaṃ jñacittaṃ satyamucyate |  
nānārthānyatvabhākcittaṃ bodhāttāmraṃ suvarṇavat || 13 ||  
  
nanu jñāninaścittalayābhāvāt kathaṃ jīvato muktirityatrāha - jñasyeti || jñasya   
cittaṃ na cittākhyaṃ cittamiti nākhyāyate kiṃtarhi jñacittaṃ satyamucyate   
brahmaivetyarthaḥ | yasmātkāraṇānnānārthānyatvabhāk nānārūpaiḥ   
kāmasaṃkalpādibhirarthairanyatvabhāk brahmaṇaḥ sakāśādbhedabhāgeva cittaṃ   
cittaśabdārthaḥ | jñasya tu cittaṃ bodhāt paripūrṇabrahmabodhāt tadabhinnaṃ sat   
saṃpadyate | yathā tāmraṃ yuktivaśātsuvarṇabhāvamāpadyate tadvat || 13 ||  
  
cittaṃ cittatvamāyāti kiṃcitkālaṃ jagatsthitau |  
vihṛtya turyāvasthāyāṃ turyātītaṃ bhavatyuta || 14 ||  
  
cittamitti || cittaṃ kartṛ jagatsthitau kiṃcitkālaṃ vihṛtya turyāvasthāyāṃ   
śravaṇamananādikramāt samādhyavasthāyāṃ siddhāyāṃ cittattvaṃ citsvarūpamāyāti |   
ataḥ paraṃ turyātītaṃ bhavati | jāgradāditraye sati tadapekṣayā samādhyavasthāyāṃ   
turyatvaṃ sarvadā samādhau jāgradādyabhāvātturyatvamapi nāstītyarthaḥ || 14 ||  
  
p. 622)  
  
brahmaiva bhūribhuvanabhramavibhramoccairitthaṃ sthitaṃ samamanekatayaikameva   
|  
sarvātmakaṃ bhavati netaradaṅga kiṃciccittādikaṃ ca na hṛdīva hi saṃniveśaḥ ||   
15 ||  
  
brahmeti || sarvātmaka brahmaikameva   
bhūribhuvanabhramavibhramoccairbhūribhuvanabhrāntivilāsaparamparābhiḥ itthaṃ   
viyadādiprakāreṇānekatayā samaṃ yugapadeva sthitam | itaraccittādikaṃ kiṃcidatra nāsti |   
saṃniveśaḥ saṃsthānaṃ ca vyomādīnāṃ pratīyamānaṃ nāsti | nanu pratītasya   
mithyātvaṃ kva dṛṣṭamityatrāha - hṛdīveti | yathā svapnadaśāyāṃ hṛdi citte   
pratīyamānaṃ vastu tatsamniveśaśca nāsti tadvat || 15 || 16 ||  
  
vasiṣṭha uvāca ||  
  
atremāmavabodhāya vismayollāsaśālinīm |  
apūrvāṃ caiva saṃkṣepādrāma ramyāṃ kathāṃ śṛṇu || 16 ||  
  
yojanānāṃ sahasrāṇi vipulaṃ vimalaṃ sphuṭam |  
yugairapyajaradrūpamasti bilvaphalaṃ mahat || 17 ||  
  
yojanānāmiti ślokatrayaṃ vākyam || cidghanamantargatasarvārthaṃ ca   
brahmaivāpūrvabilvaphalatvena nirūpyate | ajaradrūpaṃ brahmaṇo jarādivikārarahitatvāt ||   
17 ||  
  
purāṇamapi bālendudalamārdavasundaram |  
mahākalpāntavātyāyā api vegairacālitam || 18 ||  
  
purāṇamapi bālenduśakalavanmārdavena sundaraṃ ānandamayatvāt | acālitaṃ   
niṣkarbhatvāt || 18 ||  
  
yojanāyutakoṭīnāṃ koṭilakṣaśatairapi |  
vaipulyenāparicchedyaṃ mūlamādyaṃ jagatsthiteḥ || 19 ||  
  
vaipulyenāparicchedyaṃ anantatvāt | jagatsthiterādyaṃ mūlaṃ upādānatvāt |   
itthaṃbhūtaṃ mahadbilvaphalamasti || 19 ||  
  
p. 623)  
  
tasya bilvaphalasyoccairbrahmāṇḍāni samīpataḥ |  
haranti līlāṃ śailāghorājikākaṇapaddhateḥ || 20 ||  
  
tasyeti || tasya bilvaphalasya samīpataḥ uccairbrahmāṇḍānyapi śailādhaḥ sthitānāṃ   
rājikākaṇānāṃ paddhaterlīlāṃ hanranti kiṃ varṇyate tanmahattvamityarthaḥ | rājikā   
kṛṣṇasarṣapaḥ || 20 ||  
  
na kadācana pākena pātāntena sameti tat |  
sadaiva pakvamapyaṅga jarasā yanna bādhyate || 21 ||  
  
neti || tatphalaṃ kadācana pātaparyaṃntena pākena na sameti na saṃyujyate nityatvāt || 21 ||  
  
masastaphalasārasya phalasyāsya mahakṛteḥ |  
antarmajjatvamāyāti saṃvicchakticamatkṛtiḥ || 22 ||  
  
samasteti || samastaphalasārasya paramapuruṣārtharūpatvāt | asya prakṛtasya   
saṃvicchakticamatkṛtiḥ cicchaktisphūrtireva antarmajjatvaṃ antaḥsthitasāratvamāyāti   
brahmaṇaḥ saṃvitsāratvāt || 22 ||  
  
saṃvicchaktyā tayā tatra tatastaralarūpayā |  
nija eva same rūpe dṛgitthaṃ saṃprasāritā || 23 ||  
  
saṃviditi || tataḥ bilvaphalasyānantatayā taralarūpayā bahuvidhapariṇāmatayā   
sphuradrūpayā saṃvicchaktyā same nija eva rūpe | itthaṃ vakṣyamāṇaprakāreṇa dṛk   
sisṛkṣāpūrvikā dṛṣṭiḥ saṃprasāritā pravartitā || 23 ||  
  
idaṃ vyoma mahānantamiyaṃ kālamayī kalā |  
iyaṃ niyatirudyuktā kriyeyaṃ spandarūpiṇī || 24 ||  
  
tameva prakāramāha - idamiti dvābhyām || udyuktā jaganti niyantumudyatā niyatiriyaṃ   
spandarūpiṇī calanasvabhāvā kriyārūpā śaktiriyam | nijamajjācamatkṛtiḥ nijāyāḥ   
saṃvicchakteḥ sphūrtiḥ | sarvasyāpi prapañcasya saṃvidvilāsarūpatvāt || 24 || 25 ||  
  
p. 624)  
  
brahmāṇḍamaṇḍapamidamimā āśāḥ kramo hyayam |  
iti sā tasya bilvasya nijamajjācamatkṛtiḥ || 25 ||  
  
rāma uvāca ||  
  
bhagavansarvasārajña tvayaiṣā bilvarūpiṇī |  
mahācidghanasatteha kathiteti matirmama || 26 ||  
  
bhagavanniti || mahācidghanasattā mahatī cidghanasya brahmaṇaḥ sattā || 26 ||  
  
cinmajjārūpamakhilamahantādīdamātatam |  
na manāgapi bhedo'sti dvaitaikyakalanātmakaḥ || 27 ||  
  
ciditi || ahantādi ahaṃkāraprakṛtimahadādibhirātataṃ vistīrṇamidamakhilaṃ   
jagaccinmajjārūpam | ataśca manāgapi taddvaitaikyakalanātmako bhedābhedavicārarūpo   
bhedo bhedadṛṣṭirnāsti || 27 || 28 ||  
  
yathā brahmāṇḍakūṣmāṇḍamajjāmervādisaṃsthitiḥ |  
tathā cidbilvamajjeyaṃ brahmāṇḍādijagatsthitiḥ || 28 ||  
  
iti śrīnirvāṇaprakaraṇe bilvopākhyānaṃ nāma tṛtīyaḥ sargaḥ || 3 ||  
  
iti śrīvāsiṣṭhavivaraṇe nirvāṇaprakaraṇe bilvopākhyānaṃ nāma tṛtīyaḥ sargaḥ || 3 ||  
  
p. 624)  
  
caturthaḥ sargaḥ   
  
vasiṣṭha uvāca ||  
  
athemāminduvadana citrāṃ vismayakāriṇīm |  
varṇyamānāṃ mayā ramyāmanyāmākhyāyikāṃ śṛṇu || 1 ||  
  
pūrvamantarbhāvitasarvārthamadvitīyameva caitanyaṃ bilvaphalatvena nirūpitam | idānīṃ   
tu vicitrajagaccitratāpi akhaṇḍaikarasā nirvikalpā ghanībhūtā saiva cinmahāśilātvena   
nirūpyate - athetyādinā || citrāmaśrutapūrvāṃ ataśca vismayakāriṇīm || 1 ||  
  
p. 625)  
  
snigdhā spaṣṭā mṛdusparśā mahāvistāraśālinī |  
nibiḍā nityanīrandhrā kvacidasti mahāśilā || 2 ||  
  
dnigdheti || snighdā cittapremāspadatvāt | spaṣṭā svayameva prakāśamānatvāt |   
mṛdusparśā sukhahetutvāt | mahāvistāraśālinī niravadhitvāt | nibiḍā saṃtatatvāt |   
nityanīrandhrā vijātīyavastvamiśritatvāt | itthaṃbhūtā mahāśilā kvacidasti |   
svavyatiriktasyādhārasya nirūpayitumaśakyatvātkvacidityuktam | sa bhagavān   
kasminpratiṣṭhita iti | sve mahimni iti śruteḥ || 2 ||  
  
tasyāmantaḥ praphullāni padmāni subahūnyapi |  
sarasyāmiva ramyāṇi santyanantāni rāghava || 3 ||  
  
tasyāmiti sārdhaślokadvayaṃ vākyam | atra padmānītyanena bhuvanādivivakṣitāni   
saṃkocavikāsayogitvāt jīvabhramarāśrayatvācca || 3 ||  
  
anyonyaprotapatrāṇi mitho vighaṭitāni ca |  
mithaścopari rūḍhāni gūḍhāni prakaṭāni ca |  
ūrdhvamūlānyadhomūlānyamūlānītarāṇi ca || 4 ||  
  
tāni kānicidanyonyaprotapatrāṇi parasparasaṃbandhavanti | kānicittu mitho vighaṭitāni   
saṃbandharahitāni | teṣāṃ ca madhye kānicidūrdhvamūlāni   
amarādibhuvanāṃnāmuparisthitadhruvamaṇḍalāśrayatvāt | kānicidadhomūlāni   
pātālānāṃ bhūlokasya bāhyasthitakūrmāśrayatvāt | kānicidamūlāni   
śivaviṣṇulokādīnāṃ nityatvāt | itarāṇi cetyanena tiryaṅmūlānyucyante |   
tiryaggamanasvabhāvena vāyunaiva keṣāṃcidbhuvanānāmavaṣṭabdhatvāt | itthaṃbhūtāni   
padmāni tasyāṃ śilāyāmantaḥ santītyanvayaḥ || 4 ||  
  
p. 626)  
  
teṣāṃ ca nikaṭe santi śaṅkhāḥ śatasahasraśaḥ |  
cakraughāśca mahākārāḥ padmavatsaṃniveśinaḥ || 5 ||  
  
teṣāmiti || teṣāṃ ca padmānāṃ nikaṭe śatasahasraśaḥ śaṅkhāḥ santi |   
śaṅkhaśabdena nakṣatragrahatārārūpāṇi jyotirmaṇḍalānyucyante | samudravannīle   
nabhasi śaṅkhasaṅghavadbhāsamānatvāt | cakraśabdena maṇḍalākārāṇi dvīpāni |   
teṣāṃ cakradhārāvadābhāsamānaiḥ samudrairupalakṣitatvāt || 5 || 6 ||  
  
rāma uvāca ||  
  
satyametanmayā dṛṣṭā tādṛśī sā mahāśilā |  
śālagrāme harermūdhni vidyate tādṛśī śilā || 6 ||  
  
vasiṣṭha uvāca ||  
  
cicchilaiṣā mayoktā te yasyāmantarjagatsthitiḥ |  
ghanatvaikātmakatvādivaśādeṣā śilaiva cit || 7 ||  
  
ciditi || ghanatvaikātmakatvādivaśāt ghanatvaṃ nibiḍatvam | ekātmakatvamekarūpatvam |   
ādiśabdādvihutvādīni | tadvaśāttatsāmarthyādeṣā cittaśilaiva tatsadṛśatvāt || 7 ||  
  
apyatyantaghanāṅgāyāḥ sunīrandhrākṛterapi |  
vidyate'ntarjagadvṛndaṃ vyomnīva vipulo'nilaḥ || 8 ||  
  
apīti || ghanāyā nīrandhrāyā api tasyāḥ śilāyā antaḥ jagadvṛndaṃ vidyate |   
jagadvṛndasya tadabhinnatvena ghanatvanīrandhratvayorvirodhābhāvāt || 8 ||  
  
dyauḥ kṣamā vāyurākāśaḥ parvatāḥ sarito diśaḥ |  
santi tasyāṃ śilā sā ca suṣirā na manāgapi || 9 ||  
  
dyauriti || sā ca manāgapi suṣirā sarandhrā na bhavati | dyuprabhṛtīnāṃ tadabhinnatvāt || 9   
||  
  
p. 627)  
  
śaṅkhapadmādikaṃ lokaṃ pāṣāṇe lipyate tathā |  
bhūtaṃ bhavadbhaviṣyacca cicchilā śālabhañjikā || 10 ||  
  
śaṅkheti || śaṅkhapadmādilekhane'pi pāṣāṇaḥ yathā na kiṃcidbhidyate tathā   
bhūtabhavadbhaviṣyadrūpāpi cicchilāmayī śālabhañjikā | bahuvidhacitravicitritā   
prakṛtireva na bhidyata ityarthaḥ || 10 ||  
  
upalo'ntaḥsaṃniveśo nānātmāpyekapiṇḍatām |  
tathā cidviśvagarbhā'pi na muñcatyekapiṇḍatām || 11 ||  
  
upala iti || yathā antaḥsaṃniveśaḥ antaḥsthitaḥ śaṅkhapadmādisaṃniveśa upalo   
nānātmakatayā pratīyamāno'pi vastutaḥ ekapiṇḍakastathā cidviśvagarbhāpi   
jagadgarbhagatāpi ekapiṇḍatāṃ na muñcati || 11 ||  
  
yathā padmaḥ śilākośādabhinnastadvapurmayaḥ |  
tathā sargaścito rūpādabhinnaḥ sarvadaiva hi || 12 ||  
  
yatheti || śilāyāṃ kalpitaḥ padmaḥ tadvapurmayaḥ śilāmayatvācchilākośādyathā   
abhinnaḥ tathā citi kalpitaḥ sargo'pi cidrūpādabhinnaḥ || 12 ||  
  
śilāntaḥ padmalekhālī marīcāntaścamatkṛtiḥ |  
nodeti nāstamāyāti yathā sargastathā citau || 13 ||  
  
śileti || śilāyāṃ kalpitā padmalekhālī | marīcāntaścamatkṛtirmarīcasyāntaḥ sthitā   
camatkārahetuḥ kaṭurasasphūrtiśca yathā nodeti svābhāvikatvāt | nāstamāyāti   
yāvaddravyamavināśāt tathā citau sargasthitiḥ || 13 ||  
  
yathā purandhryāṃ martyo'ntarmajjā vā bilvagā yathā |  
tathānantavikārāḍhyā citau brahmāṇḍamaṇḍalī || 14 ||  
  
yatheti || purandhryāṃ gurviṇyāṃ martyo garbharūpo yathāntarvartate | majjā   
sārabhūtoṃ'śo yathā bilvagā bilbaphalāntargatā vartate tathaiva anantavikārāḍhyā   
brahmāṇḍamaṇḍalī citāvantarvartate || 14 ||  
  
p. 628)  
  
suṣuptāvasthayā cakrapadmalekhāḥ śilodare |  
yathā sthitāściterantaḥ sthiteyaṃ jagadāvalī || 15 ||  
  
suṣupteti || cakrapadmarūpā lekhāḥ śilodare yathā suṣuptāvasthayā   
suṣuptavanniścalāvasthayā sthitāḥ || 15 ||  
  
yathā yatra yadākāraṃ tathā tatra tadeva hi |  
brahma sarvātmakaṃ sarvaṃ suṣuptasthamiva sthitam || 16 ||  
  
yatheti || sarvātmakaṃ brahma yatra yasmin deśe yadākāraṃ yadrūpaṃ yat yathā pravartate   
tatra tadeva vastu tathā tenaiva prakāreṇopalakṣitaṃ bhavati | ataḥ sarvaṃ brahmaiva   
suṣuptasthamiva suṣuptāvasthāpannamiva nirvikāraṃ sthitam | brahmaṇaḥ kharvātmakatvāt   
satyasaṃkalpatvācca svasaṃkalpānusāreṇa nānārūpatayāvasthānaṃ yuktamiti bhāvaḥ ||   
16 ||  
  
bhūribhāvavikārāḍhyo yo'yaṃ jagadurubhramaḥ |  
suṣuptameva tadviddhi śilāntaḥ paṅkajādivat || 17 ||  
  
bhūrīti || bhūribhirbhāvavikāraiḥ janmādibhirāḍhyo yo'yaṃ jagadrūpaḥ   
urubhramastacchilāntaḥ paṅkajādivatsuṣuptaṃ brahmaiva viddhi || 17 ||  
  
nityaṃ suṣuptapadameva jagadvilāsaḥ samyakpraśāntasamacidghana ātmanīdṛk |  
padmaṃ śilānta iva sargadaśāstvasārā dṛṣṭā na dehamupayānti kadācideva || 18   
||  
  
nityamiti || praśānte same cidghane cātmani īdṛkpratīyamāno jagadvilāsaḥ   
śilāntaḥpadmamiva suṣuptapadamiva brahmaṇaḥ suṣuptāvasthayāvasthānameva |   
dṛṣṭāstu sargadaśāḥ sargādyavasthāḥ asārā niḥpramāṇāḥ | ataḥ kadācideva dehaṃ   
vāstavaṃ svarūpaṃ nopayānti || 18 ||  
  
iti śrīyogavāsiṣṭhasāre nirvāṇaprakaraṇe śilopākhyānaṃ nāma caturthaḥ sargaḥ   
|| 4 ||  
  
iti śrīvāsiṣṭhavivaraṇe śilopākhyānaṃ nāma caturthaḥ sargaḥ || 4 ||  
  
p. 629)  
  
pañcamaḥ sargaḥ   
  
rāma uvāca ||  
  
jñātaṃ jñātavyamakhilaṃ dṛṣṭaṃ draṣṭavyamakṣatam |  
līlayedaṃ tu pṛcchāmi bhūyo bodhābhivṛddhaye || 1 ||  
  
pūrvaṃ vicitrāpyakhaṇḍaikarasā cicchilātvena nirūpitā | idānīṃ tu sarvaṃ brahmeti   
vivekino yuddhādirapi cittaviśrāntibādhako na bhavatīti darśayituṃ arjunākhyāyikā   
varṇyate || 1 ||  
  
jagatsahasranirmāṇamahimno darpaṇasya tu |  
puryaṣṭakasya bhagavan rūpaṃ kathaya kīdṛśam || 2 ||  
  
jagaditi || jagatāṃ sahasrasya nirmāṇaṃ mahimā yasya tasya darpaṇavannirmalasya   
puryaṣṭakasya rūpaṃ kīdṛśaṃ tatkathaya || 2 ||  
  
vasiṣṭha uvāca ||  
  
anādyantaṃ jagadbījaṃ yadbrahmāsti nirāmayam |  
tadeva kalanāyuktamatra jīva iti smṛtaḥ || 3 ||  
  
anādyantamiti ślokatrayaṃ vākyam || jagadbījaṃ brahmaiva kalanāyuktamavidyāyuktaṃ sat   
jīva iti smṛtaḥ || 3 ||  
  
nṛrūpaṃ śuddhacinmātraṃ kalākalanavarjitam |  
kalanonmukhatāṃ yātamatra jīva iti smṛtaḥ || 4 ||  
  
nurjīvasya vastutaḥ kalā māyā tasyāḥ kalanaṃ grāsaḥ tena varjitam | yadā   
svayamevā'vidyonmukhatāṃ yātaṃ gatam | atra cinmātrātmasvarūpavismaraṇe jñāte   
ahaṃbhāvādahamityabhimānādahaṃkāraḥ smṛtaḥ | mananātsaṃkalpādirūpānmana   
ucyate || 4 || 5 ||  
  
p. 630)  
  
sa jīvaḥ khalu dehe'smiṃścinoti spandate sphuṭam |  
ahaṃbhāvādahaṃkāro mananānmana ucyate || 5 ||  
  
bodhaniścayato buddhirindradṛṣṭestathendriyam |  
dehabhāvanayā deho ghaṭabhāvanayā ghaṭaḥ |  
eṣa eva svabhāvātmā janaiḥ puryaṣṭakaṃ smṛtaḥ || 6 ||  
  
bodhasya niścayarūpādvyāpārādbuddhirucyate | tathā indradṛṣṭeḥ indra ātmā tena   
dṛṣṭatvāttattatkarmopārjitatvādindriyamucyate | indriyamindraliṅgamindradṛṣṭam   
ityādinā sūtreṇendriyaśabdasya indradṛṣṭamityarthe nipātitatvāt | deharūpabhāvanayā   
deho bhavati | ghaṭākārabhāvanayā ghaṭo bhavati | evaṃsvabhāvātmā   
evaṃprakārasvabhāvasvarūpa eṣa evātmā tajjñairjanaiḥ puryaṣṭakamiti smṛtaḥ |   
tallakṣaṇaṃ tu - ahaṃkārakalāyuktaṃ buddhijīvasamanvitam |   
tatpuryaṣṭakabhityuktaṃ bhūtahṛtpadmaṣaṭpadaḥ iti pūrvamuktam || 6 ||  
  
jñatvakartṛtvabhoktṛtvasākṣitvādyabhipātinī |  
yā saṃvijjīva ityuktā taddhi puryaṣṭakaṃ viduḥ || 7 ||  
  
idānīṃ prakārāntareṇa lakṣaṇamāha - jñatveti ||   
jñatvakartṛtvabhoktṛtvasākṣitvādyabhipātinī jño'haṃ kartāraṃ bhoktāhaṃ   
sākṣyahaṃ ityādyabhimānavatī yā saṃvijjīva ityuktā tadeva saṃvitsvarūpaṃ   
puryaṣṭakaṃ viduḥ | antaḥkaraṇamaṇipratibimbitā kartṛtvabhoktṛtvādyabhimānavatī   
saṃvideva jīvaḥ puryaṣṭakaṃ cetyarthaḥ || 7 ||  
  
puryaṣṭakavaśenaiva svapnātsvapnāntaraṃ yathā |  
asatyameva paśyanti janāstadvadidaṃ jagat || 8 ||  
  
puryaṣṭaketi || yathā janāḥ puryaṣṭakavaśenaiva svapnātsvapnāntaramasatyameva   
paśyanti tadvadidaṃ jagadapi paśyanti || 8 ||  
  
p. 631)  
  
puṇḍarīkākṣa nirdiṣṭāmasaṃsaktimatiṃ śubhām |  
yāmāliṅgya mahābāho jīvanmuktamanā muniḥ || 9 ||  
  
itthaṃ svapnavatprapañcasya mithyātvaṃ viniścityārjunavatsaṅgena vyavahartavyamiti   
tatkathāṃ prastauti - puṇḍarīkākṣetyādinā || 9 || 10 || 11 ||  
  
pāṇḍoḥ suto'rjuno nāma sukhaṃ jīvitamātmanaḥ |  
kṣapayiṣyati nirduḥkhaṃ tathā kṣapaya jīvitam || 10 ||  
  
rāma uvāca ||  
  
bhaviṣyati kadā brahmanso'rjunaḥ pāṇḍunandanaḥ |  
kīdṛśīṃ ca haristasya kathayiṣyatyasaktatām || 11 ||  
  
vasiṣṭha uvāca ||  
  
yamaḥ kadācidbhagavāngate praticaturyuge |  
tapaḥ prakurute bhūtadalanātpāpaśaṅkayā || 12 ||  
  
yama iti ślokadvayaṃ vākyam || bhagavānyamaḥ kila gateṣu caturyugeṣu   
kadācidbhūtadrohātpāpamāśaṅkamānastannivṛttaye tapaścaran || 12 ||  
  
kadācidaṣṭau varṣāṇi daśa dvādaśa vāpi ca |  
kadācitpañca saptāpi kadācitṣoḍaśāpi vā || 13 ||  
  
kadācidaṣṭau varṣāṇi tapaḥ kurute kila | kadāciddaśa kadāciddvādaśa kadācitpañca   
kadācitsapta kadācitṣoḍaśa varṣāṇi ityevaṃ ca bahudhā tapaḥ kurute || 13 || 14 ||  
  
udāsīnavadāsīne tasminniyamasaṃsthite |  
na hinasti jagajjāle mṛtyurbhūtāni kānicit || 14 ||  
  
tena nīrandhrabhūtaughaṃ niḥsaṃcāraṃ mahītalam |  
bhavati prāvṛṣi svedī kuñjaro maśakairiva || 15 ||  
  
teneti || tena mṛtyorhiṃsāyāmapravṛttyā hetunā prāvṛṣi madavaśātsvedī kuñjaro   
maśakairiva bhūtalaṃ nīrandhrabhūtaughaṃ sat niḥsaṃcāraṃ saṃcaritumaśakyaṃ   
bhavati || 15 || 16 || 17 || 18 ||  
  
p. 632)  
  
atha tāni vicitrāṇi bhūtāni bahuyuktibhiḥ |  
kṣapayanti surā rāma bhuvo bhāranivṛttaye || 16 ||  
  
evaṃ yugasahasrāṇi vyavahāraśatāni ca |  
samatītānyanantāni bhūtāni ca jaganti ca || 17 ||  
  
vaivasvato nāma yamo ya eṣa pitṛnāyakaḥ |  
anena tvadhunā sādho parikṣīṇeṣu keṣucit || 18 ||  
  
yugeṣvadhavighātāya varṣāṇi dvādaśātmani |  
vratacaryeha kartavyā dūrāstajanakarṣaṇā || 19 ||  
  
vaivasvata iti ślokadvayaṃ vākyam | vivasvataḥ sūryasya putreṇāpi yamena   
tathaivāghavighātāya tathaiva dvādaśarvāṇi dūrāstajanakarṣaṇā   
dūraparihṛtajanamāraṇā vratacaryā tapaścaryā kartavyā || 19 ||  
  
teneyamurvī nīrandhrā bhūtairmartyairamṛtyubhiḥ |  
dīnā praghanagulmaiva bhārabhūtairbhaviṣyati || 20 ||  
  
teneti || praghanagulmā praghanā nirantarā gulmāḥ stambā yasyāṃ sā tathā || 20 || 21 || 22 ||   
23 || 24 ||  
  
bhūbhāraparibhūtāṅgī hariṃ śaraṇameṣyati |  
harirdehadvayenātha mahānavatariṣyati || 21 ||  
  
vasudevasutastveko vāsudeva iti śrutaḥ |  
deho bhaviṣyati harerdvitīyaḥ pāṇḍunandanaḥ || 22 ||  
  
dhṛtarāṣṭrasutaiḥ sārdhaṃ saṃgrāme'tyantadāruṇe |  
upeṣyantyarjunenaite yoddhuṃ tadbandhavo'khilāḥ || 23 ||  
  
arjunaḥ svajanāndṛṣṭvā tānsarvānmaraṇonmukhān |  
viṣādameṣyatyudyogaṃ yuddhāya na kariṣyati || 24 ||  
  
p. 633)  
  
tamarjunābhidhaṃ dehaṃ prāptakāryaikasiddhaye |  
harirbuddhena dehena bodhayiṣyati yuktibhiḥ || 25 ||  
  
tamiti || buddhena dehena bodhavatā kṛṣṇāvatārarūpeṇa || 25 ||  
  
anantamavyaktamanādimadhyamātmānamālikaya rājasiṃha |  
saṃvidvapuḥsphāramalabdhadoṣamajo'si nityo'si nirāmayo'si || 26 ||  
  
anantamiti || rājasiṃheti śokavaiklavyanirāsāya saṃbodhanam |   
dehādivyatiriktamanantādilakṣaṇamātmānamevālokaya vicāraya | yatastvamajoṣi ataeva   
nityo'si nirāmayo'si | tatra saṃvidvapuḥsphāramityekaṃ padam | saṃvidrūpeṇa vapuṣā   
sphāramabhivṛddham | vyāptamityarthaḥ || 26 ||  
  
na jāyate mriyate vā kadācinnāyaṃ bhūtvā bhavitā vā na bhūyaḥ |  
ajo nityaḥ śāśvato'yaṃ purāṇo na hanyate hanyamāne śarīre || 27 ||  
  
neti || ayaṃ dehādivyatirikta ātmā kadācidapi na jāyate na mriyate vā |   
jananamaraṇayordehadharmatvāt | ayamātmā bhūtvā bhavanakriyāmanubhūya bhūyaḥ   
punarna bhavitā bhavanakriyārahito na bhavati | ayamātmā na bhūtvā bhavanarahitaḥ   
punarbbhavitā vā na bhavatītyubhayathāvāpi yojanīyam | yato'yaṃ bhūtvā   
punarghaṭādivanna bhavitā ato na mriyate | yataśca pūrvaṃ na bhūtvā punaḥ kālāntare   
bhavitā vā na bhavati | ajo na jāyata ityuktārthopapādanam | itthamajo nityaśca   
nityaśabdena kādācitkasattārūpo'pi vikāro nirasyate | śāśvataḥ apakṣayarahitaḥ |   
purāṇaḥ vṛddhirahitaḥ | nūtanaṃ hi vastu vardhate | ayamātmā śarīre hanyamāne'pi   
svayaṃ na hanyate na vipariṇamyata iti ṣaḍbhāvavikārarāhityamuktam || 27 ||  
  
p. 634)  
  
yogasthaḥ kuru karmāṇi saṅgaṃ tyaktvā dhanaṃjaya |  
brahmārpitasamācāro brahmaiva bhavasi kṣaṇāt || 28 ||  
  
yogastha iti || siddhyasiddhyoḥ samatvaṃ yogaḥ tanniṣṭhaḥ sansaṅga īśvaro me   
tuṣyatvityapi phalākāṅkṣāṃ tyaktvā karmāṇi īśvarārādhanārthaṃ kuru | itthaṃ   
brahmārpitasamācāraḥ brahmārpitasatkarmā tvaṃ brahmaiva bhavasi || 28 ||  
  
īśvarārpitasarvārtha īśvarātmā nirāmayaḥ |  
īśvaraḥ sarvabhūtātmā bhava bhūṣitabhūtalaḥ || 29 ||  
  
īśvarārpitasarvārthaḥ īśvarārpitāḥ sarve arthāḥ śubhāśubharūpā yena tādṛśaḥ   
sannīśvarātmā īśvare arpita ātmā yena tathābhūtaśca nirāmayaḥ sarvabhūtātmā   
bhūṣitabhūtala īśvaro bhava || 29 ||  
  
saṃnyastasarvasaṃkalpaḥ samaḥ śāntamanā muniḥ |  
saṃnyāsayogayuktātmā kurvanmuktamatirbhava || 30 ||  
  
saṃnyasteti || saṃnyāsayogayuktātmā karmaphalatyāgaḥ saṃnyāsayogaḥ || 30 || 31 || 32 ||   
  
arjuna uvāca ||  
  
saṅgatyāgasya bhagavaṃstathā brahmārpaṇasya ca |  
īśvarārpaṇarūpasya saṃnyāsasya ca sarvaśaḥ || 31 ||  
  
tathā jñānasya yogasya vibhāgaḥ kīdṛśaḥ prabho |  
krameṇa kathayaitanme mahāmohanivṛttaye || 32 ||  
  
p. 635)  
  
śrībhagavānuvāca ||  
  
sarvasaṃkalpasaṃśāntau praśāntaghanavāsanam |  
na kiṃcidbhāvanākāraṃ tadbrahma paramaṃ viduḥ || 33 ||  
  
sarveti || sarveṣāṃ saṃkalpānāṃ saṃśāntau satyāṃ praśāntaghanavāsanaṃ   
nirvāsanamataśca na kiṃcidbhāvanākāraṃ na vidyate kiṃcidapi bhāvanāyogyaṃ rūpaṃ   
yasya tādṛśaṃ viśuddhaṃ cinmātraṃ yadasti tadeva paraṃ brahma viduḥ || 33 ||  
  
tadudyogaṃ vidurjñānaṃ yogaṃ ca kṛtabuddhayaḥ |  
brahma sarvaṃ jagadahaṃ ceti brahmārpaṇaṃ viduḥ || 34 ||  
  
taditi || tadarthamudyogastadudyogastam || 3 || 35 ||  
  
karmaṇāṃ yaḥ phalatyāgastaṃ saṃnyāsaṃ vidurbudhāḥ |  
tyāgaḥ saṃkalpajālānāmasaṅga iti kathyate || 35 ||  
  
samastakalanājālasyeśvaraikatvabbhāvanam |  
galitadvaitanirbhāsametadeveśvarārpaṇam || 36 ||  
  
samasteti || samastakalanājālasya sarvasyāpi saṃkalpavikalpajālasya galitadvaitanirbhāsaṃ   
bhedāvabhāsarahitaṃ yathā tathā īśvaraikatvabhāvanaṃ īśvara eva sarvāntaryāmī tathā   
pravartayati tadvilāso'yaṃ sarvo vyavahāra iti yattanmayatvabhāvanaṃ etadeva   
sarvavyavahārasya tannivedanameva īśvarārpaṇam || 36 ||  
  
manmanā bhava madbhakto madyājī māṃ namaskuru |  
māmevaiṣyasi yuktvaivamātmānaṃ matparāyaṇaḥ || 37 ||  
  
manmanā iti || evamanena prakāreṇa ātmānaṃ cittaṃ yuktvā mayi saṃyojya   
matparāyaṇaḥ sanmāmevaiṣyasi || 37 ||  
  
sāmānyaṃ paramaṃ ceti dve rūpe viddhi me'nagha |  
pāṇyādiyuktaṃ sāmānyaṃ śaṅkhacakragadādharam || 38 ||  
  
sāmānyamiti ślokacatuṣṭayaṃ vākyam || sākāraṃ nirākāraṃ ca me dve rūpe   
tatrāprabuddhadaśāyāṃ śaṅkhacakragadāpadmadharākāraṃ rūpaṃ upāsyaṃ   
tadupāsanayā ca kramāccittavṛttidvārā ca paraṃ brahmarūpaṃ dvitīyarūpaṃ jñātaṃ   
kaivalyaparyavasitaṃ siddhyatītyarthaḥ || 38 || 39 || 40 || 41 ||  
  
p. 636)  
  
paraṃ rūpamanādyantaṃ yanmamaikamanāmayam |  
brahmātmaparamātmādiśabdenaitadudīryate || 39 ||  
  
yāvadapratibuddhastvamanātmajñatayāsthitaḥ |  
tāvaccaturbhujākāradevapūjāparo bhava || 40 ||  
  
tatkramātsaṃprabuddhastvaṃ tato jñāsyasi tatparam |  
mama rūpamanādyantaṃ yena bhūyo na jāyase || 41 ||  
  
nirmānamohā jitasaṅgadoṣā adhyātmanityā vīnivṛttakāmāḥ |  
dvandvairvimuktāḥ sukhaduḥkhasaṃjñairgacchantyamūḍhāḥ padamavyayaṃ tat ||   
42 ||  
  
nnirmāneti || nirmānamohāḥ māno'bhimāno'haṃkāra iti yāvat |   
mohastannimittamajñānaṃ tābhyāṃ niṣkrāntāḥ | jitau saṅgadoṣau yaiste |   
adhyātmanityā ātmānusaṃdhānaniratāḥ ataśca vinivṛttakāmāḥ   
sukhaduḥkhasaṃjñairdvandvairvimuktā amūḍhāḥ vidvāṃsaḥ   
dvandvānusaṃdhānarahitāḥ tatpadaṃ gacchanti || 42 || 43 ||  
  
yasya sarve samārambhāḥ kāmasaṃkalpavarjitāḥ |  
jñānāgnidagdhakarmāṇaṃ tamāhuḥ paṇḍitaṃ budhāḥ || 43 ||  
  
nirdvandvo nityasattvastho niryogakṣema ātmavān |  
yathāprāptānuvartī ca bhava bhūṣitabhūtalaḥ || 44 ||  
  
nityaṃ svaguṇaniṣṭho niryogakṣemaḥ iṣṭāniṣṭhaprāptiparihārayorudāsīnaḥ   
ātmavānapramattacittaśca tvaṃ yathāprāptamanuvartamāno bhūṣitabhūtalo bhava   
bhūṣitapṛthvītalo bhūyāḥ || 44 ||  
  
p. 637)  
  
api sphuṭati vidhyādrauvāti vā pralayānile |  
guruśāstrānugo mārgaḥ parityājyo na dhīmatā || 45 ||  
  
apīti || mahatyāmapyāpadi gurūpadiṣṭaḥ śāstramārgo dhīmatā na parityājyaḥ || 45 || 46 ||  
  
ajñānādātmanaḥ sādho sattāmāyāti vāsanā |  
ātmajñāne mahābodhādvilayaṃ yāti vāsanā || 46 ||  
  
iti gaditavati trilokanāthe kṣaṇamiva maunamupasthite purastāt |  
atha madhupa ivāsitābjakhaṇḍe vacanamupeṣyati tatra pāṇḍuputraḥ || 47 ||  
  
itīti || vacanamupeṣyati | vakṣyatītyarthaḥ || 47 ||  
  
arjuna uvāca ||  
  
parigalitasamastaśokabhārā paramudayanbhagavanmatirgateyam |   
mama tava vacanena lokabharturdinapatinā paribodhitābjinīva || 48 ||  
  
parīti || dinapatinā abjinīva trilokabhartustava vacanena paribodhitā mama matiḥ   
parigalitasamastaśokabhārā satī paramudayaṃ prakāśaṃ gatā || 48 ||  
  
iti śrīyogavāsiṣṭhasāre nirvāṇaprakaraṇe arjunopākhyānaṃ nāma pañcamaḥ   
sargaḥ || 5 ||  
  
iti śrīvāsiṣṭhavivaraṇe nirvāṇaprakaraṇe'rjunopākhyānaṃ nāma pañcamaḥ sargaḥ || 5 ||  
  
p. 638)  
  
ṣaṣṭhaḥ sargaḥ   
  
vasiṣṭha uvāca ||  
  
atha rāghava vakṣye'hamitihāsamimaṃ śṛṇu |  
yadvṛttaṃ kasyacidbhikṣoḥ kiṃcinmananaśālinaḥ || 1 ||  
  
pūrvaṃ vivekino yuddhādirapi cittaviśrāntibādhako neti darśayitumarjunākhyāyikā   
varṇitā | idānīmeṣā janmaparamparā svasaṃkalparūpabhrāntiparamparāmātrasiddheti   
darśayituṃ dṛṣṭāntatayā śatarudrākhyāyikā nirūpyate || 1 ||  
  
āsītkaścinmahābhikṣuḥ samādhyabhyāsatatparaḥ |  
nityaṃ svavyavahāreṇa kṣapayatyakhilaṃ dinam || 2 ||  
  
āsīditi || mahābhikṣuḥ mahānparivrāṭ | vyavahāreṇa samādhyabhyāsaprabhṛtinā || 2 ||  
  
samādhyabhyāsaśuddhaṃ tattasya cittaṃ kṣaṇena yat |  
cintayatyāśu yadbhāvaṃ gacchatyambviva vīcitām || 3 ||  
  
samādhīti || samādhyabhyāsena śuddhaṃ nirmalaṃ tasya bhikṣościttaṃ yaccintayati   
bhāvayati āśu tasya vastuno bhāvaṃ svarūpaṃ gacchati tadrūpaṃ bhavati | ambu   
vīcitāmiva || 3 ||  
  
kadācicca samādhānavirato'tiṣṭhadekadhīḥ |  
kaṃcitsaṃcintayāmāsa svāsanasthaḥ kriyākramam || 4 ||  
  
kadāciditi || samādhānavirataḥ samādhervyutthitaḥ | kriyākramaṃ vyavahāraprakāram || 4 ||  
  
tasya cintayato jātā pratibheyamiti svataḥ |  
bhāvayāmyāśu līlārthaṃ sāmānyajanavṛttitām || 5 ||  
  
tasyeti || cintayatastasya līlārthaṃ vinodārthaṃ sāmānyajanavṛttitāṃ sāmānyajanaḥ   
sādhāraṇajanah tadvṛttitāṃ bhāvayāmīti svata eveyaṃ pratibhā pratijñāviśeṣo jātaḥ   
|| 5 ||  
  
p. 639)  
  
iti saṃcintya ceto'sya sthitaṃ kiṃcinnarāntaram |  
spandasaṃsthānasaṃtyāgamātreṇāvartate'mviva || 6 ||  
  
itīti || iti pūrvoktaprakāreṇa saṃcintya tasya cetastadā cintānusāreṇa narāntaraṃ   
puruṣāntaramabhūt | tathāhi cetaścintāvaśātspandasaṃtyāgamātreṇa | spandaścalanam |   
saṃsthānasaṃtyāgaḥ pūrvasaṃniveśatyāgaḥ | pūrvavāsanātyāga ityarthaḥ |   
tanmātreṇāvartate narāntaraṃ pratipadyate ambviva | yathā hi jalaṃ vāyuvaśāccalitaṃ   
satpūrvasaṃsthānatyāgena taraṅgādirūpatāmāpadyate tadvat || 6 ||  
  
tena cintānareṇātha kṛtaṃ nāmātmavāñchayā |  
jīvaṭo'smīti sahasā kākatālīyavāñchitam || 7 ||  
  
teneti || tena cintānareṇa cintākalpitapuruṣeṇa svayamevāsmīti jīvaṭo'smīti   
kākatālīyavāñchitaṃ yadṛcchayābhimataṃ na punarabhijanavidyāvṛttādinā   
prāptaṃ nāma kṛtam | svenaiva kācidutpannā saṃjñā kalpitetyarthaḥ || 7 ||  
  
jīvaṭo vijahārātha sa svapnapuruṣaściram |  
svapnanirmāṇanagare kasmiṃścitpuravīthiṣu || 8 ||  
  
jīvaṭa ityādi || iyamiha jīvaṭaprabhṛtirudraparyantā bhikṣoḥ svapnaparamparā || 8 ||  
  
tatra pānaṃ papau matto madanidrāmavāpa ca |  
svapne dadarśa vipratvaṃ pāṭhānuṣṭhānatuṣṭimat || 9 ||  
  
jīvaṭaḥ svapne pāṭhānuṣṭhānatuṣṭimat vedaśāstrapāṭhena taduktācaraṇena ca tuṣṭimat   
kṛtakṛtyam || 9 ||  
  
pratibhāmātrasaṃpannaṃ citte deśāntarāptivat |  
kadācitsa dvijaśreṣṭhastvaharvyāpāraniṣṭhayā || 10 ||  
  
pratibhāsamātreṇaiva saṃpanna vipratvaṃ dadarśa | citte deśāntarāptivat | tathāhi citte   
deśāddeśāntaramāpadyate tadvat | sa ca dvijaśreṣṭhaḥ kadācidaharvyāpāraniṣṭhayā   
divasavyāpārabhareṇa śrāntihetunā bījarūpatāṃ pādapa iva || 10 || 11 ||  
  
640)  
  
suṣvāpāntarvyavahṛtirbījāvasthāmiva drumaḥ |  
dvijo'paśyatsvayaṃ svapne sāmantatvamathātmani || 11 ||  
  
sa sāmantaḥ kṛtāhāraḥ kadācidghananidrayā |  
apaśyadrājatāṃ svapne kakubvalayapālinīm || 12 ||  
  
ghananidrāmāgataḥ svapne ātmani patākāyuktahastyaśvādisenayaiva jaladamālayā   
yuktaṃ sāmantatvaṃ maṇḍaleśvaratvamapaśyat | sa ca sāmantaḥ svapne   
kakubvalayapālinīṃ nikhiladiṅmaṇḍalapālanasamarthāṃ rājatāṃ cakravartitāmapaśyat   
|| 12 ||  
  
sa kadācinnṛpaḥ svasthaḥ suṣvāpāstamitehitaḥ |  
apaśyatsvātmani svapne surastrītvamaninditam || 13 ||  
  
sa ca nṛpaḥ surastrītvam || 13 ||  
  
sā surastrī ratiśrāntā nidrāṃ gāḍhāmupāgatā |  
apaśyadātmani svapne mṛgītvamaticañcalam || 14 ||  
  
sā ca surastrī mṛgītvam || 14 ||  
  
sā mṛgī lolanayanā kadācinnidrayā yutā |  
svapne dadarśa vallītvaṃ svābhyāsādrūḍhamātmani || 15 ||  
  
sā mṛgī vallītvam || 15 ||  
  
tiryañco'pi prapaśyanti svapnaṃ citte svabhāvataḥ |  
dṛṣṭānāṃ ca śrutānāṃ ca cetaḥsmaraṇamakṣatam || 16 ||  
  
tatastiryañco'pītyarthāntaranyāsaḥ | yato dṛṣṭānāṃ śrutānāṃ ca   
ceto'kṣatamanupahataṃ smaraṇaṃ smṛtiḥ tato hetoḥ saṃskāravaśāttiryañco'pi svapnaṃ   
paśyanti || 16 ||  
  
sā babhūva latā puṣpaphalapallavaśālinī |  
vanadevīvanakrīḍālatāgṛhavilāsinī || 17 ||  
  
sā ca latā vanadevīnāṃ vanakrīḍāsu latāgṛhavadvilāsinī vilasantī babhūva || 17 ||  
  
p. 641)  
  
bījāntaḥsthāṅkurākārasamajñeyādhirūḍhayā |  
sāpaśyadantaḥsaṃvittyā sphuṭaṃ lambanamātmanaḥ || 18 ||  
  
sā ca latā bījāntaḥsthāṅkurākārasamajñeyādhirūḍhayā bījāntargatasyāṅkurasya ya   
ākāraḥ tatsamena nigūḍhena jñeyavastunā adhirūḍhayā āśritayā antaḥsaṃvittyā   
ātmano latādehadhāriṇo lambane latābhāvocitaṃ vṛkṣādau kvacillambanamapaśyaditi   
latāyāstādṛgdaśā darśitā || 18 ||  
  
kaṃcitkālaṃ suṣuptasthakalayā jaḍatāṃ ghanām |  
anubhūya dadarśātha svātmānaṃ bhramaraṃ sthitam || 19 ||  
  
atha saiva latā suṣuptasthakalayā suṣuptasthasya yādṛśī kalā saṃvittiḥ tādṛśyaiva   
kalayā ghanāṃ jaḍatāṃ nidrārūpaṃ jāḍyamanubhūya svapne svātmānaṃ bhramaraṃ   
sthitaṃ dadarśa || 19 ||  
  
sa babhūva sarojinyāṃ vyasanī bisanālagaḥ |  
kvacideva ratiṃ yāti ceto jaḍamaterapi || 20 ||  
  
sa ca bhramaraḥ sarojinyāṃ vyasanī āsaktaḥ san visanālago babhūva | tathāhi jaḍamaterapi   
rasānabhijñasya kṛmikīṭāderapi cetaḥ kvacideva strīvyaktau ratiṃ yāti || 20 || 21 ||  
  
tāmājagāma nalinīṃ parilolayituṃ gajaḥ |  
ramyavastukṣayāyaiva mūḍhānāṃ jṛmbhate padam || 21 ||  
  
nalinyā sa tayā sārdhaṃ tatra cūrṇatvamāyayau |  
bhramaro vāraṇālokādvāraṇālokabhāvanāt || 22 ||  
  
sa ca bhramarastayā nalinyā sārdhaṃ gajena cūrṇyamānastadrūpālokabhāvanayā || 22 ||  
  
dadarśātmānamāmodamattahastitayoditam |  
śuṣkasāgaragambhīre gajaḥ khāte papāta ha || 23 ||  
  
ātmānamāmodamattahastitayā āmodena gandhaviśeṣeṇa matto yo hastī tadbhāvenoditaṃ   
dadarśa | sa ca gajaḥ kenacidrājñā khāte garte nipātya || 23 ||  
  
p. 642)  
  
babhūva vallabho rājño badhvā tenāśu śikṣitaḥ |  
kvacitsamarasaṃmarde ghātito'stamupāyayau || 24 ||  
  
baddhaḥ śikṣitaśca rājavallabho bhūtvā kvacitsamare hanyamānaḥ || 24 ||  
  
gaṇḍasthabhramarābhyāsādgajo bhūyo'pyabhūdaliḥ |  
punaḥ karikhurākrāntyā padminyā cūrṇatāṃ yayau || 25 ||  
  
gaṇḍasthalagatabhramarabhāvanayā punarbhramaro'bhūt | sa ca bhramaraḥ karipadākrāntyā   
cūrṇitaḥ || 25 ||  
  
pārśvasthahaṃsasaṃvittyā babhūva kalahaṃsakaḥ |  
kalahaṃsaścirataraṃ yoniṣvanyāsu saṃluṭhan || 26 ||  
  
pārśvasthahaṃsasaṃvittyā kalahaṃso babhūva | sa ca kalahaṃso yonyantareṣu luṭhan || 26   
||  
  
yadṛcchayā kadācittu jātaḥ padmajasārasaḥ |  
brahmasārasatāṃ yāto vijahāra sa sārasaḥ || 27 ||  
  
yadṛcchayā padmajasya brahmaṇaḥ sāraso haṃso jātaḥ || 27 ||  
  
sa kadāciddadarśātha rudraṃ rudrapure khagaḥ |  
tatra buddhirabhūttasya rudro'hamiti niścitā || 28 ||  
  
sa ca khago haṃsaḥ kadācicca brahmaṇo rudrapuragamane rudraṃ dṛṣṭvā tadbhāvanayā   
rudro'hamiti saṃskāravaśānniścitabuddhirabhūt || 28 ||  
  
rudrabhūtavapustatra vijahāra yathecchayā |  
taistaiḥ śivapurācārairgaṇagoṣṭhīvilāsibhiḥ || 29 ||  
  
rudreti || tatra rudrapure vapuḥ rudrākāravapurayaṃ haṃso gaṇagoṣṭhīvilāsibhiḥ   
pramathapariṣatsaṃbhūtaistaiḥ prasiddhaiḥ śivapurācāraiḥ rudralokavyavahāraiḥ   
śivamāhātmyavarṇanādibhiḥ yathecchayā vijahāra || 29 ||  
  
p. 643)  
  
rudrastvanuttamajñānavilāsinyā tayā tataḥ |  
svamaśeṣamudantaṃ tamapaśyatprāktanaṃ dhiyā || 30 ||  
  
rudra iti || sa rudraḥ anuttamajñānavilāsinyā sarvottamajñānavistārayā dhiyā prāktanaṃ   
pūrvajanmasaṃbhūtamaśeṣatastamudantaṃ vṛttāntamapaśyat || 30 ||  
  
nirāvaraṇavijñānavapuḥ sa bhagavānharaḥ |  
uvāca svayamekānte svasvapnaśatavismitaḥ || 31 ||  
  
nirāvaraṇeti || nirāvaraṇaṃ janmāntarairapyāvaraṇarahitaṃ vijñānameva vapuryasya sa   
bhagavānharaḥ svasvapnaśatavismitaḥ svīyena svapnaśatena vismitaḥ sannekānte   
svayamevaivamuvāca || 31 ||  
  
aho vicitrā māyeyaṃ bata viśvavimohinī |  
asatyaivāpi sadrūpā sudṛḍhā maruvārivat || 32 ||  
  
aho iti || iyaṃ māyā asatyaivāpi mithyābhūtāpi maruvārivatsudṛḍhā satī sadrūpā   
viśvaṃ vimohayati | vateti khede || 32 ||  
  
evamatyantacitrāsu saṃsārāraṇyabhūmiṣu |  
bahvīṣvahamiti bhrāntastvaśūnyāsviva bhūriśaḥ || 33 ||  
  
evamiti ślokatrayaṃ vākyam || atyantacitrāsu saṃsārāraṇyabhūmiṣu vahvīṣu bhrānto'haṃ   
sumanomātrakalpanādanekeṣu mārgeṣu jīvaṭādirūpeṇa yoniśataṃ gacchannti dehānāṃ   
rudratāṃ yātaḥ || 33 || 34 || 35 ||  
  
kasmiṃścidabhavaṃ sarge tvahaṃ jīvaṭanāmakaḥ |  
kasmiṃścidbrāhmaṇaśreṣṭhaḥ kasmiṃścidvasudhādhipaḥ || 34 ||  
  
haṃsaḥ padmavane bhūtvā vindhyakakṣe ca vāraṇaḥ |  
evaṃ yoniśataṃ gacchanyāto'hamiti rudratām || 35 ||  
  
p. 644)  
  
atra varṣasahasrāṇi caturyugaśatāni ca |  
samatītānyanantāni dinānucaritāni ca || 36 ||  
  
atreti ślokadvayaṃ vākyam || asau rudraḥ atra janmāntareṣu varṣasahasrādirbhūyān kālo   
gataḥ || 36 ||  
  
tāṃstānsarvānsvasaṃsārānutthāyālokayāmyaham |  
samyagālokadānena tebhya eva karomyaham || 37 ||  
  
tasmāttāṃstānnānārūpān svasaṃsārānutthāya gatvā ālokayāmi tebhyaśca   
samyagālokadānena samyagjñānapradānena tānmayā saha ekīkaromi || 37 ||  
  
iti saṃcintya rudro'sau taṃ sarge prajagāma ha |  
yatra bhikṣurvihārasthaḥ suptaḥ śava iva sthitaḥ || 38 ||  
  
ityevaṃ saṃcintya yatra sarge bhikṣurvihārasthaḥ maṭhe sthitaḥ | viharantyasmin bhikṣava iti   
vihāro maṭha ucyate | suṣuptaḥ śavavadāste taṃ sargaṃ prajagāma || 38 ||  
  
bodhayitvātha taṃ bhikṣuṃ cetasā cetanena ca |  
dyotayāmāsa sasmāra bhikṣurapyātmano bhramam || 39 ||  
  
bodhayitveti || atha taṃ bhikṣuṃ bodhayitvā taṃ bodhyacetasā cittena cetanena jñānena ca   
yojayāmāsa | bhikṣurapyātmano bhramaṃ sasmāra || 39 ||  
  
rudramātmānamālokya jīvaṭādimayaṃ tathā |  
bodhādavismayārho'pi sa bhikṣurvismayaṃ yayau || 40 ||  
  
rudramiti || sa bhikṣurātmānaṃ rudramālokya tathā jīvaṭādimayaṃ cātmānamālokya   
bodhātparamārthāvagamāt avismayārho'pi māyāmahimnā vismayaṃ yayau || 40 ||  
  
atha rudrastathā bhikṣurdvāvevotthāya jagmatuḥ |  
kvāpi jīvaṭasaṃsāraṃ cidākāśaikakoṇagam || 41 ||  
  
athetyādinā || atha rudreṇa bhikṣuvajjīvaṭādīnāmapi prabodhane sati te sarve'pi   
rudravaddivyajñānatayā rudrāṃśāḥ santo virejire | tato bhikṣorjanmaśatopabhogyaṃ   
prārabdhaśeṣamanusaṃdhāya paramārtharudreṇa preṣitāḥ santo jīvaṭādisaṃkrāntā   
rudrāṃśāḥ svaṃ svamālayaṃ prāpuḥ | rudrāṇāṃ tatsthānānāṃ ca bahutvāt   
svaṃsvamiti vīpsayā nirdeśaḥ | te'pi jīvaṭabrāhmaṇādayaḥ svaṃsvamāspadaṃ prāpya   
svakalatrādibhiḥ saha sthitvā dehānte rudramāpnuyvanniti sārdhaślokaṣaṭkārthaḥ || 41 ||   
42 || 43 || 44 || 45 || 46 ||  
  
p. 645)  
  
taṃ prabodhya niyojyāśu cetasā cetanena ca |  
bodhayantastrayo'pyāsanvismitā apyavismitāḥ || 42 ||  
  
ekarūpāstrirūpāste rudrabhikṣukajīvaṭāḥ |  
jagmurviprādisaṃsārāṃstaiśca saṃmilitāstathā || 43 ||  
  
divyajñānā virejuste rudrāṃśāḥ śatamuttamam |  
rudreṇa preṣitāḥ sarve te prati svaṃsvamālayam || 44 ||  
  
tena rudreṇa tāṃ māyāmavalokya tathoditām |  
svāṃśāstāmeva saṃsārasthitiṃ saṃpreṣitāḥ punaḥ || 45 ||  
  
prayayuḥ svāspadaṃ te'pi jīvaṭabrāhmaṇādayaḥ |  
svakalatraiḥ samaṃ dehaṃ kṣapayitvātha kālataḥ |  
rudreṇa saha te sarve dehānte rudramāpnuvan || 46 ||  
  
vasiṣṭha uvāca ||  
  
sarvamasti citaḥ kośe yadyathālokayatyasau |  
cittathā tadavāpnoti sarvātmatvādasaṃśayam || 47 ||  
  
sarvamiti || citaḥ kośe kośavatsamastavastunidhau svarūpe sarvaṃ vastviti || 47 ||  
  
yatsvapne dṛśyate yacca samkalpairavalokyate |  
tattathā vidyate tatra sarvakālaṃ tadātmakam || 48 ||  
  
ataḥ sarvātmatvādasau cit yathā yena prakāreṇa tadātmakaṃ tadrūpaṃ tatsarvakālaṃ   
vidyate sarvasyāpi saṃvidvivartatvāt || 48 ||  
  
p. 646)  
  
saṃkalpasvapnagaṃ vastu yayā ca daśayāpyate |  
paramābhyāsayogābhyāṃ vinā tvetanna labhyate || 49 ||  
  
yadi vidyate tarhi tatprāpyata ityatrāha - saṃkalpeti || saṃkalpasvapnagaṃ   
saṃkalpagataṃ vastu yayā daśayā prāpyate saiva siddhadaśā abhyāsayogābhyāṃ   
vāyunirodhena ca vinā na labhyate || 49 ||  
  
yeṣāṃ tu yogavijñānadṛṣṭayaḥ phalitāḥ sthitāḥ |  
sarvaṃ sarvatra paśyanti ta ete śaṅkarādayaḥ || 50 ||  
  
yeṣāmiti || yeṣāṃ tu siddhānāṃ yogavijñānadṛṣṭayaḥ | yogaḥ   
samādhirvijñānamadhyātmaśāstrajñānaṃ tajjanyā dṛṣṭayo darśanāni phalitāḥ   
phalavatyaḥ sthitāḥ ta ete śaṅkarādayaḥ svasaṃkalpānusāreṇa sarvaṃ vastu sarvatra   
deśe kāle ca paśyanti || 50 ||  
  
sarvaṃ hyabhimataṃ kāryamekaniṣṭhasya siddhyati |  
dakṣiṇāṃ kakubhaṃ paśyankaḥ prāpnotyuttarāṃ diśam || 51 ||  
  
abhimataṃ sarvaṃ kāryamapi ekaniṣṭhasya tadekaniṣṭhasyaiva siddhyati | dakṣiṇāṃ   
kakubhaṃ paśyanko nāmottarāṃ diśaṃ prāpnoti || 51 ||  
  
saṃkalpārthaparaireva saṃkalpārtho'vagamyate |  
agrasthārthaparaireva agrasthārtho'vagamyate || 52 ||  
  
saṃkalpeti || saṃkalpārthatatparairevāvagamyate agrasaṃsthitārthaḥ agreṣvagrageṣu   
saṃsthito'pyarthaḥ agrasthārthaparaiḥ purovartivastutatparairevāvagamyate || 52 ||  
  
agrasthe buddhisaṃsthe yaḥ saṃkalpaṃ prāptumicchati |  
tadāsāvekaniṣṭhatvābhāvāttannāśayeddvayam || 53 ||  
  
agrasthe iti || yo mūḍhaḥ agrasthe vastuni buddhisaṃsthite buddhau sthite sati saṃkalpe   
saṃkalpitārthaṃ prāptumicchati tadā avivekī ekaniṣṭhatvābhāvādekatra tātparyābhāvāt   
taddvayaṃ agrasthaṃ kalpitaṃ cobhayaṃ nāśrayet | yadbuddhisthaṃ na tu prāptumicchati   
na tadbuddhisthamityubhayorapyasiddhervināśaḥ || 53 ||  
  
p. 647)  
  
iha vidyādharo'haṃ syāmahaṃ vaidikaḥ |  
ityekajñānasāphalyaṃ dṛṣṭāntastvarthasiddhaye || 54 ||  
  
iheti || ahaṃ iha deśe kāle saṃkalpārthaṃ ca vidyādharaḥ syāmiti vā ahamihha vaidikaḥ   
syāmiti vā yadekadhyānasāphalyaṃ ekavastuviṣayasya dhyānasya phalasaṃbandhaḥ sa eva   
kāryasiddhaye dṛṣṭāntaḥ || 54 ||  
  
tasmādekārthaniṣṭhatvādbhikṣujīvena rudratām |  
prāpya rudrātmanā labdhā saṃkalpārthasya satyatā || 55 ||  
  
tasmāditi || tasmātpūrvoktāddhetorekārthaniṣṭhatvāt saṃkalpārthaikaniṣṭhatvāt   
bhikṣurūpeṇa jīvena rudratāṃ prāpya tena rudrātmanā saṃkalpārthasya satyatā prāptā ||   
55 ||  
  
bhikṣusaṃkalpajīvāste pratyekaṃ tatpṛthagjagat |  
paśyanti rudrarūpatvātprāptāḥ sarve ca satyatām || 56 ||  
  
bhikṣviti || te bhikṣusaṃkalpasiddhā jīvā rudrarūpatvāt saṃkalpānāṃ satyatāṃ   
sāphalyaṃ prāptāstataḥ pratyekaṃ tajjagatpṛthak vilakṣaṇaṃ paśyanti   
svatantratvātsatyasaṃkalpatvācceti bhāvaḥ || 56 ||  
  
evaṃ te bhikṣusaṃkalpājjīvaṭabrāhmaṇādayaḥ |  
rudravijñānavaśataḥ svasaṃkalpapurīrgatāḥ || 57 ||  
  
evamiti || te pūrvoktā bhikṣusaṃkalpakalpitā jīvaṭabrāhmaṇādayaḥ rudrasya mahimnā   
svasaṃkalpapurīḥ svasaṃkalpakalpitāni sthānāni gatāḥ prāptāḥ || 57 || 58 || 59 || 60 || 61 ||  
  
tato rudreṇa saṃgatya viviśustatparaṃ padam || 58 ||  
  
rāma uvāca ||  
  
evaṃ te bhikṣusaṃkalpājjīvaṭabrāhmaṇādayaḥ |  
kathaṃ satyatvamāyātāḥ saṃkalpārthe kva satyatā || 59 ||  
  
vasiṣṭha uvāca ||  
  
ekaḥ sahasraṃ bhavati yathā caiṣa janārdanaḥ |  
aṃśāvatāralīlābhiḥ kurute jāgatīṃ sthitim || 60 ||  
  
evaṃ te bhikṣusaṃkalpājjīvaṭabrāhmaṇādayaḥ |  
saṃśuddhasaṃvedikāṃśāḥ satyā iva kila sthitāḥ || 61 ||  
  
iti śrīyogavāsiṣṭhasāre mokṣopāye nirvāṇaprakaraṇe śatarudropākhyānaṃ nāma   
ṣaṣṭhaḥ sargaḥ || 6 ||  
  
iti śrīvāsiṣṭhavivaraṇe nirvāṇaprakaraṇe śatarudropākhyānaṃ nāma ṣaṣṭhaḥ sargaḥ ||   
6 ||  
  
p. 648)  
  
saptamaḥ sargaḥ   
  
vasiṣṭha uvāca ||  
  
suṣuptamaunavānbhūtvā tyaktvā cittavilāsitām |  
kalanāmalanirmuktastiṣṭhāvaṣṭabdhatpadaḥ || 1 ||  
  
pūrvameṣā janmaparamparā svasaṃkalparūpabhrāntisiddheti nidarśayituṃ   
śatarudrākhyānamuktam | idānīṃ sauṣuptamaunasaṃpādakaṃ   
karkaṭīpraśnasaṅghavaddurghaṭo vetālapraśnasaṅgho nirūpyate - suṣupteti ||   
cittavilāsitāṃ saṃkalpādirūpaṃ cittavilāsaṃ tyaktvā kalanāmalanirmuktaḥ   
vāsanārūpamalarahitaḥ suṣuptamaunavān vakṣyamāṇalakṣaṇasuṣuptamaunayukto bhūtvā   
avaṣṭabdhatatpadaḥ avalambitabrahmabhāvastiṣṭha || 1 ||  
  
rāma uvāca ||  
  
vāṅnaunamakṣamaunaṃ ca kāṣṭhamaunaṃ ca vedmyaham |  
suṣuptamaunaṃ mauneśa brahmanbrūhi kimucyate || 2 ||  
  
vāgiti || vāṅmaunādīnāṃ lakṣaṇaṃ vakṣyate | he mauneśa munīnāṃ samūho maunaṃ   
tasyeśa | muniśreṣṭhetyarthaḥ || 2 || 3 ||  
  
p. 649)  
  
vasiṣṭha uvāca ||  
  
dvividhaḥ procyate rāma munirmunivarairiha |  
ekaḥ kāṣṭhatapasvī syājjīvanmuktastathetaraḥ || 3 ||  
  
abhāvitāyāṃ śuṣkāyāṃ kriyāyāṃ baddhaniścyaḥ |  
haṭhājjitendriyagrāmo muniḥ syātkāṣṭhatāpasaḥ || 4 ||  
  
abhāvitāyāṃ brahmabhāvanārahitāyāṃ ataśca śuṣkāyāṃ nīrasāyāṃ kriyāyāṃ   
prāṇāyāmādirūpāyāṃ baddhaniścayaḥ san haṭhayogājjitendriyagrāmo muniḥ   
kāṣṭhatāpasaḥ syāt || 4 ||  
  
yathā bhūtamidaṃ buddhvā bhāvitātmātmani sthitāḥ |  
lokopamo'pi tṛpto'ntaryaḥ sa mukto muniḥ smṛtaḥ || 5 ||  
  
yatheti || yo muniḥ idaṃ jagadyathā bhūtaṃ tathā buddhvā brahmaivedaṃ sarvamiti   
niścitya bhāvitātmā brahmaivāhamiti niścitātmatattvaḥ ātmani sthitaḥ   
svarūpamevānusaṃdadhāno vyavahāramātreṇa lokopamo'pi   
antaḥsvarūpasukhānubhavātṛptastiṣṭhati sa munirjīvanmuktaḥ smṛtaḥ || 5 ||  
  
etayoryo'bhavadbhāvaḥ śāntayormunināthayoḥ |  
cittaniścayarūpātmā maunaśabdena kathyate || 6 ||  
  
ubhayānugataṃ sāmānyalakṣaṇamāha - etayoriti || śāntayornirvikāracittayoretayoḥ   
prakṛtayoḥ pravṛttayormunināthayḥ cittaniścayarūpātmā yogena tattvajñānena vā   
yaścittasya niścaya ekaniṣṭhatā tadrūpa ātmā svabhāvo yasya tādṛśo bhāvo'bhiprāyo   
maunaśabdena kathyate || 6 ||  
  
vāṅmaunaṃ vacasāṃ rodho balādindriyanigrahaḥ |  
akṣamaunaṃ parityāgaśceṣṭānāṃ kāṣṭhasaṃjñakam || 7 ||  
  
suṣuptamaunanirūpaṇāya prathamaṃ maunāntarāṇi lakṣayannāha - vāgiti || vacasāṃ   
nirodhājjātaṃ vāṅmaunaṃ balāddhaṭhayogavaśāccakṣurādīndriyanigraho'kṣamaunam |   
tadvaśādeva ceṣṭānāṃ śarīratadavayavakriyāṇāṃ parityāgaḥ kāṣṭhamaunam || 7 ||  
  
p. 650)  
  
prasphuraccittakalanametanmaunatrayaṃ sthitam |  
eteṣāṃ haṭhamaunānāṃ viṣayaḥ kāṣṭhatāpasaḥ || 8 ||  
  
prasphuraditi || etatpūrvoktaṃ maunatrayaṃ prasphuraccittakalanaṃ vilasaccittavāsanaṃ   
sthitam | ate eteṣāṃ haṭhamaunānāṃ kāṣṭhatāḥ pasa eva viṣaya āśrayo na jīvanmukta   
ityarthaḥ || 8 ||  
  
avibhāgamanāyāsaṃ yadanādyantamāsthitam |  
dhyāyato'dhyāyataścaiva sauṣuptaṃ maunamucyate || 9 ||  
  
atha caturbhiślokaiḥ suṣuptamaunamāha - avibhāgamiti || dhyāyato'dhyāyato vā   
antarmukhasya bahirmukhasya vā muneravibhāgaṃ avidyamānajāgradādivibhāgaṃ   
anāyāsaṃ avidyamānakarmendriyanirodhakleśaṃ anādyantaṃ   
upakramopasaṃhārarahitaṃ yadāsthitaṃ brahmaniṣṭhatvaṃ etatsauṣuptaṃ   
suṣuptisaṃbhavaṃ maunaṃ ucyate | mahāyoga eva suṣuptamaunamityarthaḥ | yadāha   
sarvajñayogī - prapañcasya bhāne'pyabhāne samaṃ yanna vā   
vidyayā'vidyayāliṅgitāṅgam | tadātmasvarūpaṃ tadānandasāndraṃ   
paraṃbrahmabhāvaṃ mahāyogamāhuḥ iti | yathā ca śaive - śivaḥ svabhāva   
evaikaścintyate nirupādhikaḥ | yathā saiva manovṛttirmahāyoga ihocyate iti || 9 ||  
  
yathābhūtamidaṃ buddhvā jagannānātvavibhramam |  
yadāsthitamasaṃdehaṃ sauṣuptaṃ maunamucyate || 10 ||  
  
yatheti || nānātvavibhramaṃ nānātvena paribhrāntamidaṃ jagadyathābhūtaṃ yena   
prakāreṇa niṣpannaṃ taṃ prakāraṃ buddhvā brahmaṇyadhyastatvāttadātmakaṃ niścitya   
saṃdehaṃ nirvikalpaṃ yadbrahmabhāvenāsthitaṃ tacca sauṣuptaṃ maunameva | kvacittu   
sauṣuptaṃ maunasaṃgatamiti pāṭhaḥ | tatra maunasaṃgataṃ maunasaṃsthānaṃ maunasya   
prakāramityarthaḥ || 10 ||  
  
p. 651)  
  
anekasaṃvidrūpātma śivamevedamātatam |  
ityāsthitamanantaṃ yatsauṣuptaṃ maunamucyate || 11 ||  
  
aneketi || idaṃ jagat anekasaṃvidrūpātma anekasaṃvidrūpā ātmānaḥ svabhāvā yasya   
tādṛśamātataṃ vyāptaṃ śivaṃ brahmaiveti yadanantaṃ niravadhikamāsthitaṃ   
brahmaniṣṭhatvaṃ tatsauṣuptaṃ maunamucyate || 11 ||  
  
ākāśaṃ naiva cākāśaṃ sarvamasti ca nāsti ca |  
iti sthitaṃ samaṃ śāntaṃ yattanmaunaṃ suṣuptavat || 12 ||  
  
ākāśamiti || sarvaṃ jagat ākāśaṃ cidākāśavivartatvādākāśaṃ naiva mūrtimattvāt   
tathāsti ca adhiṣṭhānasattāyāḥ sadrūpeṇa pratīteḥ nāsti ca kalpitatvāt iti jagato   
brahmavyatirekeṇa nāstitvaṃ niścitya samamekākāraṃ śāntaṃ nirvikāraṃ yatsthitaṃ yā   
niṣṭhā tatsuṣuptavanmaunam | suṣuptatulyaṃ maunamityarthaḥ || 12 ||  
  
suṣuptamaunaṃ yogīśairdvividhaiḥ prāpyate khalu |  
sāṃkhyayogina eke syurapare yogayoginaḥ || 13 ||  
  
suṣupteti || sāṃkhyayogino yogayoginaśca vakṣyante || 13 ||  
  
samyagjñānāvabodhena susiddhaikasamādhinaḥ |  
saṃkhyayaivāvabuddhyeyuste sāṃkhyā yoginaḥ smṛtāḥ || 14 ||  
  
samyagiti || samyagjñānāvabodhena tattvajñānodayena susiddho ya ekasamādhiḥ   
ekasminnadvitīye brahmaṇi cittaviśrāntistadupalakṣitā ye yoginaḥ te saṃkhyayaiva   
samyagjñānenaivāvabuddhā iti kṛtvā sāṃkhyayoginaḥ smṛtāḥ || 14 ||  
  
prāṇādyanilasaṃśāntau yuktyā ye padamāgatāḥ |  
anāmayamanādyantaṃ te smṛtā yogayoginaḥ || 15 ||  
  
prāṇādīti || ye tu yuktyā aṣṭāṅgayogena prāṇādīnāmanilānāṃ saṃśāntau satyāṃ   
anāmayamanādyantaṃ ca padamāgatāste yogayoginaḥ smṛtāḥ || 15 ||  
  
p. 652)  
  
upādeyaṃ tu sarveṣāṃ śāntaṃ padamakṛtrimam |  
yatsāṃkhyaiḥ prāpyate sthānaṃ paraṃ yogaistadeva hi || 16 ||  
  
upādeyamiti || śāntamakṛtrimaṃ padameva sarveṣāṃ yogināmupādeyaṃ ato hetoḥ   
sāṃkhyairyogibhiryatsthānaṃ prāpyate yogairapi tatparaṃ sthānaṃ prāpyate || 16 ||  
  
yatra prāṇamanovṛttiratyantaṃ nopalabhyate |  
vāsanāvāgurākrāntā tadviddhi paramaṃ padam || 17 ||  
  
kiṃ tatpadamityatrāha - yatreti || yatra yasminpade vāsanāvāgurākrāntā vāsanaiva   
vāgurā bandhakatvāt tayā ākrāntā vyāptā prāṇamanasorvṛttirvyāpāraḥ atyantaṃ   
samyaṅnopalabhyate tadevātmasvarūpaṃ paramaṃ padaṃ viddhi parabrahmasvarūpaṃ   
viddhi || 17 ||  
  
mano mudhaivābhyuditamasadevānavekṣaṇāt |  
svapne svamaraṇākāraṃ prekṣamāṇaṃ na vidyate || 18 ||  
  
mana iti || manastāvadvastuto'sadeva anavekṣaṇādavicārānmudhaiva svapne   
maraṇapratyayavadutthitaṃ ataḥ prekṣamāṇaṃ vicāryamāṇaṃ sanna vidyate |   
avicārasiddhasya vicāreṇa nivṛttiryuktaiveti bhāvaḥ || 18 ||  
  
ekatattvaghanābhyāsaḥ prāṇānāṃ vilayastathā |  
manovinigrahaśceti mokṣaśabdārthasaṃgrahaḥ || 19 ||  
  
eketi || ekatattvaghanābhyāsaḥ ekasyaiva svābhimatasya tattvasya nirantaramanusaṃdhānaṃ   
tathā prāṇānāṃ vilayaḥ manonigrahaśceti tritayameva mokṣaśabdasya saṃgrahaḥ | ata   
etāvadeva mokṣasādhanamityarthaḥ || 19 ||  
  
ekārthābhyasanaprāṇarodhacittaparikṣayāḥ |  
ekasminneva saṃsiddhe saṃsiddhyanti parasparam || 20 ||  
  
eketi || ekatattvābhyāsādīnāṃ trayāṇāṃ madhye ekasminnapi siddhe itare api   
siddhyantītyarthaḥ || 20 ||  
  
p. 653)  
  
avinābhāvinī nityaṃ jantūnāṃ prāṇacetasī |  
kusumāmodavanmiśre tilataila iva sthite || 21 ||  
  
avinābhāvinī iti ślokadvayaṃ vākyam || jantūnāṃ prāṇacetasī kartṛṇī   
avinābhāvitvāttilatailavat kusumāmodavadādhārādheyavacca miśre parasparasaṃgate eva   
sthite || 21 ||  
  
ādhārādheyavaccaiva ekābhāve vinaśyataḥ |  
kurutaśca svanāśena kāryaṃ mokṣākhyamuttamam || 22 ||  
  
ato hetorekasyābhāve dve api naśyataḥ svanāśena kāraṇena mokṣākhyamuttamaṃ   
kāryaṃ kurutaśca || 22 ||  
  
ekasminsudṛḍhe tattve tāvadbhāvaṃ vibhāvayet |  
bhāvo bhāvatvamāyāti svābhyāsādyāvadātatam || 23 ||  
  
ekasminniti || sudṛḍhe prāmāṇike ekasmiṃstattve tāvadbhāvaṃ cittavṛttiṃ vibhāvayet   
| yāvatsvābhyāsāddhetorātataṃ bhāvatvaṃ bhāvyamānasvarūpatvamāyāti || 23 ||  
  
yadekatānaṃ bhavati cetastadbhavati kṣaṇāt |  
śāntāśeṣaviśeṣaughaṃ cirābhyāsasvabhāvataḥ || 24 ||  
  
yaditi || cetaḥ cittaṃ yadekatānaṃ yasminvastuni ekāgraṃ bhavati cirābhyāsasvabhāvataḥ   
cirakālānusaṃdhānavaśāt śāntāśeṣaviśeṣaughaṃ nivṛttanikhilabhedaṃ sat   
kṣaṇāttadeva vastu bhavati || 24 || 25 ||  
  
vasiṣṭha uvāca ||  
  
saṃsṛtisvapnavibhrāntau vetālodāhṛtānimān |  
praśnānākarṇaya śubhānprasaṅgātsmṛtimāgatān || 25 ||  
  
asti vindhyamahāṭavyāṃ vetālo vipulākṛtiḥ |  
sa kaṃcinmaṇḍalaṃ garvādājagāma jighāṃsayā || 26 ||  
  
astīti || maṇḍalaṃ deśam | jighāṃsayā bhakṣaṇecchayā || 26 ||  
  
p. 654)  
  
sa vetālo'vasatpūrvaṃ kasmiṃścitsajjanāspade |  
bahubalyupahāreṇa nityatṛptatayā sukhī || 27 ||  
  
bahuvalyupahāreṇa māṃsādikalpitabahuvidhabalisamarpaṇena || 27 ||  
  
nirnimittaṃ nirāgaskaṃ puro'pyabhyāgataṃ na saḥ |  
kṣudhito'pi naraṃ hanti santo hi nyāyadarśakāḥ || 28 ||  
  
nirnimittamiti || sa vetālaḥ kṣudhito'pi niraparādhaṃ naraṃ puro'bhyāgatamapi nirnimittaṃ   
na hanti | hi yasmātkāraṇātsanto vidvāṃsaḥ nyāyadarśakā nyāyasya pravartakāḥ | vetālo   
brahmavittayā anyāyena na hantītyarthaḥ || 28 || 29 ||  
  
sa kālenāṭavīgeho jagāma nagarāntaram |  
nyāyayuktyā naraṃ bhoktuṃ kṣudhā samabhinoditaḥ || 29 ||  
  
tatra prāpa sa bhūpālaṃ rātricaryāvinirgatam |  
tamāha ghanaghoreṇa śabdenograniśācaraḥ || 30 ||  
  
tatreti || rātricaryāvinirgatam| rājāno hi rājyasthitiṃ vicārayitumekākinaḥ   
pracchannaveṣeṇa rātrāvaṭanti | tayā rātricaryayā vinirgatam || 30 || 31 || 32 || 33 ||  
  
vetāla uvāca ||  
  
rājaṃllabdho'si bhīmena vetālena mayādhunā |  
kva gacchasi vinaṣṭo'si bhava bhojanamadya me || 31 ||  
  
rājovāca ||  
  
bho rātriṃcara nirnyāyaṃ māṃ cedatsi balādiha |  
tatte sahasradhā mūrdhā sphuṭiṣyati na saṃśayaḥ || 32 ||  
  
vetāla uvāca ||  
  
na tvāmadmyahamanyāyaṃ nyāyo'yaṃ hi manocyate |  
rājāsi sakalāśāśca pūraṇīyāstvayārthinām || 33 ||  
  
p. 655)  
  
mamaitāmarthanāṃ rājansaṃbhavārthāṃ prapūrayan |  
praśnānimānmayoktāṃstvaṃ samyagākhyātumarhasi || 34 ||  
  
mameti || saṃbhavārthāṃ saṃbhavadarthām || 34 ||  
  
kasya sūryasya raśmīnāṃ brahmāṇḍāni kṛśāṇavaḥ |  
kasmiṃsphuranti pavane mahāgaganareṇavaḥ || 35 ||  
  
atha ślokapañcakena vetālapraśnāḥ - kasyeti || te ca ṣaḍapyuttarāvasare   
spaṣṭībhavanti || 35 || 36 || 37 || 38 || 39 || 40 ||  
  
svapnātsvapnāntaraṃ gacchañśataśo'tha sahasraśaḥ |  
tyajannatyajati svacchaṃ kaḥ svarūpaṃ prabhāsvaram || 36 ||  
  
rambhāstambho yathā patramātrameva punaḥpunaḥ |  
antarantastathāntaśca tathā ko'ṇuḥ sa eva hi || 37 ||  
  
brahmāṇḍākārabhūtau ca sūryamaṇḍalameravaḥ |  
aparityajato'ṇutvaṃ kasyāṇoḥ paramāṇavaḥ || 38 ||  
  
kasyānavayavasyaiva paramāṇumahāgireḥ |  
śilāntarnibiḍaikāntarūpā majjā jagattrayī || 39 ||  
  
vasiṣṭha uvāca ||  
  
ityuktavati vetāle vaktuṃ praśnānvihasya saḥ |  
uvāca vacanaṃ rājā dantāṃśudhavalāmbaram || 40 ||  
  
rājovāca ||  
  
eṣa citsūrya uditaḥ sarvametattapatyasau |  
vijñānātmaiṣa paramo bhāskaro bhāvitāśayaḥ || 41 ||  
  
tatra brahmāṇḍāni kasya sūryasya raśmīnāṃ kṛśāṇavaḥ sūkṣmā leśā iti   
praśnottaraṃ ślokadvayenāha - eṣa iti || kasya sūryasyeti pṛṣṭaḥ sūryaḥ citsūrya   
eveti bhaṅgyantareṇa tvayoktaḥ | yato'sau citsūrya evaitatpūrvaṃ jagattapati prakāśayati |   
tasya bhāsā sarvamidaṃ vibhāti iti śruteḥ | eṣa citsūrya udita iti kvacitpāṭhaḥ | tatra uditaḥ   
tvayokta ityayamevārthaḥ | tasya prasiddhasūryavailakṣaṇyamāha | eṣa vijñānātmā   
bhāvitāśayaḥ jīvarūpeṇa sarvāntaḥkaraṇapravatakaḥ paramo bhāskaraḥ |   
bhāskarādīnāmapi tattejoleśatvāt | taduktaṃ gītāsu - yadādityagataṃ tejo   
jagadbhāsayate'khilam | yaccandramasi yaccāgnau tattejo viddhi māmakam iti || 41 ||  
  
p. 656)  
  
ime ye bhuvanābhogāstasyaiva trasareṇavaḥ |  
vijñānaparamārkasya bhāsā bhānti bhavanti ca || 42 ||  
  
ime bhuvanābhogāstasyaiva vijñānaparamārkasya trasareṇutulyā aṃśāḥ tasyaiva bhāsā   
bhavanti ca utpadyante pralīyante ca || 42 ||  
  
kālasattā nabhaḥsattā spandasattātha cinmayī |  
śuddhacetanasattā ca sarvamityādi pāvanam || 43 ||  
  
kasminpavane mahāgaganādayo reṇavaḥ sphurantīti dvitīyapraśnaṃ ślokadvayena   
vivṛṇoti - kāleti || kālasattā kālarūpāyāḥ śakteḥ sphūrtiḥ | itthaṃ   
nabhaḥsphūrtiḥ nabhaḥsattā | spandasattā spandasvabhāvasya vāyoḥ sattā | atha cinmayī   
śuddhacetanasattā kevalacetanasṛṣṭiśca ityādicetanācetanātmakaṃ pāvanaṃ   
cidbimbitaṃ rūpam || 43 ||  
  
paramātmamaye vāyau rajaḥ sphurati cañcalam |  
kusumāṅga ivāmodastadatadrūpakaṃ svataḥ || 44 ||  
  
cañcalaṃ pañcabhūtāni rajaḥ kusumāṅge kusumāvayaveṣvāmodavaduparamātmamaye   
vāyau tadatadrūpamarūpaṃ ca svataḥ sphurati tatra | tadrūpatvaṃ svarūpatvāt   
bhāsamānatvāt kenacidākāreṇa pratītihetutvācca | atadrūpaṃ   
tvavikāritvajaḍatvaduḥkhamayatvādibhiriti draṣṭavyam || 44 ||  
  
p. 657)  
  
jagadākhye mahāsvapne svapnātsvapnāntaraṃ vrajan |  
rūpaṃ tyajati no śāntaṃ brahma śāntatvabṛṃhitam || 45 ||  
  
svapnātsvapnāntaraṃ śatasahasraśo gacchan pūrvasvapnān tyajannapi svacchaṃ   
subhāsuraṃ ca svarūpaṃ na tyajatīti tṛtīyapraśnaṃ ślokena vivṛṇoti - jagaditi ||   
jagadeva mahāsvapnaḥ māyāmayatvāt tatra janmāni kṣudrasvapnāḥ   
tādṛśānsvapnānanubhavannapyātmā śāntatvabṛṃhitaṃ brahmaṇo nirvikārasvarūpe   
kalpitaṃ śāntaṃ rūpaṃ na tyajati | saṃsarannapi jīvo brahmabhāvaṃ na tyajati saṃsārasya   
kalpitatvāditi bhāvaḥ || 45 ||  
  
rambhāstambho yathā patramātramevottarottaram |  
antarantastathaivedaṃ viśvaṃ brahma vivartyapi || 46 ||  
  
caturthasyottaramāha - rambhāstambheti || rambhāstambhaḥ kadalīstambhaḥ sa yathā   
antarantarvivicya dṛśyamānaḥ punaḥpunaḥ patramātrameva tathā vivartyapi vicitratayā   
vartamānamapi viśvamidamantarvicāryamāṇaṃ brahmaiva || 46 ||  
  
sūkṣmatvādapyalabhyatvātparamātmā paro'ṇukaḥ |  
anantatvādasāveva prāpto mervādimūlatām || 47 ||  
  
brahmāṇḍādayo mahānto'pi bhāvā aṇutvamaparityajanta eva kasyāṇoḥ paramāṇava iti   
pañcamaṃ praśnaṃ sārdhena ślokena vivṛṇoti - sūkṣmatvāditi || paramātmā   
sūkṣmatvādidantayā grahītumaśakyatvādalabhyatvāt prāptumaśakyatvācca paro'ṇukaḥ   
paramāṇutulyaḥ | asāveva paramātmā   
anantatvāddeśakālādibhiraparicchinnatvānmervādimūlatāṃ paricchinnasya   
mervādermūlatāmupādānatvaṃ prāptaḥ || 47 ||  
  
paramāṇuvadābhāti mervādi purato'sya tat || 48 ||  
  
tacca mervādi vastu tasya paramātmanaḥ purataḥ paramāṇuvadābhāti |   
paramātmamahattvāpekṣayā mervādīnāmatisūkṣmatvāt || 48 ||  
  
p. 658)  
  
paro'ṇureṣo'labhyatvātpūrakatvānmahāgiriḥ |  
sarvāvayavarūpo'pi nirastāvayavaḥ pumān || 49 ||  
  
anavayavasya paramāṇurūpasya mahāgireriyaṃ jagattrayī śilāntargatā nibiḍaikāntarūpā   
kaṭhinaikasvabhāvā majjā sārabhūtoṃ'śa iti ṣaṣṭhaṃ praśnaṃ sārdhaślokadvayena   
vivṛṇoti - para iti || eṣa pumānalabhyatvādaprāpyatvātparamāṇuśabdavācyo'pi   
śabdapūrakatvāt vyāpakatvānmahāgirirapi sarvāvayavarūpo'pi sthūlaprapañcākāratayā   
dṛśyamāno'pi vastuto'pi nirastāvayavaḥ || 49 ||  
  
vijñaptimātrasāratvātsarvādhiṣṭhānarūpiṇaḥ |  
asya vijñaptimātrasya majjāmātraṃ jagattrayam |  
vijñānamātramadhyaṃ hi viddhi sādho jagattrayam || 50 ||  
  
sarvaprapañcādhiṣṭhānarūpiṇo'sya vijñaptimātrasāratvāt vijñānamātrameva   
sāroṃ'śa iti kṛtvā vijñaptimātrasyāsya puṃso jagattrayaṃ majjāmātraṃ ghanībhūtaḥ   
sāroṃ'śa eva | hi yasmātkāraṇājjagattrayaṃ vijñānamātrasya madhyaṃ madhye vartate   
ato madhyavartitvānmajjārūpatvaṃ yujyata iti bhāvaḥ || 50 || 51 || 52 ||  
  
iti rājamukhācchrutvā vetālaḥ śāntimāyayau |  
bhāvitātmatayā tatra vicārotthitayā tayā || 51 ||  
  
upaśāntavapurbhūtvā gatvaikāntamaninditam |  
babhūvāviraladhyānī vismṛtya viralāṃ kṣudhām || 52 ||  
  
iti śrīyogavāsiṣṭhasāre mokṣopāye nirvāṇaprakaraṇe vetālopākhyānaṃ nāma   
saptamaḥ sargaḥ || 7 ||  
  
iti śrīvāsiṣṭhavivaraṇe nirvāṇaprakaraṇe vetālopākhyānaṃ nāma saptamaḥ sargaḥ || 7 ||  
  
p. 359)  
  
aṣṭamaḥ sargaḥ   
  
vasiṣṭha uvāca ||  
  
saṃhṛtya sarvataścittaṃ stimitenāntarātmanā |  
pravāhapatitaṃ kurvanniricchastiṣṭha śāntadhīḥ || 1 ||  
  
pūrvaṃ sauṣuptamaunasaṃpādakavivekapradarśanāya vetālapraśnā nirūpitāḥ | idānīṃ   
tu durlabhāpi cittaviśrāntiḥ svaprayatnenaiva labhyata iti darśayituṃ bhagīrathakathā   
kathyate - saṃhṛtyeti || sarvato bāhyaviṣayāccittaṃ saṃhṛtya pratyāhṛtya   
stimitena svarūpaniṣṭhena antarātmanāntaḥkaraṇenopalakṣitaḥ   
pravāhapatitamācārakramaprāptaṃ karma kurvanniricchaḥ śāntadhīstiṣṭha || 1 ||  
  
ākāśaviśadaṃ kṛtvā manasaiva mano muniḥ |  
tiṣṭhaikaśamaśāntātmā sarvatra samadarśanaḥ || 2 ||  
  
ākāśeti || manasaiva vicāratatpareṇa svacittenaiva || 2 || 3 ||  
  
sthirabuddheramūḍhasya yathāprāptānuvartinaḥ |  
rājño bhagīrathasyeva duḥsādhyamapi siddhyati || 3 ||  
  
rāma uvāca ||  
  
yathā cittacamatkṛtyā rājño gaṅgāvatāraṇam |  
bhagīrathasya saṃpannaṃ tanme kathaya vai prabho || 4 ||  
  
cittacamatkṛtyā āścaryakāriṇī cittavṛttiḥ cittacamatkṛtistayā || 4 || 5 || 6 || 7 ||  
  
vasiṣṭha uvāca ||  
  
āsīdbhagīratho nāma rājā paramadhārmikaḥ |  
bhuvaḥ samudrayuktāyā maṇḍalītilakopamaḥ || 5 ||  
  
saṃkalpānantaraṃ prāpuryathābhimatamarthinaḥ |  
candraprasannavadanādyasmāccintāmaṇeriva || 6 ||  
  
p. 660)  
  
gaṅgāsopānapaddhatyā yena pātālavāsinaḥ |  
yojitā brahmaṇo loke bāndhavā lokabandhunā || 7 ||  
  
yauvane vartamānasya tasya bhūmīpaterapi |  
pravicārayato lokayātrāṃ paryākulāmimām || 8 ||  
  
yauvana iti ślokadvayaṃ vākyam || suvirāgacamatkāraḥ śobhano virāgacamatkāro   
vairāgyaniścayo yasyāṃ sā | vicārakaṇikā sūkṣmo vicāraḥ || 8 || 9 ||  
  
suvirāgacamatkāravicārakaṇikodabhūt |  
vayasyāpi ca tāruṇye daivādvallī marāviva || 9 ||  
  
ekānte cintayāmāsa mahīpatirasāvatha |  
jagadyātrāmimāṃ nityamasamañjasasaṃkulām || 10 ||  
  
ekānta iti || asamañjasasaṃkulāṃ asamañjasamanyāyyaṃ tena saṃkulāṃ vyākulām || 10   
||  
  
punardinaṃ punaḥ śyāmā dānādānaśataṃ punaḥ |  
tadeva śuṣkaṃ virasaṃ labhyate karma kurvatā || 11 ||  
  
punariti || śyāmā rātriḥ | karma sāṃsārikaṃ vyāpāram | śuṣkaṃ virasaṃ nīrasaṃ   
viparītarasaṃ vā | dānādānaśataṃ labhyate tyāgabhogaśataṃ prāpyate || 11 ||  
  
yena prāptena loke'sminnāprāptamavaśiṣyate |  
tatkṛtaṃ sukṛtaṃ manye śeṣaṃ karma viṣūcikā || 12 ||  
  
yeneti || yena vastunā prāptena satā aprāptaṃ vāñchitaṃ kiṃcidapi nāvaśiṣyate tadeva   
kṛtaṃ sukṛtaṃ manye | śeṣamanyatkarma viṣūcikaiva | punaḥpunaḥ pravṛttihetutvāt   
| bandhanivṛttihetureva satkarmetyarthaḥ | yadāha prahlādaḥ - tatkarma yanna   
bandhāya sā vidyā yā vimuktaye | āyāsāyāparaṃ karma vidyānyā śilpanaipuṇam iti || 12   
|| 13 || 14 || 15 ||  
  
p. 661)  
  
punaḥ punaḥ paryuṣitaṃ karma kurvanna lajjate |  
mūḍhabuddhiramūḍhastu kiṃ kuryātkila bālavat || 13 ||  
  
athaikadodvignamanāḥ kadācittritulaṃ gurum |  
ekānte saṃsṛterbhītaḥ samapṛcchadbhagīrathaḥ || 14 ||  
  
jarāmaraṇamohādirūpāṇāṃ bhayakāriṇām |  
bhagavansarvaduḥkhānāṃ kathamantaḥ prajāyate || 15 ||  
  
tritula uvāca ||  
  
cirasāmyātmanotthena nirvibhāgavilāsinā |  
rājañjñeyāvabodhena pūrṇena bharitātmanā || 16 ||  
  
cireti ślokadvayaṃ vākyam || cirasāmyātmanā ciraṃ sāmyarūpeṇa sarvāvagatākāreṇa |   
yadutthitaḥ yaduditaḥ tena nirvibhāgavilāsinā nirviśeṣaṃ sphuratā pūrṇena akhaṇḍena   
bharitātmanā vyāptena jñeyāvabodhena jñeyasya paratattvasya sākṣātkāreṇa   
sarvaduḥkhāni kṣīyante | granthayo bandhahetavaḥ ahaṃkārādayastruṭyanti chidyante |   
saṃśayāḥ kaivalyamasti na vā ātmā paramānandarūpo bhavati na vetyevamādayaḥ   
śamamāyānti | sarvakarmāṇi puṇyāpuṇyarūpāṇi sarvāṇyapi karmāṇi śamamāyānti |   
bhidyate hṛdayagranthiḥ ityādiśruteḥ || 16 || 17 ||  
  
kṣīyante sarvaduḥkhāni truṭyanti granthayo'bhitaḥ |  
saṃśayā vilayaṃ yānti sarvakarmāṇi cānagha || 17 ||  
  
jñeyaṃ tu vidurātmānaṃ saṃśuddhajñaptirūpiṇam |  
sa ca sarvagato nityaṃ nāstameti na codayam || 18 ||  
  
kiṃ tajjñeyamityata āha - jñeyamiti || jñānasvarūpo nityaḥ sarvagataśca viśuddha   
atmaiva jñeya ityarthaḥ || 18 ||  
  
p. 662)  
  
bhagīratha uvāca ||  
  
cinmātraṃ sarvagaṃ śāntamasti nirmalamacyutam |  
dehādi netaratkiṃciditi vedmi munīśvara || 19 ||  
  
cinmātramiti ślokadvayaṃ vākyam || śāntatvādilakṣaṇaṃ cinmātrarūpaṃ nirguṇaṃ   
brahmaivāsti | itaradātmavyatiriktaṃ dehādirūpaṃ vastu kiṃcidapi vastuto nāstīti vedmi || 19   
||  
  
kiṃtvatra pratipattirme sphuṭatāmeti na prabho |  
etāvanmātrasaṃvittiḥ syāmahaṃ sarvadā katham || 20 ||  
  
kiṃtu atrāsminnarthe pratipattiḥ jñānaṃ sthirapratiṣṭhāṃ naiti | ataḥ   
etāvanmātrasaṃvittiḥ cinmātrānusaṃdhānamayaḥ kathaṃ kena prakāreṇa syāṃ taṃ   
prakāraṃ nirūpayetyarthaḥ || 20 ||  
  
tritula uvāca ||  
  
jñānena jñeyaniṣṭhatvameti ceto hṛdambare |  
tataḥ sarvavapurbhūtvā bhūyo jīvo na jāyate || 21 ||  
  
jñāneneti || jñānena vakṣyamāṇalakṣaṇena jñānasādhanena ceto yadā hṛdambare   
hṛdayākāśe jñeyaniṣṭhatvaṃ svarūpaniṣṭhatvameti tatastadā jīvaḥ sarvavapurbhūtvā   
sarvātmako bhūtvā bhūyo na jāyate | antarmukhatayā svarūpaniṣṭhatve svayameva   
sarvātmakaṃ brahma bhūtvā punarjīvabhāvaṃ naitītyarthaḥ || 21 ||  
  
asaktiranabhiṣvaṅgaḥ putradāragṛhādiṣu |  
nityaṃ ca samacittatvamiṣṭāniṣṭopapattiṣu || 22 ||  
  
kiṃ tajjñānamityatrāha - asaktirviṣayeṣvanāsaktiḥ | putradāragṛhādiṣu   
anabhiṣvaṅgaḥ mamatārāhityam | iṣṭāniṣṭopapattiṣu priyāpriyeṣu nityaṃ samacittatvaṃ   
harṣaviṣādarāhityam || 22 ||  
  
ātmano'nanyayogena tadbhāvanamanāratam |  
viviktadeśasevitvamaratirjanasaṃsadi || 23 ||  
  
ananyayogena abhedabhāvanayā ātmanaḥ svarūpasya anāratamavicchinnaṃ tadbhāvanaṃ   
brahmabhāvanaṃ brahmaivāhamityanusaṃdhānam | viviktadeśasevitvaṃ viviktaḥ   
pūtonirjanaśca yo deśaḥ tatsevanaśīlatvam | janasaṃsadi pāmarajanasabhāyāṃ   
aratiranavasthānam || 23 ||  
  
p. 663)  
  
adhyātmajñānaniṣṭhatvaṃ tattvajñānārthadarśanam |  
etajjñānamiti proktamajñānaṃ syādito'nyathā || 24 ||  
  
adhyātmajñānaniṣṭhatvaṃ ātmaviṣayakajñānatatparatvam | tattvajñānārthadarśanaṃ   
tattvajñānaprayojanasyātyantikaduḥkhoparamasyānusaṃdhānam | etatpūrvoktaṃ   
jñānasādhanatvāt jñānamiti proktam | ito'nyathā uktasādhanaviparītaṃ   
viṣayāsaktyādikamajñānam | saṃsārahetutvādityarthaḥ || 24 ||  
  
rāgadveṣakṣayakaraṃ saṃsāravyādhibheṣajam |  
ahaṃkāropaśāntau tadrājañjñānamavāpyate || 25 ||  
  
rāgeti || dehādāvahaṃkārabhāvatvasyātmajñānapratibandhakatvāt   
tadupaśāntāvevātmanaḥ svarūpamavaganyata ityarthaḥ || 25 ||  
  
bhagīratha uvāca ||  
  
śarīre'smiṃścirārūḍho girau taruriva svake |  
ahaṃbhāvo mahābhāga vada me tyajyate katham || 26 ||  
  
śarīra iti || saṃsārasyānāditvāttanmūlatvabhūtasyāhaṃkārasya rūḍhamūlatayā tyāgo   
duṣkara iti bhāvaḥ || 26 ||  
  
tritula uvāca ||  
  
pauruṣeṇa prayatnena tyaktvā bhogaughabhāvanām |  
gatvā vikasitāṃ sattāmahaṃkāralayaṃ vrajet || 27 ||  
  
pauruṣeṇeti || pauruṣeṇa prayatnena vāsanākṣayahetuḥ   
samyagjñānasamādhyabhyāsādirūpaḥ pauruṣaḥ prayatnaḥ tena bhogaughabhāvanāṃ   
viṣayavāsanāṃ tyaktvā vikasitāṃ paripūrṇāṃ sattāṃ gatvā āśritya ahaṃkāralayaṃ   
vrajet | sādhayedityarthaḥ || 27 ||  
  
p. 664)  
  
yantrāṇāṃ pañjaraṃ yāvadbhagnaṃ lajjādinākhilam |  
akiṃcanatvaśeṣeṇa sphuṭā tāvadahaṃkṛtiḥ || 28 ||  
  
yantraṇāmiti || lajjādi anucite karmaṇi cetasaḥ saṃkoco lajjā |   
ādiśabdājjātikulābhimānādigrahaṇam | taduktam - ghṛṇā śaṅkā spṛhā lajjā   
jugupsā ceti pañcamī | kulaṃ śīlaṃ tathā jātiraṣṭau pāśāḥ prakīrtitāḥ iti | tādṛśaṃ   
lajjādirūpaṃ yantrāṇāṃ pañjaraṃ akiṃcanatvaśeṣeṇa svarūpātiriktaṃ kiṃcidapi yasya   
nāsti so'kiṃcanaḥ tadbhāvamātraśeṣeṇa yāvadakhilaṃ na bhagnaṃ na tyaktaṃ   
tāvadahaṃkṛtiḥ sphuṭā na nivartata ityarthaḥ || 28 ||  
  
sarvametaddhiyā tyaktvā yadi tiṣṭhasi niścalaḥ |  
tadahaṃkāravilaye tvameva paramaṃ padam || 29 ||  
  
sarvamiti || etatsarvaṃ lajjābhimānādikaṃ sarvamityarthaḥ || 29 ||  
  
śāntāśeṣaviśeṣaṇo vigatabhīḥ saṃtyaktasarvaiṣaṇo gatvā   
nūnamakiṃcanatvamariṣu tyaktvā samagrāṃ śriyam |  
śāntāhaṃkṛtirastadehakalanasteṣveva bhikṣāmaṭan māmapyujjhitavānalaṃ yadi   
bhavasyuccaistaduccairasi || 30 ||  
  
śānteti || śāntānyaśeṣaviśeṣāṇi brāhmaṇo'haṃ gṛhastho'hamityādīni yasya | vigatā   
bhīrbhayahetuḥ yasmāt | saṃtyaktāḥ sarvā eṣaṇāḥ putrakalatrādivāñchā yena sa   
tādṛśaḥ san ariṣu samagrāṃ śriyaṃ tyaktvā akiṃcanatvameva gatvā āśritya   
śāntāhaṃkṛtirastadehakalanasteṣvevāris.u bhikṣāmaṭan māmaparityājyaṃ gurumapi   
alaṃ samyagujjhitavān yadi bhavasi tattarhi uccairasyuccairasi unnatādapyunnato'si |   
sarvotkṛṣṭaṃ brahmaivāsītyarthaḥ || 30 ||  
  
p. 665)  
  
vasiṣṭha uvāca ||  
  
atha tasya gurorvaktrādityākarṇya bhagīrathaḥ |  
manasyāhitakartavyaḥ svavyāpāraparo'bhavat || 31 ||  
  
atheti || manasyāhitakartavyaḥ gurūpadiṣṭaṃ kartavyaṃ citte nidhāyetyarthaḥ |   
svavyāpāraparaḥ rājyacintā svavyāpāraḥ tatra tātparyavānivābhūt || 31 ||  
  
tataḥ katipayeṣveva vāsareṣu gateṣu saḥ |  
agniṣṭomamakhaṃ cakre sarvatyāgaikasiddhaye || 32 ||  
  
tata iti || sarvatyāgaikasiddhaye sarvadhanatyāgāvasarasaṃpādanāyetyarthaḥ || 32 || 33 || 34 ||  
  
gobhūmyaśvahiraṇyādi dadau dhanamaśeṣataḥ |  
dvijadevārtabandhubhyo guṇyāguṇyaṃ vicārayan || 33 ||  
  
divasatrayamātreṇa sarvameva parityajan |  
svavastramātraśeṣo'sāvāsīdrājā bhagīrathaḥ || 34 ||  
  
atha sarvārthariktaṃ tu khinnaprakṛtipaurakam |  
sīmāntine tṛṇamiva rājyaṃ svamaraye dadau || 35 ||  
  
atheti || atha bhagīrathaḥ sarvārthariktaṃ sarvadhanaśūnyaṃ khinnaprakṛtipaurakaṃ   
khinnāḥ dīnāḥ prakṛtayo'mātyādayaḥ paurāḥ purajanāśca yasmiṃstatsvaṃ svīyaṃ   
rājyaṃ tṛṇamiva sīmāntine sīmānte vartamānāya araye dadau | sāmantina iti pāṭhe   
sāmantāḥ samantasaṃbhavā deśāstadvate | samīpadeśādhipataya ityarthaḥ || 35 ||  
  
ākrānte dviṣatā rājye munisadmani maṇḍale |  
adhovāso'vaśeṣo'sau nirjagāma svamaṇḍalāt || 36 ||  
  
ākrānta iti || dviṣatā rājye rājyabhave sadmani svagṛhe maṇḍale svarāṣṭre ca ākrānte   
sati asau bhagīrathaḥ adhovāso'vaśeṣaḥ paridhānamātraśeṣo muniḥ maunaniṣṭhaḥ   
svamaṇḍalānnirjagāma || 36 || 37 || 38 ||  
  
p. 666)  
  
yatra na jñāyate nāmnā yatra na jñāyate mukhāt |  
tatra grāme araṇyeṣu pureṣūvāsa dhairyavān || 37 ||  
  
ityalpenaiva kālena praśāntasakalaiṣaṇaḥ |  
parameṇa śamenāsau prāpa viśrāntimātmani || 38 ||  
  
bhramandvīpāni bhūpīṭhe kadācitkālayogataḥ |  
avaśaḥ śatruṇākrāntaṃ svameva prāpa tatpuram || 39 ||  
  
bhramanniti || avaśaḥ svasya gantavyadeśābhāvātpathikānusārī śatruṇā ākrāntaṃ   
svayameva tatpuraṃ kadācitprāpetyarthaḥ || 39 ||  
  
nānāgārāṃśca tatrāsau pravāhapatitāṃśca tān |  
paurāṇāṃ mantriṇāṃ caiva śanairbhikṣāmayācata || 40 ||  
  
nāneti || pravāhapatitānmanaḥpravāhānusāreṇa prāptān || 40 || 41 || 42 || 43 || 44 ||  
  
vividustaṃ nṛpaṃ paurā mantriṇaśca bhagīratham |  
pūjayāmāsuratha taṃ saviṣādaṃ saparyayā || 41 ||  
  
prabho rājyaṃ gṛhāṇeti prārthito'pyariṇā muniḥ |  
nādade nāvṛtāśeṣaṃ tṛnamapyaśanādṛte || 42 ||  
  
katiciddivasāṃstatra nītvānyatra jagāma saḥ |  
bhagīratho'yaṃ hā kaṣṭamiti lokena śocitaḥ || 43 ||  
  
athānyatropaśāntātmā pariviśrāntadhīḥ sukhī |  
ātmārāmaḥ kadācicca sa prāpa tritulaṃ gurum || 44 ||  
  
svameva svāgataṃ kṛtvā tena sārdhaṃ bhagīrathaḥ |  
kiṃcitkālamuvāsādrau vane grāme pure jane || 45 ||  
  
svamiti || svameva svāgataṃ kṛtvā | svocitaṃ svāgatādisatkāraṃ kṛtvetyarthaḥ || 45 ||  
  
p. 667)  
  
samatāmupayātau tau guruśiṣyau samau sthitau |  
kalayāmāsatuḥ svasthau viṣādaṃ dehadhāraṇe || 46 ||  
  
samatāmiti || dehadhāraṇaṃ viṣādaṃ duḥkhahetum || 46 ||  
  
kimayaṃ dhāryate dehaḥ kiṃvānenojjhitena nau |  
yathākramaṃ yathācāraṃ tiṣṭhatveṣa yathāsthitam || 47 ||  
  
kimiti ślokadvayaṃ vākyam || ānandaṃ ānandyate yena taṃ sukhahetuṃ na nanandatuḥ   
nābhyanandatām | duḥkhaṃ duḥkhahetum | madhyamaṃ anubhavahetum || 47 || 8 ||  
  
iti niścitya tiṣṭhantau tau vanādvanagāminau |  
na nanandaturānandaṃ na duḥkhaṃ na ca madhyamam || 48 ||  
  
dhanāni vājivibhavādyaiśvaryaṃ cāṣṭadhoditam |  
siddhairapyarpitaṃ tuṣṭairmenāte jarjaraṃ tṛṇam || 49 ||  
  
dhanātīti || dhanāni prasiddhāni | vājivibhavo vājisaṃpattistadādi yadrājñāmaiśvaryaṃ   
tacca tadapyaṣṭadhoditaṃ aṇimādikaṃ tacca siddhairaṣṭamahāsiddhimadbhiḥ   
devayonibhedaistuṣṭaiḥ prītairapyarpitamapi jarjaraṃ jīrṇaṃ menāte | antarāyadhiyeti   
bhāvaḥ || 49 || 50 || 51 || 52 || 53 || 54 || 55 || 56 || 57 ||  
  
athaikadā puraśreṣṭhe kasmiṃścinmaṇḍalāntare |  
anapatyaṃ nṛpaṃ mṛtyuraharatsvamivāmiṣam || 50 ||  
  
tatra prakṛtayaḥ khinnā naṣṭadeśakramā nṛpam |  
anviṣyantisma saṃyuktaṃ guṇalakṣmyā viśālayā || 51 ||  
  
taṃ bhagīrathamāsādya sthitaṃ bhikṣācaraṃ munim |  
parijñāya samīnīya sainye cakrurmahīpatim || 52 ||  
  
bhagīrathaḥ kṣaṇenaiva prāvṛṣīvāmbunā saraḥ |  
valitaḥ senayā gurvyā samārohanmataṅgajam || 53 ||  
  
p. 668)  
  
bhagīratho jagannātho jayatīti janāravaiḥ |  
nīrandhratāmupājagmurgirīndrāṇāṃ mahāguhāḥ || 54 ||  
  
tatra tatpālayantaṃ taṃ rājyaṃ rājānamādṛtāḥ |  
ājagmuḥ prākprakṛtayaḥ prāhuritthaṃ mṛtādhipāḥ || 55 ||  
  
rājannasmākamadhipo yastvayā sa purā kṛtaḥ |  
mṛtyunā vinigīrṇo'sau matsyenevāmiṣaṃ mṛdu || 56 ||  
  
tattvaṃ pālayituṃ rājyaṃ prasādaṃ kartumarhasi |  
aprārthitopayātānāṃ tyāgo'rthānāṃ ca nocitaḥ || 57 ||  
  
vaiṣṭha uvāca ||  
  
iti saṃprārthito rājā tadaṅgīkṛtya tadvacaḥ |  
saptasāgaracihnāyāḥ sa babhūva bhuvaḥ patiḥ || 58 ||  
  
itīti || tattādṛśaṃ tadvacaḥ tāsāṃ prakṛtīnāṃ vacaḥ || 58 || 59 ||  
  
samaḥ śāntamanā maunī vītarāgo vimatsaraḥ |  
prāptakāryaikakaraṇaratirāhitavismayaḥ || 59 ||  
  
atha varṣasahasrāṇi tapastaptvā sudāruṇam |  
svapitāmahottāraṇe bhuvi gaṅgāmayojayat || 60 ||  
  
atheti || pitāmahāḥ sagaratanayāḥ teṣāmuttāraṇārthaṃ narakāduddharaṇārtham || 60 ||  
  
bhagīrathe mahīpatau yaśaḥpracāravīthikā |  
tadādi mārgagā tu sā mahītalaṃ babhūva ha || 61 ||  
  
bhagīratha iti || yaśaḥpracāravīthikā bhagīrathasya kīrtisaṃcāramārgaḥ tadādi sa   
bhagīrathaḥ ādiryasminkarmaṇi tadyathā bhavati tatheti | mahītalaṃ   
bhavanakriyāviśeṣaṇam || 61 ||  
  
iti śrīlaghuyogavāsiṣṭhe mokṣopāye nirvāṇaprakaraṇe bhāgīrathopākhyānaṃ   
nāma aṣṭamaḥ sargaḥ || 8 ||  
  
iti śrīvāsiṣṭhavivaraṇe bhagīrathopākhyānaṃ nāma aṣṭamaḥ sargaḥ || 8 ||  
  
p. 669)  
  
navamaḥ sargaḥ   
  
vasiṣṭha uvāca ||  
  
idaṃ pūrvaṃ parityajya kroḍīkṛtya manaḥkhagam |  
śānta ātmani tiṣṭha tvaṃ śikhidhvaja ivācalaḥ || 1 ||  
  
pūrvaṃ durlabhāpi cittaviśrāntiḥ svaprayatnenaiva labhyata iti darśayituṃ bhagīrathakathā   
kathitā | idānīṃ tu pratibandhakapāpasaṃcayakṣayābhāve durlabhamapi   
svātmajñānamācāryasya praśnātiśayāllabhyata iti darśayitumanekopākhyānagarbhaṃ   
śikhidhvajopākhyānaṃ prārabhyate - idamiti || pūrvamidaṃ viśvaṃ parityajya   
prapañcadṛṣṭiṃ tadvāsanāṃ ca tyaktvā manaḥkhagaṃ pakṣivatparibhramaṇaśīlaṃ   
manaḥ kroḍīkṛtya ekaniṣṭhaṃ kṛtvā śāntaḥ san śikhidhvaja ivātmanyacalastiṣṭha ||   
1 || 2 || 3 || 4 || 5 ||  
  
rāma uvāca ||  
  
ko'sau śikhidhvajo nāma kathaṃ vā labdhavānpadam |  
etanme kathaya brahmanbhūyo bodhavivṛddhaye || 2 ||  
  
vasiṣṭha uvāca ||  
  
dvāpare pūrvamabhavadatīte saptame manau |  
mālavānāṃ pure śrīmāñchikhidhvaja itīśvaraḥ || 3 ||  
  
dhairyaudāryadayāsatyakṣamādamaśamānvitaḥ |  
śūraḥ śubhasamācāro mānī guṇagaṇākaraḥ || 4 ||  
  
p. 670)  
  
surāṣṭrādhipateḥ kanyāṃ cūḍālāṃ nāma nāmataḥ |  
upayeme satīmātmasadṛśīṃ sa śikhidhvajaḥ || 5 ||  
  
avardhata tayoḥ prītiranyonyārpitacetasoḥ |  
nityamevābhiyuktatvātpriyatvācceṣṭitasya ca ||6 ||  
  
avardhateti || ceṣṭitasya parasparālokanasaṃbhāṣaṇādirūpasya priyatvādabhimatatvācca   
tayoḥ prītiravardhatetyanvayaḥ || 6 ||  
  
mithaḥ kalākalāpasya kovidau tau babhūvatuḥ |  
svarūpamevamevaitau dadhaturmitratāṃ gatau || 7 ||  
  
mitha iti || kalākalāpasya gītavāditranṛtyādirūpasya || 7 || 8 ||  
  
evaṃ bahūni varṣāṇi mithunaṃ nirbharaspṛham |  
reme yauvanalīlābhiranantābhirdine dine || 8 ||  
  
atha yāteṣu bahuṣu varṣeṣvāvṛtiśāliṣu |  
śanairgalati tāruṇye bhinnakumbhādivāmbhasi || 9 ||  
  
atheti ślokaṣaṭkaṃ vākyam || atha bahuṣu varṣeṣu yāteṣu tataḥ   
cūḍālāśikhidhvajayoryugmaṃ iti tāruṇye śanairgalati jarā nipatitonmukhītyādinā   
prakāreṇa saṃsārāsāratāṃ nirṇīya saṃsāravyādhibheṣajamadhyātmaśāstraṃ ciraṃ   
vicārayāmāsetyanvayaḥ | tatra tumbīlatā alābūuḥ || 9 || 10 || 11 || 12 || 13 || 14 || 15 || 16 ||  
  
pātaḥ pakvaphalasyeva maraṇaṃ durnivāraṇam |  
himāśanirivāmbhoje jarā nipatitonmukhī || 10 ||  
  
āyurgalatyavirataṃ jalaṃ karatalādiva |  
prāvṛṣīva latātumbī tṛṣṇaikā dīrghatāṃ gatā || 11 ||  
  
śailanadyā raya iva saṃprayātyeva yauvanam |  
sukhāni prapalāyante śarā iva dhanuścyutāḥ || 12 ||  
  
p. 671)  
  
rambhāgarbha ivāsāro vyavahāro virāgadaḥ |  
tadiha syānna saṃsāre tādṛkṣamatiśobhanam || 13 ||  
  
yadāsādya punaśceto daśāsu na vidūyate || 14 ||  
  
iti nirṇīya yugmaṃ tatsaṃsāravyādhibheṣajam |  
ciraṃ vicārayāmāsa śāstramadhyātmasaṃmatam || 15 ||  
  
ātmajñānaikamantreṇa saṃsṛtyākhyā viṣūcikā |  
saṃśāmyatīti niścitya tāvāstāṃ tatparāyaṇau || 16 ||  
  
taccittau tadgataprāṇau tanniṣṭhau tadvidhāśrayau |  
tadā tadarcanaparau tadīhau tau virejatuḥ || 17 ||  
  
taccittāviti || tadityātmajñānaṃ parāmṛśyate | tadgataprāṇau cittasya   
tadgatatvāccittaprāṇayoścāvinābhāvāt | tanniṣṭhau tatraivātmajñāne niṣṭhā niyamo   
yayostau | tadvidhāśrayau tadvidhāḥ ātmajñānaniṣṭhāḥ te āśrayāḥ āśrayaṇīyāḥ   
yayostau | tadarcanaparau ātmavitpūjanaprau | tadīhau taducitaceṣṭāyuktau || 17 || 18 ||  
  
tatraivātighanābhyāsau bodhayantau parasparam |  
tatprītau tatsamārambhau cirārambhau babhūvatuḥ || 18 ||  
  
atha sāvirataṃ rāma ramaṇīyapadakramāt |  
śrutvādhyātmavidāṃ vaktrācchāstrārthāṃstāraṇakṣamān || 19 ||  
  
atheti ślokadvayaṃ vākyam || avyāpṛtā tūṣṇīmāsīnā vyāpṛtā vā samucitaṃ   
vyāpāraṃ kurvāṇāpi dhiyā svamātmānamitthaṃ vakṣyamāṇaprakāreṇa vicārayāmāsa   
|| 19 || 20 || 21 ||  
  
itthaṃ vicārayāmāsa svamātmānamaharniśam |  
avyāpṛtā vyāpṛtā vā dhiyā dhavalayeddhayā || 20 ||  
  
p. 672)  
  
cūḍālovāca ||  
  
prekṣe tāvatsvamātmānaṃ kimahaṃ syāmiti svayam |  
kasyāyamāgato mohaḥ kathamabhyuditaḥ kva vā || 21 ||  
  
dehastāvajjaḍo mūḍho nāhamityeva niścayaḥ |  
karmendriyagaṇaścāsmādabhinno jaḍa eva saḥ || 22 ||  
  
deha iti || dehastāvajjaḍaḥ | tatra hetuḥ mūḍhaḥ vicittaḥ | nāhamityeva niścayaḥ |   
karmendriyagaṇaśca asmāddehādabhinna iti jaḍa eva || 22 ||  
  
buddhīndriyagaṇo'pyevaṃ jaḍa eveti dṛśyate |  
preryate manasā yasmādyaṣṭyeva bhuvi loṣṭakaḥ || 23 ||  
  
buddhīti || buddhīndriyagaṇo'pi yasṭyāloke loṣṭaka iva manasā yasmātpreryate tasmājjaḍa   
eveti dṛśyate niścīyate || 23 ||  
  
manastvevaṃ jaḍaṃ manye saṃkalpātmakaśaktimat |  
kṣepaṇairiva pāṣāṇaḥ preryate buddhiniścayaiḥ || 24 ||  
  
mana iti || saṃkalpātmakavaśānmanaśca kṣepaṇau pāṣāṇa iva buddhikṛtairniścayaiḥ   
preryata iti jaḍaṃ manye | kṣipyante ebhiriti kṣepaṇāni rajjudārvādimayā yantraviśeṣāḥ ||   
24 ||  
  
buddhirniścayarūpaiva jaḍā satyeva niścayaḥ |  
khāteneva saritkūlamahaṃkāreṇa cālyate || 25 ||  
  
buddhiriti || niścayarūpā buddhiśca khātena khananajanitaśvabhreṇa saridiva ahaṃkāreṇa   
cālyate preryata iti jaḍaiveti niścayaḥ || 25 ||  
  
ahaṃkāro'pi niḥsāro jaḍa eva śavātmakaḥ |  
jīvena janyate yakṣo bāleneva bhramātmakaḥ || 26 ||  
  
ahaṃkāra iti || niḥsāraḥ viparītajñānarūpatvānniḥsattvaḥ   
ceṣṭārahitatvācchavātmako'haṃkāro'pi bālena bhramātmako yakṣa iva jīvena janyate   
kalpyata iti | jaḍa eva avaśātmaka iti pāṭhe paravaśasvabhāva ityarthaḥ || 26 ||  
  
p. 673)  
  
jīvaśca kalanākāro vātātmā hṛdaye sthitaḥ |  
sukumāro'ntaranyena kenāpi parijīvati || 27 ||  
  
jīva iti || hṛdaye sthitaḥ antaḥkaraṇapratiphalitacaitanyarūpatvāddhṛdaye vartamānaḥ |   
ata eva kalanākāraḥ kalpitasvabhāvaḥ vātātmā prāṇamayatvātsukumāraḥ adhruvaḥ   
pratyahaṃ suṣuptāvātmani līyamānatvāt evaṃvidho jīvaśca antaḥsthena   
svasyā'pyantaranupraviṣṭena kenāpyavyapadeśyena prāṇapradāyinā   
puruṣeṇānuprāṇitaḥ parijīvati | ato jīvo'pi pāramārthikamātmasvarūpaṃ na   
bhavatītyarthaḥ | etaduktaṃ bhavati - yathā   
ghaṭādyupādhyavacchinno'navacchinnaścākāśo'sti tathā sarvaprāṇināṃ hṛdi jīva   
īśvaraścāsti | tathā ca vyāsasūtram guhāṃ praviṣṭāvātmānau hi taddarśanāt iti | tatra   
ca māyāvidheyo jīvaḥ vidheyamāya īśvara iti bhedaḥ | taduktaṃ gauḍapādācāryaiḥ -   
kāryopādhirayaṃ jīvaḥ kāraṇopādhirīśvaraḥ | kāryakāraṇatāṃ hitvā   
pūrṇabodho'vaśiṣyate iti || 27 ||  
  
ā aho jñātametena cetyollekhakalaṅkinā |  
jīvo jīvati jīrṇena cidrūpeṇātmarūpiṇā || 28 ||  
  
ā aho iti || ā iti smṛtidyotakamavyayam | aho ityāścarye | aho mayā jñātametat | kiṃ   
tadityatrāha | ayaṃ jīvaścetyollekho dṛśyasaṃbandhaḥ tena kalaṅkinā   
pratibimbarūpakalaṅkavatā jīrṇena anādinā ātmarūpiṇā sarveṣāmātmabhūtena   
cidrūpeṇa citsvarūpeṇaiva jīvati prāṇān dhārayati || 28 ||  
  
p. 674)  
  
cetyabhramavatā jīvaścidrūpeṇaiva jīvati |  
āmodaḥ pavaneneva khāteneva saridrayaḥ || 29 ||  
  
etadeva sadṛṣṭāntamāha - cetyeti || cetyabhramavatā cetyeṣu   
pratiphalanāttaistādātmyābhimānavatā || 29 |  
  
asatyajaḍacetyāṃśacayanāccidvapurjaḍam |  
mahājalagato hyagniriva rūpaṃ samujjhati || 30 ||  
  
asatyeti || cidvapuḥ citsvarūpaṃ asatyajaḍacetyāṃśacayanāt asatyā jaḍāśca ye   
cetyāṃśāḥ teṣāṃ cayanādupacayāddhetoḥ jaḍaṃ sanmahājalagato'gniriva svarūpaṃ   
citsvabhāvamujjhati apākaroti || 30 ||  
  
evaṃ cidrūpamapyetaccetyonmukhatayā svayam |  
jaḍaṃ śūnyamasatkalpaṃ caitanyena prabodhyate || 31 ||  
  
etaccidrūpaṃ evaṃ pūrvoktaprakāreṇa cetyonmukhatayā dṛśyabhāvanayā svayameva   
jaḍaṃ jāḍyayuktaṃ śūnyasamaṃ asatkalpaṃ ca bhūtvāpi punaścaitanyena   
anupraviṣṭacaitanyena prabodhyate | tatsṛṣṭvā tadevānuprāviśat iti śruteḥ || 31 ||  
  
idānīmahamīkṣe'haṃ kenaiṣā citpracetyate |  
aho nu cirakālena jñātaṃ jñeyamanāmayam || 32 ||  
  
idānīmityardhamekaṃ vākyam | eṣā citkena hetunā pracetyate manbuddhyādirūpeṇa   
pravartyate ityetadidānīmahamīkṣe vicārayet | aho iti ardhamekaṃ vākyam | jñeyaṃ   
jñātaṃ yajjijñāsitaṃ cidvivartanimittaṃ jñātavyaṃ tajjñātamityarthaḥ || 32 ||  
  
ete hi cidvilāsāntā manobuddhīndriyādayaḥ |  
asantaḥ sarva evāho avadhānaṃ vinotthitāḥ || 33 ||  
  
ete hīti || cidvilāsāntāḥ jaḍeṣu vastuṣu caitanyakalanaṃ cidvilāsaḥ tadantāstatparyantāḥ   
ete manobuddhīndriyādayaḥ sarva eva vastuto'santo'pi avadhānaṃ vinā   
aikāgryamavadhānaṃ tena vinā tadbhāvena uditāḥ prādurbhūtāḥ ātmanaḥ   
svarūpaniṣṭhatvābhāvarūpeṇa pramādenoditāḥ | anavadhānameva cito   
nānārūpatvavivartaheturityarthaḥ || 33 ||  
  
p. 675)  
  
mahācidekaivāstīha mahāsatteti yocyate |  
niṣkalaṅkā samā śuddhā nirahaṃkārarūpiṇī || 34 ||  
  
mahāciditi ślokadvayaṃ vākyam || mahāsattāparaparyāyā niṣkalaṅkā yā mahācidasti   
saiva brahmaparamātmādināmabhirgīyata ityarthaḥ | sameti dvirupādīyate tayorekaḥ   
samaśabdaḥ sarvaśabdaparyāyaḥ | samā sarvātmaketyarthaḥ | anyastvavaiṣamyavācī   
samaikarūpeti na paunaruktyam || 34 || 35 ||  
  
sakṛdvibhāti vimalā nityodayavatī samā |  
sā brahmaparamātmādināmabhiḥ parigīyate || 35 ||  
  
vasiṣṭha uvāca ||  
  
dinānudinamityeṣā svātmārāmatayā tathā |  
nityamantarmukhatayā babhūva prakṛtisthitā || 36 ||  
  
dinānudinamiti || dinaṃ pūrvabhāvi anudinaṃ paścādbhāvi dinaṃ cānudinaṃ ca   
dinānudinam | sarveṣvapi dineṣvityarthaḥ | eṣā cūḍālā || 36 ||  
  
nīrāgā nirupāsaṅgā nirdvandvā niḥsamīhitā |  
na jahāti na cādatte prakṛtācāracāriṇī || 37 ||  
  
nīrāgeti || rāga icchā upāsaṅga āsaktiḥ dvandvamiṣṭāniṣṭabuddhiḥ samīhitamudyogaḥ |   
na jahāti dveṣābhāvāt | na cādatte rāgābhāvāt || 37 || 38 || 39 || 40 || 41 || 42 || 43 ||  
  
paramātmamahālābhaparipūrṇāntarāntarā |  
sarvottamātītatayā jagāmāvyapadeśyatām || 38 ||  
  
p. 676)  
  
svavivekadhanābhyāsavaśādātmodayena sā |  
śuśubhe śobhanā puṣpalatevābhinavodgatā || 39 ||  
  
atha tāmanavadyāṅgīṃ kadācitsa śikhidhvajaḥ |  
apūrvaśobhāmālokya smayamāna uvāca ha || 40 ||  
  
bhūyo yauvanayuktena maṇḍiteva punaḥ punaḥ |  
adhikaṃ rājase tanvi kāntyā vimalayā tanoḥ || 41 ||  
  
prapītāmṛtasāreva labdhālabdhapadeva ca |  
ānandāmṛtapūrṇeva rājase nitarāṃ priye || 42 ||  
  
abhogakṛpaṇaṃ śāntamūrjitaṃ samatāṃ gatam |  
gambhīraṃ ca prasannaṃ ca cetaḥ paśyāmi te priye || 43 ||  
  
cūḍālovāca ||  
  
na kiṃcitkiṃcidākāramidaṃ tyaktvāhamāgatā |  
na kiṃcitkiṃcidākāraṃ tenāsmi śrīmatī sthitā || 44 ||  
  
athāṣṭabhiḥ ślokaiḥ cūḍālā svānubhavaṃ martre nivedayati - na kiṃciditi || na   
kiṃcijjagattāvatsaṃbhavati | neha nānāsti iti bādhyamānatvāt | nāpyasat pratīyamānatvāt |   
asataśca sattayā vā vyavahartumayogyam | ataeva kiṃcidākāraṃ mahāsattātmanā   
kenacidākāreṇopalakṣitaṃ paraṃ brahma yena hetunā āgatā prāptā | na kiṃcidākāraṃ   
brahmabhāvamāpanneti yāvat | tena asmi ahaṃ śrīmatī kāntimatī sthitā |   
asmītyahamarthe'vyayam | śrīriha brahmavidyā | prabhāvaḥ sadbhūtamatilokaṃ ca divyaṃ   
tejaḥ || 44 ||  
  
idaṃ sarvaṃ parityajya sarvamanyanmayā śritam |  
yattatsatyamasatyaṃ ca tenāsmi śrīmatī sthitā || 45 ||  
  
etadevāha - idamiti || idaṃ jagatsarvaṃ parityajya anyadviśvavilakṣaṇaṃ sarvaṃ   
sarvātmakaṃ satyaṃ abādhyaṃ asatyaṃ ca asati kalpite jagatyanupraviṣṭaṃ brahma   
yadyasmādāśritaṃ tenāhaṃ śrīmatī sthitā || 45 ||  
  
p. 677)  
  
yatkiṃcidyanna kiṃcicca tajjānāmi yathāsthitam |  
yathodayaṃ yathānāśaṃ tenāsmi śrīmatī sthitā || 46 ||  
  
yatkiṃciditi || yadvastu kiṃcit mahāsattārūpatvāt | na kiṃcicca viśvavilakṣaṇatvāt |   
tadvastu yathāsthitaṃ yathodayaṃ yathānāśaṃ ca jānāmi | sṛṣṭyādiṣu yathāyathā   
vartate tatsarvaṃ jānāmītyarthaḥ || 46 ||  
  
bhogairabhuktaistuṣyāmi bhuktairiva sudūragaiḥ |  
na hṛṣyāmi na kupyāmi tenāhaṃ śrīmatī sthitā || 47 ||  
  
bhogairiti || bhuktairiva pūrvamupabhuktairiva sudūragairviprakṛṣṭairabhuktairapi   
bhogaistuṣyāmi | bhuktānāṃ ca viprakṛṣṭatvāviśeṣāt pakṣapāte hetvabhāvāditi   
bhāvaḥ | na hṛṣyāmi na kupyāmi rāgadveṣayorabhāvāt || 47 ||  
  
ekaivākāśasaṃkāśe kevale hṛdaye rame |  
na rame rājalīlāsu tenāhaṃ śrīmatī sthitā || 48 ||  
  
eketi || ākāśasaṃkāśe ākāśavatparipūrṇe kevale viśuddhe hṛdaye   
hṛdayavatsarvāntare svātmani ekaiva rame | rājalīlāsu rājñāṃ līlāsu   
gītavādyanṛtyādiṣu na rame || 48 ||  
  
jagatāṃ prabhurevāsmi na kiṃcinmātrarūpiṇī |  
ityātmanyeva tuṣyāmi tenāhaṃ śrīmatī sthitā || 49 ||  
  
jagatāmiti || na kiṃcinmātrarūpiṇī yaddhi brahma na kiṃcit kiṃcidapi na bhavati   
sarvavilakṣaṇatvāttanmātrarūpiṇī asmi | ahaṃ jagatāṃ prabhureva | sarvāṇi bhūtāni   
yo'ntareva yamayatīti sarvaniyāmakatvādityanena prakāreṇātmanyeva tuṣyāmi || 49 ||  
  
p. 678)  
  
tanuvidveṣarāgābhiḥ prajñābhiḥ śāstradṛṣṭiṣu |  
rame saha vayasyābhistenāhaṃ śrīmatī sthitā || 50 ||  
  
tanviti || tanuvidveṣarāgābhiḥ tanū kṛśau vidveṣarāgau yāsu tābhiḥ śāstradṛṣṭiṣu   
prajñābhiḥ | vītarāgakathābhirityarthaḥ | tābhirvayasyābhiḥ sakhībhiḥ saha rame   
vinodayāmi || 50 ||  
  
paśyāmi yannayanaraśmibhirindriyairvā cittena veha hi tadaṅga na kiṃcideva |  
paśyāmi tadvirahitaṃ tu na kiṃcidantaḥ paśyāmi samyagiti nātha vinodayāmi || 51 ||  
  
paśyāmīti || yadvastu dūrasthatvānnayanaraśmibhiḥ paśyāmi yacca   
saṃnihitatvāttvagādibhirindriyaiḥ paśyāmi yaccatītamanāgataṃ vā cittena paśyāmi   
tatsarvaṃ kiṃcidapi na paśyāmi nānusaṃdadhāmi | tadvirahitaṃ dṛśyavyatiriktaṃ tanna   
kiṃcidviśvavilakṣaṇaṃ paraṃ vastu samyagantaḥ paśyāmi ityanena hetunā vinodayāmi ||   
51 || 52 ||  
  
vasiṣṭha uvāca ||  
  
evamātmani viśrāntāṃ vadantīṃ tāṃ varāṅganām |  
abudhvā tadgirāmarthaṃ vihasyovāca bhūpatiḥ || 52 ||  
  
śikhidhvaja uvāca ||  
  
asaṃbaddhapralāpāsi bālāsi varavarṇini |  
ramase rājalīlābhirahamevaṃ nṛpātmaje || 53 ||  
  
asaṃbaddheti || ramase rājalīlābhiḥ ahamevaṃ nṛpātmaje yathāhaṃ evaṃ tvamapi ramase   
| na rama iti bruvāṇā tvasaṃbaddhapralāpāsītyanvayaḥ | rājalīlābhī   
ramasvāvanipālātmajeti pāṭhe yathedānīṃ ramase evamuttarakālamapi ramasva na rame iti   
tu mithyāpralāpinī mābhūrityarthaḥ || 53 ||  
  
p. 379)  
  
kiṃcittyaktvā na kiṃcidyo gataḥ pratyakṣasaṃsthitam |  
tyaktapratyakṣasadrūpaḥ sa kathaṃ kila śobhate || 54 ||  
  
na kiṃcitkiṃcidākāramidaṃ tyaktveti yaduktaṃ tatparihasati - kiṃciditi ||   
yatpratyakṣasaṃsthitaṃ kiṃcitpṛthivyādirūpaṃ vastu tyaktvā na kiṃcidavyapadeśyaṃ   
vastu gataḥ prāptaḥ tyaktapratyakṣasadrūpaḥ tyaktaṃ pratyakṣaṃ vastu yena sa kathaṃ   
śobhate | prāmāṇikasya parityāgādaprāmāṇikasya ca svīkārāditi bhāvaḥ || 54 ||  
  
bhogairabhuktaistuṣṭo'hamiti bhogāñjahāti yaḥ |  
daridravaddurbhagaḥ sansa kathaṃ kila śobhate || 55 ||  
  
bhogairabhuktairiti yaduktaṃ tatparihasati - bhogairiti || yo mūḍhaḥ abhuktaireva   
bhogaistuṣṭa iti manyamānaḥ prāptānapi bhogāñjahāti sa mūḍhaḥ   
prāptabhogatyāgāddaridravaddurbhago bhāgyahīnaḥ sankathaṃ śobhate |   
ruṣevāsanaśayyāyāmiti pāṭhe yathāhi kaścitkupitaḥ pariviṣṭeṣvapi bhojyavastuṣu   
saṃnihitāyāmapi svakāntāyāṃ ruṣā roṣavaśādāsana eva śayyāyāṃ tiṣṭhan   
bhogaparāṅmukhaḥ syāttadvadityarthaḥ || 55 ||  
  
yatpaśyāmi na paśyāmi tatpaśyāmyanyadeva tu |  
pralāpa ityasatyasya sa kathaṃ kila śobhate || 56 ||  
  
yatpaśyāmīti || yadvastu paśyāmi cakṣurādibhirviṣayīkaromi tādṛśaṃ vastu na   
paśyāmi nānusaṃdadhāmi | anyadeva tu dṛśyavyatiriktaṃ anyadeva vastu paśyāmīti   
yaḥ pralāpaḥ etaṃ pralāpamanarthakaṃ vacanaṃ atyaktvā kathaṃ śobhate | pralāpa   
ityasatyasyeti pāṭhe iti evaṃrūpo'sannaśobhanaḥ pralāpo yasya sa kathaṃ śobhata   
ityarthaḥ || 56 || 57 || 58 || 59 ||  
  
p. 680)  
  
tasmādbālāsi mugdhāsi capalāsi vilāsini |  
nānālāpavilāsena krīḍase krīḍa sundari || 57 ||  
  
vasiṣṭha uvāca ||  
  
pravihasyāṭṭahāsena śikhidhvaja iti priyām |  
madhyāhne snātumutthāya nirjagāmāṅganāgṛhāt || 58 ||  
  
kaṣṭaṃ nātmani viśrānto madvacāṃsi na buddhavān |  
rājeti khinnā cūḍālā svavyāpāraparābhavat || 59 ||  
  
tadā tathāṅga tatrātha tādṛśāśayayostayoḥ |  
tābhiḥ pārthivalīlābhiḥ kālo bahutitho yayau || 60 ||  
  
tadeti || tadā tasminkāle tatra deśe tasmin deśe tathā tena prakāreṇāvasthitayostābhiḥ   
pārthivalīlābhiḥ bahutithaḥ kālo yayau | aṅgeti saṃbodhanam || 60 ||  
  
ekadā nityatṛptāyā niricchāyā api svayam |  
cūḍālāyā babhūvecchā līlayā khagamāgamaiḥ || 61 ||  
  
ekadeti || khagamāgamairākāśagamanāgamanaiḥ || 61 || 62 || 63 ||  
  
khagamāgamasiddhyarthamatha sā nṛpakanyakā |  
sarvabhogānanādṛtya samāgatya ca nirjanam || 62 ||  
  
ekaivaikāntaniratā svāsanāvasthitāṅgikā |  
ūrdhvagaprāṇapavanaṃ cirābhyāsaṃ cakāra ha || 63 ||  
  
rāma uvāca ||  
  
kasya spandavilāsasya cirābhyāsasya me vada |  
brahmankhagamanādyetatphalaṃ yatnaikaśālinaḥ || 64 ||   
  
kasyeti || spandavilāsasya prāṇagativiśeṣasya | cirābhyāsasya ciramabhyastasya || 64 ||  
  
p. 681)  
  
vasiṣṭha uvāca ||  
  
antasthā akhilāstyaktvā svasādhyetaravāsanāḥ |  
gudādisthānasaṃkocātsthānakādikriyākramaiḥ || 65 ||  
  
antasthā iti ślokacatuṣṭayaṃ vākyam | antasthāścittagatāḥ svasādhyetaravāsanāḥ   
svasādhyavyatiriktavastuviṣayā vāsanā akhilā api tyaktvā samabhyasyamānaiḥ   
dvārasaṃkocādibhiḥ sādhanaistasya puṃsaḥ prabhutvānniyāmakatvāddhetorakhilā api   
prāṇādivāyavo bhṛtyā iva tyāgādānanirogheṣu recakapūrakakumbhakeṣu vidheyatāṃ   
yāntītyanvayaḥ | tatra gudādidvārasaṃkoce hetumāha - sthānakādikriyākramairiti |   
sthānakāni mahāmudrādayaḥ sthānaviśeṣāḥ | ādiśabdādyamādigrahaṇam |   
sthānakāadayaśca te kriyākramā upāyabhedāḥ taistatra mūlabandhena gudasaṃkocaḥ   
khecaryā uparitanadvāranirodha iti vivekaḥ | tatra mūlabandhalakṣaṇam -   
pārṣṇibhāgena saṃpīḍya yonimākuñcayedgudam | apānamūrdhvamākṛṣya   
mūlabandho'yamiṣyate iti | khecarīlakṣaṇaṃ tu bahuśaḥ pūrvamuktam || 65 || 66 ||  
  
śrīmacchikhidhvajakathāprasaṅgātpatitāmimām |  
prāṇādipavanābhyāsakriyāṃ siddhiphalāṃ śṛṇu || 66 ||  
  
bhojanāsanaśuddhyā ca sādhuśāstrārthabhāvanāt |  
svācārātsujanāsaṅgātsarvatyāgasukhāsanāt || 67 ||  
  
bhojanāsanaśuddhyā bhojanasya bhojyavastunaḥ śuddhirhitamitamedhyabhāvaḥ   
āsanaśuddhirāsanasya nirvikāratā | sādhuśāstrārthabhāvanāt yogaśāstrasya   
samyaganusaṃdhānāt | svācāro yogāṅgānuṣṭhānaṃ sujanā yogavidaḥ   
sarvatyāgastatpūrvakātsukhāsanāt || 67 || 68 || 69 ||  
  
prāṇāyāmaghanābhyāsādrāma kālena kenacit |  
kopalobhādisaṃtyāgādbhogatyāgācca suvrata || 68 ||  
  
p. 682)  
  
tyāgādānanirogheṣu bhṛśaṃ yānti vidheyatām |  
prāṇāḥ prabhutvāttajjñasya puṃso bhṛtyā ivākhilāḥ || 69 ||  
  
rājyādimokṣaparyantāḥ samastā eva saṃpadaḥ |  
dehānilavidheyatvasādhyāḥ sarvasya rāghava || 70 ||  
  
rājyādīti || dehānilavidheyatvasādhyāḥ prāṇajayena aṇimādayo'pi sidhyantītyarthaḥ || 70 ||  
  
parimaṇḍalitākārā marmasthānaṃ samāśritā |  
āntraveṣṭanikā nāma nāḍī nāḍīśatānvitā || 71 ||  
  
parimaṇḍaliteti ślokatrayaṃ vākyam || parito maṇḍalito maṇḍalīkṛta ākāro yasyāḥ sā   
- parimaṇḍalitākārā marmasthānaṃ samāśritā | tasyordhvaṃ kuṇḍalīsthānaṃ   
nābhestiryagadhordhvataḥ | aṣṭaprakṛtirūpā sā hyaṣṭadhā kuṇḍalīkṛtā | iti   
yājñavalkyena kandasyordhvaṃ nābhestiryagūrdhvataśca kuṇḍalīsthānanirūpaṇāt   
nābheśca marmasthānāt nābhisthānamāśritā marmasthānaṃ samāśritā bhavati |   
nābhiśca hṛdayaṃ gārti kaṇṭhakūpaṃ tathaivace ti yājñavalkyena marmasthāneṣu   
parigaṇanāt || 71 ||  
  
vīṇāgrāvartasadṛśī salilāvartasaṃnibhā |  
kīṭādiṣvabjajāteṣu sarveṣu prāṇiṣūditā || 72 ||  
  
vīṇāgravartasadṛśī vīṇādaṇḍasyoparibhāge yastantrīsūtraveṣṭanarūpa āvartaḥ   
tatsadṛśī salilāvartasaṃnibhā || 72 ||  
  
śītārtasuptabhogīndrabhogavadbaddhamaṇḍalā |  
anārataṃ sā saspandā pavamānena tiṣṭhati || 73 ||  
  
yataḥ śītārtatayā suptasya bhogīndrasya bhogavadbaddhamaṇḍalā sarvaprāṇagatā   
nāḍīśatairāvṛtā āntraveṣṭanikānāma āntraveṣṭaniketi prasiddhā kācinnāḍī   
pavamānena vāyunā anārataṃ saspandā tiṣṭhatītyanvayaḥ || 73 ||  
  
p. 683)  
  
tasyāstvabhyantare tasminkadalīkośakomale |  
pāvanī paramā śaktiḥ sarvaśaktijavapradā || 74 ||  
  
tasyā iti ślokadvayaṃ vākyam || tasyāḥ pūrvoktāyā nāḍyāḥ kadalīkośavatkomale   
abhyantare kupitā bhujaṅgamīva aniśaṃ niḥśvasadrūpā spandanāhetutvaṃ gatā   
ūrdhvīkṛtamukhī sarvāsāṃ śaktīnāṃ javapradā ullāsahetuḥ pāvanī pavanasaṃbandhinī   
paramā śaktiḥ saṃsthitā || 74 || 75 ||  
  
aniśaṃ niḥśvasadrūpā kupiteva bhujaṃgamī |  
saṃsthitordhvīkṛtamukhī spandanāhetutāṃ gatā || 75 ||  
  
asyāṃ samastāḥ saṃbaddhā nāḍyo hṛdayakośagāḥ |  
sātaḥ kuṇḍalinī spandasparśasaṃvitkalāmalā || 76 ||  
  
asyāmiti ślokatrayaṃ vākyam || asyāmeva prāṇaśaktau hṛdayakośagāḥ samastā   
nāḍyaḥ saṃbaddhāḥ siddhāḥ spandasparśasaṃvitkalākriyāhetuḥ   
sparśānubhavahetuśca amalā saiva pāvanī śaktirataḥ kuṇḍalinītyucyate || 76 ||  
  
kaloktā kalanenāśu kathitā cetanena cit |  
jīvanājjīvatāṃ yātā mananācca manaḥsthitā || 77 ||  
  
kalokteti || saiva kalanena bandhanena hetunā kaletyuktā | cetanena jñānotpādanena   
cidityuktā | jīvanāducchvāsaniḥśvāsapravartanāt jīvaśabdavācyatāṃ gatā |   
mananātsmaraṇahetutvānmana iti sthitā || 77 ||  
  
saṃkalpātsaiva saṃkalpā bodhādbuddhiriti sthitā |  
ahaṅkārātmatāṃ yātā saiṣā puryaṣṭakābhihdā || 78 ||  
  
saṃkalpādvividhāt manorathakalpanāt sā hi saṃkalpā iti saṃkalpaśabdavācyā śaktirapi   
bodhanānniścayotpādanāt buddhiriti smṛtā | saivāhamityabhimānāt ahaṃkārātmatāṃ   
yātā satī puryaṣṭakaśabdavācyāpītyanvayaḥ || 78 ||  
  
p. 684)  
  
sthitā kuṇḍalinī dehe jīvaśaktiranuttamā |  
prāṇāpānasvarūpatvādadha ūrdhvaṃ vrajatyasau || 79 ||  
  
sthiteti || dehe sthitā kuṇḍalinīśabdavācyā anuttamā yā jīvaśaktirasti asāveva   
prāṇāpānasvarūpatvāt adha ūrdhvaṃ ca vrajati || 79 ||  
  
samastaivordhvamāyāti samastādho'tha sā vrajet |  
tatpumānmṛtimāyāti saiva prāṇamayī smṛtā || 80 ||  
  
samasteti || sā prāṇaśaktiḥ samastaiva kadācidūrdhvamāyāti | athānantaraṃ   
samastaivādho vrajet | tattasmātprāṇagateradhruvatvātpumān jīvo mṛtiṃ maraṇamāyāti |   
hi yasmātkāraṇātprāṇamayī smṛtā || 80 ||  
  
sarvathātmani tiṣṭheccettyaktvordhvādho gamāgamau |  
tajjantorhīyate vyādhirantarmārutarodhataḥ || 81 ||  
  
sarvatheti || sā prāṇaśaktirnirodhābhyāsavaśāt ūrdhvādho gamāgamau tyaktvā ātmani   
dehe sarvathā sarveṇa prakāreṇa tiṣtheccettarhi antarmārutarodhataḥ   
mārutasyāntarniruddhatvāddhetorjantorvyādhirhīyate tyajyate | vyādhirityupalakṣaṇam |   
jarāmaraṇādayo'pi hīyanta ityarthaḥ || 81 ||  
  
rāma uvāca ||  
  
kiṃvināśāḥ kimutpādāḥ śarīre'sminmunīśvara |  
ādhayo vyādhayaścaiva yathāvatkathayāśu me || 82 ||  
  
kimiti || vināśotpattiśabdābhyāṃ taddhetū lakṣyete | ko vināśo yeṣāṃ ka utpādo   
yeṣāmiti bahuvrīhiḥ || 82 ||  
  
vasiṣṭha uvāca ||  
  
dehaduḥkhaṃ vidurvyādhimādhyākhyaṃ vāsanāmayam |  
maurkhyamūle hi te vidyāttattvajñānaparikṣaye || 83 ||  
  
deheti || dehaduḥkhaṃ śārīraduḥkhahetuṃ vyādhiṃ viduḥ | vāsanāmayaṃ   
mānasaduḥkhahetumādhyākhyaṃ viduḥ | te ume api duḥkhe tattvajñānaparikṣaye   
tattvajñānābhāve sati maurkhyamūle vidyāt || 83 ||  
  
p. 685)  
  
atattvajñānavaśatastvindriyākramaṇaṃ vinā |  
hṛdi tānavamutsṛjya rāgadveṣeṣvanāratam || 84 ||  
  
atattveti ślokadvayaṃ vākyam || atattvajñānavaśataḥ   
tattvajñānābhāvātsvendriyākramaṇaṃ vinā indriyajayābhāve sati   
tānavamalpatvamutsṛjya hṛdi rāgadveṣapravṛtterhetorjāḍyavaśāt idaṃ vastu   
prāptamidaṃ netyevaṃrūpā ghanamohadā ādhayaḥ saṃpravartante | varṣāsu varṣartau   
mihikā prāleyamiva || 84 || 85 ||  
  
idaṃ prāptamidaṃ neti jāḍyātsughanamohadāḥ |  
ādhayaḥ saṃpravartante varṣāsu mihikā yathā || 85 ||  
  
bhṛśaṃ sphurantīṣvicchāsu maurkhye ca ghanatāṃ gate |  
durantābhyavahāreṇa durdeśākramaṇena ca || 86 ||  
  
bhṛśamiti ślokacatuṣṭayaṃ vākyam || icchāsu pūrvoktāsvādhirūpāsu bhṛśaṃ   
sphurantīṣu maurkhye ca ghanatāṃ gate durantasya   
doṣodrekahetorduṣṭasyānnasyābhyavahāreṇa durdeśasya smaśānāderākramaṇena || 86 ||  
  
duḥkālavyavahāreṇa duḥkriyāsphuraṇena ca |  
durjanāsaṅgadoṣeṇa durbhāvodbhāvanena ca || 87 ||  
  
duḥkāle saṃdhyādau bhojanādivyavahāreṇa duḥkriyāyāḥ śavavahanādirūpāyāḥ   
sphuraṇena pravartanena kuṣṭhādidūṣitajanānāmāsaṅgadoṣeṇa durbhāvasya   
krodhāderudbhāvanena ca || 87 ||  
  
kṣīṇatvādvātipūrṇatvānnāḍīnāṃ randhrasaṃtatau |  
prāṇe vidhuratāṃ yāte kāye ca vikalīkṛte || 88 ||  
  
nāḍīnāṃ prāṇasaṃcāramārgāṇāṃ kṣīṇatvāt pūrṇatvādvā tadrandhrasaṃtatau prāṇe   
vidhuratāṃ vaiṣamyaṃ yāte kāye ca vikalīkṛte sati || 88 ||  
  
p. 686)  
  
dauḥsthityakāraṇāddoṣādvyādhirdehātpravartate |  
nadyāḥ prāvṛṇnidāghābhyāmivākāraviparyayaḥ || 89 ||  
  
dauḥsthityakāraṇādduḥkhahetordoṣādvātādirūpāddehe vyādhirjāyate |   
prāvṛṇnidāghābhyāṃ vṛddhikṣayahetubhyāṃ nadyā ākāraviparyayo   
vṛddhikṣayarūpa ivetyanvayaḥ || 89 ||  
  
prāktanī caihikī vāpi śubhā vāpyaśubhā gatiḥ |  
yaivādhikā saiva tathā tasminyojayati krame || 90 ||  
  
prāktanī pūrvajanmasaṃbhavā aihikī ihajanmani saṃbhūtā śubhā'śubhā vā yā   
gatirvāsanā adhikā prabalā saiva tasmin svānurūpe śubhe'śubhe vā krame vyavahāre   
tathā tenaiva prakāreṇa yojayati pravartayati |   
durvāsanāvaśādvyādhihetumapacāramācaratīti bhāvaḥ || 90 ||  
  
ādhayo vyādhayaścaivaṃ jāyante bhūtapañcake |  
kathaṃ śṛṇu vinaśyanti rāghavānāṃ kulodvaha || 91 ||  
  
ādhaya iti || evaṃ pūrvoktena prakāreṇa || 91 ||  
  
dvividho hyādhirastīha sāmānyaḥ sāra eva ca |  
vyavahāraśca sāmānyaḥ sāro janmani yaḥ smṛtaḥ || 92 ||  
  
dvividha iti || ādhirdvividho'sti sāmānyaḥ sārabhūtaśceti | tatra yo   
vyavahāramātraheturādhiḥ sa sāraḥ smṛtaḥ | sudṛḍhatvācchuddhavāsanāmaya   
ādhiḥ sāmānyo malinavāsanāmayastu sāra iti tātparyam || 92 ||  
  
prāptenābhimatenaiva naśyanti vyāvahārikāḥ |  
ādhikṣaye cādhibhavāḥ kṣīyante vyādhayo'pyalam || 93 ||  
  
prāpteneti || vyāvahārikāḥ vyavahāramātraprayojanā ādhayaḥ prāptena satā   
abhimatenaiva vastunā naśyanti iṣṭaprāptiricchānivṛtterucitatvāt | ādhibhavā   
vyādhayo'pi ādhikṣaye satī kṣīyante || 93 ||  
  
p. 687)  
  
ātmajñānaṃ vinā sāro nādhirnaśyati rāghava |  
yathā rajjvavabodhena vinā sarpo na naśyati || 94 ||  
  
ātmeti || sārastvādhiḥ ātmajñānaṃ vinā na naśyati avidyāmayatvāt || 94 ||  
  
anādhijā vyādhayastu dravyamantraśubhakramaiḥ |  
cikitsakādiśāstroktairnaśyanti tvaṃ ca vetsi tat || 95 ||  
  
anādhīti || dravyāṇi kalkakaṣāyādirūpāṇiḥ mantrā ārogyahetavaḥ saurādayaḥ |   
śubhakramāḥ devabrāhmaṇasaṃtarpaṇādayaḥ || 95 || 96 ||  
  
rāma uvāca ||  
  
ādhiḥ kathaṃ bhavedvyādhiḥ kathaṃ ca sa vinaśyati |  
iti me bhagavanbrūhi prasannapadayā girā || 96 ||  
  
vasiṣṭha uvāca ||  
  
citte vidhurite dehaḥ saṃkṣobhamupayāti hi |  
tathāhi ruṣito janturagrameva na paśyati || 97 ||  
  
citta iti ślokaṣaṭkaṃ vākyam || citte vidhurite vikṣipte sati dehaḥ saṃkṣobhamanuyāti |   
cittāyattaṃ dhātubaddhaṃ śarīramityetadupapādayannāha - tathāhīti | ruṣitaḥ kupito   
janturagraṃ purobhāgameva na paśyati kimutānyadvastviti śeṣaḥ || 97 ||  
  
anavekṣya puromārgamamārgamanudhāvati |  
prakṛtaṃ mārgamutsṛjya śarārto hariṇo yathā || 98 ||  
  
tathā puromārgamanapekṣya amārgamakāryamevānudhāvati śarena viddho hariṇa iva || 98   
||  
  
saṃkṣobhātsāmyamutsṛjya vahanti prāṇavāyavaḥ |  
asame vahati prāṇe nāḍyo yānti visaṃsthitim || 99 ||  
  
tataśca dehasthasaptadhātumayasya saṃkṣobhātprāṇavāyavaḥ sāmyamutsṛjya viṣamaṃ   
vahanti | prāṇe viṣamaṃ vahati sati nāḍyo visaṃsthitiṃ viṣamāṃ sthitiṃ yānti || 99 ||  
  
p. 688)   
  
asamyaksaṃsthite bhūpe yathā varṇāśramakramaḥ |  
kujīrṇatvamajīrṇatvamatijīrṇatvameva vā || 100 ||  
  
evaṃ nāḍīnāṃ ca viparyayādvaiṣamyāddhetorannamupabhuktaṃ doṣāyaiva doṣodrekaṃ   
kartuṃ kujīrṇatvamajīrṇatvameva vā prayāti || 100 ||  
  
doṣāyaiva prayātyannaṃ nāḍīprāṇaviparyayāt |  
yānyannāni virodhena tiṣṭhantyantaḥśarīrake || 1 ||  
  
evaṃ yānyannāni śarīre virodhena kujīrṇatvādirūpeṇa tiṣṭhanti tānyeva cānnāni   
pariṇāmasvabhāvataḥ vipākavaśādvyādhirūpatāṃ yānti || 1 ||  
  
tānyeva vyādhitāṃ yānti pariṇāmasvabhāvataḥ |  
evamādherbhavedvyādhirādhināśācca naśyati |  
yathā mantrairvinaśyanti vyādhayastaṃ kramaṃ śṛṇu || 2 ||  
  
evamuktena prakāreṇādhervyādhirbhavet tannāśācca naśyati | yathā vyādhayo   
mantrairyathārogyahetubhirvinaśyanti taṃ ca kramaṃ vakṣyāmi śṛṇvityanvayaḥ || 2 ||  
  
yathā virekaṃ kurvanti harītakyaḥ svabhāvataḥ |  
bhāvanāvaśataḥ kāryaṃ tathā yaralavādayaḥ || 3 ||  
  
yatheti || harītakyaḥ harītakīphalāni yathā svabhāvādeva virekaṃ malamocanaṃ kurvanti   
tathaiva yaralavādayo mantravarṇā bhāvanāvaśataḥ   
ārogyasamucitadhyānavaśādroganivṛttirūpaṃ karyaṃ kurvanti || 3 ||  
  
śuddhayā puṇyayā sādho kriyayā sādhusevayā |  
manaḥ prayāti nairmalyaṃ nikaṣeṇeva kāñcanam || 4 ||  
  
tattatphalopajananītyapi bhāvanaiveti nyāyāt | ādhināśāttajjanyo vyādhirnaśyatītyuktaṃ   
tatkathamityākāṅkṣāyāṃ tatprakāramāha - śuddhayeti ślokatrayaṃ vākyam ||   
śuddhayā nirdoṣayā puṇyayā kriyayā śivārcanādirūpayā sādhusevayā   
mahāpuruṣaśuśrūṣayā ca pāpakṣaye sati mano nairmalyaṃ prayāti nikaṣeṇa gharṣaṇena   
kāñcanamiva || 4 ||  
  
p. 689)  
  
ānando vardhate dehe śuddhe cetasi rāghava |  
pūrṇendāvudite samyaṅnairmalyaṃ bhuvane yathā || 5 ||  
  
tataścetasi śuddhe sati dehe ānandaḥ sukhaṃ vardhate | pūrṇendāvudite sati bhuvane   
nairmalyaṃ prakāśa iva || 5 ||  
  
sattvaśuddhau vahantyete krameṇa prāṇavāyavaḥ |  
jarayanti tathānnāni vyādhistena vinaśyati || 6 ||  
  
tathā sattvaśuddhau cittanairmalye sati prāṇavāyavaḥ krameṇaiva vahanti | tathā sāmyena   
vahantaḥ santo'nnāni jarayanti | tenānnānāṃ jaraṇena vyādhirvinaśyati || 6 ||  
  
ādhivyādhyoriti proktau nāśotpattikramau tvayi |  
kuṇḍalinyāṃ kathāyogamadhunā prakṛtaṃ śṛṇu || 7 ||  
  
ādhīti || ādhivyādhyornāśotpattikramau nāśakrama utpattikramaśceti pūrvoktaprakāreṇa   
proktau | adhunā prakṛtaṃ kuṇḍalinyāṃ kuṇḍalinīviṣayaṃ kathāyogaṃ kathyamānaṃ   
yogaṃ śṛṇu || 7 ||  
  
puryaṣṭakāparākhyasya jīvasya prāṇanāmikām |  
viddhi kuṇḍalinīmantarāmodasyeva mañjarīm || 8 ||  
  
purīti || antaḥkuṇḍalinī pūrvoktā | puryaṣṭakāparākhyasya puryaṣṭakamityaparā ākhyā   
yasya jīvasya prāṇanāmikāṃ prāṇabhūtāṃ viddhi | āmodasya mañjarīmiva | yathā hi   
mañjaryāṃ satyāmevāmodaḥ prāṇiti tathā kuṇḍalinyāṃ satyāmeva jīva iti bhāvaḥ || 8 ||  
  
p. 690)  
  
tāṃ yadā pūrakābhyāsādāpūrya sthīyate samam |  
tadaiti mairavaṃ sthairyaṃ kāyasya pīnatāṃ tathā || 9 ||  
  
tāmiti || yadā pūrakābhyāsāt pūrakābhyāsavaśāddhetoḥ tāṃ kuṇḍalinīmāpūrya   
samaṃ nirvikāraṃ sthīyate tadā mairavaṃ merusaṃbandhi sthairyaṃ sthiratvaṃ kāyasya   
pīnatāṃ sthaulyaṃ caiti prāpnoti | tādṛk pūrakābhyāse kāyo meruriva sthitaḥ sthūlaśca   
bhavatītyarthaḥ || 9 ||  
  
yadā pūrakapūrṇāntarāyataprāṇamārutam |  
nīyate saṃvidevordhvaṃ soḍhuṃ gharmaśramaklamam || 110 ||  
  
yadeti ślokatrayaṃ vākyam || yadā tu sā kuṇḍalinī pūrakapūrṇāntarāyataprāṇamārutaṃ   
pūrakaiḥ pūrṇaḥ antarāyato dīrghaśca prāṇamāruto yasminkarmaṇi tadyathā bhavati   
tathā saṃvidā ūrdhvaṃ gatibhāvanayā ūrdhvamuparitanākāśadeśaṃ nīyate   
gharmaśramaklamaṃ soḍhumiva | tathāhi kenacidgharma śrāntena kutracicchāyāyāṃ   
śramāpanodanāya śītākhyaṃ kumbhakamabhyasyatā pūrakapūrṇāntarāyataprāṇaṃ   
yathā tathā kuṇḍalinyūrdhvaṃ nīyate tadvadityarthaḥ || 110 ||  
  
sarpīva tvaritaivordhvaṃ yāti daṇḍopamāṃ gatā |  
nāḍīḥ sarvāḥ samādāya dehabaddhā latopamāḥ || 11 ||  
  
tadā sā kuṇḍalinī sarpīva bhujaṅgamīva daṇḍopamāṃ gatā satī dehabaddhāḥ sarvā   
nāḍīrlatā iva samādāya tvaritā ivordhvaṃ yāti || 11 ||  
  
tadā samastamevedamutplāvayati dehakam |  
nīrandhrapavanāpūrṇā bhastrevāmbugatā naram || 12 ||  
  
tadā cedaṃ dehakaṃ samastamevotplāvayati udgamayati | nīrandhrapavanāpūrṇā   
nīrandhraṃ yathā tathā pavanenāpūrṇā bhastrā carmaprasevikā ambugatāsatī naraṃ   
yathotplāvayati tadvadityarthaḥ || 12 ||  
  
p. 691)  
  
ityabhyāsavilāsena yogena vyomagāmitām |  
yoginaḥ prāpnuvantyuccairdīnā indradaśāmiva || 13 ||  
  
itīti || ityabhyāsavilāsena īdṛśābhyāsaviśeṣavatā yogena yogino vyomagāmitāṃ   
prāpnuvanti | dīnā daridrā indradaśāmindrapadamivetyanvayaḥ || 13 ||  
  
brahmanāḍīpravāheṇa śaktiḥ kuṇḍalinī yadā |  
bahirūrdhvaṃ kapāṭasya dvādaśāṅgulamūrdhani || 14 ||  
  
brahmanāḍīti ślokadvayaṃ vākyam || yadā sā kuṇḍalinīrūpā prāṇaśaktiḥ   
brahmanāḍīpravāheṇa suṣumnāntaḥpravāheṇa ūrdhvaṃ kapāṭasya brahmarandhrasya   
bahirbhāge dvādaśāṅgulamūrdhani   
dvādaśāṅgulaparimitasyākāśadeśasyoparibhāge nāḍīśatanirodhinā   
sarvanāḍīnirodhakena prayogeṇa recakābhyāsarūpeṇa prakṛṣṭena yogena   
muhūrtamātraṃ sthitimavasthāṃ prāpnoti tadā tasminkāle vymagadarśanaṃ   
siddhavidyādharādīnāṃ khecarāṇāṃ darśanaṃ bhavati || 14 || 15 ||  
  
recakena prayogeṇa nāḍyantaranirodhinā |  
muhūrtaṃ sthitimāpnoti tadā vyomagadarśanam || 15 ||  
  
vijñānādūrasaṃsthena buddhinetreṇa rāghava |  
dṛśyante vyomagāḥ siddhāḥ svapnavatsvārthadā api || 16 ||  
  
darśanaprakāramevāha - vijñāneti || vijñānādūrasaṃsthena vijñānaṃ   
svarūpacaitanyaṃ tasmādadūrasaṃsthena sannikṛṣṭena ataścaitanyasaṃkrāntyā   
prakāśakena buddhinetreṇa cakṣuṣā vyomagāḥ siddhāḥ svapnadaśāyāmiva dṛśyante   
| na kevalaṃ darśanamātraṃ svārthadā api svāpekṣitāmaṇimādisiddhiṃ ca   
prayacchantītyarthaḥ || 16 ||  
  
mukhādbahirdvādaśānte recakābhyāsayuktitaḥ |  
prāṇe ciraṃ sthitiṃ nīte praviśatyaparāṃ purīm || 17 ||  
  
parapurapraveśaprakāramāha - mukhāditi || mukhādvaktrādbahiḥ dvādaśānte   
dvādaśāṅgulaparimitākāśadeśaparyante recakābhyāsayuktito   
recakābhyāsarūpādyogaviśeṣāddhetoḥ prāṇe prāṇavāyau ciraṃ sthitiṃ nīte sati aparāṃ   
purīṃ dehāntaraṃ praviśati | parakāyapraveśasiddhirbhavatītyarthaḥ || 17 ||  
  
p. 692)  
  
rāma uvāca ||  
  
sūkṣmacchidrādigatyarthaṃ pūrṇārthaṃ ca khasya vā |  
aṇutāṃ sthūlatāṃ vāpi kāyo'yaṃ nīyate katham || 18 ||  
  
sūkṣmeti || sūkṣmacchidrādigatyarthaṃ gamanasiddhaye khasyākāśasya pūraṇārthaṃ   
vyāptyarthaṃ vā ayaṃ kāyaḥ aṇutāṃ sthūlatāṃ vāpi kathaṃ nīyate   
kāyasyaikatvātpariṇāmabhede ca bhedaprasaṅgāditi bhāvaḥ || 18 ||  
  
vasiṣṭha uvāca ||  
  
ekaṃ cinmātramastīha śuddhasaumyamalepakam |  
sūkṣmātsūkṣmataraṃ śāntaṃ no jaganna jagadgatāḥ || 19 ||  
  
ekamiti || cinmātramekamevāsti | jagadgatāḥ padārthasamṛddhayo'pi no santi || 19 ||  
  
taccinotyātmanātmānaṃ saṃkalponmukhatāṃ gatam |  
yadā tadā jīva iti proktamāvilatāṃ gatam || 120 ||  
  
taditi || taccinmātraṃ vastu saṃkalponmukhatāṃ gataṃ sat yadā ātmanaivātmānaṃ cinoti   
upacitaṃ karoti | paricchinnamiti yāvat | tadā āvilatāṃ kaluṣatāṃ gataṃ jīva iti proktam ||   
120 ||  
  
asatyameva saṃkalpabhrameṇedaṃ śarīrakam |  
jīvaḥ paśyati mūḍhātmā bālo yakṣami voddhatam || 21 ||  
  
asatyamiti || mūḍhātmā jīvaḥ svasaṃkalpabhrameṇa bālo yakṣamiva asatyamevedaṃ   
śarīraṃ paśyati || 21 ||  
  
p. 693)  
  
evaṃ hi viditātmāno bhāvayanti yathaiva yat |  
tattathaivānupaśyanti dṛḍhabhāvanayā tayā || 22 ||  
  
evamiti || evaṃ sati viditātmāno niścitātmānaḥ puruṣāḥ yadvastu yathaiva bhāvayanti   
tathā dṛḍhabhāvanayā tadvastu tathaivāśu paśyanti || 22 ||  
  
dṛḍhabhāvānusaṃdhānādvimūḍhā api rāghava |  
viṣaṃ nayantyamṛtatāmamṛtaṃ viṣatāmapi || 23 ||  
  
dṛḍheti || mūḍhā ātmajñānarahitā api dṛḍhabhāvanānusaṃdhānādbhāvo bhāvanā   
dṛḍhabhāvanāyāḥ sāntatyādviṣaṃ duḥkhodarkaṃ niṣiddhaṃ karma amṛtatāṃ   
nayanti | amṛtaṃ vihitaṃ karma viṣatāṃ duḥkhahetutāṃ nayanti || 23 ||  
  
evaṃ yathāvadeveha bhāvyate dṛḍhabhāvanāt |  
bhūyate hi tadevāśu tadityālokitaṃ muhuḥ || 24 ||  
  
evamiti || evaṃ yadvastu yathā bhāvyate tena tathaiva bhūyate | anubhūyata ityarthaḥ |   
tadetadarthasvarūpaṃ muhurālokitam | vicāritamityarthaḥ || 24 || 25 ||  
  
satyabhāvena dṛṣṭo'yaṃ deho'deho bhavatyalam |  
dṛṣṭastvasatyabhāvena vyomatāṃ yāti dehakaḥ || 25 ||  
  
aṇimādipadaprāptau bhāvanāyuktirīdṛśī |  
sulabheyaṃ mahābuddhe yogasaṃsiddhisaṃvidām || 26 ||  
  
aṇimādīti || yogasaṃsiddhisaṃvidāṃ yoge pavanajaye saṃsiddhā dṛḍhaṃ paricayā   
saṃvidyeṣāṃ teṣāṃ aṇimādipadaprāptāvapi idṛśī iyaṃ bhāvanāyuktiḥ | sulabhā   
aṇutvabhāvanāyāmaṇimā mahattvabhāvanāyāṃ mahimetyevamaṇimādisādhikāpi   
yuktiḥ sukhena labhyata ityarthaḥ || 26 ||  
  
aṇimādiguṇaiśvaryayuktā sā nṛpabhāminī |  
evaṃ babhūva cūḍālā ghanābhyāsavatī satī || 27 ||  
  
aṇimeti || sā cūḍālā evaṃ ghanābhyāsavatī satī aṇimādiguṇaiśvaryayuktā   
babhūvetyanvayaḥ || 27 ||  
  
p. 694)  
  
jagāmākāśamārgeṇa viveśāmbudhikoṭaram |  
cacāra vasudhāpīṭhaṃ gaṅgevāmṛtaśītalā || 28 ||  
  
jagāmeti || sā gaṅgeva lokatraye'pi svairaṃ vijahāretyarthaḥ | tatrāmbudhikoṭarapraveśena   
pātālagamanamucyate || 28 ||  
  
kṣaṇamapyāgatā bharturvakṣasyuccairyadā tadā |  
bhartāraṃ bodhayāmīti tadupāyamavekṣate || 29 ||  
  
kṣaṇamiti || sā cūḍālā bharturvakṣasyāliṅganārthaṃ kṣaṇamapi yadā gatā tadā   
bhartāraṃ bodhayāmīti buddhyā tadupāyaṃ tadbodhanopāyamevāvekṣate vicārayati na   
punarāliṅganādikamapekṣate | viṣayasukheṣvanādarāditi bhāvaḥ || 29 || 130 ||  
  
yatnena taṃ ca bhartāramātmajñānāmṛtaṃ prati |  
bahuśo bodhayāmāsa pitā bālamivātmajam || 130 ||  
  
na cāsāvāpatadbhartā rājā viśrāntimātmani |  
muktāphalaṃ susaṃkliṣṭaṃ muktāphala ivāmalam || 31 ||  
  
na ceti || muktāphalamamale muktāphale susaṃkliṣṭamapi yathā viśrāntiṃ nāpatati   
tathāsau rājā ātmani viśrāntiṃ nāpatat | asaṃkliṣṭamiti pāṭhe muktāphalaṃ   
asaṃkliṣṭaṃ sat yathā viśrāntiṃ nāpatati tadvaditi bhāvaḥ || 31 || 32 || 33 || 34 ||  
  
etāvatāpi kālena tāmevaṃguṇaśālinīm |  
bālo vidyāmiva nṛpaścūḍālāṃ na viveda saḥ || 32 ||  
  
sāpyalabdhātmaviśrānteḥ svāṃ siddhiṃ śriyamātmanaḥ |  
darśayāmāsa no rājñaḥ śūdrasyeva makhakriyām || 33 ||  
  
p. 695)  
  
rāma uvāca ||  
  
mahatyāḥ siddhayoginyāstasyā api śikhidhvajaḥ |  
yatnena prāpa no yogaṃ budhyate'nyaḥ kathaṃ prabho || 34 ||  
  
vasiṣṭha uvāca ||  
  
upadeśakramo rāma vyavasthāmātrapālanam |  
jñaptestu kāraṇaṃ śuddhā śiṣyaprajñaiva kevalā || 35 ||  
  
upadeśeti || upadeśakramaḥ gurūpadeśarūpaḥ upāyaḥ vyavasthāmātrapālanaṃ   
vyavasthā jñānaśāstroktā maryādā tanmātrasyaiva pālanam |   
jñapterātmasākṣātkārasya tu śuddhā śiṣyaprajñaiva kāraṇamiti || 35 ||  
  
navame kirāṭopākhyānam  
  
rāma uvāca ||  
  
evaṃsthite vada mune kathametajjagatsthitau |  
kramo gurūpadeśākhya ātmajñānasya kāraṇam || 36 ||  
  
evamiti || evaṃsthite sati jagatsthitau lokavyavahāreṣu gurūpadeśākhyaḥ kramaḥ   
ātmajñānasya kāraṇamityetatkathaṃ kena prakāreṇa taṃ prakāraṃ vadetyarthaḥ || 36 ||  
  
vasiṣṭha uvāca ||  
  
atyantakṛpaṇaḥ kaścitkirāṭo dhanadhānyavān |  
āste vindhyāṭavīkacche kuṭumbī brāhmaṇādivat || 37 ||  
  
atyanteti || kirāṭo vaiśyaḥ kirati dhanalābhārthaṃ aṭati punaḥ prāpnoti ca   
taddviguṇatriguṇādirūpeṇeti vyutpatteḥ | vaiśyaviḍambane kirāṭaḥ kaṭasaṃnibha iti   
vacanāt | kirāta iti tu na pāṭhaḥ dhanadhānyavattvasya brāhmaṇādivat kumtumbitvasya   
dinatrayamaraṇye kapardikānveṣaṇasya ca kirātaṃ pratyanaucityāt || 37 ||  
  
p. 696)  
  
tasyaikadā nipatitā gacchato vindhyajāṅgale |  
ekā varāṭikā rāma tṛṇajālasamāvṛte || 38 ||  
  
tasyeti || vindhyajāṅgale jaṅgalamaraṇyaprāyodeśaḥ | jāṅgalaṃ iti pāṭhe alpodakaṃ   
svalpatarusthalam | varāṭikā kapardikā || 38 ||  
  
kārpaṇyātsa prayatnena sarvaṃ tṛṇabusādikam |  
kapardikārthamabhito dudhāva divasatrayam || 39 ||  
  
kārpaṇyāditi || kṛpaṇasya bhāvaḥ kārpaṇyam | lobhātiśaya ityarthaḥ |   
tṛṇabusādikaṃ busaṃ kaḍaṅgaraḥ | kapardikārthaṃ patitāṃ varāṭikāmanveṣṭum || 39   
||  
  
tato dinatrayasyānte tena tasmātkujāṅgalāt |  
pūrṇendubimbapratimo labdhaścintāmaṇirmahān || 140 ||  
  
tata iti || kujāṅgalātkutsitādaraṇyapradeśāt || 140 ||  
  
yathā tatra kirāṭena kapardānveṣaṇena tat |  
ratnaṃ labdhaṃ jaganmūlyamahorātramakhedinā || 41 ||  
  
yatheti ślokadvayaṃ vākyam || yathāhi kirāṭena kapardānveṣaṇāya yajjaganmūlyaṃ   
ratnaṃ labdhaṃ tathā guroḥ śrutopadeśena śiṣyeṇa svātmajñānamavāpyate | hi   
yasmātkāraṇāt gurukramāt gurūpadiṣṭādupāyāddhetoḥ | anyadupahitaṃ vastvanviṣyate   
mārgyate anyadanupahitaṃ vastu ca labhyate sākṣātkriyate || 41 || 42 ||  
  
tathā śrutopadeśena svātmajñānamavāpyate |  
anyadanviṣyate cānyallabhyate hi gurukramāt || 42 ||  
  
tattvasyāsya mahārghasya gurūpakathanaṃ gatam |  
akāraṇaṃ kāraṇatāṃ maṇeriva kapardikaḥ || 43 ||  
  
tattvasyeti || mahārghasya bahumūlyasya asya tattvasya tattvajñānasya gurūpakathanaṃ   
gurūpadeśaḥ akāraṇaṃ sākṣādakāraṇamapi maṇeḥ kapardika iva paramparayā   
kāraṇatāṃ gatam || 43 ||  
  
iti śrīyogavāsiṣṭhasāre nirvāṇaprakaraṇe navamasarge kirāṭopākhyānam ||  
  
iti śrīvāsiṣṭhavivaraṇe nirvāṇaprakaraṇe navamaḥ sarge kirāṭopākhyānam ||   
  
p. 697)  
  
tataḥ śikhidhvajo rājā tattvajñānapadaṃ vinā |  
ājagāma paraṃ mohaṃ tamo'ndhatvamiva prajāḥ || 44 ||  
  
tata iti || tattvajñānapadaṃ vinā tattvajñānarūpasya viśrāntipadasyābhāvādityarthaḥ |   
tamo'ndhatvam | prajā janāḥ || 44 || 45 || 46 || 47 || 48 || 49 ||  
  
duḥkhāgnidīpitamanā manāgapi vibhūtiṣu |  
tāsvabhīṣṭopanītāsu na reme'gniśikhāsviva || 45 ||  
  
dadāvatitarāṃ dānaṃ tīrthayātrāṃ cakāra ha |  
tapaḥ kṛcchrādikaṃ cakre babhrāma parito diśaḥ || 46 ||  
  
sarvathāpi viśokatvaṃ na manāgapi labdhavān |  
cintāparavaśo dīno rājyaṃ paśyanviṣopamam || 47 ||  
  
athaikadaikāntagataścūḍālāmaṅkamāsthitām |  
idaṃ madhurayā vāca samuvāca śikhidhvajaḥ || 48 ||  
  
śikhidhvaja uvāca ||  
  
bhuktaṃ rājyaṃ ciraṃ kālaṃ dṛṣṭā vibhavabhūmayaḥ |  
adhunāsmi virāgeṇa yukto gacchāmi kānanam || 49 ||  
  
na sukhāni na duḥkhāni nāpado na ca saṃpadaḥ |  
kroḍīkurvanti tanvaṅgi muniṃ vananivāsinam || 150 ||  
  
neti || kroḍīkurvanti svādhīnaṃ kurvanti || 150 ||  
  
p. 698)  
  
na deśabhaṅgasaṃmoho na saṃgrāme janakṣayaḥ |  
rājyādapyadhikaṃ manye sukhaṃ vananivāsinām || 51 ||  
  
neti || vanavāsināṃ deśabhaṅgasaṃmoho nāsti na saṃgrāme janakṣayaḥ yuddhanimittaḥ   
prāṇināṃ saṃkṣayo nāsti | ataśca vananivāsināṃ sukhaṃ rājyasukhādapyadhikaṃ   
manye || 51 || 52 || 53 || 54 || 55 || 56 || 57 || 58 || 59 || 60 || 61 || 62 ||  
  
yathā viviktamekānte mano bhavati nirmalam |  
na tathā śaśibimbeṣu na ca brahmendrasadmasu || 52 ||  
  
asminme mantraṇe tanvi na vighnaṃ kartumarhasi |  
bharturvighaṭayantīcchāṃ na svapne'pi kulastriyaḥ || 53 ||  
  
cūḍālovāca ||  
  
prāptakālamidaṃ kāryaṃ rājate nātha netarat |  
vasante rājate puṣpaṃ phalaṃ śaradi rājate || 54 ||  
  
jarājaraṭhadehānāṃ yukto vanasamāśrayaḥ |  
na yūnāṃ tvādṛśāmeva tenaitanme na rocate || 55 ||  
  
śikhidhvaja uvāca |  
  
alamutpalapatrākṣi vighnenābhimatasya me |  
viddhi tvaṃ māṃ gatamito dūramekāntakānanam || 56 ||  
  
bālā tvamanavadyāṅgi nāgantavyaṃ tvayā vanam |  
puṃsāmapi hi mṛdvaṅgi durvigāhyo vanāśrayaḥ || 57 ||  
  
bhavatyā pālayantyeha rājye sthātavyamuttame |  
kuṭumbabhārodvahanaṃ patyau yāte vrataṃ striyaḥ || 58 ||  
  
vasiṣṭha uvāca ||  
  
ityuktvā dayitāṃ rājā tāminduvadanāṃ vaśī |  
uttasthau snātumakhilaṃ dinakāryaṃ cakāra ha || 59 ||  
  
p. 699)  
  
athojjhitaprajācāro ravirastācalaṃ yayau |  
yāminī yauvanaṃ prāpa sarojamukulastanī || 160 ||  
  
kṛtasaṃdhyāsamācāraḥ sahacūḍālayeṣṭayā |  
suṣvāpa śayane bhūyo maināka iva sāgare || 61 ||  
  
athārdharātrisamaye deśe niḥśabdatāṃ gate |  
ghananidrāśilākośe nilīne sakale jane |  
tatyāja dayitāṃ suptāmaṅkādrājātha niryayau || 62 ||  
  
vīrakramārthaṃ yāmīti tatraivānucaraṃ nijam |  
yojayitvā jagāmāsau purānnirgatya pūrṇadhīḥ || 63 ||  
  
vīreti || vīrakramārthaṃ vīracaryārtham || 63 || 64 || 65 ||  
  
jaḍe lakṣmi namastubhyamityuktvā maṇḍalādgataḥ |  
viveśogrāmaraṇyānīmeko nada ivārṇavam || 64 ||  
  
punaḥ prātaḥ punā rātriruṣitvā daśa śarvarīḥ |  
javena laṅghayāmāsa maṇḍalāni girīnnadīḥ || 65 ||  
  
tato mandaraśailasya taṭasthaṃ janadurgamam |  
prāpa kānanamatyantadūrasthajanatāpuram || 66 ||  
  
tata iti ślokadvayaṃ vākyam || atyantadūrasthā janatā janasamūhaḥ purāṇi ca   
yasmādraṭanti dhvananti praṇālasalilāni kulyājalāni yāsāṃ   
tābhirvāpībhirdīrghikābhirvalitāḥ pādapā yasmin | śīrṇaiḥ śithilitaiḥ vedyādibhiḥ   
vedikāparṇaśālidibhiḥ vijñātā bhūtapūrvāḥ pūrvaṃbhūtāḥ dvijānāṃ āśramā   
yasmiṃstattādṛśaṃ mandaraśailasya taṭasthaṃ kānanaṃ prāpetyanvayaḥ || 66 || 67 || 68   
||  
  
raṭatpraṇālasalilavāpīvalitapādapam |  
śīrṇavedyādivijñānabhūtapūrvadvijāśramam || 67 ||  
  
p. 700)  
  
kṣudraprāṇivinirmuktaṃ siddhasevyalatāgṛham |  
tatraikasminsame deśe sa cakāroṭajālayam |  
sarvaṃ saṃpāditaṃ tadvadyogyaṃ tāpasakarmaṇi || 68 ||  
  
masṛṇaṃ vaiṇavaṃ daṇḍaṃ phalabhojanabhājanam |  
arghyapātraṃ puṣpabhāṇḍamakṣamālāṃ kamaṇḍalum || 69 ||  
  
masṛṇamiti ślokadvayaṃ vākyam || masṛṇaṃ snigdham || bṛsīm   
vratināmāsanarūpaṃ mṛgājinamityarthaḥ || 69 || 170 ||  
  
kanthāṃ śītāpanodāya bṛsīmatha mṛgājinam |  
ānīyāyojayattatra maṭhikāmandire nṛpaḥ || 170 ||  
  
saṃdhyāpūrvaṃ japaṃ prātaḥ prahare sa tadākarot |  
puṣpoccayaṃ dvitīye tu snānaṃ devārcanaṃ tataḥ || 71 ||  
  
tasya dinacaryāmāha - saṃdhyāmiti ślokadvayaṃ vākyam || prahare yāme || 71 || 72 ||  
  
paścādvanyaṃ phalaṃ kiṃcidvanakandabisādi ca |  
bhuktvā japyaparo bhūtvā nināyaikāṃ niśāṃ vaśī || 72 ||  
  
evaṃ śikhidhvajaḥ parṇamaṭhikāyāṃ vane sthitaḥ |  
idānīṃ śṛṇu cūḍālā sā kiṃvṛttavatī gṛhe || 73 ||  
  
evamiti || kiṃvṛttavatī kīdṛśacaritrayuktā || 73 || 74 || 75 || 76 ||  
  
tatrārdharātrasamaye dūraṃ yāte śikhidhvaje |  
hariṇī grāmasupteva cūḍālā bubudhe bhayāt || 74 ||  
  
apaśyatpatinirhīnā śayanaṃ śūnyatāṃ gatam |  
uttasthau kiṃcidāmlānavadanā khedaśālinī || 75 ||  
  
kumitreva mahāvallī nirutsāhāṅgapallavā |  
kṣaṇaṃ śayyopaviṣṭaiva cintayāmāsa khinnadhīḥ |  
kaṣṭaṃ rājyaṃ prabhustyaktvā vanaṃ yāto gṛhāditi || 76 ||  
  
p. 701)  
  
tanmayehādya kiṃ kāryaṃ tatsamīpaṃ vrajāmyaham |  
bhartaiva gatiruddiṣṭā vidhinā prakṛtā striyāḥ || 77 ||  
  
taditi ślokadvayaṃ vākyam || vidhinā śāstreṇa striyāḥ bhartaiva prakṛtā nyāyyā   
gatiruddiṣṭā | vātarandhreṇa gavākṣeṇa || 77 || 78 ||  
  
iti saṃcintya bhartāramanugantuṃ samutthitā |  
cūḍālā vātarandhreṇa nirgatyāmbaramāyayau || 78 ||  
  
cakāra siddhasārthasya mukhenānyenduvibhramam |  
dadarśātha yathā yāntaṃ rātrau khaḍgadharaṃ patim || 79 ||  
  
cakāreti || mukhena svamukhena siddhasārthasya siddhasaṅghasyānyenduvibhramaṃ   
anyo'yaminduriti bhrāntiḥ || 79 ||  
  
tādṛśaṃ patimālokya sthitvā gaganakoṭare |  
bhaviṣyaṃ cintayāmāsa sarvaṃ bharturakhaṇḍitam || 180 ||  
  
tādṛśamiti || bhaviṣyaṃ bhāvibhartuḥ sarvaṃ śubhāśubhaṃ akhaṇḍitamaśeṣaṃ   
cintayāmāsa || 180 || 81 || 82 || 83 || 84 || 85 || 86 || 87 || 88 || 89 || 190 || 91 || 92 || 93 || 94 || 95 ||  
  
avaśyaṃ bhavitavyaṃ taddṛṣṭvā bhartuḥ puraḥsthitam |  
tadeva saṃpādayituṃ gaganātsā nyavartata || 81 ||  
  
āstāṃ mamādya gamanaṃ kālenāticireṇa hi |  
mayāsya pārśvaṃ gantavyaṃ niyatereṣa niścayaḥ || 82 ||  
  
iti saṃcintya cūḍālā praviśyāntaḥpuraṃ punaḥ |  
suṣvāpa śayane kāntā nabhasīvaindavī kalā || 83 ||  
  
kenacitkāraṇenāsau gataḥ saṃprati bhūpatiḥ |  
itipaurajanaṃ sarvamāśvāsyātiṣṭhadaṅganā || 84 ||  
  
rājyaṃ rarakṣa bhartustatkrameṇa samadarśinī |  
jagāmātha dinaṃ pakṣo māsaḥ saṃvatsarastathā || 85 ||  
  
p. 702)  
  
bahunātra kimuktena varṣāṇyaṣṭādaśāṅganā |  
cūḍālovāsa sadane vanaṃ yāte śikhidhvaje || 86 ||  
  
bhartuḥ samīpagamane mama kālo'yamityatha |  
saṃcintya mandaraprātaṃ gantuṃ buddhiṃ cakāra sā || 87 ||  
  
cacālānaḥpurādrātrau tatāra nabhasaḥ patham |  
jagāma vātaskandhena prāpa mandarakandaram || 88 ||  
  
adṛśyaiva nabhasthaiva praviveśa vanāntaram |  
nṛpaṃ yogena bubudhe dehāntaramivāsthitam || 89 ||  
  
hārakeyūrakaṭakakuṇḍalādivivarjitam |  
kṛśāṅgaṃ kṛṣṇavarṇaṃ ca patiṃ jarjaratāṃ gatam || 190 ||  
  
tamālokyānavadyāṅgī cūḍālā pīvarastanī |  
kiṃcijjātaviṣādaivamuvācātmani cetasā || 91 ||  
  
aho nu viṣamaṃ maurkhyaṃ sarvaśāstrārthadarśinaḥ |  
evaṃvidhāḥ samāyānti durdaśā yatpramādataḥ || 92 ||  
  
tadavaśyamihādyaiva nāthaṃ viditavedyatām |  
nayāmyenaṃ na saṃdeho bhogamokṣaśriyaṃ tathā || 93 ||  
  
idaṃ rūpaṃ parityajya rūpeṇānyena kenacit |  
sakāśamasya gacchāmi bodhaṃ dātumanuttamam || 94 ||  
  
bāleyaṃ mama kānteti maduktaṃ na kariṣyati |  
tasmāttāpasaveṣeṇa bodhayāmi patiṃ kṣaṇāt || 95 ||  
  
bhartā kaṣāyapākena paripakvamatiḥ sthitaḥ |  
cetasyasyādya vimale svatattvaṃ pratibimbati || 96 ||  
  
bharteti || kaṣāyapākena kaṣāyā rāgādayaḥ teṣāṃ pāko niṣiddhavarjanena vihite   
pravṛttiḥ tena || 96 ||  
  
p. 703)  
  
iti saṃcintya cūḍālā babhūva dvijadārakaḥ |  
īṣaddhyānādgatānyatvaṃ bharturagre papāta ha || 97 ||  
  
itīti || dvijadārakaḥ dvijaputrakaḥ | īṣaddhyānāt alpādeva dhyānāt anyattvaṃ rūpāntaram ||   
97 ||  
  
dadarśa dvijaputraṃ taṃ puro yātaṃ śikhidhvajaḥ |  
dravatkanakagaurāṅgaṃ muktāhāravibhūṣaṇam || 98 ||  
  
dadarśeti ślokadvayaṃ vākyam || kiṣkumātropari sthitaṃ bhūmiṃ muktvā   
hastamātrādupari vartamānam || 98 || 99 || 200 || 1 || 2 || 3 || 4 || 5 ||  
  
śuklayajñopavītāṅgaṃ śuklāmbarayugāvṛtam |  
bhūmāvalagnacaraṇaṃ kiṣkumātropari sthitam || 99 ||  
  
tamālokya dvijasutaṃ samuttasthau śikhidhvajaḥ |  
devaputrāgamadhiyā saṃparityaktapādukaḥ || 200 ||  
  
devaputra namaskāra idamāsanamāsyatām |  
ityasya darśayāmāsa pāṇinā patraviṣṭaram || 1 ||  
  
he rājarṣe namastubhyamityuktvā sa upāviśat |  
tadarpitāṃ puṣpavṛṣṭiṃ gṛhṇannupaviveśa ha || 2 ||  
  
śikhidhvaja uvāca ||  
  
devaputra mahābhāga kuta āgamanaṃ kṛtam |  
divasaṃ saphalaṃ manye yattvāmadyāsmi dṛṣṭavān || 3 ||  
  
ityuktvā pādyamarghyaṃ ca mālāpuṣpāṇi cānagha |  
śikhidhvajastadiṣṭāyai devatāyai dadau kramāt || 4 ||  
  
p. 704)  
  
brāhmaṇa uvāca ||  
  
peśalenānurūpeṇa praśrayeṇāmunānagha |  
manye'haṃ nūnamatyantaṃ cirajīvī bhaviṣyasi || 5 ||  
  
śāntena manasodāramārādunmuktakalpanam |  
nirvāṇārthaṃ tapaḥ sādho kaccitsaṃbhṛtavānasi || 6 ||  
  
śānteneti || ārāddūrādeva unmuktakalpanaṃ yathā tathā śāntena manasā nirvāṇārthaṃ   
udāraṃ mahattapaḥ saṃbhṛtavānasi kaccit || 6 ||  
  
asidhārāsamaṃ saumya śāntavratamidaṃ tava |  
sphītaṃ yadrājjyamutsṛjya mahāvananiṣevaṇam || 7 ||  
  
asidhāreti || asidhārāsamaṃ asidhārāvratatulyam | tallakṣaṇaṃ tu - yuvā yuvatyā   
sārdhaṃ yanmugdhabhartṛvadācaret | antarnivṛttasaṅgastadasidhārāvrataṃ viduḥ iti |   
tatsādṛśyaṃ ca saṃnihitāyāmapi rājyalakṣmyāṃ bhogasāmarthye'pi bhogatyāgāt || 7 ||   
8 || 9 || 210 || 11 || 12 || 13 || 14 || 15 || 16 || 17 || 18 || 19 ||  
  
śikhidhvaja uvāca ||  
  
jānāsi bhagavansarvaṃ devastvaṃ ko'tra vismayaḥ |  
śriyaiva sarvottamayā jñāyase cihnabhūtayā || 8 ||  
  
tatkastvaṃ kasya putrastvaṃ kimāyāto'syanugrahāt |  
evaṃ me saṃśayaṃ chindhi vimalendusamānana || 9 ||  
  
brāhmaṇa uvāca ||  
  
rājanme śṛṇu vakṣyāmi yathā pṛṣṭamakhaṇḍitam |  
ko nāma paripṛcchantaṃ vinītaṃ vañcayetpumān || 210 ||  
  
astyasmiñjagataḥ kośe śuddhātmā nārado muniḥ |  
puṇyalakṣmyā mukhe kānte karpūratilakopamaḥ || 11 ||  
  
p. 705)  
  
sa kadācinmunirdevo guhāyāṃ dhyānamāsthitaḥ |  
tatra hemataṭe gaṅgā vahatyurutaraṅgiṇī || 12 ||  
  
ekadā nāradamunirdhyānānte saritastaṭe |  
dhvanadvalayamaśrauṣīllīlākalakalāravam || 13 ||  
  
kimetadityasau kiṃcitkautūhalamavāptavān |  
helayālokayannadyāmapaśyallalanāgaṇam || 14 ||  
  
rambhātilottamāprāyaṃ nitāntaṃ jalalīlayā |  
krīḍantaṃ tyaktavasanaṃ deśe puruṣavarjite || 15 ||  
  
sarvatra dṛṣṭasarvāṅgaṃ viśvarūpamiva sthitam |  
pratibimbitasarvāṅgamanyonyādarśatāṃ gatam || 16 ||  
  
straiṇamālokya tatkāntaṃ sahasaiva mano muneḥ |  
anāśritavivekaṃ tadbabhūvānanditaṃ sphuran || 17 ||  
  
ānandavalite citte kṣubdhe prāṇānile sthite |  
babhūva tasya tuṣṭasya madanaskhalitaṃ tadā || 18 ||  
  
tādṛśo'pi bahujño'pi jīvanmukto'pyasau muniḥ |  
kathamevaṃvidhāṃ brūhi prāpto madanavaśyatām || 19 ||  
  
brāhmaṇa uvāca ||  
  
svarūpe nirmale satye nimeṣamapi vismṛte |  
dṛśyamullāsamāyāti prāvṛṣīva payodharaḥ || 220 ||  
  
pūnaścūḍālāvākyam || svarūpa iti || nirmale satye cātmasvarūpe nimeṣamātramapi   
vismṛte sati dṛśyaṃ jagadullāsaṃ prādurbhāvamāpnoti || 220 ||  
  
p. 706)  
  
anāratānusaṃdhānādapyunmeṣamavismṛte |  
svarūpe nollasatyeṣa citi dṛśyapiśācakaḥ || 21 ||  
  
anārateti || citi cinmātrasvabhāve   
svarūpe'nāratānusaṃdhānāddhetorunmeṣamātramapyavismṛte satyeva   
dṛśyarūpapiśācala eṣa nollasati na sphurati || 21 ||  
  
sukhaduḥkhakalāspando bandho jīvasya netaraḥ |  
tadabhāvo hi mokṣaḥ syāditi dvedhā vyavasthitiḥ || 22 ||  
  
sukheti || jīvasya sukhaduḥkhakalāspandaḥ sukhaduḥkhaleśasphuraṇameva bandhaḥ |   
tadabhāvaḥ sukhaduḥkhakalāspandābhāva eva mokṣaḥ syāt | ityevaṃ dvidhā   
dvayorbandhamokṣaprakārayoḥ vyavasthitirniṣkarṣaḥ | dedheti ṣaṣṭhīdvivacanāntam || 22 ||  
  
śuddhena bodhyabodhena svātmajñānamayātmanā |  
sukhaduḥkhādi nāstīti jñāte jño yāti saumyatām || 23 ||  
  
śuddheneti || svātmajñānamayātmanā svasvarūpajñānādabhinnena śuddhena   
bodhyabodhena bodhyasya jñeyasya paratattvasya bodhena   
svarūpābhinnaparabrahmānubhavena sukhaduḥkhādikaṃ nāstīti jñāte sati jñaḥ jñānī   
saumyatāṃ jīvanmuktatāṃ yāti || 23 ||  
  
sarvameva cidākāśaṃ brahmeti ghananiścaye |  
sthitiṃ yāte samaṃ yāti jīvo niḥsnehadīpavat || 24 ||  
  
sarvamiti || sarvameva jagat cidākāśarūpaṃ brahmaiveti ghananiścaye sthitiṃ yāte sati   
jīvabhāvaḥ śamaṃ yāti || 24 ||  
  
ātmasvabhāvavaśato jātaṃ jagadidaṃ mahat |  
sthitiṃ vāsanayābhyetya dharmādharmavaśe sthitam || 25 ||  
  
ātmeti || idaṃ jagadātmasvarūpaṃ jātaṃ vāsanayā sthitimabhyetya dharmādharmavaśe   
karmapāratantrye sthitam || 25 ||  
  
p. 707)  
  
vāsanāṃśamapānīya dharmādharmairna gṛhyate |  
tato na jāyate janturiti no darśanaṃ mune || 26 ||  
  
vāsanāmiti || antaḥkaraṇādvāsanāṃśamapānīya dharmādharmairna gṛhyate na   
baddhyate tataḥ karmabandhābhāvājjanturna jāyate iti evaṃvidhaṃ no'smākaṃ darśanaṃ   
siddhāntaḥ || 26 || 27 || 28 || 29 || 230 ||  
  
śikhidhvaja uvāca ||  
  
atyudāraṃ mahāścaryaṃ vakṣi tvaṃ vadatāṃvara |  
anubhūtimupārūḍhaṃ rūḍhaṃ ca paramārthavat || 27 ||  
  
tadvākyavibhavenādya śrutenānena sundara |  
pītenevāmṛtenāhamantaryāto'smi śītatām || 28 ||  
  
tatsamāsena tāṃ tāvadātmotpattiṃ vadāśu me |  
tataḥ śroṣyāmi yatnena jñānagarbhāṃ giraṃ tava || 29 ||  
  
tena padmajaputreṇa muninā nāradena tat |  
kva kṛtaṃ vīryamāryeṇa kathayādya yathāsthitam || 230 ||  
  
brāhmaṇa uvāca ||  
  
tato nibadhnatā tena manomattamataṅgajam |  
vivekavipulālāne śuddhabuddhivaratrayā || 31 ||  
  
tata iti ślokadvayaṃ vākyam || vivekavipulālāne | ālānaṃ gajabandhanastambhaḥ |   
śuddhabuddhivaratrayā | varatrā carmamayī rajjuḥ || 31 || 32 || 33 || 34 || 35 ||  
  
muninā pārśvage kumbhe sphāṭike vīryamarpitam |  
saṃkalpitena kṣīreṇa sa kumbhastena pūritaḥ || 32 ||  
  
avardhata tato māsādgirigarbhādivoḍurāṭ |  
paripūrṇasamastāṅgaḥ kumbhādgarbho viniryayau || 33 ||  
  
p. 708)  
  
sarvasaṃskārasaṃpanne sa tasminnārado muniḥ |  
bhāṇḍādbhāṇḍa ivāśeṣaṃ vidyādhanamayojayat || 34 ||  
  
athainaṃ putramādāya jagāma brahmaṇo'ntikam |  
pautraṃ taṃ bhagavānvedhāścakāra jñānapāragam || 35 ||  
  
sādho so'yamahaṃ nāma kumbhanāmāsmi kumbhajaḥ |  
catvāraḥ suhṛdo vedā mama līlāvivāsinaḥ || 36 ||  
  
sādho iti ślokadvayaṃ vākyam || catvāro vedāḥ mama suhṛda ityanena   
vedārthatattvajñānaṃ sūcayati | gāyatrī me mātṛṣvasā | mātā sarasvatī   
poṣayitrītikṛtvā tasyāḥ svasā bhaginīi gāyatrītyanena ca sarasvatīprasādalabdhaṃ   
sārvajñyaṃ sūcayati kumbhavākyam || 36 || 37 || 38 || 39 || 240 || 41 || 42 || 43 ||  
  
mātṛṣvasā me gāyatrī mātā mama sarasvatī |  
yathākāmamaśeṣeṇa jaganti vicarāmyaham || 37 ||  
  
śikhidhvaja uvāca ||  
  
adya tiṣṭhāmyahaṃ sādho dhanyānāṃ dhuri dharmataḥ |  
amṛtaspandivacasā yattvayāsmi samāgataḥ || 38 ||  
  
na kecana tathā bhāvāścetaḥ śītalayanti me |  
rājyalābhādayo'pyete yathā sādhusamāgamaḥ || 39 ||  
  
kumbha uvāca ||  
  
āstāmeṣā kathā tāvatsarvaṃ te kathitaṃ mayā |  
tvaṃ me kathaya he sādho kastvamadrau karoṣi kim || 240 ||  
  
śikhidhvaja uvāca ||  
  
devaputro'si jānāsi pṛṣṭaścedvacmyahaṃ śṛṇu |  
saṃsārabhayabhītatvānnivasāmi vanāntare || 41 ||  
  
p. 709)  
  
śikhidhvajo'haṃ bhūpālastyaktvā rājyamiha sthitaḥ |  
bhṛśaṃ bhīto'smi tattvajña saṃsṛtau janmanaḥ punaḥ || 42 ||  
  
imāmakhaṇḍitāṃ samyak kriyāṃ saṃpādayannapi |  
duḥkhādgacchāmi duḥkhaughamamṛtaṃ me viṣaṃ sthitam || 43 ||  
  
kumbha uvāca ||  
  
jñānaṃ hi paramaṃ śreyaḥ kaivalyaṃ tena vettyalam |  
kālātivāhanāyaiva vinodāya kriyoditā || 44 ||  
  
jñānamiti || jñānaṃ jñānasādhanam | kālātivāhanāya kālaharaṇarūpāya vinodāyaiva   
kriyā tapaḥsvādhyāyādirūpā uditā || 44 ||  
  
alabdhajñānadṛṣṭīnāṃ kriyāmṛtaparāyaṇam |  
vāsanāmātrasāratvādajñasya saphalāḥ kriyāḥ |  
sarvā evāphalājñasya vāsanāmātrasaṃkṣayāt || 45 ||  
  
alabdheti || alabdhajñānadṛṣṭīnāṃ anātmavidāṃ kriyaiva parāyaṇaṃ parā gatiḥ | yato   
vāsanāmātrasāratvāt prakṛṣṭavāsanatvāddhetorajñasyaiva kriyāḥ saphalā na tu   
nirvāsanasya jñasyetyarthaḥ || 45 ||  
  
ṛtvantare yathā yāti vilayaṃ pūrvamārtavam |  
tathaiva vāsanānāśe nāśameti kriyāphalam || 46 ||  
  
ṛtvantara iti || pūrvaṃ prāktanaṃ ārtavamṛtau bhavaṃ kusumaphalādikaṃ vastu   
ṛtvantare pūrvartvantarāpagamenānyasminnṛtau yathā vilayaṃ yāti tathaiva   
vāsanānāṃ nāśe sati kriyāphalamapi nāśameti vāsanāhetutvātkriyāphalasya || 46 ||  
  
na svabhāvena phalati yathā śaralatā phalam |  
kriyānirvāsanāmutra phalaṃ phalati no tathā || 47 ||  
  
etadevopapādayannāha - neti || śaralatā śarākhyatṛṇasya stambaḥ sā yathā   
svabhāvenaiva vastusvabhāvenaiva phalaṃ na phalati kusumamātraparyavasitatvāt tathā   
nirvāsanā api kriyā amutra janmāntare phalaṃ no phalati tasyā api tādṛśasvabhāvatvāt ||   
47 || 48 || 49 || 50 || 51 || 52 ||  
  
p. 710)  
  
yasya maurkhyaṃ kṣayaṃ yāti sarvaṃ brahmeti bhāvanāt |  
nodeti vāsanā tasya prājñasyevāmbudhirmarau || 48 ||  
  
vāsanāmātrasaṃtyāgājjarāmaraṇavarjitam |  
padaṃ bhavati jīvo'ntarbhūyojanmavivarjitam || 49 ||  
  
savāsanaṃ mano jñānaṃ jñeyaṃ nirvāsanaṃ manaḥ |  
jñānena jñeyatāmetya punarjīvo na jāyate || 250 ||  
  
jñānameva paraṃ śreya iti brahmādayo'pi te |  
saṃsāratāraṇaṃ jñānaṃ tvaṃ kimajñānavānsthitaḥ || 51 ||  
  
ko'haṃ kathamidaṃ jātaṃ kathaṃ śāmyati veti bho |  
rājannāvekṣase kasmātkimajña iva tiṣṭhasi || 52 ||  
  
kathaṃ bandhaḥ kathaṃ mokṣa iti praśnānudāharan |  
pārāvāravidāṃ pādānkasmādrājanna sevase || 53 ||  
  
kathamiti || pārāvāravidāṃ saṃsārasāgarasya pāramavāraṃ ca brahmaiva tadvidām |   
pārāvāraśabdābhyāṃ antādī lakṣyete || 53 || 54 || 55 || 56 || 57 || 58 || 59 ||  
  
sādhūnāṃ samadṛṣṭīnāṃ paripraśnena sevayā |  
saṃgamena ca sā yuktirlabhyate mucyate yayā || 54 ||  
  
vasiṣṭha uvāca ||  
  
kāntayā devarūpiṇyā tayaivaṃ pratibodhitaḥ |  
aśrupūrṇamukho vākyaṃ śikhidhvaja uvāca ha || 55 ||  
  
p. 711)  
  
śikhidhvaja uvāca ||  
  
aho nu bodhito'smyadya cirātsurasuta tvayā |  
maurkhyādāryasamāsaṅgaṃ muktvāhamavasaṃ vane || 56 ||  
  
aho nu me kṣayaṃ yātaṃ manye pāpamaśeṣataḥ |  
sa tvaṃ me vanamāgatya saṃprabodhayasīha mām || 57 ||  
  
gurustvaṃ me pitā tvaṃ me mitraṃ tvaṃ me varānana |  
śiṣyo namaskaromyadya pādau tava kṛpāṃ kuru || 58 ||  
  
yadudāratamaṃ vetsi yasmiñjñāte na śocyate |  
bhavāmi nirvṛto yena tadbrahmopadiśāśu me || 59 ||  
  
kumbha uvāca ||  
  
yadyupādeyavākyo'haṃ rājarṣe tadvadāmi te |  
anyathānekadhā proktamapi syādviphalaṃ vacaḥ || 260 ||  
  
punaḥ kumbhavākyam || 260 ||  
  
anupādeyavākyasya vaktuḥ pṛṣṭasya līlayā |  
vrajantyaphalatāṃ vācastamasīvākṣasaṃvidaḥ || 261 ||  
  
anupādeyeti || līlayā anādareṇa pṛṣṭasya anupādeyavākyasya anāptasya   
vakturvācastamasi akṣasaṃvidaḥ cakṣurindriyavṛttaya iva aphalatāṃ vrajanti || 61 ||  
  
śikhidhvaja uvāca ||  
  
yadvakṣi tadanuṣṭheyaṃ mayā vidhiriva śruteḥ |  
avicāritamevāśu satyametanmayoditam || 62 ||  
  
yaditi || tvaṃ yadvakṣi brūṣe tacchrutervidhiriva vaidikaṃ kāryamiva avicāritameva mayā   
svanuṣṭheyaṃ etanmayā satyamevoditam || 62 ||  
  
p. 712)  
  
navame cintāmaṇyupākhyānam   
  
kumbha uvāca ||  
  
yathā bālaḥ piturvākyaṃ muktihetūpapādanam |  
ādatte hi tathaiva tvaṃ gṛhāṇa vacanaṃ mama || 63 ||  
  
punaḥ kumbhaḥ - stheti || bālo yathā piturvākyaṃ muktihetūpapādanaṃ   
tyaktayuktisamarthanamevādatte svīkaroti tathaiva tvamapi mama vaco gṛhāṇa || 63 || 64 ||   
65 || 66 || 67 || 68 || 69 || 270 ||  
  
prathamaṃ śṛṇu bho rājanvṛttāntaṃ kaṃcidadbhutam |  
paścātte varṇayiṣyāmi prakṛtārthavyavasthitim || 64 ||  
  
asti kaścitpumāñchrīmānsthānaṃ sarvaguṇaśriyām |  
sarvaśāstrārthatattvajño natu jānātyajaṃ padam || 65 ||  
  
anantayatnasaṃsādhye sa cintāmaṇisādhane |  
pravṛtto vāḍavo vahnirabdhisaṃśoṣaṇe yathā || 66 ||  
  
tasya yatnena mahatā kālenādhyavasāyinaḥ |  
kālasya vaśatastasya munernirbandhaśālinaḥ || 67 ||  
  
siddhiścintāmaṇiḥ kiṃ vā na siddhyatyudyatātmanām |  
maṇimagre sthitaprāyaṃ hastaprāpyaṃ dadarśa saḥ || 68 ||  
  
merorudayaśṛṅgastho munirindumivoditam |  
babhūva maṇirājendre natu niścayavānasau || 69 ||  
  
rājñi drāgiti saṃprāpte sudīna iva pāmaraḥ |  
idaṃ sa cintayāmāsa manasā smayaśālinā || 270 ||  
  
ayaṃ maṇirmaṇirnāyaṃ maṇiścettadbhavenna saḥ |  
paśyāmi na spṛśāmyenaṃ kadācitsparśato vrajet || 71 ||  
  
ayamiti saptabhiḥ ślokairvākyam || ayaṃ tu purovartī maṇirvā ayaṃ dṛśyamāno   
maṇirna bhavati vā | maṇiścenmaṇirbhavati cettarhi sa cintāmaṇirna bhavet | ataḥ   
saṃdehadaśāyāṃ paśyāmyeva na spṛśāmi | kutaḥ sparśataḥ kadācidvrajedapi || 71 ||  
  
p. 713)  
  
naitāvataiva kālena maṇīndraḥ kila siddhyati |  
yatnena jīvitāntena siddhyatītyāgamakramaḥ || 72 ||  
  
maṇīndraścintāmaṇiretāvataiva kālena na siddhyati kila kiṃ tarhi jīvitāntena   
prāṇasaṃpāditena mahatā yatnena siddhyatītyāgamānāṃ maṇisādhanakalpanākramaḥ ||   
72 ||  
  
kṛpaṇaḥ kuṇitenākṣṇā lolālātalatopamam |  
ratnālokaṃ prapaśyāmi dvicandratvamiva bhramāt || 73 ||  
  
ahaṃ tu kṛpaṇaḥ san kuṇitena saṃkucitenākṣṇā lolālātalatopamaṃ alātamulmukaṃ   
tacchākhāsadṛśaṃ ratnālokaṃ dvicandratvamiva bhramādeva paśyāmi || 73 ||  
  
kuta etāvatī sphītā bhāgyasaṃpatsamāgatā |  
adhunaiva yadāpnomi maṇīndraṃ sarvasiddhidam || 74 ||  
  
etāvatī sphītā bhūyiṣṭhā bhāgyasaṃpanmama kuta āgatā tasyā bhāgyasaṃpado   
hetoradhhunaiva sarvasiddhidaṃ maṇīndraṃ prāpnomi || 74 ||  
  
kecideva mahāntaste mahābhāgyā bhavanti hi |  
yeṣāmalpena kālena bhavantyabhimukhāḥ śriyaḥ || 75 ||  
  
yeṣāmalpenaiva kālena śriyo'bhimukhā bhavanti te kecideva mahānto mahābhāgyā   
bhavanti || 75 ||  
  
ahamalpatapāḥ sādhurvarāko mānuṣaḥ kila |  
siddhayaḥ kathamāyānti māmabhāgyaikabhājanam || 76 ||  
  
ahaṃ punaralpatapāḥ sādhuvarākaḥ sādhūnāṃ śocyo mānuṣa eva | ato   
māmabhāgyaikabhājanaṃ siddhayaḥ kathamāyānti || 76 ||  
  
p. 714)  
  
evaṃ vikalpasaṃkalpaiściramajñaḥ parāmṛśan |  
na maṇigrahaṇe yatnamakaronmaurkhyamohitaḥ || 77 ||  
  
evaṃ vikalpasaṃkalpaiḥ vikalpaiḥ saṃkalpaiśca ciraṃ   
parāmṛśanmaurkhyamohito'jñānaparavaśo maṇigrahaṇe yatnaṃ nākarot || 77 || 78 || 79   
||  
  
iti tasmiṃsthite yāto maṇiruḍḍīya siddhayaḥ |  
tyajanti hyavamantāraṃ śarā guṇamivojjhitāḥ || 78 ||  
  
pumānbhūyaḥ kriyāyatnaṃ cakre ratnendrasādhane |  
nodvijante svakāryeṣu janā adhyavasāyinaḥ || 79 ||  
  
dadarśātha kacadrūpaṃ kācakhaṇḍamakhaṇḍitam |  
hasadbhirvañcakaiḥ siddhaiḥ puraskṛtamalakṣitaiḥ || 280 ||  
  
dadarśeti || atha hasadbhirvañcakaiḥ siddhairalakṣitaireva puraskṛtaṃ kacadrūpaṃ   
sphuradrūpaṃ akhaṇḍitaṃ kācakhaṇḍaṃ dadarśa || 280 ||  
  
ayaṃ cintāmaṇiriti mūḍhastasminsa vastutām |  
bubudhe mohito hyajño mṛdaṃ hemeva paśyati || 81 ||  
  
ayamiti || sa mūḍhaḥ tasminkācakhaṇḍe ayaṃ cintāmaṇiriti vastutāṃ   
paramārthacintāmaṇitvaṃ bubudhe | ajño hi mohitaḥ sanmṛdaṃ mṛttikāviśeṣaṃ   
hemavatpaśyati || 81 || 82 || 83 || 84 ||  
  
tatastaṃ maṇimādāya prāktanīṃ sa śriyaṃ jahau |  
sarvaṃ cintāmaṇerasmātprāpyate kiṃ dhanairiti || 82 ||  
  
deśo'yamasukho rūkṣo janaiḥ pāpibhirāvṛtaḥ |  
dūraṃ gatvā yathākāmaṃ sukhaṃ tiṣṭhāmi saṃpadā || 83 ||  
  
ityādāya maṇiṃ mūḍhaḥ śūnyakānanamāyayau |  
tatraiṣa kācamaṇinā mahatīmāpadaṃ gataḥ || 84 ||  
  
iti śrīyogavāsiṣṭhasāre cintāmaṇyupākhyānaṃ nāma prakaraṇam ||  
  
iti śrīyogavāsiṣṭhavivaraṇe cintāmaṇyupākhyānaṃ nāma prakaraṇam ||  
  
p. 715)  
  
navame gajendropākhyānam   
  
kumbha uvāca ||  
  
athemamaparaṃ ramyaṃ vṛttāntaṃ śṛṇu bhūmipa |  
paraṃ prabodhanaṃ buddheḥ sādho sadṛśamātmanaḥ || 85 ||  
  
astīti || mahāyūthapayūthapo mahāyūthapānāmapi yūthapaḥ śreṣṭhaḥ | vajrāsthiviṣamau   
vajrādapyasthno'pi kaṭhinau | vajrāstraviṣamau iti pāṭhe vajrāyudhakoṭiriva   
viṣamāvityarthaḥ || 85 || 86 ||  
  
asti vindhyavane hastī mahāyūthapayūthapaḥ |  
vajrāsthiviṣamau dīrghau tasyāstāṃ daśanau sitau || 86 ||  
  
sa baddho lohajālena hastipena kilābhitaḥ |  
nibaddho yantraṇāmāpa krūraśṛṅkhalayārditaḥ || 87 ||  
  
sa iti || sa hastī hastipena kartrā lohajālena śṛṅkhalayā sādhanena abhito baddho'bhūt |   
itthaṃ nibaddhaśca krūraśṛṅkhalayā arditaḥ san yantraṇāṃ pāratantryamāpeti   
vākyabhedānnibaddha iti na paunaruktyam || 87 || 88 ||  
  
khedānnigaḍanirbhedaṃ cakāra sa mataṅgajaḥ |  
dantābhyāṃ yatnatastābhyāṃ muhūrtadvitayena tu || 88 ||  
  
tasya taṃ nigaḍocchedaṃ dṛṣṭvā tadbandhaniścayaḥ |  
papātātha gajendrasya mūrdhni tālataro ripuḥ || 89 ||  
  
tasyeti || tadbandhaniścayaḥ tasya hastino bandhe niścayo yasya sa ripurhastipakaḥ tālataroḥ   
sakāśādgajendrasya mūrdhni papāta || 89 || 290 || 91 || 92 || 93 ||  
  
so'pataddurmatirbhūmāvaprāpya kariṇaḥ śiraḥ |  
taṃ puraḥ patitaṃ dṛṣṭvā mahebhaḥ karuṇāṃ yayau || 90 ||  
  
p. 716)  
  
ke'pi sphāraguṇāḥ santaḥ santi tiryaggatāvapi |  
patitaṃ dalayāmīti kiṃnāma mama pauruṣam || 91 ||  
  
vāraṇo'pīti kalayanna jaghāna sa taṃ ripum |  
kevalaṃ taṃ parityajya svadeśaṃ sa yayau gajaḥ || 92 ||  
  
gate gaje samuttasthau hastipaḥ svasthadehadhīḥ |  
so'nviyeṣa gajaṃ yatnādulmukāntaritaṃ vane |  
cireṇālabhyatebhendraṃ kasmiṃścitkānane sthitam || 93 ||  
  
sa khātavalayaṃ cakre hastipaḥ kānane'bhitaḥ |  
uparyasthagayajjīrṇalataughena sa taṃ śaṭhaḥ || 94 ||  
  
sa iti || khātavalayaṃ śvabhravalayam | asthagayadāvṛṇot || 94 || 95 || 96 || 97 ||  
  
dinaiḥ katipayaireva vāraṇo viharanvane |  
tasminnipatitaḥ khāte śuṣkābdhāviva parvataḥ || 95 ||  
  
iti bhūyo dṛḍhaṃ baddhastena hastipakena saḥ |  
tiṣṭhatyadyāpi duḥkhena svasadmani yathā baliḥ || 96 ||  
  
ahanatpuṣkareṇāsau yadyagre patitaṃ ripum |  
tannālapsyata taddukhaṃ gajaḥ khātanibandhanam || 97 ||  
  
maurkhyādāgāminaṃ kālaṃ vartamānakriyākramaiḥ |  
aśodhayannaro duḥkhaṃ yāti vindhyagajo yathā || 98 ||  
  
maurkhyāditi || naro maurkhyādajñānāddhetoḥ āgāminaṃ kālaṃ vartamānaiḥ   
kriyākramaiḥ upāyabhedairaśodhayannirupāyamakurvanduḥkhaṃ yāti vindhyagajo   
yathetyanvayaḥ || 98 ||  
  
iti śrīyogavāsiṣṭhasāre gajendropākhyānaṃ nāma prakaraṇam ||  
  
iti śrīyogavāsiṣṭhavivaraṇe gajendropākhyānaṃ nāma prakaraṇam ||  
  
p. 717)  
  
navame cintāmaṇyupākhyānavivaraṇam   
  
śikhidhvaja uvāca ||  
  
maṇisādhakavindhyebhabandhanādamarātmaja |  
sūcitaṃ yatkathājālaṃ punarme prakaṭīkuru || 99 ||  
  
idānīṃ śikhidhvajaḥ kathādvayasya tātparyaṃ pṛcchati - maṇīti ||   
maṇisādhakavindhyebhabandhanānmaṇisādhakādvindhyebhabandhanāccetyarthaḥ || 99 ||  
  
kumbha uvāca ||  
  
yo'sau śāstrārthakuśalastattvajñāne tvapaṇḍitaḥ |  
ratnasaṃsādhakaḥ proktaḥ sa tvameva mahīpate || 300 ||  
  
yo'sāviti sārdhaślokadvayaṃ vākyam || yaḥ pumān śāstrakuśalaḥ śāstrajñāne   
pravīṇaḥ tattvajñāne tvapaṇḍitaḥ apragalbhaḥ sa pumān ratnasaṃsādhakaḥ proktaḥ |   
śāstroktavidhinā ratnasādhanāllabdhe'pi ratne tattvaniścayābhāvāt | sa ca   
ratnasaṃsādhakaḥ pumāṃstvameva || 300 ||  
  
tajjño bhavasi śāstreṣu tattvajñāne tvaśikṣitaḥ || 1 ||  
  
yatastvaṃ śāstreṣu tattvajño bhavasi | te hṛdi viśrāntistattvaniṣṭhā ca nāsti || 1 ||  
  
viddhi cintāmaṇiṃ sādho sarvatyāgamakṛtrimam |  
taṃ mataṃ sarvaduḥkhānāṃ tvaṃ sādhayitumudyataḥ || 2 ||  
  
kastarhi cintāmaṇirityatrāha - viddhīti ślokadvayaṃ vākyam || yato bhavatā rājyaṃ   
saṃtyaktaṃ yataścātidūramimamāśramamāgato'si atastvaṃ sarvaduḥkhavināśakaṃ   
sarvatyāgaṃ nāma cintāmaṇiṃ sādhayitumudyata ityanvayaḥ || 2 || 3 ||  
  
saṃtyaktaṃ bhavatā rājyaṃ sadāraghanabāndhavam |  
svadeśasyātidūrasthamāgato'si mamāśramam || 3 ||  
  
p. 718)  
  
kevalaṃ sarvasaṃtyāge śeṣitāhaṃmatistvayā |  
tataḥ sarvaparityāgo yāvannāpnoti pūrṇatām |  
tāvattyāgavikalpastvāṃ khamambuda ivāvṛṇot || 4 ||  
  
kathaṃ tarhi sa cintāmaṇirmayā na labdha ityatrāha - kevalamiti ardhatrayaṃ vākyam ||   
yatastvayā sarvasaṃtyāge'haṃmatiḥ kevalaṃ śeṣitā'bhimāno na tyakta ityarthaḥ |   
tatastasmāddhetoḥ sarvatyāgasyāsyāpūrṇatvāttadviṣayo vikalpastvāmāvṛṇot |   
khamākāśamambuda iva || 4 ||  
  
nāyaṃ sa paramānandaḥ sarvatyāgo mahodayaḥ |  
ko'pyuccairanya evāsau cirasādhyo mahāniti || 5 ||  
  
nāyamiti ślokadvayaṃ vākyam || ayamidānīṃ siddhaḥ sarvatyāgaḥ paramānandaḥ parama   
ānando yasmin | mahānudayaḥ udbodho yasmiṃstādṛśaḥ sarvatyāgo na bhavati | yato'sau   
paramānandahetuḥ sarvatyāgaścirasādhyo mahānanya eva ko'pīti || 5 ||  
  
cintayeti gate vṛddhiṃ vikalpe tava cetasi |  
vātyayeva vanaspande tyāgaḥ proḍḍīya te gataḥ || 6 ||  
  
evaṃ cintayā vikalpe cetasi vṛddhiṃ gate sati te tyāgaḥ proḍḍīya gataḥ vātyayā   
vātasamūhena vanaspande kampe vṛddhiṃ gate tu pakṣī yathā proḍḍīya gacchati tadvat ||   
6 || 7 ||  
  
sarvatyāgamahāratne gate kamalalocana |  
tapaḥkācamaṇirdṛṣṭastvayā saṃkalpacakṣuṣā || 7 ||  
  
amitānandamutsṛjya susādhyaṃ yaḥ pravartate |  
mite vastuni duḥsādhye svātmahā sa śaṭhaḥ smṛtaḥ || 8 ||  
  
amiteti || amitānandaḥ susādhyaśca sarvatyāgaḥ | mitaṃ parimitānandaṃ duḥsādhyaṃ ca   
vastutaḥ || 8 ||  
  
p. 719)  
  
cintāmaṇirmayā prāpta ityalaṃ buddhavānasi |  
na labdhavānbhavānsādho sphaṭikasyāpi khaṇḍikām || 9 ||  
  
cinteti || tapahkācamaṇiṃ labdhavān śreyastu kiṃcidapi na labdhavānityarthaḥ || 9 ||  
  
iti yogavāsiṣṭhasāre cintāmaṇyupākhyānavivaraṇaṃ nāma prakaraṇam ||  
  
iti śrīyogavāsiṣṭhavivaraṇe cintāmaṇyupākhyānavivaraṇaṃ nāma prakaraṇam ||  
  
navame gajendropākhyānavivaraṇam   
  
kumbha uvāca ||  
  
yo'sau vindhyavane hastī so'sminbhūmitale bhavān |  
yau vairāgyavivekau te tau tasya daśanau sitau || 310 ||  
  
idānīṃ vindhyahastikathāṃ vivṛṇoti yo'sāvityādinā nṛpa baddho yathā balirityantena ||   
vindhyahastī bhavān mūrkhatvāt | vairāgyavivekau ca tvadīyau daśanau   
śṛṅkhalādibandhabhañjakatvāt || 310 ||  
  
yaścāsau vāraṇākrāntitatparo hastipaḥ smṛtaḥ |  
tvadajñānaṃ tvadākrāntitatparaṃ te'tiduḥsvadam || 1 ||  
  
hastipakastvadajñānaṃ bandhakatvādduḥkhahetutvācca || 11 || 12 ||  
  
atiśakto'pyaśaktena duḥkhādduḥkhaṃ bhayādbhayam |  
hastī hastipakeneva rājanmaurkhyeṇa nīyase || 12 ||  
  
yalloharajjujālena vāraṇaḥ pariveṣṭitaḥ |  
tadāśāpāśajālena bhavānapi samāvṛtaḥ || 13 ||  
  
loharajjujālamāśāpāśajālam | śṛṅkhalābhaṅgastu rājyabhogatyāgaḥ || 13 || 14 || 15   
||  
  
āśā hi loharajjubhyo viṣamā vipulā dṛḍhā |  
kālena kṣīyate lohaṃ tṛṣṇā tu parivardhate || 14 ||  
  
p. 720)  
  
yadbabhañja gajaḥ śatroḥ śṛṅkhalājālabandhanam |  
tattatyāja bhavānbhogānbhūmiṃ rājyamakaṇṭakam || 15 ||  
  
yattu tālatarorbhraṣṭo bhūmau hastipako'patat |  
tvayi tyajati tadrājyamajñānaṃ patitaṃ kṛtam || 16 ||  
  
hastipakasya tālatarorbhraṃśo nāma tvayā rājye tyajyamāne tvadajñānasya bhraṃśaḥ |   
patitaṃ hastipakamupekṣya hastino vanagamanaṃ nāma tava sarvatyāgamahāsinā   
niḥśeṣamajñānasyocchedanenāraṇyāśrayaṇam || 16 || 17 || 18 || 19 || 320 || 21 || 22 || 23 ||  
  
yadā viraktaḥ puruṣo bhogāśāṃ tyaktumicchati |  
tadā prakampate'jñānaṃ chedye vṛkṣe piśācavat || 17 ||  
  
bhogaughe nūnamunmukte patatyajñānasaṃsthitiḥ |  
yadā vivekī puruṣo bhogānsaṃtyajya tiṣṭhati || 18 ||  
  
tadā palāyate'jñānaṃ chinne vṛkṣe piśācavat |  
yadā vanaṃ prayātastvaṃ tadā jñānaṃ kṣataṃ tvayā |  
patitaṃ sanna nihataṃ sarvatyāgamahāsinā || 19 ||  
  
tena bhūyaḥ samutthāya smṛtvā paribhavaṃ kṛtam |  
tataḥ prapañcakhāte'smingahane tvaṃ niyojitaḥ || 320 ||  
  
tadaivāghātayiṣyastvaṃ yadyajñānaṃ tathā gatam |  
rājyatyāgavidhau tattvāṃ nāhaniṣyatkṣayaṃ gatam || 21 ||  
  
yatkhātavalayastena vairiṇā hastinaḥ kṛtaḥ |  
tattena duḥkhamatulamajñānena tavārpitam || 22 ||  
  
yā tasya parivāraśrīrgajārernṛpasattama |  
sā tvadajñānanṛpateścittabhūtirvisāriṇī || 23 ||  
  
p. 721)  
  
yatkhātavalayo bālalatābhiravaguṇṭhitaḥ |  
āvṛtaṃ tattapoduḥkhamīṣatsajjanavṛttibhiḥ || 24 ||  
  
hastipakena bhūyo hastibandhanāya vane khātakalpanaṃ ajñānena taponiyamena niyojanaṃ   
khātavalayasya bālatṛṇalatābhiravaguṇṭhanaṃ ca tapoduḥkhasya   
sajjanavṛttibhirīṣadāvaraṇamiti tātparyaniṣkarṣaḥ || 24 || 25 ||  
  
ityadyāpi tapaḥkhāte duḥkhe hyasminsudāruṇe |  
sthito'si pātālatale nṛpa baddho yathā baliḥ || 25 ||  
  
iti śrīyogavāsiṣṭhasāre gajendropākhyānavivaraṇaṃ nāma prakaraṇam ||  
  
iti vāsiṣṭhavivaraṇe gajendropākhyānavivaraṇaṃ nāma prakaraṇam ||  
  
kumbha uvāca ||  
  
yaduktaṃ tava śālinyā tayā viditavedyayā |  
tadā cūḍālayā jñānaṃ tatkasmānnorarīkṛtam || 26 ||  
  
yaduktamiti || śālinyā ślāghyayā || 26 || 27 ||  
  
sā hi tattvavidāṃ mukhyā yadyadvakti karoti ca |  
tatsarvaṃ satyamevāṅgaṃ tadanuṣṭheyamādarāt || 27 ||  
  
atha cedvacanaṃ tasyāstvayā nānuṣṭhitaṃ nṛpa |  
etatsarvaparityāgaḥ kasmānna nipuṇīkṛtaḥ || 28 ||  
  
atheti || tasyāścūḍālāyā vacanaṃ nānuṣṭhitaṃ cettattarhi sa tvayā kriyamāṇaḥ   
sarvaparityāgo'pi kasmāddhetorna nipuṇīkṛtaḥ na saṃpūrṇīkṛtaḥ || 28 || 29 ||  
  
śikhidhvaja uvāca ||  
  
rājyaṃ tyaktaṃ gṛhaṃ tyaktaṃ deśastyaktastathāvidhaḥ |  
dārāstyaktāḥ sutāstyaktāḥ sarvatyāgo na kiṃ kṛtaḥ || 29 ||  
  
p. 722)  
  
kumbha uvāca ||  
  
dhanaṃ dārā gṛhaṃ rājyaṃ bhūmiśchatraṃ ca bāndhavāḥ |  
iti sarvaṃ na te rājansarvatyāgo hi kastava || 330 ||  
  
dhanamiti || chatraṃ rājacihnānāṃ anyeṣāmupalakṣaṇam | iti sarvaṃ etatsarvaṃ te   
tvadīyaṃ na bhavati ataḥ sarvatyāgaḥ ko nāma tyāgaḥ katham | asvakīyasya tyāgaḥ tyāgo   
na bhavatītyarthaḥ || 330 ||  
  
tavāstyevāparityaktaḥ sarvasmādrāga uttamaḥ |  
taṃ parityajya niḥśeṣaṃ paramāṃ yāsyaśokatām || 31 ||  
  
tarhi madīyaḥ ka ityata āha - taveti || sarvasmādvastunaḥ aparityuktaḥ anapagata uttamo   
rāgaḥ icchā viṣayastavāsti taṃ rāgaṃ niḥśeṣaṃ parityajya paramāmaśokatāṃ yāsi ||   
31 ||  
  
śikhidhvaja uvāca ||  
  
rājyaṃ cenmama no sarvaṃ tatsarvaṃ vanameva me |  
śailavṛkṣādigulmādyaṃ tadapyetattyajāmyaham || 32 ||  
  
rājyamiti || sarvaṃ rājyaṃ mama madīyaṃ nocettarhi śailavṛkṣādigulmādyaṃ vanameva   
sarvaṃ me madīyaṃ yadasti tadetadapi tyajāmītyanvayaḥ || 32 ||  
  
vasiṣṭha uvāca ||  
  
iti rāma vadanneva kumbhavākyena noditaḥ |  
nimeṣāntaramātreṇa vaśī dhīraḥ śikhidhvajaḥ || 33 ||  
  
itīti ślokadvayaṃ vākyam || ātmanastāṃ vanāsthāṃ vanābhimānaṃ   
pramamārjetyanvayaḥ || 33 || 34 || 35 ||  
  
pramamārja vanāsthāṃ tāṃ hṛdā sa dṛḍhaniścayaḥ |  
prāvṛḍoghastaṭagatāṃ rajorekhāmivātmanaḥ || 34 ||  
  
p. 723)  
  
śikhidhvaja uvāca ||  
  
savṛkṣādrivanaśvabhrādvipinādapi vāsanā |  
parityaktā mayā nūnaṃ sarvatyāgaḥ sthito mama || 35 ||  
  
kumbha uvāca ||  
  
adristaṭaṃ vanaṃ śvabhraṃ salilaṃ pādapāḥ sthalam |  
ityādi tava no sarvaṃ sarvatyāgaḥ kathaṃ tava |  
tavāstyevāparityaktaḥ sarvasmādrāga uttamaḥ || 36 ||  
  
adririti sārdhaślokatrayaṃ vākyam || pūrvavadvyākhyeyam || 36 || 37 || 38 || 39 || 340 || 41 ||   
42 ||  
  
śikhidhvaja uvāca ||  
  
etaccenmama no sarvaṃ tatsarvaṃ bhājanādi me |  
vāpīsthaloṭajayutastamevāśu tyajāmyaham || 37 ||  
  
kumbha uvāca ||  
  
āśramo'pi na te tasmiṃstyakte tyāgo na sarvagaḥ |  
tavāstyevāparityaktaḥ sarvasmādrāga uttamaḥ || 38 ||  
  
śikhidhvaja uvāca ||  
  
etaccenmama no sarvaṃ tatsarvaṃ bhājanādi me |  
carmakuḍyakuśūlādi tattāvatsaṃtyajāmyaham || 39 ||  
  
vasiṣṭha uvāca ||  
  
ityuktvotthāya tatsarvamakṣamālājinādikam |  
ekatraiva samānīya dadāha tyāgabuddhitaḥ || 340 ||  
  
bhāṇḍajātaṃ dahatyagnau sahaśuṣkendhanena tat |  
kevalākṛtirasnehastuṣṭimānāha bhūpatiḥ || 41 ||  
  
p. 724)  
  
vāsanāṃ tatra saṃtyajya sarvatyāgī sthito hyaham |  
aho rucirakālena devaputraprabodhitaḥ |  
saṃpannaḥ kevalaḥ śuddhaḥ sukhenodbodhavānaham || 42 ||  
  
kiṃ nāma kila vastvetadbhave saṃkalpitakramam |  
yadbhāṇḍopaskarasthānasadanādyavalambanam || 43 ||  
  
kiṃ nāmeti || saṃkalpitakramaṃ buddhiparikalpitopayogaṃ   
bhāṇḍopaskarasthānasadanādyavalambanaṃ bhāṇḍaṃ bhājanaṃ upaskaraṃ   
gṛhopakaraṇaṃ sthānaṃ nivāsabhūḥ sadanaṃ gṛhaṃ ityādīnāmavalambanaṃ   
parigraha iti yadetatkiṃ nāma vastu | na kiṃcidvastu duḥkhaikahetutvāt || 43 ||  
  
yāvadyāvatprahīyante vividhā bandhahetavaḥ |  
tāvattāvatsamāyāti paramāṃ nirvṛtiṃ manaḥ || 44 ||  
  
yaduktaṃ vaiṣṇave - yāvataḥ kurute jantuḥ saṃbandhānmanasaḥ priyān | tāvato'sya   
nikhanyante hṛdaye śokaśaṅkavaḥ iti || 44 || 45 || 46 || 47 || 48 || 49 || 350 || 51 || 52 || 53 ||   
54 || 55 ||  
  
śāmyāmi parinirvāmi sukhito'smi jayāmyaham |  
vibandhāḥ pralayaṃ yātāḥ sarvatyāgo mayā kṛtaḥ || 45 ||  
  
digambaro bhavāmyeva diksamo'yamahaṃ sthitaḥ |  
devaputra mahātyāgādyadanyadvada śiṣyate || 46 ||  
  
kumbha uvāca ||  
  
sarvameva na saṃtyaktaṃ tvayā rājañśikhidhvaja |  
sarvatyāgaparānande mā mudhābhinayaṃ kuru || 47 ||  
  
vasiṣṭha uvāca ||  
  
ityevaṃ bruvatā tena kiṃcitsaṃcintya bhūbhṛtā |  
idamuktaṃ mahābāho rāma rājīvalocana || 48 ||  
  
p. 725)  
  
śikhidhvaja uvāca ||  
  
indriyavyālasaṃghāto raktamāṃsamayākṛtiḥ |  
śiṣyate sarvasaṃtyāge deho me devatātmaja || 49 ||  
  
tadutthāya punardehaṃ bhṛgupātādyavighnataḥ |  
vināśātmakatāṃ nītvā sarvatyāgī bhavāmyaham || 350 ||  
  
vasiṣṭha uvāca ||  
  
ityuktvā dehamagrasthe śvabhre tyaktumasau javāt |  
karoti yāvadutthānaṃ tāvatkumbho'bhyuvāca ha || 51 ||  
  
kumbha uvāca ||  
  
rājankimiti dehaṃ tvaṃ nirāgaskaṃ mahā'vaṭe |  
tyajasyajño hi vṛṣabho ruṣito hanti tarṇakam || 52 ||  
  
tyaktenāpi śarīreṇa kila tāmarasekṣaṇa |  
sarvatyāgo na te yāti niṣpattiṃ viṣamo hi saḥ || 53 ||  
  
yenāyaṃ kṣobhyate deho yadbījaṃ janmakarmaṇām |  
tatsaṃtyajasi cettyājyaṃ tanmahātyāgavānbhavān || 54 ||  
  
śikhidhvaja uvāca ||  
  
kenāyaṃ cālyate dehaḥ kiṃ bījaṃ janmakarmaṇām |  
kasmiṃstyakte parityaktaṃ sarvaṃ bhavati sundara || 55 ||  
  
kumbha uvāca ||  
  
sādho sarvagatākāraṃ jīvanāmādināmakam |  
na jaḍaṃ nājaḍaṃ bhrāntaṃ cittaṃ sarvamavasthitam || 56 ||  
  
sādho iti ślokadvayaṃ vākyam || sarvagatākāraṃ sarvajagadākāreṇa pariṇataṃ na jaḍaṃ   
saṃkrāntacaitanyatayā prakāśakatvāt | nājaḍaṃ kalpitatvenātmavyatiriktatvāt || 56 || 57 ||   
58 || 59 || 360 || 61 || 62 || 63 ||  
  
p. 726)  
  
cittaṃ viddhi jagajjālaṃ bandhaścittamudīryate |  
tasminsādho parityakte sarvatyāgo bhavediti || 57 ||  
  
janmanāṃ karmaṇāṃ vāpi cittaṃ bījamudāhṛtam |  
pādapaḥ pavaneneva dehaścittena cālyate || 58 ||  
  
cittatyāgaṃ viduḥ sarvatyāgaṃ tyāgavido janāḥ |  
citte tyakte layaṃ yāti dvaitamaikyam ca sarvataḥ || 59 ||  
  
śiṣyate paramaṃ śāntamekamacchamanāmayam |  
sarvatyāgaḥ parānando duḥkhamanyatsudāruṇam || 360 ||  
  
ityomityurarīkṛtya yadicchasi tadācara |  
kṛtvā sarvaparityāgaṃ śāntaḥ svastho viyatsamaḥ |  
saumyo bhavasi yadrūpastadrūpo bhava bhūpate || 61 ||  
  
śikhidhvaja uvāca ||  
  
cittasyādau svarūpaṃ me yathāvadbhagavanvada |  
tataścittaparityāgaṃ vada me vadatāṃ vara || 62 ||  
  
kumbha uvāca ||  
  
vāsanaiva sadā rājansvarūpaṃ viddhi cetasaḥ |  
cittaśabdastu paryāyo vāsanāyā udāhṛtaḥ || 63 ||  
  
ahamarthodayo yo'yaṃ sarvānarthaikabhājanam |  
etaccittadrumasyāsya viddhi bījaṃ mahāmate || 64 ||  
  
ahamiti || sarvānarthaikabhājanaṃ sarvasyānartharūpasya saṃsārasya mūlakāraṇaṃ   
yo'yamahamarthodayaḥ ahaṃkārodayo'sti etadevāsya cittadrumasya bījaṃ nidānaṃ viddhi ||   
64 ||  
  
p. 727)  
  
etasmātprathamodbhinnādaṅkuro'nubhavākṛtiḥ |  
niścayātmā nirākāro buddhirityeva socyate || 65 ||  
  
etasmāditi || prathamodbhinnātprathamamudbhūtāt etasmādahaṃkārānubhavākṛtiḥ   
anubhavarūpo niścayātmā niścayasvabhāvo nirākāraḥ bāhyaviṣayākārānuparakto   
yo'ṅkuro jātaḥ saiva buddhirityudīryate || 65 ||  
  
asya buddhyabhidhānasya yāṅkurasya prapīnatā |  
saṃkalparūpiṇī tasyāścittacetomano'bhidhāḥ || 66 ||  
  
asyeti || buddhyabhidhānasya buddhirūpāṅkurasya saṃkalparūpiṇī yā prapīnatā   
sthūlatāsti tasyāḥ saṃkalparūpiṇyāḥ sthūlatāyā eva cittaṃ cetaḥ mana iti vābhidhāḥ   
saṃjñā bhavanti || 66 ||  
  
īdṛśasyāsya cittasya durvṛkṣasya pratikṣaṇam |  
śākhāvilavanaṃ kurvanmūlakāṣe bharaṃ kuru |  
mūlāddharaṇamevāśu tyāgaṃ tyāgavido viduḥ || 67 ||  
  
īdṛśeti || īdṛśasya uktaprakārasyāsya cittarūpasya durvṛkṣasya śākhāvilavanaṃ   
kāmasaṃkalpavicikitsādirūpavāsanānāṃ śākhānāṃ vicchedaṃ kurvan cittasya   
mūlakāṣe ahaṃkārātmano mūlasya chede bharamāsthātiśayaṃ kuru || 67 ||  
  
vāsanā vividhāḥ śākhāḥ phalantyo vividhaṃ phalam |  
abhāvitā bhavantyantarlūnāḥ saṃvidbalena vai || 68 ||  
  
tacchākhāvilavanaprakāramāha - vāsanā iti || vividhaṃ nānāprakāraṃ phalaṃ   
sukhaduḥkhādirūpaṃ phalantyo vitarantyo vāsanārūpā vividhāḥ śākhāḥ saṃvidbalena   
ātmānusaṃdhānabalena antaḥ abhāvitā upekṣitāḥ satyo lūnāḥ chinnā bhavanti || 68 ||  
  
p. 728)  
  
asaṃsaktamanā maunī śāntavādavicāraṇaḥ |  
saṃprāptakārī yaḥ so'ntarlūnacittalato bhavet || 69 ||  
  
asaṃsakta iti || yaḥ pumānasaṃsaktamanāḥ viṣayeṣvanāsaktaḥ maunī maunaniṣṭhaḥ   
śāntavādavicāraṇaḥ śāntā nivṛttā pareṣāṃ vādeṣu saṃkathāsu vicāraṇā kiṃ kena   
kathamityādirūpā yasya tādṛśaḥ sansaṃprāptakārī āvaśyakakāryakārī bhavati   
puruṣo'ntarlūnacittalataśchinnacittaśākho bhavet || 69 ||  
  
gauṇaṃ śākhāvilavanaṃ mukhyaṃ mūlavikartanam |  
cittavṛkṣasya tena tvaṃ mūlakāṣaparo bhava || 370 ||  
  
gauṇamiti || gauṇamapradhānam | mukhyaṃ pradhānam || 370 ||  
  
mukhyatvena mahābuddhe mūladāhamalaṃ kuru |  
cittakaṇṭakakhaṇḍasya bhavatyevamacittatā || 71 ||  
  
mukhyatveneti || cittakaṇṭakakhaṇḍasya cittameva kaṇṭakasamūhastasya tatsamūladāhaṃ   
alaṃ samyakkuru | evaṃ satyacittatā bhavati || 71 |||  
  
śikhidhvaja uvāca ||  
  
ahaṃbhāvātmanaścittadrumabījasya he mune |  
ko'nalo dahanākhyo'sminkarmaṇyarthakaro bhavet || 72 ||  
  
ahamiti || ahaṃbhāvātmano'haṃkārarūpasya cittadrumabījasya dahane ko vā   
analo'rthakaro'rthakriyākārī bhavet || 72 ||  
  
kumbha uvāca ||  
  
rājansvātmavicāro'yaṃ ko'haṃ syāmiti rūpakaḥ |  
cittadurdrumabījasya dahane dahanaḥ smṛtaḥ || 73 ||  
  
rājanniti || cittadurdrumabījasya ahaṃkārasya dahane ko vāhamityevaṃrūpa ātmavicāra eva   
dahanaḥ smṛtaḥ || 73 ||  
  
p. 729)  
  
śikhidhvaja uvāca ||  
  
mune mayā svayā buddhyā bahuśaḥ pravicāritam |  
nāhaṃ jagattadā deho na māṃsāsthyasṛgādimān || 74 ||  
  
mune iti ślokadvayaṃ vākyam || jagadādirahaṃkārānto vargo jaḍatvāt nāhamiti svayaiva   
buddhyā bahuśaḥ pravicāritamityanvayaḥ || 74 || 75 || 76 ||  
  
karmendriyāṇyapi na ca na ca buddhīndriyāṇyapi |  
na mano nāpi ca matirnāhaṃkāraśca jāḍyataḥ |  
kaṭakatvaṃ yathā hemni tathāhantvaṃ cidātmani || 75 ||  
  
kumbha uvāca ||  
  
etāvanmātrakaṃ vṛndaṃ yadi na tvaṃ mahīpate |  
jaḍatvāttanmahābuddheryo'si taṃ vada me'nagha || 76 ||  
  
śikhidhvaja uvāca ||  
  
cinmātramajamacchātma vedanaṃ viduṣāṃvara |  
yatra bhāvāḥ svadantyete nirṇīyante ca yena vā || 77 ||  
  
ciditi || ete pratīyamānā bhāvāḥ padārthā yatra yasminvastuni svadante yadāśritā rocante   
yena na nirṇīyante niścīyante tadacchātma nirmalaṃ ajaṃ cinmātraṃ vedanamevāhaṃ   
ahaṃśabdasya mukhyo'rthaḥ || 77 ||  
  
evaṃrūpasya me lagnaṃ nūnaṃ malamakāraṇam |  
cittadrumasya yadbījamahaṃbhāvātmakaṃ hṛdi || 78 ||  
  
evamiti || yaccittadrumasya bījaṃ tadahaṃbhāvātmakaṃ malaṃ evaṃrūpasya   
viśuddhacinmātrarūpasya me hṛdi akāraṇameva lagnam || 78 ||  
  
tacca tyaktuṃ na śaknomi tyaktaṃ tyaktamupaiti mām |  
mune yasmānna śaknomi tena tapye sudāruṇam || 79 ||  
  
tacceti || tacca ahaṃbhāvātmakaṃ malaṃ bhūyobhūyastyaktamapi māmupaiti atastyaktuṃ   
śaknomi | yasmācca na śaknomi tena hetunā sudāruṇaṃ tapye tapto bhavāmi || 79 ||  
  
p. 730)  
  
kumbha uvāca ||  
  
kāraṇājjāyate kāryamahaṃbhāvātmakasya tat |  
mune kāraṇamanviṣya kathayāśu mamādhunā || 380 ||  
  
kāraṇamiti || kāryaṃ vastu kāraṇādeva jāyate tattasmātkāraṇādahaṃbhāvātmakasya   
kāryasya kāraṇamanviṣyātmanaiva kathaya || 380 ||  
  
śikhidhvaja uvāca ||  
  
mune'hamiti doṣasya vedanaṃ vedmi kāraṇam |  
tadyathopaśamaṃ yāti tanme vada munīśvara || 81 ||  
  
mune iti || ahamiti doṣasya ahaṃkārasya vedanaṃ citaścetyonmukhatvameva kāraṇaṃ   
vedmi | tacca vedanaṃ yathopaśamaṃ yāti tanme vada || 81 ||  
  
citaścetyonmukhatvena duḥkhāyāyamahaṃ sthitaḥ |  
cetyopaśamanaṃ brūhi mune duḥkhopaśāntaye || 82 ||  
  
etadeva vivṛṇoti - cita iti || citaścaitanyasya cetyonmukhatvaṃ   
dṛśyānusaṃdhānaṃ tena hetunā ayamahaṃkāro duḥkhāya sthitaḥ | ato   
duḥkhopaśāntaye cetyopaśamanaṃ dṛśyasyāsphuraṇaṃ brūhi || 82 ||  
  
kumbha uvāca ||  
  
kāraṇaṃ kāraṇajño'si vedanasya vadāśu me |  
atastvāṃ bodhayiṣyāmi kāraṇākāraṇakramam || 83 ||  
  
kāraṇamiti || tvaṃ kāraṇajño'si ato vedanasya kāraṇaṃ vada | ato   
vedananimittanirūpaṇānantaraṃ tvāṃ kāraṇākāraṇakramaṃ kāraṇasya   
kāraṇābhāvasya ca kramaṃ prakāraṃ bodhayiṣyāmi | idamasya kāraṇaṃ bhavati idamasya   
kāraṇaṃ na bhavatyetadbodhayiṣyāmītyarthaḥ || 83 ||  
  
p. 731)  
  
śikhidhvaja uvāca ||  
  
dehādirūpayodeti vedanaṃ vastusattayā |  
asatyābhāsayā spando yathā pavanalekhayā || 84 ||  
  
deheti || vedanaṃ kartṛ dehādirūpayā asatyābhāsayā mithyābhūtasphuraṇayā   
vastusattayā padārthaḥ rūpasattayā udeti pavanalekhayā spandaḥ kampa iva || 84 ||  
  
asattāṃ vastusattāyā nāvagacchāmyahaṃ yayā |  
ahantvavedanaṃ cittabījaṃ samanuśāmyati || 85 ||  
  
asattāmiti || yayā asattayā cittabījaṃ ahantvavedanaṃ ahaṃkārastatkāraṇaṃ ca vedanaṃ   
samanuśāmyati tāṃ vastusattāyā asattāṃ mithyātvaṃ nāvagacchāmi || 85 ||  
  
kumbha uvāca ||  
  
vidyate yadi dehādivastusattā tadasti te |  
abhāvāddehasattādeḥ kiṃniṣṭhaṃ tava vedanam || 86 ||  
  
vidyata iti || dehādivastusattā yadi vidyate tattarhi te vedanamasti saṃbhavati yujyata iti   
yāvaddehasattāderabhāvāt tava vedanaṃ kiṃniṣṭham | nirālambanamityarthaḥ || 86 ||  
  
śikhidhvaja uvāca ||  
  
hastapādādisaṃyuktakriyāphalavilāsavān |  
sadānubhūyamāno'yaṃ deho nāsti kathaṃ mune || 87 ||  
  
hasteti || sāvayavo'rthakriyākārī sadānubhūyamānaśca dehaḥ kathamapalapituṃ śakyata   
ityarthaḥ || 87 ||  
  
kumbha uvāca ||  
  
kāraṇaṃ yasya kāryasya bhūmipāla na vidyate |  
vidyate na hi tatkāryaṃ tatsaṃvittistu vibhramaḥ || 88 ||  
  
kāraṇamiti || kāraṇaṃ vinā pratīyamānaṃ kāryaṃ nāstyeva | tatsaṃvittistu vibhramo   
bhrāntirityarthaḥ || 88 ||  
  
p. 732)  
  
avidyamānameva tvaṃ viddhi sarvaṃ bhramoditam |  
akāraṇaṃ hi yadvastu tanmithyā rajjusarpavat || 89 ||  
  
avidyamānamiti || bhramoditaṃ bhrāntikalpitaṃ sarvaṃ avidyamānameva viddhi | hi   
yasmātkāraṇādyadvastu akāraṇaṃ utpattikāraṇaṃ vinaiva pratīyate tatkāryaṃ   
rajjusarpavanmithyā || 89 ||  
  
śikhidhvaja uvāca ||  
  
ādyaḥ pitāmaho yaḥ syāttena sṛṣṭamidaṃ jagat |  
sa evāsya kathaṃ na syātkāraṇaṃ vada me mune || 390 ||  
  
ādya iti || idaṃ jagatpitāmahena sṛṣṭamiti kṛtvā sa eva pitāmaho'sya kāraṇaṃ kathaṃ   
na syāt || 390 ||  
  
kumbha uvāca ||  
  
sargādau kevalaṃ śāntaṃ brahmaivāsti mahīpate |  
dvitīyakalanābhāvādvedhaso'sti na kāraṇam || 91 ||  
  
sargādāviti || sargādau kevalaṃ advitīyaṃ brahmāsti tattu na kāraṇaṃ nirvikāratvāt |   
anyadapi kāraṇabhūtaṃ vastu nāsti dvitīyakalanābhāvāt | dvitīyasya brahmavyatiriktasya   
vastunaḥ pratītyabhāvāt | ātmā vā idameka evāgra āsīnnānyatkiṃcana miṣat iti śruteḥ |   
ato vedhasaḥ kāraṇaṃ nāstītyanvayaḥ || 91 || 92 ||  
  
śikhidhvaja uvāca ||  
  
vedhasaḥ paramaṃ brahma kāraṇaṃ kiṃ na he mune |  
akāraṇakatāṃ sādho tanna pratyemi vedhasaḥ || 92 ||  
  
kumbha uvāca ||  
  
anantamajamavyaktaṃ yadādyamupalambhanam |  
apratarkyamavijñeyamakṣaraṃ śāntamacyutam |  
advitīyamanādyantaṃ tacchivaṃ śāntamavyayam || 93 ||  
  
anantamiti sārdhaślokatrayaṃ vākyam || anantatvādilakṣaṇaṃ yadādyamupalambhanaṃ   
jñānasvarūpaṃ vastvasti tadvastu śivaṃ śāntaṃ avyayaṃ ceti kṛtvā || 93 ||  
  
p. 733)  
  
tatkathaṃ kasya kenaiva kartṛ bhoktṛ kadā bhavet |  
ato nedaṃ kṛtaṃ kiṃcijjagadetanna vidyate || 94 ||  
  
tatkathaṃ kena prakāreṇa kartṛ bhavet | na kathaṃcitkasyacitkartṛtvaṃ vyatiriktasya   
kāryasyābhāvāt | kena vā upakaraṇena na kenacittasyāpyabhāvāt | evaṃ   
kartṛtvābhāvāt bhoktṛtvamapi nāstītyarthaḥ | ataḥ kartrabhāvādiaṃ jagatkiṃcidapi na   
kṛtaṃ ataścaitajjaganna vidyate vastuto nāsti ca || 94 ||  
  
cinmātrakalpito vedhāścideveti viniścitaḥ |  
tanmātrajanitaḥ sargastadātmaka iti sthitiḥ || 95 ||  
  
ataśca vedhāścinmātrakalpitatvāccideva | sargaśca cinmātrajanitaścinmātrarūpiṇā   
vedhasaiva janitatvāttadātmakaścinmātrātmaka ityevaṃ sthito niścitaḥ || 95 ||  
  
na kartāsmi na bhoktāsmi sarvaṃ śāntamajaṃ śivam |  
iti niścayavānantarajñānaṃ tanutāṃ naya || 96 ||  
  
neti || sarvaṃ idantayā ahantayā ca pratīyamānaṃ sarvaṃ vastu śāntaṃ ajaṃ śivaṃ ca |   
ato na kartā bhoktā cāsmi ityevaṃ niścayavānsan antasthamajñānaṃ tanutāṃ   
kṛśatāṃ naya || 96 ||  
  
ajñānaṃ śithilībhūtamevaṃ naṣṭaṃ vidurbudhāḥ |  
na nāśena vinodeti pūrvasaṃsthānavicyutiḥ || 97 ||  
  
ajñānamiti || evaṃ pūrvoktarītyā śithilībhūtamajñānaṃ naṣṭaṃ viduḥ |   
yasmānnāśena vinā pūrvasaṃsthānavicyutirnodeti asamavāyikāraṇanāśe   
kāryadravyanāśasya nyāyyatvātpūrvasaṃsthānavicyuteścāsamavāyināśarūpatvāditi   
bhāvaḥ || 97 ||  
  
p. 734)  
  
tānavaṃ dṛśyate yasya tasyānukramataḥ svayam |  
pūrvasaṃsthānavigamātpraśamo'pyupapadyate || 98 ||  
  
tānavamiti || sa evārthapraśamastetodravyavināśo nirvikāratā vā || 98 ||  
  
tasmāccidātmakatayātmani cittato'yaṃ nityaṃ svayaṃ kacati bhūmipa devadevaḥ |  
tenaiva padmaja iti svayamātmanātmā proktaḥ svarūpamiti śāntamidaṃ samastam ||   
99 ||  
  
tasmāditi || tasmāddhetoḥ devadevaḥ paramātmā svayaṃ svātmani cidātmakatayā itthaṃ   
bhūta eva cittataḥ svasaṃkalpavaśādayaṃ pratīyamānaprapañcarūpaḥ kacati sphurati |   
tenaiva devadevenātmā svayaṃ svasvarūpameva padmaja ityātmanaiva prokta iti | ato   
hetoridaṃ samastaṃ devadevasya śāntasvarūpam || 99 ||  
  
śikhidhvaja uvāca ||  
  
buddho'smi bhagavanyuktiyuktamuktaṃ tvayottama |  
kartṛbhāvājjagannāsti tena nāsti padārthadṛk || 400 ||  
  
buddha iti || buddhaḥ prabuddho'smi | kartrabhāvātkāryaṃ jagannāsti | tena jagadabhāvena ca   
padārthadṛṅnāsti iti tvayā yuktiyuktamuktam || 400 ||  
  
evaṃ sthite vibuddho'smi prabuddho'smi śivo'smi ca |  
namo mahyaṃ paraṃ cetyaṃ na kiṃciditi bodhitaḥ || 1 ||  
  
evamiti || yato'hamataḥ paraṃ cetyaṃ kiṃcidapi nāstīti bodhitaḥ cinmātrarūpo'hameva   
sarvātmā sphurāmīti bodhavānasmi | ataḥ kāraṇādevaṃ cinmātra eva sthito viśuddho   
nirmalo'smi | viśuddhasvarūpāvabodhavānasmi | tena ca śivaḥ paramātmaivāsmi | tataśca   
mahyameva namaḥ nantavyasya devatāntarasyābhāvāt || 1 ||  
  
p. 735)  
  
padārthavedanāditthamasadevāvabhāsate |  
ahamadyālametena śāntamāse khakośavat || 2 ||  
  
padārtheti || padārthavedanādbhedena padārthānusaṃdhānāddhetoḥ asadevedaṃ   
jagaditthamanena prakāreṇāvabhāsate | ata etena padārthavedanenālaṃ paryāptam |   
adyedānīmahaṃ khakośavadākāśagarbhavacchāntamāse || 2 ||  
  
jagatpadārthapravibhāgadṛṣṭiḥ sadeśadikkālakalākriyaughā |  
aho nu kālena cireṇa śāntā brahmaiva śāntaṃ sthitamavyayātmā || 3 ||  
  
jagaditi || sadeśadikkālakalākriyaughā deśādisaṃvitsahitā   
jagatpadārthapravibhāgadṛṣṭirjagadviṣayā padārthabhedaviṣayā ca sanviccireṇa śāntā   
nivṛttā avyayātmā śāntaṃ brahmaiva sthitaṃ avasthitam || 3 || 4 || 5 ||  
  
vasiṣṭha uvāca ||  
  
kumbhena bodhitastvevaṃ sa babhūvāvabodhavān |  
vinirgato rarājātha mahāmohasamudgakāt || 4 ||  
  
evaṃ kumbhavao rājā bhāvayaṃstadakṛtrimam |  
sva evātmapade tasminkṣaṇaṃ pariṇato'bhavat || 5 ||  
  
babhūvāmīlitamanolocanaḥ śāntavāṅmuniḥ |  
śilātalādivotkīrṇo niṣpandāvayavākṛtiḥ || 6 ||  
  
babhūveti || āmīlitamanolocanaḥ | manomīlanaṃ nāma vṛttinirodhaḥ śilātalādutkīrṇaiva   
ṭaṅkādibhiḥ śilātale utkīrya nirmita iva || 6 || 7 ||  
  
p. 736)  
  
tato muhūrtamātreṇa prabuddhasphuritekṣaṇam |  
tamuvāca mahābāho cūḍālā kumbharūpiṇī || 7 ||  
  
kumbha uvāca ||  
  
kaccidasminpade sphāre śuddhe mṛduni nirmale |  
sutalpe nirvikalpānāṃ sukhaṃ viśrāntavānasi || 8 ||  
  
kacciditi || nirvikalpānāṃ samādhibhājām sutalpe viśrāntisthāne || 8 || 9 ||  
  
kaccidantaḥ prabuddho'si kaccidbhrāntistvayojjhitā |  
kaccijjñeyaṃ parijñātaṃ dṛṣṭaṃ draṣṭavyameva vā || 9 ||  
  
śikhidhvaja uvāca ||  
  
bhagavaṃstvatprasādena mahāvibhavabhūṣitā |  
mahatī padavī dṛṣṭā sarvasyordhvaṃ sthitā mayā || 410 ||  
  
bhagavanniti || mahāvibhavabhūṣitā mahāvibhavā aṇimādayaḥ | mahatīpadavī   
jīvanmuktamārgaḥ || 410 || 11 || 12 || 13 ||  
  
satāṃ viditavedyānāmaho bata mahātmanām |  
apūrvaikāmṛtamayaḥ saṅgaḥ sāraphalapradaḥ || 11 ||  
  
janmanāpi mayā labdhaṃ yanna nāma mahāmṛtam |  
tadadya tvatsamāsaṅgāttenaivāsāditaṃ mayā || 12 ||  
  
anantamādyamamṛtametatkamalalocana |  
kathaṃ nāsāditamabhūtpūrvamātmapadaṃ mayā || 13 ||  
  
kumbha uvāca ||  
  
manasyupaśamaṃ yāte tyaktabhogaiṣaṇe sthite |  
kaṣāyapāke nirvṛte sarvendriyagaṇasya ca || 14 ||  
  
manasīti ślokatrayaṃ vākyam || tyaktabhogaiṣaṇe tyaktaviṣayābhilāṣe kaṣāyapāke   
antaḥkaraṇapāke sarvendriyagaṇasya ca pāke || 14 ||  
  
p. 737)  
  
yānti cetasi viśrāntiṃ vimalā deśikoktayaḥ |  
yathā sitāṃśuke śuddhe bindavaḥ kusumāmbhasaḥ || 15 ||  
  
ānukūlye nivṛtte niṣpanne | kusumāmbhasaḥ kusumbhakusumādirasasya || 15 ||  
  
dehānmalāni sarvāṇi kālena kamalekṣaṇa |  
sādho vṛkṣātphalānīva pākena vigalantyadhaḥ || 16 ||  
  
kālena yaḥ pākaḥ tena vṛkṣātphalānīva dehātsarvāṇi malāni vigalanti || 16 ||  
  
dvitvaikatvadṛśau cittaṃ tadevājñānamucyate |  
etayoryo layo dṛṣṭyostajjñānaṃ sā parā gatiḥ || 17 ||  
  
dvitveti || dvitvaikatvadṛśau dvitvaikatvaviṣaye dṛṣṭī tadeva cittaṃ tadevājñānam   
etayordṛṣṭayoryo layaḥ tadeva jñānam saiva parā gatiḥ kaivalyam || 17 || 18 || 19 ||  
  
prabuddho'si vimukto'si tyaktaṃ cittaṃ tvayā nṛpa |  
mahodayo munirmaunī svarūpe tiṣṭha nirmalaḥ || 18 ||  
  
śikhidhvaja uvāca ||  
  
prabuddhasya na tajjñasya cittaṃ nāma kila prabho |  
jīvanmuktāstadete hi viharanti kathaṃ vada || 19 ||  
  
kumbha uvāca ||  
  
punarjananayogyā yā vāsanā ghanavāsanā |  
sā proktā cittaśabdena na sā tajjñasya vidyate || 420 ||  
  
punariti || pūrvoktā malinā vāsanaiva cittam | sā tu tajjñasya nāstītyarthaḥ || 420 ||  
  
yayā vāsanayā tajjñā viharantīha karmasu |  
tāṃ tvaṃ sattvābhidhāṃ viddhi punarjananavarjitām || 21 ||  
  
yayeti || tajjñasya vyavahārahetuḥ śuddhavāsanā sattvamabhidhīyate na cittamiti || 21 ||  
  
p. 738)  
  
mūḍhaṃ cittaṃ cittamāhuḥ prabuddhaṃ sattvamucyate |  
aprabuddhā hi cittasthāḥ sattvasthāḥ sumahādhiyaḥ || 22 ||  
  
tadevāha - mūḍhaṃ malinavāsanānuviddham | prabuddhaṃ śuddhavāsanam || 22 || 23   
|| 24 || 25 ||  
  
svargamokṣādiphaladaṃ yatkiṃcitsarvameva tat |  
tyaktvā samastamābhāso yo'syasāveva vai bhavān || 23 ||  
  
padārthaughamagṛhṇānastiṣṭhāspanditacittabhūḥ |  
aparispandacittasya saṃsṛtirneha dhāvati || 24 ||  
  
yāni yānīha duḥkhāni prasphuranti jagattraye |  
cetaścāpalajānyeva tāni tāni mahīpate || 25 ||  
  
atha cetasi tattvajña spandāspandau tvamekatām |  
nītvā tiṣṭha yathākāmamaikyamāgatya śāśvatam || 26 ||  
  
atheti || spandaḥ cittasya bahiḥ prasaraḥ aspandaḥ samādhiḥ tāvekatāṃ nītvā sarvadā   
svarūpānusaṃdhānena vikṣepāvikṣepāvabhedaṃ nītvā śāśvataṃ nityamaikyaṃ   
brahmādvaitamāgatya yathākāmaṃ tiṣṭha || 26 ||  
  
śikhidhvaja uvāca ||  
  
kathamaikyaṃ vibho yātaḥ spandāspandāvimāvubhau |  
sarvasaṃśayavicchedakāraṇaṃ tadvadāśu me || 27 ||  
  
kathamiti || yāta iti laṭi dvivacanam | vibho kumbha || 27 ||  
  
kumbha uvāca ||  
  
ekaṃ vastu jagatsarvaṃ cinmātraṃ vārivāmbudhiḥ |  
tadeva spandate dhībhiḥ śuddhavārīva vīcibhiḥ || 28 ||  
  
ekamiti || sarvaṃ jagaccinmātramekaṃ vastu yathāmbudhiḥ sarvo vārmātraṃ tadvat tadeva   
cinmātraṃ vastu vīcibhiḥ śuddhavārīva dhībhirbuddhivṛttibhiḥ spandate || 28 ||  
  
p. 739)  
  
brahma cinmātramamalaṃ satyamityādināmakam |  
yadgītaṃ tadidaṃ mūḍhāḥ paśyantyaṅga jagattayā || 29 ||  
  
brahmeti || brahmaiva mūḍhajagattayā paśyantītyarthaḥ || 29 ||  
  
sargacitspandamātrātmā samyagdṛṣṭau vilīyate |  
udetyasamyagdṛṣṭyā tu rajjvāṃ sarpabhramo yathā || 430 ||  
  
sarga iti || citspandamātrameṣa sargaḥ | sa ca samyagdṛṣṭau adhiṣṭhānayāthātmyajñāne   
vilīyate | asamyagdṛṣṭyā tu rajjvāṃ sarpabhrama ivodeti || 430 ||  
  
śāstrasajjanasaṃpattisaṃtatābhyāsayogataḥ |  
kālenāmalatāṃ yāte cetasīndāvivodite || 31 ||  
  
śāstreti ślokadvayaṃ vākyam || svānubhūtimayaṃ svaprakāśam || 31 || 32 ||  
  
etatkevalamābhāsaṃ svānubhūtimayaṃ tatam |  
udetyantarmahābuddhe svayameva mahātmanām || 32 ||  
  
iti te kathitaṃ sarvaṃ śikhidhvaja mahīpate |  
yathedamutthitaṃ sarvaṃ yathā ca pravilīyate || 33 ||  
  
itīti ślokadvayaṃ vākyam || etatkṛtvā cetasi kṛtvā matvā yuktibhiranusaṃdhāya   
buddhvā tattvato'vagamya dṛṣṭaspaṣṭapade dṛṣṭasphuṭasvarūpe pade jīvanmuktipade   
yathecchasi tathā tiṣṭhetyanvayaḥ || 33 || 34 ||  
  
etatkṛtvā ca matvā ca buddhvā ca munināyaka |  
yathecchasi tathā tiṣṭha dṛṣṭaspaṣṭapade pade || 34 |  
  
svargaṃ gacchāmyahaṃ parvakāle'sminnārado muniḥ |  
brahmalokātsamāyāto bhavatyamarasaṃsadam || 35 ||  
  
svargamiti ślokatrayaṃ vākyam || amarasaṃsadaṃ devasabhām || 35 ||  
  
p. 740)  
  
na māṃ paśyati cettatra sa kopamupagacchati |  
nodvejanīyā bhavyena guravo hi kadācana || 36 ||  
  
tatra devasabhāyām | nodvejanīyāḥ vikṣepaṃ na prāpaṇīyāḥ || 36 ||  
  
tyaktasaṃkalpalekhena na kiṃcidabhivāñchatā |  
tvayā sadaiva vastavyaṃ dṛṣṭireṣā hi pāvanī || 37 ||  
  
tvayā na kiṃcidabhivāñchatā sadaiva tyaktasaṃkalpalekhena sthātavyam | lekhā rājiḥ   
samūhaḥ || 37 || 38 || 39 || 440 || 41 || 42 || 43 || 44 || 45 || 46 || 47 || 48 ||  
  
vasiṣṭha uvāca ||  
  
ityuktvā bhagavānkumbhaḥ kṣaṇādantardhimāyayau |  
gate kumbhe mahīpālaḥ paraṃ vismayamāyayau || 38 ||  
  
śikhidhvaja uvāca ||  
  
aho nu śītalā śuddhā śānteyaṃ padavī nijā |  
rasāyanodbhavākārā sattvaṃ śāntayatīva me || 39 ||  
  
vasiṣṭha uvāca ||  
  
evaṃ saṃcintayanrājā nūnaṃ nirvāsanāśayaḥ |  
śailādiva samutkīrṇo maunamevāvatasthivān || 440 ||  
  
tasminneva tatomaune niḥsaṃkalpe nirāśraye |  
pratiṣṭhāṃ niścalāṃ prāpya sa tasthau giriśṛṅgavat || 41 ||  
  
nirvikalpasamādhānātkāṣṭhakuḍyopamasthitiḥ |  
evaṃ śikhidhvajo rājā cūḍālāmadhunā śṛṇu || 42 ||  
  
śikhidhvajaṃ taṃ bhartāraṃ kumbhaveṣeṇa tena sā |  
prabodhyāntardhimāgatya tatrāra tarasā nabhaḥ || 43 ||  
  
p. 741)  
  
vidagdhamugdhamākāraṃ straiṇaṃ jagrāha sundaram |  
svapattanamatho gatvā viveśāntaḥpuraṃ kṣaṇāt || 44 ||  
  
dṛśyā babhūva lokasya nṛpakarma cakāra ca |  
vatsaratritayenātha punarambarametya sā || 45 ||  
  
babhūva kumbho yogena śikhidhvajavanaṃ yayau |  
tatastatraiva taṃ bhūpamapaśyadvanabhūmigam || 46 ||  
  
nirvikalpasamādhisthaṃ tatrāpaśyanmahīpatim |  
rājānaṃ tāvadetasmādbodhayāmi parātpadāt || 47 ||  
  
iti saṃcintya cūḍālā siṃhanādaṃ cakāra sā |  
bhūyobhūyaḥ prabhoragre vanecarabhayapradam || 48 ||  
  
na cacāla śilevādrau yadā nādena tena saḥ |  
bhūyobhūyaḥ kṛtenāpi tadā sā taṃ vyacālayat || 49 ||  
  
sā cūḍālā || 49 || 450 ||  
  
cālitaḥ pātito'pyeṣa yadā na bubudhe nṛpaḥ |  
sā tadā cintayāmāsa cūḍālā kumbharūpiṇī || 450 ||  
  
aho'pyuparataḥ sādhuḥ svapade bhagavānayam |  
ālokayāmi vai tāvadenaṃ dehaṃ mahīpateḥ || 51 ||  
  
aho iti ślokacatuṣṭayaṃ vākyam | dehamālokayāmi jīvitaśeṣavadbhavati naveti   
vicārayāmītyarthaḥ | sattvaśeṣo jīvitaśeṣaḥ || 51 || 52 || 53 ||  
  
yadyasya sattvaśeṣo'sti bodhabījaṃ hṛdantaram |  
tadāhamapi jīvāmi prabhordāmpatyasiddhaye || 52 ||  
  
anyathā tvaṅganādehamimaṃ tyaktvā paraṃ padam |  
apunarjananāyaiva gacchāmīha hi kiṃ mama || 53 ||  
   
p. 742)  
  
vasiṣṭha uvāca ||  
  
iti saṃcintya cūḍālā sparśena nayanena ca |  
patimālokya sāśaṅkamuvāca varavarṇinī || 54 ||  
  
sparśena prāṇasaṃcārasūcakena śarīragatasarvamarmasthānasaṃsparśena | nayanena ca   
jīvitasūcakenāgalitagolakena | raktarekhāyuktena netradvayena ca sattvaśeṣaṃ   
vyabudhyatetyanvayaḥ || 54 || 55 || 56 ||  
  
astyeva sattvaśeṣo'sya hṛdi saṃbodhakāraṇam |  
saṃbodhahetūdayane sattvaśeṣaṃ vyabudhyata || 55 ||  
  
rāma uvāca ||   
  
bhṛśaṃ praśāntacittasya kāṣṭhaloṣṭasamasthiteḥ |  
sattvaśeṣaḥ kathaṃ brahmañjñāyate dhyānaśālinaḥ || 56 ||  
  
vasiṣṭha uvāca ||  
  
prabodhakāraṇaṃ jñasya durlakṣyāṇuvapurhṛdi |  
vidyate sattvaśeṣo'ntarbīje puṣpaphalaṃ yathā || 57 ||  
  
prabodheti ślokatrayaṃ vākyam || jñasya samādhisthasya durlakṣyāṇuvapurhṛdi   
durdarśasūkṣmarūpe hṛdi antaḥsattvaśeṣo bīje puṣpaphalamiva vidyate || 57 ||  
  
cittaspandavimuktasya tasyācalasamasthiteḥ |  
kāyaḥ samasamābhogo na glāyati na hṛṣyati || 58 ||  
  
cittaspandavimuktasya acalasamasthitestasya kāyaḥ samasamābhogatvāt na glāyati na   
hṛṣyati || 58 ||  
  
nāstameti na codeti samamevāvatiṣṭahte |  
pṛṣṭaṃ te kathitaṃ rāma sāṃprataṃ prakṛtaṃ śṛṇu || 59 ||  
  
nāstameti na codeti kiṃtu sāmyena tiṣṭhati pṛṣṭameva. kathitam | sāṃprataṃ prakṛtaṃ   
śṛṇvityanvayaḥ || 59 ||  
  
p. 743)  
  
iti nirṇīya cūḍālā svadehaṃ taṃ tathā sthitam |  
saṃtyajya prāpa cittattve sthitimādyantavarjite || 460 ||  
  
itīti ślokadvayaṃ vākyam || cūḍālā iti sattvaśeṣasya sattāṃ nirṇīya   
parakāyapraveśapravīṇatayā svadehaṃ saṃtyajya cittattve sthitimāpa | tatra ca   
svaparasādhāraṇe cittattve sthitā satī prabhoḥ śikhidhvajasya cetasaḥ spandaṃ kṛtvā   
nīḍaṃ pakṣiṇīva svaṃ dehaṃ punarviveśa || 460 || 61 || 62 ||  
  
tatra sā cetasaḥ spandaṃ kṛtvā sattvavataḥ prabhoḥ |  
svaṃ viveśa punardehaṃ khānnīḍamiva pakṣiṇī || 61 ||  
  
kumbhākṛtirathotthāya praviṣṭā nijaviṣṭare |  
sāma gātuṃ pravṛttā sā bhramarīvṛndaniḥsvanā || 62 ||  
  
taṃ sāmasvanamākarṇya citsattvaguṇaśālinī |  
bubudhe bhūpaterdehe vasanta iva padminī || 63 ||  
  
tamiti || bhūpateściccetanā bubudhe || 63 || 64 || 65 || 66 || 67 || 68 || 69 || 470 || 71 || 72 || 73 || 74   
|| 75 || 76 ||  
  
dṛśaṃ vikāsayāmāsa tāṃ tadārka ivābjinīm |  
apaśyatkumbhamagrasthaṃ svasthacetāḥ śikhidhvajaḥ || 64 ||  
  
aho bata vayaṃ dhanyāḥ punaḥ prāpto munīśvaraḥ |  
ityevodāharanrājā kumbhāya kusumaṃ dadau || 65 ||  
  
diṣṭyā dṛṣṭo'si bhagavannāgato'si punarvanam |  
asmatpavitrīkaraṇaṃ tavāgamanakāraṇam || 66 ||  
  
kumbha uvāca ||  
  
yataḥprabhṛti yāto'smi tvatsakāśādaninditam |  
tataḥprabhṛti ceto me tvayyeveha samaṃ sthitam || 67 ||  
  
p. 744)  
  
na rame svargalīlāsu nivatsyāmi samaṃ tvayā |  
tvādṛśo bandhurāptaśca suhṛnmitraṃ tathā sakhā ||  
viśvāsyo vāpi śiṣyaśca manye jagati nāsti me || 68 ||  
  
śikhidhvaja uvāca ||  
  
aho nu phalitaṃ puṇyapādapairnaścirārjitaiḥ |  
yasmādbhavānasaṅgo'pi vāñchatyasmatsamāgamam || 69 ||  
  
bhagadvitīrṇayā yogayuktyā viśrāntavānaham |  
yathā sādho tathā manye svarge viśramaṇaṃ kutaḥ || 470 ||  
  
tāmevaṃ svāṃ sthitiṃ svacchāmavalambya prakāśinīm |  
vihareyaṃ yathākāmaṃ svarge bhūmitale tathā || 71 ||  
  
kumbha uvāca ||  
  
pare pade mahānande kaccidviśrāntavānasi |  
idaṃ bhedamayaṃ duḥkhaṃ kaccitsaṃtyaktavānasi || 72 ||  
  
kaccidāpātaramyebhyaḥ saṃkalpebhyo ratirbhṛśam |  
nirmūlatāṃ gatā rājan tava tattvārthadarśinaḥ || 73 ||  
  
heyādeyadaśātītaṃ śāntaṃ samamavasthitam |  
yathāprāpteṣvanudvegaṃ kaccittava manaḥ sthitam || 74 ||  
  
śikhidhvaja uvāca ||  
  
tvatprasādena bhagavandṛṣṭā dṛśyātigā gatiḥ |  
prāptaḥ saṃsārasīmānto labdho labdhavyaniścayaḥ || 75 ||  
  
nopadeṣṭavyamasmākaṃ kiṃcidapyupayujyate |  
sarvatraivātitṛptāḥ smaḥ sthitāḥ smo vigatajvarāḥ || 76 ||  
  
p. 745)  
  
niḥsaṃsṛtirvigatamohabhayo virāgo nityoditaḥ śamasamāśayasarvasaumyaḥ |  
sarvātmakaḥ sakalasaṃkalanāvimukta ākāśakośaviśadaḥ samamāgato'smi || 77 ||  
  
niḥsaṃsṛtiriti || śamasamāśayasarvasaumyaḥ śamasamena śamaprakāreṇa   
āśayenābhiprāyeṇa sarvatra saumyo harṣaviṣādarahitaḥ sakalasaṃkalanāvimuktaḥ   
saṃkalanāḥ kalatraputrādimamatāpāśāḥ | samamāgato'smi samaṃ sarvagataṃ brahma   
tatprāpto'smītyarthaḥ || 77 || 78 || 79 || 480 || 81 || 82 || 83 || 84 || 85 ||  
  
vasiṣṭha uvāca ||  
  
ityadhyātmavicitrābhiḥ kathābhistau parasparam |  
āsātāṃ vedyavettārau carantau vipine tataḥ || 78 ||  
  
vanānyanekarūpāṇi jaṅgalāni taṭāni ca |  
sarāṃsi gulmajālāni mṛgādigahanāni ca || 79 ||  
  
samameva samasnehau sametau tau sthitāvubhau |  
samasattvau samotsāhau carantau tasthatuḥ saha || 480 ||  
  
ānarcatuḥ pitṝndevānbubhujāte ca rāghava |  
idaṃ grāhyamidaṃ neti vikalpakalanāṃ manaḥ || 81 ||  
  
nājahāra tayo rāma vatyeva vibudhācalam |  
viceratustau suhṛdau kvaciddhūlividhūsarau || 82 ||  
  
kvaciccandanadigdhāṅgau kvacidbhasmānurañjitau |  
dinaiḥ katipayairevaṃ samacittatayā tayā || 83 ||  
  
sattvodāratayā caiva rājā kumbhavadābabhau |  
atha taṃ suragarbhābhaṃ cūḍālā sā śikhidhvajam || 84 ||  
  
p. 746)  
  
dṛṣṭvā śobhāmupagataṃ cintayāmāsa bhāminī || 85 ||  
  
nijaḥ patirudārātmā nirādhiśca navaṃ vayaḥ |  
gṛhāṇi puṣpajālāni sā hatā yā na kāminī || 86 ||  
  
nija iti ślokacatuṣṭayaṃ vākyam | nijaḥ patiḥ sa ca udārātmā udāracitto nirādhirniścinta   
ubhayornavaṃ vayaḥ puṣpajālāni puṣpalatāsamūhā eva gṛhāṇi evaṃvidhe   
sukhasādhanasaṃdehe satyapi yā kāminī bhogecchāvatīna bhavati sā hatā   
aniṣiddhasukhatyāgāt || 86 ||  
  
samujjhatā yathāprāptamapi vedyavidā sadā |  
anindyaṃ samudārārthaṃ kiṃtu jñena kṛtaṃ bhavet || 87 ||  
  
samujjhateti || yathāprāptamapi anindyaṃ svamātmīyaṃ udārārthaṃ mahatsukhaṃ   
samujjhatā tyajatā vedyavidā vedyaṃ brahma prāptavatā jñena kiṃnu kṛtaṃ bhavet   
kiṃvā prayojanaṃ sādhitaṃ syāt | na kiṃcidityarthaḥ | nyāyyasukhatyāgī vyartha eva syāt   
iti pūrvokta evārthaḥ || 87 ||  
  
tatkiṃcidracayāmyāśu prapañcaṃ prajñayā navam |  
yenāyaṃ bhūpatirbhartā rameta mayi mānadaḥ || 88 ||  
  
taditi || tattasmātkāraṇātprajñayā svaprajñayā viśeṣeṇa navaṃ prapañcaṃ   
kiṃcidracayāmi kalpayāmi | yena kalpitaprapañcahetunā ayaṃ bhartā mayirameta || 88 ||  
  
iti saṃcintya cūḍālā kumbhaveṣadharā patim |  
prāha kānanamadhyasthā kokilaṃ kokilā yathā || 89 ||  
  
iti saṃcintya cūḍālā patiṃ prāhetyanvayaḥ || 89 ||  
  
kumbha uvāca ||  
  
caitramāsasya śuklo'yaṃ pratipaddivaso mahān |	  
adyāsthānaṃ mahārambhaṃ svarge bhavati vai hareḥ || 490 ||  
  
caitreti ślokapañcakaṃ vākyam || 490 || 91 ||  
  
p 747)  
  
saṃnidhānaṃ mayā tatra kartavyaṃ pituagrataḥ |  
yathāsthitā hi niyatirna saṃtyājyā kadācana || 91 ||  
  
pratipālayitavyaṃ tattvayeha caratāvanau |  
krīḍatā dhyānapuṣpābhyāṃ samudvegamagacchatā || 92 ||  
  
dhyānapuṣpābhyāṃ samādhau dhyānena asamādhau puṣpeṇa ca krīḍatā | puṣpaśabdo   
jātivācī ato dvivacanam || 92 || 93 || 94 ||  
  
āgacchāmi dinānte'dya nirvikalpaṃ nabhaḥsthalāt |  
svargādatitarāmeva tvatsaṅgo mama tuṣṭaye || 93 ||  
  
ityuktvā mañjarīṃ kumbho dadau mitrāya kausumīm |  
prītaye svāmivatprītiṃ kāntāṃ nandanavṛkṣajām || 94 ||  
  
āgantavyaṃ tvayā śīghramevaṃ vadati bhūpatau |  
pupluve tarasā vyoma śaranmukhapayodavat || 95 ||  
  
śaranmukhapayodavat yathā śaradādau payodo meghaḥ tarasā vyoma plavate   
laghutvāttadvadityarthaḥ || 95 ||  
  
śikhidhvajadṛśāmante vyomni kumbhavapurjahau |  
śāntāvarteva vāriśrīrmugdhā svaṃ rūpamāyayau || 96 ||  
  
śikhidhvajeti || dṛśo nayanaraśmayaḥ śāntāvarteva vāriśrīryathā vārisamṛddhiḥ   
āvartaśāntau svarūpamādatte tadvat || 96 ||  
  
prāpya mañjaritākāraṃ kalpavṛkṣopamaṃ puram |  
antaḥpuramadṛśyeva viveśa lalanākulam || 97 ||  
  
prāpyeti || mañjaritākāraṃ mañjaryaḥ kṛtā mañjaritāḥ tādṛśā ākārāḥ   
prāsādādisanniveśā yasminnata eva kalpavṛkṣopamam || 97 || 98 ||  
  
p. 748)  
  
rājakāryāṇyaśeṣāṇi tatra saṃpādya satvaram |  
śikhidhvajasya purataḥ kumbharūpadharāpatat || 98 ||  
  
tatra mlānadyuti mukhaṃ cakārākhinnamānasā |  
induṃ sanīhāramiva śyāmā khinnamivāmbujam || 99 ||  
  
tatreti || tatra śikhidhvajsya purobhāge ca cūḍālā akhinnamānasaiva kalanayāśu mukhaṃ   
mlānadyuti cakāra | śyāmā rātriḥ sā yathā induṃ sanīhāraṃ karoti | ambujaṃ vā   
khinnaṃ mukulitaṃ karoti tadvat || 99 || 500 || 1 ||  
  
taṃ dṛṣṭvā tādṛśākāraṃ samuttasthau śikhidhvajaḥ |  
babhūva khinnacetāśca samuvācedamādarāt || 500 ||  
  
devaputra namaste'stu vimanā iva lakṣyase |  
kumbha saṃtyajya saṃrambhamidamāsanamasyatām || 1 ||  
  
santo viditavedyā ye te hi harṣaviṣādajām |  
nāśrayanti sthitiṃ svasthāḥ padmā iva jalārdratām || 2 ||  
  
santa iti || padmā jalārdratāṃ yathā hi padmāḥ kamalāni jale vasanto'pi tajjanyāmārdratāṃ   
nāśrayanti tadvat || 2 || 3 ||  
  
vasiṣṭha uvāca ||  
  
tena kṣmāpatinetyukte kumbha āhāsane viśan |  
girā viṣaṇṇayā śīrṇavaṃśasvanasamānayā || 3 ||  
  
kumbha uvāca ||  
  
yāvaddehamavasthāsu samacittatayaiva ye |  
karmendriyairna tiṣṭhanti na te tattvavidaḥ śaṭhāḥ || 4 ||  
  
yāvaditi || avasthāsu sukhaduḥkhadaśāsu ye yāvaddehaṃ samacittatayaiva   
nirvikāracittatayaiva karmendriyairna tiṣṭhanti te tattvavido na bhavanti kiṃtu te śaṭhā   
vañcakā eva || 4 ||  
  
p. 749)  
  
ye hyatattvavido mūḍhā rājanbālatayaiva te |  
avasthābhyaḥ palāyante gṛhītābhyaḥ svabhāvataḥ || 5 ||  
  
ye punaratattvavido mūḍhāḥ santi te bālatayaiva hetunā svabhāvato   
gṛhītābhyo'vasthābhyaḥ sukhaduḥkhadaśābhyaḥ palāyante | avasthāmirvikāraṃ   
nīyanta ityarthaḥ || 5 ||  
  
yāvattilaṃ yathā tailaṃ yāvaddehaṃ tathā daśā |  
yo na dehadaśāmeti sa cchinattyasināmbaram || 6 ||  
  
yāvaditi || tileṣu sakaleṣu tailamiva deheṣvapi sarveṣu sukhaduḥkhadaśāstyeva | ato yo   
dehadaśāṃ naiti tāvāpnoti saḥ asinā ambaraṃ chinatti |   
ambarachedakavaddehadaśārahito'pi nāstītyarthaḥ || 6 ||  
  
eṣa dehadaśāduḥkhaparityāgo hyanuttamaḥ |  
yatsāmyaṃ cetaso yogānna tu karmendriyasthiteḥ || 7 ||  
  
eṣa iti || yogātsamādherhetoścetaso yatsāmyaṃ nirvikāratā eṣa evānuttamo   
dehadaśāduḥkhaparityāgaḥ | karmendriyasthiteḥ sāmye tu dehadaśāduḥkhaparityāga iti   
nocyate jñānināmapi tadasaṃbhavāt || 7 ||  
  
yāvaddehaṃ yathācāraṃ daśāsvaṅga vijānatā |  
karmendriyairhi sthātavyaṃ na tu buddhīndriyaiḥ kvacit || 8 ||  
  
yāvaditi || tasmādvijāntā puruṣeṇa yāvaddehaṃ dehadaśāsu yathācāraṃ   
svavarṇāśramocitācārānusāreṇa karmendriyaireva saha sthātavyaṃ na tu buddhīndriyaiḥ   
buddhīndriyapravṛtterbuddhipūrvakatvāt | nivṛttau nivṛtteḥ karmendriyāṇāṃ   
tvabuddhipūrvamapi pravṛtteḥ buddhinivṛttau nivṛttyasaṃbhavāt || 8 ||  
  
parameṣṭhīprabhṛtayaḥ sarva evoditāśayāḥ |  
dehāvasthāsu tiṣṭhanti niyatereṣa niścayaḥ || 9 ||  
  
parameṣṭhīti || parameṣṭhīprabhṛtayo brahmādayaḥ || 9 ||  
  
p. 750)  
  
ajñatattvajñabhūtāni dṛśyajātamidaṃ hi yat |  
tatsarvameva niyatiṃ dhāvatyambu yathāmbudhim || 510 ||  
  
ajñeti || ajñatattvajñabhūtāni ajñāḥ tattvajñāśca prāṇinaḥ | tarhyajñatattvajñayoḥ   
ko viśeṣa ityāśaṅkya ślokadvyena viśeṣaṃ darśayannāha || 510 ||  
  
tajjñā buddhyādisāmyena pāṇyādicalanena ca |  
niyatiṃ yāpayantīmāṃ yāvaddehamakhaṇḍitām || 11 ||  
  
tajjñā hi || tajjñāstāvadbuddhyādisāmyena buddhīndriyādisāmyena pāṇyādicalanena ca   
karmendriyāṇāmāyāsena ca yāvaddehaṃ yāvaddehaparyantameva niyatimakhaṇḍitāṃ   
yāpayanti || 11 ||  
  
ajñāstu sarvakṣobheṇa sukhaduḥkhadaśāhatāḥ |  
niyatiṃ yāpayantyaṅga dehalakṣairvikhaṇḍitām || 12 ||  
  
ajñāstu sarvendriyakṣobheṇa sukhaduḥkhadaśāhatāḥ santo dehalakṣairanantaiḥ   
dehairniyatiṃ vikhaṇḍitāṃ vividhaṃ khaṇḍitāṃ yāpayantīti śeṣaḥ || 12 || 13 || 14 || 15 ||   
16 || 17 || 18 || 19 || 520 || 21 || 22 || 23 || 24 || 25 || 26 || 27 || 28 || 29 || 530 || 31 ||  
  
śikhidhvaja uvāca ||  
  
evaṃ sthite mahābhāga kathamudvegamīdṛśam |  
labdhavānasi devo'pi vada vedyavidāṃ vara || 13 ||  
  
kumha uvāca ||  
  
kathayāmi tavāśeṣaṃ svarge yadvṛttamadya me |  
suhṛdyāveditaṃ duḥkhaṃ paramāyāti tānavam || 14 ||  
  
ahaṃ tāvadito yāto bhavate puṣpamañjarīm |  
dattvā gaganamullaṅghya saṃprāptaśca triviṣṭapam || 15 ||  
  
tataḥ pitrā sahendrasya sabhāsthāne yathākramam |  
 sthitvāsthāya tadotthānakāle pitrā visarjitaḥ || 16 ||  
  
p. 751)  
  
ihāgantumahaṃ svargaṃ tyaktvā saṃprāptavānnabhaḥ |  
divākarahayaiḥ sākaṃ vahāmyanilavartmani || 17 ||  
  
athaikatra gato bhānurekenānyena vartmanā |  
āgacchāmyahamākāśaṃ sāgarātpatitākṛtiḥ || 18 ||  
  
athāgre vāripūrṇānāṃ meghānāṃ madhyavartmanā |  
apaśyanmunimāyāntamahaṃ durvāsasaṃ javāt || 19 ||  
  
kṛtvā tasya namaskāramuktaṃ khe vahatā mayā |  
mune līlābhravastrastvamabhisārikayā samaḥ || 520 ||  
  
ityākarṇya mumocāsau mayi mānada śāpakam |  
stanakeśavatī kāntā hāvabhāvavikāriṇī || 21 ||  
  
gacchānena duruktena rātrau yoṣā bhaviṣyasi |  
iti śrutvā śubhaṃ vākyamutthitaṃ jarjaradvijāt || 22 ||  
  
vimṛśāmi manāgyāvattāvadantarhito muniḥ |  
ityudvignamanāḥ sādho prāpto'haṃ nabhasastalāt || 23 ||  
  
ativāhyaṃ dinānteṣu strītvamekaṃ mayā katham |  
gurudevadvijātīnāṃ lajjāparavaśātmanā || 24 ||  
  
kathamagre mayā samyagvastavyaṃ yāminīstriyā || 25 ||  
  
śikhidhvaja uvāca ||  
  
paridevanayā kāryaṃ devaputra na vidyate |  
yadāyāti tadāyātu dehasyātmā na lipyate || 26 ||  
  
yadi tvamatra vidvānsannakhedārho'pi khidyate |  
tadānyeṣāmupāyaḥ syātka ivāgamabhūṣaṇa || 27 ||  
  
p. 752)  
  
vasiṣṭha uvāca ||  
  
tāvevamādibhirvākyairanyonyāśvāsanaṃ svayam |  
kṛtvā sthitau vana snigdhau suhṛdau khedinau yathā || 28 ||  
  
athārko'pyasya kumbhasya strītvamutpādayanniva |  
jagāmāstāṃ jagaddīpo dīpaḥ snehakṣayādiva || 29 ||  
  
suhṛdau tāvadutthāya saṃdhyāmudyanniśākaram |  
vandayitvā tathā kṛtvā japyaṃ gulmāntare sthitau || 530 ||  
  
tataḥ kumbhaḥ śanaistatra straiṇamabhyāharadvapuḥ |  
śikhidhvajaṃ puraḥsaṃsthaṃ provāca galadakṣaram || 31 ||  
  
patāmīva sphurāmīva dravāmīvāṅgayaṣṭibhiḥ |  
lajjayaiva vane rājanmadhye strītvaṃ vrajāmyaham || 32 ||  
  
patāmīveti || lajjayaiva tāvadaṅgayiṣṭibhiḥ tanutarairaṅgaiḥ patāmīva bhūmāviti śeṣaḥ   
| sphurāmīva dravāmīva | vane bandhumitrādirahite madhye natu janmādau strītvaṃ vrajāmi   
|| 32 || 33 ||  
  
paśyeme parivardhante rājanmama śiroruhāḥ |  
paśyemau mama jāyete pronmukhāvurasi stanau || 33 ||  
  
āgulphamavalambāni saṃpadyante'mbarāṇi me |  
saṃvidānubhavāmyetaṃ nitambajaghane tvime || 34 ||  
  
āgulphamiti || ambarāṇi bāhyāni ābhyantarāṇi cānekānīti bahuvacanam | ime   
nitambajaghane nitambaḥ strīkaṭyāḥ paścādbhāgaḥ jaghamaṃ | te ubhe api saṃvidā   
antaranubhavāmi | atra nitambasya jaghanasya ca māyākalpitatvena   
dehārambhakatvābhāvātprāṇyaṅgatvaṃ nāstītyekavadbhāvo na kṛta ityanusaṃdheyam   
|| 34 || 35 || 36 || 37 || 38 || 39 || 540 || 41 || 42 || 43 || 44 || 45 || 46 ||  
  
p. 753)  
  
vasiṣṭha uvāca ||  
  
vipine kumbha ityuktvā tūṣṇīṃ khinko babhūva ha |  
rājāpi ca tamālokya khinnacitto'bhyuvāca ha || 35 ||  
  
śikhidhvaja uvāca ||  
  
sādho viditavedyastvaṃ jānāsi niyatergatim |  
avaśyabhāvinyarthe'sminmā khinnahṛdayo bhava || 36 ||  
  
kumbha uvāca ||  
  
evamastvanutiṣṭhāmi nṛpate strītvamātmanaḥ |  
na khedamanugacchāmi niyatiḥ kena laṅghyate || 37 ||  
  
iti nirṇīya tau khedaṃ taṃ nītvā tanutāmiva |  
ekatalpe niśāṃ tūṣṇīṃ nītavantau cireṇa tau || 38 ||  
  
atha prabhāte tatstraiṇaṃ vapurutsṛjya yauvanam |  
babhūva kumbhaḥ kumbhābhaḥ kucaprojjhitamūrtimān || 39 ||  
  
iti sā rājamahiṣī cūḍālā varavarṇinī |  
kumbhatvamāśritā bhartuḥ paścātstrītvamupāgatā || 540 ||  
  
vijahāra vanānteṣu kumārīdharmiṇī niśi |  
kumbharūpadharā cāhni bhartrā mitreṇa saṃyutā || 41 ||  
  
tataḥ katipayeṣvevaṃ gateṣu divaseṣu sā |  
idaṃ provāca bhartāraṃ kumbharūpadharā satī || 42 ||  
  
rājanrājīvapatrākṣa mamedaṃ vacanaṃ śṛṇu |  
niśāyāṃ pratyahaṃ tāvadbhavāmyevāhamaṅganā || 43 ||  
  
tadicchāmyaṅganādharmaṃ nipuṇīkartumīdṛśam |  
bhartre kasmaicidātmānaṃ vivāhena dadāmyaham || 44 ||  
  
p. 754)  
  
tadbhavāneva me bhartā rocate bhuvanatraye |  
gṛhāṇa māṃ vivāhena bhāryā te niśi sarvadā || 45 ||  
  
śikhidhvaja uvāca ||  
  
kṛtenānena kāryeṇa na śubhaṃ nāśubhaṃ sakhe |  
paśyāmi tanmahābuddhe yathecchasi tathā kuru || 46 ||  
  
kumbha uvāca ||  
  
yadyevaṃ tanmahīpāla lagnamadyaiva śobhanam |  
rākeyaṃ śrāvaṇasyāsya hyaḥ sarvaṃ gaṇitaṃ mayā || 47 ||  
  
yadyevamiti ślokacatuṣṭayaṃ vākyam || 47 ||  
  
rātrāvuddyotite candre paripūrṇakalāmale |  
janyatro nau mahābāho dvayoreva bhaviṣyati || 48 ||  
  
rākā pūrṇacandrayuktyā pūrṇimāyāḥ pūrvasminnahani | janyatro janyā varasya snigdhāḥ   
saṃbandhabāndhavāstāṃstrāyate pālayati vāñchitārthasādhaneneti janyatraśabdena   
vivāha ucyate | nau āvayoreva vivāho bhaviṣyati || 48 || 49 || 550 ||  
  
uttiṣṭhātmavivāhārthe kurvankamalalocana |  
rājaṃścandanapuṣpādisaṃbhāraṃ ratnasaṃyutam || 49 ||  
  
vasiṣṭha uvāca ||  
  
ityuktvā kumbha utthāya saha tena mahībhṛtā |  
kusumāvacayaṃ cakre tathā ratnādisaṃcayam || 550 ||  
  
tathā janyatrasaṃbhāraṃ kṛtvā kāñcanakandare |  
yayatustau mahāmitre snātuṃ mandākinīṃ nadīm || 51 ||  
  
tatheti || janyatrasaṃbhāraṃ vivāhopayuktaratnakusumādidravyasaṃbhāram | mahāmitre   
atipriyasakhau || 51 ||  
  
p. 755)  
  
pūjayāmāsatuḥ snātau tatra devapitṝnmunīn |  
yathā kriyāphale'nicchau kriyātyāge tathaiva tau || 52 ||  
  
pūjayāmāsaturiti || yathā kriyāphale'nicchau kriyāyāḥ satkarmaṇaḥ phale yathā   
icchārahitau tathā kriyātyāge'pyanicchau tatra vairāgyātkriyāphalenicchau   
lokasaṃgrahārthaṃ kriyātyāge || 52 || 53 || 54 || 55 ||  
  
kalpavṛkṣadukūlāni paridhāya sitāni tau |  
phalāni bhuktvā janyatrasthānamāyayatuḥ kramāt || 53 ||  
  
etāvatātha kālena ravirastācalaṃ yayau |  
sāṃdhye karmaṇi nirvṛtte vadhūtvaṃ kumbha āyayau || 54 ||  
  
avācedaṃ ca he nātha tvaṃ māṃ bhūṣaya bhūṣaṇaiḥ |  
krameṇāgniṃ ca saṃjvālyamatpāṇigrahaṇaṃ kuru || 55 ||  
  
ahaṃ madanikā nāma bhāryā te padmalocana |  
evamukto mahīpālastatsarvaṃ samavrtayat || 56 ||  
  
te madanasya madanatulyasya || 56 || 57 || 58 || 59 || 560 || 61 || 62 || 63 ||  
  
evaṃ mahendradaryāṃ tāvubhau kumbhaśikhidhvajau |  
svayaṃ vivāhitāviṣṭau saṃpannau snigedhadaṃpatī || 57 ||  
  
vilesaturvicitrāsu pratyahaṃ vanarājiṣu |  
prapakvaphalabhārāsu puṣpapallavinīṣu ca || 58 ||  
  
dinaistribhistribhirgatvā nidrāṃ yāte śikhidhvaje |  
cūḍālā rājakāryāṇi kṛtvā svānyāyayau punaḥ || 59 ||  
  
tato yāteṣu māseṣu śanaiḥ katipayeṣu sā |  
cūḍālā cintayāmāsa devaputrakarūpiṇī || 560 ||  
  
p. 756)  
  
kumbha uvāca ||  
  
sāṃprataṃ bhogabhāreṇa parīkṣye'haṃ śikhidhvajam |  
mā kadācana ceto'sya bhogeṣu ratimeṣyati || 61 ||  
  
vasiṣṭha uvāca ||  
  
iti saṃcintya cūḍālā sā yayau vipināvanau |  
āgataṃ darśayāmāsa sasurāpsarasaṃ harim || 62 ||  
  
indramabhyāgataṃ dṛṣṭvā parivārasamanvitam |  
yathā ca pūjayāmāsa vanasaṃsthaḥ śikhidhvajaḥ || 63 ||  
  
śikhidhvaja uvāca ||  
  
ātmanaḥ kiṃkṛtā dūrādabhyāgamakadarthanā |  
devarāja yathāvanme prasādādvaktumarhasi || 64 ||  
  
śikhidhvaja uvāca - ātmana iti || ātmanastava dūrāt abhyāgamakadarthanā   
dūrādāgamanaprayāsaḥ || 64 || 65 || 66 || 67 || 68 || 69 || 570 || 71 || 72 || 73 || 74 || 75 || 76 || 77 ||   
78 || 79 || 580 || 81 || 82 || 83 || 84 || 85 || 86 || 87 || 88 || 89 || 590 || 91 || 92 || 93 || 94 || 95 || 96 || 97 ||   
98 || 99 || 600 || 1 || 2 || 3 || 4 || 5 || 6 || 7 || 8 ||  
  
indra uvāca ||  
  
ime vayamihānītāstvadguṇātiśayena ca |  
hṛdi lagnena sūtreṇa khagā vanagatā iva || 65 ||  
  
uttiṣṭha svargamāgaccha tatra sarve tvadunmukhāḥ |  
tvadguṇaśravaṇāścaryāḥ sthitā devāṅganāgaṇāḥ || 66 ||  
  
ākalpaṃ vividhā bhogāstvayā vibudhasadmani |  
jīvanmuktena bhoktavyāstena tvāmahamāgataḥ || 67 ||  
  
śikhidhvaja uvāca ||  
  
sarvaṃ svargasamācāraṃ vedmi devādhināyaka |  
kiṃtu sarvatra me svargo niyato na tu kutracit || 68 ||  
  
p. 757)  
  
sarvatraiva tu tuṣyāmi sarvatraiva rame prabho |  
avāñchanatvānmanasaḥ sarvatrānandavānaham || 69 ||  
  
niyataṃ kaṃcidekatra sthitaṃ sargakamīdṛśam |  
śakra gantuṃ na jānāmi tvadājñāṃ na karomyaham || 570 ||  
  
vasiṣṭha uvāca ||  
  
evamukte kṣitibhṛtā suravṛndamaśeṣataḥ |  
kalyāṇaṃ te'stu kumbheti vadadantardhimāyayau || 71 ||  
  
tāṃ māyāṃ śamamānīya cūḍālā samacintayat |  
diṣṭyā bhogecchayā nāyaṃ hriyate vasudhādhipaḥ || 72 ||  
  
śāntaḥ samasamābhoga evaṃ śakrasamāgame |  
asaṃbhramamahelaṃ ca kṛtavānvyāvahārikam || 73 ||  
  
bhūya eva prapañcena vimṛśāmyeva sādaram |  
rāgadveṣapradhānena kenacidbuddhihāriṇā || 74 ||  
  
iti saṃcintya sā rātrāvindāvabhyudite vane |  
saṃdhyājapyapare nadyāstīrasaṃsthe śikhidhvaje || 75 ||  
  
saṃjātakalanā gehaṃ nīrandhrā puṣpagucchakaiḥ |  
śuddhāntaṃ vanadevīnāṃ praviśya madnānvitā || 76 ||  
  
tatra saṃkalpite puṣpaśayane mālyamālinā |  
kaṇṭhe saṃkalpiteṃ kāntaṃ svāṅkamādāya saṃsthitā || 77 ||  
  
āgatyānviṣya kuñjāntaḥ saṃdhyānte sa śikhidhvajaḥ |  
mithunaṃ taddadarśātha mithaḥ prahasitānanam |  
tadālokyāvikāreṇa cetasālaṃ tutoṣa saḥ || 78 ||  
  
p. 758)  
  
aho sthitau sukhaṃ khiṅgāvityāha ca śikhidhvajaḥ |  
tiṣṭhato'ṅga yathākāmaṃ sukhaṃ khiṅgau yathāsukham || 79 ||  
  
vighnaṃ mā kurutaṃ bhītāvityuktvā nirjagāma saḥ |  
tato muhūrtamātreṇa prapañcaṃ tamupetya sā || 80 ||  
  
niryayau darśayantī svaṃ ratiyuddhākulaṃ vapuḥ |  
upaviṣṭaṃ dadarśainaṃ nṛpaṃ hemaśilātale || 81 ||  
  
samādhisaṃsthamekānte manāgvikasitekṣaṇam |  
tatpradeśamupāgamya lajjāvanamitānanā || 82 ||  
  
tūṣṇīmāsītkṣaṇaṃ khinnā mlānā madanikāṅganā |  
kṣaṇācchikhidhvajo dhyānādviratastāmuvāca ha || 83 ||  
  
prasanno madhuraṃ vākyamidamakṣubdhayā dhiyā |  
tanvi kiṃ śīghrameva tvaṃ vighnitānandamāgatā || 84 ||  
  
bhūyastoṣayituṃ gaccha kāntaṃ praṇayavṛttibhiḥ |  
parasparepsitasneho durlabho hi jagattraye || 85 ||  
  
madanikovāca ||  
  
evameṣa mahābhāga strīsvabhāvo hi cañcalaḥ |  
kāmo hyaṣṭaguṇaḥ strīṇāṃ na kopaṃ kartumarhasi || 86 ||  
  
abalā strī tathā bālā mūḍhāhamaparādhinī |  
kṣantumarhasi nātha tvaṃ kṣamāvanto hi sādhavaḥ || 87 ||  
  
śikhidhvaja uvāca ||  
  
manyurmama na bāle hi vidyate kha iva drumaḥ |  
kevalaṃ sādhunindyatvānnecchāmi tvāmahaṃ vadhūm || 88 ||  
  
p. 759)  
  
vasiṣṭha uvāca ||   
  
evaṃ samatayā tatra sthite tasmiñśikhidhvaje |  
cūḍālā cintayāmāsa tatsāmyenoditāśayā || 89 ||  
  
aho bata paraṃ sāmyaṃ bhagavānayamāgataḥ |  
nainaṃ haranti bhogāśā na mahatyo'pi saṃpadaḥ || 90 ||  
  
ātmavṛttāntamakhilaṃ tadenaṃ smārayāmyaham |  
tyaktvā madanikārūpaṃ cūḍālaiva bhavāmyaham || 91 ||  
  
vasiṣṭha uvāca ||  
  
iti saṃcintya cūḍālā cūḍālāvapurādade |  
tāṃ dadarśānavadyāṅgīṃ puraḥ praṇayapeśalām || 92 ||  
  
atha tāṃ dayitāṃ dṛṣṭvā vismayotphullalocanaḥ |  
śikhidhvaja uvācedamāścaryākulayā girā || 93 ||  
  
kā tvamutpalapatrākṣi kutaḥ prāptāsi sundari |  
kimihāsi kiyatkālaṃ kimarthamiha tiṣṭhasi || 94 ||  
  
aṅgena vyavahāreṇa smitenānunayena ca |  
mama jāyāvilāsena cūḍālevopalakṣyase || 95 ||  
  
cūḍālovāca ||  
  
evameva prabho viddhi cūḍālāsmi na saṃśayaḥ |  
akṛtrimeṇa dehena labdho'syadya mayā svayam || 96 ||  
  
kumbhādidehanirmāṇaistvāṃ bodhayitumeva me |  
prapañcaśataśākhātvamiha yāto vanāntare || 97 ||  
  
buddhyādividitavedyastvaṃ dhyānenaitadakhaṇḍitam |  
sarvaṃ paśyasi tattvajña dhyānenāthāvalokaya || 98 ||  
  
p. 760)  
  
vasiṣṭha uvāca ||  
  
atha cūḍālayetyukto badhvā parikaraṃ nṛpaḥ |  
ātmodantamaśeṣeṇa dhyānenālamavaikṣata || 99 ||  
  
āsvarājyaparityāgāccūḍālādarśanāvadhi |  
sarvamālokya bhūpālo virarāma samādhitaḥ || 600 ||  
  
vistārya tarasā bāhū pulakojjvalatāṃ gatau |  
āliliṅga ciraṃ kāntāṃ samādhivirato nṛpaḥ || 1 ||  
  
ghanānandaṃ kṣaṇaṃ sthitvā tūṣṇīṃ praṇayapeśalam |  
tāmathāṅke samāropya provāca sa śikhidhvajaḥ || 2 ||  
  
evaṃ duruttarādasmātsaṃsārakuharādaham |  
uttārito yayā yuktyā sā hi kenopamīyate || 3 ||  
  
mohādanādigahanādanantaviṣamādapi |  
patitavyavasāyinyastārayanti kulāṅganāḥ || 4 ||  
  
niricchāyāḥ prayātāyāḥ pāraṃ saṃsāravāridheḥ |  
kathamasyopakārasya kariṣye te pratikriyām || 5 ||  
  
cūḍālovāca ||  
  
deva śuṣkakriyājālapare tvayyākulātmani |  
bhūyobhūyo bhṛśamahaṃ tvadarthaṃ duḥkhitābhavam || 6 ||  
  
tena tvadavabodhānme svārtha evopapāditaḥ |  
mayā tatra kathaṃ devaḥ karoti mama gauravam || 7 ||  
  
tāstucchatṛṣṇākalanāstāḥ saṃkalpakukalpanāḥ |  
tvayi nādyāvalokyante deva vyomniva parvatāḥ || 8 ||  
  
p. 761)  
  
śikhidhvaja uvāca ||  
  
nirīho'smi niraṃśo'smi nabhaḥsvaccho'smi niḥspṛhaḥ |  
śāntāhamartharūppo'smi cirāyāhamahaṃ sthitaḥ || 9 ||  
  
nirīha iti || śāntāhamartharūpaḥ śāntaḥ ahamartho'haṃkāro yasmin rūpe tādṛgrūpo'smi   
|| 9 ||  
  
akiṃcinmātracinmātraniṣṭho'smi svastha āsthitaḥ |  
na tuṣṭo'smi na khinno'smi nāyamasmi na cetarat || 610 ||  
  
akiṃciditi || akimcinmātracinmātraniṣṭhaḥ akiṃcinmātraṃ paripūrṇaṃ yaccinmātraṃ   
tanniṣṭho'smi || 610 ||  
  
tejobimbātprayātena bhittāvapatitena ca |  
kṣayātiśayamuktena prakāśenāsmyahaṃ samaḥ || 11 ||  
  
tejobimbāccandramaṇḍalādeḥ prayātena nirgatena bhittau kuḍyādāvāśrayāntare apatitena   
kṣayātiśayamuktena nityena niratiśayena ca prakāśena samo'smi || 11 ||  
  
yadasti tattadevāsmi vaktuṃ śaknomi naiva tat |  
taraṅgataralāpāṅge gurustvaṃ me namo'stu te || 12 ||  
  
yaditi || asmītyetadavyayamahamityarthe | tatprasiddhaṃ yadvastvasti ahaṃ tadevāsmi   
tattadvastu vaktuṃ na śaknomi nāmajātyādyabhāvāt || 12 || 13 || 14 || 15 || 16 || 17 || 18 || 19 ||   
620 || 21 || 22 || 23 || 24 || 25 || 26 || 27 || 28 || 29 || 30 || 31 || 32 || 33 || 34 || 35 || 36 || 37 ||  
  
prasādena viśālākṣyāstīrṇo'smi bhavasāgarāt |  
sarvātītaḥ sarvagaśca khamivāyamahaṃ sthitaḥ || 13 ||  
  
cūḍālovāca ||  
  
evaṃ sthite mahāsattva prāṇeśa hṛdayapriyam |  
kimidānīṃ prabho brūhi rocate te mahāmate || 14 ||  
  
p. 762)  
  
śikhidhvaja uvāca ||  
  
pratiṣedhaṃ na jānāmi na jānāmyabhivāñchitam |  
yadācarasi tanvi tvaṃ kadācidvedmi tattathā || 15 ||  
  
yadeva kiṃcijjānāsi tadeva kuru sundari |  
tadeva dhārayiṣyāmi pratibimbaṃ yathā maṇiḥ |  
na staumi na ca nindāmi yathecchasi tathā kuru || 16 ||  
  
cūḍālovāca ||  
  
yadyevaṃ tanmahābāho samākarṇaya manmatam |  
ākarṇya jīvanmuktātmaṃstadevāhartumarhasi || 17 ||  
  
sarvatraikyāvabodhena maurkhyakṣayabhayānvitāḥ |  
niricchāstāvadākāśaviśadāḥ saṃsthitā vayam || 18 ||  
  
tasmādādyantamadhyeṣu ye vayaṃ puruṣottama |  
maurkhyamekaṃ parityajya gatvā tadrūpatāṃ punaḥ || 19 ||  
  
rājyena prakṛtenemaṃ kālaṃ nītvā krameṇa vai |  
videhatāṃ prayāsyāmaḥ prabho kālena kenacit || 620 ||  
  
sva eva nagare rājā bhava tvaṃ svāsane sthitaḥ |  
uttamāhaṃ tu kāmānāṃ mahiṣī te bhavāmyaham || 21 ||  
  
idaṃ sukhamidaṃ neti mithune kṣayamāgate |  
samameva pade śānte tiṣṭha tvaṃ vigateṣaṇaḥ || 22 ||  
  
śikhidhvaja uvāca ||  
  
yuktamuktaṃ viśālākṣi tvayaitatsamayā dhiyā |  
kovārthaḥ kila rājyasya grahe tyāge'pi vā bhavet || 23 ||  
  
p. 763)  
  
sukhaduḥkhadaśācintāṃ tyaktvā vigatamatsaram |  
yathāsaṃsthānamevemau tiṣṭhāvaḥ svacchamāgatau || 24 ||  
  
vasiṣṭha uvāca ||  
  
athotthāya tu cūḍālā ratnakumbhaṃ puraḥ sthitam |  
kāntaṃ saṃkalpayāmāsa pūrṇaṃ saptābdhivāribhiḥ || 25 ||  
  
tena maṅgalakumbhena taṃ pūrvābhimukhaṃ sthitam |  
bhāryā bhartāramekānte svarājye'bhiṣiṣeca sā || 26 ||  
  
tathāsane samāsthāpya mahādevīṃ pade tathā |  
abhiṣiktāṃ nṛpaḥ kṛtvā cūḍālāmāha tāṃ priyām || 27 ||  
  
śikhidhvaja uvāca ||  
  
priye kamalapatrākṣi kṣaṇātsaṃkalpasaṃbhavam |  
mahāvibhavamuddāmaṃ sainyamāhartumarhasi || 28 ||  
  
vasiṣṭha uvāca ||  
  
iti kāntavacaḥ śrutvā cūḍālā varavarṇinī |  
sainyaṃ saṃkalpayāmāsa nīrandhrīkṛtakānanam || 29 ||  
  
tatra gandhadvipavaraṃ kṛtapārthivamaṇḍanam |  
rakṣitaṃ hṛṣṭasāmantairārūḍhau nṛpadampatī || 630 ||  
  
tataḥ śikhidhvajo rājā mahiṣyā samamiṣṭayā |  
padātirapyasaṃbādhaṃ karṣannatibalo balam || 31 ||  
  
tasmānmahendraśailendrāccalitaḥ svāṃ purīṃ prati |  
prāpālpenaiva kālena svāṃ purīṃ svargaśobhanām || 32 ||  
  
purīsthāstasya sāmantāstadāgamanamādṛtāḥ |  
vividurjayaśabdena nirjagmuścoditāśayāḥ || 33 ||  
  
p. 764)  
  
ekatāṃ saṃprayātena tāratūryādinā saha |  
pratyudgatena pūrveṇa sa sāmantena tena ca || 34 ||  
  
baladvayena tenāsau viveśa nagaraṃ nṛpaḥ |  
daśavarṣasahasrāṇi rājyaṃ kṛtvā mahītale || 35 ||  
  
saha cūḍālayā rāma virato dehadhāraṇāt |  
dehamutsṛjya nirvāṇamasneha iva dīpakaḥ || 36 ||  
  
apunarjanmane rājā jagāmeti mahāmatiḥ || 37 ||  
  
bhuktvā bhogānanantānbhuvi sakalamahīpālacūḍāmaṇitve sthitvāsau dīrghakālaṃ   
paramamṛtamanantaṃ gataḥ śūnyaśeṣaḥ |  
evaṃ rāmāgataṃ taṃ prakṛtamanusarankāryajātaṃ viśokaiḥ   
sthitvātiṣṭhatsvayaṃ vā prasabhamanusaranbhogamokṣādilakṣmīm || 638 ||  
  
tataḥ paraṃ tāvanyonyānumatyā svarājyonmukhau saṃkalpasiddhena sarvatīrthajalena   
parasparamabhiṣiktau mahatā rājyavaibhavena svapurīṃ praviśya daśavarṣasahasrāṇi   
sāmrājyasukhamanubhūya bhūyo janmavimuktāṃ videhamuktiṃ jagmaturiti   
kathāśeṣasaṃkṣepaḥ || 638 ||  
  
iti śrīvāsiṣṭharāmāyaṇe mokṣopāye nirvāṇaprakaraṇe   
kirāṭacintāmaṇigajendropākhyānatrayagarbhaṃ śikhidhvajopākhyānaṃ nāma   
navamaḥ sargaḥ || 9 ||  
  
iti śrīyogavāsiṣṭhasāre nirvāṇaprakaraṇe śikhidhvajopākhyāna nāma navamaḥ sargaḥ ||   
9 ||  
  
p. 764)  
  
daśamaḥ sargaḥ   
  
vasiṣṭha uvāca ||  
  
etatte sarvamākhyātaṃ śikhidhvajakathānakam |  
anena gaccha mārgeṇa na kadācana khidyase || 1 ||  
  
pūrvaṃ pratibandhakapāpasaṃkṣayābhāve durlabhamapi svātmajñānamācāryasya   
prayatnātiśayāllabhyata iti darśayituṃ anekopākhyānagarbhaṃ   
śikhidhvajopākhyānamākhyātam | idānīṃ cittatyāga eva sarvatyāgo nāma iti   
kacopākhyānenābhidhīyate || 1 || 2 || 3 ||  
  
p. 765)  
  
śikhidhvajaḥ krameṇaiva yathā bodhamavāptavān |  
kaco bṛhaspateḥ putrastathā budhyasva rāghava || 2 ||  
  
rāma uvāca ||  
  
bṛhaspaterbhagavataḥ putro'sau bhagavānkacaḥ |  
yathā prabuddho bhagavansamāsena tathā vada || 3 ||  
  
vasiṣṭha uvāca ||  
  
bālabhāvātsamuttīrṇaḥ saṃsārottaraṇonmukhaḥ |  
kacaḥ padapadārthajño bṛhaspatimabhāṣata || 4 ||  
  
bāleti || bālabhāvānmaurkhyāt padapadārthajñaḥ padapade tattvapade tayorarthaḥ   
padapadārthastaṃ jānātīti || 4 ||  
  
kaca uvāca ||  
  
bhagavansarvadharmajña kathaṃ saṃsṛtipañjarāt |  
asmānnirgamyate brūhi jantunā jīvatantunā || 5 ||  
  
bhagavanniti || jīvatantunā jīvaḥ prāṇadhāraṇaṃ sa eva tantuḥ ceṣṭānimittaṃ sūtraṃ   
yasya tena || 5 || 6 || 7 || 8 || 9 || 10 || 11 || 12 || 13 || 14 || 15 || 16 || 17 || 18 || 19 || 20 || 21 || 22 || 23 ||   
24 || 25 ||  
  
bṛhaspatiruvāca ||  
  
anarthamakarāgārādasmātsaṃsārasāgarāt |  
uttīryate niruddhegaṃ sarvatyāgena putraka || 6 ||  
  
vasiṣṭha uvāca ||  
  
ityākarṇya kaco vākyaṃ pituḥ paramapāvanam |  
sarvameva parityajya jagāmaikāntakānanam || 7 ||  
  
p. 766)  
  
bṛhaspatestadgamanaṃ nodvegāya babhūva ha |  
saṃyoge ca viyoge ca na kṣubhyanti mahāśayāḥ || 8 ||  
  
atha varṣeṣu yāteṣu triṣu pañcasu cānagha |  
punaḥ prāpa mahāraṇye kasmiṃścitpitaraṃ kacaḥ || 9 ||  
  
paripūjyābhivādyainaṃ samāliṅgitaputrakam |  
apṛcchadvākpatiṃ bhūyaḥ sa kacaḥ kāntayā girā || 10 ||  
  
adyedamaṣṭamaṃ varṣaṃ sarvatyāgaḥ kṛto mayā |  
tathāpi tāta viśrāntiṃ nādhigacchāmyaninditām || 11 ||  
  
vasiṣṭha uvāca ||  
  
evamārtaṃ vacastasminkace vadati kānane |  
sarvameva tyajetyuktvā vākpatirdivamāyayau || 12 ||  
  
gate tasminkaco dehādvalkalādyapyathātyajat |  
tato vyabhrārkatāreṇa śaradvyomnā samo'bhavat || 13 ||  
  
punarvarṣatrayeṇātha kasmiṃścitkānanāntare |  
dūyamānamanāḥ prāpa tameva pitaraṃ gurum || 14 ||  
  
kṛtapūjānamaskāraṃ tamāliṅgitaputrakam |  
apṛcchattamasau bhūyaḥ khedagadgadayā girā || 15 ||  
  
kaca uvāca ||  
  
tāta sarvaṃ parityaktaṃ kanthāṃ caiva latādyapi |  
tathāpi nāsti viśrāntiḥ svapade kiṃ karomyaham || 16 ||  
  
bṛhaspatiruvāca ||  
  
cittaṃ sarvamiti prāhustattyaktvā putra rājase |  
cittatyāgaṃ viduḥ sarvatyāgaṃ sarvavido janāḥ || 17 ||  
  
p. 767)  
  
vasiṣṭha uvāca ||  
  
ityuktvā vākpatiḥ putraṃ pupluve tarasā nabhaḥ |  
anviyeṣa kacaścittaṃ parityaktumakhinnadhīḥ || 18 ||  
  
cintayannapyasau cittaṃ na yadā veda kānane |  
tadā saṃcintayāmāsa dhiyaivamavikhinnayā || 19 ||  
  
kaca uvāca ||  
  
padārthavṛndaṃ dehādi na cittamiti kathyate |  
tadetatkiṃ kva vā vyarthaṃ nirāgaskaṃ tyajāmyaham || 20 ||  
  
pituḥ sakāśaṃ gacchāmi jñātuṃ cittaṃ mahāripum |  
jñātvā tāvattyajāmyāśu tatastiṣṭhāmi vijvaraḥ || 21 ||  
  
vasiṣṭha uvāca ||  
  
cintayitvā jagāmeti kacaḥ svaṃ pitaraṃ gurum |  
papraccha prayato bhūtvā cittaṃ tāta kimucyate || 22 ||  
  
bṛhaspatiruvāca ||  
  
cittaṃ nijamahaṃkāraṃ viduścittavido janāḥ |  
antaryo'yamahaṃbhāvo jantostaccittamucyate || 23 ||  
  
kaca uvāca ||  
  
manye'sya duṣkarastyāgo na siddhimupagacchati |  
kathameṣa kila tyaktuṃ śakyate yogināṃ vara || 24 ||  
  
bṛhaspatiruvāca ||  
  
api puṣpāvadalanādapi locanamīlanāt |  
sukaro'haṃkṛtestyāgo na kleśo'tra manāgapi || 25 ||  
  
p. 768)  
  
ekamādyantarahitaṃ cinmātramamalaṃ tatam |  
khādapyatitarāmacchaṃ vidyate sarvavedanam || 26 ||  
  
ekamiti || sarvavedanaṃ sarvasākṣicinmātrameva vastu vidyata ityanvayaḥ || 26 ||  
  
tadeva bhāvayansādhuḥ śāntastiṣṭha gatavyathaḥ |  
mithyārūpo hyahaṃbhāvo līyate tattvabhāvanāt || 27 ||  
  
taditi || tattvabhāvanāccitsvarūpabhāvanāt || 27 ||  
  
citi ko'yamahaṃbhāvaḥ kovā nu kathamutthitaḥ |  
antaḥ ko'yamahaṃbhāvaḥ kuto nu kathamutthitaḥ || 28 ||  
  
ciditi || 28 ||  
  
kvāpsu jāto rajorāśiḥ kvānalādutthitaṃ jalam |  
ayaṃ so'hamiti vyarthaṃ pratyayaṃ tyaja putraka || 29 ||  
  
apsu jāto rajorāśiriva anale jalamiva citsvarūpe'pyahaṃbhāvo na yujyata ityarthaḥ | ayaṃ   
ahaṃ so'hamiti || 29 ||  
  
tucchaṃ parimitākāraṃ dikkālavivaśīkṛtam || 30 ||  
  
dikkālavivaśīkṛtaṃ parimitākāraṃ tucchaṃ pratyayaṃ tyaja || 30 ||  
  
dikkālādyanavacchinnaṃ svacchaṃ nityoditaṃ tatam |  
sarvārthamayamekārthaṃ cinmātramamalaṃ bhavān || 31 ||  
  
digiti || sarvārthamayamapi yadekārthamekarūpaṃ tadamalaṃ cinmātraṃ bhavānityanvayaḥ   
|| 31 || 32 || 33 ||  
  
vasiṣṭha uvāca ||  
  
iti prāpya paraṃ yogamupadeśamanuttamam |  
jīvanmukto babhūvāsau tato devaguroḥ sutaḥ || 32 ||  
  
nirmamo nirahaṃkāraśchinnagranthiḥ praśāntadhīḥ |  
kaco yathā sthito rāma tathā tiṣṭhāvikāravān || 33 ||  
  
p. 769)  
  
ahaṃkāramasadviddhi mainamāśraya mā tyaja |  
asataḥ śaśaśṛṅgasya kila tyāgagrahau kutaḥ || 34 ||  
  
ahamiti || śaśaśṛṅgavadasantamahaṃkāraṃ māśraya mā tyajetyarthaḥ || 34 ||  
  
iti śrīyogavāsiṣṭhasāre nirvāṇaprakaraṇe kacopākhyānaṃ nāma daśamaḥ sargaḥ   
|| 10 ||  
  
iti śrīyogavāsiṣṭhavivaraṇe nirvāṇaprakaraṇe kacopākhyānaṃ nāma daśamaḥ sargaḥ ||   
10 ||  
  
p. 769)  
  
ekādaśaḥ sargaḥ   
  
vasiṣṭha uvāca ||  
  
dvitvaikatvamatastyaktvā śeṣasthaḥ sukhito bhava |  
mā duḥkhito bhava vyarthaṃ tvaṃ mithyāpuruṣo yathā || 1 ||  
  
pūrvaṃ cittatyāga eva sarvatyāga ityuktam | idānīmavicāritaramyo'yamahaṃkāraḥ saṃsāre   
vṛthaiva śocatītyatra dṛṣṭāntatayā mithyāpuruṣavṛttānto nirūpyate - dvitveti ||   
dvitvamaterbhedaviṣayatvāt ekatvamateśca bhedapratiyogitvena bhedollekhitvātte ubhe api   
tyaktvā śeṣasthaḥ bhedābhedābhyāmavyapadeśye cinmātrarūpe vastuni sthitaḥ   
sansukhito bhava | vyarthaṃ nirnimittameva mithyāpuruṣavadduḥkhito mābhava || 1 || 2 || 3 || 4   
||  
  
rāma uvāca ||  
  
paramāmāgato'smyantastṛptiṃ jñānāmṛtena te |  
tṛpto'pi bhūyaḥ pṛcchāmi tvāṃ praśnamimamīśvara || 2 ||  
  
kimucyate muniśreṣṭha mithyāpuruṣanāmakam |  
vastvavastukṛtaṃ jagadvastujātaṃ vadāśu me || 3 ||  
@@@@@@@@@@@@@ 7.37  
p. 770)  
  
vasiṣṭha uvāca ||  
  
mithyāpuruṣabodhāya śṛṇu rāghava śobhanām |  
imāmākhyāyikāṃ hāsajananīṃ madudīritām || 4 ||  
  
asti kaścinmahābāho māyāyantramayaḥ pumān |  
bālapelavadhīrmūḍho mānī maurkhyeṇa kevalam || 5 ||  
  
astīti || māyāyantramayaḥ pumān ahaṃkārarūpaḥ | bālapelavadhīrbālavadalpabuddhiḥ || 5   
||  
  
sa ekānte kvacijjātaḥ śūnye tatraiva tiṣṭhati |  
keśoṇḍrakamiva vyomni mṛgatṛṣṇaiva vā marau || 6 ||  
  
sa iti || pumānekānte niḥprapañce śūnye nirviśeṣe kvacidavyapadeśye cidākāśarūpe   
vastuni jātaḥ tatraiva vastuni vyomni keśoṇḍrakamiva kuṇḍalinaḥ keśasaṃcayamiva   
marau mṛgatṛṣṇeva ca bhrāntimātrasiddhastiṣṭhati || 6 ||  
  
tasmādanyanna tatrāsti yadasti ca sa eva tat |  
yaccānyattattadābhāsaṃ na ca paśyati durmatiḥ || 7 ||  
  
tasmāditi || tatra cidākāśe tasmānmāyāpuruṣādahaṃkārādanyannāsti | yaccāsti tatsa eva   
sarvasyāpyahaṃkārikatvāt tattadābhāsaṃ tenatena viyadādirūpeṇa   
bhāsamānamanyatprapañcātiriktaṃ yacca vastvasti tacca na paśyati nānusaṃdhatte   
durmatitvāt mandamatitvāt || 7 ||  
  
saṃkalpastasya saṃjātastatra vṛddhimupeyuṣaḥ |  
svaṃ sthāpayitvā rakṣāmi vastviṣṭaṃ rakṣyamādarāt || 8 ||  
  
saṃkalpa iti ślokadvayaṃ vākyam | tatra cidākāśe vṛddhimupeyuṣastasya   
māyāpuṃsaḥ khaṃ ākāśaṃ sthāpayitvā kutracidāśraye pratiṣṭhāpya rakṣāmi |   
yasmādiṣṭaṃ vastvādarādrakṣyaṃ rakṣaṇīyamiti saṃkalpo jātaḥ || 8 ||  
  
p. 771)  
  
iti saṃcintayanvyomarakṣārthaṃ so'karodgṛham |  
asya kośe ca bandhāsthāṃ rakṣitaṃ khaṃ mayetyasau || 9 ||  
  
iti evaṃ ca saṃcintayan vyomarakṣārthaṃ sa pumān gṛhamakarot | asya ca gṛhasya   
kośe'bhyantare khaṃ mayā rakṣitamityāsthāmādaramakarot || 9 ||  
  
atha kālena tattasya gṛhaṃ nāśamupāyayau |  
ṛtvantareṇābda iva vāteneva taraṅgakaḥ || 10 ||  
  
atheti || ṛtvantareṇa śaradākhyena varṣako'bdo yathā nāśamupayāti tadvat || 10 ||  
  
hā gṛhākāśa naṣṭastvaṃ hā kva yātamasi kṣaṇāt |  
gṛhe bhagne gṛhākāśamityathainaṃ śuśoca saḥ || 11 ||  
  
hā gṛhetyādi || ādau gṛhaṃ tannāśe kūpam || 11 || 12 || 13 || 14 || 15 ||  
  
iti śokaśataṃ kṛtvā punastatraiva durmatiḥ |  
kūpaṃ cakre kharakṣārthaṃ kūpākāśaparo'bhavat || 12 ||  
  
tato nāśaṃ sa kālena nītaḥ kūpo'pi tasya vai |  
kūpākāśe gate śoke nimagno'sau tato'bhavat || 13 ||  
  
kūpākāśapralāpānte kumbhaṃ śīghramathākarot |  
kumbhākāśaparo bhūtvā svayaṃ nirvṛtimāyayau || 14 ||  
  
kumbho'pi tasya kālena nāśaṃ nīto raghūdvaha |  
yāmeva diśamādatte durbhagaḥ sā hi naśyati || 15 ||  
  
kumbhākāśapralāpānte kharakṣārthaṃ cakāra saḥ |  
kuṇḍaṃ tatraiva tenāsau kuṇḍākāśaparo'bhavat || 16 ||  
  
tataḥ kumbhaṃ tataḥ kuṇḍaṃ gartaviśeṣaṃ sthālīṃ vā || 16 || 17 ||  
  
p. 772)  
  
kuṇḍamapyasya kālena kenacinnāśamāyayau |  
tejaseva tamastena kuṇḍākāśaṃ śuśoca saḥ || 17 ||  
  
kuṇḍākāśasya nāśānte kharakṣārthaṃ cakāra saḥ |  
catuḥśālaṃ mahāśālaṃ tadākāśaparo'bhavat || 18 ||  
  
tato mahāśālaṃ viśālagṛhayuktaṃ catuḥśālaṃ caturṇāṃ śālānāṃ samāhāram ||   
18 || 19 ||  
  
tadapyavajahārāśu kālaḥ kavalitaprajaḥ |  
jīrnaṃ parṇaṃ yathā vātastataḥ śokaparo'bhavat || 19 ||  
  
sa catuḥśālaśokānte kharakṣārthaṃ cakāra ha |  
kuśūlamambudākāraṃ tadākāśaparaḥ sthitaḥ || 20 ||  
  
tataḥ kuśūlaṃ dhānyāvapanasthānaṃ ca kṛtvā tattannāśe śuśoceti saṃkṣepaḥ || 20 ||   
21 || 22 ||  
  
tadapyasya jahārāśu kālo vāta ivāmbudam |  
kuśūlākāśaśokena tenāsau paryatapyata || 21 ||  
  
evaṃ gṛhacatuḥśālakumbhakuṇḍakuśūlakaiḥ |  
tasyāparyavasānātmā kālo duḥkhamayo gataḥ || 22 ||  
  
evaṃ sthitaḥ sa gaganaṃ kumatirguhāyāṃ gṛhṇangṛheṇa gaganena   
kilātmabuddhyā |  
duḥkhāntarādghanatarādghanaduḥkhajātamāyāti yāti ca gatāgatisaṅgamūḍhaḥ ||   
23 ||  
  
evamiti || duḥkhamayatayā sthitaḥ sa kumatirguhāyāṃ sthitaṃ gaganaṃ gṛheṇa   
kenacidāvāsasthānena ca gṛhṇan saṃgṛhṇan gaganena janitā yātmabuddhiḥ tayā   
gaganaviṣayātmabuddhyā ghanatarādduḥkhāntarāt ghanaduḥkhajātamāyāti |   
gatāgatisaṅgamūḍhaḥ upādhīnāṃ gamanāgamanasaṃbandhena mūḍhaḥ sansvayaṃ ca   
yāti || 23 || 24 ||  
  
p. 773)  
  
rāma uvāca ||  
  
mithyānaraprasaṅgena kiṃ māyāpuruṣaḥ prabho |  
kathito'yaṃ tvayā vyomarakṣaṇaṃ ca kimucyate || 24 ||  
  
vasiṣṭha uvāca ||  
  
māyāyantramayaḥ prokto yaḥ pumātraghunandana |  
enaṃ ca tvamahaṃkāraṃ viddhi śūnyāmbarotthitam || 25 ||  
  
māyeti || māyāyantramayo yaḥ pumān proktaḥ tamenaṃ śūnyāmbarotthitaṃ   
cidākāśotthamahaṃkāraṃ viddhi || 25 ||  
  
yasminnākāśakośe'sminsādho jagadidaṃ sthitam |  
tadanantamasacchūnyaṃ sargādau tiṣṭhati svayam |  
tasmādudetyahaṃkāraḥ pūrvaspanda ivānilāt || 26 ||  
  
yasminniti || anantamaparicchinnaṃ śūnyaṃ sarvopādhirahitaṃ ataścāsat   
vyavahārasyāviṣayaḥ | asadvā idamagra āsīt tato vai sadajāyata iti śruteḥ | īdṛśaṃ   
yadvastu sargādau tiṣṭhati tasmādvastunaḥ pūrvaṃ prathamamevāhaṃkāra udeti   
anilātstimitavāyoḥ sakāśātspandaścalanamiveti || 26 ||  
  
anātmātmaikarakṣārthaṃ dehānnānāvidhānasau |  
bhūyobhūyo vināśe'pi sṛjatyākulatāṃ gataḥ || 27 ||  
  
anātmeti || anātmā vastuta ātmano'nyaḥ so'yamahaṃkāraḥ ātmaikarakṣārthaṃ   
cidākāśarūpasyātmana eva rakṣaṇāya nānāvidhāndehān bhūyobhūyo vināśe'pi sati   
sṛjati || 27 ||  
  
kūpakuṇḍacatuḥśālakumbhādīndehakānasau |  
kṛtvā rakṣita ātmeti yāti tadvyomni bhāvanām || 28 ||  
  
kūpeti || asāvahaṃkāraḥ kūpāditulyāndehakān kṛtvā ākāśakalpa ātmā rakṣita iti   
tadvyomni tasmiṃścidākāśe bhāvanāṃ yāti || 28 || 29 ||  
  
p. 774)  
  
yathaiva mithyāpuruṣo rakṣanvyomātmaśaṅkayā |  
ghaṭākāśādiṣu kliṣṭa evaṃ mā kleśavānbhava || 29 ||  
  
ākāśādapi vistīrṇaḥ śuddhaḥ sūkṣmaḥ śivaḥ śubhaḥ |  
ya ātmā sa kathaṃ kena gṛhyate rakṣyate'thavā || 30 ||  
  
ākāśāditi || ya ātmā ākāśādapi vistīrṇaḥ sa kathaṃ gṛhyate kena vā gṛhyate   
rakṣyate ca | tadvyatiriktasya vastuna evābhāvāditi bhāvaḥ || 30 ||  
  
hṛdayākāśamātrasya śarīrakṣayasaṃkṣaye |  
vyarthaṃ bhūtāni śocanti naṣṭa ātmeti śaṅkayā || 31 ||  
  
hṛdayeti || hṛdayākāśamātrasya hṛtpuṇḍarīkāvacchinnasyākāśasya   
śarīralakṣaṇasya kṣayasya nivāsasya saṃkṣaye sati bhūtāni ātmā naṣṭa iti śaṅkayā   
vyarthameva śocanti || 31 ||  
  
ghaṭādiṣu pranaṣṭeṣu yathākāśo hyakhaṇḍitaḥ |  
tathā deheṣu naṣṭeṣu dehī nityamalepakaḥ || 32 ||  
  
ghaṭādiṣviti || ākāśādītyādiśabdena digādyamūrtadravyasaṃgrahaḥ || 32 ||  
  
śuddhacinmātra ātmāyamākāśādapyaṇoraṇuḥ |  
svānubhūtyaṃśamātratvātkhavadrāma na naśyati || 33 ||  
  
śuddheti || ya ātmā śuddhacinmātraḥ aṇoḥ sūkṣmādākāśādapyaṇuḥ sūkṣmo   
niravayavatvāt ātmā svānubhūtyaṃśamātratvātsvānubhavamātrarūpatvāt khavat   
ākāśavanna naśyati || 33 ||  
  
na jāyate na mriyate kvacitkiṃcitkadācana |  
jagadvivartarūpeṇa kevalaṃ brahma jṛmbhate || 34 ||  
  
neti || kiṃcidai vastu kvaciddeśe kadācidapi na jāyate na mriyate ca kiṃ tarhi brahmaiva   
kevalaṃ jagadvivartarūpeṇa jagadākāreṇa jṛmbhate parisphurati || 34 ||  
  
p. 775)  
  
sarvamekamidaṃ śāntamādimadhyāntavarjitam |  
bhāvābhāvavinirmuktamiti matvā sukhī bhava || 35 ||  
  
sarvamiti || idaṃ sarvaṃ jagat ādimadhyāntavarjitaṃ ataeva bhāvābhāvābhyāṃ   
janmanāśābhyāṃ vinirmuktaṃ śāntamekamadvitīyaṃ brahmeti matvā sukhī bhava || 35 ||  
  
sarvāpadāṃ nilayamadruvamasvatantramāsannapātamavivekamamānamajñam |  
bodhādahaṃkṛtipadaṃ sakalaṃ vimucya śeṣe subuddhapada uttamatāṃ prayāhi ||   
36 ||  
  
sarveti || sarvāpadāṃ nilayaṃ adhruvaṃ asvatantraṃ āsannapātaṃ naśvaraṃ avivekaṃ   
amānaṃ aprāmāṇikaṃ ajñaṃ jaḍaṃ ahaṃkṛtipadaṃ ahaṃkārarūpaṃ vastu   
sakalamapi bodhādātmatattvarūpādavabodhāt vimucya śeṣe ahaṃkṛtirahite   
subuddhapade jñānapade sthitvā uttamāṃ jīvanmuktatāṃ prayāti || 36 ||  
  
iti śrīyogavāsiṣṭhasāre nirvāṇaprakaraṇe mithyāpuruṣopākhyānaṃ nāma   
ekādaśaḥ sargaḥ || 11 ||  
  
iti śrīyogavāsiṣṭhavivaraṇe nirvāṇaprakaraṇe ekādaśaḥ sargaḥ || 11 ||  
  
p. 775)  
  
dvādaśaḥ sargaḥ   
  
vasiṣṭha uvāca ||  
  
tasyādṛśyātmatattvasya vismṛtyaiva gataṃ sthitim |  
nānyasmādāgataṃ rāma jagadrajjubhujaṅgavat || 1 ||  
  
pūrvamahaṃkṛtireva mithyā śokaheturityuktam | idānīṃ kathaṃ tarhi   
dhīviśrāntirityākāṅkṣāyāṃ samādhinā vināpi mahatā kartṛtvādinā dhiyo   
viśrāntiḥ sidhyatīti bhṛṅgīśopākhyānena nirūpyate - tasyeti || idaṃ jagattasya   
sarvaprapañcādhiṣṭhānasya ātmatattvasya vismṛtyaiva ananusaṃdhānenaiva sthitiṃ   
prāmāṇikabuddhiṃ gataṃ anyasmāttu kāraṇānnāgataṃ rajjubhujaṅgavat | yathāhi   
rajjvāropito bhujaṅgo rajjusvarūpājñānādeva siddho nānyasmātkāraṇāttadvat || 1 ||  
  
p. 776)  
  
ādityavyatirekeṇa yo bhāvayati rāghava |  
raśmijālamidaṃ hyetattasyānyadiva bhāsvataḥ || 2 ||  
  
ādityeti || yaḥ pumānidaṃ raśmijālaṃ ādityavyatirekeṇa bhāvayati ādityādbhedena   
bhāvayati tasya etadraśmijālaṃ bhāsvato'nyadiva bhavati || 2 ||  
  
kanakavyatirekeṇa keyūraṃ yena bhāvitam |  
keyūrameva tattasya na tasya kanakaṃ hi tat || 3 ||  
  
kanaketi || pūrvokta evārthaḥ || 3 ||  
  
ādityāvyatirekeṇa raśmayo yena bhāvitāḥ |  
ādityā eva te tasya nirvikalpaḥ sa ucyate || 4 ||  
  
idānīmabhedabhāvanāmāha - ādityeti || yena puṃsā raśmaya ādityāvyatirekeṇa   
bhāvitāḥ tasya te raśmayo'pyādityā eva sa pumānabhedadarśī nirvikalpa ucyate || 4 ||  
  
kanakāvyatirekeṇa keyūraṃ yena bhāvyate |  
kanakaikamahābuddhirnirvikalpaḥ sa ucyate || 5 ||  
  
kanaketi || kanakaikamahābuddhiḥ keyūrādiṣu kanakamityekaiva mahatī buddhiryasya sa   
pumān nirvikalpa ucyate || 5 ||  
  
nānātāmakhilāṃ tyaktvā śuddhacinmātrakoṭare |  
saṃvedyena vinirmukte saṃvittattve sthiro bhava || 6 ||  
  
nānātāmiti || akhilāṃ nānātāṃ tyaktvā śuddhacinmātrakoṭare śuddhasya cinmātrasya   
koṭare garbhe sthitaṃ yat saṃvedyena vinirmuktaṃ saṃvittattvaṃ tatraiva sthiraḥ samāhito   
bhava || 6 ||  
  
p. 777)  
  
svayamātmātmanaivāśu śuktiṃ saṃkalpanāmikām |  
yadā karoti sphuritāṃ spandaśaktimivānilaḥ || 7 ||  
  
svayamiti ślokadvayaṃ vākyam | ātmā svayameva yadā saṃkalpanāmikāṃ śaktiṃ anilaḥ   
spandaśaktimiva ātmanaiva na kāraṇāntareṇa sphuritāṃ kāryonmukhīṃ karoti tadā   
pṛthagivābhāsaṃ ātmano'nyadivābhāsamānaṃ saṃkalpakalanāmayaṃ viśvātmā   
sarvaprapañcakāraṇaṃ svākṛtiṃ svākārameva svayaṃ bhāvayanmano bbhavati || 7 || 8 ||  
  
tadā pṛthagivābhāsaṃ saṃkalpakalanāmayam |  
mano bhavati viśvātmā bhāvayansvākṛtiṃ svayam || 8 ||  
  
saṃkalpamātramevedaṃ jagadābhogi dṛśyatām |  
na satyaṃ na ca mithyaiva svapnajālamivotthitam || 9 ||  
  
saṃkalpeti || ataḥ kāraṇādidaṃ ābhogi vistīrṇaṃ jagatsaṃkalpamayameva dṛśyatāṃ na   
satyam | tattvajñānena bādhyatvāt | na ca mithyaiva vyavahāryatvāt | kiṃ tarhi   
svapnajālamivānirvacanīyatvenotthitam || 9 || 10 || 11 ||  
  
paśyañśṛṇvanspṛśañjighranvadanvyavaharansvapan |  
nāpūrvaṃ vidyate sarvaṃ satyamityeva bhāvayan || 10 ||  
  
yadyatkaroti tadviddhi cinmātramamalaṃ tatam |  
brahma prabhṛhitākāraṃ tasmādanyanna vidyate || 11 ||  
  
padārthajāte sarvasminsaṃvitsāratayā sthite |  
saṃvidevedamakhilaṃ jagannānyāsti kalpanā || 12 ||  
  
padārtheti || padārthajāte vastusamūhe sarvasminnapi saṃvitsāratayā saṃvinmātratayā   
saṃvinmātre pramāṇatayā sthite sati saṃvideva hi bhavati viṣayasattvopaśame śaraṇamiti   
nyāyāt || 12 ||  
  
p. 778)  
  
saṃbhavādakhilākāreṇaikasyā eva saṃvidaḥ |  
saṃvedyamapi nāstyeva bandhamokṣāvataḥ katham || 13 ||  
  
idamakhilaṃ jagat saṃvideveti niścīyatām | atrānyā kalpanā bhedakalpanā nāsti |   
akhilākāreṇa ekasyā eva saṃvidaḥ saṃbhavāddhetoḥ || 13 || 14 || 15 || 16 || 17 || 18 || 19 || 20   
|| 21 || 22 || 23 || 24 || 25 || 26 || 27 || 28 || 29 || 30 || 31 || 32 || 33 || 34 || 35 || 36 || 37 || 38 || 39 || 40 ||   
41 || 42 || 43 || 44 ||   
  
mokṣo'yameṣa khalu bandha iti prasahya cintāṃ nirasya sakalāṃ vikalābhimānaḥ |  
maunī vaśī vigatamānamado mahātmā kurvansvakāryamanahaṃkṛtireva tiṣṭha ||   
14 ||  
  
mahākartā mahābhoktā mahātyāgī bhavānagha |  
sarvāḥ śaṅkāḥ parityajya dhairyamālambya śāśvatam || 15 ||  
  
rāma uvāca ||  
  
kimucyate mahākartā mahātyāgī kimucyate |  
kimucyate mahābhoktā samyakkathaya me prabho || 16 ||  
  
vasiṣṭha uvāca ||  
  
etadvratatrayaṃ rāma purā candrārdhamaulinā |  
bhṛṅgīśāya tu saṃproktaṃ yenāsau vijvaraḥ sthitaḥ || 17 ||  
  
sumeroruttare śṛṅge pūrvaṃ śaśikalādharaḥ |  
atiṣṭhadagnisaṃkāśe samagraparivāravān || 18 ||  
  
tamapṛcchanmahātejāstattvaṃ jijñāsurādarāt |  
bhṛṅgīśaḥ praṇato rāma baddhāñjalirumāpatim || 19 ||  
  
bhṛṅgīśa uvāca ||  
  
saṃsāraracanāṃ nātha taraṅgataralāmimām |  
avalokya vimuhyāmi tattvaviśrāntivarjitaḥ || 20 ||  
  
p. 779)  
  
kamantarniścayaṃ kāntamurarīkṛtya susthiram |  
asmiñjagajjīrṇagṛhe tiṣṭhāmi vigatajvaraḥ || 21 ||  
  
īśvara uvāca ||  
  
sarvāḥ śaṅkāḥ parityajya dhairyamālambya śāśvatam |  
mahākartā mahābhoktā mahātyāgī bhavānagha || 22 ||  
  
bhṛṅgīśa uvāca ||  
  
kimucyate mahākartā mahābhoktā kimucyate |  
kimucyate mahātyāgī samyakkathaya me prabho || 23 ||  
  
īśvara uvāca ||  
  
rāgadveṣau sukhaṃ duḥkhaṃ dharmādharmau phalāphale |  
yaḥ karotyanapekṣaiva mahākartā sa ucyate || 24 ||  
  
maunavānnirahaṃbhāvo nirmāno muktamatsaraḥ |  
yaḥ karoti gatodvegaṃ mahākartā sa ucyate || 25 ||  
  
sarvatra vigatasneho yaḥ sākṣivadavasthitaḥ |  
niricchaṃ vartate kārye mahākartā sa ucyate || 26 ||  
  
udvegānandarahitaḥ samayā svacchayā dhiyā |  
na śocati na codeti mahākartā sa ucyate || 27 ||  
  
janmasthitivināśeṣu sodayāstamayeṣvalam |  
samameva mano yasya mahākartā sa ucyate || 28 ||  
  
na kiṃcana dveṣṭi tathā na kiṃcidabhikāṅkṣati |  
bhuṅkte ca prakṛtaṃ sarvaṃ mahābhoktā sa ucyate || 29 ||  
  
p. 780)  
  
sukhairduḥkhaiḥ kriyāyogairbhāvābhāvairbhramapradaiḥ |  
bhuktairna saṃkṣubhyati yo mahābhoktā sa ucyate || 30 ||  
  
jarāmaraṇamāpacca rājyaṃ dāridryameva ca |  
ramyamityeva yo bhuṅkte mahābhoktā sa ucyate || 31 ||  
  
kaṭvamlalavaṇaṃ tiktamamṛṣṭaṃ mṛṣṭamuttamam |  
andhaḥ saṃyāti sāmyena mahābhoktā sa ucyate || 32 ||  
  
sarasaṃ nīrasaṃ caiva surataṃ virataṃ tathā |  
yaḥ paśyati samaṃ saumyo mahābhoktā sa ucyate || 33 ||  
  
kṣīre khaṇḍaprakāre ca śubhe vāpyaśubhe tathā |  
samatā susthirā yasya mahābhoktā sa ucyate || 34 ||  
  
idaṃ bhojyamabhojyaṃ cetyevaṃ tyaktvā vikalpitam |  
gatābhilāṣaṃ yo bhuṅkte mahābhoktā sa ucyate || 35 ||  
  
āpadaṃ saṃpadaṃ mohamānandamaparamparam |  
yo bhuṅkte samayā buddhyā mahābhoktā sa ucyate || 36 ||  
  
dharmādharmau sukhaṃ duḥkhaṃ tathā maraṇajanmanī |  
dhiyā yeneti saṃtyaktaṃ mahātyāgī sa ucyate || 37 ||  
  
sarvecchāḥ sakalāḥ śaṅkāḥ sarvehāḥ sarvaniścayāḥ |  
dhiyā yena parityaktā mahātyāgī sa ucyate || 38 ||  
  
yena dharmamadharmaṃ ca mano mananamīhitam |  
sarvamantaḥ parityaktaṃ mahātyāgī sa ucyate || 39 ||  
  
yāvatī dṛśyakalanā sakaleyaṃ vilokyate |  
sā yena suṣṭhu saṃtyaktā mahātyāgī sa ucyate || 40 ||  
  
p. 781)  
  
vasiṣṭha uvāca ||  
  
ityuktaṃ devadevena bhṛṅgīśāya purānagha |  
etāṃ dṛṣṭimavaṣṭabhya tiṣṭa rāma gatajvaraḥ || 41 ||  
  
nityoditaṃ vimalarūpamanantamādyaṃ brahmāsti netarakalākalanaṃ hi kiṃcit |  
ityeva bhāvaya nirañjanatāmupeto nirvāṇamehi sakalāmalaśāntavṛttiḥ || 42 ||  
  
anāmayaṃ brahma samastakalpakāryaikabījaṃ paramātmarūpam |  
bṛhacca tadbṛṃhitasarvabhāvaṃ khamastibhātīva yadaṅga kiṃcit || 43 ||  
  
anyatkvacitkiṃcididaṃ kadācinna saṃbhavatyeva sadapyasacca |  
ityeva sādho dṛḍhaniścayo'ntaḥ sthitvā gatāśaṅkavilāsamāsva || 44 ||  
  
antarmukhaḥ sansatataṃ samastaṃ kurvanbahiṣṭhaṃ khalu kāryajātam |  
na khedamāyāsi kadācideva nirākṛtāhaṃkṛtitāmupaiṣi || 45 ||  
  
antarmukhaḥ anusaṃdhānaniṣṭho bahiṣṭhaṃ śārīraṃ kāryajātaṃ kurvan khedaṃ nāyāsi   
| nirākṛtāhaṃkṛtitāṃ ca upaiṣi || 45 ||  
  
iti śrīyogavāsiṣṭhasāre nirvāṇaprakaraṇe bhṛṅgīśopākhyānaṃ nāma   
dvādaśaḥ sargaḥ || 12 ||  
  
iti śrīyogavāsiṣṭhavivaraṇe nirvāṇaprakaraṇe bhṛṅgīśopākhyānaṃ nāma   
dvādaśaḥ sargaḥ || 12 ||  
  
p. 782)  
  
trayodaśaḥ sargaḥ   
  
rāma uvāca ||  
  
bhagavansarvatattvajña citte'haṃkāranāmani |  
galite vā galadrūpe liṅgasattvasya kiṃ bhavet || 1 ||  
  
pūrvaṃ samādhinā vināpi mahākartṛtvādinaiva dhīviśrāntiḥ siddhyatītyuktam | idānīṃ   
svavicāreṇa boddhumaśakyamapi tattvaṃ gurūktito boddhuṃ śakyata eveti   
ikṣvākūpākhyānenākhyāyate - bhagavanniti || ahaṃkāranāmani citte galite galadrūpe   
vā sati sattvasya prāṇinaḥ kiṃ liṅgaṃ cihnaṃ bhavet || 1 ||  
  
vasiṣṭha uvāca ||  
  
balādapi hi saṃjātā na limpantyāśayaṃ sitam |  
lobhamohādayo doṣāḥ payāṃsīva saroruham || 2 ||  
  
balāditi ślokaṣaṭkaṃ vākyam | ahaṃkāramaye citte galati śithilībhavati duṣkṛte ca galati   
sati balāt pareṣāṃ yatnaviśeṣātsaṃjātā api lobhamohādayo doṣāḥ payāṃsi ca   
saroruhamiva sitaṃ vimalamāśayaṃ na limpanti na spṛśanti || 2 ||  
  
muditādyāḥ śriyo vaktraṃ na muñcanti kadācana |  
galatyahaṃkāramaye citre galati duṣkṛte || 3 ||  
  
muditādyā maitryādayaḥ śobhāhetavaḥ śriyo vaktraṃ kadācidapi na muñcanti || 3 ||  
  
vāsanāgranthayaśchinnā iva truṭyantyalaṃ śanaiḥ |  
kopastānavamāyāti moho māndyaṃ hi gacchati || 4 ||  
  
vāsanārūpā granthayo vicchinnā iva śanaistruṭyanti bhraśyante kopādayo'pi kṣīyante || 4   
||  
  
p. 783)  
  
kāmaḥ klamaṃ gacchati ca lobhaḥ kvāpi palāyate |  
nollasantīndriyāṇyuccaiḥ khedaḥ sphurati noccakaiḥ || 5 ||  
  
indriyāṇi uccairnollasanti nahi sphuranti | khedo dainyaṃ ca tathā pūrvavanna sphurati || 5 ||  
  
na duḥkhānyupabṛṃhanti na valganti sukhāni ca |  
sarvatra samatodeti hṛdi śaityapradāyinī || 6 ||  
  
duḥkhāni nopabṛṃhanti na vardhante | sukhāni ca na valganti pāravaśyahetavo na   
bhavanti | hṛdi śaityapradāyinī sarvaviṣayā samatā udeti || 6 ||  
  
sukhaduḥkhādayastvete dṛśyante yadi vā mukhe |  
dṛśyanta eva tucchatvānnatu limpanti te manaḥ || 7 ||  
  
sukhaduḥkhādayo mukhe dṛśyamānā api tattadvikārairaminīyamānā api tucchatvāt   
kalpitatvāt mano na limpanti || 7 ||  
  
citte galati gīrvāṇagaṇasya spṛhaṇīyatām |  
sādhurgacchatyudetyasya samatā śītacandrikā || 8 ||  
  
citta iti ślokadvayaṃ vākyam | kiṃciccitte galite sati sa sādhurgīrvāṇānāṃ gaṇasyāpi   
spṛhaṇīyatāṃ abhilaṣaṇīyatāṃ gacchati || 8 ||  
  
upaśāntaṃ ca kāntaṃ ca sevyamapratirodhi ca |  
nibhṛtaṃ corjitaṃ svacchaṃ bhavatītyamalaṃ vapuḥ || 9 ||  
  
tasya ca vapurupaśāntaṃ kāntaṃ kāntimat apratirodhi samādherapratibandhakaṃ   
nibhṛtaṃ nirvikāraṃ ūrjitaṃ dainyarahitaṃ svacchaṃ nirmalaṃ ca sat itthamanena   
prakāreṇa sevyaṃ bhavati || 9 ||  
  
bhāvābhāvāvarugṇo'pi vicitro'pi mahānapi |  
nānandāya na khedāya satāṃ saṃsṛtivibhramaḥ || 10 ||  
  
bhāvābhāveti || saṃsṛtivibhramaḥ bhāvābhāvāvarugṇo'pi   
bhāvābhāvābhyāmutpattivipattibhyāṃ avarugṇo'pi bhaṅgayukto'pi vicitro'pi mahānapi   
satāṃ tattvajñānināṃ nānandāya na khedāya | harṣaviṣādaheturna bhavatītyarthaḥ || 10 ||  
  
p. 784)  
  
buddhyālokanasādhye'sminvastunyastamitāpadi |  
pravartate na yo mohāttaṃ dhigastu narādhamam || 11 ||  
  
buddhyeti || buddhyā yadālokanaṃ vicāraḥ tanmātrasādhye asminmokṣalakṣaṇe   
astamitāpadi vastuni yo mohānna pravartate taṃ dhigastu || 11 ||  
  
viśrāntimāptumucitāṃ cirasaṅgaduḥkharatnākaraṃ jananasāgaramuttitīrṣoḥ |  
ko'haṃ kathaṃ jagadidaṃ ca paraśca kaḥ syātkiṃ bhogakairiti matiḥ   
paramo'bhyupāyaḥ || 12 ||  
  
viśrāntimiti || ucitāṃ viśrāntiṃ tattvaniṣṭhāmāptuṃ cirasaṅganimittānāṃ   
duḥkharatnānāṃ ākaraṃ jananasāgaramuttitīrṣoḥ puṃsaḥ kiṃ bhogakairiti   
vairāgyapūrvako'haṃ idaṃ jagacca kathaṃ kena prakāreṇotpannaṃ paraḥ paramātmā ca   
kaḥ kīdṛśaḥ syāditi vicārātmikā matiḥ paramo mokṣopāyaḥ || 12 || 13 || 14 || 15 || 16 ||   
17 ||  
  
vasiṣṭha uvāca ||  
  
bhavatāmādipuruṣa ikṣvākurnāma bhūpatiḥ |  
ikṣvākuvaṃśaprabhavo yathā muktastathā śṛṇu || 13 ||  
  
ikṣvākurnāma bhūpālaḥ svarājyaṃ paripālayan |  
kadācidekāntagato manasā samacintayat || 14 ||  
  
jarāmaraṇasaṃkṣobhasukhaduḥkhabhramasthiteḥ |  
asya dṛśyaprapañcasya ko hetuḥ syāditi svayam || 15 ||  
  
p. 785)  
  
jagato na vivedāsau kāraṇaṃ cintayannapi |  
athaikadāpṛcchadasau brahmalokāgataṃ manum |  
pūjitaṃ svasabhāsaṃsthaṃ bhagavantaṃ prajāpatim || 16 ||  
  
ikṣvākuruvāca ||  
  
māṃ yojayati dhārṣṭyena bhagavankaruṇānidhe |  
bhavatprasāda evāyaṃ bhavantaṃ praṣṭumañjasā || 17 ||  
  
kutaḥ sargo'yamāyātaḥ svarūpaṃ cāsya kīdṛśam |  
kiyadetajjagatkasya kadā keneti kathyatām || 18 ||  
  
kuta iti || etajjagat kinat kiṃparimāṇam | kasya kiṃ īśvarasya uta jīvānām | kadā   
kasminkāle prādurbhūtam | kena vā kāraṇena jātamiti kathyatām || 18 ||  
  
ahaṃ kathaṃ ca viṣamādasmātsaṃsṛtivibhramāt |  
vimucyeyaṃ ghanāstīrṇājjālādiva vihaṅgamaḥ || 19 ||  
  
ahamiti || ghanāstīrṇāt ghanaṃ nirantaraṃ yathā tathā āstīrṇāt prasāritāt || 19 || 20 || 21 ||  
  
manuruvāca ||  
  
aho nu cirakālena viveke suvikāśini |  
vitatārthaparicchettā sāraḥ praśnastvayā kṛtaḥ || 20 ||  
  
yadidaṃ dṛśyate kiṃcittannāsti nṛpa kiṃcana |  
yathā gandharvanagaraṃ yathā vāri marusthale || 21 ||  
  
manaḥṣaṣṭhendriyātītaṃ yattu no dṛśyate kvacit |  
avināśaṃ tadastīha tatsadātmeti kathyate || 22 ||  
  
mana iti || yattu vastu kvacidapi no dṛśyate idantayā na pratīyate |   
manaḥṣaṣṭhendriyātītaṃ manaḥ ṣaṣṭhaṃ yeṣāmindriyāṇāṃ cakṣurādīnāṃ tānyatītaṃ   
avināśaṃ tadeva vastvasti sadrūpaṃ tadvastu ātmeti kathyate || 22 ||  
  
p. 786)  
  
iyaṃ tu sarvadṛśyādyā rājansargaparamparā |  
tasminneva mahādarśe pratibimbamupāgatā || 23 ||  
  
iyamiti || tasminneva ātmanyeva | mahādarśe mahati darpaṇe || 23 ||  
  
bhāḥ svabhāvasamutpannā brāhmyaḥ sphuraṇaśaktayaḥ |  
kāścidbrahmāṇḍatāṃ yānti kāścidgacchanti bhūtatām || 24 ||  
  
bhāḥ svabhāvasamutpannāḥ tejasaḥ svabhāvādutpannāḥ tejasaḥ sphuraṇasvabhāvatvāt   
brāhmyaḥ brahmasaṃbandhinyaḥ sphuraṇaśaktayaḥ vikṣepaśaktayaḥ   
kāścidbrahmāṇḍatāṃ yānti brahmāṇḍatayā vivartante | kāścitsphuraṇaśaktayo   
bhūtatāṃ prāṇirūpatāṃ gacchanti || 24 || 25 ||  
  
na bandho'sti na mokṣo'sti brahmaivāsti nirāmayam |  
naikyamasti na ca dvitvaṃ saṃvitsāraṃ vijṛmbhate || 25 ||  
  
ekaṃ yathā sphurati vāri taraṅgabhaṅgairevaṃ parisphurati cinnaca kiṃcidetat |  
tvaṃ bandhamokṣakalane pravimucya dūre svastho bhavābhavabhayo'bhayasāra eva ||   
26 ||  
  
ekamiti || ekaṃ vāri anekaistaraṅgabhaṅgairyathā sphurati evaṃ cidekaiva paritaḥ sphurati   
etaddṛśyaṃ kiṃcideva nāsti | ataḥ kāraṇāttvaṃ bandhamokṣakalpane dūre pravimucya   
abhavabhayaḥ saṃsārabhayarahitaḥ abhayasāraḥabhayaṃ brahma tatsāra eva bhūtvā   
svastho bhava || 26 ||  
  
saṃkalponmukhatāṃ yātāḥ satyaścinmātrasaṃvidaḥ |  
āpastaraṅgatvamiva yānti bhūmupa jīvatām || 27 ||  
  
saṃkalponmukhatāmiti || tasyāścinmātrarūpāyāḥ saṃvida eva saṃkalponmukhatāṃ   
yātāḥ satyaḥ āpastaraṅgatvamiva jīvatāṃ yānti || 27 ||  
  
p. 787)  
  
te jīvāḥ saṃsarantīha saṃsāre pūrvamutthite |  
sukhaduḥkhadaśāmoho manasyevāsti nātmani || 28 ||  
  
ta iti || te jīvāḥ pūrvamutthite saṃsāre saṃsaranti | sukhaduḥkhadaśāmohaśca   
manasyevāsti | ātmani tu nāsti || 28 ||  
  
adṛśyo dṛśyate rāhurgṛhītena yathendunā |  
tathānubhavamātrātmā dṛśyenātmāvalokyate || 29 ||  
  
adṛśya iti || adṛśyaḥ draṣṭumaśakyo'pi rāhurgṛhītena indunopādhinā yathā   
dṛśyate tathā anubhavamātrarūpo'pyātmā dṛśyena dehādyupādhināvalokyate || 29 ||  
  
na śāstreṇāpi guruṇā dṛśyate parameśvaraḥ |  
dṛśyate svātmanaivātmā svayā sattvasthayā dhiyā || 30 ||  
  
neti || svātmanaiva svapauruṣeṇaiva svayā sattvaguṇaniṣṭhayā dhiyā ātmā parameśvaro   
dṛśyate || 30 || 31 ||  
  
pathikāḥ pathi dṛśyante rāgadveṣavimuktayā |  
yathā dhiyā tathaivaite draṣṭavyāścendriyārayaḥ || 31 ||  
  
eteṣu nādaraḥ kāryaḥ satā naivāvadhīraṇam |  
padārthamātratāviṣṭāstiṣṭhantvete yathāsthitam || 32 ||  
  
eteṣviti || satā viduṣā eteṣu dehendriyādiṣu ādaro na kāryaḥ | avadhīraṇaṃ avajñāpakaṃ   
naiva kāryam | ete dehādayaḥ padārthamātratāviṣṭāḥ padārthamātratāmiti   
buddhiviṣayāḥ santo yathāsthitaṃ tiṣṭhantu || 32 || 33 || 34 ||  
  
padārthajātaṃ dehādidhiyā saṃtyajya dūrataḥ |  
āśītalāntaḥkaraṇo nityamātmamayo bhava || 33 ||  
  
deho'hamiti yā buddhiḥ sā saṃsāranibandhinī |  
na kadācidiyaṃ buddhirādeyā hi mumukṣibhiḥ || 34 ||  
  
p. 788)  
  
na kiṃcinmātracinmātrarūpo'smi gaganādaṇuḥ |  
iti yā śāśvatī buddhiḥ sā na saṃsārabandhanī || 35 ||  
  
neti || na kiṃcinmātracinmātrarūpaḥ na kiṃcinmātraṃ viśvavilakṣaṇaṃ yaccinmātraṃ   
tadrūpaḥ || 35 ||  
  
yathā vimalatoyānāṃ bahirantaśca bhānavam |  
tejastiṣṭhati sarvatra tathātmā sarvavastuṣu || 36 ||  
  
atheti || bhānavaṃ sūryasaṃbandhi tejo vimalatoyānāṃ bahirantaśca sarvatra yathā tiṣṭhati   
tathaivātmā sarvavastuṣu bahirantaśca sarvatra tiṣṭhati || 36 ||  
  
sanniveśāṃśavaicitryaṃ yathā hemno'ṅgadādinā |  
ātmanastadatadrūpā tathaiva jagadādinā || 37 ||  
  
sanniveśeti || yathā hemnaḥ sanniveśāṃśavaicitryaṃ sanniveśaḥ saṃsthānaṃ aṃśā   
ekadeśāḥ teṣāṃ vaicitryaṃ nānārūpataiva aṅgadādinā keyūrādibhūṣaṇabhāvena na   
ca vastvantaraṃ tathaiva ātmano māyāsahāyasya saṃniveśāṃśavaicitryaṃ evaṃ   
tadatadrūpā cetanācetanātmikā jagadādinā lokalaukikaprapañcabhāvaḥ || 37 ||  
  
vināśavāḍavākrāntaṃ kalpakālamahārṇavam |  
jagajjālataraṅgiṇyo yānti bhūtataraṅgikāḥ || 38 ||  
  
vināśeti || bhūtataraṅgikāḥ bhūtāni prāṇina eva taraṅgā yāsāṃ tāḥ jagajjālānyeva   
taraṅgiṇyo nadyaḥ vināśavāḍavākrāntaṃ vināśenaiva vāḍavāgninā vyāptaṃ   
kalpakālamahārṇavaṃ pralayakālameva mahārṇavaṃ yānti | nadyaḥ samudra iva   
jagajjālāni pralayakāle līyanta ityarthaḥ || 38 ||  
  
tasyāpyadyāpyapūrṇasya yaḥ pātā kālavāridheḥ |  
tamātmānaṃ mahāgastya. rājanbhāvaya sarvadā || 39 ||  
  
tasyeti || adyāpi gateṣvapi kalpakoṭiṣvidānīmapi apūrṇasya tasyāpi sarvasaṃharturapi   
kālavāridheḥ kālasyaiva samudrasya yaḥ pātā saṃhartā taṃ mahāgastyamagastyādapi   
mahāprabhāvamātmānaṃ sarvadā bhāvaya || 39 ||  
  
p. 789)  
  
anātmanyātmatāmasmindehādau dṛśyajālake |  
tyaktvā sattvamupārūḍho gūḍhastiṣṭha yathāsukham || 40 ||  
  
anātmanīti || anātmani dehādau dṛśyajālake ātmatāmātmābhimānaṃ tyaktvā sattvaṃ   
jñānamupārūḍho gūḍhaḥ saṃvṛtākāro yathāsukhaṃ tiṣṭha || 40 ||  
  
kucakoṭarasaṃsuptaṃ vismṛtya jananī sutam |  
yathā roditi putrārthaṃ tathātmārthamayaṃ janaḥ || 41 ||  
  
kuceti || yathāhi kācijjananī janayitrī nārī kucakoṭarasaṃsuptaṃ kucayorantare prasuptaṃ   
sutaṃ vismṛtya tatratyamabuddhvā putrārthaṃ pārśvayoḥ śayane cāpaśyantī hanta kva   
yātaḥ suta iti tadarthe roditi tathātyantasannihitamapyātmānaṃ vismṛtyāyaṃ   
janastadarthaṃ ātmānveṣanārthaṃ roditi khidyate || 41 ||  
  
ajarāmaramātmānamabuddhvā pariroditi |  
hā hato'hamanātho'haṃ naṣṭo'smīti vapurvyaye || 42 ||  
  
ajareti || ayaṃ janaḥ ajarāmaramātmānaṃ abuddhvā vapurvyaye dehanāśe sati hā   
hato'hamanātho'haṃ naṣṭo'smīti ca pariroditi || 42 ||  
  
yathā vāri parispandānnānākāraṃ vilokyate |  
tathā saṃkalpavaśataścidbrahmaparibṛṃhitam || 43 ||  
  
yatheti || vāri jalaṃ yathā parispandavaśāttaraṅgaphenabudbudādirūpeṇa nānākāraṃ   
vilokyate tathā cidrūpaṃ brahma saṃkalpavaśataḥ paribṛṃhitaṃ parito viyadādirūpeṇa   
vivṛddhaṃ sat nānākāraṃ vilokyate || 43 ||  
  
saṃsthāpya saṃkalpakalaṅkamuktaṃ cittaṃ tvamātmanyupaśāntaśaṅkaḥ |  
spande'pyavispanda iveśvarātmā svasthaḥ sukhī rājyamidaṃ praśādhi || 44 ||  
  
saṃsthāpyeti || saṃkalpakalaṅkamuktaṃ cittamātmani saṃsthāpya upaśāntasaṃkalpaḥ   
sanspande'pi vikṣepe'pi aspanda iva spandarahita iva svastho nirvikāra īśvarātmā sukhī   
rājyamidaṃ praśādhi pālaya || 44 ||  
  
p. 790)  
  
manuruvāca ||  
  
sargātmabhirvibhuḥ spandaiḥ krīḍate bālavatsvayam |  
saṃhārātmakaśaktyātha saṃhṛtyātmani tiṣṭhati || 45 ||  
  
sargeti || vibhurvyāpakaḥ ātmā sargātmabhiḥ spandairbālavat krīḍate | atha svayameva   
saṃhārātmakaśaktyā saṃharaṇasvabhāvayā śaktyā sarvaṃ saṃhṛtyātmanyeva   
tiṣṭhati || 45 ||  
  
svayamasya tathā śaktirudetyābadhyate yayā |  
svayamasya tathā śaktirudetyunmucyate yayā || 46 ||  
  
svayamiti || asyātmanaḥ svayameva tathā tādṛśī śaktirudeti yayā śaktyā ābadhyate   
yayā ca svayamunmucyate tathābhūtā śaktirapyasya svayamevodeti || bandhamokṣahetū   
śaktī ubhe apyātmanaḥ svabhāvasiddhe ityarthaḥ || 46 ||  
  
candrārkavahnitaptāyoratnādīnāṃ yathārciṣaḥ |  
yathā patrādi vṛkṣāṇāṃ nirjharāṇāṃ yathā kaṇāḥ || 47 ||  
  
candreti ślokadvayaṃ vākyam | candrārkavahnitaptāyoratnādīnāṃ candraśca arkaśca   
vahniśca taptāyaśca ratnāni ca tānyādiryeṣāṃ teṣāṃ tejodravyāṇāmarciṣo jvālā yathā   
abhinnā api bhinnatayā kalpitāḥ | yathā ca vṛkṣāṇāṃ patrāṇi | yathā nirjharāṇāṃ   
pravāhāṇāṃ kaṇāḥ śīkarāḥ || 47 ||  
  
tathedaṃ brahmaṇi sphāre jagadbuddhyādi kalpitam |  
duḥkhapradamatajjñānāṃ tadetāvadavasthitam || 48 ||  
  
tathedaṃ jagadbuddhyādi jagadbuddhirbhūtabuddhirbhautikabuddhirityādikaṃ sarvaṃ   
sphāre brahmaṇi kalpitaṃ sat tadeva brahmātmakameva avidyāvaśāttu avasthitaṃ   
atajjñānāṃ duḥkhadaṃ pravartate || 48 ||  
  
p. 791)  
  
aho nu citrā māyeyaṃ tāta viśvamohinī |  
sarvāṅgaprotamapyātmā yadātmānaṃ na paśyati || 49 ||  
  
aho iti || iyaṃ citrā māyā viśvavimohinī aho yat yasmātkāraṇāt ātmā puruṣaḥ   
sarvāṅgaprotamapi sarveṣvavayaveṣu vyāptamapi ātmānaṃ svarūpaṃ na paśyati   
nāvabudhyate || 49 ||  
  
cidākāśamayaṃ sarvaṃ jagadityeva bhāvayan |  
yastiṣṭhatyupaśānto'ntaḥ sa brahmakavacaḥ sukhī || 50 ||  
  
cidākāśeti || brahmakavacaḥ brahmaiva paripūrṇabrahmabhāvanaiva kavacaṃ rakṣakaṃ   
yasya sa eva sukhī jīvanmuktaḥ || 50 ||  
  
ahamarthavimuktena bhāvenābhāvarūpiṇā |  
sarvaṃ śūnyaṃ nirālambaṃ cidrūpamiti bhāvayet || 51 ||  
  
ahamiti || ahamartho'haṃkāraḥ tadvimuktenābhāvarūpiṇā nirupādhikatvavyapadeśena   
bhāvenāśayena sarvaṃ jagatkarma nirālambaṃ nirāśrayaṃ cidrūpaṃ śūnyaṃ   
cidākāśamiti bhāvayet || 51 ||  
  
idaṃ ramyamidaṃ neti bījaṃ tadduḥkhasaṃtateḥ |  
tasminsāmyāgninā dagdhe duḥkhasyāvasaraḥ kutaḥ || 52 ||  
  
idamiti || idaṃ ramyamidamaramyamiti bhedabhāvanaṃ tadduḥkhasaṃtaterbījaṃ tasmin bīje   
sāmyāgninā dagdhe duḥkhasya kuto'vasaraḥ || 52 ||  
  
rājannabhāvanāstreṇa ramyāramyavibhāginā |  
pauruṣātiśayenāśu svenaivāntarvilūyatām || 53 ||  
  
rājanniti || ramyāramyavibhāginā abhāvanārūpeṇāstreṇa svena pauruṣātiśayena ca   
antareva vilūyatāṃ chidyatām || 53 ||  
  
p. 792)  
  
abhāvanena bhāvanaṃ vilūya karmakānanam |  
paraṃ sametya tānavaṃ viśoka eva tiṣṭha bho || 54 ||  
  
abhāvaneneti | bhāvanaṃ bhedabhāvanaṃ tannibandhanaṃ karmakānanaṃ ca abhāvanena   
śastreṇa vidhūya paraṃ tānavaṃ vāsanātānavaṃ sametya viśoka eva tiṣṭha | bho iti   
saṃbodhanam || 54 ||  
  
bharitabhuvanābhogo bhūtvā vibhāgabahiṣkṛto galitakalanābhāsollāso   
vivekavilāsavān |  
adhigataparānandaspandaścirāya nirāmayaḥ śamasamasitasvacchābhogo   
bhavābhayacidvapuḥ || 55 ||  
  
bhariteti || bharitabhuvanābhogaḥ paripūrṇātmabhāvanayā pūritabhuvanavistāro bhūtvā   
vibhāgabahiṣkṛto bhedabuddhirahito galitakalanābhāsollāso nirvāsanajñānavilāsaḥ   
vivekavilāsavān adhigataparānandaspando nirāmayaḥ śamena samaḥ sita ujjvalaḥ svaccho   
nirmalaścābhogaḥ paripūrṇatā yasya tādṛśaśca san cirāya abhayacidvapuḥ abhayaṃ   
cidrūpaṃ vapuryasya tādṛśo bhava || 55 ||  
  
manuruvāca ||  
  
śāstrasajjanasaṃparkaiḥ prajñāmādau vivardhayet |  
prathamā bhūmikaiṣoktā yogasya navayoginaḥ || 56 ||  
  
atha jñānabhūmikāḥ sapta saṃkṣepeṇa darśayannāha - śāstreti ||   
śāstrasatsaṅgādibhiḥ prajñāvivardhanaṃ yogasya prathamā bhūmiketyarthaḥ | pūrvaṃ   
tu śubhecchetyuktā || 56 ||  
  
vicāraṇā dvitīyā syāttṛtīyā'saṅgabhāvanā |  
vilāpinī caturthī syādvāsanāvilayātmikā || 57 ||  
  
vicāraṇeti || vicāraṇā dvitīyā | asaṅgabhāvanā tṛtīyā | iyameva manasaḥ   
tanutvasaṃpādakatvāt tanumānaseti pūrvamuktā | caturthī tu vāsanāvilayātmakatvāt   
vilāpinītyucyate | pūrvaṃ tu vāsanāvilayāccittasya sattvāpattyā sattvāpattirityuktā || 57 ||  
  
p. 793)  
  
śuddhasaṃvinmayānandarūpā bhavati pañcamī |  
ardhasuptaprabuddhābho jīvanmukto'tra tiṣṭhati || 58 ||  
  
śuddheti || śuddho nirvāsanaḥ saṃvinmayaśca ānandaḥ tadrūpā pañcamī | atra asyāṃ   
bhūmikāyāṃ ardhasuptaprabuddhābhaḥ ardhasupto'rdhaprabuddhaśca yaḥ   
tādṛśavyavahāro jīvanmuktastiṣṭhati || 58 ||  
  
asaṃvedanarūpā ca ṣaṣṭhī bhavati bhūmikā |  
ānandaikaghanākārā suṣuptasadṛśasthitiḥ || 59 ||  
  
asaṃvedaneti ardhatrayaṃ vākyam | ṣaṣṭhī tvasaṃvedanarūpā ānandaikaghanākārā   
suṣuptasadṛśasthitiḥ || 59 ||  
  
turyāvasthopaśāntā ca muktireva hi kevalam |  
samatā svacchatā saumyā saptamī bhūmikā bhavet || 60 ||  
  
upaśāntā ca sā bhūmikā jāgradāditrayātītatvātturyāvasthā kevalaṃ muktireva || 60 ||  
  
turyātītā tu yāvasthā parā nirvāṇarūpiṇī |  
saptamī sā pariprauḍhā viṣayaḥ sā na jīvatām || 61 ||  
  
iyamevāsaṃvedanarūpaiva padārthābhāvinīti pūrvamuktā | samateti ardhatrayaṃ vākyam |   
yā samatā sarvatra paripūrṇatā yā vā saumyā svacchatā sā saptamī bhūmikā   
nirvāṇarūpiṇī turyātītā parā avasthā pariprauḍhā sā saptamī jīvatāṃ na viṣayā |   
videhamuktaikaviṣayetyarthaḥ | iyaṃ tu svarūpaniṣṭhatārūpā svacchatā turyagreti   
pūrvamuktā || 61 ||  
  
pūrvāvasthātrayaṃ tvatra jāgradityeva saṃsthitam |  
caturthī svapna ityuktā svapnābhaṃ yatra vai jagat || 62 ||  
  
pūrveti ślokatrayaṃ vākyam | uktāsu saptasu pūrvāvasthātrayaṃ jāgraditi saṃsthitam |   
caturthī tu svapna ityuktā | yasmāttatra jagatsvapnābhaṃ vartate || 62 ||  
  
p. 794)  
  
ānandaikaghanībhāvā suṣuptākhyā tu pañcamī |  
asaṃvedanarūpā tu ṣaṣṭhī bhavati bhūmikā || 63 ||  
  
pañcamī tvānandaikaghanībhāvā suṣuptākhyā asaṃvedanarūpā ṣaṣṭhī turyapadābhidhā   
|| 63 ||  
  
turyātītapadāvasthā saptamī bhūmikottamā |  
manovacobhiragrāhyā svaprakāśapadātmikā || 64 ||  
  
manovacobhiragrāhyā svaprakāśapadātmikā uttamā saptamī bhūmikā   
turyātītapadāvasthā || 64 ||  
  
antaḥpratyāhṛtivaśāccetyaṃ cenna vibhāvitam |  
mukta evāsyasaṃdeho mahāsamatayā tayā || 65 ||  
  
antariti || cittasyāntaḥpratyāhṛtivaśāt antarnirodhāddhetoścetyaṃ na vibhāvitaṃ cettarhi   
tayā mahāsamatayā hetunā asaṃdehaḥ mukta evāsi || 65 ||  
  
yadbhogasukhaduḥkhāṃśairaparāmṛṣṭapūrṇadhīḥ |  
ātmārāmo narastiṣṭhettanmuktatvamudāhṛtam || 66 ||  
  
yaditi || bhogasukhaduḥkhāṃśaiḥ bhogeṣu viṣayeṣu ye sukhaduḥkhāṃśāḥ   
tairaparāmṛṣṭapūrṇadhīḥ sannaraḥ ātmārāmastiṣṭhediti yat tanmuktatvamudāhṛtam   
|| 66 ||  
  
vyavahāryupaśānto vā gṛhastho vāthavā yatiḥ |  
saśarīro'śarīro vā bhavatyevaṃmatiḥ pumān || 67 ||  
  
vyavahārīti || evaṃmatiḥ pūrvoktaprakāramatiyukto yaḥ pumānsa vyavahārī bhavatu   
upaśānto vā bhavatu gṛhastho vā bhavatu yatirvā bhavatu saśarīro'śarīro vā bhavatu   
sarvathāpi mukta evetyarthaḥ || 67 ||  
  
na mriye na ca jīvāmi nāhaṃ sannāpyasannaham |  
ahaṃ na kiṃcicciditi matvā jīvanna śocati || 68 ||  
  
neti || ahaṃ na mriye na ca jīvāmi || prāṇānāṃ tyāgo dhāraṇaṃ ca dehādidharma eva na   
punarātmadharma ityarthaḥ | ayamahaṃ sanna asannapi na astināstivyavahārayoraviṣayatvāt   
| ahaṃ na kiṃciccit viśvavilakṣaṇā cidrūpa iti matvā jīvannapi na śocati || 68 ||  
  
p. 795)  
  
alepako'hamajaro nīrāgaḥ śāntavāsanaḥ |  
niraṃśo'smi cidākāśa iti matvā na śocati || 69 ||  
  
alepaka iti || alepako jīvo nīrāgaḥ śāntavāsano niraṃśaścāhaṃ cidākāśamasmīti matvā   
na śocati || 69 || 70 || 71 ||  
  
alepaka iti ||   
  
ahaṃmtyā virahitaḥ śuddho buddho'jarāmaraḥ |  
śāntaḥ samasamābhāsa iti matvā na śocati || 70 ||  
  
tṛṇāgreṣvambare bhānau naranāgāmareṣu ca |  
yattadasti tadeveti matvā bhūyo na śocati || 71 ||  
  
tiryagūrdhvamadhastānme vyāpako mahimā citaḥ |  
tasyānantavilāsasya jñātveti ka iva kṣayī || 72 ||  
  
tiryagiti || cidrūpasyānantavilāsasya me mahimā viryagūrdhvamadhastācca vyāpako vartata   
iti jñātvā ka iva kṣīyate || 72 ||  
  
baddhavāsanamartho yaḥ sevyate sukhayatyasau |  
yatsukhāya tadevāśu vastu duḥkhāya nāśataḥ || 73 ||  
  
baddheti || yo'rtho baddhavāsanaṃ pragāḍhasaṅgaṃ sevyate bhujyate asāvarthaḥ sukhayati   
sukhaṃ karoti | yacca vastu sukhāya jāyate tadevāśu nāśato vināśāddhetoḥ duḥkhāya   
syāt || 73 ||  
  
avinābhāvaniṣṭhatvaṃ prasiddhaṃ sukhaduḥkhayoḥ |  
tanuvāsanamartho yaḥ sevyate vā vivāsanam |  
nāsau sukhāya tenāsau nāśakāle na duḥkhadaḥ || 74 ||  
  
avineti || itthaṃ sukhaduḥkhayoravinābhāvaniṣṭhatvaṃ prasiddhaṃ ataste sahaiva pravartete   
nivartete ca | yastvarthastanuvāsanaṃ vigatavāsanaṃ vā sevyate asāvarthaḥ sukhāya   
madahetave na bhavati | kālena nāśāt duḥkhado'pi na bhavati || 74 ||  
  
p. 796)  
  
kṣīṇavāsanayā buddhyā karma yatkriyate'nagha |  
taddagdhabījavadbhūyo nāṅkuraṃ pravimuñcati || 75 ||  
  
kṣīṇeti || yatkarma kṣīṇavāsanayā buddhyā kriyate tatkarma dagdhabījavat bhūyaḥ   
sukhaduḥkhādirūpamaṅkuraṃ na pravimuñcati || 75 ||  
  
dehendriyādinā karma karaṇaughena kalpate |  
ekaḥ kartātra bhoktā vā ka ivāṅgopapadyate || 76 ||  
  
deheti dehendriyādinā karaṇaughena karaṇakalāpena karma kalpate | atra karaṇasamūhe kaḥ   
kartā bhoktā vā upapadyate || 76 ||  
  
bhāvanāṃ sarvabhāvebhyaḥ samutsṛjya samutthitaḥ |  
śaśāṅkaśītalaḥ pūrṇo bhāti bhāseva bhāskaraḥ || 77 ||  
  
bhāvanāmiti || sarvabhāvebhyaḥ sarvapadārthebhyaḥ sakāśāttadviṣayāṃ bhāvanāṃ   
samutsṛjya pratyāhṛtya samutthitaḥ samyakkaivalyāyodyataḥ pumān   
śaśāṅkavacchītalaḥ pūrṇaśca bhāsā tejasā bhāskara iva bhāti || 77 ||  
  
kriyamāṇā kṛtā karmatūlaśrīrdehaśālmaleḥ |  
jñānānilasamudbhūtā proḍḍīya kvāpi gaccahti || 78 ||  
  
kriyamāṇeti || dehaśālmalerdeha eva śālmalirvṛkṣaviśeṣaḥ tasya saṃbandhinī   
kriyamāṇā kṛtā vā karmatūlaśrīḥ puṇyāpuṇyakarmarūpā   
tūlasamṛddhirjñānānilasamudbhūtā tattvajñānamahāvāyunā vikṣiptā satī proḍḍīya   
kvāpi gacchati || 78 ||  
  
sarvaiva hi kalā jantoranabhyāsena naśyati |  
eṣā jñānakalā tvantaḥ sakṛjjātā dine dine || 79 ||  
  
jantoḥ saṃbandhinī sarvaiva kalā vidyā anabhyāsena punaḥpunaḥ pariśīlanābhāvena   
naśyati | hi śabdaḥ prasiddhau | prasiddho'yamarthaḥ || 79 ||  
  
p. 797)  
  
vṛddhimeti balādeva sukṣetravyuptabījavat || 80 ||  
  
jñānaṃ tu sukṣetravyuptaśālivat antarvardhata eva || 80 ||  
  
ekaḥ sphuratyakhilavastuṣu viśvarūpa ātmā saraḥsu jaladhiṣviva toyamaccham |  
saṃśāntasaṃkalanabhūrikalāpamekaṃ sattāṃśamātramakhilaṃ jagadaṅga   
viddhi || 81 ||  
  
eka iti || saraḥsu jaladhiṣu ca toyamivākhilavastuṣu viśvarūpa eka evātmā sphurati ataḥ   
kāraṇādakhilaṃ jagatsaṃśāntasaṃkalanabhūrikalāpaṃ   
praśāntasaṃkalpabhūyiṣṭhakalāpaṃ sattāṃśamātramekaṃ vastu viddhi || 81 ||  
  
manuruvāca ||  
  
yāvadviṣayabhogāśā jīvākhyā tāvadātmanaḥ |  
avivekena saṃpannā yā sāpyāśā na tu svataḥ || 82 ||  
  
yāvaditi ślokadvayaṃ vākyam | ātmanaḥ puruṣasya yāvat yāvantaṃ kālaṃ   
viṣayabhogāśā vartate tāvadeva jīvākhyā jīvabhāvaḥ | sā āśāpyavivekena saṃpannā na   
tu svataḥ || 82 ||  
  
vivekavaśato yātā kṣayamāśā yadā tadā |  
ātmā jīvatvamutsṛjya brahmatāmetyanāmayaḥ || 83 ||  
  
yadā tu sā āśā vivekavaśataḥ kṣayaṃ yātā tadā anāmayaḥ sannātmā   
jīvatvamutsṛjya brahmatāmeti || 83 ||  
  
ūrdhvādadhastvadhastācca punarūrdhvaṃ vrajaṃściram |  
mā saṃsārāraghaṭṭasya cintārajjvāṃ ghaṭībhava || 84 ||  
  
ūrdhvāditi || ūrdhvādūrdhvalokādadhaḥ adholokaṃ vrajannadhastācca punarūrdhvaṃ   
vrajankarmavaśatayā saṃsārāraghaṭṭasya saṃsārarūpasya ghaṭīyantrasya cintārajjvāṃ   
saṃkalpanātmakabandhanarajjau mā ghaṭībhava | araghaṭṭaghaṭavadbhramaṇabhājanaṃ   
mābhūḥ || 84 ||  
  
p. 798)  
  
idaṃ mamāhamasyeti vyavahāraṃ ghanabhramam |  
ye mohātparisevante te'dhastādyāntyadhaḥ śaṭhāḥ || 85 ||  
  
idamiti || idaṃ putrakalatrādikaṃ mama madīyamahaṃ vāsya pitrādeḥ saṃbandhīti   
vyavahāraṃ ghanabhramaṃ mohādye sevante te śaṭhāḥ adhastādadho yānti   
punaḥpunaradhogatimeva prāpnuvanti || 85 ||  
  
asyāhameṣa me so'yamahamevaṃ tu yaiḥ kila |  
moho buddhyā parityakta ūrdhvādūrdhvaṃ prayānti te || 86 ||  
  
asyeti || ahamasya pitrādeḥ saṃbandhī eṣa putrādirme madīyaḥ ayamahametādṛśo'hamiti   
| evaṃ tu moho yairvivekibhiḥ buddhyā parityaktaḥ te ūrdhvādūrdhaṃ prayānti   
uttarottaramutkṛṣṭāmeva gatiṃ prayānti || 86 ||  
  
svaprakāśaṃ svamātmānamavalambyāvilambitam |  
āsva saṃpūritākāśaṃ jaganti nṛpa paśya he || 87 ||  
  
svaprakāśamiti || svaprakāśaṃ svamātmānamavilambitamevāvalambya tattvato niścitya   
āsva sukhena tiṣṭha | jaganti ca sarvāṇi saṃpūritākāśamātmānameva paśya || 87 ||  
  
yadaivaivaṃ cito rūpaṃ tataṃ buddhamakhaṇḍitam |  
tadaiva tīrṇasaṃsāraḥ parameśvaratāṃ gataḥ || 88 ||  
  
yadeti || evaṃ tataṃ vyāptaṃ cito rūpaṃ yadaivākhaṇḍitaṃ yathā tathā buddhaṃ tadaiva   
tīrṇasaṃsāraḥ san bodhātparameśvaratāṃ gataḥ || 88 ||  
  
brahmendraviṣṇuvaruṇā yadyatkartuṃ samudyatāḥ |  
tadahaṃ cidvapuḥ sarvaṃ karomītyeva bhāvayet || 89 ||  
  
brahmeti || brahmādayo yadyat sṛṣṭyādikaṃ kartuṃ samudyatāstatsarvaṃ cidvapurahaṃ   
karomītyeva bhāvayet cidrūpasyātmana ekatvāt || 89 ||  
  
p. 799)  
  
yeṣu yeṣu yadā yadyaddarśaneṣu nigadyate |  
sarvamevāṅga tatsatyaṃ cidvilāso hyanaṅkuśaḥ || 90 ||  
  
yeṣviti || yeṣu yeṣu darśaneṣu vaidikeṣvavaidikeṣu vā yadā yasminkāle yadyanmataṃ   
nigadyate tatsarvaṃ satyameva | hi yāsmātkāraṇāccidvilāsaḥ anaṅkuśo nirargalaḥ || 90 ||  
  
cinmātratvaṃ prayātasya tīrṇamṛtyoracetasaḥ |  
yo bhavetparamānandaḥ kenāsāvupamīyate || 91 ||  
  
ciditi || cinmātratvaṃ prayātasya ataeva tīrṇamṛtyoḥ uttīrṇasaṃsārasya acetasaḥ   
naṣṭacittasya yaḥ paramānando bhavet asāvānandaḥ kena vā ānandenopamīyate |   
brahmānandatulyasyānandasyābhāvāt || 91 ||  
  
nāpyaśūnyaṃ na śūnyaṃ ca nācidrūpaṃ na cinmayam |  
nātmarūpaṃ nānyarūpaṃ bhuvanaṃ bhāvayanbhava |  
etatsvarūpamāsādya prakṛtiḥ pariśāmyati || 92 ||  
  
nāpīti ardhatrayaṃ vākyam || bhuvanaṃ jagat kartṛ nāpi śūnyaṃ aśūnyamapi na   
ātmano'nyasya vastuno'bhāvāt | itthamanirvacanīyaṃ bhuvanaṃ bhāvayan bhava | etat   
etādṛśamanirvacanīyaṃ rūpamāsādya prakṛtiravidyā bhuvanādirūpā pariśāmyati ||   
92 ||  
  
na deśo mokṣanāmāsti na kālo netarā sthitiḥ |  
ahaṃkṛtervimohasya kṣayeṇeyaṃ vilīyate |  
prakṛtirbhāvanānāmnī mokṣaḥ syādeṣa eva saḥ || 93 ||  
  
neti ardhatrayaṃ vākyam || mokṣanāmā mokṣaśabdavācyo deśaḥ kaścinnāsti | kālaśca   
mokṣanāmā nāsti | itarā sthitiravasthā vā mokṣanāmnī nāsti | kiṃtu iyaṃ bhāvanānāmnī   
vāsanārūpā prakṛtiravidyā ahaṃkṛtirūpasya vimohasya kṣayeṇa vilīyate eṣa eva   
prakṛtivilaya eva sa mokṣaḥ syāt || 93 ||  
  
p. 800)  
  
praśāntaśāstrārthavicāracāpalo nivṛttanānārasakāvyakautukaḥ |  
nirastaniḥśeṣavikalpaviplavaḥ samaḥ sukhaṃ tiṣṭhati śāśvatātmakaḥ || 94 ||  
  
praśānteti || praśāntaṃ śāstrārthavicārarūpaṃ cāpalaṃ yasya | nivṛttaṃ nānārasaṃ   
kāvyaviṣayaṃ kautukaṃ yasya | nirastā niḥśeṣā vikalpavibhramā bhrāntayo yasya   
tādṛśaḥ samaḥ sāmyaniṣṭhaḥ pumān śāśvatātmakaḥ sukhaṃ tiṣṭhati || 94 ||  
  
manuruvāca ||  
  
yena kenacidācchanno yena kenacidāśitaḥ |  
yatra kvacanaśāyī ca sa samrāḍiva rājate || 95 ||  
  
yeneti || yena kenacidaniyatena vastravalkalakambalakanthādinā ācchannaḥ ācchādanavān |   
yenakenacidaniyatena bhojyavastunā āśito bhojanavān | yatra kvacana sthaṇḍile paryaṅke   
vā śāyī yaḥ sa bāhyavastuniḥspṛho brahmavitsamrāḍiva sāmrājyādhīśvara iva rājate   
|| 95 ||  
  
varṇadharmāśramācāraśāstrayantraṇayojjhitaḥ |  
nirgacchati jagajjālātpañjarādiva kesarī || 96 ||  
  
varṇeti || varṇadharmāśramācāraśāstrayantraṇayā varṇā brāhmaṇādayaḥ | āśramāḥ   
brahmacaryādayaḥ | varṇadharmāṇāmāśramācārāṇāṃ ca yāni śāstrāṇi bodhakāni   
teṣāṃ yā yantraṇā niyamarūpā maryādā tayā ujjhito dehādyabhimānarahitaḥ pumān   
puñjarātkesarī siṃha iva jagajjālānnirgacchati || 96 ||  
  
vācāmatītaviṣayo viṣayāśādṛśojjhitaḥ |  
kāmapyupagataḥ śobhāṃ śaradīva nabhaḥsthalam || 97 ||  
  
vācāmiti ślokadvayaṃ vākyam || viṣayāśādṛśojjhitaḥ atyantaviraktaḥ   
pumānvācāmatītaviṣayaḥ atītavāgviṣayaḥ śaradi nabhaḥsthalaiva kāmapi nirupādhikāṃ   
śobhāmupagataḥ || 97 ||  
  
p. 801)  
  
gambhīraśca prasannaśca girāviva mahāhnadaḥ |  
parānandarasākṣubdho ramate svātmanātmani || 98 ||  
  
girau sthito mahādrada iva gambhīraśca prasannaśca parānandarasākṣubdhaḥ   
paramānandāsvādaniścalaḥ svātmani svātmanā svasvarūpeṇa ramate || 98 ||  
  
sarvakarmaphalatyāgī nityatṛpto nirāśrayaḥ |  
na puṇyena na pāpena netareṇa ca lipyate || 99 ||  
  
sarveti || netareṇa vilipyate puṇyapāpābhyāmitareṇa jātyāyurbhogarūpeṇa tadvipākenāpi   
na lipyate || 99 ||  
  
sphaṭikaḥ pratibimbena yathā nāyāti rañjanam |  
tajjñaḥ karmaphalenāntastathā nāyāti rajjanam || 100 ||  
  
sphaṭika iti || sphaṭiko maṇiḥ pratibimbena nīlapītādinā dravyeṇa yathā rañjanaṃ   
tadvarṇasaṃkrāntiṃ nāyāti tathā tajjño brahmavidapi karmaphalena antaḥkaraṇena   
rañjanaṃ nāyāti || 100 ||  
  
viharañjanatāvṛnde dehakartanapūjanaiḥ |  
khedāhlādau na jānāti pratibimbagatairiva || 1 ||  
  
viharanniti || janatāvṛnde janatāḥ nānājātīyā janasamūhāḥ tāsāṃ vṛnde vyūhe   
viharan bhedābhimānarahitastajjño dehasya kartanaiśchedanaiḥ pūjanaiḥ   
gandhapuṣpādibhirarcanaiḥ pratibimbagataiḥ svadehapratibimbagataiśchedanapūjanairiva   
khedāhlādau na jānāti || 1 ||  
  
niḥstotro nirvikāraśca pūjyapūjāvivarjitaḥ |  
saṃyuktaśca viyuktaśca sarvācāranayakramaiḥ || 2 ||  
  
niḥstotra iti || tajjñaḥ pumānniḥstotraḥ svaviṣayātparaviṣayācca stotrānniṣkrānto   
nirvikāraśca pūjyapūjāvivarjitaḥ svavyatiriktasya pūjyasyābhāvāt |   
sarvācāranayakramaiḥ kadācitsaṃyuktaḥ kadācidviyuktaśca vartate || 2 ||  
  
p. 802)  
  
tasmānnodvijate loko lokānnodvijate ca saḥ |  
rāgadveṣabhayānandaistyajyate'pi ca yujyate || 3 ||  
  
tasmāditi || tasmāttajjñālloko nodvijate sarvabhūtābhayapradānāt | sa ca lokānnodvijate   
bhayahetoḥ svavyatiriktasya vastuno'bhāvāt | rāgādibhistyajyate kadācidyujyate ca || 3 ||  
  
prameye kasyacidapi nārohati mahāśayaḥ |  
prameyīkriyate cāpi bālenāpyadurāśayaḥ || 4 ||  
  
prameya iti || tajjño mahāśayatvāt kasyacidapi prabhoḥ prameye pramāviṣaye nārohati |   
mahatāmapi kadāciddurlabho bhavatītyarthaḥ | asau tajjño'durāśayatvāt bālenāpi kadācit   
prameyīkriyate | bālasyāpi kadācit sulabho bhavatītyarthaḥ || 4 || 5 || 6 || 7 || 8 ||  
  
tanuṃ tyajati vā tīrthe śvapacasya gṛhe'thavā |  
mā kadācana vā rājanvartamāne ca vā kṣaṇe || 5 ||  
  
jñānasaṃpattisamaye mukto'sau vigatāśayaḥ |  
ahaṃbhrāntirhi bandhāya mokṣo jñānena tatkṣayaḥ || 6 ||  
  
saṃpanno yasya so'yaṃ tu pūjārho manujaiḥ sadā |  
sa pūjanīyaḥ sa stutyo namaskāryaḥ sa yatnataḥ || 7 ||  
  
sa nirīkṣyo'bhivādyaśca vibhūtivibhavaiṣiṇā || 8 ||  
  
na yajñatīrthairna tapaḥpradānairāsādyate tatparamaṃ pavitram |  
āsādyate kṣīṇabhavāmayānāṃ bhaktyā satāmātmavidāṃ padaṃ yat || 9 ||  
  
neti || kṣīṇabhavāmayānāmātmavidāṃ satāṃ bhaktyā sevayā paramaṃ padamāsādyate |   
tatpavitraṃ paramaṃ padaṃ yajñatīrthatapodānairapi nāsādyate || 9 ||  
  
p. 803)  
  
vasiṣṭha uvāca ||  
  
evamuktvā sa bhagavānmanurbrāhmaṃ gṛhaṃ yayau |  
ikṣvākurapi tāṃ dṛṣṭimavaṣṭabhya sthiro'bhavat || 110 ||  
  
evamuktvā sa bhagavāniti || brahmagṛhaṃ brahmalokam || 110 ||  
  
iti śrīyogavāsiṣṭhasāre nirvāṇaprakaraṇe ikṣvākūpākhyānaṃ nāma trayodaśaḥ   
sargaḥ || 13 ||  
  
iti śrīyogavāsiṣṭhavivaraṇe nirvāṇaprakaraṇe ikṣvākūpākhyānaṃ nāma trayodaśaḥ   
sargaḥ || 13 ||  
  
p. 803)  
  
caturdaśaḥ sargaḥ   
  
rāma uvāca ||  
  
evaṃsthite hi bhagavañjīvanmuktasya sanmateḥ |  
apūrvā'tiśayaḥ ko'sau bhavatyātmavidāṃ vara || 1 ||  
  
pūrvaṃ svavicāreṇa durbodhamapi tattvaṃ gurūpadeśātsubodhamiti darśitam | idānīṃ   
buddhatattvasya viśrāntasya nāsti prāyeṇa laukiko vyavahāra iti nidarśanārthaṃ   
munivyādhavṛttānto nirūpyate - evamiti || evaṃsthite jīvanmuktasya   
ākāśagamanādayo'tiśayā na santīti pūrvamuktam | evaṃsthite sati asya   
sanmaterjīvanmuktasya apūrvo'tiśayaḥ ko'sau bhavati || 1 ||  
  
vasiṣṭha uvāca ||  
  
jñasya kasmiṃścidevāṅga bhavatyatiśayena dhīḥ |  
nityatṛptaḥ praśāntātmā sa ātmanyeva tiṣṭhati || 2 ||  
  
jñasyeti || jñasya dhīḥ kasmiṃścideva viśvavilakṣaṇe kutracideva tattve atiśayena   
bhavati | sa ca tāvataiva nityatṛptaḥ praśāntātmā ca sannātmanyeva tiṣṭhati   
nānyadāśāste || 2 ||  
  
p. 804)  
  
mantrasiddhaistapaḥsiddhaistantrasiddhaiśca bhūriśaḥ |  
kṛtamākāśayānādi kā tatra syādapūrvatā || 3 ||  
  
mantreti || kā tatra syādapūrvatā ākāśagamanādeḥ pakṣyādisādhāraṇatvāt jīvabhāvasya   
vā nivṛtteḥ ko vā apūrvātiśaya ityarthaḥ || 3 ||  
  
aṇimādyapi saṃprāptaṃ tādṛśaireva bhūriśaḥ |  
yatnena sādhitatvāttairnetareṇātmadarśinā || 4 ||  
  
aṇimādyapi aṣṭavidhamaiśvaryamapi tādṛśairmantrādisiddhaireva bhūriśaḥ   
saṃprāptam | itareṇa tvātmadarśinā na saṃprāptam | kutaḥ | taireva   
mantrādisiddhairyantnena sādhitatvāt | ātmadarśinā tvaṇimādyanapekṣiṇā   
prayatnenāsādhitatvāt || 4 ||  
  
eṣa eva viśeṣo'sya na samo mūḍhabuddhibhiḥ |  
sarvatrāsthāparityāgānnīrāgamamalaṃ manaḥ || 5 ||  
  
eṣa eveti || asya jñasya sarvatra bāhyavastuni āsthāparityāgāddhetoḥ sarvatra mano   
nīrāgamamalaṃ ceti yat eṣa evāsya viśeṣo mūḍhabuddhibhiḥ samaḥ sādhāraṇo na   
bhavati || 5 ||  
  
etāvadeva khalu liṅgamaliṅgamūrteḥ saṃśāntasaṃsṛticirabhramanirvṛtasya |  
tajjñasya yanmadanakopaviṣādamohalobhāpadāmanudinaṃ nipuṇaṃ tanutvam || 6 ||  
  
tameva viśeṣamāha - etāvaditi || aliṅgamūrtervarṇāśramādiliṅgarahitasya   
saṃśāntasaṃsṛticirabhramanirvṛtasya saṃśāntaḥ saṃsṛtirūpaḥ cirabhramo yasya |   
ataeva nirvṛtasya niścintasya tajjñasya madanakopaviṣādamohalobhāpadāṃ   
kāmakrodhādinimittānāṃ āpadāmanudinaṃ nipuṇaṃ nirvikāraṃ tanutvaṃ kṣaya iti yat   
etāvadeva liṅgaṃ viśeṣa ityarthaḥ || 6 ||  
  
p. 805)  
  
vasiṣṭha uvāca ||  
  
yathā sattvamupekṣya svaṃ śanairvipro durīhayā |  
aṅgīkaroti śūdratvaṃ tathā jīvatvamīśvaraḥ || 7 ||  
  
yatheti || yathā hi kaścidvipraḥ svamātmīyaṃ sattvaṃ jātyādibhiḥ   
praśastatvamupekṣyāvicārya durīhayā   
putrotpādanaparyantaśūdrāṅganāsaṅgādirūpayā duśceṣṭayā śūdratvamaṅgīkaroti |   
tathā ca manuḥ - śūdrāṃ śayanamāropya brāhmaṇo yātyadhogatim | janayitvā   
sutaṃ tasyāṃ brāhmaṇyādeva hīyate iti | tathā durīhayā svasamkalpena svāvidyayā vā   
īśvaro'pi jīvatvamaṅgīkaroti | anena jīvenātmanānupraviśya nāmarūpe vyākaravāṇīti   
śruteḥ || 7 ||  
  
bhūtāni dvividhānyeva pratisarge sphuranti vai |  
ādyacitspandajātāni tāni niṣkāraṇāni vai || 8 ||  
  
bhūtānīti ślokadvayaṃ sārdhaṃ vākyam || dvividhānyeva bhūtāni carācararūpāḥ   
prāṇinaḥ pratisargaṃ sphuranti prādurbhavanti | tatra yāni bhūtāni ādyacitspandajātāni |   
spandaḥ sphuraṇaṃ sisṛkṣeti yāvat | ādyacitspandājjātāni bhūtāni niṣkāraṇāni   
karmāderjanmakāraṇasyābhāvāt ātmanaśca nirvikāratvenākāraṇatvāt || 8 ||  
  
īśvarātsamupāgatya punarjanmāntarāṇi tu |  
bhūtānyanubhavantyaṅga svakṛtaireva karmabhiḥ |  
kāryakāraṇabhāvo'yamīdṛśo janmakarmabhiḥ || 9 ||  
  
īśvarātsamupāgatya tu bhūtāni svakṛtaiḥ karmabhireva punaḥpunarjanmāntarāṇi   
anubhavanti | janmakarmaṇorayaṃ kāryakāraṇabhāva īdṛśaḥ uktaprakāraḥ prathamaṃ   
janma karmaṇaḥ sukṛtaduṣkṛtarūpasya kāraṇam | anantaraṃ tu karma janmano   
nāmarūpasya kāraṇamityarthaḥ || 9 ||  
  
p. 806)  
  
akāraṇamupāyānti sarve jīvāḥ parāspadāt |  
paścātteṣāṃ svakarmāṇi kāraṇaṃ sukhaduḥkhayoḥ || 10 ||  
  
etadeva spaṣṭayati - akāraṇamiti ardhatrayaṃ vākyam ||   
sukhaduḥkhayorityupalakṣaṇam | jātyāyuṣorapi nānārūpayoḥ svakarmāṇyeva kāraṇam |   
ātmājñānāt ātmatattvasyājñānāt samutpannaḥ saṃkalpastu karmaṇāṃ kāraṇam || 10 ||   
11 || 12 ||  
  
ātmājñānātsamutpannaḥ saṃkalpaḥ karmakāraṇam || 11 ||  
  
saṃkalpitvaṃ hi bandhasya kāraṇaṃ tatparityaja |  
mokṣastu niḥsaṃkalpitvaṃ tadabhyāsaṃ dhiyā kuru || 12 ||  
  
sāvadhāno bhava tvaṃ ca grāhyagrāhakasaṃgame |  
ajasrameva saṃkalpadaśāḥ pariharañśanaiḥ || 13 ||  
  
sāvadhāna iti || ca śabdo hetvarthe | ato hetoḥ svasaṃkalpadaśāḥ śanairabhyāsakrameṇa   
pariharan grāhyagrāhakasaṃgame dṛśyadarśanasaṃbandhe ajasrameva sāvadhāno bhava   
avyavahito bhava || 13 ||  
  
mā bhava grāhyabhāvātmā grāhakātmā ca mā bhava |  
bhāvanāmakhilāṃ tyaktvā yacchiṣṭaṃ tanmayo bhava || 14 ||  
  
avadhānaprakāramevāha - mā bhaveti || grāhyabhāvātmā   
dṛśyabhāvādātmā'bhimānī mā bhava | grāhakātmā draṣṭṛtvābhimānī mā bhava   
kiṃtarhi akhilānāṃ bhāvānāṃ karmakartrādivāsanāṃ tyaktvā yacchiṣṭaṃ vastu   
karmādivilakṣaṇaṃ tanmayo bhava || 14 ||  
  
ajasraṃ yaṃ yamevārthaṃ patatyakṣagaṇo'nagha |  
badhyate tatra rāgeṇa virāgeṇa vimucyate || 15 ||  
  
ajasramiti || akṣagaṇaḥ indriyasamūhoyaṃ yamevārthamajasraṃ patati gacchati tatra rāgeṇa   
cetpatati tarhi badhyate | virāgeṇa cetpatati tarhi vimucyate || 15 ||  
  
p. 807)  
  
yatkiṃcidrocate citte tadbaddho'si bhavasthitau |  
na kiṃcidrocate citte tanmukto'si bhavasthitau || 16 ||  
  
etadevāha - yaditi || 16 ||  
  
tasmātpadārthanicayādrāma sthāvarajaṅgamāt |  
tṛṇāderdevaparyantānmā kiṃcittava rocatām || 17 ||  
  
tasmāditi || tava tubhyamityarthaḥ || 17 || 18 || 19 || 20 ||  
  
aratiḥ sanyadaśnāsi yatkaroṣi jahāsi yat |  
na kartāsi na bhoktāsi tatra muktamatiḥ śamī || 18 ||  
  
santo'tītaṃ na śocanti bhaviṣyaccintayanti no |  
vartamānaṃ ca gṛhṇanti kramaprāptaṃ sadānagha || 19 ||  
  
manasi grathitāḥ pāśāstṛṣṇāmohamadādayaḥ |  
manasaiva mano nāma chedanīyaṃ vijānatā || 20 ||  
  
vivekenātitīkṣṇena balādaya ivāyasā |  
manasaiva manaśchindhi saṃsārabhrāntiśāntaye || 21 ||  
  
vivekeneti || vivekena atitīkṣṇaṃ yanmanastena manasā malinaṃ manaśchindhītyarthaḥ || 21   
|| 22 || 23 || 24 ||  
  
kṣālayanti malenaiva malaṃ kṣālanakovidāḥ |  
vārayantyasramasreṇa viṣaṃ prativiṣeṇa ca || 22 ||  
  
jīvasya trīṇi rūpāṇi sthūlasūkṣmaparāṇi tu |  
tatrāsya yatparaṃ rūpaṃ tadbhaja dve parityaja || 23 ||  
  
pāṇipādamayo yo'yaṃ deho bhogāya valgati |  
bhogārthametajjīvasya rūpaṃ sthūlamiha sthitam || 24 ||  
  
p. 808)  
  
svasaṃkalpamayākāre yāvatsaṃsārabhāvi yat |  
cittaṃ tadviddhi jīvasya rūpaṃ rāmātivāhikam || 25 ||  
  
sveti || cittamevāsya jīvasya ātivāhikam | lokāntaragamanāgamanayogyaṃ   
sūkṣmarūpamityarthaḥ || 25 || 26 ||  
  
ādyantarahitaṃ satyaṃ cinmātraṃ nirvikalpakam |  
yattadviddhi paraṃ rūpaṃ jīvasyādyaṃ tṛtīyakam || 26 ||  
  
etatturyapadaṃ śuddhamatra baddhapado bhava |  
saṃparityajya pūrve dve mā tatrātmamatirbhava || 27 ||  
  
etaditi || turīyaṃ sthūlasūkṣmakāraṇaśarīrāpekṣayā caturtham || 27 ||  
  
rāma uvāca ||  
  
jāgratsvapnasuṣupteṣu sthitaṃ triṣvapyalakṣitam |  
turyaṃ brūhi viśeṣeṇa vivicya munināyaka || 28 ||  
  
jāgraditi || jāgradādiṣu triṣu sthitaṃ avasthitamapi jāgradādibhiralakṣitaṃ avaśeṣitaṃ   
asaṃspandaṃ turyaṃ brūhītyarthaḥ || 28 ||  
  
vasiṣṭha uvāca ||  
  
ahaṃbhāvānahaṃbhāvau tyaktvā sadasatī tathā |  
yadasaṃsaktamasvacchaṃ sthitaṃ tatturyamucyate || 29 ||  
  
ahamiti || yaccaitanyaṃ ahaṃbhāvānahaṃbhāvau ahaṃ nāhamiti cābhimānaṃ sadasatī   
sattvāsattvābhimānaṃ ca tyaktvā asaṃsaktaṃ svacchaṃ ca sthitaṃ tattādṛśacaitanyaṃ   
turyamucyate || 29 ||  
  
yā svacchā samatā śāntā jīvanmuktavyavasthitiḥ |  
sākṣyavasthā vyavahṛtau sā turyakalanocyate || 30 ||  
  
yeti || svacchā niṣkalaṅkā samatayā śāntatayā ca jīvanmuktasya sthiturūpāyāṃ   
vyavahṛtau sākṣyavasthā audāsīnyāvasthā sā turyakalanā turyāvasthocyate || 30 ||  
  
p. 809)  
  
naitajjāgranna ca svapnaḥ saṃkalpānāmasaṃbhavāt |  
suṣuptabhāvo nāpyetadabhāvājjaḍatāsthiteḥ || 31 ||  
  
naitaditi || etatturyapadaṃ jāgranna svapnaśca na saṃkalpānāmabhāvāt |   
etatsuṣuptabhāvo'pi na jaḍatāsthiterabhāvāt || 31 ||  
  
śāntasamyakprabuddhānāṃ yathāsthitamidaṃ jagat |  
vilīnaṃ turyamityāhurabuddhānāṃ sthiraṃ sthitam || 32 ||  
  
śānteti || śāntā ye samyak prabuddhāḥ teṣāṃ yathāsthitamevedaṃ jagat brahmaṇi   
vilīnaṃ tatturyamityāhuḥ | abuddhānāṃ tu sthirameva sthitam || 32 ||  
  
ahaṃkārakalātyāge samatāyāḥ samudgame |  
viśarārau kṛte citte turyāvasthopatiṣṭhate || 33 ||  
  
ahamiti || viśarārau viśaraṇaśīle || 33 || 34 ||  
  
vasiṣṭha uvāca ||  
  
athemaṃ śṛṇu dṛṣṭāntaṃ kathyamānaṃ mayādhunā |  
prabuddho'pi yathā bodhamupaiṣi vibudhopama || 34 ||  
  
kasmiṃścitkānanābhoge mahāmaunavyavasthitam |  
dṛṣṭvādbhutamidaṃ kiṃcinmuniṃ papraccha lubdhakaḥ || 35 ||  
  
kasminniti || mahāmaunavyavasthitam | mahāmaunaṃ nāma   
dvaitaprapañcānanusaṃdhānam || 35 || 36 ||  
  
paścādupagato bāṇabhinnaṃ mṛgamabhidrutam |  
mune madīyabāṇena viddho mṛga ihāgataḥ |  
kva prayāto mṛga iti pratyuvāca sa taṃ muniḥ || 36 ||  
  
samaśīlā vayaṃ sādho munayo vanavāsinaḥ |  
nāsmākamastyahaṃkāro vyavahāreṣu yaḥ kṣamaḥ || 37 ||  
  
sameti || samaśīlāḥ samaṃ brahmaiva śīlayantyanusaṃdadhata iti samaśīlāḥ | śīla   
samādhāviti dhātuḥ || 37 || 38 ||  
  
p. 810)  
  
sarvāṇīndriyakarmāṇi karotīha sakhe manaḥ |  
ahaṃkāramayaṃ tanme nūnaṃ pragalitaṃ ciram || 38 ||  
  
jāgratsvapnasuṣuptākhyā daśā medmi na kāścana |  
turya evāvatiṣṭhe'haṃ tatra dṛśyaṃ na vidyate || 39 ||  
  
jāgraditi || turye pūrvoktāyāṃ turyāvasthāyām || 39 || 40 ||  
  
vasiṣṭha uvāca ||  
  
iti tasya vacaḥ śrutvā munimukhyasya rāghava |  
lubdhako'rthamavijñāya jagāmābhimatāṃ diśam || 40 ||  
  
ato vacmi mahābāho nāsti turyetarā daśā |  
nirvikalpā hi citturyaṃ tadevāstīha netarat || 41 ||  
  
ata iti || turyetarā turyavyatiriktā daśā vastuto nāsti kalpitatvāt | hi yasmātkāraṇāt   
nirvikalpā cideva turyam || 41 ||  
  
jāgratsvapnasuṣuptākhyaṃ trayaṃ rūpaṃ hi cetasaḥ |  
śāntaṃ ghoraṃ ca mūḍhaṃ ca tryātma cittamiha sthitam || 42 ||  
  
jāgraditi || hi yasmātkāraṇāt jāgratsvapnasuṣuptākhyaṃ trayaṃ cetasa eva rūpaṃ avasthā   
nātmano'to ghoraṃ śāntaṃ mūḍhaṃ ceti jāgradādiṣu cittaṃ tryātma traya ātmānaḥ   
svabhāvā yasya tādṛśaṃ sthitam || 42 ||  
  
ghoraṃ jāgranmayaṃ cittaṃ śāntaṃ svapnamayaṃ sthitam |  
mūḍhaṃ suṣuptabhāvasthaṃ tribhirhīnaṃ mṛtaṃ bhavet || 43 ||  
  
etadeva vivṛṇoti - jāgranmayaṃ cittaṃ ghoraṃ bhavet   
sukhaduḥkhasaṃrambhabāhulyāt | svapnamayaṃ cittaṃ śāntaṃ   
tathāvidhasaṃrambhābhāvāt | suṣuptabhāvasthaṃ mūḍhaṃ jāḍyabhūyiṣṭhatvāt | tribhiḥ   
śāntādirūpaiḥ hīnaṃ tu cittaṃ mṛtaṃ bhavet nirvikāratvāt || 43 ||  
  
p. 811)  
  
yacca cittaṃ mṛtaṃ yacca sattvamekaṃ sthitaṃ samam |  
tadeva yoginaḥ sarve yatnātsaṃpādayanti hi || 44 ||  
  
yacceti || yacca cittaṃ mṛtamityuktaṃ tacca tadeva cittaṃ samamekaṃ ca sattvaṃ   
sattvaguṇarūpaṃ sthitam | atastadeva cittaṃ sarve yogino yatnātsaṃpādayanti || 44 ||  
  
samastasaṃkalpavilāsamukte turye pade tiṣṭha nirāmayātmā |  
yatra sthitāḥ sādhu sadaiva muktāḥ praśāntabhedā munayo mahāntaḥ || 45 ||  
  
samasteti || yatra yasmiṃsturye pade || 45 ||  
  
iti śrīyogavāsiṣṭhasāre nirvāṇaprakaraṇe munivyādhopākhyānaṃ nāma   
caturdaśaḥ sargaḥ || 14 ||  
  
iti śrīyogavāsiṣṭhavivaraṇe nirvāṇaprakaraṇe munivyādhopākhyānaṃ nāma caturdaśaḥ   
sargaḥ || 14 ||  
  
p. 811)  
  
pañcadaśaḥ sargaḥ   
  
vasiṣṭha uvāca ||  
  
siddhānto'dhyātmaśāstrāṇāṃ sarvāpahnava eva hi |  
nāvidyāstīha no māyā śāntaṃ brahmedamagrimam || 1 ||  
  
pūrvaṃ viśrāntasya bāhyavyavahārabhāro nāstīti darśitam | idānīṃ sarvasya cāsya   
jñānaśāstrasya jñānabhūmikāsāratvāt tatsvarūpaṃ vistareṇa nirūpayituṃ   
antimamidamākhyānamārabhyate - siddhānta iti || śāntamagrimamidaṃ brahmaivāsti   
avidyā māyā tatkāryaṃ ca nāstīti sarvaprapañcāpahnava evādhyātmaśāstrāṇāṃ   
siddhāntaḥ || 1 ||  
  
śānta eva cidākāśe svasthe samasamātmani |  
samagraśaktikhacite brahmeti kalitābhidhe || 2 ||  
  
śānta iti ślokadvayaṃ vākyam || śāntādilakṣaṇe brahmeti kalitābhidhe cidākāśa eva   
kecidvādinaḥ śūnyatvaṃ kecittu vijñānamātratāṃ kecitpunarīśvararūpatvaṃ nirṇīya   
parasparaṃ vivadante || 2 || 3 ||  
  
p. 812)  
  
nirṇīya kecicchūnyatvaṃ kecidvijñānamātratām |  
kecidīśvararūpatvaṃ vivadante parasparam || 3 ||  
  
sarvameva parityajya mahāmaunī bhavānagha |  
nirvāṇavānnirmananaḥ kṣīṇacittaḥ praśāntadhīḥ || 4 ||  
  
sarvamiti || tvaṃ ca sarvameva vivādaṃ parityajya nirmanano niḥsaṃkalpavikalpaḥ   
kṣīṇacitto nirvāsanacittaḥ praśāntadhīśca san mahāmaunī bāhyamananusaṃdadhan   
nirvāṇavān jīvanmukto bhava || 4 ||  
  
ātmanyeva praśāntātmā mūkāndhabadhiropamaḥ |  
nityamantarmukho bhūtvā tvamāsvāntaḥ prapūrṇadhīḥ || 5 ||  
  
ātmanīti || tvaṃ nityamantarmukho bhūtvā ātmanyeva praśāntātmā nirvṛtacittaḥ   
mūkāndhabadhiropamaḥ cittasyāntarmukhatvāt niṣphalabāhyendriyavyāpāraḥ antaḥ   
prapūrṇadhīrāsva tiṣṭha || 5 ||  
  
jāgratyeva suṣuptasthaḥ kuru karmāṇi rāghava |  
antaḥ sarvaparityāgī bahiḥ kuru yathāgatam || 6 ||  
  
jāgratīti || jāgratyeva satyeva bāhyendriyavyāpāre suṣuptastho nirvikāracittaḥ karmāṇi   
kuru | tadeva spaṣṭayati - antaḥ sarvaparityāgī rāgadveṣādikaṃ sarvaṃ parityajya   
bahiryathāgataṃ yathāprāptaṃ karma kuru || 6 ||  
  
cittasattā paraṃ duḥkhaṃ cittāsattā paraṃ sukham |  
antaścittaṃ cidekātmā naya kṣayamavedanāt || 7 ||  
  
citteti || yataścittasattāsatte eva pare duḥkhasukhe | ataścidekātmā cidekarasaḥ san   
avedanāt bāhyānanusaṃdhānāddhetościttaṃ kṣayaṃ naya || 7 ||  
  
p. 813)  
  
dṛṣṭvā ramyamaramyaṃ vā stheyaṃ pāṣāṇavatsamam |  
etāvatātmayatnena jitā bhavati saṃsṛtiḥ || 8 ||  
  
dṛṣṭveti || ramyamaramyaṃ vā dṛṣṭvā pāṣāṇavat samaṃ nirvikāraṃ stheyam |   
etāvataivātmayatnena saṃsṛtirjitā bhavati || 8 ||  
  
saṃvedanīyaṃ na sukhaṃ nāsukhaṃ naiva madhyamam |  
etāvatātmayatnena duḥkhānto'nanta āpyate || 9 ||  
  
saṃvedanīyamiti || sukhametat duḥkhametat madhyamamanubhavarūpametaditi tritayamapi na   
saṃvedanīyaṃ nānusaṃdhānīyam | etāvatātmayatnena ananto duḥkhāntaḥ ātyantikī   
duḥkhanivṛttirāpyate || 9 ||  
  
āpīnamaṇḍalaśaśāṅkavadantareva śrīmadrasāyanamayaḥ sukhameti tajjñaḥ |  
vijñātasarvabhuvanatrayavastusāraḥ kurvanna nāma kurute paramabhyupetaḥ || 10 ||  
  
āpīneti || āpīnamaṇḍalaśaśāṅkavat pūrṇenduvattajjñaḥ antaḥ śrīmadrasāyanamayaḥ   
amṛtamayaḥ sukhaṃ svarūpasukhameti | vijñātasarvabhuvanatrayavastusāraḥ tajjñaḥ   
paraṃ paramātmānaṃ abhyupetaḥ karmāṇi kurvannapi na nāma kurute na kuruta eva   
abhimānābbhāvāt || 10 || 11 ||  
  
rāma uvāca ||  
  
saptānāṃ yogabhūmīnāmabhyāsaḥ kriyate katham |  
kīdṛśāni ca cihnāni bhūmikāṃ prati yoginaḥ || 11 ||  
  
vasiṣṭha uvāca ||  
  
pravṛttaśca nivṛttaśca bhavati dvividhaḥ pumān |  
svargāpavargonmukhayoḥ śṛṇu lakṣaṇametayoḥ || 12 ||  
  
pravṛtta iti || svargāpavargonmukhayoḥ sakāmadharmānuṣṭhānena svargonmukhaḥ   
pravṛttaḥ | niṣkāmadharmānuṣṭhānenāpavargonmukho nivṛttaḥ || 12 ||  
  
p. 814)  
  
kiyattannāma nirvāṇaṃ varaṃ saṃsṛtireva me |  
iti nirṇīya kartā yaḥ sa pravṛtta udāhṛtaḥ || 13 ||  
  
kiyaditi || tat nirvāṇaṃ nāma kiyat alpameva | bhoktavyasya vastvantarasyābhāvāt |   
saṃsṛtireva me varaṃ prārthanīyaṃ vastu bhoktavyānāṃ viṣayasukhānāmānantyāt | iti   
nirṇīya yaḥ pravṛttihetubhūtāni karmāṇi kartā sa pumānpravṛtta udāhṛtaḥ || 13 ||  
  
calārṇavayugacchidrakūrmagrīvāpraveśavat |  
anekajanmanāmante vivekī jāyate pumān || 14 ||  
  
caleti || calārṇavayugacchidrakūrmagrīvāpraveśavat calayorarṇavayoryugasya yugmasya   
chidre madhyavartitīravivare kūrmasya grīvayā sādhanabhūtayā praveśe sati yathā purato   
nirgamane paścānnivartate tathaiva chidrāvasthāne vā na ca kvāpi viśrāntiḥ tathā   
prāktanaṃ bhavasāgaraṃ parityajya bhavāntaraṃ pravivikṣorjīvasya na kvāpi viśrāntiḥ |   
tathāhi | prāktane janmani jarāmaraṇādiduḥkhaparamparā bhāvini bālyādiduḥkhasaṃtatiḥ   
madhyavartini yātanādehe garbhavāse ca mahat duḥkhamiti | itthaṃ duḥkhamayānāṃ   
anekeṣāṃ janmanāṃ ante pumān kutaścit puṇyaparipākāt vivekī jāyate || 14 ||  
  
asārā bata saṃsāravyavasthālaṃ mamaitayā |  
kiṃ karmabhiḥ paryuṣitairdinaṃ taireva nīyate || 15 ||  
  
asāreti || saṃsāravyavasthā asārā niḥsārā bata | mama etayā saṃsāravyavasthayā alam |   
paryuṣitairgatasāraiḥ karmabhirapi kiṃ phalaṃ kimiti taireva paryuṣitaiḥ   
karmabhirdinamakhilaṃ nīyate || 15 ||  
  
p. 815)  
  
kriyātiśayanirmuktaṃ kiṃ syādviśramaṇaṃ para |  
iti niścayavānyo'ntah sa nivṛtta iti smṛtaḥ || 16 ||  
  
kriyātiśayeti || kriyātiśayena nirmuktaṃ karmaphalatāratamyarahitaṃ paramutkṛṣṭaṃ   
viśramaṇaṃ kiṃ syāt ityevamantarniścayavān yo mumukṣuḥ sa nivṛtta iti smṛtaḥ ||   
16 ||  
  
kathaṃ virāgavānbhūtvā saṃsārābdhiṃ tarāmyaham |  
evaṃ vicāraṇaparo yadā bhavati sanmatiḥ || 17 ||  
  
kathamiti ślokaṣaṭkaṃ vākyam || virāgo vairāgyam || 17 ||  
  
virāgamupayātyantarvāsanāsvanuvāsaram |  
kriyāsūdārarūpāsu kramate modate'nvaham || 18 ||  
  
anuvāsaraṃ pratidinaṃ vāsanāsu virāgamupayāti | udārarūpāsu praśastāsu kramate   
kartumutsahate | vṛttisargatāyaneṣu kramaḥ ityātmanepadam || 18 ||  
  
grāmyāsu jaḍaceṣṭāsu satataṃ vicikitsati |  
nodāharati marmāṇi puṇyakarmāṇi sevate || 19 ||  
  
grāmyāsviti || grāmyāsu grāme bhavāsu jaḍānāṃ ceṣṭāsu kṛṣyādiṣu vicikitsati   
saṃśayena yukta ityarthaḥ | pareṣāṃ marmāṇi nodāharati nodghāṭayati | na   
kaṃcinmarmaṇi spṛśet iti niṣedhāt || 19 ||  
  
ananyodvegakārīṇi mṛdukarmāṇi sevate |  
pāpādbibheti satataṃ na ca bhogamapekṣate || 20 ||  
  
ananyodvegakārīṇi anyeṣāmabhayaṃkarāṇi | mṛdukarmāṇi ahiṃsrāṇi karmāṇi || 20 ||  
  
snehapraṇayagarbhāṇi peśalānyucitāni ca |  
deśakālopapannāni vacanānyabhibhāṣate |  
tadāsau prathamāmekāṃ prāpto bhavati bhūmikām || 21 ||  
  
snehapraṇayagarbhāṇi snehaḥ premā praṇayo viśrambhastadgarbhāṇi || 21 ||  
  
p. 816)  
  
manasā karmaṇā vācā sajjanānupasevate |  
yataḥkutaścidānīya jñānaśāstrāṇyavekṣate || 22 ||  
  
manasā vācā ca sajjanān jñānina upasevate śuśrūṣate | itthamācaransanmatiḥ   
prathamāṃ śubhecchārūpāmekāṃ bhūmikāṃ prāpto bhavatītyanvayaḥ || 22 ||  
  
evaṃ vicāravānyaḥ syātsaṃsārottaraṇaṃ prati |  
sa bhūmikāvānityuktaḥ śeṣastvārya iti smṛtaḥ || 23 ||  
  
evamiti || saṃsārottaraṇa. prati evaṃ pūrvoktaprakāreṇa yo vicāravānsyāt sa eva   
bhūmikāvānityuktaḥ prathamabhūmikāṃ prāpta ityucyate | śeṣastu sanmārgavartī ārya iti   
smṛtaḥ || 23 ||  
  
vicāranāmnīmitarāmāgato yogabhūmikām |  
śrutismṛtisadācāradhāraṇādhyānakarmaṇaḥ |  
mukhyayā vyākhyayā khyātāñśrayati śreṣṭhapaṇḍitān || 24 ||  
  
vicāreti ślokapañcakaṃ vākyam || śrutismṛtisadācāradhāraṇādhyānakarmaṇaḥ   
śrutyādayaḥ karmāṇi kartavyāni anusaṃdheyāni ca yeṣāṃ tān | mukhyayā praśastayā   
vyākhyayā adhyātmaśāstrāṇāṃ vyākhyānena khyātān śreṣṭhapaṇḍitān śrayati |   
dhyānakarmaṇāmiti pāṭhe nirdhāraṇe ṣaṣṭhī | śrutyāditatparāṇāṃ madhye ye   
śreṣṭhāḥ paṇḍitāstān śrayatītyarthaḥ || 24 ||  
  
padārthapravibhāgajñaḥ kāryākāryavinirṇayam |  
jānātyadhigataśravyo gṛhaṃ gṛhapatiryathā || 25 ||  
  
padārthapravibhāgajñaḥ nityānityavastupravibhāgajñaḥ adhigataśravyaḥ   
śrutādhyātmaśāstraḥ gṛhapatiḥ gṛhamiva kāryākāryavinirṇayaṃ tattvato jānāti ||   
25 ||  
  
madābhimānamātsaryadambhamohātiśāyitām |  
bahirapyarthitāmīṣattyajatyahiriva tvacam || 26 ||  
  
īṣadbahirarthitāṃ sphuritāmapi madābhimānamātsaryadambhamohātiśāyitāṃ   
madādīnāmatiśayasaṃpattiṃ ahistvacamiva tyajati || 26 ||  
  
p. 817)  
  
itthaṃbhūtamatiḥ śāstre gurusajjanasevayā |  
sa rahasyamaśeṣeṇa yathāvadadhigacchati || 27 ||  
  
itthaṃbhūtamatiḥ pūrvoktasadvāsanāvāsitamatiḥ saḥ dvitīyabhūmikāṃ prāpto   
gurusajjanasevayā sādhanena śāstre rahasyaṃ tattvaṃ yathāvatsamyagadhicchati || 27 ||  
  
asaṃsaṅgābhidhāmanyāṃ tṛtīyāṃ yogabhūmikām |  
tataḥ patatyasau kāntaḥ puṣpaśayyāmivāmalām || 28 ||  
  
asaṃsaṃgeti ślokapañcakaṃ vākyam || asaṃsaṅgābhidhāṃ tṛtīyāṃ tanumānaseti yā   
pūrvoktā saiva mānamasya |   
tanutvādviṣayeṣvāsaṅgābhāvādasaṃsaṅgāmidhāsaṃpanneti na pūrvottaravirodhaḥ ||   
28 ||  
  
yathāvacchāstravākyārthe matimādhāya niścalām |  
tāpasāśramaviśrāntairadhyātmakathanakramaiḥ || 29 ||  
  
śāstrāṇāṃ adhyātmaviṣayāṇāṃ vākyārthe ātmādvaitalakṣaṇe yathāvanniścalāṃ   
matimādhāya tāpasāśrameṣu viśrāntairadhyātmaniṣṭhaiḥ saha   
adhyātmakathanakramaiḥ || 29 ||  
  
saṃsāranindakaistadvadvairāgyakathanakramaiḥ |  
śilāśayyāsanāsīno jarayatyāyurātatam || 30 ||  
  
saṃsāranindakairvairāgyakathanaiśca śilāyāmeva śayyāyāṃ yatraivāsana evāsīnaḥ   
sannātatamāyurjarayati kṣapayati || 30 ||  
  
vanāvanivihāreṇa cittopaśamaśobhinā |  
asaṅgasukhasaukhyena kāla. nayati nītimān || 31 ||  
  
vyutthānadaśāyāṃ vanāvanivihāreṇa samādhau punaścittopaśamaśobhinā   
asaṅgasukhasaukhyena śabdādisaṅgasukhadanyat yatsaukhyaṃ tena avidyamānaṃ   
saṅgasukhaṃ yeṣāṃ teṣā. ātmārāmāṇāṃ yatsaukhyaṃ teneti vā svarūpasukhamucyate   
| tena ca kālaṃ jīvitakālaṃ nayati || 31 ||  
  
p. 818)  
  
abhyāsātsādhuśāstrāṇāṃ karaṇātpuṇyakarmaṇām |  
jantoryathāvadeveyaṃ vastudṛṣṭiḥ pasīdati || 32 ||  
  
iyaṃ vastudṛṣṭiḥ asaṃsaṅgābhidhāyāṃ bhūmikāyāṃ yā jñānakakṣā   
seyamityarthaḥ || 32 ||  
  
tṛtīyāṃ bhūmikāṃ prāpya buddho'nubhavati svayam |  
dviprakāramasaṃsaṅgaṃ tasya bhedamimaṃ śṛṇu || 33 ||  
  
tatraivāvāntarabhedanirūpaṇāyāha - tṛtīyāmiti || tṛtīyāṃ bhūmikāṃ prāpya   
buddho jñānī sāmānyaṃ śreṣṭhameva ca dviprakāramasaṃsaṅgamanubhavati || 33 ||  
  
dvividho'yamasaṃsaṅgaḥ sāmānyaḥ śreṣṭha eva ca |  
nāhaṃ bhoktā na kartā ca na bādhyo na ca bādhakaḥ || 34 ||  
  
neti || ahaṃ kartā na niṣkriyatvāt | bhoktā ca na nityatṛptatvāt | bādhakaśca na   
nirvyāpāratvāt || 34 ||  
  
ityasañjanamartheṣu sāmānyāsaṅganāmakam || 35 ||  
  
ityevamartheṣu yadasañjanaṃ saṅgarāhityaṃ tatsāmānyāsaṅganāmakam || 35 ||  
  
prākkarmanirmitaṃ sarvamīśvarādhīnameva vā |  
sukhaṃ vā yadi vā duḥkhaṃ kaivātra mama kartṛtā || 36 ||  
  
etadeva prapañcayati - prāgiti ślokatrayaṃ vākyam || sukhaṃ vā duḥkhaṃ vā sarvaṃ   
nirīśvaravāde prākkarmanirmitam | seśvaravāde tu īśvarādhīnameva |   
atrāsminpakṣadvaye'pi mama kaiva kartṛtā | na kācidityarthaḥ || 36 ||  
  
bhogābhogā mahārogāḥ saṃpadaḥ aramāpadaḥ |  
viyogāyaiva saṃyogā ādhayo vyādhayo dhiyaḥ || 37 ||  
  
bhogābhogāḥ viṣayavistārāḥ mahārogāḥ paryantaparitāpitvāt saṃpadaḥ samṛddhayaḥ   
paramāpadaḥ arjanarakṣaṇādinimittaduḥkhahetutvāt | ādhayaścintā dhiyo vyādhayaḥ   
buddhikleśahetutvāt || 37 ||  
  
p. 819)  
  
kālaḥ kavalanodyuktaḥ sarvabhāvānvināśayan |  
tiṣṭhatīti vicāro yaḥ sāmānyo'sāvasaṃgamaḥ || 38 ||  
  
kālaśca kavalanodyuktaḥ saṃhārodyataḥ sansarvabhāvānvināśayan tiṣṭhatīti yo vicāraḥ   
asau sāmānyāsaṃgamaḥ || 38 ||  
  
anena kramayogena saṃyogena mahātmanām |  
viyogenāsatāmantaḥ prayogeṇātmasaṃvidām || 39 ||  
  
śreṣṭhamasaṅgamāha - aneneti ślokacatuṣṭayaṃ vākyam || anena   
pūrvoktakramayogena abhyāsayogena mahātmanāṃ saṃyogena asatāṃ durjanānāṃ   
viyogena varjanena ātmasaṃvidāṃ ātmavicārāṇāṃ prayogeṇa ca || 39 ||  
  
pauruṣeṇa prayatnena saṃtatābhyāsayogataḥ |  
karāmalakavadvastunyāgate sphuṭatāṃ dṛḍham || 40 ||  
  
pauruṣeṇa prayatnena yaḥ saṃtatābhyāsaḥ samādhyabhyāsaḥ tadyogataḥ   
karāmalakavadvastuni sphuṭatāmāgate sati || 40 ||  
  
nāhaṃ karteśvaraḥ kartā karma vā prāktanaṃ mama |  
kṛtvā dūratare nūnamiti śabdārthabhāvanām || 41 ||  
  
nāhaṃ kartā īśvaraḥ prāktanaṃ vā karmaiva karteti śabdārthabhāvanāṃ   
śabdārthānusaṃdhānaṃ dūratare'tyantadūre kṛtvā tyaktvā || 41 ||  
  
saṃsārāmbunidheḥ pāre sāre paramakāraṇe |  
yanmaunamāsanaṃ śāntaṃ tacchreṣṭhāsaṅga ucyate || 42 ||  
  
paramakāraṇe sarvakāraṇe sāre abādhite saṃsārāmbunidheḥ pāre prapañcātīte pare   
brahmaṇi maunaṃ śāntaṃ ca yadāsanaṃ tacchreṣṭhāsaṅga ucyate || 42 ||  
  
p. 820)  
  
yannāntarna bahirnādho nordhvaṃ nāśāsu nāmbare |  
na padārthe nāpadārthe na jaḍe na ca cetane || 43 ||  
  
tadeva viśinaṣṭi - yaditi ślokadayaṃ vākyam ||   
yadbhāsanarūpamāśritamantarādibhiḥ deśaviśeṣairbhāvābhāvarūpaiḥ   
jaḍājaḍarūpairvastubhirna paricchidyate || 43 ||  
  
āśritaṃ bhāsanaṃ śāntamabhāsanamabhāvanam |  
anādyantamajaṃ kāntaṃ tacchreṣṭhāsaṅga ucyate || 44 ||  
  
abhāsanaṃ avidyamānaṃ svavyatiriktaṃ bhāsanaṃ prakāśakaṃ yasya | abhāvanaṃ   
avidyamānaṃ bhāvanaṃ svavyatiriktaṃ kāraṇaṃ yasya tādṛśaṃ sarvaprakāśakaṃ   
sarvakāraṇaṃ ca anādyantamajaṃ śāntaṃ kāntaṃ ca tattādṛśaṃ   
bhāsanarūpamāśritaṃ śreṣṭhāsaṅga ucyate || 44 ||  
  
saṃtoṣāmodamadhuraḥ satkāryāmalapallavaḥ |  
cittanālāgrasaṃlīno vighnakaṇṭakasaṃkaṭaḥ || 45 ||  
  
asyāstṛtīyabhūmikāyā hetumāha - saṃtoṣeti ślokadvayaṃ vākyam ||   
saṃtoṣāmodamadhuraḥ alaṃbuddhiḥ saṃtoṣaḥ tajjanyenāmodena harṣeṇa madhuraḥ   
makarandavān | satkāryāṇyevāmalāni pallavāni patrāṇi yasya saḥ | cittameva nālaḥ   
tasyāgre saṃllīnaḥ vighnaireva kaṇṭakaiḥ saṃkaṭaḥ saṃkīrṇaḥ || 45 ||  
  
vivekapadmāṃ rūḍho'ntarvivekārkavikāsitaḥ |  
phalaṃ phalatyasaṃsaṅgāṃ tṛtīyāṃ bhūmikāmimām || 46 ||  
  
antarhṛdaye rūḍho vivekarūpeṇārkeṇa vikāsitaḥ san vivekapadmāṃ asaṃsaṅgāṃ   
tṛtīyāmimāṃ bhūmikāmeva phalaṃ phalati || 46 ||  
  
samavāyādviśuddhānāṃ saṃcayātpuṇyakarmaṇām |  
kākatālīyayogena prathamodeti bhūmikā || 47 ||  
  
idānīṃ prathamabhūmikāyā hetumāha - samavāyāditi || viśuddhānāṃ   
niṣkalmaṣāṇāṃ sajjanānāṃ samavāyāt puṇyakarmaṇāṃ saṃcayācca kākatālīyayogena   
daivagatyā prathamā bhūmikodeti || 47 ||  
  
p. 821)  
  
bhūmiḥ proditamātrāntaramṛtāṅkurikeva sā |  
vivekenāmbusekena rakṣyā pālyā prayatnataḥ || 48 ||  
  
bhūmiriti || sā prathamā bhūmiramṛtāṅkurikeva proditamātrāpi vivekena   
vivekarūpeṇāmbusekena prayatnataḥ pālyā rakṣyā ca || 48 ||  
  
yenāṃśenollasatyeṣā vicāreṇodayaṃ nayet |  
tamevānudinaṃ yatnātkṛṣīvala ivāṅkuram || 49 ||  
  
yeneti || eṣā bhūmikā yenāṃśenollasati tamevāṃśaṃ vicāreṇa yatnādanudinaṃ   
kṛṣīvalo'ṅkuramivodayaṃ nayet || 49 ||  
  
eṣā hi parimṛṣṭāntaranyāsāṃ prasavaikabhūḥ |  
dvitīyāṃ bhūmikāṃ yatnāttṛtīyāṃ prāpnuyāttataḥ || 50 ||  
  
eṣeti || eṣā bhūmikā antaḥparimṛṣṭā vicāreṇodayaṃ nītā satī anyāsāṃ bhūmikānāṃ   
prasavaikabhūḥ | tatastasyā eva bhūmikāyā hetordvitīyāṃ tṛtīyāṃ ca bhūmikāṃ   
prāpnuyāt || 50 ||  
  
śreṣṭhāsaṃsaṅgatā hyeṣā tṛtīyā bhūmikātra hi |  
bhavati projjhitāśeṣasaṃkalpakalanaḥ pumān || 51 ||  
  
śreṣṭheti || yaiṣā śreṣṭhā asaṃsaṅgatā tṛtīyā bhūmikāsti atra asyāṃ bhūmikāyāṃ   
vartamānaḥ pumān projjhitāśeṣasaṃkalpakalano bhavati || 51 ||  
  
rāma uvāca ||  
  
mūḍhasyāsatkulotthasya pravṛttasyādhamasya ca |  
aprāptayogasaṅgasya kathamuttaraṇaṃ bhavet || 52 ||  
  
mūḍhasyeti || mūḍhasya ajñasya pravṛttasya kāmyakarmaniṣṭhasya || 52 ||  
  
p. 822)  
  
ekāmatha dvitīyāṃ vā tṛtīyāṃ vaitarāṃ ca vā |  
ārūḍhasya mṛtasyātha kīdṛśī bhagavangatiḥ || 53 ||  
  
ekāmiti || dvitīyāṃ tṛtīyāmitarāṃ ca vā ekāṃ bhūmikāmārūḍhasya athānantaraṃ   
mṛtasya kīdṛśī gatiḥ || 53 ||  
  
vasiṣṭha uvāca ||  
  
mūḍhasyārūḍhadoṣasya tāvatsaṃsṛtirātatā |  
yāvajjanmāntaraśatairnoditā prathamātra bhūḥ || 54 ||  
  
prathamapraśnasyottaraṃ ślokatrayeṇāha - mūḍhasyeti || ārūḍhadoṣasya   
pravṛddharāgādidoṣasya mūḍhasya janmāntaraśatairapi yāvatprathamā bhūmikā   
noditā tāvatsaṃsṛtirevātatā bhavati || 54 ||  
  
athavā sādhusaṃgatyā kākatālīyayogataḥ |  
saṃsārasya parāmarśādvairāgyaṃ samudeti hi || 55 ||  
  
athavā kākatālīyayogataḥ sādhusaṃgatyā saṃsārasya   
parāmarśāddoṣadarśanādvairāgyodaye || 55 ||  
  
vairāgye'bhyudite jantoravaśyaṃ bhūmikodayaḥ |  
tato naśyati saṃsāra iti śāstrārthasaṃgrahaḥ || 56 ||  
  
bhūmikodayātsaṃsāro naśyatīti śāstrārthasaṃgrahaḥ || 56 ||  
  
yogabhūmikayotkrāntajīvitasya śarīriṇaḥ |  
bhūmikāṃśānusāreṇa kṣīyate pūrvaduṣkṛtam || 57 ||  
  
dvitīyapraśnasyottaraṃ ślokapañcakenāha - yogeti || yogabhūmikayā   
prathamādiṣvanyatamayotkrāntajīvitasya mṛtasya śarīriṇo jīvasya   
bhūmikāṃśānusāreṇa bhūmikāprakarṣānusāreṇaiva pūrvaduṣkṛtaṃ kṣīyate || 57 ||  
  
tataḥ suravimāneṣu lokapālapureṣu ca |  
meruparvatakuñjeṣu ramate ramaṇīsakhaḥ || 58 ||  
  
tataḥ sukṛtamahimnā suravimānādiṣu svargapradeśeṣu ramaṇīsakho ramate || 58 ||  
  
p. 823)  
  
tataḥ sukṛtasaṃbhāre duṣkṛte ca purā kṛte |  
bhogakṣayātparikṣīṇe jāyante yogino bhuvi || 59 ||  
  
tataḥ purā kṛte sukṛtasaṃbhāre duṣkṛte ca bhogakṣayāt   
kṣayahetorbhūmikāṃśācca parikṣīṇe sati bhuvi || 59 ||  
  
śucīnāṃ śrīmatāṃ gehe gupte guṇavatāṃ satām |  
janitvā yogamevaite sevante yogavāsitāḥ || 60 ||  
  
śucīnāṃ guṇavatāṃ śrīmatāṃ satāṃ gupte surakṣite gehe yogino jāyante | janitvā caite   
yogavāsitatvāt yogameva sevante || 60 ||  
  
tatra prāgbhāvanābhyastaṃ yogabhūmikramaṃ budhāḥ |  
dṛṣṭvoparipatantyuccairuttaraṃ bhūmikākramam || 61 ||  
  
tatra ca prāgbhāvanābhyastaṃ yogabhūmikākramaṃ dṛṣṭvā uttaraṃ bhūmikākramaṃ   
paripatanti abhyasanti || 61 ||  
  
bhūmikātritayaṃ tvetadrāma jāgraditi smṛtam |  
jāgratīvātra vispaṣṭaṃ bhedabuddhyanuvartanāt || 62 ||  
  
bhūmiketi || etatpūrvoktaṃ bhūmikātritayaṃ jāgraditi smṛtam | kutaḥ atra asyāṃ   
bhūmikāyāṃ jāgratīva vispaṣṭaṃ bhedabuddhyanuvartanāt || 62 ||  
  
udeti yogayuktānāmatra kevalamāryatā |  
yāṃ dṛṣṭvā mūḍhabuddhīnāmapyudeti mumukṣutā || 63 ||  
  
udetīti || atra bhūmikātraye yogayuktānāṃ pūrvamāryatā kevalamudeti yāmāryatāṃ   
dṛṣṭvā mūḍhabuddhīnāmapi mumukṣutodeti || 63 ||  
  
kartavyamācarankāmamakartavyamanācaran |  
tiṣṭhati prakṛtācāro yaḥ sa ārya iti smṛtaḥ || 64 ||   
  
āryalakṣaṇaṃ ślokadvayenāha - kartavyamiti || prakṛtācāraḥ   
prakṛtamāvaśyakaṃ dehadhāraṇopayuktamācaran yathāsthitaṃ sthitirmaryādā   
tadanatikramya || 64 || 65 ||  
  
p. 824)  
  
yathācāraṃ yathācittaṃ yathāśāstraṃ yathāsthitam |  
vyavahāramupādatte yaḥ sa ārya iti smṛtaḥ || 65 ||  
  
prathamāyāmaṅkuritaṃ bhūmau vikasitaṃ tataḥ |  
dvitīyāyāṃ tṛtīyāyāṃ phalatyāryatvamuttamam || 66 ||  
  
prathamāyāmiti || āryatvaṃ prathamāyāṃ bhūmāvaṅkuritaṃ bhavati | tato dvitīyāyāṃ   
vikasitaṃ sat tṛtīyāyāṃ phalati || 66 || 67 ||  
  
āryatāyāṃ mṛto yogī śuddhasaṃkalpasaṃbhṛtān |  
bhogānbhuktvā ciraṃ kālaṃ yogavāñjāyate punaḥ || 67 ||  
  
bhūmikātritayābhyāsādajñāne kṣayamāgate |  
samyagjñānodaye citte pūrṇacandrodayopame || 68 ||  
  
bhūmiketi ślokadvayaṃ vākyam | pūrvoktabhūmikātritayābhyāsāt ajñāne kṣayamāgate   
samyagjñānodaye ca sati citte pūrṇacandrodayopame sati || 68 ||  
  
nirvibhāgamanādyante yogino yuktacetasaḥ |  
samaṃ sarvaṃ prapaśyanti caturthīṃ bhūmikāṃ gatāḥ || 69 ||  
  
anādyante vastuni yuktacetasaḥ caturthīṃ bhūmikāṃ gatā yoginaḥ sarvaṃ   
jagannirvibhāgaṃ samaṃ prapaśyanti || 69 ||  
  
advaite sthairyamāyāte dvaite praśamamāgate |  
paśyanti svapnavallokaṃ caturthīṃ bhūmikāmitāḥ || 70 ||  
  
advaita iti || itāḥ prāptāḥ || 70 ||  
  
bhūmikātritayaṃ jāgraccaturthī svapna ucyate |  
cittaṃ tu śaradabhrāṃśavilāyaṃ pravilīyate || 71 ||  
  
bhūmiketi || caturthī bhūmikā svapna ucyate | yasmāttasyāṃ bhūmikāyāṃ cittaṃ   
śaradabhrāṃśavilāyaṃ pravilīyate | śaradabhrāṃśavatpravilīyata ityarthaḥ || 71 ||  
  
p. 825)  
  
sattāvaśeṣa evāste pañcamīṃ bhūmikāṃ gataḥ |  
jagadvikalpo nodeti cittasyātra vilāpanāt || 72 ||  
  
satteti || pañcamīṃ bhūmikāṃ gato yogī sattāvaśeṣa evāste sanmātrarūpa evāste |   
yasmātkāraṇādatra bhūmikāyāṃ cittasya vilāpanāt jagadvikalpo nodeti || 72 ||  
  
pañcamīṃ bhūmikāmetya suṣuptapadanāmikām |  
śāntāśeṣaviśeṣāṃśastiṣṭhatyadvaitamātrake || 73 ||  
  
pañcamīmiti || suṣuptapadanāmikāṃ pañcamīṃ bhūmikāmāsādya   
śāntāśeṣaviśeṣāṃśaḥ advaitamātre tiṣṭhati || 73 ||  
  
galitadvaitanirbhāso mudito'ntaḥ prabodhavān |  
suṣuptaghana evāste pañcamīṃ bhūmikāṃ gataḥ || 74 ||  
  
galiteti || pañcamīm bhūmikāṃ gato yogī galitadvaitanirbhāso mudito'ntaḥ prabodhavān   
suṣuptaghana evāste suṣuptavadghanībhūya evāste || 74 ||  
  
antarmukhatayā tiṣṭhanbahirvṛttiparo'pi san |  
pariśāntatayā nityaṃ nidrāluriva lakṣyate || 75 ||  
  
antariti || atra bahirvṛttiparaḥ sannapi antarmukhatayā tiṣṭhanpariśāntatayā nidrāluriva   
nityaṃ lakṣyate || 75 ||  
  
kurvannabhyāsametasyāṃ bhūmikāyāṃ vivāsanaḥ |  
ṣaṣṭhīṃ turyābhidhāmanyāṃ kramātpatati bhūmikām || 76 ||  
  
kurvanniti || etasyāṃ pañcamyāṃ bhūmikāyāṃ abhyāsaṃ kurvan   
kramādvivāsanasturyābhidhāṃ ṣaṣṭhīmanyāṃ bhūmikāṃ patati || 76 ||  
  
yātrānāsannasadrūpo nāhaṃ nāpyanahaṃkṛtiḥ |  
kevalaṃ kṣīṇamanana āste dvaitaikyanirgataḥ || 77 ||  
  
ṣaṣṭhabhūmikāṃ prāptasya svarūpamāha - yatreti ślokatrayaṃ vākyam || yatra   
yasyāṃ ṣaṣṭhabhūmikāyāṃ vartamāno yogī asat asadrūpo na vyavahartṛtvāt |   
sadrūpaśca na nirvāsanatvāt | ahaṃ na ahamityabhimānābhāvāt | anahaṃkṛtiśca na   
dehendriyādipravartakatvāt kiṃ tarhi kevalaṃ kṣīṇamananatvāt nirvikalpatvāt |   
dvaitaikyanirgataḥ bhedābhedābhyāṃ nirgato vyapadeśya āste || 77 ||  
  
p. 826)  
  
nirgranthiḥ śāntasaṃdeho jīvanmukto vibhāvanaḥ |  
anirvāṇo'pi nirvāṇaścitradīpa iva sthitaḥ || 78 ||  
  
kiṃ ca nirgranthiḥ ahaṃkārasya granthirūpasya vicchinnatvāt | śāntasaṃdeho vibhāvano   
vigatavāsanaśca jīvanmukto yogī anirvāṇo'pi dehaṃ dhārayannapi nirvāṇaḥ   
nirahaṃkāratvāt nirvāsanatvācca citradīpa iva ālekhyagatapradīpa iva sthitaḥ || 78 ||  
  
antaḥśūnyo bahiḥśūnyaḥ śūnyakumbha ivāmbare |  
antaḥpūrṇo bahiḥpūrṇaḥ pūrṇakumbha ivārṇave || 79 ||  
  
antariti || kiṃ ca prapañcadṛṣṭyā antaḥśūnyo nirvāsanatvāt | bahiḥśūnyo bahirapi   
brahmaivedaṃ sarvamityanusaṃdhānāttathā ca ambare vartamānaḥ śūnyakumbha iva rikto   
ghaṭa iva bhavati | kiṃ ca brahmadṛṣṭyā antaḥpūrṇaḥ sarvadāntarbhāvanāt | bahiśca   
pūrṇo bahirapi brahmabhāvanāt | tathācārṇave vartamānaḥ pūrṇakumbha iva ca bhavati ||   
79 ||  
  
kiṃcidevaiṣa saṃpannastvathavaiṣa na kiṃcana |  
ṣaṣṭhyāṃ bhūmyāmasau sthitvā saptamīṃ bhūmimāpnuyāt || 80 ||  
  
kiṃciditi || eṣa ṣaṣṭhabhūmigato yogī kiṃcideva vastusaṃpanno jātaḥ sadrūpatvāt | athavā   
eṣa na kiṃcana saṃpannaḥ avyapadeśyatvāt | itthaṃ ṣaṣṭhyāṃ bhūmau sthitvā asau yogī   
saptamīṃ bhūmikāmāpnuyāt || 80 ||  
  
p. 827)  
  
videhamuktatā tūktā saptamī yogabhūmikā |  
agamyā vacasāṃ śāntā sā sīmā bhavabhūmiṣu || 81 ||  
  
videheti ślokacatuṣṭayaṃ vākyam || saptamī yogabhūmikā tu videhamuktatoktā śāntā   
vacasāṃ agamyā ca sā bhavabhūmiṣu sīmā avadhiḥ | itaḥ paraṃ bhūmikāntarasyābhāvāt   
|| 81 ||  
  
kaiścitsā śiva ityuktā kaiścidbrahmetyudāhṛtā |  
kaiścidviṣṇuriti proktā kaiścicchūnyamiti smṛtā || 82 ||  
  
sā ca nirupādhikatvānnityamavyapadeśyāpi tattanmatabhedena taistairvādibhiḥ   
śivādiśabdaiḥ kathaṃcitkalpitopādhinā vyapadiśyate || 82 || 83 || 84 ||  
  
artha ityuditā kaiścitkaiścitkāla iti smṛtā |  
kaiścitprakṛtipuṃbhāvavibhāga iti bhāvitā || 83 ||  
  
anyairapyanyathā nānābhedairātmavikalpitaiḥ |  
nityamavyapadeśyāpi kathaṃcidvyapadiśyate || 84 ||  
  
saptaitā bhūmikāḥ proktā mayā tava raghūdvaha |  
āsāmabhyāsayogena na duḥkhamanubhūyate || 85 ||  
  
atra ca saptānāṃ yogabhūmikānāṃ nāmāni lakṣaṇāni ca pūrvamuktatvānnoktāni   
tattadbhūmikāvatāṃ cihnānyeva tu pūrvamanuktatvādiha pṛṣṭāni prapañcitāni ca   
yaccātra noktaṃ nāmādikaṃ tadutpattiprakaraṇe lavaṇākhyāne draṣṭavyam || 85 ||  
  
vasiṣṭha uvāca ||  
  
astyanantamadonmattā mṛdumantharacāriṇī |  
kariṇīvigrahavyagrā mahādaśanaśaṅkhinī || 86 ||  
  
astīti || kariṇī nāma icchā tasyāśca mado vāsanāvyūhaḥ mahādaśanau   
dharmādharmāvityādirāmapraśnānantaraṃ vasiṣṭha eva spaṣṭīkariṣyati   
mahādaśanābhyāmeva śaṅkhinī śaṅkhavatī kariṇīti || 86 || 87 ||  
  
p. 828)  
  
mā cennihanyate nūnamanantānarthakāriṇī |  
tadaitāsu samagrāsu bhūmikāsu naro'jayī || 87 ||  
  
kariṇī madamattā sā yāvanna vijitaujasā |  
ko nāma subhaṭastāvatsaṃpatsamarabhūmiṣu || 88 ||  
  
saṃpatsamarabhūmiṣu saṃsārasaṃpada eva samarabhūmayaḥ saṃsārasaṃpado rāma   
tasyāḥ samarabhūmaya iti vakṣyamāṇatvāt || 88 || 89 ||  
  
rāma uvāca ||  
  
kāsau pramattā kariṇī kāśca tā raṇabhūmayaḥ |  
kathaṃ nihanyate caiṣā kva caiṣā ramate ciram || 89 ||  
  
vasiṣṭha uvāca ||  
  
rāmecchā nāma kariṇī sedaṃ me'stviti rūpiṇī |  
śarīrakānane mattā vividhollāsakāriṇī || 90 ||  
  
rāmeti ślokadvayaṃ vākyam || kariṇī nāma icchā sā ca icchā idaṃ me   
astvityevaṃrūpiṇī sā cecchārūpā kariṇī śarīra eva kānane mattā satī   
vividhollāsakaraṇaśīlā || 90 ||  
  
mattendriyograkalabhā rasanākalabhāṣiṇī |  
manogahanasaṃlīnā karmadantadvayānvitā || 91 ||  
  
mattānīndriyāṇyevogrāḥ kalabhā yasyāstādṛśī | rasanākalabhāṣiṇī rasanaiva rasanā   
tadīyā tayā kalabhāṣaṇaśīlā | mana eva gahanaṃ duḥpraveśasthānaṃ tatra saṃlīnā |   
karmadantadvayānvitā puṇyāpuṇyalakṣaṇadaśanadvayavatī || 91 ||  
  
mado'syā vāsanāvyūhaḥ sarvataḥ prasaradvapuḥ |  
icchānāgī nihantyeṣā kṛpaṇāñjīvasaṃcayān || 92 ||  
  
mada iti || asyāḥ khecchākāriṇyāḥ sarvataḥ prasaradvapuḥ vāsanāvyūha eva madaḥ eṣā   
cecchānāgī kṛpaṇāneva jīvasaṃcayānnihanti || 92 ||  
  
p. 829)  
  
saṃsāradṛṣṭayo rāma tasyāḥ samarabhūmayaḥ |  
bhūyo yatrānubhavati narojayaparājayau || 93 ||  
  
saṃsāreti || naraḥ pumān jayaparājayau bhūyo yatrānubhavati tāḥ saṃsāradṛṣṭaya eva   
tasyāḥ samarabhūmayaḥ || 93 ||  
  
vāsanehā manaścittaṃ saṃkalpo bhāvanaṃ spṛhā |  
ityādirnivaho nāmnāmasyā āśayakośagaḥ || 94 ||  
  
vāsaneti || āśayakośagaḥ āśayo'ntaḥkaraṇaṃ sa eva kośaḥ kośagṛhaṃ tadgataḥ   
tadviṣayo yo vāsanā īhā manaścittaṃ saṃkalpo bhāvanaṃ spṛhetyādiḥ   
śabdasamudāyaḥ so'syā icchākariṇyā nāmnāṃ nivahaḥ | ityādīti   
napuṃsakaliṅgapāṭhe vāsanetyādipadakadambakaṃ āśayakośago'syāḥ kariṇyā   
nāmnāṃ nivaha iti yojanīyam || 94 ||  
  
dhairyanāmnā varāstreṇa prasṛtāmavahelayā |  
nāgīṃ sarvātmikāmetāmicchaṃ sarvātmanā jayet || 95 ||  
  
dhairyeti || avahelayā itareṣāṃ sarveṣāmastrāṇāṃ avajñayā prasṛtāṃ sarvātmikāṃ   
sarvaviṣayatvādviṣayaistādātmyāpannāṃ icchārūpāṃ nāgīṃ dhairyanāmnā varāstreṇa   
sarvātmanā sarvaprakāreṇāpi jayet | dhairyevāṅkuśenecchārūpāṃ nāgīṃ kariṇīṃ   
vaśīkuryādityarthaḥ | dhairyaṃ cātra pare brahmaṇi cittasya sthairyam || 95 ||  
  
yāvadastvidamityevamiyamantarvijṛmbhate |  
tāvadugrā kusaṃsāramahāviṣaviṣūcikā || 96 ||  
  
yāvaditi || idamastvityevaṃrūpā iyamicchākariṇī yāvadantarvijṛmbhate   
tāvadeveyamugrā kusaṃsāramahāviṣaviṣūcikā vijṛmbhate | kutsitaḥ saṃsāra eva mahatī   
viṣajanyā viṣūcikā || 96 ||  
  
p. 830)  
  
etāvāneva saṃsāra idamastviti yanmanaḥ |  
asya tūpaśamo mokṣa ityevaṃ jñānasaṃgrahaḥ || 97 ||  
  
etāvāneveti || idamastviti yanmanaḥsaṃkalpanamastyetāvāneva saṃsāraḥ | sarvasyāpi   
saṃsārasya manomūlatvāt asya tu manasa upaśama eva mokṣaḥ  ityevaṃ jñānasya   
jñānopadeśasya saṃgrahaḥ saṃkṣepaḥ || 97 ||  
  
prasādakāriṇī svacchā niricche vimalākṛtau |  
tailabindurivādarśe viśrāmyatyupadeśavāk || 98 ||  
  
prasādeti || svacchā svayaṃ nirmalā ataśca prasādakāriṇī   
paracittaprasādaheturupadeśavāk paropadeśaparaguvākyaṃ niricche niḥsaṃkalpe ataśca   
vimalākṛtau śiṣye ādarśe darpaṇe tailabinduriva viśrāmyati saṃkrāmati | tailabindurapi   
prasādahetuḥ svacchaśca | darpaṇo'pi niriccho vimalākṛtiśca || 98 ||  
  
manāgapyuditaivecchā chettavyānarthakāriṇī |  
asaṃvedanaśastreṇa viṣasyevāṅkurāvalī || 99 ||  
  
manāgiti || anarthakāriṇī iyamicchā manāgapi uditaiva viṣasya viṣavṛkṣasya   
aṅkurāvalīva asaṃvedanaśastreṇa saṃvedanaṃ bāhyānusaṃdhānaṃ   
tadabhāvo'saṃvedanaṃ tenaiva śastreṇa chettavyā || 99 ||  
  
icchāvicchurito jīvo vijahāti na dīnatām |  
asaṃvedanamātreṇa nodetīcchābhavāṅkuraḥ || 100 ||  
  
iccheti || jīvaḥ icchayā vicchuritaḥ san dīnatāṃ iṣṭārthasiddhinimittaṃ dainyaṃ na   
vijahāti | bhavāṅkura icchā ca asaṃvedanamātreṇa nodeti || 100 ||  
  
asaṃvedanaśastraṃ na tūṣṇīṃ cittavyavasthitiḥ |  
pratyāhāraḥ sa vijñeyastenecchā vinivāryate || 1 ||  
  
kiṃ tadasaṃvedanamityatrāha - asaṃvedaneti || cittasya tūṣṇīṃ   
vyavasthitirevāsaṃvedanaśastraṃ sa eva ca pratyāhārarūpaṃ yogāṃgaṃ tenaivecchā   
nivāryate || 1 ||  
  
p. 831)  
  
idaṃ mestviti vijñānamāhuḥ kalpanamuttamāḥ |  
arthasyābhāvanaṃ yattatkalpanātyāga ucyate || 2 ||  
  
idamiti || idaṃ mestviti vijñānameva kalpanamāhuḥ | arthasya bāhyasya yadabhāvanaṃ   
tadeva kalpanātyāga ucyate || 2 ||  
  
smaraṇaṃ viddhi saṃkalpaṃ śivamasmaraṇaṃ viduhḥ |  
tatra prāganubhūtaṃ ca nānubhūtaṃ ca bhāvyate || 3 ||  
  
smaraṇameva saṃkalpaṃ viddhi | asmaraṇaṃ ca śivaṃ śāntaṃ brahma viduḥ | tatra ca   
smaraṇe prāganubhūtaṃ nānubhūtaṃ ca vastu bhāvyate viṣayīkriyate || 3 ||  
  
anubhūtāṃ nānubhūtāṃ smṛtiṃ vismṛtya kāṣṭhavat |  
sarvamevāśu vismṛtya mūḍhastiṣṭha mahāmatiḥ || 4 ||  
  
anubhūtāmiti || anubhūtāṃ nānubhūtāṃ anubhūtaviṣayāmananubhūtaviṣayāṃ ca   
smṛtiṃ vismṛtya vihāya kāṣṭhavatsarvameva vismṛtya ananusaṃdhāya   
mahāmatireva san mūḍhastiṣṭha mūḍhavattiṣṭha || 4 ||  
  
ūrdhvabāhurviraumyeṣa na ca kaścicchṛṇoti tat |  
asaṃkalpaḥ paraṃ śreyaḥ sa kimantarna bhāvyate || 5 ||  
  
ūrdhvabāhuriti || ūrdhvabāhuḥ sarveṣāṃ prabodhāya uddhṛtabhujaḥ sanneṣo'haṃ   
paramārthadarśī viraumi ghoṣayāmi | atra na kaścidapi śṛṇoti | aho mohamahimeti   
śeṣaḥ | kiṃ tadvirāvyamityatrāha - asaṃkalpa iti | asaṃkalpa eva paraṃ śreyaḥ   
so'yaṃ kimityantaḥ sarvairapi mumukṣubhirna bhāvyate || 5 ||  
  
kila tūṣṇīṃsthitenaiva tatpadaṃ prāpyate param |  
paramaṃ yatra sāmrājyamapi rāma tṛṇāyate || 6 ||  
  
kileti || paramaṃ sāmrājyamapi yatra yasminpade bhāvyamāne tṛṇāyate tṛṇamiva   
tucchaṃ bhāti tatparaṃ padaṃ tūṣṇīṃsthitenaiva kila prāpyate | aho saulabhyaṃ   
paramapadasyeti śeṣaḥ || 6 ||  
  
p. 832)  
  
gamyadeśaikaniṣṭhasya yathā pānthasya pādayoḥ |  
spando vigatasaṃkalpastathā spandaḥ svakarmasu || 7 ||  
  
gamyeti || gamyadeśaikaniṣṭhasya gantavyadeśatatparasya pānthasya pādayoḥ spandaḥ   
saṃcāro yathā vigatasaṃkalpaḥ pratipadaṃ saṃkalpābhāvāt tathā jñānino   
brahmaniṣṭhasya svakarmasu spando vyavahāro vigatasaṃkalpaḥ || 7 || 8 ||  
  
bahunātra kimuktena saṃkṣepādidamucyate |  
saṃkalpanaṃ paro bandhastadabhāvo vimuktatā || 8 ||  
  
sarvaṃ jagadidaṃ śāntamanantaṃ dhruvamavyayam |  
paśyanbhūtārthacidrūpaṃ śānta āsva yathāsukham || 9 ||  
  
sarvamiti || sarvamidaṃ jagat śāntādilakṣaṇaṃ bhūtārthacidrūpaṃ paramārthacinmayaṃ   
paśyan śānto yathāsukhamāsva || 9 ||  
  
avedanaṃ viduryogaṃ śāntamāsanamuttamam |  
yogasthaḥ kuru karmāṇi vikarmāṇyatha mā kuru || 110 ||  
  
avedanamiti || śāntaṃ nirvikāraṃ uttamamāsanameva avedanayogaṃ nirvikalpasamādhiṃ   
viduḥ | ataśca tvaṃ yogasthaḥ siddhyasiddhyoḥ samatvaṃ yogaḥ tanniṣṭhaḥ karmāṇi kuru   
| nīraso niṣkāmo vā kuru | athavā ātmārāmatayā kartavyābhāvānmā kuru || 110 ||  
  
avedanaṃ viduryoga. cittakṣayamakṛtrimam |  
atyantaṃ tanmayo bhūtvā tathā tiṣṭha yathāsi bhoḥ || 11 ||  
  
avedanamiti || avedanameva yogaṃ akṛtrimaṃ aprayāsasiddhaṃ cittakṣayaṃ ca viduḥ |   
ataścātyantaṃ tanmayo bhūtvā yathāsi yadrūpo'si tathā tiṣṭha || 11 ||  
  
p. 833)  
  
ahaṃmameti saṃvidanna duḥkhato vimucyase |  
asaṃvidanvimucyase yadīpsitaṃ tadācara || 12 ||  
  
ahamiti || tvaṃ ahaṃ mameti ca saṃvidan abhimanyamāno duḥkhato   
duḥkhamayātsaṃsārānna vimucyase | itthamasaṃvidaṃstu vimucyase | atra   
bandhamokṣasādhanadvaye yadīpsitamabhimataṃ tadācareti nipuṇoktiḥ || 12 ||  
  
śivaṃ sargagataṃ śāntaṃ bodhātmakamajaṃ śubham |  
tadekabhāvanaṃ rāma karmatyāga iti smṛtaḥ || 113 ||  
  
prakṛtopasaṃhāravyājena mahatā   
prabandhenopapāditamātmādvaitavijñānamupasaṃharannāha - śivamiti || yatkhalu   
śivaṃ brahma sargagataṃ paripūrṇaṃ śāntaṃ nirvikāraṃ ajaṃ janmādirahitaṃ śubhaṃ   
aśubhasaṃsāranivartakaṃ bodhātmakaṃ viśuddhajñānātmakaṃ tadekabhāvanaṃ   
tasyaiva brahmaṇa ekamadvaitaṃ yadbhāvanaṃ brahmaivedaṃ sarvamiti yatparipūrṇaṃ   
bhāvanaṃ tadeva jīrṇaparṇavat karmaṇāṃ kuṭṭanahetutvātkarmatyāga iti smṛtaḥ iti   
vidhīyamānakarmatyāgarūpāpekṣayā puṃlliṅganirdeśaḥ | asaṃvedanamasaṃkalpanaṃ   
tūṣṇīṃbhāva iti yannaiṣkarmyaṃ karma prakṛtaṃ tasyāyamupasaṃhāra iti sarvaṃ   
samañjasam || 113 ||  
  
iti śrīyogavāsiṣṭhasāre nirvāṇaprakaraṇe yogasaptabhūmikopākhyānaṃ nāma   
pañcadaśaḥ sargaḥ || 15 ||  
  
iti saṃsārataraṇināmni yogavāsiṣṭhavivaraṇe nirvāṇaprakaraṇe   
saptabhūmikopākhyānaṃ nāma pañcadaśaḥ sargaḥ || 15 ||  
  
p. 833)  
  
ṣoḍaśaḥ sargaḥ   
  
vasiṣṭha uvāca ||  
  
prasahya vedhasaḥ sṛṣṭiṃ yatkaṭākhyarasāñjanam |  
vādī vāggmī kaviścāyaṃ rāma kīrtiṃ sṛjatyaho || 1 ||  
  
p. 834)  
  
nindanti ye hariharāryakṛpāmṛtābdhiṃ   
svacchandasaṃcaraṇasaṃcitavāñchitārthāḥ |  
nindanti te jalanidhiṃ bahirutkṣipante snātuṃ smāgatavato'pi taraṅgahastaiḥ || 2 ||  
  
majjantamapyanudinaṃ dvijarājamekamadyāpi naiva jaladhirvimalīkaroti |  
spṛṣṭo'pyaho harihāryakṛpāmbudhiste prakṣālayatyamatipaṅkamapi dvijānām   
|| 3 ||  
  
manyāmahe hariharāryaguro tvadīyavāṇīsudhājaladhimeva varaṃ vareṇyam |  
ānandakandalitanandanapārijātaniṣyandamānamakarandamahīnadīnām || 4 ||  
  
vālmīkiruvāca ||  
  
ityuktavatyatha munau divaso jagāma snātuṃ samākṛtamunipraṇatirjagām |  
sāyaṃtanāstavidhaye'stamito jagāma śyāmākṣaye ravikaraiśca sabhā jagāma || 5 ||  
  
aṣṭādaśeti divasānvidadhe gariṣṭhāṃ goṣṭhīṃ vasiṣṭhamuninā saha rāmacandraḥ   
|  
hitvā bhavaprabhavamohamathāvatasthe nirvātavāridhirivācalasattvapūrṇaḥ || 6 ||  
  
tasminkṣaṇe kalpataruprasūtaprasūnasaṅghasya papāta vṛṣṭiḥ |  
saṃtuṣṭagīrvāṇagaṇapramuktā muktāphalādabhramivābhrapūrṇā || 7 ||  
  
p. 835)  
  
avatīrya svayaṃ viṣṇurmānuṣyo rāmanāmadhṛk |  
khinnaḥ saṃsārajāle'sminyogajñānena bodhitaḥ || 8 ||  
  
prabuddhenātha rāmeṇa saṃpūjyābhiṣṭuto muhuḥ |  
pitṛbhrātṛsametena praṇamyābhihito muniḥ || 9 ||  
  
tvatprasādādbho bhagavanniḥsaṃśayamidaṃ manaḥ |  
vijvaraṃ śītalaṃ śāntaṃ saṃjātamavikāri me || 10 ||  
  
sarvārtihartā sarvajñaḥ sarvadevāśrito guruḥ |  
mohāndhakāravidhvaṃsaḥ saviteva bhavāniti || 11 ||  
  
tatastadānīṃ muninā rāmāya gaganasthitāḥ |  
śrotumabhyāgatā devā āhūya prakaṭīkṛtāḥ || 12 ||  
  
yakṣagandharvasiddharṣividyādharamahoragāḥ |  
rāmeṇa praṇatāścainamūcuḥ saṃtuṣṭamānasāḥ || 13 ||  
  
śrutamasmābhirakhilaṃ jñānametanmahodayam |  
trailokyamohārtiharau bhavantau praṇatā vayam || 14 ||  
  
bhavadgurorvasiṣṭhasya bhavataśca mahātmanaḥ |  
mithaḥ saṃvādamakhilaṃ jñānametanmahodayam || 15 ||  
  
tataḥ siddhairayodhyāyāṃ stutvaitadavatāritam |  
kāśmīramaṇḍalasyāntarbhūtānāmanukampayā || 16 ||  
  
atha sarvāṇi kāryāṇi jñātatattvo gatavyathaḥ |  
nirmamo nirmame rāmo niṣkāmo janako yathā || 17 ||  
  
yathāmbu bisinīpatre sajjate nāmbumajjanaiḥ |  
tathāsya rājyabhogena na ceto rajyate'malam || 18 ||  
  
p. 836)  
  
śāstraṃ tvidaṃ viraktā ye satsaṅgāḥ satkriyāparāḥ |  
teṣāṃ dharmātmanāmeva pradātavyaṃ prayatnataḥ || 19 ||  
  
sarvā sarvopakārāya matiścedasti vaḥ śubhā |  
tadidaṃ sarvathā deyaṃ vidyādānaṃ mahāphalam || 20 ||  
  
durgrahagrastamanasāmasādhūnāṃ pramādinām |  
nindakānāmidaṃ śāstraṃ rahasyaṃ na prakāśayet || 21 ||  
  
pūrvaṃ nārādhito yena bhagavāninduśekharaḥ |  
harirbrahmā raviścāpi na labhedidamadbhutam || 22 ||  
  
maheśvareṇa yatproktaṃ devyā yaccāpi viṣṇunā |  
munīnāṃ nāradādīnāṃ tadidaṃ jñānamuttamam || 23 ||  
  
mahārāmāyaṇākhyaṃ yanmokṣopāyāparābhidham |  
tataḥ kṣīranidhiprakhyātpīyūṣamidamuddhṛtam || 24 ||  
  
sāmānyena vicāreṇa kṣayamāyāti duṣkṛtam |  
samyagasya vicāreṇa ko na yāti paraṃ padam || 25 ||  
  
ekavelamadhītena śāstreṇānena kilbilam |  
praṇaśyati nṛṇāṃ sarvaṃ kṣipraṃ bodhaśca jāyate || 26 ||  
  
aprabuddho'pi yaścedaṃ bhāvayedbhaktibhāvitaḥ |  
tasya nirmalatāsiddhaṃ cittaṃ nāstyatra saṃśayaḥ || 27 ||  
  
mūḍhairmumukṣubhirvāpi saṃyatairvāpyasaṃyataiḥ |  
paramārthamidaṃ cintyaṃ durlabhaṃ brahmadarśanam || 28 ||  
  
kiṃcitsaṃskṛtabuddhīnāṃ śrutaṃ śāstramidaṃ yathā |  
saukhyāpahaṃ tathā śāstramanyadasti na kiṃcana || 29 ||  
  
bhuktimuktipradamidaṃ yogināṃ paramaṃ priyam |  
hastasthaṃ prāpya cidrūpaṃ prākpuṇyaireva labhyate || 30 ||  
  
p. 837)  
  
sarvāgamārthasaṃvettā vasiṣṭhaḥ paramo mataḥ |  
mokṣopāyasya sāro'yamiti sarvatra gīyate || 31 ||  
  
priyārthādiviyogena jātakhedasya dehinaḥ |  
śāstraṃ vinā kimatra syādantaḥsaṃtāpaśāntidam || 32 ||  
  
cidambarātprodita eva pūrṇaḥ śāstraṃ nurānandanidhiḥ supādaḥ |  
sāndrāmṛtaḥ kāvyarasopaśobhāsphuranprakāśaḥ kṣapito'ndhakāraḥ || 33 ||  
  
snātaṃ tena samastatīrthasalilaiḥ sarvāpi dattāvaniryajñānāṃ ca kṛtaṃ   
sahasramakhilā devāśca saṃpūjitāḥ |  
saṃsārācca samuddhṛtāḥ svapitarastrailokyapūjyo'pyasau yasya brahmavicāraṇe   
kṣaṇamapi sthairyaṃ manaḥ prāpnuyāt || 34 ||  
  
iti śrīyogavāsiṣṭhasāre nirvāṇaprakaraṇe śāstragrahaṇaphalanirdeśo nāma   
ṣoḍaśaḥ sargaḥ || 16 ||  
  
p. 837)  
  
saptadaśaḥ sargaḥ   
  
vālmīkiruvāca ||  
  
iti varamuninoktaṃ jñānasāraṃ purāṇe sakalamanuniśamya śrīraghūṇāṃ   
kulāgryaḥ |  
vimalamatirapṛcchatkiṃcidanyatsvayaṃ vai śamasukhaparipūrṇaḥ   
pūrṇabodhasthito'sau || 1 ||  
  
sa khalu paramayogī viśvavandyaḥ surendro jananamaraṇahīnaḥ   
śuddhabodhasvarūpaḥ |   
sakalaguṇanidhānaṃ saṃnidhānaṃ   
ramāyāstrijagadudayarakṣānugrahāṇāmadhīśam || 2 ||  
  
p. 838)  
  
śaktipālavaśonmeṣaprakaṭāmalacidghanaḥ |  
muhūrtamāsīdudbuddhaścaitanyānandasāgaraḥ || 3 ||  
  
praśnottaravibhāgādiparipāṭīvivarjitaḥ |  
ānandāmṛtapūrṇāśruromakaṇṭakitāṅgakaḥ || 4 ||  
  
mahāsāmānyarūpatvacidvyāpakatayā sthitaḥ |  
nityamaṣṭaguṇaiśvaryatṛṇaprāyamanorathaḥ || 5 ||  
  
na kiṃcidūce saṃpannaḥ śive pariṇataḥ pade || 6 ||  
  
bharadvāja uvāca ||  
  
aho khalu mahāścaryaṃ rāmaḥ prāpto mahatpadam |  
kathametādṛśī prāptirasmākaṃ munināyaka || 7 ||  
  
mūrkhāḥ śocyāśca kiṃcittā mādṛśāḥ kva ca pāpinaḥ |  
kva ca brahmādibhiḥ prārthyā durlabhā rāma saṃsthitiḥ || 8 ||  
  
aho munīśvaraguro kathaṃ viśrāmyatāṃ mayā |  
duṣpāraśca bhavāmbhodhistīryate tadvadāśu me || 9 ||  
  
vālmīkiruvāca ||  
  
śrīrāmavṛttāntamaśeṣamādito vasiṣṭhavākyānugataṃ nirūpitam |  
dhiyā vicāryānuparāmṛśa svayaṃ mayāpi vedyaṃ kathanīyamatra te || 10 ||  
  
avidyayā prapañco'yaṃ nāsti satyamihāṇvapi |  
vivecayanti vibudhā vivadantyavivekinaḥ || 11 ||  
  
p. 839)  
  
nāsti bhinnaṃ citaḥ kiṃcitkiṃ prapaṃcena ruddhyate |  
abhyāsena rahasyānāṃ vayasya viśado bhava || 12 ||  
  
prapañcaviṣayā vṛttirjāgrannidreti kīrtitā |  
sa prabuddhastu yasyāntaścitpradīpo nirañjanaḥ || 13 ||  
  
śūnyamūlaprapañco'yaṃ śūnyatāśikharaṃ sakhe |  
sāraśūnyatayā madhye'pyanāsthā sanmanīṣiṇā || 14 ||  
  
anādivāsanādoṣādasannevāyamīkṣyate |  
gandharvanagarākāraḥ saṃsārabahuvibhramaḥ || 15 ||  
  
citte'nabhyasya kalyāṇīṃ caitanyāmṛtakandalīm |  
saṃmuhyasi kimadhyāsya vāsanāviṣavīrudhaḥ || 16 ||  
  
jāgradetannipatitaṃ jñānālambagrahādadhaḥ |  
vasatyupari sarveṣāṃ ye nirālambasaṃvidaḥ || 17 ||  
  
tāvadūḍhasphurākārarasā vidyāmahānadī |  
na yāvadātmarūpeṇa nipuṇairavagāhyate || 18 ||  
  
prāṅnāsi caramaṃ nāsti vastu sarvamidaṃ sakhe |  
viddhi madhye'pi tannāsti svapnavṛttamidaṃ jagat || 19 ||  
  
avidyāyonayo bhedāḥ sarve'mī budbudā iva |  
kṣaṇamudbhūya gacchanti jñānaikajaladhau layam || 20 ||  
  
suśītalodakanadīṃ viditvā pravigāhyatām |  
bahirbhrāntinidāghāste niryāntu kalitāḥ śucā || 21 ||  
  
ekaścājñānajaladhirjagadātmā vyatiṣṭhati |  
jyeṣṭho'yamahamityūrmiravidyāvātasaṃbhavaḥ || 22 ||  
  
cittaskhalanabhedālī rāgādyāśca prakalpitāḥ |  
mamatotkalitāvartastataḥ svairaṃ pravartate || 23 ||  
  
p. 840)  
  
rāgadveṣāvatigrāhau gṛhītasamanantaram |  
tataścānarthapātālapraveśaḥ kena vāryate || 24 ||  
  
praśāntāmṛtakallole kevalāmṛtavāridhau |  
matta majjasi kiṃ dvaitagrahakṣārābdhivīciṣu || 25 ||  
  
kastiṣṭhati gataḥ ko vā kasya kena kimāgatam |  
kiṃ nimajjasi māyāyāmetattattvamatandritaḥ || 26 ||  
  
tattvamekaṃ yadātmeti jagadetatpracakṣate |  
tato'nyaḥ kastavātīto yastāta viṣayaḥ śucām || 27 ||  
  
bālānprati vivarto'yaṃ brahmaṇaḥ sakalaṃ jagat |  
avivartitamānandamāsthitāḥ kṛtinaḥ sadā || 28 ||  
  
avivikto janaḥ śocatyakasmācca prahṛṣyate |  
tattvavittu hasannāste tasya moho viḍambanam || 29 ||  
  
tacca sūkṣmamidaṃ tattvaṃ tirohitamavidyayā |  
yathā sthaleṣu lokānāṃ jaleṣvātmasu saṃśayaḥ || 30 ||  
  
pṛthivyādimahābhūtaparamāṇumayaṃ jagat |  
sthitaṃ yadā tadāpīha ko gato yo'nuśocyate || 31 ||  
  
asataḥ saṃbhavo nāsti nāstyabhāvaḥ sataḥ sakhe |  
āvirbhāvatirobhāvasaṃsthā nānāmayī pare || 32 ||  
  
kintvanekapurotsāhādviṣatāmupagacchati |  
bhaja saṃcaritābhogaṃ parameśaṃ jagadgurum || 33 ||  
  
duritāni samastāni pacyante'dyāpi na dhruvam |  
drutamevāsya devasya pāśāḥ praśrayatāṃ gatāḥ || 34 ||  
  
p. 841)  
  
sākāraṃ bhaja tāvattvaṃ yāvatsattvaṃ prasīdati |  
nirākāre pare tattve tataḥ sthitirakṛtrimā || 35 ||  
  
imamuddāmatamasaṃ jitvā śatruṃ balāddhruvam |  
yamasyānusara dhyānaṃ viśvastenāntarātmanā || 36 ||  
  
samādhāya kṣaṇaṃ paśya pratyagātmānamātmani |  
iyaṃ vibhātu saṃvyaktaṃ drāgbuddhirajanī tava || 37 ||  
  
kṛtaṃ puruṣakāreṇa kevalena ca karmaṇā |  
maheśānugrahādeva prāptavyaṃ prāpyate naraiḥ || 38 ||  
  
nābhijātyaṃ na cāritryaṃ na nayo na ca vikramaḥ |  
balavanti purāṇāni sakhe karmāṇi kevalam || 39 ||  
  
apratarkyātpratīkārātkimevamavasīdati |  
na lumpati lalāṭasthāmīśvaro'pyakṣamālikām || 40 ||  
  
kva cidvaktā kva vaidagdhyaṃ kva ceyaṃ mohavallarī |  
acintanīyā niyatirniryayeddvandvamohitam || 41 ||  
  
he bharadvāja mohaṃ tvaṃ vivekena jahi sphuṭam |  
asāmānyamidānīṃ te jñānaṃ prāpsyāmyasaṃśayam || 42 ||  
  
dūramutsahate rājā mahāsattvo mahāpadi |  
alpasattvo janaḥ śocatyalpe'pi hi parikṣaye || 43 ||  
  
bodhaṃ puṇyaparādhīnaṃ prāpyate bahujanmabhiḥ |  
anumīyeta dhīreṣu jīvanmukteṣu kāryataḥ || 44 ||  
  
dviṣadbhūtena yenaiva karmaṇāṃ bandha īdṛśaḥ |  
suhṛdbhūtena tenaiva mokṣamāpsyasi putraka || 45 ||  
  
satāṃ satkarmasaṃvegaḥ purāṇaṃ praṇudannayam |  
varṣaugha-iva bhūtānāṃ dāvānalamasecayat || 46 ||  
  
p. 842)  
  
sakhe saṃnyasya karmāṇi brahmaṇaḥ praṇayī bhava |  
neṣyate yadi saṃsāracakrāvartabhramabhramam || 47 ||  
  
tāvadetadvikalpotthamidaṃ yāvadbahirgrahaḥ |  
pratikūle'bdhikallole kevalaṃ niścalaṃ payaḥ || 48 ||  
  
ayaṃ kimandhaṃkaraṇastvayā śoko'valokyate |  
nirvāhayatu saiva tvāṃ prajñāyaṣṭirabhaṅgurā || 49 ||  
  
na jātu te vigaṇyante gaṇanāṃ sugarīyasīm |  
ye taraṅgaistṛṇānīva hriyante harṣaśokayoḥ || 50 ||  
  
samārūḍhadaśādolāmahorātramidaṃ jagat |  
krīḍyate ṣaḍvidhaiḥ prekṣyaiḥ sakhe kimiti khidyase || 51 ||  
  
sūte saṃharati kṣipraṃ punaḥ sṛjati hanti ca |  
jaganti bahuparyāyaiḥ kāla eva kutūhalī || 52 ||  
  
na viśeṣagrahaḥ kaścinna kaścinna ca kaścana |  
jantuṣvabhyavahāryeṣu prakāmyaṃ kālabhoginaḥ || 53 ||  
  
kā kathā martyapiṇḍānāṃ nimeṣāntaravāsinām |  
api devanikāyā ye te duḥkālasya gocarāḥ || 54 ||  
  
svayaṃ nṛtyasi kiṃ prīte vipattau vikalendriyaḥ |  
kṣaṇaṃ nikhinnamāsīnaḥ paśya saṃsāranāṭakam || 55 ||  
  
asyānekataraṅgasya jagataḥ kṣaṇabhaṅginaḥ |  
na viṣīdati manasvī bhāradvāja manāgapi || 56 ||  
  
tyaja śokamamaṅgalyaṃ maṅgalāni vicintaya |  
cidānandaghanasvacchamātmānaṃ ca vibhāvaya || 57 ||  
  
p. 843)  
  
devadvijaguruprājñāmarasādhuṣu cetasām |  
sadāgamapramāṇānāṃ maheśānugraho bhavet || 58 ||  
  
iti śrīyogavāsiṣṭhasāre nirvāṇaprakaraṇe śrīvālmīkīye mokṣopāye   
bharadvājānuśāsanaṃ nāma saptadaśaḥ sargaḥ || 17 ||  
  
p. 843)  
  
aṣṭādaśaḥ sargaḥ   
  
bharadvāja uvāca ||  
  
jñātaṃ tava prasādena sarvametadaśeṣataḥ |  
na vairāgyātparaṃ bhāvyaṃ na saṃsārātparo ripuḥ || 1 ||  
  
idānīṃ śrotumicchāmi vasiṣṭhenopapāditam |  
jñānasāramaśeṣeṇa granthenoktaṃ yadātmanā || 2 ||  
  
vālmīkiruvāca ||  
  
bharadvāja śṛṇuṣvedaṃ mahājñānaṃ vimuktidam |  
yasya śravaṇamātreṇa bhavābdhau na nimajjasi || 3 ||  
  
saṃhṛtisthitisaṃbhūtabhedairyo'nekadhā sthitaḥ |  
eko'pi sannamastasmai saccidānandamūrtaye || 4 ||  
  
kṛte prapañcavilaye yathā tattvaṃ prakāśate |  
tadopāyaṃ pravakṣyāmi saṃkṣepācchrūtiśāsanāt || 5 ||  
  
śānto dāntaścoparato niṣiddhātpāpakarmaṇaḥ |  
viṣayendriyasaṃśleṣasukhācca śraddhayānvitaḥ || 6 ||  
  
mṛdvāsane samāsīno jitacittendriyakriyaḥ |  
omityuccārayettāvanmano yāvatprasīdati || 7 ||  
  
prāṇāyāmaṃ tataḥ kuryādantaḥkaraṇaśuddhaye |  
indriyāṇyāharetpaścādviṣayebhyaḥ śanaiḥśanaiḥ || 8 ||  
  
p. 844)  
  
dehendriyamanobuddhikṣetrajñānāṃ ca saṃbhavaḥ |  
paścādbhavati tadbhāvātteṣu paścādvilāpayet || 9 ||  
  
virāji prathamaṃ sthitvā tatrātmani tataḥ param |  
avyākṛte sthitaḥ paścātsthite paramakāraṇe || 10 ||  
  
māṃsādipārthivaṃ bhāgaṃ pṛthivyāṃ pravilāpayet |  
āpyaṃ raktādikaṃ cāpsu taijasaṃ tejasi kṣipet || 11 ||  
  
vāyavyaṃ ca mahāvāyau nabhasyaṃ nabhasi kṣipet |  
pṛthivyādiṣu vinyasya cendriyāṇyātmayoniṣu || 12 ||  
  
śrotrādilakṣaṇopetāḥ karturbhoktuḥ prasiddhaye |  
dikṣu nyasyātmanaḥ śrotraṃ tvacaṃ vidyuti nikṣipet || 13 ||  
  
cakṣurādityabimbe ca jihvāmapsu vinikṣipet |  
prāṇaṃ vāyau vācamagnau prāṇimindre vinikṣipet || 14 ||  
  
viṣṇau tathātmanaḥ pādau pāyuṃ mitre tathaiva ca |  
upathaṃ kaśyape nyasya manaścandre niveśayet || 15 ||  
  
buddhiṃ brahmaṇi saṃyacchedetāḥ karaṇadevatāḥ |  
indriyavyapadeśena vyādiśyantyeva devatāḥ || 16 ||  
  
śrutivākyamanusmṛtya na svataḥ prakaṭīkṛtāḥ |  
evaṃ nyasyātmano dehaṃ virāḍasmīti cintayet || 17 ||  
  
brahmāṇḍāntaḥ sthito yo'sāvardhanārīśvaraḥ prabhuḥ |  
ādhāraḥ sarvabhūtānāṃ kāraṇaṃ tadudāhṛtam || 18 ||  
  
sa yajñasṛṣṭirūpo'sau jāgradvṛttau vyavasthitaḥ |  
dviguṇāṇḍādbahiḥ pṛthvī pṛthivyā dviguṇaṃ jalam || 19 ||  
  
salilāddviguṇaṃ tejastejaso dviguṇo'nilaḥ |  
vāyordviguṇamākāśamūrdhvamekaikaśaḥ kramāt || 20 ||  
  
p. 845)  
  
vyastena ca samastena mahatā grathitaṃ jagat |  
kṣitiṃ cāpsu samāveśya salilaṃ cānale kṣipet || 21 ||  
  
agniṃ vāyau samāveśya vāyuṃ ca nabhasi kṣipet |  
nabhaśca mahadākāśe samastotpattikāraṇe || 22 ||  
  
sthitvā tasminmahāyogī liṅgamātraśarīradhṛk |  
vāsanābhūtasūkṣmāśca karmāvidye tathaiva ca || 23 ||  
  
daśendriyamanobuddhiretalliṅgaṃ vidurbudhāḥ |  
tataścāṇḍādbahirvāyau sūtrātmāsmīti cintayet || 24 ||  
  
caturmukhograke vāyau bhūtasūkṣmavyavasthitaḥ |  
liṅgamavyākṛte sūkṣme nyasyāvyakte ca buddhimān || 25 ||  
  
nāmarūpavinirmuktaṃ yasminsaṃtiṣṭhate jagat |  
tāmāhuḥ prakṛtiṃ kecinmāyāmeke pare tvaṇūn || 26 ||  
  
avidyāmapare prāhustarkavibhrāntacetasaḥ |  
tatra sarve layaṃ gatvā tiṣṭhantyavyaktarūpiṇaḥ || 27 ||  
  
niḥsaṃbodhā nirāsvādāḥ saṃbhavanti tataḥ punaḥ |  
tatsvarūpeṇa tiṣṭhanti yāvatsṛṣṭiḥ pravartate || 28 ||  
  
ānulomyātsmṛtā sṛṣṭiḥ prātilomyena saṃhṛtiḥ |  
ataḥ sthānatrayaṃ tyaktvā turīyaṃ padamavyayam || 29 ||  
  
dhyāyettatprāpyate liṅgaṃ pravilāpya paraṃ viśet |  
bhūtendriyamanobuddhivāsanākarmavāyavaḥ || 30 ||  
  
ajñānaṃ ca praviṣṭāḥ syurliṅgamavyākṛte sati |  
idānīṃ liṅganigaḍānmukto'haṃ sarvathā yataḥ || 31 ||  
  
cidaṃśatvātpraviṣṭo'haṃ caitanyānandasāgare |  
abhedātparamātmāsmi sarvopādhivivarjitaḥ || 32 ||  
  
p. 846)  
  
kūṭaśaḥ kevalo vyāpī cidacicchaktimānaham |  
ghaṭābhāve ghaṭākāśakalaśākāśayoryathā || 33 ||  
  
tamāhuḥ śrutayo brahma evamevaikyamādarāt |  
yathāgniragnau saṃkṣiptaḥ samānatvamanuvrajet || 34 ||  
  
tadākhyastanmayo bhūtvā gṛhyate na viśeṣataḥ |  
yathā tṛṇādikaṃ kṣiptaṃ rumāyāṃ lavaṇaṃ bhavet || 35 ||  
  
acetanaṃ jagannyastaṃ caitanye cetanībhavet |  
yathā vai lavaṇagranthiḥ samudre saindhavo yathā || 36 ||  
  
nāmarūpādvinirmuktāḥ praviśyāpaḥ samudratām |  
yathā jale jalaṃ nyastaṃ kṣīre kṣīraṃ ghṛte ghṛtam || 37 ||  
  
avinaṣṭā bhavantyete gṛhyante na viśeṣataḥ |  
tathāhaṃ sarvabhāvena praviṣṭaścetane sati || 38 ||  
  
nityānande samastajñe pare paramakāraṇe |  
nityaṃ sarvagataṃ śāntaṃ niravadyaṃ nirañjanam || 39 ||  
  
niṣkalaṃ niṣkriyaṃ śuddhaṃ tadbrahmāsmi paraṃ padam |  
kevalaṃ satyasaṃkalpaṃ śuddhaṃ brahmāsmyahaṃ param || 40 ||  
  
puṇyapāpavinirmuktaṃ kāraṇaṃ jagataḥ param |  
advitīyaṃ paraṃ jyotirbrahmāsmyānandamadvayam || 41 ||  
  
evamādiguṇairyuktaṃ sattvādiguṇavarjitam |  
āviṣṭaṃ sakalaṃ brahma sadā dhyāyetsukarmakṛt || 42 ||  
  
evamabhyasataḥ puṃso mano'staṃ yāti tatra vai |  
manasyastaṃ gate tasya svayamātmā prakāśate || 43 ||  
  
p. 847)  
  
prasāde sarvaduḥkhānāṃ hāniḥ syātsukhamātmani |  
svayamātmātmanātmānamānandaṃ pratipadyate || 44 ||  
  
iti te varṇitaṃ sarvaṃ vasiṣṭhasyopadeśitam |  
anena jñānamārgeṇa yogamārgeṇa putraka || 45 ||  
  
bharadvāja mahāprājña sarvaṃ jñāsyasi niścitam |  
parāmarśena śāstrasya guruvākyārthabodhanāt || 46 ||  
  
abhyāsātsarvasiddhiḥ syāditi vedānuśāsanam |  
tasmāttvaṃ sarvamutsṛjya kurvabhyāse sthiraṃ manaḥ || 47 ||  
  
bharadvāja uvāca ||  
  
rāmaḥ prāptaḥ paraṃ yogaṃ svātmanātmani he mune |  
kathaṃ vasiṣṭhadevena vyavahāraḥ paraḥ kṛtaḥ || 48 ||  
  
iti jñātvāhamapyevamabhyāsārthaṃ yate yathā |  
tathaiva vyavahāro'pi vyutthāne me bhaviṣyati || 49 ||  
  
vālmīkiruvāca ||  
  
yadā pariṇataḥ sādhuḥ svasvarūpe mahāmanāḥ |  
viśvāmitrastadovāca vasiṣṭhamṛṣisattamam || 50 ||  
  
viśvāmitra uvāca ||  
  
he vasiṣṭha mahābhāga brahmaputra mahānasi |  
gurutvaṃ śaktipātena tatkṣaṇādeva darśitam || 51 ||  
  
darśanātsparśanācchabdātkṛpayā śiṣyadehake |  
janayedyaḥ samādeśaṃ sa hi deśikaḥ || 52 ||  
  
rāmo'pyayaṃ viśuddhātmā viraktaḥ svātmanaiva hi |  
viśrāntimātrākāṅkṣī ca saṃvādātprāptavānpadam || 53 ||  
  
p. 848)  
  
śiṣyaprajñaiva bodhasya kāraṇaṃ guruvākyataḥ |  
malatrayamapakvaṃ cetkathaṃ buddhyati pakvavat || 54 ||  
  
jñānaṃ pratyakṣamevedaṃ guruśiṣyaprayojanam |  
ubhāvapi tatastajjñau sarveṣāṃ mādṛśāmapi || 55 ||  
  
idānīṃ kṛpayā rāma vyutthānaṃ kartumarhasi |  
pareṇa paratastvaṃ hi kāryāviṣṭo'rcayaṃ yataḥ || 56 ||  
  
smara kāryaṃ mama vibho yaduddiśyāhamāgataḥ |  
prārthitaścātikaṣṭena rājā daśarathaḥ svayam || 57 ||  
  
tadvṛthā mā kṛthāḥ sarvaṃ śuddhena manasā mune |  
devakāryaṃ ca rāmānyadavatāraprayojanam || 58 ||  
  
siddhāśramaṃ mayānīto rāmo rākṣasamardanaḥ |  
kariṣyati tato'halyāmuktiṃ ca janakātmajām || 59 ||  
  
pariṇeṣyati kodaṇḍabhaṅgena kṛtaniścayaḥ |  
rāmasya jāmadagnyasya kartā naiścityamātmanaḥ || 60 ||  
  
pitṛpaitāmahaṃ rājyaṃ tyakṣyate'traiva niḥspṛhaḥ |  
vanavāsacchaleneva daṇḍakāraṇyavāsinaḥ || 61 ||  
  
uddhariṣyati tīrthāni prāṇino duḥkhino hi ye |  
sītāharaṇadaurgatyacchalena bhuvi śocyatām || 62 ||  
  
darśayiṣyati sarveṣāṃ rāvaṇādivadhādapi |  
strīsaṅgināṃ samāsaṅga vānarādiparārthatām || 63 ||  
  
sītāviśuddhimanvicchaṃllokānugatamātmanaḥ |  
jīvanmukto niḥspṛho'pi kriyākāṇḍaparāyaṇaḥ || 64 ||  
  
bhaviṣyati paripraṣṭuṃ jñānakarmasamuccayam |  
yairdṛṣṭo yaiḥ smṛto vāpi yaiḥ śruto bodhitastu yaiḥ |  
sarvāvasthāgatānāṃ tu jīvanmuktiṃ pradāsyati || 65 ||  
  
p. 849)  
  
iti kāryamaśeṣeṇa trailokyasya samāpi hi |  
anena rāmacandreṇa puruṣeṇa mahātmanā || 66 ||  
  
namo'smai jitamevaite ko'pyevaṃ ciramedhatām |  
vasiṣṭha kṛpayā tvaṃ hi vyavahāraṃ paraṃ kuru || 67 ||  
  
vālmīkiruvāca ||  
  
ityukvāvasthitastūṣṇīṃ viśvāmitro mahāmuniḥ |  
vasiṣṭhastu mahātejā rāmacandramabhāṣata || 68 ||  
  
vasiṣṭha uvāca ||  
  
rāma rāma mahābāho mahāpuruṣa cinmaya |  
nāyaṃ viśrāntikālo hi lokānandamayo bhava || 69 ||  
  
yāvallokaparāmarśo nirūḍho nāsti yoginaḥ |  
tāvadrūḍhasamādhitvaṃ na bhavatyeva nirmalam || 70 ||  
  
tasmādrājyādiviṣayānparyālocya vinaśvarān |  
devakāryādibhārāṃśca tyaja putra sukhī bhava || 71 ||  
  
vālmīkiruvāca ||  
  
ityukto'pi yadā rāmaḥ kiṃcinnoce layaṃ gataḥ |  
tathā suṣumnayā so'pi praviṣṭo hṛdayaṃ śanaiḥ || 72 ||  
  
śaktiprāṇamanaḥpraśāntakaraṇo jīvaprakāśātmako   
nāḍīrandhrasuṣuptasarvakaraṇaḥ pronmīlya netre śanaiḥ |  
hṛṣṭotkṛṣṭavasiṣṭhamukhyaviduṣo nirmuktasarvaiṣaṇaḥ   
kṛtyākṛtyavicāraṇādvirahitaḥ sarvānpratīkṣya sthitaḥ || 73 ||  
  
p. 850)  
  
rāma uvāca ||  
  
na vidhirna niṣedhaśca tvatprasādādahaṃ punaḥ |  
tathāpi tava vākyaṃ tatkaraṇīyaṃ ca sarvadā || 74 ||  
  
vedāgamapurāṇeṣu smṛtiṣvapi mahāmune |  
guruvākyaṃ vidhiḥ prokto niṣedhastadviparyayaḥ || 75 ||  
  
vālmīkiruvāca ||  
  
ityuktvā caraṇau tasya vasiṣṭhasya mahātmanaḥ |  
śirasyādhāya sarvātmā sarvānprāha ghṛṇānidhiḥ || 76 ||  
  
sarve śṛṇuta bhadraṃ vo niścayena suniścitam |  
ātmajñānātparaṃ nāsti gurorapi ca tadvidaḥ || 77 ||  
  
siddhā ūcuḥ ||  
  
rāmaivameva sarveṣāṃ manasi sthitimāgatam |  
tvatprasādācca sakalaṃ saṃvādena dṛḍhīkṛtam || 78 ||  
  
sukhī bhava mahārāja rāmacandra namo'stu te |  
vasiṣṭhenāpyanujñātā gacchāmo'dya yathāgatam || 79 ||  
  
evamuktvā gatāḥ sarve rāmasaṃstavane ratāḥ |  
rāmacandrasya śirasi pauṣpī vṛṣṭiḥ papāta ha || 80 ||  
  
vālmīkiruvāca ||  
  
etatte sarvamākhyātaṃ rāmacandrakathānakam |  
anena kramayogeṇa bharadvāja sukhī bhava || 81 ||  
  
iti raghupatisiddhiḥ proditā yā mayā te varamunivacanālīratnamālā vicitrā |  
nikhilakavikulānāṃ yogināṃ sevyarūpā paramagurukaṭākṣānmuktimārgaṃ dadāti   
|| 82 ||  
  
p. 851)  
  
ya idaṃ śṛṇuyānnityaṃ vidhiṃ rāmavasiṣṭhayoḥ |  
sarvāvastho'pi śravaṇānmuktimārgaṃ nigacchati || 83 ||  
  
iha vairāgyamumukṣuvyavahārotpattikasthitayaḥ |  
upaśamanirvāṇākhye vāsiṣṭhe ṣaṭ prakaraṇāni || 84 ||  
  
iti śrītarkavāgīśvarasāhityācāryagauḍamaṇḍalālaṃkāraśrīmadabhinanda-  
भरद्वाजोपाख्याने निर्वाणप्रकरणे श्रीवसिष्ठरामचन्द्रसंवादो नाम   
अष्टादशः सर्गः ॥ १८ ॥  
  
समाप्तोऽयं ग्रन्थः ।  
  
  
  
  
  
मुक्तबोद्ह इन्दोलोगिचल् रेसेअर्च्ह् इन्स्तितुते©२०११ मुक्तबोध इन्दोलोगिचल् रेसेअर्छ् इन्स्तितुते  अल्ल् रिघ्त्स् रेसेर्वेद्।ए-तेxत्स् मय् बे विएwएद् ओन्ल्य् ओन्लिने ओर् दोwन्लोअदेद् ड़ोर् प्रिवते स्तुद्य्।ए-तेxत्स् मय् नोत्, उन्देर् अन्य् चिर्चुम्स्तन्चेस्, बे चोपिएद्, रेपुब्लिस्हेद्,रेप्रोदुचेद्, दिस्त्रिबुतेद् ओर् सोल्द्, एइथेर् इन् ओरिगिनल् ओर् अल्तेरेद् ड़ोर्म्, wइथोउत्थे एxप्रेस्स् पेर्मिस्सिओन् ओड़् मुक्तबोध इन्दोलोगिचल् रेसेअर्छ् इन्स्तितुते इन् wरितिन्ग्।दत-एन्तेरेद् ब्य् थे स्तड़्ड़् ओड़् मुक्तबोध उन्देर् थे दिरेच्तिओन् ओड़् मर्क् स्। ग्। द्य्च्ज़्कोwस्कि।          