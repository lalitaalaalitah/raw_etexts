---
Author:
- hāritāyana
Catalog number: M00344
Commentator:
- śrīnivāsa son of vaidyanātha dīkṣita
Publication country: India
Publication year:
- Pre-1900
Subjects:
- tantric / āgamic literature
- śākta
- śrī-vidyā
Uniform title: tripurārahasya jñānakhaṇḍa
author_iast: hāritāyana
title: त्रिपुरारहस्य ज्ञानखण्ड
title_iast: tripurārahasya jñānakhaṇḍa

---
  
  
  
  
त्रिपुरारहस्यम्  
  
(ज्ञानखण्डम्)  
  
श्रीनिवासभट्टविरचिततात्पर्यदीपिकाव्याख्यासंवलितम्  
  
ॐ नमः कारणानन्दरूपिणी परचिन्मयी ।  
विराजते जगच्चित्रचित्रदर्पणरूपिणी ॥ १ ॥  
  
जयत्येषा परा श्रीमत्त्रिपुरा सर्वसाक्षिणी ।  
या सेवकानुद्धरति संसृतेर्गुरुरूपिणी ॥  
  
नत्वा विघ्नेश्वरं देवं त्रिपुराया रहस्यके ।  
ज्ञानखण्डस्य तात्पर्यदीपिकेयं प्रतन्यते ॥  
  
ज्ञानखण्डमहाम्भोधिं गुरुवाक्प्लवमाश्रितः ।  
तितीर्षुरस्मि श्रीदेवीपदनाविकसङ्गतेः ॥  
  
इह खलु हारितायनो भगवान् दुःखपङ्कनिमग्नजनोद्दिधीर्षया   
त्रिपुरारहस्यमितिहासोत्तमं पद्यरूपं सन्दृब्धवान् । तत्र च मुख्यं   
विवक्षितं परमपुरुषार्थसाधनमेव [क्, ख्: पर-]   
विज्ञानम् । तदादौ च तत्साधनाग्र्यभक्तिनिदानं माहात्म्यखण्डमारचय्य   
सम्प्रति माहात्म्यश्रुत्यादिपरिणताधिकाराणां [ख्: कारिणां]   
जिज्ञासूनां स्वात्मतत्त्वावगमाय प्रारिप्सितं ज्ञानखण्डं निर्विघ्नेन   
समापयितुं प्रकरणप्रतिपाद्यस्वात्मदेवतानमनरूपं मङ्गलं   
सम्प्रदायप्रवर्तनाय ग्रन्थतो रचयति - ॐ नम इति । कारणात्मको य   
आनन्दः अविशेषात् सर्वकारणब्रह्मानन्दः । स एव रूपमस्याः । एवंविधा   
परा अनवच्छिन्न या चित् तन्मयी तदेकरूपा । तथा [ग्: तथा च]   
जगदेवादभुतचित्रं तस्य दर्पणवत् प्रतिबिम्बाश्रयं रूपमस्याः ।   
एवंरूपा ॐकारनिर्देश्या या विराजते विशेषतस्तत्तद्रूपेण सामान्यरूपेण च   
प्रकाशते । तस्यै नमः । अनवच्छिन्नचित्तत्त्वं शास्त्रप्रमेयं   
तदेवानन्दमयं जगत्कारणं न प्रकृत्यादिदर्पणे प्रतिबिम्बवत्तस्यामेव   
जगच्चित्रभासनमिति समस्तशास्त्रार्थगर्भितं श्लोकतात्पर्यम् । अत्र   
खण्डत्रयमपि [माहात्म्य-ज्ञान-चर्यात्मकं   
खण्डत्रयम्] शिवशक्तिप्रणवसम्पुटितम् ॐ नम इत्यारभ्य त्रिपुरैव   
ह्रीमिति समापनात् । तस्येदं तात्पर्यम् - शिवशक्तिरूपमखिलं जगत्   
स्वात्मचित्तत्त्वमात्रमिति बोधनार्थमिदं प्रकरणमिति ॥ १ ॥  
  
प्। २)  
  
श्रुतं कच्चिन्नारदैतत् सावधानेन चेतसा ।  
माहात्म्यं त्रिपुराख्याया यच्छ्रुति परसाधनम् ॥ २ ॥  
  
आद्येऽध्याये सूतमितपद्यैः [क-ट-प-यवर्गभवैरिह   
पिण्डान्त्यैरक्षरैरङ्काः । नेत्रे शून्यं ज्ञेयं तथा स्वरे केवले कथिते ॥ इति   
भास्कररायेण स्वकीयनाथनवरत्नमालामञ्जूषायामुद्धृतश्लोकस्य   
प्रामाण्येन स त इति वर्णाभ्यां ७ ६ अङ्कयोर्ग्रहणम् अङ्कानां वामतो गतिः   
इति कृत्वा ६७ श्लोकात्मक आद्योऽध्याय इति सूच्यते स त इति सङ्केताक्षराभ्या ।   
एवमेवान्यत्राप्यध्यायटीकारम्भश्लोकेषु ज्ञेयम् ।] पूजाद्युपासनैः ।  
शुद्धचित्तस्य रामस्य विचारोदय उच्यते ॥  
  
श्रोतारमभिमुखयितुं श्रुतमित्यादि ॥ २ ॥  
  
अथ ते कथयाम्यद्य ज्ञानखण्डं महाद्भुतम् ।  
यच्छ्रुत्वा न पुनः क्वापि मनुष्यः शोकमृच्छति ॥ ३ ॥  
  
महाद्भुतत्वमेवाह - यच्छ्रुत्वेति ॥ ३ ॥  
  
वैदिकं वैष्णवं शैवं शाक्तं पाशुपतं तथा ।  
विज्ञानं सम्यगालोच्य यदेतत् प्रविनिश्चितम् ॥ ४ ॥  
  
प्रकृतज्ञानस्य सर्वोत्तमत्वं वक्तुमाह - वैदिकमिति ।   
वैदिकमौपनिषदम् । वैष्णवं पाञ्चरात्रोक्तम् । शैवं षडर्द्धशास्त्रीयम्   
। शाक्तं महोच्छुष्माद्युक्तम् । पाशुपतं कामोकोक्तम् । विज्ञानम्   
आत्मतत्त्वनिश्चायकोपपत्तिजालम् [क्: तत्त्वं निश्चा-] ॥ ४ ॥  
  
प्। ३)  
  
नैतद्विज्ञानसदृशमन्यद् मानसमारुहेत् ।  
मया श्रीदत्तगुरुणा भार्गवाय निरूपितम् ॥ ५ ॥  
  
सर्वोत्तमत्वादेवाह - नैतदिति । दत्तगुरुनिरूपितं यथा मानसमारुहेन्न   
तथान्यदित्यर्थः ॥ ५ ॥  
  
उपपत्त्युपलब्धिभ्यां समेतं बहु चित्रितम् ।  
अत्रोक्तेनापि नो वेद यदि कश्चिद्विमूढधीः ॥ ६ ॥  
  
कुत एवम्? तदाह - उपपत्तिति । उपपत्तिर्युक्तिः । उपलब्ध्रनुभवः ।   
बहुकथाचित्रितम् । अत्रोक्तं [क्: अत्रोक्त] ज्ञानं चित्तमारुहेदेवेति   
व्यतिरेकमुखेन द्रढयति - अत्रेति ॥ ६ ॥  
  
स केवलं दैवहतः स्थाणुरेव न संशयः ।  
न तस्य स्यादपि ज्ञानं साक्षाच्छिवनिरूपितम् ॥ ७ ॥  
  
तत्ते शृणु समाख्यास्ये ज्ञानखण्डात्मना स्थितम् ।  
अहो सतामद्भुतं [क्: सत्तम्-] हि वृत्तं सर्वगुणोत्तरम् ॥ ८ ॥  
  
तद् ज्ञानखण्डात्मना स्थितं शास्त्रम् । सर्वज्ञकल्पं नारदं   
स्वस्मादाख्यानं शुश्रूषन्तं स्तौति - अहो इति । सर्वगुणैरुत्तरं   
श्रेष्ठम् ॥ ८ ॥  
  
यन्मत्तोऽप्येष देवर्षिः शुश्रुषत्यपि किञ्चन ।  
अनुग्राहकता चैषा सतां सहजसम्भवा ॥ ९ ॥  
  
एषा शुश्रुषा ॥ ९ ॥  
  
यथा ग्राणोल्लासकता मृगनाभेः स्वतः स्थिता ।  
एवं दत्तात्रेयमुखाच्छ्रुत्वा माहात्म्यवैभवम् ॥ १० ॥  
  
एवं माहत्म्यखण्डोक्तवत् [त्रिपुरारहस्य माहात्म्यखण्डं १९३२ ई०   
वर्षे वाराणसीस्थकाशीसंस्कृतग्रन्थमालायां मुद्रितमत्र   
द्रष्टव्यम्] ॥ १० ॥  
  
रामः सर्वजनारामो जामदग्न्यः शुभाशयः ।  
भक्त्यापहृतसच्चित्तस्तूष्णीं किञ्चिद् बभूव ह ॥ ११ ॥  
  
भक्त्या अपहृतं निलीनं सत् शुद्धं चित्तं यस्य ॥ ११ ॥  
  
प्। ४)  
  
अथसाद्य बहिर्वृत्तिं [क्: वृत्ति] भरितानन्दलोचनः ।  
रोमाञ्चपीवरवपुः स्वान्तरानन्दनिर्भरः ॥ १२ ॥  
  
आनन्द आनन्दाश्रुः । स्वीयः आन्त्रो [क्: अन्तरो] भक्तिजनितो य आनन्दः   
तेन निर्भरः पूर्णः ॥ १२ ॥  
  
हर्षोऽमायन् [क्: हर्षो ना-] रोमकूपविभेदान्निर्गमन्निव ।  
प्रणनाम दत्तगुरुं दण्डवच्चरणान्तिके ॥ १३ ॥  
  
स्वान्तरमायन् यो हर्षः स रोमकूपविभेदान्निर्गमन्निव   
रोमाञ्चपीवरवपुरिति सम्बन्धः ॥ १३ ॥  
  
उत्थाय हर्षभरितः प्राह गद्गदसुस्वरः ।  
धन्योऽहं कृतकृत्योऽहं श्रीगुरो त्वत्प्रसादतः ॥ १४ ॥  
  
यत्प्राह - तदेवाह - धन्य इति ॥ १४ ॥  
  
यस्य मे करुणासिन्धुस्तुष्टः साक्षाद् गुरुः शिवः ।  
यस्मिंस्तुष्टे ब्रह्मपदमपि स्यात् तृणसम्मितम् ॥ १५ ॥  
  
मृत्युरप्यात्मतां याति यस्मात्तुष्टाद् गुरोर्ननु ।  
ममाकाण्डादेव गुरुः सोऽद्य तुष्टो महेश्वरः ॥ १६ ॥  
  
गुरुतोषहेतुको मृत्युरात्मतां यातीति । अकाण्डाद् अनिमित्तेन । स बहुप्रयासेन   
तोषणीयः ॥ १६ ॥  
  
मन्ये सर्वं मया प्राप्तमित्येव कृपया गुरोः ।  
नाथ माहात्म्यमखिलं श्रुतं त्वत्कृपयाधुना ॥ १७ ॥  
  
गुरुं प्रत्याह - नाथेत्यादि ॥ १७ ॥  
  
तामुपासितुमिच्छामि त्रिपुरां परमेश्वरीम् ।  
तदुपास्तिक्रमं ब्रूहि मह्यं सुकृपया गुरो ॥ १८ ॥  
  
इति सम्प्रार्थितो दत्तगुरुरालक्ष्य भार्गवे ।  
योग्यतां त्रिपुरोपास्तौ सच्छ्रद्धाभक्तिबृंहिताम् ॥ १९ ॥  
  
क्रमेण दीक्ष्यामास त्रिपुरोपास्तिहेतवे ।  
जामदग्न्योऽपि सम्प्राप्य त्रैपुरं दीक्षणं शुभम् [क्: शुभे] ॥   
२० ॥  
  
प्। ५)  
  
सर्वदीक्षासमधिकं पूर्णतत्त्वप्रबोधनम् ।  
मन्त्रयन्त्रवासनाभिरन्वितं [क्: तम] निखिलं क्रमम् ॥ २१ ॥  
  
मन्त्रयन्त्रयोर्वासना भावनाभेदाः । क्रमः पद्धतिः [क्:   
क्रमपद्धतिः] ॥ २१ ॥  
  
प्राप्य श्रीगुरुवक्त्राब्जाद्रसं मधुकरो यथा ।  
तृप्तान्तरङ्ग आनन्दमादितो [ख्, ग्: मोदितो] भार्गवस्तदा ॥   
२२ ॥  
  
उपास्तिक्रमजिज्ञासानिवृत्तिस्तृप्तिः तज्जनितानन्दपूर्णत्वान्मादितो [क्:   
मादितोत्तमः] मत्तः ॥ २२ ॥  
  
श्रीनाथेनाभ्यनुज्ञातस्त्रिपुरासाधनोद्यतः ।  
परिक्रम्य गुरुं नत्वा महेन्द्राद्रिमुपाययौ ॥ २३ ॥  
  
तत्र निर्माय वसतिं शुभामतिसुखावहाम् ।  
अभूदुपासनपरो वर्षद्वादशकं तदा ॥ २४ ॥  
  
नित्यनैमित्तिकपरः पूजाजपपरायणः ।  
सदा श्रीत्रिपुरेशान्या मूर्तिध्यानैकतत्परः ॥ २५ ॥  
  
एवं तस्यात्यागात् कालो द्वादशाब्दो निमेषवत् ।  
अथैकदा [घ्: तथ-] सुखासीनो नामदग्न्योऽनुचिन्तयत् ॥ २६ ॥  
  
पुरा यत्प्राह संवर्तो मया स्वभ्यर्थितः पथि ।  
तन्मया नैव विदितमंशेनापि तदा ननु ॥ २७ ॥  
  
पुरा रामात्पराजयानन्तरम् । एतच्च माहात्म्यखण्डे ज्ञेयम् । तत् संवर्तोक्तं   
ज्ञानम् ॥ २७ ॥  
  
विस्मृतं च मया यस्मात् प्राङ्न पृष्टं गुरुं प्रति ।  
माहात्म्यं त्रिपुराशक्तेः श्रुतं श्रीगुरुवक्त्रतः ॥ २८ ॥  
  
प्रष्टुं विस्मृतम् ॥ २८ ॥  
  
परन्तु तत्र विदितं यत्संवर्तः पुराऽब्रवीत् ।  
मया सृष्टिप्रसङ्गेन पृष्टं किञ्चिद् गुरुं प्रति ॥ २९ ॥  
  
मया सृष्टीत्याद्यपि प्रथमखण्डे [माहात्म्यखण्डे दशमाध्याये   
४९-६२ श्लोकेषु] ज्ञेयम् ॥ २९ ॥  
  
प्। ६)  
  
तदा कटकृदाख्यानं वर्णयित्वा च मे गुरुः ।  
नाब्रवीदप्रकृततस्तन्मे तत्तादृशं स्थितम् ॥ ३० ॥  
  
कुतो नाब्रवीत्तदाह - अप्रकृतत इति । तादृशम् अविदितम् ॥ ३० ॥  
  
लोकस्य गतिमेतां तु न जानाम्यपि लेशतः ।  
कस्मादिदं समुदितं जगदाडम्बरं महत् ॥ ३१ ॥  
  
कुत्र वा गच्छति पुनः कुत्र संस्थानमृच्छति ।  
अस्थिरं तु प्रपश्यामि सर्वं सर्वत्र किञ्चन ॥ ३२ ॥  
  
अस्थिरं प्रतिक्षणपरिणामि ॥ ३२ ॥  
  
व्यवहारः स्थिरप्रायः कस्मादेतदपीदृशम् ।  
चित्रां जगद्व्यवहृतिं प्रपश्याम्यविमर्शिनीम् ॥ ३३ ॥  
  
विषयस्यास्थिरत्वे कथं तद्विषयकव्यवहारोऽयं ग्रामो मत्पुत्रार्थं   
सम्पादित इति स्थिरप्रायो भवतीति विस्मयन्नाह - व्यवहार इति ।   
अविमर्शिनीमविचारवतीम् ॥ ३३ ॥  
  
अहो यथान्धानुगतो ह्यन्धश्चेष्टति तादृशः ।  
लोकस्य व्यवहारो वै सर्वस्याप्यभिलक्षितः ॥ ३४ ॥  
  
अन्धपरम्परयैव व्यवहार इत्याह - अहो इति ॥ ३४ ॥  
  
निदर्शनं ह्यात्मकृतिरत्र मे सर्वथा भवेत् ।  
नूनं मम शैशवे किं जातं तन्मे न भावितम् ॥ ३५ ॥  
  
अत्र दृष्टान्तः स्वस्याचारणमेवेत्याह - निदर्शनमिति । आत्मनः   
कृतिर्व्यवहारः । तदेवाह - नूनमिति । मे मया ॥ ३५ ॥  
  
कौमारे चान्यथा वृत्तं तारुण्येऽपि ततोऽन्यथा ।  
इदानीमन्यथैवाति व्यापारो मम सर्वथा ॥ ३६ ॥  
  
किमभूत् फलमेतेषां तन्न वेद्मि कथञ्चन ।  
यद्यत्काले यच्च यच्च क्रियते येन येन वै ॥ ३७ ॥  
  
प्। ७)  
  
सम्यगेवेति तद्बुद्ध्वा फलावष्टम्भपूर्वकम् ।  
फलं किं तत्र सम्प्राप्तं केन वा सुखमात्मनः ॥ ३८ ॥  
  
फलावष्टम्भः फलप्राप्तिनिश्चयः ॥ ३८ ॥  
  
यच्चापि लोके फलवदविमृश्य फलं हि तत् ।  
न फलं तदहं मन्ये पुनर्यस्मात् करोति सः ॥ ३९ ॥  
  
यच्च फलं धनादि तस्याविचारेणैव फलत्वमित्याह - यच्चेति ॥ ३९ ॥  
  
प्राप्ते फले फलेच्छावान् पुनर्भूयात् कथं वद ।  
यस्मान्नित्यं करोत्येव जनः सर्वः फेलेहया ॥ ४० ॥  
  
फलाभिमतप्राप्त्यनन्तरं प्रवृत्तिकारणेच्छाया एवोदयः कथमित्याह -  
  
phalaṃ tadeva saṃproktaṃ duḥkhahāniḥ sukhaṃ ca vā |  
kartavyaśeṣe no duḥkhanāśo vā sukhameva vā || 41 ||  
  
nanu kiñcitphalaprāptāvapi phalāntaraprāptyarthaṃ karaṇaṃ   
yuktamevetyāśaṅkya neti vaktuṃ phalasvarūpaṃ nirūpayati - phalamiti |   
abhāvasyāsato na phalatvaṃ yuktamityāha - sukhaṃ ca veti || 41 ||  
  
kartavyataiva duḥkhānāṃ paramaṃ duḥkhamucyate |  
tatsattve tu kathaṃ te sto duḥkhābhāvaḥ sukhaṃ ca vā || 42 ||  
  
duḥkhānāṃ madhye kartavyataiva paramaṃ mahad duḥkham | te duḥkhābhāvaḥ   
sukhaṃ ceti dve || 42 ||  
  
yathā dagdhākhilāṅgasya pāde pāṭīralepanam |  
tathā kartavyaśeṣasya sukhalābha ihocyate || 43 ||  
  
etadeva dṛṣṭāntairupapādayati - yathetyādi || 43 ||  
  
yathā śarāviddhahṛdaḥ pariṣvaṅgo'psarogaṇaiḥ |  
tathā kartavyaśeṣasya sukhalābha ihocyate || 44 ||  
  
yathā kṣayāmayāviṣṭanarasya gītasaṃśrutiḥ |  
tathā kartavyaśeṣasya sukhalābha ihocyate || 45 ||  
  
sukhanaste hi lokeṣu ye'kartavyatayā sthitāḥ |  
pūrṇāśayā mahātmānaḥ sarvadehasuśītalāḥ || 46 ||  
  
tarhi kaḥ sukhītyākāṅkṣāyāmāha - sukhina iti | na kartavyaṃ yasya   
tadbhāvo'kartavyatā | idameva sukhināṃ [k: sukhinām | na kṣaṇa]   
lakṣaṇamiti bhavaḥ | sukhinamitarasmādvivecayitumāha - pūrṇetyādi |   
anyeṣāṃ prāptavyaśeṣādapūrṇaḥ kāmitāprāptyā rikta āśayaścittam | tathānye   
mahātmānaḥ svātmānaṃ nyūnaṃ manyamānāḥ | spaṣṭaṃ caitat |   
sārvabhaumo'pīndrāt svātmānaṃ nyūnaṃ manyata iti | mūrdhni mukuṭasattve'pi   
kaṇṭhe [kh: kaṇṭhe nāsti] hārābhāvena duḥkhānuvṛtteḥ na te   
sarvāṅgaśītalāśca || 46 ||  
  
p. 8)  
  
yadi kartavyaśeṣe'pi sukhaṃ syāt kenacit kvacit |  
śūlaprote'pi ca nare syāt sukhaṃ gandhamālyajam || 47 ||  
  
kenacid vastramālyādinā || 47 ||  
  
aho mahaccitrametat kartavyaśatasaṃkule |  
sukhamastīha yasyārthe karotyeva sadā janaḥ || 48 ||  
  
aho vicāramāhātmyaṃ kiṃ vadāmi nṛṇāmaham |  
anantakartavyaśailākrāntāḥ suakhyaṃ labhanti ca || 49 ||  
  
yathā [k: tathā] saukhyāya yatate sārvabhaumastu sarvadā |  
tathaiva yatate nityamapi bhikṣāṭane rataḥ || 50 ||  
  
pṛthak tau prāpnutaḥ saukhyaṃ manyete kṛtakṛtyatām |  
tadyena yānti sarve'pi yāmyahaṃ tānanukramāt || 51 ||  
  
yenāvicāritena mārgeṇa kramād yānti tānahamanuyāmi || 51 ||  
  
anālocya phalaṃ cāpi yathāndho'ndhānugastathā |  
tadalaṃ medhayānena bhūyo gatvā dayānidhim || 52 ||  
  
atra hetuḥ - phalamanālocyeti | medhayā avicārajanitaniścayena | anena   
vicāreṇa saha gatvā | yāvadvicāro na naśyettāvaditi tātparyam || 52 ||  
  
vijijñāsitajijñāsyo vicikitsāmbudheḥ param |  
pāraṃ prapatsye suśubhaṃ guruvākplavamāśritaḥ || 53 ||  
  
vicikitsā sandehaḥ | guruvāgeva plavo nauḥ tamāśritaḥ [k: tāmāśritaḥ] ||   
53 ||  
  
p. 9)  
  
iti vyavasya sahasā jāmadagnyaḥ śubhāśayaḥ |  
pratasthe tadgirivarād gurudarśanakāṅkṣyā || 54 ||  
  
gandhamādanaśailendraṃ prāpya śīghramapaśyata |  
guruṃ padmāsanāsīnaṃ bhūbhāsvantamiva sthitam || 55 ||  
  
praṇanāma pādapīṭhapurato bhuvi daṇḍavat |  
śirasā'pīḍayat pādapadmaṃ nijakarāśritam || 56 ||  
  
athaivaṃ praṇataṃ rāmaṃ dattātreyaḥ prasannadhiḥ |  
āśirbhiryojayāmāsa samutthāpayadādarāt || 57 ||  
  
vatsottiṣṭha cirādadya tvāṃ paśyāmi samāgatam |  
brūhi svātmabhavaṃ vṛttaṃ nirāmayatayā [k: nirāmayāsthitam]   
sthitam || 58 ||  
  
ātmabhavaṃ śarīrādau bhavamutpannam || 58 ||  
  
athotthāya gurūktyā sa gurvādiṣṭāgnyaviṣṭaraḥ |  
upaviśya prasannātmā baddhāñjalipuṭo'bravīt || 59 ||  
  
śrīguro karuṇāsindho tvatkṛpāmṛta āplutaḥ |  
kathaṃ sa paribhūyeta vidhisṛṣṭairathāmayaiḥ || 60 ||  
  
atheti apyarthaḥ | vidhisṛṣṭairapītyarthaḥ || 60 ||  
  
tvatkṛpātmāmṛtakaramaṇḍalāntaḥ sthitaṃ tu mām |  
santāpayet kathaṃ vyādhiścaṇḍāṃśuratibhīṣaṇaḥ || 61 ||  
  
āntaraṃ bāhyamapi te kṛpayānanditaṃ mama |  
sadā sthitaṃ kintu bhavatpādābjaviyutiṃ vinā || 62 ||  
  
āntaraṃ manaḥ | bāhyaṃ śarīram | bhavatpādābjayorviyutirviyogaḥ || 62 ||  
  
nānyadrujāvahaṃ kiñcidāsīnme leśataḥ kvacit |  
tadbhavaccaraṇāmbhojadarśanādadya vai punaḥ || 63 ||  
  
p. 10)  
  
sampūrṇatā samāpanā sarvathā śrīguro nanu |  
tat kiñciccirasaṃvṛttaṃ hṛdi me parivartate || 64 ||  
  
ānandasya sampūrṇatā | cirakālāddhṛdi saṃvṛttam utpannaṃ praṣṭavyamiti ||   
64 ||  
  
tatpraṣṭuṃ tvābhivāñchāmi cirasaṃśayitāntaraḥ |  
ājñapto bhavatādyāhaṃ pṛcchāmi vicikitsitam || 65 ||  
  
praṣṭavyārthe cirāt saṃśayitam āntaraṃ mano yasya || 65 ||  
  
saṃśrutyaivaṃ bhārgavoktiṃ dattātreyo dayānidhiḥ |  
samprahṛṣṭamanā rāmamūce prītyātha bhārgavam || 66 ||  
  
pṛccha bhārgava yatte'dya praṣṭavyaṃ cirasambhṛtam |  
tava bhaktyā prasanno'smi prabravīmi tavepsitam || 67 ||  
  
iti śrīmaditihāsottame tripurārahasye jñānakhaṇḍe bhārgavapraśne   
prathamo'dhyāyaḥ ||  
  
iti śrītripurārahasyajñānakhaṇḍavyākhyāyāṃ [g, gh:   
śrītripurārahasye-] tātparyadīpikāyāṃ prathamo'dhyāyaḥ ||  
  
  
p. 11)  
  
atha dvitīyo'dhyāyaḥ  
  
ityājñapto [k, g: asya ślokasya pūrvārdhottarārdhayoḥ   
pustakayorviparyastaḥ pāṭhaḥ] jāmadagnyaḥ praṇamyā'trisutaṃ munim |  
praśrayāvanato bhūtvā saṃpraṣṭumupacakrame || 1 ||  
  
atrādhyāye vedamitaiḥ padyaiḥ kartavyadūṣaṇam |  
kriyate suvicārasya janistutirapīryate ||  
  
pṛcchetyājñaptaḥ | praśrayaḥ vinayaḥ || 1 ||  
  
bhagavan gurunāthārya sarvajña karuṇānidhe |  
purā me nṛpavaṃśeṣu krodhaḥ kāraṇato hyabhūt || 2 ||  
  
svasya nirvedapāptiprakāramāha - pureti || 2 ||  
  
tadbhūyo nihitaṃ kṣātraṃ sagarbhaṃ sastanandhayam |  
mayā triḥsaptakṛtvo vai kṣatrāsṛgbharite hrade || 3 ||  
  
tat krodhāddhetoḥ || 3 ||  
  
santarpitāḥ pitṛgaṇāstuṣṭā madbhaktigauravāt |  
matkrodhaṃ śāmayāmāsuḥ śāntaḥ pitrājñayāpyaham || 4 ||  
  
sampratyayodhyāmadhyāste yaḥ śrīrāmo hariḥ svayam |  
krodhāndhastena bhūyo'haṃ saṅgato baladarpitaḥ || 5 ||  
  
tena darpādbhagavatā cyāvitaśca parājitaḥ |  
jīvan kathañcinnryāto brahmaṇyenānukampinā || 6 ||  
  
atha māmupasaṃprāpto nirvedaḥ paribhāvitam [gh: paribhāvitaḥ] |  
tato'tyantaṃ pathi mayā bahudhā paridevitam || 7 ||  
  
paridevitaṃ pralapitam || 7 ||  
  
saṃvartamavadhūtendraṃ mārge'kasmāt samāsadam |  
bhasmacchannāgnivad gūḍhaṃ kathañcidavidaṃ tadā || 8 ||  
  
samāsadamāsāditavān || 8 ||  
  
p. 12)  
  
santapta iva nīhāraṃ taṃ sarvāṅgasuśītalam |  
saṅgamyaivātiśiśirabhāvamāsādayaṃ tadā || 9 ||  
  
kīdṛśaṃ saṃvartaṃ kathaṃvidho rāma āsāditavān? tadāha - santapteti |   
saṅgamaphalamāha - saṅgamyeti || 9 ||  
  
mayā svasthitimāpṛṣṭaḥ prāhāmṛtasupeśalam |  
susārapiṇḍavat sarvaṃ niṣkṛṣya pratyapādayat || 10 ||  
  
peśalaṃ sundaram | sarvaṃ praśnārtham || 10 ||  
  
nāhaṃ tadaśakaṃ spraṣṭuṃ raṅko rājñīṃ yathā tathā |  
bhūyaḥ saṃprārthitaḥ so'tha bhavantaṃ me vinirdiśat || 11 ||  
  
tat saṃvartoktam | raṅkaḥ daridrī || 11 ||  
  
tadbhavaccaraṇadvandvaṃ [gh: tanme andho tadbhava iti   
paṅktikramaḥ] tata āsāditaṃ mayā |  
andho janasamāyogamivātyantasukhāvaham || 12 ||  
  
tanme na viditaṃ kiñcit saṃvartamunirāha yat |  
śrutaṃ māhātmyamakhilaṃ tripurābhaktikārakam || 13 ||  
  
tat saṃvartoktaṃ śravaṇādhikāraṃ svasminnāha - śrutamiti || 13 ||  
  
sā bhavadrūpiṇī devī hṛdi nityaṃ samāhitā |  
evaṃ me vartamānasya kiṃ phalaṃ samavāpyate || 14 ||  
  
bhavadrūpiṇī gururūpiṇī | phalasya devatākāracittavṛtteḥ prāptatvāt   
punarupāsanaṃ piṣṭapeṣaṇavadityāha - evamiti || 14 ||  
  
bhagavan kṛpayā brūhi yatsaṃvartaḥ purāvadat |  
aviditvā ca tannāsti kvacīcca kṛtakṛtyatā || 15 ||  
  
kiṃ saṃvartoktena upāsanameva kurviti cedāha - aviditveti || 15 ||  
  
taduktamaviditvā tu yadyacca kriyate mayā |  
tadvālakrīḍanamiva pratibhāti samantataḥ || 16 ||  
  
tadaviditvopāsanamanyadvā karma sarvaṃ vyarthamityāha - taduktamiti || 16 ||  
  
p. 13)  
  
purā mayā hi bahuśaḥ kratubhirdakṣiṇocchrayaiḥ |  
prabhūtānnagaṇairiṣṭā devāḥ śakramukhā nanu || 17 ||  
  
nanu na vyarthaṃ karmādīnāṃ phalasattvāditi cennetyāha - pureti |   
dakṣiṇānām ucchraya ādhikyaṃ yeṣu || 17 ||  
  
tadalpaphalameveti śrutaṃ saṃvartavaktrataḥ |  
manye tadahamalpaṃ yat duḥkhameveti sarvathā || 18 ||  
  
tadalpeti | evaṃvidhottamakarmaṇāmalpaphalatve kimanyeṣāmiti bhāvaḥ |   
alpaphalatve'pi na phalābhāva ityāśaṅkyālpaphalasya duḥkhātmataivetyāha -   
manya iti || 18 ||  
  
asukhaṃ nahi duḥkhaṃ syād duḥkhamalpaṃ sukhaṃ smṛtam |  
yataḥ sukhātyaye duḥkhaṃ bhaved gurutaraṃ kila || 19 ||  
  
etadeva nirūpayati - asukhamiti | tatra hetuḥ - yata iti || 19 ||  
  
naitāvadeva caitasmādadhikaṃ cāsti vaibhavam |  
mṛtyūpayogo yadbhūyo na tatra syāt kadācana || 20 ||  
  
nanu kṛtakarmadhārayālpasukhadhārā [kh: sukhādhāra] prāpteḥ kiṃ   
jñāneneti cedāha - naitāvadeveti | bhayamevāha - mṛtyūpeti |   
mṛtyugrasanaṃ karmabhirdurnivāramiti bhāvaḥ || 20 ||  
  
evameva bhavedyanme kriyate tripurāvidhau |  
bālakrīḍeva me bhāti sarvaṃ tanmānasaṃ yataḥ || 21 ||  
  
nanu karmaivaṃvidhameva | upāsanaṃ tu   
paradevatāsambandhānnaivamityāśaṅkyopāsanamapi śuṣkakarmatulyameva   
phalata ityāha - evamiti | me mayā tripuropāsanavidhau kriyamāṇaṃ   
karmavadevetyarthaḥ | ata eva bālakrīḍeveti | tatra hetuḥ - mānasaṃ yata iti || 21   
||  
  
etadyaduktaṃ bhavatā kartuṃ tat [k: tasyā] syādito'nyathā |  
niyataṃ cāpyanyathā tad vacobhedasamāśrayāt || 22 ||  
  
upāsanasya karmatulyatāmāha - etaditi | yad upāsanam | vacobhedaḥ   
śāstrabhedaḥ | śāstrāṇāṃ vividhatvena bhavaduktaprakāreṇānyathā vā   
niyamenāniyamena vā kartuṃ śakyamityarthaḥ || 22 ||  
  
p. 14)  
  
ālambabhedataścāpi vividhaṃ pratipadyate |  
kathametat kratusamamasatyaphalasammitam || 23 ||  
  
śāligrāmanārmadādyālambanabhedena cānyathā kartuṃ śakyam | evamanekathā   
pratipadyamānatvāt kratvādikarmasamametadupāsanamasatyaphalatvena sammitaṃ   
niścitam | kratusamaṃ kathaṃ na bhavediti śeṣaḥ || 23 ||  
  
apyasatyātmakaṃ yasmāt kathaṃ satyasamaṃ bhavet |  
athāpi nityaṃ [k: nitya] kartavyametannāsyāvadhiḥ kvacit || 24 ||  
  
mānasatvāt svarūpato'pyasatyaṃ yasmāttasmāt kathaṃ satyaphalajanakaṃ bhavet |   
nāstyakṛtaḥ kṛtena (muṇḍa0 1|2|12) iti vacanāditi bhāvaḥ |   
śāstrasyeśvarasaṅkalparūpatvenācintyatvānnaivaṃ vaktuṃ yuktamiti cedāha -  
  
लक्षितो मे स भगवान् [क्, घ्: भगवन्] संवर्तः सर्वशीतलः   
।  
कर्तव्यलेशविषमविषज्वालाविनिर्गतः ॥ २५ ॥  
  
ननु यावज्जीवं कुर्वत एव परश्रेयःप्राप्तिरिति चेदाह - लक्षित इति । मे मया   
। न तेन श्रेयः प्राप्तमिति चेदाह - सर्वशीतल इति । न प्रत्यक्षदृष्टे   
विप्रतिपत्तिरित्याशयः । कुत एवं स सर्वशीतलस्त्वया ज्ञातः । तदाह -   
कर्तव्येति । यतो विनिर्गतः ततः शीतलः ॥ २५ ॥  
  
हसन्निव लोकतन्त्रमभयं मार्गमाश्रितः ।  
वने दावाग्निसङ्कीर्णे हिमाम्बुस्थगजोपमः ॥ २६ ॥  
  
न च स केवलं मूढः पापफलभाक् यतोऽभयं मार्गमाश्रितो   
लोकव्यवहारं हसन्निवास्ते । तस्य सर्वशीतलत्वे दृष्टान्तः - वन इति ॥ २६ ॥  
  
सर्वकर्तव्यवैकल्यामृतसंस्वादनन्दितः ।  
कथमेतां दशां प्राप्तो यच्च मामाह तत्पुरा ॥ २७ ॥  
  
कर्तव्यवैधुर्यमात्रेण कथं स महासुखी ? तदाह - सर्वेति ।   
कर्तव्यतैव महादुःखहेतुः । व्यवहारे श्रान्तिदर्शनात् तदभावादेव   
सुखम् । सुषुप्तौ सुखदर्शनादिति भावः । एतां दशां   
कर्मत्यागादभयदशां संवर्तः प्राप्तः ॥ २७ ॥  
  
प्। १५)  
  
सर्वमेतत् सुकृपया गुरो मे वक्तुमर्हसि ।  
कर्तव्यकालभुजगनिगीर्णं मां विमोचय ॥ २८ ॥  
  
किमेतेन ते प्रयोजनमिति चेदाह - कर्तव्येति ॥ २८ ॥  
  
इत्युक्त्वा चरणौ मूर्ध्ना गृहीत्वा दण्डवन्नतः ।  
अथ दृष्ट्वा तथाभूतं भार्गवं मुक्तिभाजनम् [घ्: भक्ति] ॥   
२९ ॥  
  
तथाभूतम् आर्तं मुमुक्षुम् ॥ २९ ॥  
  
दयमानस्वभावोऽथ दत्तो वक्तुमुपाक्रमत् ।  
वत्स भार्गव धन्योऽसि यस्य ते बुद्धिरीदृशी ॥ ३० ॥  
  
कर्तव्यस्य दुःखहेतुत्वबुद्धिः ॥ ३० ॥  
  
अब्धौ निमज्जतो नौकासम्प्राप्तिरिव सङ्गता ।  
एतावदेव सुकृतिः क्रियाभिरुपसङ्गतः ॥ ३१ ॥  
  
बुद्धिं स्तौति - अब्धाविति । ते सङ्गतेत्यन्वयः । उपासनं बालक्रीडनवद्   
व्यर्थमिति रामेणोक्तं फलप्रदर्शनेन प्रत्याह - एतावदिति ।   
बुद्धिप्राप्तिमित्यर्थः ॥ ३१ ॥  
  
स्वात्मानमारोहयति पदे परमपावने ।  
सा देवी त्रिपुरा सर्वहृदयाकाशरूपिणी ॥ ३२ ॥  
  
उपसङ्गत आरोहयतीति सम्बन्धः । परमपावने निर्दोषे मोक्षाख्ये । कथं   
क्रियाभिर्बुद्धिप्राप्त्या पदारोहस्तदाह - सेति । हृदयाकाशेऽभिव्यक्त्या   
तद्रूपिणी ॥ ३२ ॥  
  
अनन्यशरणं भक्तं प्रत्येवंरूपिणी द्रुतम् ।  
हृदयान्तः परिणता मोचयेद् मृत्युजालतः ॥ ३३ ॥  
  
एवंरूपिणी प्रोक्तबुद्धिरूपिणी । प्रोक्तबुद्ध्यादिरूपेण [क्, ख्, ग्:   
बुद्ध्या रूपेण] परिणता सैव मोचयेदिति भावः ॥ ३३ ॥  
  
यावत् कर्तव्यवेतालान्न बिभेति दृढं नरः ।  
न तावत् सुखमाप्नोति वेतालाविष्टवत् सदा ॥ ३४ ॥  
  
अस्या बुद्धेर्व्यतिरेकमुखेन पदसाधनतामाह - यावदिति ॥ ३४ ॥  
  
प्। १६)  
  
नृणां कर्तव्यकालाहिसन्दष्टानां कथं शुभम् ।  
करालगरलज्वालाक्रान्ताङ्गानामिव क्वचित् ॥ ३५ ॥  
  
सर्पदष्टानामिव कर्तव्ययुतानां न सुखमित्याह - नृणामिति ॥ ३५ ॥  
  
कर्तव्यविषसंसर्गमूर्च्छितं पश्य वै जगत् ।  
अन्धीभूतं न जानाति क्रियां स्वस्य हितात्मिकाम् ॥ ३६ ॥  
  
न जानाति । एवंरूपं जगत् पश्य ॥ ३६ ॥  
  
अन्यथा चेष्टते भूयो मोहमापद्यते पुनः ।  
एवंविधो हि लोकोअयं कर्तव्यविषमूर्च्छितः ॥ ३७ ॥  
  
अन्यथेति । हितसाधनाय [क्, ख्, ग्: नायत्सा] तत्साधनं   
विहायान्यथा चेष्टते । अत्र हेतुर्विषमूर्च्छित इति ॥ ३७ ॥  
  
अनादिकालतो भीमे पच्यते विषसागरे ।  
यथा हि केचित् पथिकाः प्राप्ता विन्ध्यमहानगम् [क्: विन्ध्यं   
महा] ॥ ३८ ॥  
  
एवं मोहो जीवस्य कदाप्रभृति [क्, ग्: भृतिसम्पन्न] सम्पन्न इति   
चेदाह - अनादीति । अत्र दृष्टान्तत्वेनाख्यायिकामुपक्रमते - यथेति ॥ ३८   
॥  
  
क्षुधाभरसमाक्रान्ताः फलानि ददृशुर्वने ।  
विषमुष्टिफलान्याशु तिन्दुकस्य फलेहया ॥ ३९ ॥  
  
भक्षयामासुरत्यन्तक्षुधानष्टरसेन्द्रियाः ।  
अथ ते तद्विषज्वालाज्वलिताङ्गाः सुपीडिताः ॥ ४० ॥  
  
ननु विषमुष्टितिन्दुकफलयोराकृतिसाम्येऽपि न रससाम्यमित्यत आह -   
नष्टरसेन्द्रिया इति ॥ ४० ॥  
  
अन्धीभूता विचिन्वन्तस्तद्विषोष्णप्रशान्तये ।  
अविदित्वा मुष्टिफलं तिन्दूफलनिषेवणात् ॥ ४१ ॥  
  
मुष्टिफलं भक्षितमित्यविदित्वा ॥ ४१ ॥  
  
मत्वा ज्वालां निजे देहे धत्तुरफलमासदुः ।  
भ्रान्त्या जम्बीरबुद्ध्या तत् सर्विरासीत् सुभक्षितम् ॥ ४२ ॥  
  
तिन्दूफलजामेवाङ्गे ज्वालां मत्व आसदुः प्राप्ताः । तद् धत्तुरफलम् ॥ ४२ ॥  
  
प्। १७)  
  
उन्मत्ताश्च ततोऽभूवन् मार्गाद् भ्रष्टाश्च ते तदा ।  
अन्धीभूतातिगहने पतन्तो निम्नभूमिषु ॥ ४३ ॥  
  
कण्टकैश्छिन्नसर्वाङ्गा [क्, घ्: श्चित्-]   
भग्नबाहूरुपादकाः ।  
अधिक्षिपन्तश्चान्योन्यं कलहं चक्रुरुच्चकैः ॥ ४४ ॥  
  
मुष्टिभिश्च शिलाभिश्च काष्ठैर्जघ्नुः परस्परम् ।  
अथ ते दीर्णसर्वाङ्गाः पुरं कञ्चित् समासदुः ॥ ४५ ॥  
  
निशीथे दैववशतः पुरद्वारमुपाययुः ।  
पुरद्वाराधिपालैस्ते प्रतिरुद्धाः प्रवेशने ॥ ४६ ॥  
  
देशकालानभिज्ञानात् कलहं चक्रुरुच्चकैः ।  
अथ ते प्रहृता द्वारपालैरतितरां यदा ॥ ४७ ॥  
  
द्वाराधिपैः कलहं चक्रुः ॥ ४७ ॥  
  
तदा पलायनपरा बभूवुः परितस्तु ते ।  
पतिताः परिखे केचिद् भक्षिता मकरादिभिः ॥ ४८ ॥  
  
परिखाजलस्थमकरादिभिः ॥ ४८ ॥  
  
केचित् खातेषु कूपेषु पतिताः प्राणमुत्सृजुः ।  
अपरे तैर्विनिहताः केचिज्जीवग्रहं गताः ॥ ४९ ॥  
  
एवं जना हितेच्छाभिः कर्तव्यविषमूर्च्छिताः ।  
अहो विनाशं यान्त्युच्चैर्मोहेनान्धीकृताः खलु ॥ ५० ॥  
  
दार्ष्टान्तिके योजयति - एवमिति ॥ ५० ॥  
  
धन्योऽसि भार्गव त्वं तु यस्मादभ्युदयं गतः ।  
विचारः सर्वमूलं हि सोपानं प्रथमं भवेत् ॥ ५१ ॥  
  
मोहसागरोत्तीर्णत्वाद् धन्योऽसि । कोऽसावभ्युदयस्तदाह - विचार इति । मूलं   
भवेत् ॥ ५१ ॥  
  
परश्रेयोमहासौधप्राप्तौ जानीहि सर्वथा ।  
सुविचारमृते क्षेमप्राप्तिः कस्य कथं भवेत् ॥ ५२ ॥  
  
यत एवमतः सौधप्राप्तौ प्रथमं सोपानं जानीहि । अत एवाह - सुविचारेति   
॥ ५२ ॥  
  
प्। १८)  
  
अविचारः परो मृत्युरविचारहता जनाः ।  
विमृश्यकरी जयति सर्वत्राभीष्टसङ्गमात् ॥ ५३ ॥  
  
अविचारहता दैत्या यातुधानाश्च सर्वशः ।  
विचारपरमा देवाः सर्वतः सुखभागिनः ॥ ५४ ॥  
  
अविचारेण के हताः के वा विचारेण सुखिनस्तदाह - अविचारेति ॥ ५४ ॥  
  
विचाराद्विष्णुमाश्रित्य जयन्ति प्रत्यरीन् सदा ।  
विचारः सुखवृक्षस्य बीजमङ्कुरशक्तिकम् ॥ ५५ ॥  
  
देवाः प्रत्यरीन् दैत्यादीन् जयन्ति । अङ्कुरशक्तिकमिति । न निष्फलं बीजमिति   
भावः ॥ ५५ ॥  
  
विराजते विचारेण पुरुषः सर्वतोऽधिकः ।  
विचाराद्विधिरुत्कृष्टो विचारात् पूज्यते हरिः ॥ ५६ ॥  
  
सर्वज्ञस्तु विचारेण शिव आसीन्महेश्वरः ।  
अविचारान्मृगासक्तो रामो बुद्धिमतांवरः ॥ ५७ ॥  
  
परमामापदं प्राप्तो विचारादथ वारिधिम् ।  
बद्ध्वा लङ्कापुरीं रक्षोगणाकीर्णां समाक्रमत् ॥ ५८ ॥  
  
अविचाराद्विधिरपि मूढो भूत्वाऽभिमानतः ।  
शिरश्छेदं समगमदिति संश्रुतमेव ते ॥ ५९ ॥  
  
महादेवोऽविचारेण वरं दत्वाऽसुराय वै ।  
भस्मीभावात् स्वस्य भीतः पलायनपरोऽभवत् ॥ ६० ॥  
  
अविचाराद्धरिः पूर्वं भृगुपत्नीं निहत्य तु ।  
शापेन परमं दुःखमाप्तम्(मवापा)त्यन्तदुःसहम् ॥ ६१ ॥  
  
एवमन्ये सुरा देवा यातुधाना नरा मृगाः ।  
अविचारवशादेव विपदं प्राप्नुवन्ति हि ॥ ६२ ॥  
  
महाभागास्ते हि धीरा यान् कुत्रापि च भार्गव ।  
विजहाति विचारो नो नमस्तेभ्यो निरन्तरम् ॥ ६३ ॥  
  
विचारपरान् स्तौति - महेति ॥ ६३ ॥  
  
प्। १९)  
  
कर्तव्यमविचारेण प्राप्य मुह्यन्ति सर्वतः ।  
विचार्य कृत्वा सर्वेभ्यो मुच्यतेऽपारसङ्कटैः ॥ ६४ ॥  
  
अकर्तव्यमेव दुःखदमविचारात् कर्तव्यत्वेन प्राप्य सर्वतो मुह्यन्ति ।   
अपारसङ्कटैः अपरिहार्यदुःखप्रापकैः सह सर्वेभ्यो दुःखेभ्यः ॥ ६४ ॥  
  
एवं लोकांश्चिरादेषोऽविचारः सङ्गतोऽभवत् ।  
यस्याविचारो यावत् स्यात् कुतस्तावद्विमर्शनम् ॥ ६५ ॥  
  
विचाराविचारयोर्विरोधं सदृष्टान्तमाह - यस्येति ॥ ६५ ॥  
  
ग्रीष्मभीष्मकरातप्ते मरौ क्व शिशिरं जलम् ।  
एवं चिराविचाराग्निज्वालामालापरीवृते ॥ ६६ ॥  
  
ननु ग्रीष्मेऽप्यकस्माद् वृष्ट्यागम इव विचारः स्वयमेवोदेष्यतीति चेन्नेत्याह   
- एवमिति ॥ ६६ ॥  
  
विचारशीतलस्पर्शः कथं स्यात् साधनं विना ।  
साधनं त्वेकमेवात्र परमं सर्वतोऽधिकम् ॥ ६७ ॥  
  
साधनं प्रसिद्धं कर्म स्यादिति चेन्नेत्याह - एकमेवेति । सर्वतः   
इतरफलसाधकेभ्यः साधनेभ्योऽधिकम् । अवश्यफलपर्यवसानादिति भावः   
॥ ६७ ॥  
  
सर्वहृत्पद्मनिलयदेवतायाः परा कृप्ता ।  
तां विना स्यात् कथं कस्य महाश्रेयः सुसाधनः ॥ ६८ ॥  
  
तत् किम् ? तदाह - परा कृपेति ॥ ६८ ॥  
  
विचारार्कोऽविचारान्धमहाध्वान्तनिबर्हणः ।  
तत्र मूलं भवेद्भक्त्या देवतापरिराधनम् ॥ ६९ ॥  
  
अन्धस्य जन्मान्धस्य यन्महाध्वान्तं सूर्याद्यैरनिवार्यम् । तत्र कृपायाम्   
॥ ६९ ॥  
  
राधिता परमा देवी सम्यक् तुष्टा सती तदा ।  
विचाररूपतां याति चित्ताकाशे रविर्यथा ॥ ७० ॥  
  
देवताराधनाद् विचारोदयप्रकारमाह - राधितेति । कृपया स्वयमेव   
विचाररूपा भवतीत्यर्थः । कृपोत्पत्तेः पूर्वं सैवाविचाररूपा चासीदिति   
तात्पर्यम् । अत एवोक्तं चण्डीस्तवे - संसारबन्धहेतुश्च सैव   
सर्वेश्वरेश्वरी (१।५८) इति ॥ ७० ॥  
  
प्। २०)  
  
तस्मान्निजात्मरूपां तां त्रिपुरां परमेश्वरीम् ।  
सर्वान्तरनिकेतां श्रीमहेशीं चिन्मयीं शिवाम् ॥ ७१ ॥  
  
तदप्याराधनं नेन्द्रचन्द्रादिरूपायाः किन्त्वन्तर्याभिरूपाया इत्याह -   
निजात्मेति ॥ ७१ ॥  
  
आराधयेदकापट्यात् सद्गुरुद्वारतः क्रमात् ।  
आराधनेऽपि मूलं स्याद्भक्तिः श्रद्धा च निर्मला ॥ ७२ ॥  
  
आराधनप्रकारमाह - अकापट्यादिति । कापट्यम् फलाभिसन्धिः ॥ ७२ ॥  
  
तत्रापि मूलं माहात्म्यश्रवणं परिकीर्तितम् ।  
अतस्ते प्रथमं राम माहात्म्यं सम्प्रवर्तितम् ॥ ७३ ॥  
  
तत्रापि भक्त्यादौ । सम्प्रवर्तितं श्रावितम् ॥ ७३ ॥  
  
तेन श्रुतेनाधुना त्वं प्राप्तवानसि मङ्गलम् ।  
विचारः [क्, ग्, घ्: विचारं] श्रेयसो मूलं यस्मात्ते नहि   
भीरितः ॥ ७४ ॥  
  
विचारोदयपर्यन्तं भयमस्ति महत्तरम् ।  
अविचारात्मदोषेण ग्रस्तस्य प्रतिवासरम् ॥ ७५ ॥  
  
यथा हि सन्निपातेन ग्रस्तस्यौषधसेवनात् ।  
अपि तावद्भवेद् भीतिर्यावद्धातोरशुद्धता ॥ ७६ ॥  
  
अत्र दृष्टान्तः - यथेति । सन्निपातमहादोषवतो महौषधसेवनादपि   
यावद् धातुशुद्धिर्न भवति तावद् भयमस्त्येव क्वचिद्विपर्ययदर्शनात् एवं   
देवताराधनपरस्यापि विचारोदयपर्यन्तमविचारेण भयमस्तीति भावः ॥ ७६ ॥  
  
प्राप्ते विचारे परमे फलितं जीवितं नृणाम् ।  
यावत्सु जन्मसु नृणां विचारो न भवेत् परः ॥ ७७ ॥  
  
परो मोक्षसाधनः ॥ ७७ ॥  
  
प्। २१)  
  
तावन्तो जन्मतरवो वन्ध्या विफलहेतुतः ।  
स एव सफलो जन्मवृक्षो यत्र विमर्शनम् ॥ ७८ ॥  
  
कूपमण्डूकसदृशा ये नरा निर्विमर्शनाः ।  
यथा कूपे समुत्पन्नो भेको नो वेद किञ्चन ॥ ७९ ॥  
  
ते कूपमण्डुकसदृशः ॥ ७९ ॥  
  
शुभं वाप्यशुभं वापि कूपे एव विनश्यति ।  
तथा जना अपि वृथोत्पन्ना ब्रह्माण्डकूपके ॥ ८० ॥  
  
शुभं वाप्यशुभं वापि न विदुः स्वात्मनः क्वचित् ।  
उत्पद्योत्पद्य नश्यन्ति न जानन्ति स्वकं हितम् ॥ ८१ ॥  
  
सुखबुद्धिं च दुःखेषु सुखे दुःखविनिश्चयम् ।  
प्राप्याविचारमाहात्म्यात् पच्यन्ते सृतिपावके ॥ ८२ ॥  
  
दुःखसाधनेषु पुत्रादिषु सुखसाधनत्वबुद्धिम् । सुखसाधने [क्:   
साधनवैरा-] वैराग्यादौ दुःखसाधनत्वविनिश्चयम् ।   
सृतिर्जन्मादिरूपः संसारः ॥ ८२ ॥  
  
दुःखेन क्लिश्यमानाश्च न कथञ्चित् त्यजन्ति तत् ।  
यथा पादशताघातैस्ताडितोऽपि महाखरः ॥ ८३ ॥  
  
तद् धनादिरूपं दुःखसाधनम् । अत्र दृष्टान्तः - यथेति ॥ ८३ ॥  
  
रासभीमनुयात्येव तथा संसरणं जनः ।  
त्वं तु राम विचारात्मा पारं दुःखस्य सङ्गतः ॥ ८४ ॥  
  
तथेति । संसरणं घोरसंसारप्रवृत्तिम् [क्: घोरं संसारे] ।   
भूयः क्लिश्यमानोऽपि न त्यजतीत्यर्थः ॥ ८४ ॥  
  
इति श्रीत्रिपुरारहस्ये ज्ञानखण्डे विचारमाहात्म्ये द्वितीयोऽध्यायः ॥  
  
इति श्रीत्रिपुरारहस्ये ज्ञानखण्डव्याख्यायां तात्पर्यदीपिकायां   
द्वितीयोऽध्यायः ॥  
  
  
प्। २२)  
  
अथ तृतीयोऽध्यायः  
  
दत्तात्रेयप्रोक्तवचः श्रुत्वाऽत्यन्तसुकौतुकी ।  
जामदग्न्यः पुनरपि पप्रच्छ विनयान्वितः ॥ १ ॥  
  
पूर्वाध्याये माहात्म्यश्रवणाद् भक्तिस्तत उपासनं ततो विचारोदय इत्युक्तम् ।   
तत्र माहात्म्यश्रवण एव किं कारणमिति पप्रच्छेत्याह हारितायनः [क्:   
ताय नमः] दत्तात्रेयेति ॥ १ ॥  
  
भगवन् गुरुनाथोक्तं भवता यत्तथैव तत् ।  
अविचारात् परो नाशः सम्प्राप्तः सर्वथा जनैः ॥ २ ॥  
  
विचारेण भवेच्छ्रेयस्तन्निदानमपि श्रुतम् ।  
माहात्म्यश्रुतिरित्येवं [क्: रित्येव; ख्: रिवेयम्] तत्र मे संशयो   
महान् ॥ ३ ॥  
  
तत्र माहात्म्यश्रुतौ ॥ ३ ॥  
  
कथं वा तदपि प्राप्यं साधनं तत्र किं भवेत् ।  
स्वाभाविकं तद्यदि स्यात्तत्सर्वैर्न कुतः श्रुतम् ॥ ४ ॥  
  
तदपि माहात्म्यश्रवणमपि । प्राणिमात्रस्याशनायापिपासादिवत्   
स्वाभाविकमेवैतदिति चेदाह - तत्सर्वैरिति ॥ ४ ॥  
  
अहं वाद्यावधि कुतः प्रवृत्तिं नाप्तवानिह ।  
दुःखं मत्तोऽधिकं प्राप्ता विहताश्च पदे पदे ॥ ५ ॥  
  
शौर्यवीर्यादिवत् त्वादृशानामेवायं स्वभाव इति चेदाह - अहं वेति । इह   
माहात्म्यश्रवणे । दुःखप्राप्तिरेवात्र मूलमिति चेदाह - दुःखमिति ॥ ५ ॥  
  
न कुतः साधनं प्राप्ता एतन्मे कृपया वद ।  
इत्यापृष्टः प्राह भूयो हृष्टो दत्तो दयानिधिः ॥ ६ ॥  
  
अहं यथा रामेण विहतः पराजित एवमन्ये पदे पदे विहता अपि कुतो न   
माहात्म्यं श्रुतवन्तः एतद्वदेत्यर्थः ॥ ६ ॥  
  
प्। २३)  
  
शृणु राम प्रवक्ष्यामि निदानं श्रेयसः परम् ।  
सद्भिः सङ्गः परं मूलं सर्वदुःखनिबर्हणम् ॥ ७ ॥  
  
निदानमादिकारणम् । परं मूलमादिकारणम् ॥ ७ ॥  
  
परमार्थफलप्राप्तौ बीजं सत्सङ्ग उच्यते ।  
त्वं चापि तेन हि सता संवर्तेन महात्मना ॥ ८ ॥  
  
सङ्गतः सन्निमां प्राप्तो दशां श्रेयःफलोदयाम् ।  
सन्त एव हि संयाता दिशन्ति परमं सुखम् ॥ ९ ॥  
  
तच्च राम एव निदर्शयति - त्वं चेति । सत्सङ्गं स्तौति - सन्त इति ॥ ९ ॥  
  
विना सत्सङ्गतः केन प्राप्तं श्रेयः परं कदा ।  
लोकेऽपि यादृशं सङ्गं यो यः प्राप्नोति मानवः ॥ १० ॥  
  
तत्फलं स समाप्नोति सर्वथा नहि संशयः ।  
अत्र [क्: अत्रेति] ते कीर्तयिष्यामि शृणु राम कथामिमाम् ॥ ११ ॥  
  
तत्फलं सङ्गानुरूपं सदसद्वा । पूर्वाध्याये संवर्तोपदिष्टं विज्ञानं   
संवर्तस्य तादृशस्थितिं च वदेत्युक्तम् । तत्सर्वं सत्सङ्गफलत्वेन   
वक्तुमाख्यायिकामुपक्रमते - अत्रेति ॥ ११ ॥  
  
पुरा दशार्णाधिपतिर्मुक्ताचूड इतीरितः ।  
तस्य पुत्रौ हेमचूडमणिचूडौ बभूवतुः ॥ १२ ॥  
  
सुरूपौ सुगुणौ चोभौ सर्वविद्याविशारदौ ।  
कदाचिन्मृगयोत्साहात् सेनाभिः परिवारितौ ॥ १३ ॥  
  
सह्याचलवनं भीमं सिंहव्याघ्रादिसङ्कुलम् ।  
महाबलौ विविशतुर्धनुर्बाणधरौ किल ॥ १४ ॥  
  
अथ तत्र मृगान् सिंहान् वराहान् महिषान् वृकान् ।  
जघन्तुर्निशितैर्बाणैर्लाघवात् कार्मुकच्युतैः ॥ १५ ॥  
  
प्। २४)  
  
पांशुभिर्नभ आक्रान्तमभूद् दर्शनिशोपमम् ।  
न दृश्यते तत्र शिला वृक्षः पुरुष एव वा ॥ १७ ॥  
  
कुतो नीचोच्चतां पश्येदेवं ध्वान्तावृतो गिरिः ।  
निहता शर्करावर्षैः सेनात्यन्तं पलायिता ॥ १८ ॥  
  
वृक्षान् केचिच्छिलाः केचिद् गुहाः केचिदुपासदुः ।  
अश्वारूढौ राजपुत्रावपि दूरं पलायितौ ॥ १९ ॥  
  
उपासदुः संश्रिता बभूवुः ॥ १९ ॥  
  
हेमचूडः क्वचित्तत्र प्रपेदे [घ्: प्रदेशे] तापसाश्रमम् ।  
कदलीखर्जूरवनैराक्रान्तमतिसुन्दरम् ॥ २० ॥  
  
तत्रापश्यच्छुभां काञ्चित् कन्यामग्निशिखामिव ।  
प्रद्योतमानां वपुषा तप्तहेमसुवर्चसा ॥ २१ ॥  
  
तां दृष्ट्वा राजपुत्रोऽपि पद्मामिव सुरूपिणीम् ।  
स्मयमान इवाऽपृच्छत् का त्वं पद्मानने वने ॥ २२ ॥  
  
निर्जने भीतिजनने निर्भयेव [क्: निर्भये वश] समास्थिता ।  
कस्य त्वमपि केनात्र निवसस्येकला कथम् ॥ २३ ॥  
  
केन हेतोर्निवससि ? कथमेकला निवससीति सम्बन्धः ॥ २३ ॥  
  
पृष्टैवं प्राह सा कन्या राजपुत्रमनिन्दिता ।  
स्वागतं ते राजपुत्र विष्टरं प्रतिपद्यताम् ॥ २४ ॥  
  
विष्टरम् आसनम् ॥ २४ ॥  
  
तपस्विनामयं धर्मः पूजनं ह्यतिथेस्तु यत् ।  
श्रान्तं त्वामभिपश्यामि व्यथितं चण्डवायुना ॥ २५ ॥  
  
मत्प्रश्नस्योत्तरमनुक्त्वा कुत आदौ पूजनं क्रियत इति चेदाह -   
तपस्विनामिति । तत्रैव [क्: तत्रैव] हेत्वन्तरमाह - श्रान्तं त्वामिति   
॥ २५ ॥  
  
एवं विनिघ्नतोर्वन्यान् मृगान् राजकुमारयोः ।  
चण्डवायुः प्रादुरासीच्छर्कराश्मप्रवर्षणः ॥ १६ ॥ [अत्र स्थापितः   
षोडशः श्लोकः २-३ पङ्क्त्योः स्थापनीयः ।]  
  
प्। २५)  
  
बध्वा खर्जूरवृक्षेऽश्वमत्रासीनो गतश्रमः ।  
मद्वृत्तमर्हसि श्रोतुमित्युक्तः स तथाऽकरोत् ॥ २६ ॥  
  
फलानि भोजयामास पाययामास सद्रसम् ।  
एवं तं विश्रमं प्राप्तं राजपुत्रमनिन्दिता ॥ २७ ॥  
  
सद्रसं स्वादूदकम् ॥ २७ ॥  
  
प्राह सा मधुसंस्रावपेशलाकारया गिरा ।  
राजपुत्र व्याघ्रपादो मुनिः शिवपदाश्रयः ॥ २८ ॥  
  
पेशलाकारया शोभनया ॥ २८ ॥  
  
येन लोकाः पुण्यतमा जिताः स्वतपसो बलात् ।  
परावरज्ञो ह्यनिशं पूजितो मुनिनायकैः ॥ २९ ॥  
  
परावरज्ञो ब्रह्मज्ञः ॥ २९ ॥  
  
तस्याहं धर्मतः पुत्री हेमलेखेति विश्रुता ।  
विद्युत्प्रभाख्या विद्याध्री सा सर्वाङ्गमनोहरा ॥ ३० ॥  
  
स्वस्य धर्मपुत्रीत्वमेव निरूपयितुमाह - धर्मत इति । न तनुजेत्यर्थः ।   
विद्युदिति ॥ ३० ॥  
  
इमां वेणामनु नदीं स्नातुमभ्याययौ क्वचित् ।  
तधा तत्राजगामार्थात् सुषेणो वङ्गभूपतिः ॥ ३१ ॥  
  
स ददर्श विगाहन्तीं नदीं तां लोकसुन्दरीम् ।  
क्लिन्नांशुकान्तरत्यन्तव्यक्तपीनकुचद्वयीम् ॥ ३२ ॥  
  
कामबाणहतस्तत्र तां प्रार्थयदथापि सा ।  
सौन्दर्यमोहिता तस्य तदुक्तिं सममंसत ॥ ३३ ॥  
  
अथ सापीत्यन्वयः । सममंसत अङ्गीचकार ॥ ३३ ॥  
  
सङ्गम्याथ तया राजा ययौ स्वनगरं प्रतिं ।  
दधार सापि विद्याध्री गर्भं राजर्षिवीर्यतः ॥ ३४ ॥  
  
भीताऽपचारात् पत्युः सा गर्भं त्यक्त्वात्र संययौ ।  
अमोघवीर्याद् राजर्षेर्जाताहं कन्यका ततः ॥ ३५ ॥  
  
अत्र [क्: अत्र ॥॥॥ रमोघ नास्ति] वेणातीरे । अमोघेति ।   
राजर्षेरमोघवीर्यत्वादहं गर्भे परिपाकं विनैव तद्वीर्यात् कन्यका जातेति   
भावः ॥ ३५ ॥  
  
प्। २६)  
  
मां ददर्श व्याघ्रपादः सन्ध्योपास्त्यर्थमागतः ।  
दयया मामुपादायाऽपालयज्जननी यथा ॥ ३६ ॥  
  
धर्मेण यः पालयिता प्रोच्यते हि पितैव सः ।  
अहं तस्य धर्मपुत्री पितृसेवापरायणा ॥ ३७ ॥  
  
तस्य माहात्म्यतो मेऽत्र भयं नास्त्येव कुत्रचित् ।  
नायं सुरासुरैर्वापि कदाचिद् दुष्टबुद्धिभिः ॥ ३८ ॥  
  
कथमेकला निवससीत्यस्योत्तरमाह - तस्येति ॥ ३८ ॥  
  
प्रवेष्टुमाश्रमोऽर्हः स्यात् प्रविशन्नाशमाप्नुयात् ।  
एतन्मेऽभिहितं वृत्तं तिष्ठ किञ्चिन्नृपात्मज ॥ ३९ ॥  
  
आयास्यति स भगवान् पिता मे तं निशामय ।  
प्रणम्य तं प्राप्य चेष्टं ततः कल्ये प्रयास्यसि ॥ ४० ॥  
  
राजपुत्रस्य स्वस्मिन्नभिप्रायमालक्ष्य स्वाङ्गीकारं [क्: स्वाङ्गीकारे]   
द्योतयन्त्याह - प्राप्य चेष्टमिति । आवयोरनुरूपत्वाद् मां तुभ्यं   
दास्यत्येवेत्याशयः । कल्ये उषसि ॥ ४० ॥  
  
हेमलेखावचः श्रुत्वा तत्सौन्दर्येण मोहितः ।  
भितः किञ्चित् प्रवक्तुं तां विमना इव चाभवत् ॥ ४१ ॥  
  
मुनिमाहात्म्याद्भीतः । किञ्चित् स्वाभिप्रायम् ॥ ४१ ॥  
  
अथालक्ष्य राजपुत्रं कामस्य वशमागतम् ।  
प्राह सा विदुषी भूयो राजपुत्र धृतिं भज ॥ ४२ ॥  
  
आगच्छति पिता सद्यस्ततोऽभिलषितं भज ।  
एवं वदन्त्यां तस्यां स व्याघपादो महामुनिः ॥ ४३ ॥  
  
आजगाम वनात् [क्: वनाद्यत्र पुष्पा] पत्रपुष्पादेः   
कृतसञ्चयः ।  
मुनिं समागतं दृष्ट्वा राजपुत्रः समुत्थितः ॥ ४४ ॥  
  
प्। २७)  
  
प्रणम्य नाम संश्राव्योपविष्टस्तेन देशितः ।  
अथ दृष्ट्वा राजपुत्रं कामेन विकृताकृतिम् ॥ ४५ ॥  
  
देशित आज्ञप्तः ॥ ४५ ॥  
  
ज्ञात्वा योगदृशा सर्वं मत्वा युक्तं च तत्तदा ।  
दारक्रियार्थं तस्मै तां हेमलेखां ददौ मुनिः ॥ ४६ ॥  
  
सर्वं तयोरभिप्रायम् । तत् तस्मै कन्यादानम् ॥ ४६ ॥  
  
तुष्टो राजकुमारोऽपि तामादाय पुरं ययौ ।  
मुक्ताचूडोऽतिसन्तुष्टो महोत्सवविधानतः ॥ ४७ ॥  
  
विवाहमकरोत्तस्य विधानेन क्षितीश्वरः ।  
अथ राजकुमारोऽपि तया क्रीडापरः सदा ॥ ४८ ॥  
  
सौधेषु वनराजीषु पुलिनादिषु सम्बभौ ।  
हेमलेखां राजपुत्रो भोगेष्वनतिकामिनीम् ॥ ४९ ॥  
  
उदासीनां सदद् दृष्ट्वा पप्रच्छ रहसि क्वचित् ।  
किं प्रिये नानुरक्तासि प्रिये मय्यनुरागिणि ॥ ५० ॥  
  
कुतो भोगेषु नात्यन्तमासक्तासि शुचिस्मिते ।  
किं भोगास्ते मनोयोग्या न सन्त्यत्र कुतस्त्विदम् ॥ ५१ ॥  
  
कुतः कस्माद्धेतोः । भोगाः भोगसाधनानि । कुत इदमौदासीन्यम् ॥ ५१ ॥  
  
अत्युत्तमेषु भोगेषु नासक्तेव विभासि मे ।  
त्वय्यासक्तिविहीनायां कथं मे सुखदा रतिः ॥ ५२ ॥  
  
भोगा अनुत्तमा एवेत्याशयेनाह - अत्युत्तमेष्विति । अत्युत्तमेऽलभ्येऽपि भोगे   
आसक्तेव न विभासि । किं मदासक्त्या तवेति चेदाह - त्वयीति ।   
परस्परासक्त्यतिशयेनैव रतिः सुखदेत्याशयः ॥ ५२ ॥  
  
आसक्ते मयि चापि त्वं भास्यन्यगतमानसा ।  
भाषितापि मया भूयो न शृणोष्येव किञ्चन ॥ ५३ ॥  
  
कथमनासक्तिर्मयि त्वया निश्चिता तदाह - आसक्त इति । मयि [क्: अपि]   
आसक्ते त्वदेकभावे सत्यपि त्वमन्यगतमानसेव भासीति शेषः ।   
अन्यगतमानसत्वं वा कथं त्वयाऽवगतमिति चेदाह - भाषितेति ॥ ५३ ॥  
  
प्। २८)  
  
आगतं कण्ठसंलग्नं चिरादपि विभाव्य च ।  
कदा नाथागतं चेति पृच्छस्यविदिता यथा ॥ ५४ ॥  
  
चिरात् कण्ठसंलग्नमपि कदा आगतमिति पृच्छसि ॥ ५४ ॥  
  
पेशलेषूपभोगेषु दुर्लभेषु क्वचिन्न ते ।  
मन आसज्जते कस्मान्न किञ्चिदनुमोदसि ॥ ५५ ॥  
  
पेशलेषु सुन्दरेषु मनो नासज्जत [क्: न सज्जत] इत्यपि कथं विदितमिति   
चेदाह - न किञ्चिदिति । यतो न किञ्चिदलभ्यमपि भोग्यमहो अतिसुन्दरमिति   
ना(अ)नुमोदसि ॥ ५५ ॥  
  
मया विरहितां त्वां वै निमील्य नयने स्थिताम् ।  
यदा यदोपगच्छामि पश्यामि च तदा तदा ॥ ५६ ॥  
  
विमुख्यां त्वयि भोगेषु विषयेषु सुखं मम ।  
कथं भवेद्दारुयोषासङ्गतस्येव तद्वद ॥ ५७ ॥  
  
न तवाभिमतं त्यक्त्वा किञ्चिन्मम समीहितम् ।  
सर्वथा त्वामनुगतो ज्योत्स्नां कुमुदवत् किल ॥ ५८ ॥  
  
न च त्वामननुगतोऽस्मीत्याह - न तवेति ॥ ५८ ॥  
  
तदेवं ते कुतश्चित्तं ब्रूहि प्राणाधिकप्रिये ।  
येन शुद्ध्येत्तु मच्चित्तं शापितासि मया प्रिये ॥ ५९ ॥  
  
एवं विषयविमुखम् ॥ ५९ ॥  
  
इति श्रीत्रिपुरारहस्ये ज्ञानखण्डे सत्सङ्गमाहात्म्ये तृतीयोऽध्यायः ॥  
  
इति श्रीत्रिपुरारहस्ये ज्ञानखण्डव्याख्यायां तात्पर्यदीपिकायां   
तृतीयोऽध्यायः ॥  
  
प्। २९)  
  
अथ चतुर्थोऽध्यायः  
  
प्रियस्य कण्ठासक्तस्य निशम्यैवं वचो हि सा ।  
ईषत्स्मितानना प्राह राजपुत्रमनिन्दिता ॥ १ ॥  
  
अध्याये मानपमितेऽस्मिन्नाख्यानेन सुस्फुटम् ।  
वैरस्यं भोगजालेषु वैराग्याय निरूप्यते ॥  
  
अनिन्दितेति । न तस्या विदितवेद्याया विषयवैमुख्यं मौढ्यादिनेति भावः ॥ १ ॥  
  
बुबोधयिषती राजपुत्रं युक्त्याऽब्रवीदिदम् ।  
राजपुत्र शृणु वचो नाहं त्वयि विरागिणी ॥ २ ॥  
  
बुबोधयिषती एनं बोधयिष्यामीतीच्छायुता [क्: ष्यती] युक्त्येति ।   
केवलस्ववचसि तस्यानाश्वाससम्भवादिति भावः । इदं वक्ष्यमाणम् ॥ २ ॥  
  
किं स्यात् प्रियतमं लोके किन्नु स्यादप्रियं त्विति ।  
विचारपरमा नित्यं नान्तमेत्यत्र मे मतिः ॥ ३ ॥  
  
यदि नासि विरागिणी तर्हि कुत एवमिति चेदाह - किं स्यादिति । विचार एव परमो   
मुख्यध्येयो यस्याः । अन्तं निश्चयम् ॥ ३ ॥  
  
ध्यायाम्येतच्चिरान्नित्यं स्त्रीस्वभाववशादहम् ।  
नैतज्जानामि तत्त्वं मे वक्तुमर्हसि तत्त्वतः ॥ ४ ॥  
  
किमेतद्ध्यानेन ते फलमिति चेदाह - स्त्रीस्वभावेति । तत्त्वमिति ।   
प्रियाप्रियस्वरूपस्य तत्त्वं याथार्थ्यम् ॥ ४ ॥  
  
एवं प्रोक्तो हेमचूडः प्रहस्य प्राह तां प्रियाम् ।  
नूनं स्त्रियो मूढधिय इति सत्यं न संशयः ॥ ५ ॥  
  
प्रियाप्रिये हि जानन्ति पशुपक्षिसरीसृपाः ।  
यतस्तेषां दृश्यते हि प्रियेष्वप्रियकेषु च ॥ ६ ॥  
  
कुतो मूढधिय इति चेदाह - प्रियेति । यत्तिर्यञ्चोऽपि जानन्ति तत्र को।आं विचार   
इति भावः ॥ ६ ॥  
  
प्। ३०)  
  
प्रवृत्तिश्च निवृत्तिश्च किमत्र बहु चिन्तनम् ।  
सुखं यस्मात् तत् प्रियं स्यात् दुःखं यस्मात्तदप्रियम् ॥ ७ ॥  
  
कथं त्वयैतत् पश्वादिज्ञानं विज्ञातमिति चेदाह - प्रवृत्तीति ।   
प्रियाप्रिययोः प्रवृत्तिनिवृत्तिभ्यामनुमीयत इत्यर्थः । अत्र तिरश्चामपि   
प्रसिद्धेऽर्थं । ननु तर्हि प्रियाप्रिययोर्लक्षणं वदेति चेदाह - सुखमिति ॥ ७   
॥  
  
किमत्र मुग्धभावेन नित्यं चिन्तयसि प्रिये ।  
श्रुत्वा प्रियवचः प्राह हेमलेखा पुनः प्रियम् ॥ ८ ॥  
  
अत्र प्रसिद्धेऽर्थे ॥ ८ ॥  
  
सत्यं स्त्रियो मुग्धभावा नास्त्यासां सद्विमर्शनम् ।  
तथाप्यहं बोधनीया त्वया सम्यग्विमर्शिना ॥ ९ ॥  
  
सद्विमर्शनं सम्यग्विचारः ॥ ९ ॥  
  
सुबोधिता त्वया चाहं चिन्तामेतां विसृज्य तु ।  
त्वया भोगेषु सततं भवाम्यनुदिनं ततः ॥ १० ॥  
  
भोगेष्वासक्ता भवामि । ततः बोधनानन्तरम् ॥ १० ॥  
  
राजन् सुखञ्च दुःखञ्च याभ्यां भवति ते ननु ।  
प्रियाप्रिये विनिर्दिष्टे त्वया सूक्ष्मविमर्शिना ॥ ११ ॥  
  
तल्लक्षणं दूषयितुमनुवदति - राजन्नित्यादि ॥ ११ ॥  
  
एकमेव सुखं दुःखं कालदेशाकृतेर्भिदा ।  
जनयेदत्र तत् कस्मात् प्रतिष्ठाऽध्यवसायिनी ॥ १२ ॥  
  
भिदा भेदेन । एकमेव वस्तु कालादिभेदेन सुखं दुःखञ्च जनयेत् । अत्र   
एवम्भूते वस्तुनि । प्रतिष्ठा सुखसाधनमेवेत्यव्यभिचारिप्रतिष्ठितस्वरूपता ।   
अध्यवसायिनी निश्चयवती ॥ १२ ॥  
  
यतो वह्निः कालभेदात् पृथगेव फलप्रदः ।  
तथा देशविभेदेनाप्याकारस्य विभेदतः ॥ १३ ॥  
  
तदेव निरूपयति - यत इति । पृथक्फलस्य सुखादेः प्रद एव ॥ १३ ॥  
  
प्। ३१)  
  
शीतकाले प्रियो वह्निरूष्मे त्वप्रिय एव हि ।  
हिमोष्णदेशभेदेन प्रियश्चाप्रिय एव च ॥ १४ ॥  
  
एतदेव विविच्याह - शीतेति ॥ १४ ॥  
  
शीतप्रकृतिजीवानां प्रियोअण्येषां तथेतरः ।  
अथाप्यधिकभावेनाल्पभावेनैवमीरितः ॥ १५ ॥  
  
प्रकृतिरूपाकारभेदेऽपि तथेत्याह - शीतेति ।   
वह्नेरल्पानल्परूपाकारभेदेऽपि तथेत्याह - अथेति । एवं सुखासुखयोः   
साधकत्वेन प्रियोऽप्रियश्च ॥ १५ ॥  
  
एवं शीतं धनं दाराः पुत्रा राज्यं तथेतरत् ।  
अथाप्येवं महाराजो दारपुत्रधनैर्वृतः ॥ १६ ॥  
  
उक्तमर्थमन्यत्रातिदिशति - एवमिति । इतरत् पश्वादि । एवं न कस्यचित्   
सुखमात्रसाधनत्वमित्युक्त्वा सुखसाधनत्वं नास्त्येवेत्याह - अथापीति ।   
सर्वसुखसाधने सत्यपीत्यर्थः । महाराजो मुक्ताचूडः ॥ १६ ॥  
  
शोचत्यनुदिनं कस्मान्न शोचन्तीतरे कुतः ।  
योऽयं भोगः सुखार्थोऽस्ति सोऽप्यनन्तो भवेन्ननु [क्, ख्: न तु]   
॥ १७ ॥  
  
दाराद्यखिलसुखसाधनयुक्तोऽपि कस्मादनुदिनं शोचति । इतरे   
सुखसाधनरहिता विरागिणः । ननु मत्पितुरखिलविषयाप्राप्त्या शोकः ।   
अतोऽखिलविषयाणां सम्भूय सुखसाधनत्वमिति चेदाह - योऽयमिति ॥ १७ ॥  
  
न केनचित्तदखिलं प्राप्तं यस्मात् सुखं भवेत् ।  
यत्किञ्चिल्लाभतो यत्स्यात् [क्: यस्मात्] सुखं तत्रापि संशृणु ॥ १८   
॥  
  
तस्यानन्त्येन प्राप्त्यसम्भवान्नेत्याह - न केनचिदिति ।   
मास्त्वखिललाभस्तथापि कदाचित् किञ्चिल्लाभे कस्यचित् सुखं भवत्येवेति चेदाह   
- तत्रापीति । तत्सुखविषयेऽपीत्यर्थः ॥ १८ ॥  
  
न तत् सुखं भवेन्नाथ यतो दुःखविमिश्रितम् ।  
दुःखं तु दिविधं प्रोक्तं बाह्यमान्तरमित्यपि ॥ १९ ॥  
  
दुःखविमिश्रितमिति । प्रकाशान्धकारयोरिव   
सुखदुःखयोर्विरुद्धस्वभावत्वान्नैकदा सम्भवः । अतस्तत्काले   
दुःखस्यानुभूयमानत्वान्न त्वदभिमतं सुखमिति भावः । ननु न [क्:   
न नास्ति] तत्काले दुःखानुभवोऽस्तीत्याशङ्क्य तद्दुःखमुपपादयितुं   
विभजति - दुःखं त्विति ॥ १९ ॥  
  
प्। ३२)  
  
बाह्यं शरीरसम्भूतं धातुदोषादिसम्भवम् ।  
आन्तरं मानसं प्रोक्तं तच्च वाञ्छासमुद्भवम् ॥ २० ॥  
  
धातवो वातपित्तादयः । आदिना स्फोटाभिघातादिः ॥ २० ॥  
  
महत्तरं मानसं स्याद्येन ग्रस्तमिदं जगत् ।  
वाञ्छैव दुःखविटपिबीजं सुदृढशक्तिकम् ॥ २१ ॥  
  
शरीरान्मानसं महत्तरम् । कुतो महत्तरत्वं तदाह - येनेति ।   
बीजस्वभावादपि तस्य महत्तरत्वमाह - वाञ्छैवेति । सुदृढशक्तिकम्   
अवश्यफलपर्यवसायीति भावः । नैवं धातुदोषादिः तस्य सुप्रतीकार्यत्वात् ॥   
२१ ॥  
  
यया किङ्करतां प्राप्ताः कुर्वन्त्येव दिवानिशम् ।  
इन्द्रादयोऽपि विबुधाः स्वर्निवासाः सदोदिताः ॥ २२ ॥  
  
अत एवामृताशिनामपि सा दृश्यत इत्याह - ययेति । वाञ्छयेत्यर्थः ।   
स्वर्गात्मकगुणोत्तरदेशसेवनेन सदोदयनिमित्तामृतपानेन वा तां   
प्रतीकर्तुमसमर्था एव देवा इत्याशयः ॥ २२ ॥  
  
सुखं वाञ्छावशेषेऽपि यदस्ति नृपसम्भव ।  
तद् दुःखमेव जानीहि यत् कृमिष्वपि सम्भवेत् ॥ २३ ॥  
  
ननु मन्दान्धकारे प्रकाशान्धकारयोरविरुद्धयोरिव वाञ्छाकाले   
सुखदुःखयोः सहभाव इष्यत इति चेदाह - सुखमिति । दुःखमिश्रितस्य   
सुखस्य कृमिष्वपि दुःखप्रकृतिकेषु सम्भवान्न तन्मुख्यं सुखम् । किन्तु   
मन्दान्धकारस्थप्रकाशाभासवत् [क्: मदा-; ग्, घ्: महा-  
  
p. 33)  
  
varaṃ tiryakkīṭakṛmiprabhṛtīnāṃ sukhaṃ tu yat |  
svalpavāñchāsammilitaṃ nṛṇāṃ kiṃ syāt sukhaṃ vada || 24 ||  
  
nanu tatsukhābhāsamapi itarajantubhyo martyasyottamameveti cennetyāha -   
varamiti | tiryak paśuḥ | kīṭāḥ sapakṣāḥ | kṛmayo'pakṣāḥ | prabhṛtinā   
[k, kh: tatprabhṛtīnāṃ] vayāṃsi [kh: vayāṃsi nāsti] |   
tiryagādīnāṃ svalpavāñcāsammilitatvāt   
prabhātāndhakāramilitaprakāśābhāsavat sukhābhāsam | nṛṇāṃ tu   
anantavāñchāmilitatvād gāḍhāndhakārasthakhadyotaprakāśavat   
kāryākṣamatvāt tanna sukhābhāsamapīti bhāvaḥ || 24 ||  
  
vāñchāśatasamāviṣto yadi kiñcidupetya tu |  
sukhī bhavediha tadā ko hi na syāt sukhī vada || 25 ||  
  
yadyevaṃvidhasukhenāpi sukhitve na ko'pi duḥkhī bhavedityāha - vāñcheti |   
kiñcit srakcandanādi || 25 ||  
  
akhilāṅge vahnidagdhe sūkṣmapāṭīrabindunā |  
yadi śītaladehaḥ syāttadā so'pi sukhī bhavet || 26 ||  
  
evaṃ tarhi mahāduḥkhe'pi sukhī syādityāha - akhileti |   
pāṭīrabinduścandanabinduḥ || 26 ||  
  
priyāyāḥ sampariṣvaṅgāt sukhaṃ prāpnoti vai naraḥ |  
tatraivāṅgasya vis'mabandhād duḥkhaṃ bhavennanu || 27 ||  
  
nanu priyāparisvaṅge hi bāhyasarvavismṛteḥ kevalaṃ sukhamastīti cedāha -   
priyāyā iti | tatraiva pariṣvaṅgakāla eva | viṣamaḥ pīḍākaro bandhaḥ   
parasparāṅgasaṃśleṣaḥ | tadduḥkhayutatvānna tadapi kevalaṃ sukhamiti bhāvaḥ ||   
27 ||  
  
ratyāveśāt pariśrāntiḥ sarveṣāṃ jāyate kila |  
anantaraṃ bhāravāhapaśoriva pariśramaḥ || 28 ||  
  
pariṣvaṅgādau duḥkhamastītyatra sarveṣāmanubhavaṃ nidarśayati - ratīti |   
ratyāveśādanantaram | iyaṃ pariśrāntirduḥkhamūletyatra dṛṣṭāntaḥ -   
bhāreti | iyaṃ pariśrāntirduḥkhajanyā pariśrāntitvāt   
bhāravāhapaśupariśrāntivat || 28 ||  
  
p. 34)  
  
kathaṃ paśyasi tat saukhyaṃ nāthaitanme samucyatām |  
yāvat sukhaṃ priyāsaṅge nāḍīsaṃghaṭṭasambhavam || 29 ||  
  
evamasya duḥkhayuktatvāttatsaukhyaṃ kathaṃ paśyasi || 29 ||  
  
tavāsti [k: tadāsti] tāvanna kimu śunāmastīha tadvada |  
yattato hyatiriktaṃ te dṛṣṭasaundaryasambhavam || 30 ||  
  
nāḍīsaṃghaṭṭaḥ ānandendriyasaṃgharṣaḥ tajjanitaṃ sukhaṃ śunāmapyastīti na   
tatsukhaṃ budhairabhilaṣaṇīyamiti bhāvaḥ | tataḥ nāḍīsaṃghaṭṭajāt | atiriktam   
adhikam | dṛṣṭasaundaryasambhavaṃ saundaryadarśanajam || 30 ||  
  
tat kevalābhimānotthaṃ svāpnastrīsaṅgame yathā |  
purā kaścidrājasuto manmathādhikasundaraḥ || 31 ||  
  
saundaryadarśanādijasukhasyābhimānotthatve ākhyāyikāmāha - pureti || 31 ||  
  
kāñcit surūpiṇīṃ prāptaḥ striyaṃ sarvamanoharām |  
atyantamanuraktaḥ sa tasyāṃ rājakumārakaḥ || 32 ||  
  
sā tvanyasmin rājasuta bhṛtye saṃsaktamānasā |  
sa bhṛtyo rājaputraṃ taṃ vañcayāmāsa yuktitaḥ || 33 ||  
  
madirāṃ mohanārthāya tasmai datvātimātrakam |  
tato madāndhāya ceṭīṃ kāñcit preṣya kurūpiṇīm || 34 ||  
  
yuktimevāha - madirāmiti | atimātraṃ puṣkalam || 34 ||  
  
bubhuje tāṃ tasya patnīṃ sarvalokaikasundarīm |  
evameva ciraṃ tatra madāndho nṛpateḥ sutaḥ || 35 ||  
  
svasmai madāndhāya preṣitāṃ ceṭīṃ dāsīṃ rājakumāro bubhuje | tasya   
rājakumārasya patnīm | sa bhṛtyo bubhuja iti tātparyam || 35 ||  
  
p. 35)  
  
pratyahaṃ ceṭikāṃ gacchan svātmānaṃ samamaṃsata |  
dhanyo'hamīdṛśīṃ lokasundarīṃ prāṇapreyasīm || 36 ||  
  
rājakumāro dhanyo'hamityādyātmānamabhimanute || 36 ||  
  
upagacchāmyahaṃ nityaṃ na me'sti sadṛśaḥ kvacit |  
evaṃ vṛtte cire kāle kadācid daivayogataḥ || 37 ||  
  
bhṛtyo nidhāya pānaṃ sa kārye cātyantike yayau |  
atha rājakumārastatpānaṃ nātyantikaṃ papau || 38 ||  
  
sa bhṛtyaḥ | ātyantike āvaśyake kārye sati | ātyantikaṃ puṣkalam || 38 ||  
  
nimittato yayau śīghraṃ ratyutsukitamānasaḥ |  
śayanīyaṃ manaḥkāntaṃ sarvabhogarddhisaṃyutam || 39 ||  
  
nimittataḥ kenacinnimittena | na papau || 39 ||  
  
śacīgṛhaṃ devapatiriva nandanasaṃsthitam |  
parārddhyaparyaṅkagatāṃ tāṃ ceṭīmupasaṅgataḥ || 40 ||  
  
nandanavana [k, kh, g: vana nāsti] saṃsthitaṃ śacīgṛham |   
parārddhyamuttamam | tāṃ bhṛtyapreṣitām || 40 ||  
  
kāmavegena vivaśo bubhuje'tyantaharṣataḥ |  
upalabhyātha ratyante ceṭīṃ tāṃ vikṛtākṛtim || 41 ||  
  
kāmavegena tāmaparīkṣyaiva || 41 ||  
  
śaṅkito'marṣitaścāpi kimetaditi cintayan |  
kva sā mama priyatametyevaṃ tāmanvapṛcchata || 42 ||  
  
keyamiti śaṅkitaḥ | anayā pratārito'hamiti marṣitaḥ | neyaṃ māṃ pratārayituṃ   
sumarthā ataḥ kimetaditi cintayan kva setyādyanvapṛcchat || 42 ||  
  
pṛṣṭaivaṃ tena sā ceṭī vimadaṃ taṃ niśāmya [k, kh:   
niśamya] tu |  
bhītā na kiñcittaṃ prāha vepamānā tadā tataḥ || 43 ||  
  
taṃ kumāram | tataḥ ceṭīvṛttāt | ālakṣyeti sambandhaḥ || 43 ||  
  
p. 36)  
  
ālakṣya rājaputro'pi vaiṣamyaṃ cātmavañcanam |  
vāmena jagrāha kace ceṭīṃ krodhāruṇekṣaṇaḥ || 44 ||  
  
vaiṣamyamanarhaṃ vacanam || 44 ||  
  
kṛpāṇimādade [kh: kṛpāṇa] dakṣahastena nṛpasambhavaḥ |  
tarjayaṃstāṃ pratyuvāca vada vṛttaṃ yathātatham || 45 ||  
  
kṛpāṇiṃ khaḍgam || 45 ||  
  
no cenna syājjīvitaṃ te kṣaṇamātramapi drutam |  
saivaṃ niśamya tadvākyaṃ bhītā prāṇaparīpsayā || 46 ||  
  
ato drutaṃ vadeti yojanā || 46 ||  
  
jagau yathāvattat sarvaṃ cirād vṛttaṃ samāsthitam |  
prādarśayaccāpi tasmai tāṃ bhṛtyena susaṅgatām || 47 ||  
  
tat priyāvṛttam | vṛttam atītam | samāsthitaṃ tayā samācaritam || 47 ||  
  
kvacidbhūmau kaṭe bhṛtyaṃ kṛṣṇaṃ piṅgalalocanam |  
prāṃśuṃ malinasarvāṅgaṃ rūkṣavaktraṃ jugupsitam || 48 ||  
  
prāṃśum uccam || 48 ||  
  
samāśliṣya ratiśrāntāṃ sarvāṅgaiḥ premabhāvataḥ |  
mṛdubāhulatāvṛttagrīvasya vadane svakam || 49 ||  
  
sarvāṅgaiḥ samāśliṣya | latayā vṛtā veṣṭitā grīvā yasya || 49 ||  
  
niveśya vaktrakamalaṃ padbhyāmāśliṣya gāḍhataḥ |  
tasyoruyugmaṃ taddhastasaṃsaktagurusustanīm || 50 ||  
  
vāsantikāmiva latāṃ vṛtāṃ kusumakorakaiḥ |  
rohiṇīṃ rāhuṇopetāmivāpaśyannṛpātmajaḥ || 51 ||  
  
evaṃvidhāṃ samālokya nidrayā'pagatasmṛtim |  
momuhyamānaścātyantaṃ kṣaṇaṃ paścād dhṛtiṃ bhajan || 52 ||  
  
kṣaṇamatyantaṃ mohaṃ prāptaḥ || 52 ||  
  
yat prāha rājatanayastanmattaḥ śrūyatāṃ nanu |  
dhiṅmāmanāryamatyantaṃ mūḍhaṃ madavimohitam || 53 ||  
  
p. 37)  
  
dhig ye strīṣvabhisaṃprītā dhik tāṃśca puruṣādhamān |  
na kāminyaḥ kasyacit syurvṛkṣasyeva ca śārikāḥ || 54 ||  
  
puruṣādhamān dhik [kh, g: dhig dhik; gh: dhik dhig mām] | śārikā iti |   
yatrepsitaṃ phalaṃ tatra gacchantīti bhāvaḥ || 54 ||  
  
kimahaṃ māṃ pravakṣyāmi mugdhaṃ mahiṣapotavat |  
jānantamenāṃ prāṇebhyaḥ preṣṭhāṃ sucirakālataḥ || 55 ||  
  
mahiṣapotaḥ sadyojāta [k: jāto] mahiṣaḥ tadvanmugdham atijaḍamiti   
tātparyam || 55 ||  
  
na striyaḥ kasyacidvā syurveśyā iva viṭasya hi |  
yaḥ strīṣu viśrabdhamanāḥ sa eva vanagardabhaḥ || 56 ||  
  
evameva sarvāḥ striya ityāha - neti | vanagardabha iti | puragardabho hi   
janasaṅgāt kiñcidanyabhāvajñaḥ kadācit syāditi tātparyam || 56 ||  
  
yā sthitiḥ śāradābhrasya kṣaṇikā hyanavasthitā |  
tato'pi pelavā strīṇāṃ sthitiratyantacañcalā || 57 ||  
  
pelavā laghutarā || 57 ||  
  
nāhamadyāvadhi hyevaṃ strīsvabhāvamaho'vidam |  
yanmāṃ sarvātmanāsaktaṃ tyaktvā bhṛtyamanuvratā || 58 ||  
  
anyāsaktā gūḍhabhāvā mayi chadmānurāgiṇī |  
pradarśayantī bhaktiṃ svāṃ naṭīva viṭamaṇḍale || 59 ||  
  
chadmānurāge dṛṣṭāntaḥ - naṭīveti || 59 ||  
  
nāvidaṃ leśato'pyenāṃ madirāmattamānasaḥ |  
chāyeva māṃ saṅgateti matvā viśrabdhamānasaḥ || 60 ||  
  
aprekṣaṇīyāṃ ceṭīṃ tāṃ vañcitaścirasaṅgataḥ |  
nūnaṃ matto mūḍhatamaḥ ko bhavejjagatītale || 61 ||  
  
anayā vañcito'haṃ ceṭīṃ saṅgataḥ || 61 ||  
  
ya evaṃ visrambhapūrvamanayā ciravañcitaḥ |  
aho'yaṃ bhṛtyahatakaḥ sarvāṅgavikṛtākṛtiḥ || 62 ||  
  
tatra hetuḥ - ya evamiti | hatakaḥ atininditaḥ || 62 ||  
  
p. 38)  
  
kimasminnanayā dṛṣṭaṃ saundaryaṃ sarvato'dhikam |  
yato māṃ nijasaundaryāhṛtalokāvalokanam || 63 ||  
  
saundaryeṇa āhṛtaṃ lokānāmavalokanaṃ nirīkṣaṇaṃ yena || 63 ||  
  
anuraktaṃ sarvathaiva tyaktvainamupasaṅgatā |  
evaṃ pralapya bahudhā nirviṇṇo'titarāṃ tadā || 64 ||  
  
sarvathā'nuraktam | nirviṇṇo viraktaḥ || 64 ||  
  
rājaputro vanaṃ prāgāt sarvasaṅgavivarjitaḥ |  
tasmād rājakumāraitatsaundaryaṃ manasotthitam || 65 ||  
  
yasmāttena rājakumāreṇa mohitenātibībhatsarūpāṃ ceṭīṃ ciraṃ saṃgacchatā   
[k, kh, g: gacchatā] iyaṃ saiva lokasundarītyabhimānamātreṇa tat   
sukhaṃ ciraṃ prāptaṃ tasmādityarthaḥ | manasotthitaṃ manasā parikalpitam || 65 ||  
  
yathā tvaṃ mayi cātyantasaubhagekṣaṇapūrvakam |  
ratiṃ vindasyatitarāṃ tathā vā tadviśeṣataḥ || 66 ||  
  
etadeva dṛṣṭāntena draḍhayati - yatheti | tadviśeṣataḥ tato'pyadhikarūpeṇa ||   
66 ||  
  
vindanti ratimatyantaṃ yoṣitsu vikṛtāsvapi |  
atra te pratyayaṃ vakṣye śṛṇu priya samāhitaḥ || 67 ||  
  
atra saundaryasya mānasatve | pratyayaṃ niścayānukūlāṃ prakriyām || 67 ||  
  
vilokyate yā hi yoṣit sā bahiḥ suvyavasthitā |  
yā ca tatpratibimbātmarūpiṇī cittasaṃśrayā || 68 ||  
  
bahiḥ cittādanyatra || 68 ||  
  
saṅkalparūpiṇī tasyāḥ sauṣṭhavaṃ manasollikhan |  
paunaḥpunyena tadanu vāñchāmupasamāgataḥ || 69 ||  
  
tasyāḥ sauṣṭhavaṃ saundaryaṃ paunaḥpunyenollikhan | tadanu   
samyagullekhānantaram | tadviṣayavāñchām || 69 ||  
  
p. 39)  
  
kṣubdhendriyo narastasyāṃ ratimāpnoti sarvataḥ |  
akṣubdhe tvindriye na syāt sundaryāmapi vai ratiḥ || 70 ||  
  
kṣubdham upasthendriyaṃ yasya | sarvato'nyavāñchābhyo nivṛtta iti śeṣaḥ |   
puruṣasya vāñchāsahasrasamākrāntasya strīsaundaryādyullekhanena dṛḍhataraḥ   
strīrativāñchodayo yadā tadā anyavāñchā nyagbhavantīti [k, kh:   
bhavatī] bhāvaḥ | evaṃ kṣobhābhāve na kvacidratirityāha - akṣubdheti || 70   
||  
  
tatra mūlaṃ samullekhaḥ sauṣṭhavasya punaḥ punaḥ |  
ataḥ kṣobho naiva dṛṣṭo bālānāṃ yogināmapi || 71 ||  
  
tatra kṣobhe | etadvyatirekamukhena draḍhayati - ata iti || 71 ||  
  
tathā ca yo yo yasyāṃ tu ratiṃ vindati mānavaḥ |  
sundaryāṃ vāpi cānyasyāṃ tatra sauṣṭhavamullikhet || 72 ||  
  
saundaryollekha eva kṣobhaheturna saundaryaminyāha - tathā ceti | sauṣṭavaṃ   
sthitamasthitaṃ vā || 72 ||  
  
dṛśyante yoṣito'tyantabībhatsākāravigrahāḥ |  
taruṇaiḥ saṅgatāstāśca dṛśyante'patyahetutaḥ || 73 ||  
  
atra nidarśanamāha - dṛśyanta iti | bībhatsākāro vigraho'vayavasaṃsthānaṃ   
yāsāṃ tāḥ | evaṃvidhā jagati yā dṛśyante tāstaruṇaiḥ saṃgatāśca   
dṛśyante | nanu saṃgateḥ rahasi sambhavāt kathamanyaiḥ saṃgatā dṛśyanta iti   
cedāha - apatyahetuta iti || 73 ||  
  
virūpatollekhanaṃ vāpyanullekhastu sauṣṭhave |  
yadi syāttat kathaṃ nṝṇāṃ ratistāsu hi sambhavet || 74 ||  
  
nanu tatra sauṣṭhavollekhanaṃ vināpi saṅgatiḥ syāditi cedāha - virūpeti |   
sauṣṭhave'nullekhaḥ sauṣṭhavaviṣayakānullekhaḥ | tāsu virūpāsu || 74 ||  
  
kiṃ vaktavyamaho nṝṇāṃ kāmināṃ kṣiptacetasām |  
jaghanyāṅge'pi saundaryaṃ bhāsate sarvato'dhikam || 75 ||  
  
nanu virūpāyāṃ kathaṃ saundaryollekhanamityāśaṅkya naitat kāmināṃ   
citramityāha - kimiti | kṣiptaṃ vikṣiptaṃ ceto yeṣām | jaghanye   
nikṛṣṭe'pānodgāradhūpite mūtrādiklinne klinnanāḍīvraṇasuṣiratulye   
yonyādyaṅge'pi | sarvato mukhādibhyo'dhikam || 75 ||  
  
p. 40)  
  
malamūtrapariklinnaṃ yadaṅgaṃ tatra saubhagam |  
paśyeccet kutra no paśyet saundaryaṃ tanmameraya || 76 ||  
  
tasmāt saundaryametadvai rājaputra niśāmaya |  
abhimānamṛte naiṣa sukhaheturbhavet kvacit || 77 ||  
  
tasmāt saundaryasya manaḥkalpitamātratvāt || 77 ||  
  
kṣaudramādhuryavad dehe saundaryaṃ sahajaṃ yadi |  
tadbālānāṃ kumārāṇāṃ kuto no bhāti tadvada || 78 ||  
  
na kṣaudramādhuryavat saundaryaṃ svābhāvikamiti prakārāntareṇa saundaryasya   
mānasatvaṃ sādhayati - kṣaudreti || 78 ||  
  
deśabhedeṣu dṛśyante vividhākṛtayo narāḥ |  
ekapādaikanayanā lambakarṇā hayānanāḥ || 79 ||  
  
nāsti virūpāsu kāmināṃ ratiḥ | kvacid dṛśyamānāpi na   
pūrṇasukhāvahetyāśaṅkya deśāntarasthityākhyānena pariharati - deśeti ||   
79 ||  
  
karṇaprāvaraṇāḥ phālavaktrā nirgatadaṃṣṭrakāḥ |  
vinasā dīrghanāsāśca lomacchannā vilomakāḥ || 80 ||  
  
piṅgakeśāḥ śvetakeśā vikeśāḥ sthūlakeśakāḥ |  
śvitravarṇāḥ kākavarṇāḥ piṅgalā lohitāṅgakāḥ || 81 ||  
  
evaṃ bahuvidhā martyāḥ sajātivanitāsu te |  
ratiṃ vindanti tvamiva rājaputra niśāmaya || 82 ||  
  
niśāmaya paśya || 82 ||  
  
sukhasādhanabhūteṣu mukhyaṃ yat strīvapuḥ sthitam |  
sarvapriyaṃ yatra sarve muhyanti vibudhā api || 83 ||  
  
śarīraprakṛtiṃ varṇayitumāha - sukheti || 83 ||  
  
p. 41)  
  
puṃsāṃ vapustathā strīṇāṃ priyamatyantasundaram |  
vimarśaya subuddhyā tvaṃ rājaputra yathāsthitam || 84 ||  
  
māṃsaliptamasṛkklinnaṃ śirābaddhaṃ tvagātatam |  
asthipañjarakaṃ lomacchannaṃ pittakaphāhitam || 85 ||  
  
pittakaphābhyām āhitaṃ yuktam || 85 ||  
  
malamūtrakusūlaṃ tacchukraśoṇitasambhavam |  
mūtradvārasamudbhūtamaho priyamiheṣyate || 86 ||  
  
ya evamatibībhatse vitanvanti ratiṃ narāḥ |  
viṭkṛmibhyaḥ kutasteṣāṃ bhavedantaramīraya || 87 ||  
  
rājaputra tanuriyaṃ priyā hi nitarāṃ tava |  
vibhāvaya vivekena dhātūnāṃ ca pṛthaksthitim || 88 ||  
  
dhātūnāṃ tvagasṛgādīnāṃ pṛthaksthitim | vivekena vicāradṛṣṭyā [k:   
dṛśā] | vibhāvaya | evaṃ vibhāvane kva saundaryādikamiti bhāvaḥ || 88 ||  
  
evamanyatropayojye madhurāmlādiṣaḍrase |  
pariṇāmasvabhāvaṃ tu sūkṣmadṛṣṭyā vibhāvaya || 89 ||  
  
evaṃ śarīre priyatvaṃ sukhasādhanatvarūpamapāsya bhojye nirākaroti -   
evamiti | śarīrādanyatra | upayojye bhojye || 89 ||  
  
bhakṣitasyāpi sarvasya viḍbhāvaḥ pariṇāmake |  
sarvathā nātra sandehaḥ sarvaireva vibhāvitaḥ || 90 ||  
  
pariṇāmasvabhāvamevāha - bhakṣiteti || 90 ||  
  
vadaivaṃ saṃsthite loke kiṃ priyaṃ syāt kimapriyam |  
ityukto hemacūḍo'tha vairasyaṃ viṣaye vidan || 91 ||  
  
śrutvā'pūrvaṃ vākyajālaṃ vismito'bhavadañjasā |  
vicārya bhūyastatsarvaṃ yaduktaṃ hemalekhayā || 92 ||  
  
apūrvaṃ kadāpyaśrutam || 92 ||  
  
p. 42)  
  
bhogeṣu jātanirvedaḥ paraṃ vairāgyamāptavān |  
atha krameṇa pṛṣṭvā tāṃ priyāṃ jñātvā ca tatpadam || 93 ||  
  
jāto nirvedaḥ alaṃbuddhiryasya | paraṃ tīvram | tatpadam ātmapadam || 93 ||  
  
kevalāṃ citimātmasthāṃ tripurāmātmarūpiṇīm |  
budhvā'bhavad vimuktātmā svātmabhūtākhilekṣaṇaḥ || 94 ||  
  
ātmasthāṃ sarvāntarām | ātmarūpiṇīm pratyagrūpām |   
svātmabhūtamakhilekṣaṇaṃ yasya || 94 ||  
  
jīvanmuktaḥ samabhavat tatastasyānujo'pi hi |  
maṇicūḍo'vidad bhrāturmuktācūḍo'pi putrataḥ || 95 ||  
  
muktācūḍapriyā cāpi snuṣayā jñānamāsadat |  
mantriṇaścāpi paurāśca babhūvurjñānaśālinaḥ || 96 ||  
  
muktācūḍapriyā hemacūḍamātā | snuṣayā hemalekhayā | upadiṣṭamiti śeṣaḥ |   
parasparopadeśena jñānaśālinaḥ || 96 ||  
  
na tatra nagare kaścidavidvān samajāyata |  
āsīd brahmapuraprakhyaṃ śāntasaṃsṛtivāsanam || 97 ||  
  
brahmapuraprakhyaṃ satyalokatulyam | saṃsṛtervāsanā kāmakrodhādi || 97 ||  
  
viśālanagaraṃ tacca jagatyatyuttamaṃ babhau |  
yatra kīrāḥ śārikāśca pañjarasthāḥ paṭhanti vai || 98 ||  
  
atyuttamatve hetuḥ - yatreti || 98 ||  
  
citirūpaṃ svamātmānaṃ bhajadhvaṃ cetyavarjitam |  
nāsti cetyaṃ citeranyad darpaṇapratibimbavat || 99 ||  
  
yat paṭhanti tadāha - citirūpamiti | he janāḥ ! viṣayabhajanaṃ tyaktvā   
svamātmānaṃ bhajadhvam | viṣayabhajanasya duḥkhamūlatvāditi tātparyam |   
kathaṃvidhamātmānaṃ tadāha - citirūpam | citiḥ prajñānaṃ tadeva rūpaṃ   
yasya | nātra bhajanaṃ bāhyapūjanādikam kintu tasya pūjanamahantayā sthiti   
[matiḥ iti mudritacidvilāsastavapāṭhaḥ   
yoginīhṛdayadīpikāyāmuddhṛte'smin śloke'pi matiḥ ityeva pāṭhaḥ |   
draṣṭavyam - pṛ0 250] (ci0 sta0 5) iti nītyā so'hamasmīti   
niṣprakampa [k, kh: kampatvani] niścayavattvameva | taccāsmākaṃ   
dehādisaṃghātāntarbhāve [k, kh: rbhāvo] nāstyeveti cedāha -   
cetyavarjitamiti | cetyairdehādyaiścitprakāśyairvarjitam | kuta evamiti cedāha -   
nāstīti | cetyaṃ dehādyaṃ śaśaśṛṅgādivannāstyeveti bhāvaḥ |   
śaśaśṛṅgādivannāsti cet kathaṃ prakāśata iti cet ? citireva prakāśate   
nānyadityāha - citeranyaditi | citireva cet kathaṃ dehādyātmanā bhānamiti   
cedāha - darpaṇapratibimbavat |  
  
p. 43)  
  
atredamāgamatattvam - citirevātmatattvam idampratyayāviṣayatvāt |   
anyadanātmarūpam idaṃpratyayaviṣayatvāt | tadātmatattvaṃ [k, kh:   
yattadā] smṛtyanusandhānānurodhenaikamanekāvasthāsvanugatam | tasya   
citimātrarūpatvena bhedakadharmāprasiddhyā [k, gh: prasiddhāsurā]   
surāsuranṛdehādiṣvapyekatvameva | kāladeśādīnāṃ tadantaḥ sarvātmanā   
nimagnānāmanyathā naraśṛṅgakalpānāṃ na tadbhedakatvaśaṅkāpi yuktā |   
evaṃvidhamanavacchinnacidekarasamātmatattvameva śāstraprasiddhaḥ   
paramaśivaḥ | tatsvātantryaśaktyā māyābhidhayā'ghaṭitaghaṭanācaturayā   
svasvarūpagopanaparayā avidyātmakamalāvabhāsanapūrvakamidaṃ   
dvaitāvabhāsanam | tacca bhāsamānaṃ dvaitaṃ dṛśyaṃ na bījādaṅkuravat   
kāraṇācchivādārabdham | nāpi mṛtpiṇḍapariṇāmaghaṭavat   
kāraṇapariṇāmātmakam avikṛtakāraṇasvarūpānugamāt | nāpi rajjau sarpa iva   
vivartitam citicetyayordvitvagrahāt | ato darpaṇasya nairmalyaśaktyā avikṛte   
svasmin pratibimāvabhāsanavacciti svaśaktyā cetyāvabhāsanam | na ca bimbasya   
svasamānākārasya darpaṇapratibimbe'pekṣaṇādatrāpi citi   
pratibimbadṛśyāpekṣitasva[kh, g, gh:   
samākāra]samānākārabāhyadṛśyasiddhiriti śaṅkyam yato   
darpaṇapratibimbe bāhyaṃ bimbaṃ nopādānam kārye'nanugamāt kintu nimittam |   
nimittañca ghaṭādau daṇḍādiḥ | tacca vyabhicaritam karaparāvartitacakrādinā   
ghaṭotpatteḥ | tathā ca citi dṛśyapratibimbane māyākhyā   
svātantryaśaktirnimittatvenābhyupagataiveti nānupapattiḥ | nahi pratibimbavidhāṃ   
vinā'nyathā dṛśyāvabhāsanaṃ yujyate dṛśyasya cidbāhyatve   
prakāśānupapatteḥ citsambandhānupapatteḥ [k, kh:   
citsaṃbandhānupapatteḥ nāsti] sambandhasyāpi dṛśyatvenānavasthādinā   
tadasiddheḥ [gh: siddhiḥ] | citsambandhānapekṣaṇe sadā   
dṛśyasyāvabhāso'navabhāso vā syāt | itthameva   
prakaṭatādyakhilapakṣapratikṣepaḥ [jñātatāparaparyāyāḥ prakaṭatāyāḥ   
svarūpaṃ kumārilabhaṭṭapratipāditaṃ taddarśanapratipādakagrantheṣu   
draṣṭavyam |] etadvistāraḥ pratyabhijñādau [ādinā   
abhinavaguptaviracitatantrālokādīnāṃ grahaṇaṃ kartavyam] draṣṭavyaḥ |   
tasmāt [gh: tasmāttat] pratibimbavidhayaiva dṛśyāvabhāsanamiti || 99 ||  
  
p. 44)  
  
citiścetyaṃ citirahaṃ citiḥ sarvaṃ carācaram |  
yataḥ sarvaṃ citimanu bhāti sā tu svatantrataḥ || 100 ||  
  
bahuvidho'pi pratibimbo darpaṇa evetyata āha - citiriti | cetyaṃ dṛśyam |   
carācaraṃ matto'nye [kh: ato] pramātāraḥ | sarvaṃ citirityatra hetuḥ -   
yata iti | yathā darpaṇamanugataṃ gṛhītvaiva sarve pratibimbāḥ prakāśanta iti   
pratibimbā darpaṇātmakāḥ evaṃ sarvamidaṃ cetyādi citimanugatāṃ gṛhītvaiva   
bhātīti cettasyāścidātmatvādeva nānyā'nugatyapekṣetyāha - sā tviti | yataḥ   
svatantraprakāśattvameva cittvamiti bhāvaḥ || 100 ||  
  
p. 45)  
  
ataścitiṃ janāḥ sarve bhāsinīṃ sarvasaṃśrayām |  
bhajadhvaṃ bhrāntimutsṛjya citimātrasudṛṣṭayaḥ || 101 ||  
  
yataḥ pratibimbātma jagacciternānyadasti ato darpaṇācciteradhikaṃ sāmarthyamāha   
- sarvabhāsinīmiti | darpaṇaḥ kevalaṃ pratibimbāśraya eva na bhāsaka iti   
bhāvaḥ | bhrānterutsarjanamaprāmāṇyagrahaḥ | ata eva citimātrasudṛṣṭaya iti |   
sudṛṣṭiḥ satyadṛṣṭiḥ | sarvaṃ jñānaṃ dharmiṇyabhrāntamiti nyāyāt || 101 ||  
  
kadācidevaṃ kīrāṇāṃ śrutvā vākyaṃ mahodayam |  
brāhmaṇā vāmadevādyā nāmācakhyuḥ purasya tu || 102 ||  
  
mahato mokṣasyodayo yasmāt || 102 ||  
  
yato'tra vidyāṃ tiryañco'pyāhustasmādidaṃ puram |  
prasiddhavidyānagaramiti nāmnā prasiddhyatu || 103 ||  
  
tadadyāpi ca tenaiva nāmnā tannagaraṃ sthitam |  
rāma tasmāttu satsaṅgo mūlaṃ sarvaśubhodaye || 104 ||  
  
tat tasmānnāmakaraṇāddhetoḥ || 104 ||  
  
saṅgena hemalekhāyāḥ sarve vidyāvido'bhavan |  
tasmāt saṅgaḥ paraṃ mūlaṃ rāma jānīhi śreyasaḥ || 105 ||  
  
upasaṃharati - tasmāditi || 105 ||  
  
iti śrītripurārahasye jñānakhaṇḍe hemacūḍopākhyāne satsaṅgaphalaṃ   
caturtho'dhyāyaḥ ||  
  
iti tripurārahasye jñānakhaṇḍavyākhyāyāṃ tātparyadīpikāyāṃ caturtho'dhyāyaḥ   
||  
  
atha pañcamo'dhyāyaḥ  
  
evaṃ satsaṅgamāhātmyaṃ śrutvā'trisutabhāṣitam |  
prahṛṣṭamānaso bhūyaḥ praṣṭumevopacakrame || 1 ||  
  
atra rāvāyapadyaistu hemalekhā'tmasaṃsthitam |  
bandhaṃ mokṣaṃ cāha gūḍhavākyaiḥ priyahitepsayā ||  
  
rāmaḥ śrutvā || 1 ||  
  
satyaṃ proktamidaṃ nātha bhavatā śubhakāraṇam |  
satsaṅgarūpametacca pratyakṣeṇaiva bhāvitam || 2 ||  
  
bhāvitamanubhūtaṃ saṃvartasaṅgāt || 2 ||  
  
yo yathā saṅgamāpnoti phalaṃ tasya tathā bhavet |  
striyo'pi hemalekhāyāḥ saṅgāt sarve mahāphalāḥ || 3 ||  
  
sarve viśālanagaravāsinaḥ || 3 ||  
  
bhūya icchamyahaṃ śrotuṃ hemacūḍastayā katham |  
bodhitastanmamācakṣva vistareṇa dayānidhe || 4 ||  
  
evaṃ rāmeṇānuyukto dattātreya uvāca tam |  
śṛṇu bhārgava vakṣyāmi kathāṃ paramapāvanīm || 5 ||  
  
anuyuktaḥ pṛṣṭaḥ | saṃsṛtidoṣaśāmakatvāt paramapāvanīm || 5 ||  
  
evaṃ tasyā vacaḥ śrutvā viṣayān virasān vidan |  
teṣu sañjātanirvedo vimanā iva saṃbabhau || 6 ||  
  
evaṃ viṣayavairasyapratipādakam | saṃjāto nirvedo viṣayabhoge'laṃbuddhiryasya |   
evaṃ san | vimanā iva khinna iva || 6 ||  
  
cirasthitaviṣayajavāsanānāṃ vaśaṃ gataḥ |  
tyaktuṃ vā saṃgrahītuṃvā nāśakat sahasā hi saḥ || 7 ||  
  
vaimanasye hetumāha - cireti | viṣayān tyaktuṃ saṃgrahītuṃ bhoktuṃ vā || 7 ||  
  
p. 47)  
  
priyāṃ na kiñcit provāca rājaputro'tilajjitaḥ |  
kāṃścicca divasānevamanayaccintayākulaḥ || 8 ||  
  
priyāvacanaṃ śrutvā na kiñcit provāca | atilajjitaḥ striyā niruttarīkṛtatvāt | evaṃ   
tyāgabhogayoraśaktaḥ san || 8 ||  
  
viṣayeṣu prasakteṣu smṛtvā tat priyayoditam |  
vigarhanneva svātmānaṃ bubhuje vāsanāvaśaḥ || 9 ||  
  
kathamubhayatrāśaktiḥ ekatarapakṣasyāvaśyakatvāditi cedāha - viṣayeṣviti |   
prasakteṣu upasthiteṣu | yat priyayoktaṃ vairasyakāraṇaṃ tat smṛtvā |   
dhiḍyāmīdṛśaṃ viṣayaṃ svīkaromīti svātmānaṃ vigarhanneva bubhuje | nanu   
kuto na pariharati ? tadāha - vāsanāvaśa iti || 9 ||  
  
vāsanāvegavaśato viṣayānanugacchati |  
dṛṣṭvaiva viṣayān doṣān priyāproktān vicintayan || 10 ||  
  
upasthitaviṣayabhogaprakāramuktvā'nupasthitaviṣayeṣvāha - vāsaneti |   
anugacchati viṣayasamīpaṃ prāpnoti | priyāproktān viṣayadoṣān || 10 ||  
  
śokasaṃvignahṛdayo viṣīdati muhurmuhuḥ |  
evaṃ tasyābhavaccittaṃ caladdolāsthitaṃ yathā || 11 ||  
  
śokena saṃvignaṃ prakṣubhitaṃ hṛdayaṃ mano yasya | viṣīdati duḥkhaṃ   
prāpnoti | caladdolāsthitaṃ vāsanayā viṣayeṣu patati viṣayaprāptau   
taddoṣasmṛtyā tata uccalati || 11 ||  
  
bhojyaṃ vastraṃ bhūṣaṇaṃ vā yoṣid vāhanameva vā |  
mitrāṇi vāpi suhṛdo neṣattaṃ [k, kh: naitattaṃ; g: naiva taṃ]   
sukhayanti vai || 12 ||  
  
evaṃ vāsanādoṣadṛṣṭibhyāṃ yutaṃ hemacūḍaṃ bhojyādīni neṣadapi   
[naiṣat iti sārvatrikaḥ pāṭhaḥ] sukhayantītyāha - bhojyamiti || 12 ||  
  
naṣṭākhilārtha iva sa śocatyeva nirantaram |  
vāsanāvivaśaḥ sarvaṃ tyaktuṃ nāśakadañjasā || 13 ||  
  
nopabhoktuṃ tathā śakto doṣadṛṣṭiyutastataḥ |  
evaṃ taṃ śokavaśato vivarṇavadanekṣaṇam || 14 ||  
  
vāsanayā doṣadṛṣṭyā ca yukta iti tyaktuṃ bhoktuṃ vā na śaktaḥ   
parasparapratibandhāditi bhāvaḥ || 14 ||  
  
p. 48)  
  
hemalekhā samālakṣya kadācit saṅgatā rahaḥ |  
kiṃ nātha pūrvavattvaṃ no lakṣyase'tyantaharṣitaḥ || 15 ||  
  
rahaḥ vivikte | taṃ parīkṣituṃ pṛcchati - kiṃ nātheti || 15 ||  
  
śocantamiva paśyāmi kuta evaṃ tava sthitiḥ |  
kaccicchārīra ātmā [k, kh: ccharīramātmā] te   
nāmayairbādhyate sadā || 16 ||  
  
śārīreti | śarīratādātmyāpanna ātmā | kevalayoḥ śarīrātmanorduḥkhābhāvāditi   
bhāvaḥ || 16 ||  
  
bhogeṣu rogabhīti vai pravadanti manīṣiṇaḥ |  
tridoṣasambhave dehe doṣavaiṣamyasambhavāḥ || 17 ||  
  
mama mahārājakumārasya bhiṣakśreṣṭhaiḥ sevitasya kuta āmayasambhāvaneti   
cedāha - bhogeṣviti | śubhabhogeṣvityarthaḥ | trayāṇāṃ   
vātapittakaphadoṣāṇāṃ samyag bhavaḥ sthitiryatra || 17 ||  
  
āmayāḥ prāyaśaḥ sarvadehān vyāpyaiva saṃsthitāḥ |  
sarvathā hyapratīkāryaṃ vaiṣamyaṃ doṣajaṃ nanu || 18 ||  
  
viṣamāśanādibhirdoṣavaiṣamyasyoktabhogavatāmāvaśyakatvena   
taddeheṣvavaśyaṃ rogavyāptiriti bhāvaḥ | nanu mādṛśāṃ kathaṃ   
doṣavaiṣamyaṃ tatpratīkāraparāṇāmiti cedāha - sarvatheti | doṣavaiṣamyajanito   
rogaḥ pratīkāryaḥ na tu kevalaṃ doṣavaiṣamyam   
rogaprāgavasthāsthakevaladoṣavaiṣamyasya prāyo durlakṣyatvāditi bhāvaḥ || 18 ||  
  
aśanād vasanād vāco darśanāt sparśanādapi |  
kālād deśāt karmataśca doṣā vaiṣamyamāpnuyuḥ || 19 ||  
  
doṣeṣu jāyamānavaiṣamyanimittānyāha - aśanādityādi | aśanasya   
śītoṣṇādiguṇaḥ prasiddhaḥ | evaṃ paṭṭorṇādivasanasya | vāco bahulasya   
prayuktasyoṣṇaguṇaḥ [k, kh: prayuktasya yo guṇaḥ] |   
vahnijalādidarśanasparśanayoḥ grīṣmahemantādikālasya jāṅgalā   
nūpādideśasya [k, kh: lārūpā] ca śītoṣṇādi prasiddham | karmato'pi   
[kh, g, gh: karmaṇo] khananāditaśca yadvā pāpakarmato   
[kh, g, gh: karmaṇo] dos'vaiṣamyam || 19 ||  
  
p. 49)  
  
atastasyodbhavo loke sarvathā'lakṣyatāṃ gataḥ |  
ityataḥ sati vaiṣamye cikitsā samprakīrtitā || 20 ||  
  
ato doṣavaiṣamyahetoranekatvāt | tasya vaiṣamyasya | nanu   
sūkṣmadṛgbhirvaiṣamyodbhavo jñātuṃiti cennetyāha - ityata iti | yato   
vaiṣamyodbhava ādāvalakṣyaḥ ato hetoḥ cikitsā śāstre saṃprakīrtitā || 20 ||  
  
noktā cikitsā'nutpattau vaiṣamye kenacit kvacit |  
tadvada priya kasmāddhi śokasya tava sambhavaḥ || 21 ||  
  
vaiṣamyaviṣayānutpattau cikitsā noktā || 21 ||  
  
iti śrutvā hemalekhāṃ prāha rājasutastataḥ |  
priye śṛṇu pravakṣyāmi yanme śokasya kāraṇam || 22 ||  
  
tataḥ praśnānantaram || 22 ||  
  
tvaduktyā yat purā me'bhūt sukhadaṃ taddhataṃ nanu |  
na paśyāmyadhunā kiñcidapi me sukhavarddhanam || 23 ||  
  
tat samprati tvaduktyā hatam | kuta iti cedāha - neti || 23 ||  
  
rājñā vitīrṇo viṣayaḥ sukhado'pi samantataḥ |  
vadhyaṃ na sukhayed yadvattathā tasmānna me sukham || 24 ||  
  
naṣṭaṃ cedanyat sukhasādhanaṃ sampādayeti cedāha - rājñeti | na tat   
svarūpato naṣṭam | api tu vadhyāya rājñā dattaviṣayādyathā tasya sukhaṃ na evaṃ   
sādhanaṃ sadapi na tasmānme sukham || 24 ||  
  
viṣayān sevamāno'haṃ sadā viṣṭigṛhītavat |  
tat pṛcchāmi priye brūhi kiṃ kṛtvā sukhamemyaham || 25 ||  
  
nanu viṣayairna te sukhaṃ cettān parityajeti cenmayā na parityaktuṃ śakyata ityāha   
- viṣayāniti | viṣṭigṛhītavat | rājakāryārthaṃ rājabhaṭairgṛhītā   
janāstatkāryaṃ tyaktumasamarthāḥ kurvanti yathā evaṃ vāsanābhirgṛhīto'haṃ   
sadā viṣayān sevamāno duḥkhaṃ prāpta [prāptavānityarthe kartari ktaḥ]   
iti śeṣaḥ || 25 ||  
  
p. 50)  
  
evaṃ tena samāpṛṣṭā hemalekhā tadā'bravīt |  
nūnameṣa sunirvedamāgato madvacaḥśruteḥ || 26 ||  
  
svamanasyabravīt | śruteḥ śravaṇāt || 26 ||  
  
asti bījaṃ śreyaso'smin yata evaṃvidho bhavān |  
yeṣu śreyo hyasambhāvyaṃ ta evaṃ vākyagumphanaiḥ || 27 ||  
  
evaṃvidhaḥ prāptaviṣayavairasyaḥ | evaṃ maduktasadṛśairvācāṃ   
gumphanairnibiḍasamudāyaiḥ || 27 ||  
  
nahyaṇvapi viśeṣeṇa viśiṣyante kadācana |  
ciraṃ saṃrādhitā hṛtsthā prasannā svātmadevatā || 28 ||  
  
aṇvapi svalpamapi pūrvasthitiṃ leśato'pi na parityajantīti bhāvaḥ | evaṃ   
vacaḥśrutireva vairasye kāraṇaṃ cet kuto na sarveṣāṃ vairasyotpattiriti   
cenmūlakāraṇābhāvādityāha - ciramiti || 28 ||  
  
tripurā yena tasyaiva [k, kh: teṣveva] bhavedevaṃvidhā sthitiḥ |  
ityālocyātividuṣī bubodhayiṣatī priyam || 29 ||  
  
evaṃvidhā viṣayavairasyavatī | devatārādhanarūpamūlakāraṇābhāvānna   
sarveṣāmiyaṃ sthitiriti bhāvaḥ || 29 ||  
  
gopayantī svavaiduṣyaṃ prāhānyavyapadeśataḥ |  
śṛṇu rājakumāredaṃ yanme vṛttaṃ purātanam || 30 ||  
  
gopayantīti | svavaiduṣyaprakaṭane vidvattābhimānaśaṅkā'pyasya bhavettato   
madvākye nāśvāso bhavediti | ataḥ svavaiduṣyagopanamiti bhāvaḥ |   
atrānyavyapadeśena svasyāḥ saṃsārabandhanānmuktiprakāramāha -   
śṛṇviti | purātanaṃ bandhasyānādikālatvāt [anādiḥ kālo yasyeti   
bahubrīhigarbhitaṃ vākyam | bandhasyānādikālikatvādityarthaḥ] || 30 ||  
  
p. 51)  
  
purā me jananī kāñcit krīḍanāya sakhīṃ dadau |  
sā svabhāvasatī kāñcidasatīmanusaṅgatā || 31 ||  
  
pureti | kasyāścit sṛṣṭerādikāle bandhasyānāditvena sarvādikālāsambhavāt |   
jananī svaprakāśaśuddhacitiḥ | sakhīṃ buddhim | kāñciditi | ajñātakulagotreva   
nirūpaṇālliṅgadehāvayavatvenānāditvaṃ buddherdyotitam |   
śuddhaciterjananītvaṃ svasyā jīvacitestadaṃśabhūtatvāt |   
sukhaduḥkhādyanubhavakrīḍāyā buddhyadhīnatvāt krīḍanāya sakhīṃ   
dadāvityuktam | pralaye buddherlīnatvāt sṛṣṭyādau   
karmaparipākanimittakabuddhyāvirbhāvādapūrvavat [g, gh: pūrveva]   
prāptatvāduktaṃ dadāviti | sā buddhiḥ | sattvaguṇapradhānatvāt prakāśarūpatvāt   
svabhāvena satī | svasattāyāṃ vṛttyantarānapekṣaṇāt svataḥ satī | bāhyapakṣe   
svabhāvataḥ satī sādhvītyarthaḥ | asatīmavidyām | anusaṅgatā | ātmākāratāṃ   
kevalāṃ parityajyāvidyākāryadṛśyātmatāṃ prāptetyarthaḥ | kāñciditi tasyā   
anirvacanīyatādyotakaṃ viśeṣaṇam | āgamapakṣe tu citeḥ   
paricchinnatvajñānamevājñānam | etacca ajñānaṃ [g, gh:   
jñānaṃ] bandhaḥ (1|2) iti śivasūtre vṛttikṛtā spaṣṭaṃ   
nirūpitam | etatpakṣe'nirvacanīyatvābhāvena   
kāñcidityajñānasyāparicchedyaśaktitvaṃ jñeyam | taduktam -   
bhrāntermahatī [rajjvāṃ nāsti bhujaṅgastrāsaṃ kurute ca mṛtyuparyantam |   
ityayaṃ ślokasya pūrvārddhaḥ] śaktirna vivektuṃ śakyate nāma (pa0   
sā0 28) iti | pakṣadvaye'pyasatītyasatyātmakatvājjñeyam || 31 ||  
  
sā vicitravidhāścaryasṛṣṭisāmarthyasaṃyutā |  
alakṣitā me jananyā sakhyā me saṅgatā'bhavat || 32 ||  
  
sā avidyā | me jananyā śuddhacitā alakṣitā satī me sakhyā buddhyā | manmātuḥ   
parokṣe eva sā asatī matsakhyā saṅgatā'bhavadityarthaḥ |   
vidyāvidyayorvirodhādavidyā kāryaviṣayā buddhiḥ kevalaśuddhacidviṣayiṇīti   
tātparyam | āgamapakṣe tu śuddhacinmātrasphūrtidaśā śaktitattvam |   
cidacidoridaṃ sarvamahamiti sāmānādhikaraṇyasphūrtidaśā śuddhavidyātattvam |   
paricchinnacinmātrasphūrtidaśā avidyātattvam | paricchinnacitaścetyasya ca   
sphūrtidaśā buddhitattvamiti prakriyā | tathā ca buddheḥ   
śuddhacidaviṣayakatvādalakṣiteti jñeyam || 32 ||  
  
p. 52)  
  
asaccāritrayā'tyantaṃ saṅgatā mama sā sakhī |  
prāṇebhyo'pi priyatamā sadā tadvaśagā hyaham || 33 ||  
  
buddhirdṛśyaparā sadā'bhavadityāha - asaditi | asad mithyārūpaṃ cāritraṃ   
[k: caritraṃ] yasyāḥ sā avidyā | mama prāṇebhyo'pi priyatamā |   
atastadvaśagā'hamabhavam parasparatādātmyādhyāsāt || 33 ||  
  
na tāṃ vihāya me saṃsthā kṣaṇārddhaṃ vā kvacidbhavet |  
sā nirmalasvabhāvena māṃ vaśīkṛtya saṃsthitā || 34 ||  
  
na tāmiti | tāṃ buddhim | saṃsthā sthitiḥ | buddhyasattve buddhyavacchinno   
[buddhyavacchinno jīvaḥ iti vācaspatimiśrasya bhāmatīprasthānamāśritya   
buddhipratibimbo jīvaḥ iti ca svayaṃprakāśayatino vivaraṇaprasthānamāśrityoktam   
| asya vistaraḥ siddhāntaleśasaṃgrahe'ppayadīkṣitaviracite draṣṭavyaḥ |]  jīvo   
buddhipratibimbo jīva ityubhayapakṣe'pi jīvasya sthitirna bhavediti spaṣṭameva |   
āgamapakṣe tu vyādhakulasaṃvarddhitarājakumāravat   
svasvātantryasamācchāditamāhaiśvaryo maheśvara eva jīvaḥ | tasya buddhiṃ vinā   
saṃsthā samyaksthitiḥ bhedavyavahāro na bhavediti tātparyam | sā buddhiḥ |   
nirmalasvabhāvena sattvapradhānarūpeṇa yutā | māṃ jīvākhyāṃ paricchinnāṃ   
pratibimbabhūtāṃ vā tādātmyāpannāṃ vā | bāhyapakṣe tu māṃ   
śuddhakulaprasūtim | sā nirmalasvabhāvena tulyaśīlatvādvaśīkṛtya saṃsthiteti   
yuktameveti bhāvaḥ || 34 ||  
  
nirantaraṃ tadgatātmasvabhāvā'bhavamañjasā |  
sā tayā duṣṭayā yuktā naṭyā citrasvabhāvayā || 35 ||  
  
tadgatātmasvabhāvā buddhisammilitasvarūpā | bāhyapakṣe tu tadgatacittetyarthaḥ |   
sā matsakhī buddhiḥ | tayā avidyayā | duṣṭayeti | svanāśahetutvāt | citram   
āścaryamayamaghaṭamānaṃ [k, kh: maghaṭitajñānaṃ] svabhāvaḥ   
svarūpaṃ yasyāḥ | svalīlāpradarśanenārthaharatvānnaṭyeti || 35 ||  
  
p. 53)  
  
parokṣavṛttimānītā svaputreṇābhiyojitā |  
tasyāḥ putro'timūḍhātmā madirāghūrṇitekṣaṇaḥ || 36 ||  
  
parokṣavṛttiṃ svargādiparokṣakāmyaikarūpatām | ānītā prāpitā | tayā asatyā |   
matsakhī buddhiḥ | avidyayā svargādikāmyatatparā buddhirāsīditi bhāvaḥ |   
bāhyapakṣe asatyā parokṣavṛttiṃ rahasi sthitim ānītā svaputreṇābhiyojitā   
matsakhī jāteti | svasyā avidyāyāḥ putro mohaḥ tenābhiyojitā | avidyayā   
kāmyatatparatāyāṃ sadvicārapratibandhakamohātmakavṛttiviśeṣaṃ prāptā   
buddhiriti bhāvaḥ | tasyā avidyāyā mauḍhye [kh: maurkhyaṃ] hetuḥ   
madiretyādi || etadviśeṣaṇaṃ mohitā me buddhiḥ pāpācārā'bhavaditi dyotanāya ||   
36 ||  
  
bubhuje tāṃ samākramya sarvadā matsamakṣataḥ |  
sā tenākrāntasarvāṅgī bhujyamānānuvāsaram || 37 ||  
  
tāṃ matsakhīṃ buddhim | pāpācaraṇena mohapracurā buddhirjātetyāha -   
samākramyeti | matsamakṣata iti | buddheścitprakāśādhīnaprakāśatvāditi   
tātparyam | sā buddhiḥ | tena mohena || 37 ||  
  
na māṃ jahau kadācicca tatspṛṣṭā tena cāpyaham |  
tataḥ putraḥ samutpanno mūḍhasya sadṛśākṛtiḥ || 38 ||  
  
sā sakhī māṃ kadācidapi priyasaṅgamakāle'pi na jahau | citprakāśāśrayeṇaiva   
buddhivṛttīnāmavabhāsanāditi tātparyam | yasmānmāṃ na jahau tat   
tasmāddhetoḥ | tena sakhīpriyeṇa mūḍhātmanā | spṛṣṭā jātā |   
ghaṭāvacchinnākāśasyāyaḥpiṇḍatādātmyāpannavahnervā vartulādyākāra iva   
buddhyā paricchinnāyā vā tādātmyāpannāyā vā citermohādirūpeteti bhāvaḥ |   
tataḥ cirasaṅgānantaram | mūḍhasya mohasya svasadṛśākāro manorūpaḥ putro   
jātaḥ | yadyapi manaḥ pūrvamevāsti tathāpi vīryātmanā pitṛdehe sthitaputra iva   
prāk sūkṣmarūpaṃ manaḥ | buddhau mohasambandhānantarameva   
vikalpādyādhikyāt pituḥ prasūtaḥ putra iva manaḥ puṣṭamāsīditi tātparyam |   
asattvarūpatvena sadṛśākṛtirjñeyā || 38 ||  
  
p. 54)  
  
taruṇaḥ so'bhavattūrṇamaticañcalasaṃsthitiḥ |  
piturmauḍhyena saṃyuktaḥ pitāmahyā guṇena ca || 39 ||  
  
taruṇo vyavahārakṣamaḥ piturmohasya mauḍhyena jaḍatvaguṇena | pitāmahyā   
avidyāyā anekanirmāṇe upādānaṃ svātiriktamanapekṣya yat sāmarthyaṃ tena   
guṇena ca samāvṛtaḥ || 39 ||  
  
anekacitranirmāṇasāmarthyena samāvṛtaḥ |  
pitāmahyā śūnyanāmnyā pitrā mūḍhābhidhena ca || 40 ||  
  
eteṣāṃ nāmakathanapūrvakaṃ manaso guṇānāha - pitāmahyā iti | manasaḥ   
pitāmahī avidyā | vicāre kṛte tatsvarūpavilayācchūnyanāmnī sā | pitā mohaḥ |   
mūḍhatāprayojaka iti mūḍhābhidhaḥ saḥ | ābhyāmasthirāhvaḥ śikṣito'bhūditi   
sambandhaḥ || 40 ||  
  
asthirāhvaḥ śikṣito'bhūt svayaṃ cātiviśāradaḥ |  
gatimapratibaddhāṃ vai śīghrācchighrāṃ samāsadat || 41 ||  
  
pitṛśikṣayā mūḍhatāṃ prāptaḥ pitāmahīśikṣayā vicitranirmāṇasāmarthyaṃ   
prāptaḥ | svayamaticaturo'pratibaddhāṃ gatiṃ prāptavān | śīghrācchīghrām   
atiśīghrāmityarthaḥ | evaṃ buddhermohavaśānmanaḥ prarūḍhaṃ   
sadaticañcalatvāt kvacidasthiram anantavicitrakalpanāparaṃ   
mūḍhatvādvicāravimukhaṃ cāsīditi viśiṣṭagranthatātātparyam [k: śiṣṭa; g:   
vaśiṣṭa] || 41 ||  
  
evaṃ mama sakhī svacchasvabhāvā janmataḥ satī |  
asatīsaṅgato'tyantaṃ mālinyaṃ samupāgatā || 42 ||  
  
p. 55)  
  
sakhyā priyeṇa putreṇāsatsvabhāvayutena sā |  
cirasaṅgātteṣu dṛḍhānurāgeṇa samāyutā || 43 ||  
  
evamuktaprakāreṇa | mama sakhī buddhiḥ | asatīsaṅgataḥ avidyāsaṅgena |   
atyantamālinyaṃ sattvasvabhāvāvarakaṃ tāmasaṃ mohaṃ samupāgatā | sakhyā   
avidyayā | asatsvabhāvena priyeṇa mohena putreṇa manasā ca | dṛḍhasaṅgāt   
sadā tadrūpeṇa pariṇatatvāt | buddhiḥ svīyaṃ satsvarūpaṃ parityajya mohātmanā   
manaḥkalpitavastusaundaryādivyavasāyātmanā ca sadā sthiteti bhāvaḥ || 43 ||  
  
jahau mayyanurāgaṃ tu sarvathā kramataḥ sakhī |  
ahaṃ svabhāvasaralā hātuṃ tatsaṅgamañjasā || 44 ||  
  
jahāviti | kālakramato mūḍhādiṣu dṛḍhānurāgānmayyanurāgaṃ prītiṃ jahau |   
paricchinnacitirūpakartṛbhoktrātmakajīvasvarūpavicāro'pi buddhernāsīditi   
tātparyam | nanvevaṃ sati tvayāpi tadanurāgastyaktaḥ [k, kh: tadānu]   
syāditi cennetyāha - ahamiti | svabhāvataḥ saralā | nisarga-  
सरलानामन्यप्रीत्याद्यनिमित्तैव प्रीतिरिति तात्पर्यम् ॥ ४४ ॥  
  
अनीशा तत्परैवासं सर्वथा तामनुव्रता ।  
अथ तस्याः प्रियो मूढो भुञ्जानस्तां तु सर्वदा ॥ ४५ ॥  
  
मत्प्रीतेरनिमित्तत्वात् प्रीतिं त्यक्तुमनीशा अत एव तत्परा सती सर्वथा तामनुव्रता   
। तत्समानशीलाअभवमित्यर्थः । मम चिन्मात्ररूपत्वात्   
प्रतिबिम्बभूतैर्बुद्धिधर्मैर्योगाद् बुद्ध्यनुकृतिं प्राप्तेति भावः । अथ   
एवं बुद्ध्यनुकारप्राप्त्यनन्तरम् ॥ ४५ ॥  
  
प्रसह्य मां समाक्रान्तुमुद्युक्तः सर्वथाऽभवत् ।  
नाहं स्वभावसंशुद्धा वस्तुतस्तद्वशं गता ॥ ४६ ॥  
  
मत्प्रियामनुगतेयमिति मत्वा मामपि हठेन भोगायाक्रान्तुं स मूढ   
उद्युक्तोऽभवत् । एवं जातेऽपि स्वभावशुद्धा अहं न तद्वशं गता ।   
बुद्धेर्विषयवासनानिबिडत्वेऽपि न जीवतादात्म्यमप गच्छति । एवं   
बुद्धितादात्म्यापन्नचितेर्बुद्धिवृत्तिरूपमोहसम्पर्काभासेऽपि दर्पणस्य   
प्रतिबिम्बेनेव [क्, ख्: दर्पणप्रतिबिम्बन्यानेन । अस्मिन् पाठे   
पूर्वतनं दर्पणस्य इति पदमनावश्यकम् ।] न वस्तुतो मोहसम्पर्क इति   
भावः ॥ ४६ ॥  
  
प्। ५६)  
  
तथापि लोके मेऽत्यन्तं परीवादो महानभूत् ।  
मूढेन सर्वथेयं च भुज्यते इति सर्वतः ॥ ४७ ॥  
  
परीवादोऽपवादः । परीवादस्वरूपमेवाह - मूढेनेति । सर्वतः सर्वत्र ।   
अविवेकिनो बुद्धिधर्मानात्मन्यारोपयन्तीति तात्पर्यम् ॥ ४७ ॥  
  
अस्थिराख्यं स्वपुत्रं सा मयि न्यस्य सखी मम ।  
प्रियेण सम्परिष्वक्ता सर्वथा तत्पराऽभवत् ॥ ४८ ॥  
  
सा बुद्धिः सखी । तत्परा मूढपरा । मनःकल्पितमपि निश्चेतुमसमर्था   
[क्: निश्चेष्टु] बुद्धिर्मोहैकरूपाऽभवदिति भावः ॥ ४८ ॥  
  
अथास्थिरो मया सम्यग् लालितः पोषितस्ततः ।  
प्रौढस्त्रियं पितामह्या अनुमत्योपसङ्गतः ॥ ४९ ॥  
  
अथ मयि पुत्रन्यासानन्तरम् । पितामह्या मूढमातुः अविद्याया इति यावत् ।   
स्त्रियं कल्पनाम् । बुद्धेरतिमोहात्मताप्राप्त्यनन्तरं चित्तादात्म्यापन्नं   
मनः कल्पनायां समर्थं सत् कल्पनैकपरमभवदित्याशयः ।   
कल्पनेऽविद्यानुकूलेति तदनुमतिर्ज्ञंया ॥ ४९ ॥  
  
सा प्रिया तस्य चपलाभिधाना हि प्रतिक्षणम् ।  
प्रियस्य सम्मतं रूपं भिन्नं भिन्नं मनोहरम् ॥ ५० ॥  
  
कल्पनायाश्चपलेति नाम । प्रियस्य मनसः ॥ ५० ॥  
  
गृह्णात्याश्चर्यजननं प्रियमेवं स्वके वशे ।  
चक्रे साऽत्यन्तनिपुणा स्वनैपुण्यवशात् खलु ॥ ५१ ॥  
  
स्वनैपुण्यवशाद्वशे चक्रे । मनो विचित्रकल्पनापरं   
प्रतिक्षणमभवदित्याशयः ॥ ५१ ॥  
  
प्। ५७)  
  
अस्थिरोऽपि क्षणेनैव त्वसङ्ख्यशतयोजनम् ।  
प्रयात्यायाति च सदा न श्रान्तिमुपगच्छति ॥ ५२ ॥  
  
अस्थिरो मनः ॥ ५२ ॥  
  
समीहते यत्र गन्तुमस्थिरश्च यदा यदा ।  
तस्येष्टं च स्वरूपं तु कृत्वा सा चपलापि हि ॥ ५३ ॥  
  
समीहत इति । यत्र यत्र मनो गच्छति तत्र तत्र विचित्रानेककल्पनां करोत्येवेति   
भावः ॥ ५३ ॥  
  
तत्र तत्र स्थिता भूत्वा रमयत्येव स्वं प्रियम् ।  
एवं सा चपला सम्यगस्थिरेण युता सती ॥ ५४ ॥  
  
रमयत्येवेति । स्वयमेव मनोराज्यादिकमन्तःसङ्कल्प्य   
तत्प्रयुक्तसुखाभासं प्राप्नोतीति भावः । युता सती तनयान् सुषुवे इति योजना ॥   
५४ ॥  
  
सुषुवे पञ्चतनयान् मातापितृपरायणान् ।  
ते समर्थाः पञ्चविधा मयि सख्या निवेशिताः ॥ ५५ ॥  
  
सुषुव इति । तनयान् ज्ञानेन्द्रियाणि । मनसो निर्विकल्पत्वे इन्द्रियवृत्त्यनुदयाद्   
मनसा विकल्पनायामिन्द्रियप्रसृतिः [ख्, ग्, घ्: प्रसूतिः] ।   
इन्द्रियप्रसरस्य मनःकल्पनोपयुक्तत्वान्मातापितृपरायणानिति ज्ञेयम् ।   
सख्या मयि निवेशिता इति चित्तादात्म्यापत्तिरुक्ता ॥ ५५ ॥  
  
अहं सख्यनुरक्ता तानकुर्वं बलवत्तरान् ।  
अथ ते पञ्चतनयाश्चपलायाः पृथक् पृथक् ॥ ५६ ॥  
  
तान् पुत्रान् बलवत्तरान् । चित्तादात्म्यप्रकर्षेण स्वतन्त्रप्रकाशतुल्यानिति भावः   
॥ ५६ ॥  
  
चक्रुरायतनं श्रेष्ठं विचित्रमतिविस्तृतम् ।  
पितरं स्ववशे चक्रुर्मात्रा सम्यग् विभाविताः ॥ ५७ ॥  
  
विचित्रं विविधगन्धाद्युपलब्धिस्थानम् [क्: विविधं] । अतिविस्तृतम्   
असङ्ख्यविषयग्रहणेऽपि तदुदरापूर्तेः । सर्वव्यवहारस्य तदधीनत्वात्   
श्रेष्ठम् आयतनं चक्रुरिति । तत्तद्गोलकाधिष्ठिता बभूवुरित्याशयः । मात्रा   
कल्पनया विभाविताः पोषिताः । विकल्पपरं मनः सदेन्द्रियद्वारेण   
बहिर्मुखमभव्दिति तात्पर्यम् ॥ ५७ ॥  
  
प्। ५८)  
  
आनयन्ति स्वायतनं पितरं तं क्षणे क्षणे ।  
तत्रास्थिरो ज्येष्ठसुतायतनं विनिविश्य तु ॥ ५८ ॥  
  
पितुर्वशीकरणमेव विविच्य दर्शयति - आनयन्तीति । ज्येष्ठसुतः   
श्रोत्रेन्द्रियम् ॥ ५८ ॥  
  
अशृणोद्विविधान् शब्दान् सुस्वरानितरानपि ।  
क्वचिन्मधुरसङ्गीतं क्वचिद्वाद्यं सुमञ्जुलम् [क्, ग्, घ्:   
सुमङ्गलम्] ॥ ५९ ॥  
  
इतरान् विस्वरान् । एतदेवाह - क्वचिदिति ॥ ५९ ॥  
  
ऋचो यजूंषि सामानि मन्त्रानाथर्वणानपि ।  
शास्त्रागमेतिहासांश्च भूषणानां च सिञ्जितम् ॥ ६० ॥  
  
भृङ्गसङ्घस्य गीतं च पिकपञ्चमसुस्वरम् ।  
एवं मनोहरान् शब्दान् शृण्वन् पुत्रनिदेशतः ॥ ६१ ॥  
  
मनः श्रोत्रेन्द्रियमाविश्य श्रोत्रद्वारा तत्तच्छब्दाकारेण परिणतमिति   
भावः ॥ ६१ ॥  
  
प्रीतः पुत्रवशं प्रागादथ पुत्रोऽन्यथाऽदिशत् ।  
विरुद्धान् कर्णकटुकानशृणोद् भैरवान् रवान् ॥ ६२ ॥  
  
पुत्रवशं श्रोत्रे दृढनिवेशम् । अन्यथाऽदिशदिति । मनसो   
बाह्यविषयग्रहणस्येन्द्रियाधीनत्वादिन्द्रियादेशेनाऽशृणोदिति ॥ ६२ ॥  
  
सिंहादिगर्जितं मेघनिर्घोषमशनेस्तथा ।  
ब्रह्माण्डभेदनं गर्भस्रावणं सुभयङ्करम् ॥ ६३ ॥  
  
अशनिनिर्घोषविशेषणं ब्रह्माण्डेत्यादि ॥ ६३ ॥  
  
एवं [क्: अत्र श्लोके पूर्वाद्धोत्तरार्द्धयोर्विपर्यस्तः पाठः]   
श्रुत्वा सुचकितश्चान्यत्राप्यशृणोत्तथा ।  
रुदितं विप्रलपितं शोचितादिविचित्रितम् ॥ ६४ ॥  
  
द्वितीयसुतनीतोऽथास्थिरस्तद्भवनं ययौ ।  
तत्रापश्यद् मृदुस्पर्शान्यासनानि शुभानि च ॥ ६५ ॥  
  
द्वितीयसुतस्त्वगिन्द्रियम् ॥ ६५ ॥  
  
प्। ५९)  
  
शयनानि च वासांसि कठिनस्पर्शकान्यपि ।  
शीतस्पर्शानि वस्तूनि तथोष्णस्पर्शकानि च ॥ ६६ ॥  
  
अनुष्णाशीतस्पर्शानि विचित्राण्यभिवीक्ष्य तु ।  
हितान् दृष्ट्वा प्रमुदितो विषण्णस्त्वहितानपि ॥ ६७ ॥  
  
अथ तृतीयतनयभवनं प्राप्य सोऽस्थिरः ।  
अपश्यद्रुचिराकारान् भावान् विविधवर्णकान् ॥ ६८ ॥  
  
तृतीयश्चक्षुः ॥ ६८ ॥  
  
रक्तान् श्वेतान् पीतनीलान् हरितान् पाटलानपि ।  
धूम्रान् कडारान् कपिशान् मेचकान् कर्बुरांस्तथा ॥ ६९ ॥  
  
स्थूलान् कृशानणून् दीर्घानायतान् वर्तुलांस्तथा ।  
अर्द्धवृत्तान् दीर्घवृत्तान् सुन्दरांश्च विभीषणान् ॥ ७० ॥  
  
नेत्रस्य रूपान्यपरिमाणादिविषयत्वादाह - स्थूलानित्यादि ॥ ७० ॥  
  
बीभत्सान् भास्वरान् रौद्राननालोकांश्च दृङ्मुषः ।  
क्वचिद्धितं ततोऽन्यच्च पश्यन्तं पितरं पुनः ॥ ७१ ॥  
  
अनालोकानन्धकारान् । कीदृशान् ? दृङ्मुषः ॥ ७१ ॥  
  
अनयत्तुर्यतनयो भवनं स्वं विचित्रितम् ।  
तत्राससाद पुष्पाणि फलान्यन्नानि [क्, ख्: फलान्यन्या] च   
क्रमात् ॥ ७२ ॥  
  
तुर्यो रासनं रसानुमितं पुष्पादि ज्ञेयम् ॥ ७२ ॥  
  
पेयानि लेह्यचोष्याणि भक्ष्याणि रसवन्ति वै ।  
सुधास्वादूनि मधुराण्यन्यान्यम्लरसानि च ॥ ७३ ॥  
  
कटुकानि च तिक्तानि कषायाण्यपि कानिचित् ।  
क्षाराणि मधुराम्लानि कट्वम्ललवणानि च ॥ ७४ ॥  
  
मधुराम्लानीत्यादि मिश्ररसः ॥ ७४ ॥  
  
कटुतिक्तानि चित्रात्मरसानि विविधान्यपि ।  
आस्वादयन्नात्मजेन समेतोऽथान्तिमः सुतः ॥ ७५ ॥  
  
अन्तिमो घ्राणम् ॥ ७५ ॥  
  
प्। ६०)  
  
निनाय पितरं स्थाने स्वीयेऽत्यन्तविचित्रिते ।  
तत्रोपालभतानेकपुष्पाणि च फलानि च ॥ ७६ ॥  
  
तृणान्यन्नान्योषधीश्च [क्: तृणान्यन्या] भावानन्यांश्च   
सर्वतः ।  
सुगन्धान् पूतिगन्धांश्च मृदुगन्धोग्रगन्धकान् ॥ ७७ ॥  
  
भावान् अर्थान् । तानेवाह - सुगन्धानित्यादि ॥ ७७ ॥  
  
मोहगन्धान् ज्ञानगन्धान् मूर्छागन्धान् विचित्रितान् ।  
पुत्राणां भवने चैवं प्रविशन् निविशन्नपि ॥ ७८ ॥  
  
मोहजनको मोहगन्धः । एवमग्रेऽपि ॥ ७८ ॥  
  
हितेषु रमते क्वापि विषीदत्यहिते क्वचित् ।  
सदा गमागमपरः पुत्राणां भवने बभौ ॥ ७९ ॥  
  
ते पुत्राः पितृवात्सल्यात् पितृहीना न च क्वचित् ।  
स्पृशन्ति विषयांश्चित्रान् स्वल्पं वापि कदाचन ॥ ८० ॥  
  
ते पुत्रा इति । मनो विहाय स्वातन्त्र्येणेन्द्रियाणां विषयग्रहणासामर्थ्यमिति   
भावः ॥ ८० ॥  
  
अस्थिरस्तु पुत्रगृहे भुक्त्वा तान् विषयान् बहून् ।  
मुषित्वान्यांश्च विषयान् गुप्त्या नयति स्वं पदम् ॥ ८१ ॥  
  
मन इन्द्रियाभिनिविष्टं बाह्यविषयमासाद्य तत्कृतसुखादिकं तत्काल   
एवानुभवति । कांश्चिच्च विषयान् संस्कारद्वारेणान्तर्गुप्त्याऽप्रकटरूपेण   
गृहीत्वा स्वपदे हृदि स्थित्वा तं विषयं स्मृत्यादिना विकल्प्य   
तत्सुखमनुभवतीत्याह - अस्थिर इति ॥ ८१ ॥  
  
पत्न्या चपलया साकं रहः पुत्रैर्विना स्वयम् ।  
भुनक्त्यतितरां नित्यमथान्या चपला स्वसा ॥ ८२ ॥  
  
रहः स्वप्नादौ । अन्या आशा ॥ ८२ ॥  
  
प्। ६१)  
  
महाशना पतिं वव्रे मनःकान्तं तमस्थिरम् ।  
तस्यामतितरां सक्तो यदाऽभूदस्थिरोऽपि वै ॥ ८३ ॥  
  
तम् अस्थिरम् । नित्यं [क्: नित्य] विषयभोगेनाशा प्रवृद्धेति भावः ॥   
८३ ॥  
  
तदा तस्याः प्रीतये स भोगाहरणतत्परः ।  
तेनानीतं बह्वपि च भक्षित्वा क्षणमात्रतः ॥ ८४ ॥  
  
तस्यां महाशनायामत्यन्तासक्तिहेतुना तस्याः प्रीतये सदा   
भोगाहरणतत्परोऽभवत् ॥ ८४ ॥  
  
पुनर्बुभुक्षयाक्रान्ता भोगाहरणहेतवे ।  
सदा प्रियं सन्दिशति सोऽप्याहर्तुं सदेक्षते ॥ ८५ ॥  
  
दुष्पूराशाविष्टं मनः सर्वदा विषयसाधनपरमभवदिति तात्पर्यम् ॥ ८५ ॥  
  
पुत्रैः पञ्चभिरानीतं प्रियेणापि सुसम्भृतम् ।  
भुक्त्वा क्षणेन भूयोऽपि सा बुभुक्षाप्रपीडिता ॥ ८६ ॥  
  
सपत्न्याः पुत्रैरिन्द्रियैः ॥ ८६ ॥  
  
भोगाहृतौ सन्दिशति प्रियं पुत्रांश्च सर्वदा ।  
ततः सा स्वल्पकालेन सुषुवे पुत्रयोर्युगम् ॥ ८७ ॥  
  
भोगानाम् आहृतौ आहरणविषये ॥ ८७ ॥  
  
ज्वालामुखस्तयोर्ज्येष्ठो निन्द्यवृत्तस्तथापरः ।  
सदा मातुः प्रियतमौ तौ पुत्रौ सम्बभूवतुः ॥ ८८ ॥  
  
तयोः पुत्रयोर्मध्ये ज्येष्ठो ज्वालामुखः क्रोधः । परो निन्द्यवृत्तो लोभः ।   
मातुराशायाः । आशाधिक्यात् क्रोधलोभयोः प्राबल्यमभवदित्याशयः ॥ ८८ ॥  
  
महाशनायामासक्तः संश्लिष्यति यदाऽस्थिरः ।  
तदा ज्वालामुखज्वालालीढसर्वकलेवरः ॥ ८९ ॥  
  
यदा यदा आशापरवशस्तदा तदा क्रोधलोभकृतं महादुःखं प्राप्नोतीति   
तात्पर्यम् ॥ ८९ ॥  
  
अस्थिरः पीडितोऽत्यन्तं गाढमूर्छामुपैति हि ।  
कदाचिन्निन्द्यवृत्तेन सङ्गतः प्रियसूनुना ॥ ९० ॥  
  
सर्वैर्विनिन्द्यतामेति मृततुल्यो हि जायते ।  
एवं यदाऽस्थिरो जातो दुःखभोगैकतत्परः ॥ ९१ ॥  
  
लोभेन निन्द्यता ततो मृततुल्यता च स्पष्टा ॥ ९१ ॥  
  
प्। ६२)  
  
तदा सखी मे स्वभावसती पुत्रेऽस्थिराह्वये ।  
अतिवात्सल्यतस्तेन सङ्गता तस्य दुःखतः ॥ ९२ ॥  
  
एवं मनसोऽतिदुःखप्राप्तौ मनोबुद्ध्योरैकात्म्याद् बुद्धेरपि   
दुःखप्राप्तिरित्याह - तदेति । सखी बुद्धिः । पुत्रे मनसि ॥ ९२ ॥  
  
दुःखभारसमाक्रान्ता निन्द्यवृत्तेन सङ्गता ।  
ज्वालामुखेन च तथा पौत्रेणाश्लेषिता सती ॥ ९३ ॥  
  
सुदग्धा निन्दिता लोकैर्मृतप्राया बभूव ह ।  
तां सदानुगता चाहं लुप्तप्रायाऽभवं प्रिय ॥ ९४ ॥  
  
तां सखीम् । स्वोपाधेर्बुद्धेः रजस्तमोव्याप्तत्वेन   
स्वरूपस्यानवभासाल्लुप्तप्रायत्वं ज्ञेयम् ॥ ९४ ॥  
  
एवं बहूनि वर्षाणि सख्या दुःखेन दुःखिता ।  
अस्थिरोऽभूदस्वतन्त्रो महाशनापरिग्रहात् ॥ ९५ ॥  
  
दुःखिताऽभवमिति सम्बन्धः ॥ ९५ ॥  
  
पुरं प्राप दशद्वारं केनचित् कर्मणा क्वचित् ।  
तस्मिन् महाशनायुक्तो पुत्रैर्मात्रादिभिर्युतः ॥ ९६ ॥  
  
पुरं शरीरं ब्रह्मरन्ध्रेण सह दशद्वारम् । केनचिद् प्रारब्धेन कर्मणा ।   
बाह्यपक्षे तु युद्धादिकर्मणा । क्वचित् प्रल्यानन्तरं सृष्टिकाले ॥ ९६ ॥  
  
न्यवसत् स सुखप्रेप्सुर्दुःखं भुञ्जन् दिवानिशम् ।  
पुत्राभ्यां दग्धसर्वाङ्गो निन्दितश्चानुवासरम् ॥ ९७ ॥  
  
सुखप्रेप्सुरिति । सुखस्येच्छामात्रम् दुःखमेव प्राप्यत इति भावः ॥ ९७ ॥  
  
इतस्ततः समाकृष्टः प्रियाभ्यां सर्वदा हि सः ।  
पुत्राणां पञ्चभवनं प्रविशन् निविशन्नपि ॥ ९८ ॥  
  
प्रियाभ्यां विकल्पाशाभ्याम् । पुत्राणाम् इन्द्रियाणाम् ॥ ९८ ॥  
  
अत्यन्तं श्रान्तिमायाति न सुखं लभते क्वचित् ।  
एवं पुत्रस्य दुःखेन सखी मेऽत्यन्तदुःखिता ॥ ९९ ॥  
  
पुत्रस्य मनसः । सखी बुद्धिः ॥ ९९ ॥  
  
प्। ६३)  
  
अभून्मूर्च्छितकल्पा सा एवं तत्पुर आवसत् ।  
ज्वालामुखनिन्द्यवृत्तयुता या सा महाशना ॥ १०० ॥  
  
सात्त्विकांशापगमान्मूर्च्छितकल्पा । तत्पुरे देहे । महाशना आशा ॥ १०० ॥  
  
शून्याख्यया पोषिता च मूढेन श्वशुरेण च ।  
तथा सपत्न्या चपलाख्ययाऽत्यन्तं समेधिता ॥ १०१ ॥  
  
शून्याख्यया भर्तुः पितामह्या अविद्यया ॥ १०१ ॥  
  
अस्थिरं स्ववशे चक्रे पतिं तत्पुरसंस्थिता [घ्: यत्] ।  
सखीप्रीत्या तत्र चाहमवसं तत्परा सती ॥ १०२ ॥  
  
अविद्यामोहकल्पनाभिः प्ररूढया आशया मनः समाक्रान्तमित्येतदाह -   
अस्थिरमिति । सखीति । बुद्धितादात्म्यापन्नायाश्चितो बुद्ध्यनुकृतिर्नियतैवेति   
भावः ॥ १०२ ॥  
  
सखीदुःखाद्धतप्राया सर्वेषां रक्षणोद्यता ।  
यद्यहं तत्र न स्यां वै क्षणमात्रमपि प्रिय ॥ १०३ ॥  
  
यद्यहमिति । दर्पणं विना प्रतिबिम्बवद् अधिष्ठानमन्तरा न किञ्चिदारोपितं   
भवेदिति भावः ॥ १०३ ॥  
  
न भवेत्तत्र चैकोऽपि मया सर्वं हि रक्षितम् ।  
शून्यया शुन्यतां प्राप्ता मूढेन मूढतामपि ॥ १०४ ॥  
  
सर्वाधिष्ठानत्वात् स्वस्य सर्वानुकृतिमाह [सर्वस्य अनुकृतिम्   
अनुसृतिम् सर्वरूपतया प्रतिभासमित्यर्थः ।] - शून्ययेत्यादि ।   
शून्यया युता ॥ १०४ ॥  
  
अस्थिरेणास्थिरत्वं च चापल्यं चपलायुता ।  
ज्वालामुखाज्ज्वलत्तां च निन्द्यवृत्तात्तदात्मताम् ॥ १०५ ॥  
  
सखीसंयोगतश्चैवमभवं तत्तदाकृतिः ।  
सखीं यदि विमुञ्चामि सा नश्येत् क्षणमात्रतः ॥ १०६ ॥  
  
मम चिद्रूपाया अनेकरूपता बुद्धितादात्म्यादेवेत्याह - सखीसंयोगत इति ।   
सखीमिति । अहं बुद्धेरप्यधिष्ठानमिति मां विना बुद्धिरपि न   
भवेदित्याशयः ॥ १०६ ॥  
  
प्। ६४)  
  
मां सङ्गतेन तेषां वै समाहुर्व्यभिचारिणीम् ।  
जना मूढाः सर्व एव कुशला निर्मलां विदुः ॥ १०७ ॥  
  
तेषां बुद्ध्यादीनां सङ्गतेन सहभावेन मां शुद्धामपि   
व्यभिचारिणीमाहुः सर्वे जनाः । अत एव ते मूढाः ।   
शुद्धाखण्डचिद्रूपमप्यात्मानं क्षणिकदृश्याकारानुकारमात्रेण   
क्षणिकमाहुर्बौद्धादय इति तात्पर्यम् । कुशलाः सूक्ष्मधियस्तु   
स्मृत्यनुसन्धानादिमूलसर्वव्यवहारानुपपत्त्या तन्मतमुपेक्ष्य निर्मलां   
कालदेशादिपरिच्छेदमलनिर्गतां मां विदुः ॥ १०७ ॥  
  
महासती मे जननी विशुद्धा निर्मलाकृतिः ।  
आकाशादपि विस्तीर्णा सूक्ष्मा च परमाणुतः ॥ १०८ ॥  
  
ननु कथं ते दुष्टसङ्गताया निर्मलत्वमिति चेन्मातुः सकाशात्   
प्राप्तमहामन्त्रमाहात्म्यादिति वक्तुमादौ मातरं स्तौति - महासतीत्यादि ।   
बाह्यपक्षे महासती महापतिव्रता । अत एव शुद्धा मानसदोषरहिता ।   
निर्मलाकृतिः शरीरदोषरहिता [क्: शरीर] च । आकाशादपि विस्तीर्णा   
यशसा [क्,ख्: या सा] । परमाणुतः सूक्ष्मबुद्ध्याद्युपेतत्वात्   
सूक्ष्मा । आन्तरपक्षेऽनवच्छिन्नसत्तारूपेति महासती । विशुद्धा   
शुद्धचिदेकरूपत्वादेकरसेत्यर्थः । निर्मलाकृतिः   
अज्ञानादिस्वरूपावरकमलानाक्रान्ता । कारणत्वेन भासकत्वेन च   
व्यापकत्वादाकाशादपि विस्तीर्णा । परमाणोरप्यन्तरनुस्यूतत्वाद्   
दुर्ज्ञेयत्वाच्च परमाणुतः सूक्ष्मा ॥ १०८ ॥  
  
सर्वज्ञानाप्यकिञ्चिज्ज्ञा सर्वकर्त्र्यपि निष्क्रिया ।  
सर्वाश्रयाप्यनाधारा सर्वाधाराप्यनाश्रिता ॥ १०९ ॥  
  
बाह्यपक्षे स्वभावतः सर्वज्ञानापि तत्प्रयुक्ताभिमानाभावादकिञ्चिज्ज्ञेव   
तिष्ठतीति । एवमग्रेऽपि । सर्वेषां पोषकत्वेनाश्रया । सर्वकलानामाधारापि ।   
आन्तरपक्षे तु सर्वज्ञत्वादिकं दृश्यकृतमिति स्वतः किञ्चिज्ज्ञत्वादिकम् ।   
सर्वत्र भासमानत्वात् सर्वाधारा ॥ १०९ ॥  
  
प्। ६५)  
  
सर्वरूपाप्यरूपा सा सर्वयुक्ताप्यसंयुता ।  
सर्वत्र भासमानापि न ज्ञेया केनचित् क्वचित् ॥ ११० ॥  
  
बाह्यपक्षे सर्वरूपा सर्वावयवसौन्दर्यवती [क्: वत्]   
सर्वैर्धनधान्यादिभिर्युक्ता सर्वत्र कारुण्यसौशील्यादिस्त्रीगुणैर्भासमाना   
प्रसिद्धापि क्वचित् केनचिन्न् ज्ञेया सदान्तःपुरस्थत्वात् । आन्तरपक्षे तु   
सर्वप्रतिबिम्बरूपस्यापि दर्पणस्य यथा प्रतिबिम्बरूपराहित्यमेवं नेयम् ।   
सर्वत्र प्रतिबिम्बांशे भासमानोऽपि दर्पणो न केनचित् प्रतिबिम्बव्यतिरेकेण   
ज्ञायते एवं भावेषु सर्वत्र भासमाना चितिर्भावव्यतिरेकेण न ज्ञायते ॥   
११० ॥  
  
महानन्दाप्यनानन्दा मातापितृविवर्जिताः ।  
मादृश्यस्तनयास्तस्याः सन्ति सङ्ख्याविवर्जिताः ॥ १११ ॥  
  
बाह्यपक्षे महानानन्दो विभवनिमित्तो यस्याः ।   
एवंविधाप्यानन्दनिमित्तहर्षानुत्सेकादन्यैरलक्ष्यमाणानन्दत्वादनानन्दा ।   
मातापितरौ वर्जितौ यया । महासतीत्वेन पतिपरायणत्वात् त्यक्तमातापितृस्नेहेति   
तात्पर्यम् । आन्तर पक्षे महानन्दरूपापि स्वरूपातिरिक्तानन्दायोगादनानन्दा ।   
नित्यत्वान्मातापितृविवर्जिता । सङ्ख्याविवर्जिता असङ्ख्याः ॥ १११ ॥  
  
यथा तरङ्गा जलधेरसङ्ख्यः सोदरीगणः ।  
सर्वास्ता मत्समाचारा राजपुत्र भवन्ति वै ॥ ११२ ॥  
  
यथा तरङ्गा असङ्ख्यास्तथा मे असङ्ख्यः सोदरीगणः । एतद्दृष्टान्तेन   
वस्तुतो जनन्यव्यतिरिक्तत्वं कन्यानामुक्तं ज्ञेयम् । समाचाराः   
सखीकुटुम्बपरायणाः ॥ ११२ ॥  
  
महामन्त्रवती चाहं सर्वैरेतैः सखीगणैः ।  
सङ्गता तत्परा चापि मातृतुल्या स्वरूपतः ॥ ११३ ॥  
  
एवं दुष्टैः सङ्गता तत्पराऽप्यहं तेषां दोषैरस्पृष्टा । कुत एवमिति   
चेदेवंविधमेव मन्त्रसामर्थ्यं ममस्तीत्याह - महामन्त्रेति ।   
आन्तरपक्षे तु महामन्त्रो मायाशक्तिः । तयाऽहमघटितमपि शुद्धस्वरूपे   
संसारावभासनं सम्पादयामीति तात्पर्यम् ॥ ११३ ॥  
  
प्। ६६)  
  
अस्मिन् पुरे सखीपुत्रो यदा श्रान्तो भवत्यलम् ।  
तदा मातुः समुत्सङ्गेऽस्थिरः शेते सुनिर्भरम् ॥ ११४ ॥  
  
एवं प्रसङ्गात् स्ववृत्तमभिधाय पुनः सखीपुत्रादिवृत्तं निरूपयति -  
āntarapakṣe tu paripakvakarmaṇāṃ bhogena kṣayādanyeṣāmaparipākād madhye   
māturbuddherutsaṅga manaḥ śete layaṃ prāpnoti || 114 ||  
  
asthirastu yadā suptastadā tasya sutādayaḥ |  
svāpaṃ samadhigacchanti nānyo jāgarti kaścanaḥ || 115 ||  
  
sutā indriyāṇi krodhalobhau ca | ādipadena patnī mātā ca | āntarapakṣe tu manasi   
vilīne indriyādi sarvaṃ vilīnamiti tāparyam || 115 ||  
  
tadā tadrakṣati puramasthirasya priyaḥ sakhā |  
pracārākhyaḥ praticaran pūrvadvārayuge muhuḥ || 116 ||  
  
asthirasyāpi yā mātā sakhī me tanayena sā |  
tasyāḥ sakhī ca yā śvaśrūrasatī yā svabhāvataḥ || 117 ||  
  
tadā sarvasvāpakāle suṣuptau | pracāraḥ prāṇaḥ | manaḥprāṇayoranyatararodhe   
dvayoḥ rodhasambhavāt priyatvaṃ sakhitvaṃ prāṇasya | pūrvadvārayugaṃ   
nāsāpuṭadvayam | me sakhī asthiramātā yā sā tanayena tanayādinā saha yadā   
suptā tadeti śeṣaḥ | tasyāḥ asthiramātuḥ yā sakhī śvaśrūśca śūnyanāmnī   
avidyā || 117 ||  
  
sā samācchādya tān sarvān putreṇa saha rakṣati |  
evaṃ sarveṣu supteṣu prāpya svāṃ mātaraṃ tadā || 118 ||  
  
sarvān asthirādīn suptān | putrena mūḍhākhyena sahitā [k: saha] rakṣati |   
āntarapakṣe mohātmikayā avidyayā sarvamāvṛtaṃ bhavatīti tātparyam || 118 ||  
  
p. 67)  
  
ānanditā'haṃ bhavāmi mātrāśliṣṭā ciraṃ nanu |  
punastānutthitān śīghramanusaṃyāmi cānvaham || 119 ||  
  
āntarapakṣe tu suṣuptau paricchedakopādhilayāt pūrṇarūpatāsampattyā ānanditā   
ānandarūpā bhavāmīti tātparyam | anusaṃyāmi tattattādātmyaṃ prāpnomītyarthaḥ   
|| 119 ||  
  
asthirasya sakhā yo'yaṃ pracārākhyo mahābalaḥ |  
sa sarvānasthiramukhān poṣayatyanuvāsaram || 120 ||  
  
pracārākhyaḥ prāṇaḥ | asthiramukhān manaḥśrotrādīn | poṣayatīti |   
prāṇasamedhitajaṭharāgnipācitānnarasamūlakasāmarthyavattvānmanaḥprabhṛtīn  
āmiti bhāvaḥ || 120 ||  
  
sa eko bahudhā bhūtvā puraṃ ca puravāsinaḥ |  
vyāpya rakṣatyanudinaṃ sarvān saṃśleṣayatyapi || 121 ||  
  
sa prāṇaḥ | bahudhā prāṇādivṛttibhedena | saṃśleṣayati svasvaviṣayaiḥ   
saṃyojayati || 121 ||  
  
taṃ vinā te hi viśliṣṭā naṣṭāḥ syurapi sarvathā |  
sūtreṇa hīnā maṇayo mālābaddhā yathā pṛthak || 122 ||  
  
manaḥprabhṛtiṣu kriyāśaktirūpeṇāyameva prota ityāha dṛṣṭāntena - taṃ   
vineti | viśliṣṭāḥ viṣayāsaṃvaddhāḥ [k: yasambandhāḥ] | naṣṭāḥ   
kāryākṣamatvena naṣṭaprāyāḥ | mālākāratayā baddhā maṇayaḥ | teṣāṃ   
pṛthagbhūtānāṃ mālākāratā yathā naśyatīti bhāvaḥ || 122 ||  
  
sa evaṃ [k: eva] māṃ ca saṅgamya sarvaiḥ saṃyojayat param [k:   
puram] |  
mayā saṃjīvito'tyantaṃ sūtradhāro hi tatpure || 123 ||  
  
saṅgamya mattādātmyaṃ prāpya | sarvairmāṃ saṃyojayati | antaḥkaraṇādīnāṃ   
cittādātmyaṃ prāṇadvārakameveti tātparyam | etaccāgre bhaviṣyati   
[akṣāntaḥkaraṇādīnāṃ prāṇasūtraṃ yadāntaram (20|35) ityādinā |  
] | sūtradhāra iti | yathā sūtradhāro nāṭyapravartakaḥ evaṃ prāṇa eva   
manaḥprabhṛtivyāpārapravartakaḥ || 123 ||  
  
p. 68)  
  
jīrṇe tu tatpure cānyatpuraṃ tāṃ nayati drutam |  
evaṃ pracāraṃ saṃśritya purāṇāmadhipo'bhavat || 124 ||  
  
tatpure śarīre | tān buddhyādīn | nayatīti | utkramaṇakāle buddhyādīnāṃ prāṇe   
layāt prāṇo nayatīti bhāvaḥ | adhipaḥ asthirābhidhaṃ mano'bhavat || 124 ||  
  
bahūnāmasthiro nūnaṃ vicitrāṇāṃ krameṇa vai |  
satīputro'pyasthiraḥ sa saṃśrito'pi mahābalam || 125 ||  
  
bahūnāṃ purāṇāmiti pūrveṇa sambandhaḥ | mahābalaṃ prāṇam || 125 ||  
  
mayā ca bhāvito'tyantaṃ sarvathā duḥkhabhāgabhūt |  
capalāmahāśanābhyāṃ patnībhyāṃ susamāgamāt [k, kh:   
gamat] || 126 ||  
  
tvayā mahāmantravatyā bhāvitasya mahābalasaṃśrayasya satīputrasyāpi   
duḥkhabhāktvaṃ [k: duḥkhatvaṃ tu] kuta iti cet   
patnyādyasatsamāgamādityāha - capaletyādi || 126 ||  
  
jvālā[gh: mukhā]mukhanindyavṛttābhidhaputrayugena ca |  
anyaiḥ putraiḥ pañcabhiḥ sa sarvatrābhivikarṣitaḥ || 127 ||  
  
abhivikarṣita iti | vikalpena āśodayaḥ tata indriyārtheṣu pravṛttiḥ tannimittaḥ   
krodhalobhodayaḥ tena duḥkhabhāgabhūdityāśayaḥ || 127 ||  
  
mahākleśaparītātmā sukhaleśavivarjitaḥ |  
itastataḥ kvacit putraiḥ pañcabhiḥ sa vikarṣitaḥ || 128 ||  
  
mahākleśaprāptiprakāramāha - ita ityādi || 128 ||  
  
kvaciccapalayā'tyantaṃ cālitaḥ khedamīyivān [g, gh: meyivān] |  
kvacinmahāśanāhetoraśanārthaṃ pradhāvati || 129 ||  
  
khedamīyivān [g, gh: meyivān] duḥkhaṃ prāptavān || 129 ||  
  
kvacijjvālāmukhākṣipto nirdagdhāpādamastakaḥ |  
mahāmūrcchāṃ samāyāti cāvidaṃstatpratikriyām || 130 ||  
  
tatpratikriyāṃ krodhapratikriyāṃ śāntim || 130 ||  
  
p. 69)  
  
nindyavṛtaṃ kvacit prāpya garhito bhartsitaḥ paraiḥ |  
mṛtatulyaṃ svamātmānaṃ manyate śokasantataḥ || 131 ||  
  
garhaṇabhartsanābhyāṃ mṛtatulyamātmānaṃ manyate tena śokasantapto   
[kh, g: santato] bhavati || 131 ||  
  
duṣpatnīputrasahito mohito duṣkulodbhavaḥ |  
patnīputraiḥ samākrānto nīyamānastu taiḥ sadā || 132 ||  
  
mūḍhaputratvād duṣkulodbhavatvam || 132 ||  
  
uvāsa tairvicitreṣu pureṣūccāvaceṣu hi |  
kvacit kāntārakīrṇeṣu kravyādakulabhūmiṣu || 133 ||  
  
taiḥ sahīvāsa | uccāvaceṣu utkṛṣṭeṣvapakṛṣṭeṣu ca | evaṃvidhasya   
narakaprāptimāha - kvaciditi | kāntārairaraṇyaiḥ kīrṇeṣu vyāpteṣu pureṣu |   
kravyādakulaṃ māṃsāśikākādisamudāyaḥ tadāśriteṣu [k: sadā] |   
mahāraṇyasthaṃ kākādivyāptaṃ ca svadehaṃ paśyatīti tātparyam || 133 ||  
  
kvacidatyantatapteṣu kvacicchitajaḍeṣuca |  
kvacit pūtivahāstheṣu kvacid gāḍhatamaḥsu ca || 134 ||  
  
pūtīti | durgandhavahātmakanadīstheṣu | gāḍhatamaḥsu tarvādideheṣu   
uvāsetyanvayaḥ || 134 ||  
  
evaṃ bhūyo'tiduḥkhena duḥkhite [k, kh: duhkhitaṃ] tanaye'sthire |  
sakhī ca me duḥkhamūḍhā'bhavad duḥsaṅgataḥ sadā || 135 ||  
  
svabhāvasatyapi mudhā tāmanvahamapi priya |  
mūḍhevātyantamabhavaṃ tatkuṭumbaparāyaṇā || 136 ||  
  
ahaṃ svabhāvasatī | vastutastatsaṅgābhāvāt svacchasvabhāvāpi | mudhā vyarthaṃ   
nirnimittenetyarthaḥ || 136 ||  
  
ko hi duḥsaṅgataḥ saukhyaṃ prāpnuyālleśataḥ kvacit |  
gacchan marusthale [k: mahā-] grīṣme tṛṣṇāśāntiṃ yathā   
[k, kh: yayau] naraḥ || 137 ||  
  
nanu kimarthaṃ tvayā mūḍhatvaṃ prāptamiti ced duḥsaṅgata ityāha - ko hīti ||   
137 ||  
  
p. 70)  
  
evaṃ ciratare kāle saṃvṛtte mama sā sakhī |  
mohitā'tyantakhedena mayā rahasi saṅgatā || 138 ||  
  
evaṃ duḥkhabhogena | saṃvṛtte atīte | saṅgateti |   
kathañcitprāpteśvarānugraheṇa | rahasi vivikte viṣayānavabhāsadaśāyāṃ mayā   
[k: mayā nāsti] saṅgatā śuddhacidākārā'bhavaditi āntarapakṣe jñeyam   
|| 138 ||  
  
madekasaṅgādyuktiṃ sā prāpyāsādya ca satpatim |  
jitvā svatanayaṃ hatvā badhvā tattanayādikān || 139 ||  
  
madekasaṅgāt | śuddhamadrūpābhivyakteryuktiṃ vairāgyam   
vairāgyātmadarśanayoḥ parasparakāraṇatvāt | taduktaṃ - bhaktiḥ   
pareśānubhavo viraktiḥ [kh: vimuktiḥ] (bhā0 pu0 11|2|42) ityādi   
paraṃ dṛṣṭvā nivartate (bha0 gī0 2|55) iti ca | vairāgyāt satpatiṃ vivekam   
| tanayaṃ manaḥ | krodhalobhau hatvā | indriyāṇi badhvā || 139 ||  
  
mayā saṅgamya manmātṛpuramāsādayad drutam |  
manmātaraṃ pariṣvajya muhurmuhurakalmaṣā || 140 ||  
  
mayā saṅgamya samyagekatāṃ nirvikalpasamādhiṃ prāpya | saṅgateti pūrvaṃ   
śravaṇena parīkṣajñānamuktam | idānīṃ manananididhyāsanābhyāmaparokṣamiti   
[k: bhyāṃ samapa-] vā vivekaḥ | manmātṛpuram   
anavacchinnaśuddhacidātmatām | drutamiti [k: udbhūta] jñānottarakṣaṇe   
| muhurmuhurmanmātaraṃ pariṣvajyeti jīvanmuktidaśoktā jñeyā | muhurmuhuriti   
buddhermadhye madhye dvaitābhāsarūpatoktā | ata evāha akalmaṣeti |   
dagdhapaṭākārasya [k: stha] dvaitābhāsasya na pūrvavat   
saṃsāramūlavāsanātmakakalmaṣādhāyakatvamiti bhāvaḥ | etadevoktam -   
hatvāpi sa imān lokān na hanti na nivadhyate (bha0 gī0 18|17) iti || 140 ||  
  
p. 71)  
  
ānandārṇavanirmagnasvabhāvā'bhavadañjasā |  
evaṃ tvamapi durvṛttaṃ nigṛhya sakhisambhavam || 141 ||  
  
nanu saṃsāramūlavāsanābhāve'pi dṛṣṭaduḥkhaṃ syādityāśaṅkyāha -   
ānandeti | vāsanāhetorabhimānasyaiva duḥkhahetutvāditi tātparyam | abhavaditi   
prathamapuruṣeṇa buddhereva bandhamokṣau [k: revaṃvidhamokṣo] na   
mametyuktaṃ bhavati | sakhisambhavaṃ manaḥ || 141 ||  
  
prāpya svamātaraṃ nātha sukhaṃ nityaṃ samāpnuhi |  
etatte kathitaṃ nātha svānubhūtaṃ sukhāspadam || 142 ||  
  
prāpyeti | buddhyā saha [k: mahā] paricchinnacidekarūpatāṃ   
prāpyetyarthaḥ || 142 ||  
  
iti śrītripurārahasye jñānakhaṇḍe hemacūḍopākhyāne bandhākhyāyikā   
pañcamo'dhyāyaḥ ||  
  
iti śrītripurārahasye jñānakhaṇḍavyākhyāyāṃ tātparyadīpikāyāṃ   
pañcamo'dhyāyaḥ ||  
  
atha ṣaṣṭho'dhyāyaḥ  
  
evaṃ priyāvacaḥ śrutvā hemacūḍo'tivismitaḥ |  
hasan papraccha tāṃ kāntāmavidvān viduṣīṃ tadā || 1 ||  
  
atrādhyāye cetipadyaiḥ śraddhā śreyaḥsusādhanam |  
kutarkasyānarthalābha iti samyagnirūpyate ||  
  
priye proktaṃ yadetatte khacitramiva bhāti me |  
nirālambaṃ vacaste'dya [k: vacaste'dya nāsti] jānāmyetadaśeṣataḥ ||   
2 ||  
  
khacitramiva | asambhāvitamivetyarthaḥ | nirālambaṃ nirviṣayam || 2 ||  
  
nūnaṃ tvamapsarodbhūtā [k: tada] ṛṣiṇā varddhitā vane |  
saṃspṛṣṭayauvanādyāpi [k: saṃsṛṣṭa] na tāruṇyamalaṃ gatā ||   
3 ||  
  
kuta iti cedāha - nūnamiti | alam atyantam || 3 ||  
  
vakṣyasyanekasāhasravarṣāṇāmiva saṃsthitim |  
bhūtagrastoktisadṛśavacasā te'timātrataḥ || 4 ||  
  
atimātrato'timātreṇa bahulena vacasā || 4 ||  
  
asandarbheṇa kimahaṃ vibuddhyāmi yathārthataḥ |  
vada te sā sakhī kvāste baddhaśca sakhiputrakaḥ || 5 ||  
  
kuto [madvacasi asandarbhatā iticchedaḥ]madvacasyasandarbhateti   
[k, g: castha] cedāha - vadeti || 5 ||  
  
purāṇi tāni vā kutra saṃsthitāni tadīraya |  
astu kiṃ tena vṛttena vada me kva ca sā sakhī || 6 ||  
  
p. 73)  
  
sakhīṃ na prāptavān māturahaṃ tat pravicāraya |  
āryāsti me'varodhe sve piturme'nyā nahi priyā || 7 ||  
  
ahaṃ mātrā dattāṃ sakhīṃ na prāptavānasmi | me āryā mātā avarodhe'ntaḥpure'sti   
tāṃ vicāraya pṛccha | anyāpi mātā me nāsti yayā [k, kh, g:   
yathā] sakhī dattā [k: dattāsthā] syādityāha pituriti || 7 ||  
  
sā vā sakhī me kutrāste tatputro vā vada drutam |  
manye'haṃ te vaco loke vandhyāputrasamāśrayam || 8 ||  
  
loke prasiddhaṃ vandhyāputrasamāśrayaṃ vaca iva te vacaḥ || 8 ||  
  
yathāha kaścinnaṭiko [k: naṭīko] vidūṣakavacovidhau |  
vandhyāputraḥ samārūḍhaḥ pratibimbamahāratham || 9 ||  
  
tadevāha - yatheti | naṭiko naṭaḥ || 9 ||  
  
śuktyāropitahairaṇyabhūṣaṇairbhūṣitāṅgakaḥ |  
āyudhairnaraśṛṅgotthairyudhvā gaganakānane || 10 ||  
  
hatvā bhaviṣyadrājānaṃ jitvā gandharvapattanam |  
marīcisrotasi svāpnakāminībhirhi khelati || 11 ||  
  
tathā tava vaco manye sarvathā'saṅgataṃ nanu [kh: na tu] |  
śrutvaivaṃ priyavākyaṃ sā caturā prāha taṃ punaḥ || 12 ||  
  
tathā proktavidūṣakavākyavat | asaṅgatam || 12 ||  
  
nātha proktaṃ mayā yatte tat kathaṃ syādapārthakam |  
na mādṛśānāṃ vacanaṃ nirālambaṃ kvacidbhavet || 13 ||  
  
mṛṣā hi tapasāṃ hantrī satyaśīleṣu sā kutaḥ |  
tapasvināṃ kule kasmācchvitre [gh: kasmi] [śvitre kuṣṭhe   
ityarthaḥ] saundaryavadbhavet || 14 ||  
  
kutaste vaco mṛṣā neti cedāha - mṛṣeti | tapasvināṃ madhye viśeṣataḥ   
satyaśīleṣvasmāsu sā asambhāvyaiveti sadṛṣṭāntamāha - tapasvināmiti || 14   
||  
  
p. 74)  
  
yo yojayati jijñāsumanyārthena hyasatyataḥ |  
tasya norddhvaṃ na cādhastālloko'sti [k: loke] sukhasādhanam || 15 ||  
  
jijñāsuviṣaye asatyena vacasā puṇyalokanāśa ityāha - ya iti | anyārthena   
apārthavacasā asatyāt | na lokaḥ || 15 ||  
  
śṛṇu rājasutoktiṃ [kh, g, gh: ktaṃ] me loke taimirikaḥ   
kvacit |  
samadṛṣṭiṃ naiti śīghramañjanānāṃ vacogaṇaiḥ || 16 ||  
  
maduktaṃ sakṛcchravaṇamātreṇa tvayā mūḍhena   
jñātumaśakyamityāśayenāha - śṛṇviti || 16 ||  
  
asatyameva jānāti hitaproktaṃ ca mūḍhadhīḥ |  
tattvāṃ [k: tattvaṃ priyārha] priyā'haṃ jijñāsumasatyairyojayāmi   
kim || 17 ||  
  
hitena priyeṇa proktamapi mūḍhadhīrasatyamiti jānāti | tat tasmāt tvayaivaṃ   
yadvijñātaṃ tadanucitameva | yadahaṃ tapasvinī satyaśīlā tava priyā ca bhūtvā   
tvāṃ [k, kh, g: tvāṃ nāsti] jijñāsum [k, kh, g:   
jijñāsuḥ] asatyairyojayāmi kim | na yojayāmyevetyarthaḥ || 17 ||  
  
apyasatyaṃ mayoktaṃ yattadvimarśaya saddhiyā [k, gh:   
siddhayā] |  
loke hi kuśalo martyaḥ sarvavyavahṛtau nanu || 18 ||  
  
nanu asatyaṃ sāhasaṃ krauryaṃ strīṇāṃ sahajasambhavam iti cettvaṃ   
kuśalo'syabhijñātumata [k: kuśalo'bhi] etat parīkṣayetyāha [k:   
kṣasve] apīti | saddhiyā sūkṣmatarkayuktabuddhyā | nanvahaṃ   
kuśalo'pyatītārthaṃ tvadvacanaṃ kathaṃ parīkṣiṣyāmīti cedāha - loka iti || 18 ||  
  
parīkṣyaikāṃśataḥ sarvāmabhijānāti saṃsthitim |  
nidarśanaṃ pradāsyāmi tubhyamatra samīkṣaya [k: samīkṣayā] || 19 ||  
  
loke satyaśīlasaṃsthitim ekāṃśataḥ [k: evāṃśataḥ] kvacid vyavahāre   
parīkṣyaiva jānāti | ato mayā prāguktaṃ yattattvayā satyatvenānubhūtamiti   
nidarśanaṃ pradāsyāmi anubhūtaṃ smārayāmi | atra madvacanaparīkṣāyām || 19 ||  
  
p. 75)  
  
yaḥ purā viṣayaḥ sarvo babhūvābhīṣṭasādhanam |  
cirānmadvacanāt so'dya kuto na sukhasādhanam || 20 ||  
  
ya iti | yo viṣayaḥ purā sukhasādhanatayā gṛhītaḥ so'dya   
madvacasā'nyathaivānubhūyate | evaṃ prāguktasya satyatvādidamapi satyaṃ   
bhavedeveti jānīhīti bhāvaḥ || 20 ||  
  
sa evādya sādhayati sukhamanyeṣu vai kutaḥ |  
etannidarśanenaiva svamataṃ vettumarhasi || 21 ||  
  
nanu kālabhedānna sa viṣayaḥ sukhasādhanam [k: dhanaṃ matto] ato   
naitattvadvacanakṛtamiti cedāha - sa eveti | etannidarśanena   
maduktānubhavena | svamataṃ maduktamasatyamiti niścayaṃ   
pramāṇamapramāṇaṃ veti vettum || 21 ||  
  
śṛṇu rājan yadbravīmi [k: yaddhavī ṛjyā] ṛjjvyā nirmalayā   
dhiyā |  
anāśvāso [loke āptoktiṣu anāśvāsaḥ sthiro ripurbhavedityanvayaḥ]   
ripurloke [k: ripuloko] bhavedāptoktiṣu sthiraḥ || 22 ||  
  
madvacane śraddhasveti vaktuṃ [k, kh: vākye tu] śraddhāṃ stauti -  
अनाश्वासः अश्रद्धा ॥ २२ ॥  
  
श्रद्धा माता प्रपन्नं सा वत्सलेव सुतं सदा ।  
रक्षति प्रौढभीतिभ्यः सर्वथा नहि संशयः ॥ २३ ॥  
  
आप्तेष्वश्रद्धिनं [क्, ग्: द्धितं] मूढं जहाति श्रीः   
सुखं यशः ।  
स भवेत् सर्वतो हीनो यः श्रद्धारहितो नरः ॥ २४ ॥  
  
अत एव सर्वतो हीनो भवेत् ॥ २४ ॥  
  
प्। ७६)  
  
श्रद्धा हि जगतां धात्री श्रद्धा सर्वस्य जीवनम् ।  
अश्रद्धो मातृविषये बालो जीवेत् कथं वद ॥ २५ ॥  
  
अश्रद्ध इति । माता मे हितमेव [क्: हीन] कुर्यादिति श्रद्धाभावे   
तद्दत्ताहारादेस्त्याज्यत्वेन बालो न जीविष्यतीति भावः ॥ २५ ॥  
  
अश्रद्धस्तरुणः पत्न्यां कथं स सुखमेधते ।  
तथाऽपत्येषु स्थविरः कथमीयात् सतीं गतिम् ॥ २६ ॥  
  
मयि निद्रिते मामियं न हन्यादिति पत्न्यां श्रद्धामकुर्वतो   
विपरीतसम्भावनोदयात् सुखं न स्यात् । एवंस्थविरोऽपि । सतीं गतिं सुखस्थितिम्   
॥ २६ ॥  
  
अश्रद्धो वा भुवं कस्माद् विकर्षेत् कर्षकः किल ।  
न प्रवृत्तिर्भवेत् क्वापि त्यागे वा सङ्ग्रहेऽपि वा ॥ २७ ॥  
  
अश्रद्धस्य न क्वापि प्रवृत्तिः स्यात् इष्टसाधनत्वनिश्चयासम्भवादित्याह   
- अश्रद्ध इति ॥ २७ ॥  
  
श्रद्धावैधुर्ययोगेन विनश्येज्जगतां स्थितिः ।  
एकान्तग्रहणाल्लोकप्रवृत्तिरिति चेच्छृणु ॥ २८ ॥  
  
प्रवृत्त्यभावे इष्टापत्तिरिति चेन्नैवमित्याह - श्रद्धेति ।   
श्रद्धावैधुर्यं श्रद्धाभावः तद्योगेन तत्सत्त्वेन हेतुना प्रवृत्त्यभावे   
साधिते सतीति शेषः । जगतां प्राणिनां स्थितिः सुखाद्यनुभवात्मा व्यवहारः   
। नश्येद् नाशः सम्भवेत् [व्यवहारपदसन्निधानेन व्यवहारस्य   
नाशः सम्भवेदित्यर्थो विभक्तिविपरिणामेन सम्पद्यते ।] ।   
प्रत्यक्षसिद्धा जगत्स्थितिरपह्नोतुं न शक्या ।   
अतस्तन्मूलभूतश्रद्धासिद्धिरिति भावः । ननु न   
जगत्स्थितिनिमित्तप्रवृत्त्यन्यथानुपपत्त्या श्रद्धासिद्धिरिति प्रवृत्तेरन्यथा   
सिद्धेरित्याह - एकान्तेति । एकान्तग्रहणात् व्याप्तिग्रहादित्यर्थः । कर्षको   
भूविकर्षणे कृतेऽकृते च धान्यप्राप्तिमप्राप्तिश्च भूयो गृहीत्वा   
कर्षणव्याप्तिं धान्यप्राप्तौ विनिश्चित्य कर्षणे प्रवर्तते न श्रद्धया   
प्रवर्तत इति भावः । अत्राह - शृण्विति ॥ २८ ॥  
  
एकान्तग्रहणे वापि श्रद्धा कस्मात् प्रतिष्ठिता ।  
तत्राप्येकान्तशरणः श्रद्धाशरण एव हि ॥ २९ ॥  
  
श्रद्धानाम सम्भावनात्मा निश्चयः इदमित्थमेव स्यादिति । एवं सति   
एकान्तग्रहणे वा श्रद्धा तव कथं प्रतिष्ठिता स्थिता ।   
श्रद्धामपह्नुवानस्य [ख्: ह्नुवतः] तव केषुचित् स्थानेषु   
कार्यकारणयोः साहचर्यानुभवमात्रेण परोक्षे भाविकार्येऽपि   
कारणसाहचर्यसम्भावना कुत इत्यभिप्रायः । यद्वा   
सुखाद्यनुभवरूपफलादपह्नोतुमशक्यात् प्रवृत्तिः सिद्धा । सिद्धायां   
प्रवृत्तौ श्रद्धामूलकत्वं न भवेदेकान्तग्रहणमूलकत्वमेव भवेदिति   
वा श्रद्धा कुत इति - तत्रापीति । एकान्तग्रहणात् प्रवृत्तिरिति [ग्:   
प्रवृत्तिस्वी] स्वीकारेऽपि । एवं सत्यपि श्रद्धा त्वयाऽभ्युपगतेति भावः ॥ २९   
॥  
  
प्। ७७)  
  
तस्माच्छ्रद्धामृते लोकोऽवसीदेदश्वसन् ध्रुवम् ।  
तस्माच्छ्रद्धां दृढां प्राप्य सुखमात्यन्तिकं व्रज ॥ ३० ॥  
  
यस्माच्छ्रद्धां विना प्रवृत्तिर्न घटते तस्मात् श्रद्धामृते   
प्रवृत्त्यभावाल्लोकव्यवहारो नश्येत् । अश्वसन्निति ।   
उच्छ्वासनिश्वासयोस्तन्निरोधे च संशयादप्रवृत्तिः स्यादिति तात्पर्यम् ।   
यस्माच्छ्रद्धां विना व्यावहारिकमपि सुखं न भवेत्तस्मात् । मदुक्तौ   
श्रद्धां प्राप्य ॥ ३० ॥  
  
श्रद्धाऽवरे न कार्येति मन्यसे यदि तच्छृणु ।  
इयं च श्रद्धयैवास्ते प्रवृत्तिर्नृपतेः सुत ॥ ३१ ॥  
  
ननु श्रद्धा विद्वद्वचनेषु कार्या नावरे निकृष्टे स्रीमूढादिवचन इति   
तदाक्षेपमनूद्य परिहरति - श्रद्धेति । इयमिति । अवरे श्रद्धा न   
कर्तव्येत्यभ्युपगमरूपा प्रवृत्तिरपि श्रद्धयैव भवेदिति भावः ॥ ३१ ॥  
  
तत् कथं ते प्रवृत्तिः स्यादिति श्रुत्वा प्रियावचः ।  
हेमचूडः प्राह पुनः प्रियां कुशलभाषिणीम् ॥ ३२ ॥  
  
यदि श्रद्धा न स्यात्तदा प्रोक्ताभ्युपगमरूपा प्रवृत्तिः कथं स्यादित्याह   
- तदिति ॥ ३२ ॥  
  
नूनं प्रिये सर्वथैव श्रद्धातव्यं यदा भवेत् ।  
श्रद्धा सत्सु विधातव्या यया [क्, ख्: यथा] श्रेयः   
समाप्नुयात् ॥ ३३ ॥  
  
सर्वथा वरावरत्वविचारं विना । तदा श्रद्धा सत्स्वित्यादि महाजनोक्तवत्   
मीनानामिव नाशमाप्नुयादिति व्यवहितेन सम्बन्धः ॥ ३३ ॥  
  
प्। ७८)  
  
असत्सु नो विधातव्या श्रद्धा श्रेयोऽभिवाञ्छिना ।  
अन्यथान्तः सुनिशिते कुटिले बडिशे यथा ॥ ३४ ॥  
  
अन्यथा असति [असति असज्जनस्थानीये न त्वविद्यमाने] बडिशे श्रद्धया   
मीना यं नाशमाप्नुयुस्तं नाशमाप्नुयात् । यतोऽसति श्रद्धया नाशः   
तस्मात् ॥ ३४ ॥  
  
बहिःसमे सुपिष्टेन मीनानां नाशमाप्नुयात् ।  
तस्मात् सत्स्वेव कर्तव्या श्रद्धा नासत्सु कुत्रचित् ॥ ३५ ॥  
  
असत्सु कृत्वा श्रद्धां ये नाशमीयुः परेऽपि च ।  
सत्सु श्रेयोयुजः श्रद्धावशतस्ते निदर्शनम् ॥ ३६ ॥  
  
ये मीना इवासत्सु श्रद्धया नष्टाः ये च सत्सु श्रद्धया श्रेयोयुक्तास्ते सर्वे   
मदुक्तौ निदर्शनम् उदाहरणम् ॥ ३६ ॥  
  
अतः प्रतीत्यैव युक्ता कर्तुं श्रद्धा न चान्यथा ।  
तत् कथं ते प्रवृत्तिः स्यादिति प्रश्नः कथं तव ॥ ३७ ॥  
  
सदिति प्रतीत्या ज्ञात्वैव श्रद्धा कर्तुं युक्ता । एवं सति तत् कथं ते   
प्रवृत्तिरिति [ग्: इति नास्ति] प्राक्कृतः प्रश्न आक्षेपः कथम् ? न   
सर्वथाऽहं श्रद्धाप्रतिषेधपरः सत्सु श्रद्धा कार्या नान्यत्रेति सतां   
महाजनानां वाक्यादेवमहं प्रवृत्त इति भावः ॥ ३७ ॥  
  
इत्युक्ता हेमलेखा सा पुनराह पतिं प्रियम् ।  
शृणु राजकुमारेदं प्रोच्यमानं मया वचः ॥ ३८ ॥  
  
यदात्थ त्वं कथं प्रश्न इति तत्र ब्रवीमि ते ।  
अयं [क्: अथ] सन् वा ह्यसन् वायमिति ते निश्चयः कुतः ॥ ३९ ॥  
  
सत्सु श्रद्धा कार्येति यद्वाक्ये तव श्रद्धा सोऽयं पुरुषः सन्नेवेति कथं ते   
निश्चयः ॥ ३९ ॥  
  
प्। ७९)  
  
सत्यस्मिन् निश्चये भूयाच्छुभं सच्छ्रद्धयेह वै ।  
सोऽपि लक्षणतः स्याच्चेच्छ्रद्धा लक्षणसङ्गता ॥ ४० ॥  
  
अन्यवाक्येनेति चेदनवस्थेत्यभिप्रेत्याह - सत्यस्मिन्निति । अयं निश्चय एव न   
घटत इति तात्पर्यम् । सोऽपि सन्निति निश्चयोऽपि । लक्षणतः असद्व्यावृत्तिधर्मेण ।   
श्रद्धेति । इदमस्त्य लक्षणमित्यन्यवाक्येनेदं लक्षणज्ञानं भवितव्यं   
चेदनवस्था तदवस्थैवेति भावः ॥ ४० ॥  
  
प्रमाणाल्लक्षणज्ञानमिति चेत्तत्र संशृणु ।  
अश्रद्धस्य प्रमाणं किं भवेत्तत् सुनिरूप्यताम् ॥ ४१ ॥  
  
प्रमाणादिति । अन्वयव्यतिरेकाभ्यामित्यर्थः । अश्रद्धस्य प्रमाणं किमिति ।   
अयमाशयः - परे ह्यागमे श्रद्धयैव प्रवृत्तिरुपपद्यते न   
शुष्कतर्केण । पार्थिवत्वलोहलेख्यत्वयोः सहचारस्य भूयो गृहीतत्वेऽपि हीरके   
व्यभिचारदर्शनान्न केवलतर्केण किञ्चिज्ज्ञातुं शक्यत इति ॥ ४१ ॥  
  
अन्यथा हि प्रमाता नो विसंवाद्येत कुत्रचित् ।  
तस्माच्छ्रद्धां समाश्रित्य लोकः सर्वः प्रवर्तते ॥ ४२ ॥  
  
तस्मात् पुरुषार्थसाधनप्रवर्तकमविसंवादिप्रमाणमागमान्नान्यदित्याह   
- अन्यथेति । सदागमस्येवान्यप्रमाणानामपि   
दुष्टत्वाभावसम्भावनया [क्, ख्: दृष्ट-]   
सर्वथाऽविसंवादकत्वे प्रवृत्तः प्रमाता न क्वापि विसंवाद्येत   
प्रवृत्त्युद्दिष्टफलाप्राप्त्या [घ्: फल] परिभूयत ।   
यस्मादन्यप्रमाणानां विसंवादकत्वसम्भावना तस्मात् । सदागमे   
श्रद्धामाश्रित्यैव कृषीबलोऽप्यागमाश्रयेण   
सुमुहूर्तविघ्ननिरसनादिपूर्वकं प्रवर्तते । तत्र च दृश्यमानः   
क्वचिद्विसंवादा न प्रमाणदोषकृतः किन्तु सामग्रीवैकल्यकृत एव । अत एव   
तस्यैव तत्रैव भूयः सामग्रीसाकल्यसम्पादनाभिमानेन   
प्रवृत्तिरुपपद्यत इति भावः ॥ ४२ ॥  
  
तत्प्रकारं प्रवक्ष्यामि शृणु निश्चलचेतसा ।  
अनवस्थिततर्को वा ह्यतर्को वापि सर्वथा ॥ ४३ ॥  
  
तत्प्रकारं श्रद्धया श्रेयःप्राप्तिप्रकारम् । अनवस्थिततर्कः शुष्कतर्कवान् ।   
अतर्को मूढः ॥ ४३ ॥  
  
प्। ८०)  
  
श्रेयो न प्राप्नुयाल्लोक इह वापि परत्र वा ।  
तत्रातर्कस्य कालेन भवेच्छ्रेयः कदाचन ॥ ४४ ॥  
  
श्रेयो नेति । आद्यस्यानाश्वासेनाप्रवृत्तेः । द्वितीयस्य सामग्रीवैकल्यसम्भवात्   
। अन्धप्रक्षिप्तलोष्टाघातेन [ग्, घ्: लोष्ट] फलपातवद् द्वितीयस्य   
श्रेयः कदाचित् सम्भाव्यत इत्याह - तत्रेति । तयोर्मध्ये इत्यर्थः ॥ ४४ ॥  
  
अनवस्थिततर्कस्य न श्रेयः स्यात् कथञ्चन ।  
पुरा सह्यगिरौ गोदावरीतीरे हि कौशिकः ॥ ४५ ॥  
  
अनवस्थिततर्कस्य श्रेयो न कथञ्चिदित्यत्रेतिहासमाह - पुरेति ॥ ४५ ॥  
  
न्यवसच्छान्तसुमतिर्ज्ञातलोकसतत्त्वकः ।  
तस्य शिष्यास्तु शतशः [ग्: बहुशः] स्थिता गुरुसमाश्रयात् ॥ ४६ ॥  
  
शान्तश्चासौ सुमतिश्च । कामाद्यनाहतस्वभावः   
श्रद्धाभक्तिप्रचुरमतिश्च । अत एव ज्ञातलोकसतत्त्वकः । लोक्यते दृश्यते इति   
लोको दृश्यम् । दृश्यस्य हि परं तत्त्वं यत्प्रकाशः परः शिवः   
इत्यागमरीत्या अधिष्ठानप्रकाशमात्रं सतत्त्वं स्वरूपं ज्ञातं येन ॥ ४६ ॥  
  
त एकदा गुरुमनु गता लोकस्य संस्थितिम् ।  
निर्णेतुं बुद्ध्यनुगुणं तदा प्रोचुः परस्परम् ॥ ४७ ॥  
  
ते शिष्याः । गुरुमनु पश्चात् । गुरोः परोक्ष इति यावत् । लोकस्य स्थितिं निर्णेतुं   
गताः सङ्गताः सन्तः तदा तन्निर्णयाय स्वबुद्ध्यौगुणं यथा तथा   
परस्परं प्रोचुः ॥ ४७ ॥  
  
तत्राजगाम शुङ्गाख्यो विप्रः कश्चिन्महाबुधः ।  
स सर्वेषां मतं प्रोक्तं दूषयद्बुद्धिकौशलात् ॥ ४८ ॥  
  
तत्र कौशिकशिष्यसमाजे । महाबुधः शुष्कतर्कनिपुणः । यद्वा   
महांश्चासावबुधश्च अज्ञातलोकसतत्त्व इति भावः । स शुङ्गः । सर्वेषां   
कौशिकशिष्याणाम् । बुद्धिकौशलात् । नागमानुरुद्धयुक्त्याऽदूषयत् किन्तु   
केवलं बुद्धिकौशलात् । शुष्कतर्कैरिति भावः ॥ ४८ ॥  
  
प्। ८१)  
  
अश्रद्धया हतप्रज्ञो विवादनिपुणस्तदा ।  
प्रमाणात् प्रमितं सत्यमित्युक्तेषु द्विजेष्वथ ॥ ४९ ॥  
  
कुतस्तस्यागमानादर इति चेदाह - अश्रद्धयेति । अत एव विवादनिपुणः सन्   
वितण्डामाश्रित्येति यावत् । तदा कौशिकशिष्याणां   
दृश्यतत्त्वनिर्णयोपयुक्तकथाकाले । निर्दुष्टप्रमाणप्रमितं सत्यमिति   
तेषूक्तेषु । अथाहेत्यन्वयः ॥ ४९ ॥  
  
अनवस्थिततर्को वै प्राह तर्कैकसंश्रयः ।  
शुङ्गाख्य आक्षिपन् सर्वान् तत्र वादकथान्तरे ॥ ५० ॥  
  
अनवस्थिततर्कः शुङ्गाख्यः । शुष्कतर्काश्रयः । वादकथान्तरे ।   
जल्पवितण्डाभिन्नकथामध्ये ॥ ५० ॥  
  
विप्राः शृणुध्वं मद्वाक्यं सत्यं न क्वापि सिध्यति ।  
प्रमितं यत् प्रमाणेन तत् सत्यमिति हीरितम् ॥ ५१ ॥  
  
शुङ्गवाक्यं विप्रा इत्यादि । भवद्भिर्यत् साध्यते सत्यम् न तत् क्वापि   
कालत्रयेऽपि सिद्ध्यतीत्याक्षेपः । प्रमितमित्यादि कौशिकशिष्यमतानुवादः । इति हि   
भवद्भिरीरितम् ॥ ५१ ॥  
  
तत्र तेन दोषयुजा भवेदप्रमितं ननु [ग्: न तु] ।  
निश्चेतव्या ततस्त्वादौ प्रमाणानामदुष्टता ॥ ५२ ॥  
  
तत्र प्रमाणेषु मध्ये दोषयुक्तप्रमाणेन भातमप्रमितमसत्यं ननु । अत   
आदौ सत्यासत्यपरीक्षकेण प्रमाणानामदुष्टता निश्चेतव्येत्याह -   
निश्चेतव्येति । नहि भासनमात्रेण सत्यत्वं कस्यचित् शुक्तिरजतादेः   
सत्यत्वप्रसङ्गात् । अतोऽदुष्टप्रमाणप्रमितस्यैव सत्यत्वात् ।   
प्रमाणादुष्टत्वनिश्चयाधीन एव भावसत्यत्वनिश्चय इति भावः ॥ ५२ ॥  
  
सा प्रमाणान्तरकृता तत्राप्येवं विचिन्त्यताम् ।  
इत्येवमनवस्थानाद् न किञ्चित् प्रमितं भवेत् ॥ ५३ ॥  
  
प्रमाणादुष्टत्वनिश्चयोऽपि प्रमाणान्तराधीन इत्यनवस्थया मूलक्षतिकर्या   
न क्वचित् सत्यत्वं सिध्यतीत्याह - सा प्रमाणेति ॥ ५३ ॥  
  
प्। ८२)  
  
अतः प्रमाता प्रमितं प्रमाणं वा न सिध्यति ।  
तस्माच्छून्याश्रयो ह्येष विकल्पो विविधः स्थितः ॥ ५४ ॥  
  
अतः प्रमाणादुष्टत्वानिश्चयात् । प्रमितं दृश्यम् । सत्यं न सिध्यति । तस्मात्   
सत्यत्वासिद्धेः । अहमिदं चक्षुषा पश्यामीत्यादि विविधो विकल्पः   
शुन्यालम्बन एव । न चानुमानादिप्रमाणैरभिमतसिद्धिः उक्तदोषग्रस्तत्वात्   
तेषां प्रत्यक्षोपजीव्यत्वाच्च । न च शून्यं वा तव [ख्, ग्: तर्केण]   
कथं सिद्ध्यतीति वाच्यम् शून्यसिद्धौ प्रमाणव्यापारानुपयोगात्   
इतरासिद्धिमात्रात्मकत्वात् तस्येति ॥ ५४ ॥  
  
सोऽपि शून्यात्मता प्राप्तः प्रमाणाविषयत्वतः ।  
तस्माच्छून्यं न किञ्चित् सदित्येष [क्, ख्, घ्: स्यादि]   
प्रविनिर्णयः ॥ ५५ ॥  
  
अत एवाह - सोऽपीति । शून्यपदार्थोऽपि शून्यतां प्राप्तः   
निश्चितादुष्टप्रमाणाविषयत्वात् । तस्मात् शून्यमिति न किञ्चिद्वस्तु स्यात्   
इतरासिद्धिमात्रात्मकत्वात् तस्य । यद्वा ननु   
प्रमातृप्रमाणप्रमेयसिद्धावपि विकल्पधारायाः स्वप्रकाशायाः   
सत्त्वान्न शून्यमात्रशेष इति चेदाह - सोऽपीति । विकल्पोऽपीत्यर्थः ।   
तस्यानवस्थया प्रमाणान्तराविषयत्वात् स्वप्रकाशत्वे   
कर्तृकर्मभावविरोधात् सोऽपि शून्यात्मतां प्राप्तः । तस्माद्विकल्परूपमपि   
सन्न सिध्यतीति शून्यमेवेति प्रविनिर्णयः ॥ ५५ ॥  
  
इति शुङ्गवचः श्रुत्वा तेषु केचिद् द्विजाधमाः ।  
तं श्रिता निश्चयाभासं बभूवुः शून्यवादिनः ॥ ५६ ॥  
  
तेषु कौशिकशिष्येषु मध्ये । द्विजाधमाः असारहृदयाः । तं   
शुङ्गसिद्धान्तम् ॥ ५६ ॥  
  
विनाशमीयुस्तन्निष्ठाः शून्यभावं परं गताः ।  
ये द्विजाः सारहृदयास्ते शुङ्गस्य प्रभाषितम् ॥ ५७ ॥  
  
सर्वस्य शून्यतानिश्चयेन स्वात्मानमपि शून्यं मन्यमानाः   
शून्यभावं स्थावरतां प्राप्ताः । न त्वभावरूपतां गताः वस्तुतो   
भावस्याभावत्वानुपपत्तेः । सारहृदयाः सारं विचारपरं हृदयं   
मनो येषाम् ॥ ५७ ॥  
  
प्। ८३)  
  
निरूप्य कौशिके तेन समाहितहृदोऽभवन् ।  
तस्मात् सर्वात्मना त्यक्त्वा तर्कं तमनवस्थितम् ॥ ५८ ॥  
  
तेन कौशिकोक्तेन । शङ्काया नाशात् समाहितहृदः ।   
यतोऽनवस्थिततर्कस्यानर्थसम्पत्तिः तस्मात् ॥ ५८ ॥  
  
सदा सदागमायत्ततर्कः श्रेयः समाप्नुयात् ।  
इति प्रोक्तो हेमचूडः प्रिययाऽत्यन्तधीरया ॥ ५९ ॥  
  
सदागमस्यायत्तोऽनुकूलस्तर्को यस्य । धीरया पण्डितया ॥ ५९ ॥  
  
पुनः पप्रच्छ चात्यन्तविस्मितस्तां महाशयाम् ।  
अहो प्रिये ते वैदुष्यमीदृशं नाविदं पुरा ॥ ६० ॥  
  
असम्भाव्यमानां योषिति विद्वत्तां दृष्ट्वा विस्मितः ॥ ६० ॥  
  
धन्यासि त्वमहं चापि धन्यो यस्त्वामुपागतः ।  
ब्रवीषि श्रद्धया सर्वश्रेयःसिद्धिं हि तत् कथम् ॥ ६१ ॥  
  
उपागतः सङ्गतः ॥ ६१ ॥  
  
कुत्र श्रद्धा विधातव्या कुत्र वा सा न शस्यते ।  
आनन्त्यादागमानां वै विरुद्धार्थसमाश्रयात् ॥ ६२ ॥  
  
आगमे श्रद्धा विधेयेत्युक्ते आगमानामप्यनैक्यात् कुत्र श्रद्धा कर्तव्येति   
पृच्छति - कुत्रेति । सा श्रद्धा । अनैक्येऽप्यागमानामर्थैक्याद्यत्र   
क्वचिच्छ्रद्धां कुर्विति चेदाह - विरुद्धेति ॥ ६२ ॥  
  
आचार्यमतभेदाच्च व्याख्यातृमतभेदतः ।  
स्वबुद्धेरनवस्थानात् किमादेयं न वापि किम् ॥ ६३ ॥  
  
न विरुद्धार्थत्वं बौधार्हतवेदाद्यागमानामेव परस्परम् अपि   
त्वेकैकागमेऽप्याचार्यमतभेदादपि विरोध इत्याह - आचार्येति । स्पष्टं   
चैतत् । तथाहि - वैदिकाद्यागमाचार्याणां जैमिनिपतञ्जलिप्रभृतीनां   
परस्परं मतविरोध इति । तथा जैमिनिशास्त्रव्याख्यातॄणां   
शबरकुमारिलप्रभृतीनां परस्परं व्याख्याविरोधः । नन्वेवं   
परस्परविरोधेऽपि स्वबुद्ध्या विचार्य यच्छ्रेष्ठं तच्छ्रद्धेयमिति चेदाह -  
buddheḥ kālabhedena sthitibhedādekasyaiva puruṣasya kālabhedena   
vividhatarkasambhavādanavasthānamiti bhāvaḥ || 63 ||  
  
p. 84)  
  
yadyasyābhimataṃ tat [kh: tattat sadityeva] sa vadatyeva suniścitam |  
anyaccāpyavyavasitaṃ hānipradamapi priye || 64 ||  
  
ācāryādiparasparavirodhamevāha - yaditi | tat sādhanatvena vadati | anyat   
anabhimatam | avyavasitaṃ sādhanatvenāniścitam || 64 ||  
  
tatraiva sati naivāntaṃ kaścidatrāpi gacchati |  
yaḥ śūnyamāha tattvaṃ so'pyaśūnyaṃ dūṣayet param || 65 ||  
  
tatra āgameṣu | evaṃ sati virodhe sati | antaṃ niścayam | atrāpi vicāre kṛte'pi || 65 ||  
  
aśraddheyaṃ kuto vā tat saṅgataṃ cāgamena hi |  
etad brūhi priye samyag nahyetatte'styacintitam || 66 ||  
  
śūnyavādināpi śuṅgena śūnyaṃ [k: śūnyatattva] tattvamuktam |   
aśūnyatattvavādo dūṣitaḥ | āgamena ca tanmataṃ saṅgatameva tasmāttanmataṃ   
kuto na śraddheyametanme vadetyāha - aśraddheyamiti | yadyapyeṣa   
duruddharākṣepaḥ tathāpyetat tvayā cintimastīti sambhāvyate tava   
sarvajñakalpatvādityāśayenāha - nahyetaditi || 66 ||  
  
iti śrīmaditihāsottame tripurārahasye jñānakhaṇḍe hemacūḍopākhyāne   
śraddhāpraśaṃsanaṃ nāma ṣaṣṭho'dhyāyaḥ ||  
  
iti śrītripurārahasye jñānakhaṇḍavyākhyāyāṃ tātparyadīpikāyāṃ   
ṣaṣṭho'dhyāyaḥ || 6 ||  
  
  
p. 85)  
  
atha saptamo'dhyāyaḥ  
  
iti pṛṣṭā hemalekhā bhartrā priyatareṇa sā |  
provāca viduṣī samyag vijñātalokasaṃsthitiḥ || 1 ||  
  
atrādhyāye veda(dha)padyaiḥ śraddhāpauruṣatarkataḥ |  
śivaṃ jñātvārādhya tato labhecchreya itīryate ||  
  
vijñātā lokasya saṃsthiriradhiṣṭhānaṃ svarūpaṃ [k: svarūpaṃ nāsti] vā   
yayā || 1 ||  
  
śṛṇu vakṣye priyatama sthirasvāntaḥ [k: sthiraśānta] samādarāt |  
mano hi markaṭaprāyamasthiraṃ sarvadaiva tat || 2 ||  
  
sthirasvānto'nanyacittaḥ | samādārāt idaṃ mayā śrotavyamevetyabhiniveśāt |   
etaddvayasyāpi krameṇa phalamāha - mana iti | na svabhāvato manasaḥ   
sthairyamiti bhāvaḥ | yata evaṃ tat tasmāt sthirasvanta iti yojanā || 2 ||  
  
yata evaṃ mahānarthaṃ prāptavān prākṛto janaḥ |  
calanmanaḥ sarvaduḥkhānidānaṃ dṛṣṭameva hi || 3 ||  
  
tadasthairyaṇa kiṃ me bhavediti cedāha - yata iti | manasaścalanādityarthaḥ || 3 ||  
  
yataḥ suṣuptau calanābhāvādvindati vai sukham |  
tasmānmanaḥ sthirīkṛtya śṛṇu yatte bravīmyaham || 4 ||  
  
manasaścalanādeva duḥkhamiti vyatirekato darśayati - yata iti | sarvo'pi vindati |   
tasmāditi | nityaprāptasvarūpasukhaphalavighaṭakasya manaścalanasya   
śravaṇaphalavighaṭakatvaṃ sutarāṃ bhavedeveti [k: bhavediti] tātparyam ||   
4 ||  
  
anādareṇa śrutaṃ ca bhavedaśrutasammitam |  
aphalaṃ syāttadatyantaṃ yathā citrataruśrayaḥ || 5 ||  
  
anādareṇa śrutam | aśraddhayā asamāhitamanasā āpātataḥ śrutam | aphalamiti |   
nāsti phalaṃ yasya tat | nahyetadvakṣyamāṇaṃ gānamiva śrutimātreṇa   
phalāvaham kintu mananādidvāreṇa [kh: mananādvicāreṇa] | tathā   
cādarābhāve mananādāvapravṛtteḥ citralikhitavṛkṣāśrayavad vyarthaṃ   
śrāṇaṃ syāditi bhāvaḥ | tat śravaṇam || 5 ||  
  
p. 86)  
  
anavasthitatarkatva(rkaṃ taṃ)mapahāya vināśanam |  
sattarkamāśritya janaḥ prāpnuyāt suphalaṃ drutam || 6 ||  
  
sattarkasaṃśrayeṇāśu sādhanaikaparo bhavet |  
sattarkajanitāṃ śraddhāṃ prāpyeha phalabhāg naraḥ || 7 ||  
  
nanu mama śuṣkatarkaṃ santyajya tvaduktau viśrabdhasyāpi sattarkaparasya na   
phalaprāptirdṛśyate ? iti cedāha - sādhanaikapara iti | nanvalaṃ   
sattarkeṇa kutarkayāpi me sādhanaparatvenaiva phalaṃ bhavediti cedāha -   
sattarketi | kutarkasya vakṣyamāṇasattarkamūlakeśvarasiddherdurghaṭatvena   
tadārādhanaśraddhā dūrato'pāsteti kevalārādhanasya aśraddhayā hutaṃ dattam ....   
na ca tat pretya no iha (bh0 gī0 17|28) iti nītyā niṣphalatvamiti [k:   
niṣphalamiti] sattarkajanitaśraddhayā sādhanapara eva phalabhāg   
bhavatītyāśayaḥ || 7 ||  
  
anavasthitatarkaṃ taṃ vihāyālokaya priya |  
pravṛttimetāṃ jagataḥ śraddhayā phalaśālinīm || 8 ||  
  
taṃ prasiddhatvena [k: prasiddhaṃ] tvayi sthitam | anavasthitatarkarahitānāṃ   
śraddhāvatāṃ phalaśālinīṃ pravṛttimavalokaya | tatphalasya na parokṣatvamiti   
bhāvaḥ || 8 ||  
  
sutarkitena kālena karṣakaḥ kṣmāṃ vikarṣati |  
śraddhayaiva tathā rūpyasvarṇaratnauṣadhādikam || 9 ||  
  
tāṃ pravṛttimevāha - sutarkiteneti | āgamāviruddhastarkaḥ sutarkaḥ |   
śāstroktahalapravāhaṇayogyastarkitānāvṛṣṭyādisasyapratibandhābhāvavāṃśc  
a yaḥ kālaḥ tena nimittena karṣati | na tu tarkānavasthityā sarvatrāśraddhayā   
tvamiva tūṣṇīṃ tiṣṭhatīti bhāvaḥ || 9 ||  
  
p. 87)  
  
vyavasyanti sutarkeṇa tyaktvā tarkānavasthitim |  
tasmāt sutarkaśraddhābhyāṃ vyavasya śreya ātmanaḥ || 10 ||  
  
tathā pūrvasmādidamatisūkṣmalakṣaṇamapi   
svarṇādikametāvanmaulyārhamevaṃvidhaguṇametadrogaharamiti parīkṣakā   
āgamatarkābhyāmeva vyavasyanti prāyo na visaṃvādyante cetyāha -   
vyavasyantīti | sutarkaḥ puruṣaḥ kvacidvisaṃvādyate na tvanavasthitatarkavat   
sarvaśūnyatvenātmāpahāraṃ prāpnotīti yataḥ tasmāt | ātmanaḥ śreyo vyavasya   
niścitya tatsādhanāya yetediti sambandhaḥ || 10 ||  
  
prayatettatsādhanāya [k: prayateta sā] nahi tarkānavasthiteḥ |  
viramet pauruṣād yatnācchuṅgānuganarā iva || 11 ||  
  
śuṅgānugatā narā ivāsattarkeṇa sarvaśūnyatvaṃ sambhāvya   
pauruṣayatnavimukho na bhavedityāha - nahīti || 11 ||  
  
śraddhayā pauruṣaparo na vihanyeta [k: nyate] sarvathā |  
dṛḍhaṃ pauruṣamāśritya na prāpyeta kathaṃ phalam || 12 ||  
  
pauruṣaṃ puruṣayatnaḥ [gh: prayatnaḥ] | phalāprāptyā [k, kh:   
phala] na vihanyeta [k: nyate] | keṣāñcit phalābhāvo   
hyadṛḍhapauruṣādityāha [gh: hyadṛṣṭa] dṛḍhamiti || 12 ||  
  
pauruṣāt karṣakā dhānyaṃ vaṇijo dhanameva ca |  
rājyalakṣmīṃ nṛpā viprā vidyāṃ sarvasukhāśrayām || 13 ||  
  
dṛḍhapauruṣayogānnāphalamiti [k: nna phalamiti; gh: nāṃ phalamiti; kh: nna   
phalaṃ kathamiti] sapratyayamāha - pauruṣāditi || 13 ||  
  
śūdrā bhṛtiṃ sudhāṃ devāstāpasā lokamuttamam |  
prāpuranye'pyabhimataṃ pauruṣeṇaiva karmaṇā || 14 ||  
  
anavasthitatarkeṇāśraddhena puruṣeṇa kim |  
kadā kiñcit kathaṃ prāptaṃ phalaṃ vada vimṛśya tat || 15 ||  
  
kiñcidapi kiṃ phalaṃ kadā kāle sādhanaṃ vinā kathaṃ prāptam || 15 ||  
  
p. 88)  
  
kvacit phalavisaṃvādāt sarvatrāśvāsavarjane |  
vijānīyād daivahataṃ taṃ svātmaripurūpiṇam || 16 ||  
  
nanu karṣakādīnāmapi kvacit phalābhāvo dṛśyata iti   
cettāvataivāpravṛttirmarkhyamūlaivetyāha - kvaciditi | āśvāsaḥ śraddhā ||   
16 ||  
  
ataḥ pauruṣamāśritya śraddhāsattarkapoṣitam |  
śreyasāṃ yanmukhyatamaṃ sādhanaṃ tat samāśrayet || 17 ||  
  
śraddhāsattarkābhyāṃ poṣitam | sattarkeṇa śraddhodayaḥ śraddhayā ca   
pauruṣasya vṛddhirbhavediti bhāvaḥ | nanu śreyaḥsādhanamapi karmayogādikaṃ   
śātreṣu bahuvidhaṃ prasiddham tatra katamaṃ (mat) sādhanaṃ   
samāśrayediti cedāha - śreyasāmiti || 17 ||  
  
tatra dṛṣṭaṃ [k: dṛṣṭasādha] sādhanānāṃ vaicitryaṃ ca   
pṛthagvidham |  
teṣu yat sarvathā sādhyaṃ sādhayettaddhi mukhyakam || 18 ||  
  
nanu [k: nanu nāsti] śreyaḥsādhanasya mukhyatvaṃ kiṃ taditi cedāha -  
विचित्रत्वेन पृथग्दृष्टेषु साधनेषु । साध्यं फलं सर्वथा यत् साधयेत् ।   
नेहाभिक्रमनाशोऽस्ति (भ० गी० २।४०) इत्यादिनीत्या फलविपर्ययो   
नेत्युक्तम् - सर्वथेति ॥ १८ ॥  
  
तत् सुतर्कानुभूतिभ्यां व्यवस्याशु समारभेत् ।  
तत्ते सर्वं प्रवक्ष्यामि सावधानः [ख्: धानं] शृणुष्व तत् ॥   
१९ ॥  
  
एतदपि वा कथं निश्चेतव्यमिति चेदाह - तदिति । व्यवस्य निश्चित्य । तत्र   
नृदेहस्य श्रेयोनिदानस्य दुर्लभस्य मृत्युग्रस्तत्वेनाह - आश्विति ।   
निश्चयो वा मम कथं स्यादिति चेदाह - तदिति । मुख्यं श्रेयस्तत्साधनं   
चेत्यर्थः ॥ १९ ॥  
  
श्रेयस्तद्धि विजानीयाद्यस्माद् भूयो न शोचति ।  
शोकः सर्वत एव [ख्: एवास्य] स्याद् दृश्यते सूक्ष्मया दृशा ॥   
२० ॥  
  
तत्रादौ मुख्यं श्रेयःपदार्थमाह - श्रेय इति । ननु तादृशं   
धनादिकमेवेति चेन्नेत्याह - शोक इति । कथं धनादेः शोक इति चेदाह -  
dṛśyate || 20 ||  
  
p. 89)  
  
yacchokairanusaṃbhinnaṃ na tacchreyo hi sarvathā |  
dhanaṃ putrāstathā dārā rājyaṃ kośo balaṃ yaśaḥ || 21 ||  
  
tadevāha - yaditi | anusaṃbhinnaṃ yutam || 21 ||  
  
vidyā buddhirdarśanaṃ ca dehaḥ saundaryasampadaḥ |  
sarvametadasthiratvāt kālasarpamukhasthitam || 22 ||  
  
antaramāha - vidyetyādi | darśanaṃ karaṇam | saundaryasya sampadaḥ   
prāptayaḥ | etat sarvaṃ nāśagrastamiti śokāvahatvād duḥkhayutamityāha [g:   
yuta nāsti] sarvamiti || 22 ||  
  
śokāṅkuramahāśaktibījātmakatayā sthitam |  
kuta ātyantikaśreyaḥsādhanatvaṃ samarhati || 23 ||  
  
śokāṅkurotpādane mahāśaktiyutabījavad aṅkuraśakteḥ   
sādhāraṇopāyairanāśyatvamiti bhāvaḥ | tasmādevaṃvidhasya   
naivātyantikaśreyaḥsādhanatvamityāha - kuta iti || 23 ||  
  
ataḥ paramakaṃ śreya etadvai mukhyato bhavet |  
evaṃ dhanādiviṣaye yadādeyatvavibhramaḥ || 24 ||  
  
ato dhanāderasādhanatvāt [k: deḥ sādha] | śreyaḥ śreyaḥ sādhanam |   
etad vakṣyamāṇaṃ devatārādhanam | kathaṃ devatārādhanenaiva śreyolābha   
ityetannirūpayitumiha - evamiti | śreyaḥsādhanatvenetyarthaḥ | yaditi | yo   
vibhrama ityarthaḥ || 24 ||  
  
mohādeva samudbhūto mohako hi maheśvaraḥ |  
yo hi sarvajagatkartā tasmāt sarve hi mohitāḥ || 25 ||  
  
ko'yaṃ mohaka iti cedāha - maheśvara iti | kathambhūto maheśvara iti   
cejjagatkartṛtvena siddho nāpahnavanīya ityāha - yo hīti || 25 ||  
  
p. 90)  
  
mohayatyalpako'pīha vidyābhāgasamāśrayat |  
kāṃścideva na sarvān sa yasmādvidyā hi sā mitā || 26 ||  
  
kathamasyaivaṃ sāmarthyamiti cedāha - mohayatīti | alpako dehādiparicchinna   
aindrajālikaḥ | asya vidyā miteti na sarvamohakatvam || 26 ||  
  
alpavidyaṃ māyinaṃ cāpyanutkrāntā janā yataḥ |  
mahādevaṃ mahāmāyaṃ kaḥ samutkrāntumarhati || 27 ||  
  
māyinamaprasādya tanmohataraṇamaśakyamityāha - alpavidyamiti || 27 ||  
  
yo hi loke'lpamāyāṃ ca jānāti pratividyayā |  
sa mohānnirgataḥ svasthaḥ sukhamāpnotyanaśvaram || 28 ||  
  
alpamāyām | niroddhumiti śeṣaḥ | svasthaḥ tannirmitasarpādibhayarahitaḥ |   
anaśvaraṃ tanmāyayā'vināśyam || 28 ||  
  
evaṃvidhāpi vidyā tamanāśritya tu māyinam |  
na labhyā sarvathā yāvadaprasādya tu sarvathā || 29 ||  
  
evaṃvidhāpi alpamāyāpratirodhrī [k, kh: rodhividyā] vidyāpi | tam   
alpamāyinam | yāvat yasmāt | anāśritya sarvathā dhanadānasevanādyairaprasādya   
na labhyā | sarvathā tamaprasādyetyagrimeṇa sambandhaḥ || 29 ||  
  
tasmānmahāmāyinaṃ tamaprasādya kathaṃ bhavet |  
mahāmohasya taraṇaṃ tasmāttaṃ sarvathā śrayet || 30 ||  
  
tasmāt aprasādane mohataraṇābhāvāt || 30 ||  
  
yastaṃ prasādayet samyak prāpya tasya prasādataḥ |  
mahāvidyāṃ sa tanmohād dhruvamutkrāntimeṣyati || 31 ||  
  
samyak akāpaṭyena | mahāvidyām advitīyaśivātmavidyāṃ prāpya   
mahāmāyāsvarūpaṃ vedeti śeṣaḥ | tanmohāt mahāmāyākṛtamohāt || 31 ||  
  
anye'pi yogāḥ kathitāḥ śreyaḥsādhanakarmaṇi |  
maheśvaraprasādātte vinā na syuḥ phalāptaye || 32 ||  
  
yogāḥ yuktayaḥ praṇāyāmādirūpāḥ | śreyaḥsādhanakarmaṇi hetutveneti śeṣaḥ   
|| 32 ||  
  
p. 91)  
  
tasmādārādhayedādau maheśaṃ viśvakāraṇam |  
bhaktyā sa sādhayedāśu yogānmohavināśanān || 33 ||  
  
tasmāditi | yasmādīśvarārādhanaṃ vinā kimapi sādhanaṃ phalaparyavasāi na   
bhavettasmādityarthaḥ | ādāviti | sarvasādhanopakrama ityarthaḥ | kuta evamiti   
cedāha - viśvakāraṇamiti | tasya sarvakartṛtvena tadanugrahaṃ vinā na   
kiñcit setsyatīti bhāvaḥ || 33 ||  
  
etajjagat kāryabhūtaṃ pratyakṣaṃ paridṛśyate |  
sāṃśamevaṃ pṛthivyādyamadṛṣṭārambhamapyalam || 34 ||  
  
kathameṣa īśvaro jagatkartṛtvena sidhyatītyāśaṅkyeśvaraṃ   
prasādhayitumupakramate - etaditi | pratyakṣeṇa dṛśyamānamityarthaḥ | tacca   
jagat kāryabhūtameva [k: mevaṃ] pratyakṣaṃ yathā tathā [g: tathā   
nāsti] paridṛśyate] | nanu ghaṭādīnāṃ kāryabhūtameva [gh: tu   
nāsti] pṛthvīsamudragiryādīnāmiti cet teṣāmapi sāṃśatvena hetunā   
kāryatvaṃ setsyatītyāha - sāṃśamiti | adṛṣṭārambhamapi   
adṛṣṭotpattikamapi pṛthivyādi || 34 ||  
  
kāryaṃ syāditi tarkeṇa bahvāgamadṛḍhena tu |  
vyavasyettatra kartāraṃ sarvakartṛvilakṣaṇam || 35 ||  
  
yat sāvayavaṃ tat kāryamiti tarkeṇa pṛthivyādyutpattimaditi bhāvaḥ |   
nanvevamapi paramāṇvākāśādīnāṃ niravayavatvenākāryatvānna jaganmātraṃ   
kāryabhūtamiti cenna vedyatvena hetunā kāryatvasiddheḥ | na ca niravayatvena   
kāryatvābhāvaḥ sādhayituṃ śakyaḥ vedyatvahetukānumānasya [k:   
vedyatve] vahvāgamasaṃvādena dṛḍhataratvādityāha - vahvāgameti |   
tathā cāgamaḥ - dyāvābhūmī janayan deva ekaḥ (ṛg0 10|81|3)   
ātmana ākāśaḥ sambhūtaḥ (taitti0 u0 2|1|1) ākāśavāyupramukhaṃ   
dṛśyaṃ sarvaṃ sasarja saḥ ityādayaḥ | tathā ca dṛśyamātrasya jagataḥ   
kāryatve siddhe tatra jagati kāryatvena kartṛpūrvakatvaṃ sādhayedityāha -   
vyavasyediti | tatra pṛthivyādau kartāraṃ niścayaviṣayīkuryādityarthaḥ | nanu   
ghaṭāditattatkāryeṣu siddhakulālādibhiḥ siddhasādhanamityāśaṅkyāha -   
sarvakartṛvilakṣaṇamiti | nāsadāsīnno sadāsīttadānīm (ṛg0 10|129|1)   
purā sṛṣṭeridaṃ dṛśyaṃ nāṇumātramapi sthitam   
ityādyāgamānurodhenānādisṛṣṭābupādānādyabhāvāttadanapekṣaṇāt   
sarvakartṛvilakṣaṇa eṣa kartā sādhita iti bhāvaḥ || 35 ||  
  
p. 92)  
  
yadyapyakartṛkaṃ lokamāha kaścidihāgamaḥ |  
tadanekairāgamaistu tarkarūḍhaiḥ subādhitam || 36 ||  
  
nanvāgamasaṃvādādyathā jagatkāryatvagamakastarko   
dṛḍhastathā'kāryatvānumāpakastarko'pi dṛḍhaḥ kuto na bhavet ?   
akartṛko hyayaṃ lokaḥ svabhāvaikasamāśrayaḥ   
ityādibārhaspatyāgamasaṃvādādityāśaṅkya naiṣa sadāgamaḥ   
kintvāgamābhāsa eveti cārvākamataprakṣepāyopakramate yadyapīti |   
kaścidāgamaśvārkāgamaḥ | atreyaṃ cārvākaprakriyā -  
  
bhūmirāpo'nalo vāyuriti tattvacatuṣṭayam |  
pratyakṣamānasaṃsiddhaṃ pañcamaṃ nahi vidyate ||  
  
etatsaṃghātmako lokaḥ pratikṣaṇavibheditaḥ |  
pūrvapūrvajagajjālasadṛśaṃ cottarottaram ||  
  
evaṃsvabhāva evaiṣa lokaḥ svasmin pratiṣṭhitaḥ |  
guḍodakādau svābhāvyād madaśaktiryathodbhavet ||  
  
evaṃ strīgarbhanihite śukraśoṇitabudbude |  
utpadyate hi caitanyaṃ kriyājñānasamāśrayam ||  
  
madaśaktiyutaṃ toyaṃ madyamityucyate yathā |  
evaṃ caitanyasaṃyukto dehaḥ puruṣa ucyate ||  
  
sukhaṃ pumarthaḥ svargaḥ syād duḥkhaṃ tu narako bhavet |  
pravartate [k: rtakadaya] dvayaṃ caitat svabhāvādeva nānyathā ||  
  
sukhaduḥkhābhāsa eva [k: evaṃ] saṃsāraḥ praṇigadyate |  
madirāmadaśaktestu yathā nāśaḥ svabhāvataḥ ||  
  
evaṃ caitanyanāśo hi mokṣa ityucyate budhaiḥ |  
mṛtasya nāsti svargo vā narako vāpi kaścana || iti [k: iti nāsti] |  
  
tat cārvākaśāstram anekaiḥ āstikanāstikasambandhibhiḥ āgamaiḥ tarkarūḍhaiḥ   
anugatatarkairbādhitam atastyājyameveti sambandhaḥ || 36 ||  
  
p. 93)  
  
yatrātmanāśa evārthaḥ pratyakṣaikasamāśrayāt |  
tadāgamābhāsameva na taddhi mahadāśrayam || 37 ||  
  
anekāgamavirodhādābhāsatvamuktam | samprati sarvānubhavavirodhācca   
tathātvamāha - yatreti | jananamaraṇādipravāharūpaḥ saṃsāro   
duḥkharūpatvāddheyaḥ | etasya [k: etatsaṃ] saṃsārasya   
nimittābhāvasampādanenābhāve [k: bhāvā] sati   
mahāsukhasvarūpānubhavo mokṣaḥ paramapuruṣārtharūpo'ta eva sarvairupādeya iti   
hi mokṣasya puruṣārthatvavādināṃ mataṃ tarkāgamādyairvyavasthitam | evaṃ sati   
pratyakṣaikapramāṇasamāśrayādātmanāśa eva puruṣārtha iti yatra śāstre uktam   
tadāgamābhāsameva | ata eva tacchāstraṃ na mahatāṃ   
sārāsāravivecakānāmāśrayaṃ puruṣārthaprayojakatvenopādeyam | ātmanāśaḥ   
puruṣārtha iti vadan cārvākaḥ praṣṭavyaḥ - kimātmanāśo yaḥ [k:   
nāśo'yaṃ] kaścana puruṣārthaḥ ? uta tatsamudāyaḥ ?   
āhosvidātmasāmānyanāśaḥ ? nādyaḥ ātmanastava mate kṣaṇikatvena   
yatkiñcidātmanāśasya prāptatvāt itarayorasambhavāt | nāpi   
svātmasantānanāśaḥ svātmanāśakāle svasyāsattvena   
svātmanāśasyāprāptavyatvenāpuruṣārthatvāt | aprāptavyasyāpi   
puruṣārthatve'nyātmanāśasyāpi pumarthatvaprasakteḥ | atha ca svātmanāśaḥ   
pramāṇena siddho'siddho [k: asiddo ...... pramāṇena siddhaḥ? nāsti]   
vā puruṣārtha ityucyate ? asiddha iti cet naraviṣāṇasyāpi tathātvāpatti | siddha   
iti cet ? kena pramāṇena siddhaḥ ? pratyakṣaṃ hi sannikarṣanimittakaṃ   
nātītānāgatayoḥ sambhavati | na tato'nyat pramāṇamanumānādyabhyupagamyate   
tvayā | pratyakṣamātraṃ pramāṇaṃ vadatā tvayā guḍodakādau   
madaśaktyudbhavāderdṛṣṭāntatvanirūpaṇena caitanyādyudbhavādisādhanamapi   
nāsti [k: tannāsti] me jihveti kathanatulyamityādi jñeyam || 37 ||  
  
p. 94)  
  
śuṣkatarkaikasaṃkḷptaṃ śāstraṃ tat tyājyameva hi |  
anyairapyucyate kaiścid jagadetat sanātanam || 38 ||  
  
na tacchāstraṃ sarvajñapraṇītamityāha - śuṣketi | śuṣkaḥ upapattirahito   
yastarkaḥ | tadekasakḷptaṃ tanmātramūlakamityarthaḥ | evaṃ   
prakṛtapakṣapratipakṣabhūtaṃ cārvākamataṃ nirasya tathāvidhameva   
sāṃkhyamataṃ nirākartumanukramate - anyairiti | sanātanaṃ sadrūpamityarthaḥ   
| te hi pariṇāmavādino jagat kāraṇāntarbhāvena sadevetyāhuḥ || 38 ||  
  
abuddhimatkartṛkaṃ cetyetaccāpyasamañjasam |  
kriyāyā buddhipūrvatvādabuddhau tadadarśanāt || 39 ||  
  
abuddhimaditi | guṇasāmyāvasthātmakaṃ prakṛtitattvaṃ jaganmūlakāraṇam |   
tacca abuddhimat [k, gh: buddhi] citikriayārahitaṃ jaḍam | yathā hi   
mṛtpiṇḍo ghaṭātmanā pariṇamamānaḥ kulālaṃ kartāramapekṣate na tathā   
prakṛtitattvaṃ jagadrūpeṇa pariṇamamānaṃ svātiriktaṃ kañcit   
kartāramapekṣate | ato jagatkriyāyāṃ svatantramiti jagatkartṛbhūtamityartha   
ityetadanīśvaraṃ sāṃkhyamatam | atra hi prakṛtiḥ sattvāṃśena darpaṇatulyena   
svāntaḥ śuddhacidrūpaṃ puruṣaṃ svīyatamo'śamayaṃ ca dṛśyaṃ   
pratibimbatvena gṛhṇāti | evaṃ pratibimbabhūtadraṣṭṛdṛśyasambandhādeva   
prakṛtyavivekamāpannaḥ puruṣo ghaṭamahaṃ jānāmiti mṛṣābhimānena   
yujyate | ayameva puruṣasya saṃsāraḥ | yadā hi puruṣo vicāreṇa   
prakṛterviviktamātmānaṃ jānāti tadā jñātacora iva tatpuruṣaviṣaye   
prakṛteranupasaraṇāt puruṣapratibimbāgrahaṇena   
mṛṣābhimānābhāvānmucyata iti tanmatam | atra hi prakṛtau   
pratibimbabhūtacitsambandhād dṛśaprakāśo'bhyupagataḥ | tatra pratibimbabhūtā   
cit kimāśrayavajjaḍarūpā ? uta svanimittamukhya(cidvaca)cidrūpā   
vā? ādye jaḍasya dṛśyaprakāśatvānupapattiḥ | jaḍasya   
dṛśyaprakāśatvābhyupagame prakṛtisattvāṃśasambandhenaiva sarvopapattau   
citpratibimbakalpanavaiyarthyāpatteḥ | dvitīye'pi dṛśyasya   
mukhyacitsambandhopagamāccitpratibimbavaiyarthyameva | na ca darpaṇasya   
ghaṭādyaprakāśakatve'pi tatpratibimbitasaurātapasya gauṇasya   
ghaṭādiprakāśakatvavaccitipratibimbasyaiva dṛśyaprakāśakatvamiti vācyam   
saurātapapratibimbasyālokavad ghaṭādiprakāśasahakāritvenāprakāśakatvāt |   
nāpi pratibimbabhūtacitaścijjaḍobhayarūpatvamubhayavilakṣaṇatvaṃ vā [k:   
vā nāsti] vaktuṃ yujyate virodhādapasiddhāntācca | atha ca   
svabhāvasyānyathābhāvānupapatteḥ puruṣaṃ prati pravṛttisvabhāvāyāḥ   
prakṛtervivekajñānānantaraṃ [kh, g, gh: nottaraṃ]   
nivṛttisvabhāvatā'nupapattyā bandhasya parihāryatvamityādyabhisandhāyāha -  
कुलालादिबुद्धिपूर्वत्वात् एवम्भूतं घटमेवं करोमीति   
बुद्धिमत्पूर्वकत्वाद् घटाद्युत्पत्तेरबुद्धिमत्प्रकृतिकर्तृकत्वं न जगत् इति   
भावः । अबुद्धाविति । चित्रलिखितकुलालादौ घटादिक्रियादर्शनात् ॥ ३९ ॥  
  
प्। ९५)  
  
वह्वागमोपष्टम्भाच्च कर्ताऽत्र स्याद्धि बुद्धिमान् ।  
बुद्धिमत्कर्तृकं कार्यं सर्वत्रैव हि दर्शनात् ॥ ४० ॥  
  
बह्विति । स ईक्षत लोकान्नु सृजा (ऐत० उ० १।१) इति नामरूपे व्याकरवाणि   
(छा० उ० ६।३।२) इति आदिकर्ता हि भगवानादावालोच्य वै जगत् । योगीव   
निरुपादानं प्रविविक्तमकल्पयत् ॥ इत्यादि बह्वागमः उपष्टम्भ   
आश्रयभूतोऽनुकूलो यस्यैवंविधाद् जगद् बुद्धिमत्कर्तृकं कार्यत्वाद्   
घटादिवदिति बलवत्तर्काद् बुद्धिमानेव जगत्कर्ता भवेन्नाबुद्धिमतो   
प्रकृतिरित्यर्थः । कार्यस्य बुद्धिमत्कर्तृकत्वे दृष्टान्तदौर्लभ्यं   
परिहरति - सर्वत्रैवेति [क्: सर्वत्रैवेति] । साङ्ख्यमते जडस्य   
प्रकृतितत्त्वस्य कर्तृत्वसाधने दृष्टान्तदौर्लभ्यवन्नात्रेति भावः ॥ ४० ॥  
  
प्। ९६)  
  
एवं सत्तर्कागमाभ्यां जगदेतत् सकर्तृकम् ।  
स कर्ता लौकिकेभ्यस्तु कर्तृभ्यः स्याद्विलक्षणः ॥ ४१ ॥  
  
सकर्तृकं सिद्धमिति शेषः । ननु घटादिकर्ता कुलालादिरिवादिकर्तापि पुरुषः   
कश्चन सिद्ध्यतु तस्य पुनर्न परमेश्वरत्वं सिद्ध्यतीत्याशङ्क्याह - स   
कर्तेति ॥ ४१ ॥  
  
कार्यस्याचिन्त्यरूपत्वादचिन्त्यानन्तशक्तिकः ।  
अपरिच्छिन्नसामर्थ्यः कार्यस्यानुगुणत्वतः ॥ ४२ ॥  
  
तत्र हेतुः - अचिन्त्यरूपत्वादिति । कथं जले स्थिता पृथ्वी जलं वापि कथं   
दिवि इत्यादिरीत्या कार्यस्याचिन्त्यता [क्: काय] ज्ञेया ।   
लौकिककर्तृवैलक्षण्यमेवाह - अचिन्त्येति । एवंविधा एतावतीति तच्छक्तिर्न   
चिन्त्या नापि सान्ता । एतदेव निष्कृष्याह - अपरिच्छिन्नेति । लोके कार्यानुगुण   
[क्: कार्यगुण] ज्ञेया । लौकिककर्तृवैलक्षण्यमेवाह - अचिन्त्येति ।   
एवंविधा एतावतीति तच्छक्तिर्न चिन्त्या नापि सान्ता । एतदेव निष्कृष्याह -   
अपरिच्छिन्नेति । लोके कार्यानुगुण [क्: कार्यगुण] एव कर्ता दृष्ट   
इत्यपरिच्छिन्नजगतोऽपरिच्छिन्नसामर्थ्य एव कर्तेति भावः ॥ ४२ ॥  
  
स प्रपन्नान् समुद्धर्तुं प्रभवत्येव सर्वथा ।  
अतस्तं सर्वभावेन शरणीकुरु सर्वदा ॥ ४३ ॥  
  
एवावता ग्रन्थेनेश्वरं प्रसाध्य सम्प्रति तस्य शरण्यत्वमाह - स   
प्रपन्नानिति । यत एवमतस्तं जगत्कर्तारम् । सर्वभावेन निष्कामत्वेनेत्यर्थः ।   
ये कामिनस्तेषाम् अर्धो भावोऽर्धं चित्तं काम्ये तिष्ठति अर्धमीश्वर इति   
भावः ॥ ४३ ॥  
  
निदर्शनं तेऽभिधास्ये शृणु प्रत्ययकारणम् ।  
मितेश्वरोऽप्यत्र [ग्: प्रीतेश्वरो; घ्: मितेश्वरे] लोके चाकापट्यात्   
प्रसादितः ॥ ४४ ॥  
  
सर्वभावेन शरणीकृता ते फलप्राप्तौ निदर्शनं दृष्टान्तः । प्रत्ययो   
विश्वासः । अकापट्यात् सर्वभावेन ॥ ४४ ॥  
  
प्। ९७)  
  
सर्वात्मना योजयति स्वेष्टार्थैः श्रेयसे नरम् ।  
एष लोकेश्वरो देवः सम्यग् येन प्रसादितः ॥ ४५ ॥  
  
सर्वात्मना कायवाङ्मनोभिः प्रसादित इति सम्बन्धः । श्रेयसे सुखाय ॥ ४५ ॥  
  
तस्मै किं न दिशेद् ब्रूहि भक्तलोकैकवत्सलः ।  
पुरुषा हीश्वरा लोके चानवस्था अवत्सलाः ॥ ४६ ॥  
  
तस्मै उपासकाय । इष्टं न दिशेत् किम्? अपि तु दिशेदेवेत्यर्थः । यद्वा   
किमिष्टं न दिशेदपि तु सर्वं दिशेदेव । ननु मितेश्वराणां स्वस्य   
समीहितसेव्यभावसम्पत्त्या सन्तोषादिष्टार्थप्रदानं युज्यते । परमेश्वरस्य   
[मितैश्वरस्याप्राप्तकामत्वेन कामाप्तौ सन्तोषानुभवो युज्यते   
परमेश्वरस्य तु प्राप्तकामत्वेन नैव तत्र सन्तोषस्यासन्तोस्ऽस्य वा   
सम्भावना सन्तोषानुभव एव चोपासितस्येप्सितफलदातृत्वे प्रयोजक इति   
नन्वित्यादि चेदाहेत्यन्तस्य ग्रन्थस्याशयः] प्राप्तकामत्वेन [ख्,   
ग्, घ्: आप्त] सन्तोषाभावात् कथमुपासितस्येप्सितदातृत्वमिति चेदाह   
- भक्तलोकैकवत्सल इति । तस्य भक्तेषु वत्सलस्वभावत्वादेव फलदानं   
युज्यत इति भावः । किञ्च मितेश्वरेभ्यः फलप्राप्तिरनियता परमेश्वरात्तु   
नियतेत्याह - पुरुषा इति ॥ ४६ ॥  
  
निर्दयाश्च कृतघ्नाश्च तस्मात् तत्फलमस्थिरम् ।  
परमेशो दयासिन्धुः कृतज्ञः [क्: कृतिज्ञः] सुव्यवस्थितः ॥   
४७ ॥  
  
तस्मात् अनवस्थात्वादिधर्मचतुष्टययुतत्वात् [क्: युक्तात्] । अस्थिरम्   
अनियतम् । ईश्वरस्तु नैवंविध इत्याह - परमेश इति । यत एवमतः   
फलप्राप्तिर्भवेदेवेति शेषः ॥ ४७ ॥  
  
अन्यथाऽनादिसंसारे कुतोऽनिन्द्यत्वमाप्नुयात् ।  
व्यवस्थिता जगद्यात्रा [क्: जगद्धात्रा] चापि वा स्यात् कथं वद ॥   
४८ ॥  
  
कुत एतन्निश्चितमिति चेदाह - अन्यथेति । अवत्सलत्वादिसत्त्वेऽनिन्द्यो न भवेत्   
अनवस्थश्चेत् तत्कृता लोकयात्रा व्यवस्थिता न भवेदिति भावः ॥ ४८ ॥  
  
प्। ९८)  
  
अनवस्थस्य राज्यं तु नष्टमालोक्यते यतः ।  
तस्मादेष [क्: तस्मादेव] दयासिन्धुः सुव्यवस्थश्च कीर्तितः ॥ ४९ ॥  
  
अनवस्थेति । ईश्वरस्यानवस्थितत्वे तत्सृष्टः संसारोऽकाल एव नश्येदिति   
भावः ॥ ४९ ॥  
  
तमेव सर्वभावेन भक्त्याशु शरणीकुरु ।  
श्रेयसि त्वां योजयेत् स त्वं न तत्परतां व्रज ॥ ५० ॥  
  
सर्वभावेन निष्कामत्वेन । श्रेयसि परश्रेयःसाधने । त्वं न तत्परतां   
व्रजेति । परश्रेयःसाधनस्य दुर्विज्ञेयत्वेन त्वं न तत्परो भव किन्तु त्वं   
सम्प्रतीश्वरमाराधय । त्वदाराधनेन प्रसन्न ईश्वरस्त्वां तत्र योजयेदिति   
भावः । एतेन मतभेदेषु साधनभेदसत्त्वात् किं साधनमुपादेयमिति   
शङ्का प्रक्षिप्ता ज्ञेया ॥ ५० ॥  
  
उपासनं [क्: सने] बहुविधमार्त्त्यार्थार्थित्वतोऽपि च ।  
निर्हेतुकं तु क्वाचित्कं तत् सत्योपासनं भवेत् ॥ ५१ ॥  
  
निष्कामत्वेनेश्वरभजनमेव सर्वथा फलप्रदमिति [क्: फलमिति]   
वक्तुमाह - उपासनमिति । आर्त्या रोगादिकृतपीटया अर्थार्थित्वतः   
धनादिलिप्सया वा । आभ्यां कृतमुपासनं प्रसिद्धं सर्वत्र । निर्हेतुकं   
निष्कामोपासनं सत्योपासनम् सत्यफलसहितत्वात् ॥ ५१ ॥  
  
दृष्टमेतत् सर्वतो वै चार्तेनोपासितः प्रभुः ।  
कदाचिद् दययाविष्ट वार्त्ति तस्य विमोचयेत् ॥ ५२ ॥  
  
एतदेव लौकिकदृष्टान्तेनोपपादयति - दृष्टमेतदिति ॥ ५२ ॥  
  
उपेक्षेत कदाचिद्वोपास्तेर्वै तारतम्यतः ।  
एवमेवार्थार्थिनोऽपि मितं चानियतं फलम् ॥ ५३ ॥  
  
तारतम्यत इति । उपास्तेराधिक्ये आर्ति मोचयेदन्यथोपेक्षेतेति भावः । एवमिति ।   
उपास्तितारतम्यादर्थप्राप्तिरप्राप्तिर्वा । एवं कामिनामुपासनफलमनियतं   
मितं च यदर्थमुपासनं तस्य परिमितत्वात् उपास्यस्य कृतघ्नत्वे   
फलाप्राप्तेश्चेति भावः ॥ ५३ ॥  
  
प्। ९९)  
  
निर्हेतुकोपासकस्य ज्ञात्वा निर्हेतुतां चिरात् ।  
मितेश्वरोऽप्यव्यवस्थस्तदधीनो भवत्बलम् ॥ ५४ ॥  
  
तदधीनः उपासकाधीनः ॥ ५४ ॥  
  
निर्हेतुकत्वज्ञानाय चिरं स्यादज्ञभावतः ।  
एष सर्वेश्वरो देवो हृदयेशोऽखिलस्य तु ॥ ५५ ॥  
  
मितेश्वरस्य स्वोपासकनिर्हेतुकत्वज्ञानाय [क्: उपा]   
कालविलम्बापेक्षास्ति ईश्वरस्य तु न साऽपीत्याह - एष इति ।   
अन्तर्यामित्वेनाखिलहृदयस्थितत्वाद् हृदयेशः ॥ ५५ ॥  
  
सर्वं जानाति तत्काले फलं दद्याच्च सत्वरम् ।  
आर्तमर्थार्थिनं देवस्तदर्थेनाभियोजितुम् ॥ ५६ ॥  
  
यतः सर्वमुपासकहृद्गतमपि स्वभावत एव जानाति अतस्तत्काले   
उपासनारम्भकाले एव । अत्रार्थार्थार्थिनोरपि [क्, घ्: र्तार्थि] नैव   
सत्वरं फलं प्रयच्छति किन्तु कर्मपरिपाकानन्तरमित्याह - आर्तमिति ।   
तदर्थेन कामितार्थेन ॥ ५६ ॥  
  
स्वनियत्या कर्मपाकं प्रतीक्ष्य फलमादिशेत् ।  
निर्हेतुकोपासकं स्वमनन्यशरणं विभुः ॥ ५७ ॥  
  
स्वनियतिः स्वकृत [ख्: स्वकृत] इदमित्थं भवेदिति सङ्कल्पः । तया   
युतः । तामनुल्ल्ङ्घ्येति यावत् । कर्मपाकमिति । अत्रेदमवधेयम् - कर्मणः   
पाकः फलप्रदानसामर्थ्यम् । तच्च क्वचित् कर्मणां कालविशेषकृतम् क्वचित्   
कर्मान्तरसहकारकृतम् । कर्मान्तरसहकृतमेवोत्कटं कर्मेत्युच्यते ।   
यदुक्तं शिवागमे - कर्मणः परिपाकस्तु कालात् कर्मान्तरादपि इति ।   
अन्यत्रापि - अत्युत्कटैः पुण्यपापैरिहैव फलमश्नुते इति ।   
एवंविधकर्मपाकं प्रतीक्ष्येत्यर्थः । स्वं स्वीयमित्यर्थः ॥ ५७ ॥  
  
प्। १००)  
  
ज्ञात्वा सर्वात्मना तस्य योगक्षेमवहो भवेत् ।  
अप्रतीक्ष्य [क्: अप्रतीक्ष्यं] कर्मपाकं नियतिं स्वां विधूय च ॥   
५८ ॥  
  
तं स्वीयं ज्ञात्वा । सर्वात्मना मनोवागादिभिः । योगक्षेमवहः । अप्राप्तस्य   
प्राप्तिर्योगः प्राप्तस्य रक्षणं क्षेमः । एतदुभयं तस्य स्वयमेव करोतीति   
भावः । नियतिरिति प्रारब्धोपलक्षकम् । नियतिं प्रारब्धं च विधूयेत्यर्थः ॥   
५८ ॥  
  
तत्साधनं सम्प्रसाध्य द्रुतं संयोजयेत् फले ।  
एतदेव महेशत्वं स्वातन्त्र्यमहतं तु यत् ॥ ५९ ॥  
  
तस्य निष्कामिनो यत् साधनं तद् विघ्नापनयनेन सम्यक् प्रसाध्य । ननु   
नियतिः सर्वथाऽनुल्लङ्घनीयेति चेदाह - एतदेवेति ।   
नियत्यादेरुल्लङ्घनमेवेत्यर्थः ॥ ५९ ॥  
  
प्रारब्धं नियतिर्वापि महेशविमुखे [क्: विमुखं] भवेत् ।  
एतन्मृकण्डुतनयेऽत्यन्तमीश्वरतत्परे [एका कथा पद्मपुराणे   
सृष्टिखण्डे त्रयस्त्रिंशेऽध्याये द्रष्टव्या ।] ॥ ६० ॥  
  
ननु प्रारब्धनियत्योरप्युल्लङ्घने प्रारब्धं नो नाशमियान्नियतिर्नान्यथा   
भवेत् इत्यागमविरोध इति चेदाह - प्रारब्धमिति । महेशविमुखे एव   
प्रारब्धनियत्योर्माहात्म्यमित्यागमतात्पर्यमिति भावः ।   
नैतदागमैकसिद्धम् किन्त्वैतिह्यसिद्धमपीत्याह - एतदिति ॥ ६० ॥  
  
सर्वैर्ज्ञातं महेशस्य नियत्यारब्धलङ्घनम् ।  
अत्रोपपत्तिं ते वक्ष्ये शृणु प्राणप्रियेरिताम् [क्: रितम्] ॥ ६१ ॥  
  
नियत्यारब्धयोर्लङ्घनम् । अत्र अनुल्लङ्घ्यप्रारब्धनियत्युल्लङ्घने ।   
उपपत्तिं युक्तिम् ॥ ६१ ॥  
  
यद्यप्यनुल्लङ्घनीये प्रारब्धनियती खलु ।  
तथाप्यपौरुषाणां तत् प्रारब्धमनपोहनम् ॥ ६२ ॥  
  
अपौरुषाणां पुरुषयत्नरहितानाम् ॥ ६२ ॥  
  
अत एव प्राणयमैः प्रारब्धं परिजीयते ।  
न तान् दृष्टेषु दुःखेषु प्रारब्धं योजयत्यलम् ॥ ६३ ॥  
  
कुत एतदिति चेदाह - अत एवेति । प्राणयमैः प्राणायामपरैर्योगिभिः ।   
कथमेतज्ज्ञातमिति चेत् प्रत्यक्षेणेत्याह - न तानिति ॥ ६३ ॥  
  
प्। १०१)  
  
प्रारब्धाहिनिगीर्णास्ते ये पौरुषपराङ्मुखाः ।  
एतन्नियतिसङ्कॢप्तं तथैवानुभवान्ननु [ख्: न तु] ॥ ६४ ॥  
  
कुत एवं पौरुषात् प्रारब्धपराभव इति चेत्तथैव नियतिस्वभावादित्याह -   
एतदिति । पौरुषेण प्रारब्धापोहनमित्यर्थः । तथैवेति । अनुभवानुरोधेन   
नियतेः कल्पनीयत्वादिति भावः ॥ ६४ ॥  
  
नियतिः स्यादीशशक्तिः सङ्कल्पैकस्वरूपिणी ।  
सत्यसङ्कल्प एवेशोऽनुल्लङ्घ्या ह्यत एव सा ॥ ६५ ॥  
  
अत एव सत्यसङ्कल्पत्वादेव ॥ ६५ ॥  
  
कुण्ठिता सापि भवति परमेशपरायणे ।  
अकुण्ठितापि भवति यतः सा तादृशी भवेत् ॥ ६६ ॥  
  
सापि अनुल्लङ्घ्या नियत्यपि । नन्वनुल्लङ्घ्यत्वं कुण्ठितत्वमित्युभयं   
विरुद्धमिति चेदाह - अकुण्ठितेति । यतः सा नियतिः तादृशी   
परमेशपरायणे कुण्ठितस्वभावैव । अयं भावः - प्रारब्धं हि   
फलोन्मुखं कर्म तच्च योगिना जीयत इति तथैव तन्नियत्या नियतं परिकल्प्यते ।   
प्रकृते निष्कायु(मो)पासकोऽपि कर्मयोगित्वेन योगी भवेदित्यनेनापि   
तज्जियते । तथा च प्रारब्धमयोगिन एवानुल्लङ्घ्यम् । नियतिश्च   
भगवत्सङ्कल्परूपा सा सर्वथानुल्लङ्घ्यस्वभावैव । तथापि   
भगवत्परायणे सा कुण्ठिता भवतीति च तस्याः स्वभाव एवेति सा   
सर्वत्राकुण्ठितैवेति ॥ ६६ ॥  
  
तस्मात् कुतर्कं सन्त्यज्य महेशं शरणीकुरु ।  
अहेतुकतया स त्वां नियोजयति श्रेयसि ॥ ६७ ॥  
  
यस्माद् भगवत्परे प्रारब्धनियत्योरप्यनन्तरायत्वं तस्मात् । अहेतुकतया   
निष्कामत्वेन । सः महेशः ॥ ६७ ॥  
  
एतावदेव सोपानं प्रथमं क्षेमसौधके [क्: सौधकम्] ।  
एतद्विहाय [क्: एतद्विधाय] चान्यत्र नास्तीषत्फलसम्भवः ॥ ६८ ॥  
  
एतावदेव अहेतुकत्वेनोपासनमेव । अन्यत्र साधने ॥ ६८ ॥  
  
प्। १०२)  
  
श्रुत्वेत्थं वचनं राम हेमचूडः प्रियोदितम् ।  
पप्रच्छ भूयस्तां कान्तामतिहृष्टमनास्तदा ॥ ६९ ॥  
  
प्रिये महेश्वरं ब्रूहि यः शरण्यो भवेन्मम ।  
सर्वकर्ता स्वतन्त्रात्मा यच्छक्त्या नियतं जगत् ॥ ७० ॥  
  
एवं जगदादिकर्ता परमेश्वरः सेव्य इति श्रुत्वा कर्तुर्हि शरीरवत्त्वं   
नियतमिति मत्वा शिवादिशरीरिषु ईश्वरत्वं क्व त्वया निश्चितमिति पृच्छति -  
  
taṃ viṣṇumāhuḥ kecidvai śivamanye [k: kecit śiva] gaṇeśvaram |  
tathā sūryaṃ nṛsiṃhādīn buddhaṃ sugatameva ca || 71 ||  
  
kutastavātra śaṅketi cettatrāpi śāstrānaikyādityāha - tamiti [k:   
buddha] | buddhaṃ sugataṃ ca bauddhaikadeśinaḥ || 71 ||  
  
arhantaṃ vāsudevaṃ ca prāṇaṃ somaṃ ca pāvakam |  
karma pradhānamaṇava ityādi bahudhā jaguḥ || 72 ||  
  
arhantaṃ jainā āhuḥ | vāsudevaṃ pāñcarātrāḥ | prāṇādīn prāṇādyupāsakāḥ |   
karmādīnāṃ kartṛtvaṃ prāk parihṛtam tathāpi prasaṅgāt punastadgaṇanam ||   
72 ||  
  
jagatkāraṇarūpaṃ vai vicitramatabheditam |  
tatra kveśvarabuddhistu kartavyā tat samīraya || 73 ||  
  
evaṃ jagataḥ kāraṇasya kartuḥ svarūpaṃ vicitramatairbheditam [k:   
matabhe] ata āha - tatreti || 73 ||  
  
na te hyaviditaṃ kiñcid bhavediti hi niścayaḥ |  
yataḥ sa bhagavān vyāghrapādo dṛṣṭaparāvaraḥ || 74 ||  
  
vyāghrapādaḥ te pitā || 74 ||  
  
ataste yoṣito'pyevaṃ jñānametadvirājate |  
brūhi me śraddadhānāya priyāyāmṛtabhāṣiṇi k:   
priyāmṛtaprabhāṣiṇī] || 75 ||  
  
ataḥ tatsambandhāt || 75 ||  
  
p. 103)  
  
pṛṣṭaivaṃ sā hemalekhā priyeṇa prāha harṣitā |  
nātha te sampravakṣyāmi śṛṇvīśvaravinirṇayam || 76 ||  
  
īśvaro hi jagajjālapralayotpādakṛd bhavet |  
sa viṣṇuḥ sa śivo dhātā sa sūryaḥ soma eva ca || 77 ||  
  
sa eva sarvathā sarvaḥ sarvairapi nirūpitaḥ |  
na śivo nāpi viṣṇurvā na dhātā nānya eva ca || 78 ||  
  
sarvaiḥ vaiṣṇavādyaiḥ nirūpitaḥ sarvo'pi viṣṇuśivādiḥ sa eva   
viṣṇuśivādimūrtiṣu sarvatrānugataṃ pārameśvaraṃ svatantracidrūpamiti   
sarvātmatāṃ tasyoktvā parasparaṃ vyavṛttaṃ dṛśyaṃ sthūlaśarīraṃ na tasya   
vāstavaṃ rūpamiti niṣedhati - na śiva ityādi || 78 ||  
  
etatte sampravakṣyāmi śṛṇvatyantasamāhitaḥ |  
kartāraṃ śivamāhuste pañcavaktraṃ trilocanam || 79 ||  
  
etat śivo na śivaścetyetat | te śaivāḥ || 79 ||  
  
sa kartā ghaṭakarteva cetanaḥ saśarīrakaḥ |  
loke'pi cetanaḥ kartā saśarīro hi dṛśyate || 80 ||  
  
saḥ sthūlaśarīrasahakṛtaḥ | kuta evamiti cedvibhajyāha - loka iti | kartā   
kulālādiḥ || 80 ||  
  
aśarīro'cetano vā na kartā kvacidīkṣitaḥ |  
tatra mukhyaṃ hi kartṛtvaṃ cetanasyaiva sambhavet || 81 ||  
  
evaṃ śarīraviśiṣṭacetanasyaiva kartṛtvamīkṣitam tathāpi tatra   
śarīracetanayormadhye || 81 ||  
  
yataḥ svapneṣvayaṃ jīvo hitvā sthūlaṃ śarīrakam |  
caitanyamayadehena sarvānabhimatān sṛjet || 82 ||  
  
kuta evamiti ced bhautikadehasya vyabhicārānna kartṛtvamityāha - svapneṣviti   
| svāpno deho naivaṃvidha ityāha - caitanyeti || 82 ||  
  
ataḥ śarīraṃ karaṇaṃ kārye kartuścidātmanaḥ |  
jīvānāṃ karaṇāpekṣā yato'pūrṇā svatantratā || 83 ||  
  
ataḥ sthūlaśarīraṃ vināpi kāryasambhavena vyabhicārāt | astu karaṇatve'pi sthūlaṃ   
cinmayaṃ vā śarīramīśvarasyāpekṣitamiti cennetyāha - jīvānāmiti || 83 ||  
  
p. 104)  
  
bhagavāṃstu jagatkartā pūrṇasvātantryayogataḥ |  
anapekṣyaiva yatkiñcit sṛjatyavikalaṃ jagat || 84 ||  
  
jīvānāmapūrṇasvātantryeṇa karaṇādyapekṣāyāmapi na   
pūrṇasvātantryasyeśvarasya yatkiñcidapekṣetyāha - bhagavāniti | avikalaṃ   
sampūrṇam || 84 ||  
  
ataḥ śarīraṃ nāstyeva hyeṣa mukhyaviniścayaḥ |  
anyathā lokavatkarturupādānāśrayo bhavet || 85 ||  
  
ataḥ śarīrakalpane prayojanābhāvāt | anyathā kulālādivat karaṇādyapekṣatve |   
kartuḥ īśvarasya upādānasyāpyāśrayaḥ apekṣā bhavet || 85 ||  
  
tathā ca deśakālādikāraṇapracayairyutaḥ |  
jagat sṛjanmaheśāno jīva eva bhavettathā || 86 ||  
  
pracayaiḥ samūhaiḥ sāmagryeti yāvat | jjiva eva bhavet | īśvaratvaṃ vihanyeteti   
bhāvaḥ | tathā kulālādivat || 86 ||  
  
p. 105)  
  
pūrṇaiśvaryaṃ vihanyeta jagatsṛṣṭeḥ purāpi ca |  
siddhyettatsarvakartṛtvaṃ vihataṃ syānna saṃśayaḥ || 87 ||  
  
iṣṭāpattāvāha - jagaditi | upādānādikaṃ [k, gh: dikajaga]   
jagatsṛṣṭeḥ pūrvamapi siddhyet | īśvarasya jagatkriyāyāmupādānādyapekṣaṇe   
upādānādernityatā siddheti bhāvaḥ | tat upādānādikam| astviti cedāha -   
sarvakartṛtvamiti | upādānādeḥ sṛṣṭeḥ pūrvaṃ siddhatvena taṃ   
pratyakartṛtvena sarvakartṛtvaṃ vihanyetetyarthaḥ | tathā ca   
karturnimittatvenopādānatvābhāveneśvaratvameva na saṅgacchata iti   
[k:ccheta] bhāvaḥ | yaduktaṃ kṣemarājācāryaiḥ -  
  
ye [eṣa ślokaḥ spandapradīpikāyām (pṛ0 23)   
āgamarahasyaślokatvenoddhṛtaḥ] tvīśvaraṃ vyapadiśanti nimittahetuṃ   
dattastilāñjaliramībhiriheśitāyai |  
anyāṅgatopagamanena vaśīkṛtasya  
kāmīśvarasthitimamī bata saṅgirante || iti |  
  
atha ca nahīśvarasya kevalanimittatve [k: nityatve] kāryaṃ   
sambhavitumarhati | tathā hi sṛṣṭeḥ purā viśarāravaḥ paramāṇava   
īśvarecchayā saṃghaṭitāḥ kāryārambhakā bhavantīti hyārambhavādina āhuḥ |   
naitadupapannam loke cetano hyanyecchāmanurudhya kiñcit karoti nācetanaḥ | tathā   
ca paramāṇūnāmīśvarecchānurodho'nupapanna eva | nanvīśvarasyaivaṃvidhameva   
sāmarthyam yat paramāṇavo'pi tadicchāmanurudhyeranniti | satyametat   
īśvaro'paricchinnasāmarthya eva | tenaivālaukakasāmarthyena   
bhagavānupādānādyanapekṣyaiva jagatkriyāsamarthaḥ | evaṃ satyapi bhagavato   
jagatkriyāyāṃ paramāṇvādyapekṣābhyupagamo dvaitavādaśraddhāmātravilāsa   
iti jñeyam | etena seśvarasāṃkhyo'pi pratyukto jñeyaḥ |   
asmākamāgamaikasamāśrayāṇāmabhyupagatākhilavyavahārasamarthanasamarthap  
arameśvaraiśvaryāṇāṃ nānupapattigandho'pi | nanu   
vaiṣamyanairghṛṇyadoṣadūrīkaraṇāya jagatkriyāyāṃ karma nimittamiti   
sarvairabhyupeyam | tathā cānyāpekṣeśvarasya siddheti ceducyate -   
satyametadapratisamādheyameva dvaitavādinām | advaitavādināmasmākaṃ tu   
darpaṇapratibimbanyāyena sarvasya jagataścidekarasatvena karmaṇo'pi   
parameśvarasvarūpānanyatvenānyānapekṣaṇānna doṣāvakāśaleśo'pi |   
nanvevamapi ghaṭādikartṛtvasya kulālādiniṣṭhatvānneśvaraḥ sarvakarteti cenna   
kulālātmana īśvarānanyatvenādoṣāt | atha ca rājapuruṣakṛte rājakṛtatvavad   
brahādikṛtasyāpīśvarakṛtatvāt | taduktaṃ pratyabhijñāyām -  
  
tathā hi kumbhakāro'sāvaiśvaryaiva vyavasthayā |  
tattanmṛdādisaṃskārakrameṇa janayed ghaṭam || (1|41) iti || 87 ||  
  
p. 106)  
  
ato hi dṛśyadehādyamanapekṣya jagat sṛjet |  
nāsti tasmāt sthūladeho vastutaḥ prāṇavallabha || 88 ||  
  
ataḥ śarīrādyapekṣāyāmaiśvaryavihateḥ || 88 ||  
  
pararūpe hyadehe'smin muhyanti sthūlabuddhayaḥ |  
bhaktuyuktāśca tairdhyāto yatra yatra yathā yathā || 89 ||  
  
nanu yadi vastuto deho nāsti tarhi kuto'yaṃ viṣṇvādideha iti cedāha - pareti |   
asmin īśvare | muhyanti mohaṃ prāpnuvanti na vidantīti yāvat | ye [k: ye   
nāsti] evaṃvidhā bhaktiyuktāśca | yatra yatra kailāsavaikuṇṭhādideśe | yathā   
yathā pañcavaktraikavaktrādirūpeṇa || 89 ||  
  
tathā dhatte'nekarūpaṃ bhaktacintāmaṇiḥ svayam |  
ataścetana eveśastaddehaḥ [k: etena] syāccitiḥ parā || 90 ||  
  
svayamiti | na mātṛpitrādyapekṣayeti bhāvaḥ | ataḥ   
evaṃvidhadehānāmicchāmātraparikalpitatvāt | parā aparicchinnā citiḥ || 90 ||  
  
citireva mahāsattā samrājñī [kh, g, gh: sāmrājñī]   
parameśvarī |  
tripurā bhāsate yasyāmavibhinnaṃ [k: bhinnā] vibhinnavat || 91 ||  
  
citireveti | citirhi svarūpapariniṣṭhitā nistaraṅgābdhikalpā turīyā tripuā | saiva   
yadā svasvātantryāccitikriyākartṛtvarūpacetanatāmāsādayati tadeśvara ityucyate   
| kāryabrahmeti [k: kāryaṃ brahmeti] yaṃ vedāntina āhuḥ | sā   
citirmahāsattā aparicchinnasadrūpā | samrājñī [kh, g, gh:   
sāmrājñī] svatantrā | parameśvarī anuttaraiśvaryavatī | tripurā turyā | bhāsate   
aviśeṣāt sarvatra sarvadetyarthaḥ || 91 ||  
  
ādarśanagaraprakhyaṃ jagadetaccarācaram |  
tadrūpaikatvatastatra nottamādhamabhāvanā || 92 ||  
  
nanu na [k: na nāsti] sā citiḥ kvacidbhāsate kintu jagadeva bhāsata iti   
cedāha - ādarśeti | yathā hyādarśā'vibhinnamapi pratibimbanagaramādarśaṃ   
bhinnavadbhāsate evamasyāṃ citi [k: citiścarā] carācarātmakaṃ   
jagattadabhinnamapi vibhinnavadbhāsate | yathā hi bālāḥ pratibimbaṃ paśyanto   
darpaṇaṃ na vidurevaṃ mūḍhā jagat paśyanto'pi na citiṃ viduḥ | evaṃ ca   
viṣṇuśivādiṣvapīyameveśvarākhyā ekā atastatra viṣṇuśivādau   
nottamādhamabhāvanā kartavyā || 92 ||  
  
p. 107)  
  
apare tu svarūpe hi kalpitaṃ [kh: kalpitā] mukhyatādi hi [kh:   
nahi] |  
tasmāt prājña upāsīta paraṃ rūpaṃ hi niṣkalam || 93 ||  
  
nanu śāstreṣūttamatvādi kathamuktamiti cedāha - apare iti | sthūle | tasmāt   
yataḥ sā mukhyatā kalpitā na vāstavī | niṣkalamaśarīram || 93 ||  
  
asamarthaḥ sthūlarūpaṃ yad buddhau saṅgataṃ dṛḍham |  
tadupāsyāhetutastu śreyaḥ prāpnotyanuttamam |  
nānyathāsya gatiḥ kvāpi bhavedvai koṭijanmabhiḥ || 94 ||  
  
nanu tadrūpaṃ prājñenopāsituṃ śakyamanyena kiṃ kartavyamiti cedāha -   
asamartha iti | yad buddhau dṛḍhaṃ saṃgatamiti | yadrūpe buddhirdṛḍhānuraktā   
sā mūrtirupāsyeti bhāvaḥ | anyathā īśvaramanārādhya | gatiḥ   
paraśreyaḥsādhanaprāptiḥ | ṣaṭcaraṇaḥ ślokaḥ || 94 ||  
  
iti śrīmajjñānakhaṇḍe hemacūḍopākhyāne īśvarasvarūpanirūpa   
saptamodhyāyaḥ ||  
  
iti śrītripurārahasye jñānakhaṇḍavyākhyāyāṃ tātparyadīpikāyāṃ   
saptamo'dhyāyaḥ ||  
  
p. 108)  
  
atha aṣṭamo'dhyāyaḥ  
  
evaṃ priyāvacaḥ śrutvā jñātvā tattvaṃ maheśituḥ |  
traipuraṃ cinmayaṃ hemalekhāvākyena niścitam || 1 ||  
  
atrādhyāye bhāgamitapadyaiḥ stutvā virāgatām |  
hemalekhoktigūḍhārthavyākhyānaṃ sunirūpyate ||  
  
traipuraṃ turyam | tadrūpaṃ cinmayameveśvarasya tattvamiti parokṣatayā jñātvā ||   
1 ||  
  
āśvastacittastripurāṃ guṇarūpāṃ maheśvarīm |  
jñātvā gurubhyaḥ paramāṃ māhaiśvaryavibhāvitaḥ || 2 ||  
  
guṇarūpāṃ saguṇarūpāṃ saguṇamūrtim | gurubhyastanmantrādikaṃ ca jñātveti   
śeṣaḥ | māhaiśvaryavibhāvitaḥ parameśvarānugrahaśaktividdhaḥ | etaduktam -  
  
तामेकभावानुगतो हेमचूडोऽभवद् दृढम् ।  
एवं परोपासनेन व्यतीयुः केऽपि मासकाः ॥ ३ ॥  
  
तां [क्: तां त्रिपुराम् नास्ति] त्रिपुराम् ।  एकभावो दृढभक्तिः ।   
अनुगतिरुपासनम् ॥ ३ ॥  
  
त्रिपुरा परमेशानी प्रसादमकरोद् हृदि ।  
विषयाद्विमुखं चित्तं विचारपरमं बभौ ॥ ४ ॥  
  
किंविधं प्रसादमकरोत्तदाह - विषयादिति । विचारपरमं   
स्वरूपविचारतत्परम् ॥ ४ ॥  
  
एतावद् दुर्लभं लोके परानुग्रहमन्तरा ।  
विचारप्रवणं चित्तं यन्मुख्यं मोक्षकारणम् ॥ ५ ॥  
  
एतावद् विषयवैमुख्यपूर्वकं विचारप्रवणत्वम् । कुत एतस्य दुर्लभता   
तदाह - यदिति ॥ ५ ॥  
  
राम यावन्न जायेत विचारपरमं मनः ।  
न तावच्छ्रेयसा योग उपायानां शतैः क्वचित् ॥ ६ ॥  
  
प्। १०९)  
  
अथ भूयः स कस्मिंश्चिद्दिने रहसि वै तया ।  
सङ्गतः प्रिययाऽत्यन्तविचारपरमानसः ॥ ७ ॥  
  
अथ विचारपरतासम्पत्त्यनन्तरम् ॥ ७ ॥  
  
आयान्तं स्वनिकेतं तं दूरात् कान्तं ददर्श सा ।  
उत्थाय तं समानीय स्वासने विनिवेश्य च ॥ ८ ॥  
  
निकेतं गृहम् ॥ ८ ॥  
  
पादप्रक्षालनाद्यैस्तं पूजयित्वा यथाविधि ।  
प्रोवाचामृतनिष्यन्दसुन्दरं परमं वचः ॥ ९ ॥  
  
प्रेष्ठ ! त्वामद्य पश्यामि चिराय ननु ते वपुः ।  
नीरुजं कच्चिदासीद्वै यतो रोगास्पदं वपुः ॥ १० ॥  
  
प्रेष्ठ अतिप्रियतम ॥ १० ॥  
  
तन्ममाचक्ष्व [क्: तन्मामा] वृत्तान्तं यतो नाहं स्मृता   
त्वया ।  
ननु मामसमालोक्य चाप्रभाष्य कदापि ते ॥ ११ ॥  
  
तत् शरीरवृत्तान्तम् [ग्: शारीरं] । कुतस्तवेयं सम्भावनेति चेदाह   
- यत इति ॥ ११ ॥  
  
नात्यगाद्दिनभागोऽपि तदेवं कुत आस्थितम् ।  
मन्येऽहं तेऽनभिमते वर्तनं नहि वर्त्मनि ॥ १२ ॥  
  
एवं मामस्मृत्वा अदृष्ट्वा [क्: अदृष्ट्वा नास्ति] वा त्वया आस्थितं   
तत् कुतः । स्वप्नेऽपि न मन्ये ॥ १२ ॥  
  
स्वप्ने वापि कुतोऽन्यत्र कुत एवमभूद् वद ।  
कथं रात्रिस्त्वया नीता चैकापि युगसम्मिता ॥ १३ ॥  
  
अन्यत्र जाग्रति कुत एतत्सम्भावनेति भावः । एवं सति कुत एवं ते स्थितिरभूत् ॥   
१३ ॥  
  
मां [क्: विना मां च क्षणो] विना प्राक् क्षणोऽप्येको युगकल्पः   
सुदुःसहः ।  
इत्युक्त्वा सा समाश्लिष्य खिन्नेवाभूत्क्षणं ततः ॥ १४ ॥  
  
मां विना क्षणोऽपि [क्: क्षणमपि सुदुःसहमिति] ॥ १४ ॥  
  
प्। ११०)  
  
सोऽपि प्रियासमाश्लिष्टो नेषद्विकृतिमाययौ ।  
प्राह प्रिये न मामेवं विमोहयितुमर्हसि ॥ १५ ॥  
  
दृढवैराग्येण नेषदपि [क्: नैषोऽपि] प्रियाश्लेषादिना विकृतिं   
प्राप्तवान् । मामियं मोहयितुं प्रवृत्तेति ज्ञात्वा आह - प्रिये इति ॥ १५ ॥  
  
ज्ञाता मयाऽसि सुदृढं नास्ति ते शोककारणम् ।  
परावरज्ञा त्वं धीरा मोहस्त्वां वै कथं स्पृशेत् ॥ १६ ॥  
  
कुतस्त्वद्वियोगे शोको न भवेत्तदाह - परावरेति ॥ १६ ॥  
  
तत्त्वां प्रष्टुं समायातो यत्तद्वक्ष्यामि संशृणु ।  
यत् प्राक् स्ववृत्तं कथितं तत् स्फुटं मे समीरय ॥ १७ ॥  
  
नाहं प्रागिव क्रीडितुं समागत इत्याह - तत्त्वामिति । महासती मे जननी   
(५।१०८) इत्यादि प्रागुक्तं स्ववृत्तम् ॥ १७ ॥  
  
का सा ते जननी प्रोक्ता सखी वा तत्पतिश्च कः ।  
तत्पुत्राद्या अपि च के मम वा ते क्व संवद ॥ १८ ॥  
  
ते जनन्यादयः ॥ १८ ॥  
  
न तनया सुविदितं न तन्मन्ये मृषोदितम् ।  
किन्तु त्वया निगदितं व्यपदेशेन सर्वथा ॥ १९ ॥  
  
तत् त्वदुक्तम् । न तन्मृषोदितम् किन्त्वन्यव्यपदेशेनोक्तम् ॥ १९ ॥  
  
तद्विविच्य प्रकथय यथा ज्ञास्ये त्वहं स्फुटम् ।  
अहं त्वां सुप्रपन्नोऽस्मि [क्, ख्: सुप्रसन्नो] छिन्धि मे हृदि   
संशयम् ॥ २० ॥  
  
एवमुक्ता हेमलेखा प्रसन्नवदनेक्षणा ।  
मत्वा सुनिर्मलधियं परानुग्रहसंयुतम् ॥ २१ ॥  
  
परायास्त्रिपुराया अनुग्रहयुतम् ॥ २१ ॥  
  
नूनमेषोऽतिविमुखो विषयेभ्योऽतिधैर्यतः ।  
विद्धः [क्: विष्णुशक्त्या] शक्त्या महेशान्या [ख्, ग्,   
घ्: महैश्वर्या] फलितः पुण्यसञ्चयः ॥ २२ ॥  
  
अनुग्रहशक्त्या ॥ २२ ॥  
  
प्। १११)  
  
कालः प्रबोधने चायं बोधयामि ततस्त्विमम् ।  
नाथ तेऽहो महाभाग्यं प्राप्तमीशकृपावशात् ॥ २३ ॥  
  
यतोऽयं बोधने कालस्तत इति मत्वा प्राहेति शेषः । ते त्वया ॥ २३ ॥  
  
अन्यथा नैव विषयवैरस्यं पश्यति क्वचित् ।  
एतल्लक्षणमीशस्यानुग्रहे ज्ञेयमादितः ॥ २४ ॥  
  
अन्यथा भाग्याभावे क्वचित् कालादौ । एतत् वक्ष्यमाणम् । लक्षणं ज्ञापकम् ।   
आदित इति । ईशानुग्रहे सत्यादावेव [ख्, ग्, घ्: वेत] तज्जायत इति   
भावः ॥ २४ ॥  
  
भोगवैरस्यमपरं विचारप्रवणं मनः ।  
हन्त ते सम्प्रवक्ष्यामि वृत्तिं प्रोक्तां सदात्मनः ॥ २५ ॥  
  
अपरं द्वितीयम् । वृत्तिं स्थितिम् सदा स्थितामिति शेषः ॥ २५ ॥  
  
परा चितिर्मे जननी सखी बुद्धिर्मता मम ।  
अविद्या त्वसती सोक्ता यया बुद्धिः सुसङ्गता ॥ २६ ॥  
  
अविद्यायास्तु सामर्थ्यं लोके स्पष्टं विचित्रितम् ।  
यद्रज्जौ सर्पमाभास्य महाभीतिं प्रयच्छति ॥ २७ ॥  
  
महामोहस्तु तत्पुत्रो मनस्तस्य सुतोऽभवत् ।  
तस्य पत्नी कल्पना स्यात्तत्सुताः पञ्च येऽभवन् ॥ २८ ॥  
  
ज्ञानेन्द्रियाणि ते पञ्च तत्स्थानं गोलकं भवेत् ।  
विषयाणां प्रमोषस्तु संस्कारो मनसो भवेत् ॥ २९ ॥  
  
तद्भोगः स्वप्नभोगः स्यात् कल्पनायाः स्वसा तु या ।  
महाशना भवेदाशा तस्या यौ तनुजावुभौ ॥ ३० ॥  
  
तद्भोगः प्रमुषितविषयभोगः ॥ ३० ॥  
  
क्रोधो लोभश्च तावुक्तौ तत्पुरं तु शरीरकम् ।  
मम यस्तु महामन्त्रः स्वरूपस्फुरणं हि तत् ॥ ३१ ॥  
  
प्राणः प्रचारः सम्प्रोक्तो मनसस्तु प्रियः सखा ।  
कान्ताराद्यास्तु नरका [क्: नवका] एवं सर्वं प्रकीर्तितम् ॥ ३२ ॥  
  
प्। ११२)  
  
मया बुद्धेः सङ्गमस्तु समाधिरभिधीयते ।  
मन्मातृलोकसम्प्राप्तिर्मोक्षः प्रिय उदाहृतः ॥ ३३ ॥  
  
एवं प्रोक्तः स्ववृत्तान्तस्त्वमप्येवंविधो [क्: विधौ] ननु ।  
तद्युक्त्यैतत् सुविज्ञाय परं श्रेयः समाप्नुहि ॥ ३४ ॥  
  
एतत् स्ववृत्तान्तम् ॥ ३४ ॥  
  
इति श्रीमज्ज्ञानखण्डे हेमचूडोपाख्याने संसाराख्यायिकाविवरणे   
अष्टमोऽध्यायः ॥  
  
इति श्रीत्रिपुरारहस्ये ज्ञानखण्डव्याख्यायां तात्पर्यदीपिकायाम्   
अष्टमोऽध्यायः ॥  
  
प्। ११३)  
  
अथ नवमोऽध्यायः  
  
श्रुत्वेत्थं प्रियया प्रोक्तं हेमचूडोऽतिविस्मितः ।  
हर्षगद्गदया वाचा पुनर्वक्तुं प्रचक्रमे ॥ १ ॥  
  
अत्र नोनाकपद्यैः [क्: नोनाङ्क] स्वमात्मतत्त्वं विविच्य वै ।  
हेमचूडः स्वात्मसंस्थां प्राप्त इत्येतदुच्यते ॥  
  
पुनः हेमलेखां वक्तुम् ॥ १ ॥  
  
धन्या प्रियेऽसि निपुणा अहो ते ज्ञानवैभवम् ।  
किं वर्णयामि यत् प्रोक्तमाख्यारूपतयाऽखिलम् ॥ २ ॥  
  
ज्ञानस्य वैभवं माहात्म्यम् । यत् यस्मात् ।   
स्वात्मवृत्तमखिलमन्यापदेशेनाख्यानतया प्रोक्तम् अतः किं वर्णयामि ॥ २   
॥  
  
एवंविधं स्ववृत्तं मे नाभवद्विदितं क्वचित् ।  
त्वदुक्त्याऽहं सम्प्रति तत् करामलकवत् स्फुटम् ॥ ३ ॥  
  
क्वचित् काले । तत् स्वात्मवृत्तं क्रोधलोभादिना दुःखानुभवरूपम् ॥ ३ ॥  
  
स्मराम्यनुभवाम्यन्तरहो लोकक्रियाऽद्भुता ।  
का सा परा चितिर्माता कथं तस्यास्तु नो जनिः ॥ ४ ॥  
  
स्फुटमतीतं स्मरामि वर्तमानमनुभवामि । अन्तः स्वात्मनि । लोकानां क्रिया   
व्यवहारः ॥ ४ ॥  
  
के वा वयं स्वरूपं किमस्माकं तद् ब्रवीहि मे ।  
इति पृष्टा हेमलेखा रामोवाच प्रियं प्रति ॥ ५ ॥  
  
महासती मे जननी (५।१०८) इत्याद्याख्यानेन परचितेरुपेयतोक्ता स्वस्य   
तदंशात्मत्वं चोक्तम् । तत्र का सा परा (९।४) इत्युपेयस्वरूपं   
पृष्ट्वा स्वात्मरूपं पृच्छति - के वा वयमिति । देहस्य   
पुरत्वश्रवणेन प्राणादेः परिवारत्वश्रवणेन [क्: परीवारत्व] च   
देहादेरनात्मत्वनिश्चयात् पुरुषादिसञ्ज्ञायाः सङ्घातनिष्ठत्वेन के   
इत्यात्मनः सञ्ज्ञाविषयोऽयं प्रश्नो ज्ञेयः ॥ ५ ॥  
  
प्। ११४)  
  
नाथ शृणु प्रवक्ष्यामि गूढार्थमिदमादरात् ।  
विचारयात्मनो रूपं बुद्ध्याऽत्यन्तविशुद्धया ॥ ६ ॥  
  
गूढार्थमिति । अयं प्रश्नार्थो गूढो वक्तुमशक्य एव तथापि किञ्चिदुत्तरं   
वक्ष्यामि । तदेवाह - विचारयेति । आत्मनः शुद्धस्वरूपे विदिते परा   
चितिर्विदितप्रायैवेति प्रथमप्रश्नमुपेक्ष्य द्वितीये उत्तरं क्रियत इति भावः ।   
स्वयमेव विचारय । तत्रोपायमाह - अत्यन्तविशुद्धयेति ।   
बुद्धेरन्तःकरणस्येन्द्रियादिद्वारा बहिर्मुखत्वमशुद्धिः   
तत्परित्यागेनान्तर्मुखत्वं हि शुद्धिः । तथा च वाह्यदेहादावनात्मत्वं   
निश्चित्य बुद्धेरन्तर्मुखतासम्पादनेनात्मस्वरूपं स्वयमेव ज्ञातुं   
शक्यमिति भावः ॥ ६ ॥  
  
न दृश्यं नापि तद्वाच्यमतो वक्ष्यामि तत् कथम् ।  
ज्ञाते [क्: ज्ञातस्वात्मस्वरूपो] स्वात्मस्वरूपे वै ततो ज्ञास्यसि   
मातरम् ॥ ७ ॥  
  
ननु त्वया विदितमात्मतत्त्वं कुतो नोच्यत इति चेदशक्यं वक्तुमित्याह - न   
दृश्यमित्यादि । न ज्ञेयमित्यर्थः । ज्ञेयमन्योपदेशेन [क्: मन्या]   
ज्ञातुं शक्यमिति भावः । तस्य निर्धर्मत्वेन   
वचनप्रवृत्तिनिमित्तधर्माभावान्नापि तद्वाच्यमिति तात्पर्यम् । ननु तर्हि परा   
चितिर्या माता तां वदेति चेदाह - ज्ञात इति ॥ ७ ॥  
  
नह्यादेशः [क्: देशस्व] स्वरूपेऽस्ति तत आदेष्टृवर्जितम् ।  
स्वं [ग्, घ्: स्वरूपं] रूपं स्वात्मना पश्य   
शुद्धबुद्धिसमाश्रयम् ॥ ८ ॥  
  
यतो न दृश्यं न वाच्यमात्मरूपमतस्तस्य न साक्षादुपदेश इत्याह -   
नहीति । आदेश उपदेशः । ननु तर्हि तत् कथं ज्ञेयमिति चेदाह - स्वात्मनेति ।   
शुद्धात्मरूपेण स्थितमित्यर्थः । विषयविनिर्मुक्तं शुद्धचिद्रूपेण स्थितमिति   
भावः । यद्वा स्वात्मना स्थितं दृश्याऽनात्मव्यावृत्तद्रष्टृमात्रात्मना   
स्थितमिति भावः । एवंविधं क्व पश्यामीति चेदाह - शुद्धेति ।   
शुद्धायां विषयाकाररहितायां बुद्धौ करणव्यापारानपेक्षमेव   
स्वरूपं ज्ञेयमिति भावः ॥ ८ ॥  
  
प्। ११५)  
  
देवादितिर्यगन्तानां भान्तं भानैरभासितम् ।  
भान्तं सर्वत्र सर्वस्य सर्वदा मानवर्जितम् ॥ ९ ॥  
  
नन्वदृश्यं तत् कथं पश्यामीति चेदाह - देवेति । देवः सदाशिवो   
हिरण्यगर्भः तिर्यग् [क्: तिर्यग्गति] अतिसूक्ष्मस्तम्बाख्यः कृमिः   
देवादितिर्यगन्तानामात्मत्वेन भासमानः । ननु तर्हि मम कुतो न भासत इति   
चेदाह - भानैरभासितम् । भानैः परिच्छिन्नैर्दृश्याकारैर्ज्ञानैः ।   
नास्ति भासितं यस्य । बुद्धेर्दृश्याकारैराच्छादितत्वान्नात्यन्तं भासते   
किन्तु घनाच्छन्नार्कवद्भासत [ख्, ग्, घ्: घन] एव ।   
दृश्याकाररहितायां बुद्धौ तु निरभ्रनभोगतार्कवदत्यन्तं भासत इति   
भावः । ननु बुद्धावेव भासमानत्वात् परिच्छेदः प्राप्त इति चेदाह -   
सर्वत्रेति । सर्वस्य सर्वत्र सर्वदा घटादिकं भासमानं तद्भासैव भासते ।   
सर्वत्र भासमानसूर्यालोकस्य [क्: मानसूर्यो लो]   
भित्तावत्यन्ताभिव्यक्तिवच्छुद्धबुद्धावभिव्यक्तिरिति भावः । ननु   
प्रमाणव्यापारोपरमे [क्: ब्रह्मणि] न तस्य भासनं स्यात्तत् कथं   
सर्वदेति चेदाह - मानवर्जितमिति । प्रमाणव्यापाराविषयमित्यर्थः ।   
करणव्यापारस्य [क्: कारण] कर्तर्यप्रवृत्तेरत एवादृश्यमपीति   
भावः ॥ ९ ॥  
  
कथं कुत्र कदा केन निरूप्येतापि लेशतः ।  
मन्नेत्रं दर्शयेत्येवमुक्तमेतत् प्रियाधुना ॥ १० ॥  
  
तत्र प्रमाणाप्रवृत्तेः कथं केन रूपेण कुत्र देशे कदा काले केन   
प्रमाणेन लेशतोऽपि निरूप्येत [क्: निरूप्यते] ?   
प्रमाणाविषयत्वादत्रेदानीमीदृशोऽयमिति [क्: दानीं मादृ]   
निरूपयितुमशक्य एवेति तात्पर्यम् । अत्र दृष्टान्तः - मन्नेत्रमिति । एतत्   
आत्मानं निरूपयेति [ख्, ग्: यति] ॥ १० ॥  
  
प्। ११६)  
  
नात्राचार्यस्योपयोगो यथा नयनदर्शने ।  
निपुणोऽपि महाचार्यः कथं नेत्रं प्रदर्शयेत् ॥ ११ ॥  
  
आत्मनोऽनिरूपणीयत्वादेवात्मदर्शने [क्, ख्: निरू] न   
साक्षादाचार्यस्योपयोग इत्याह - नात्रेति । निपुणः कुशलः । महान्   
तपोमाहात्म्यादियुक्तः ॥ ११ ॥  
  
अतो गुरुरुपायोऽत्र तदुपायप्रदर्शनात् ।  
तत्ते वक्ष्याम्युपायं तच्छृणु संयतमानसः ॥ १२ ॥  
  
नन्वेवं चेद् गुरुः शिष्यस्य किं कुर्यात्तदाह - अत इति ।   
निरूपणासमर्थत्वात् । उप समीपे अयति गच्छति येन सः । शिष्यस्य पराग्   
दृशोऽतिदूरायितमात्मानं प्रत्यग्दृष्ट्युत्पादनेन समीपीकरोति गुरुरिति   
तात्पर्यम् । अत्र आत्मावगमे । गुरावुपायपदं योजयति - तदुपायेति ।   
तस्यात्मदर्शनस्योपायः साधनं तस्य प्रदर्शनात् । तत्तस्माद्   
गुरोरुपायप्रदर्शकत्वात् । उपायमहं वक्ष्यामि ॥ १२ ॥  
  
यावत् त्वमात्मनि ममेत्येवं तु प्रतिपश्यसि ।  
ततः परं निजं रूपं यन्ममेति न भाति ते ॥ १३ ॥  
  
आत्मविषये यावन्ममेति पश्यसि ततः परं तेभ्यो भिन्नं यत्तव ममेति न   
भाति तन्निजं रूपं विविच्येति सम्बन्धः ॥ १३ ॥  
  
गत्वैकान्ते विविच्यैतद्यद्यद् भाति ममत्वतः ।  
तत्तत् परित्यज्य परं स्वात्मानमभिलक्षय ॥ १४ ॥  
  
एकान्तस्थाने गत्वा । एतत् मयोक्तं यन्ममेति न भाति तत् । विविच्य विवेचय । एवं   
विवेचनकाले ममत्वेन यद् यद् भाति तत्तत् परित्यज्य अनात्मेति निश्चित्य ततः परं   
यन्ममत्वाऽनाक्रान्तं तत् स्वात्मत्वेनाभिलक्षय ॥ १४ ॥  
  
यथाहं ते ममत्वेन भासनान्नात्मता मयि ।  
सम्बन्धमात्रादात्मीया न स्वरूपगता [ख्: तास्म्य] ह्यहम् ॥ १५ ॥  
  
एतदेव विविच्योपपादयति - यथेति । न स्वरूपगता न स्वरूपान्तर्भूता ॥ १५ ॥  
  
प्। ११७)  
  
ममार्थमखिलं त्यक्त्वा यत्त्यक्तुं नैव शक्यते ।  
तमात्मानं समालक्ष्य परं श्रेयः समाप्नुहि ॥ १६ ॥  
  
एवं ममेति भासमानमखिलमर्थं नाहमिति निश्चयेन त्यक्त्वा यत्त्यक्तुः   
स्वरूपं केवलचित्प्रकाशरूपमखिलत्यागावधिभूतं त्यक्तुं न शक्यते ॥ १६   
॥  
  
इत्युक्तः प्रियया हेमचूड उत्थाय वै द्रुतम् ।  
ययावश्वं समारुह्य तत्क्षणे नगराद् बहिः ॥ १७ ॥  
  
उद्यानं नन्दनसमं प्रविश्य क्षणमात्रतः ।  
वनान्तः सौधमुन्नम्रं स्फाटिकं प्रविवेश ह ॥ १८ ॥  
  
उद्यानं क्रीडावनम् । उन्नम्रमुच्चम् ॥ १८ ॥  
  
विसृज्यानुचरान् सर्वान् द्वारपालानशासयत् ।  
न कोऽप्यत्र प्रविशतु मय्येकान्तविचारणे ॥ १९ ॥  
  
अत्र मत्समीपे । एकः अद्वितीयः अन्तः सर्वनिषेधावधिभूत आत्मा तस्य   
विचारणं विवेचनम् । तत्परे मयि सतीति यावत् ॥ १९ ॥  
  
राजामात्याश्च गुरवो राजा वाऽप्यत्र सङ्गतः ।  
अप्रवेश्या एव यावदहमाज्ञां दिशामि वः ॥ २० ॥  
  
इत्युक्त्वारुह्य सौधाग्र्यं नवमीं भूमिमाविशत् ।  
तत्र वातायने चित्रे सर्वलोकावलोकने ॥ २१ ॥  
  
उपर्युपरि विद्यमानभूमिषु नवमीं भूमिम् । सर्वलोकानामवलोकनं यत्र ।   
अत्युच्चामिति यावत् ॥ २१ ॥  
  
आसने मृदुतूलाढ्ये विवेशान्यविवर्जितः ।  
मनः समाधाय दृढं विचारमकरोत्तदा ॥ २२ ॥  
  
नूनमेते जनाः सर्वे कथमेवं विमोहिताः ।  
नैकोऽप्यत्र [क्: न को] विजानाति स्वात्मानं लेशतोऽपि वै [क्:   
च] ॥ २३ ॥  
  
प्। ११८)  
  
सर्वोऽपि स्वात्मनो हेतोः करोति विविधाः क्रियाः ।  
केचित् पठन्ति शास्त्राणि साम्नायाङ्गानि [क्: यानि च] नित्यशः ॥ २४ ॥  
  
स्वत्मनः सुखहेतोः । आम्नायो वेदः ॥ २४ ॥  
  
केचिद्धनान्यर्जयन्ति केचिच्छासति चावनिम् ।  
अन्ये युध्यन्ति रिपुभिरन्ये भोगैकलम्पटाः ॥ २५ ॥  
  
कुर्वन्त्येतत् स्वार्थमेते स [क्, घ्: स्वस्वात्मा] कतमो भवेत् ।  
नैनं जानाति कोऽप्यत्र कुत एवमयं भ्रमः ॥ २६ ॥  
  
अहो यथावदात्मानमविदित्वैव वै कृतम् ।  
व्यर्थं स्वप्ने कृतमिव तदद्य विमृशामि तम् ॥ २७ ॥  
  
मया कृतम् । यस्मादज्ञानात् कृतं व्यर्थं तत् तस्मात् ॥ २७ ॥  
  
गृहधान्यराज्यधनयोषित्पश्वादि [घ्: धान्यं; क्: दिकञ्च न]   
किञ्चन ।  
न मे स्वरूपं भवति त्वनहन्ताश्रयत्वतः ॥ २८ ॥  
  
विमर्शनप्रकारमाह - गृहेत्यादि । अनहन्तेति ।   
अहमित्यभासनेनाहन्ताश्रयत्वाभावात् ॥ २८ ॥  
  
मदर्थं भूतताहेतोर्देहोऽहं स्यां हि सर्वथा ।  
नूनं क्षत्रियदायादो गौराङ्गोऽहं न संशयः ॥ २९ ॥  
  
मदर्थेति । अहमित्यस्मत्प्रत्ययविषयभूतत्वाद्धेतोर्देहोऽहं स्याम् । एतदेव   
द्रढयति - नूनमिति ॥ २९ ॥  
  
अहन्तया समाक्रान्तास्तथैतेऽपि जनाः परे ।  
इति निश्चित्य दध्यौ तं देहं राजकुमारकः ॥ ३० ॥  
  
एतेषां जनानामप्यात्मा [क्: प्यात्मदेह] देह एवेति सम्भावयति -   
अहन्तेति । तथैते देहात्मान एव । देहमात्मत्वेन दध्यौ चिन्तयामास ॥ ३० ॥  
  
अथ देहस्य चात्मत्वं प्रतिषेद्धुं प्रचक्रमे ।  
अहो कथं देह एष ममतायाः समाश्रयः ॥ ३१ ॥  
  
अथ ध्यानानन्तरम् । देहस्वभावमुपलभ्य ममताश्रयस्याऽनात्मत्वमिति   
हेमलेखोक्तं स्मृत्वाह - अहो इति ॥ ३१ ॥  
  
प्। ११९)  
  
रुधिरास्थ्यादिसङ्घातः प्रतिक्षणविकारवान् ।  
मम रूपं भवेन्नूनं छिन्नमेतत्तु लक्ष्यते ॥ ३२ ॥  
  
कथं मम रूपं भवेत् । हेत्वन्तरमप्याह - छिन्नमिति ॥ ३२ ॥  
  
काष्ठलोष्टसमत्वेन स्वप्नादौ चान्यथा स्थितः ।  
नाहं देहोऽन्य एव स्यां प्राणोऽप्येष तथाविधः ॥ ३३ ॥  
  
देहैकदेशरूपं हस्ताद्यङ्गं छिन्नं सदहन्तानाश्रयत्वेन   
काष्ठलोष्टसमत्वेन यस्माल्लक्ष्यते अतो मम रूपं देहः कथम् ? अथ च   
स्वप्नादौ अन्यथैवायं देहः स्थितो लक्ष्यते । अनुसन्धानेन   
जाग्रत्स्वप्नयोरेकात्मत्वनिश्चयाद्देहस्य पृथग्रूपत्वान्नात्मत्वमिति भावः   
। आदिपदेन सुषुप्तिर्जन्मान्तरं वा । तथाविधो ममत्वाद्याश्रयः ॥ ३३ ॥  
  
मनो बुद्धिश्च नाहं स्यां यत एतन्ममेरितम् ।  
अतो देहादिबुद्ध्यन्तादन्य [क्: द्ध्यन्तस्त] एव न संशयः ॥ ३४ ॥  
  
ममेरितं ममत्वेनोक्तम् । अतो देहादेर्ममत्वाश्रयत्वात् ॥ ३४ ॥  
  
अहं कदाचिन्नास्मीति भासनाभावहेतुतः ।  
सर्वदाऽहं भासमानः स्थित एव न संशयः ॥ ३५ ॥  
  
देहादीनां ममत्वाश्रयत्वेनाऽनात्मत्वादन्यस्याऽनुपलम्भात् सुषुप्तौ   
शून्योपलम्भाच्च शून्यमात्मेति प्राप्ते आह - अहमिति । अहं नास्मीति   
कदाचिदपि भासनाभावाद्धेतोः सर्वदा भासमानोऽहं स्थित एव सद्रूप एव   
न शून्यरूप इत्यर्थः । सुषुप्तावपि नास्मीति न प्रामाणिकः प्रत्ययः ।   
तदाऽनुभवितुरभावे व्युत्थितस्य न किञ्चिदवेदिषम् इति   
दृश्यसामान्यादर्शनस्मृत्यनुपपत्तेः । तथा चात्माऽशून्यरूपः   
सर्वदाऽस्मीति भासत एव । कदाचिदपि नाहमस्मीति भासनाभावादिति भावः ॥ ३५   
॥  
  
भासमानस्य तु मम केन भानमिति स्फुटम् ।  
नहि जानामि तत् कस्मादेतन्न विदितं मया ॥ ३६ ॥  
  
केन हेतुना । घनाच्छन्नार्कवत् सामान्येन भासमानस्य केन विशेषहेतुना   
स्फुटं भानमयमहमस्मीति विज्ञानं स्यादिति नहि जानामि तदेतत्   
कस्मान्निमित्तान्न विदितम् ॥ ३६ ॥  
  
प्। १२०)  
  
घटादिकं चक्षुराद्यैर्भासते भुवि नान्यतः ।  
प्राणस्त्वचा विभात्येष मनो ज्ञानेन चोहितम् ॥ ३७ ॥  
  
ज्ञानेन ज्ञानात्मककार्यहेतुना । ऊहितं कार्यकारणत्वेनानुमितम् ॥ ३७ ॥  
  
एवं बुद्धिः केन च मे भासनं नाविदं त्विदम् ।  
अथैषां भासनादेव नात्मा भासेत मे यदि ॥ ३८ ॥  
  
एवं बुद्धिः कार्येणानुमितेत्यर्थः । मे मम । अथेति   
निमित्तसम्भावनाद्योतकम् । यथा हि प्रतिबिम्बभासनकाले शुद्धदर्पणो न   
भासते एवमेषामनात्मना भासनादात्मा न भासत इति सम्भावयति -   
एषामिति ॥ ३८ ॥  
  
तर्हि नो विमृशाम्येतांस्ततो मे भासनं भवेत् ।  
इति निश्चित्य मनसा जहौ मानसगोचरम् ॥ ३९ ॥  
  
एवं दृश्यभासनसामान्या भावमात्मविज्ञाने [घ्: सामान्य]   
निमित्तं निश्चित्याह - तर्हीति । यद्यनात्मभासनादात्मा न भासते   
तर्ह्येताननात्मभावान्न विमृशामि । नह्येते स्वतो भासन्ते   
अविमृष्टानामभासनात् । यथा हि घटविमर्शनकाले ततोऽन्यन्न भासते   
तथा अनात्मविमर्शनकाले [क्: अन्त्य] आत्मा न भासत इति ।   
अन्याविमर्शने [क्: विमर्शनेन] आत्मभासनं भवेदिति भावः ।   
विमर्शः अयमीदृश इत्यादि मानसोल्लेखः । मनसा मननात्मकेन   
सूक्ष्मबुद्धिरूपेणान्तःकरणेन मानसगोचरं [क्: सोऽगोचरः]   
मानसोल्लेखम् [क्: ल्लेखः] ॥ ३९ ॥  
  
अथाऽपश्यदन्धकारं गाढं तत् क्षणमात्रतः ।  
इदं ममात्मनो रूपमिति निश्चितमानसः ॥ ४० ॥  
  
अथ यत्किञ्चिद्भावमात्रानुल्लेखानन्तरम् तत् तमः तदिदमात्मनो रूपमिति   
योजना । क्षणमात्रतः अन्धकारदर्शनोत्तरक्षणे । निश्चितमानसः निश्चितं   
मानसं मनोविकारात्मक तमो येन ॥ ४० ॥  
  
प्। १२१)  
  
प्रहर्षमतुलं [क्, घ्: तुमुलं] लेभे चाथ भूयो व्यचिन्तयत् ।  
नूनं पुनः प्रपश्यामीत्येवं चित्तं रुरोध वै ॥ ४१ ॥  
  
प्रहर्षम् आत्मा दृष्ट इति भ्रमजनितम् [क्: श्रम] ॥ ४१ ॥  
  
चञ्चलं हठयोगेन निरुद्धं [घ्: निरुद्धे] समवैक्षत ।  
तेजःपुञ्जमनाद्यन्तं भास्वरं क्षणमात्रतः ॥ ४२ ॥  
  
चञ्चलं मनो हठयोगेन किञ्चिदनुल्लिखामीति   
दृढसङ्कल्परूपाभिनिवेशमात्रेण न तु [क्, ख्, ग्: ननु]   
प्राणायामनिरोधाद्यभ्यासेन । भास्वरं प्रकाशैकनिबिडम् ॥ ४२ ॥  
  
प्रबुद्धश्चिन्तयामास किमेतदिति विस्मितः ।  
अहो पश्यामि विविधं किमात्मानं कथं त्विदम् ॥ ४३ ॥  
  
क्षणमात्रतः प्रबुद्ध्य [क्: प्रबुद्धः] निरोधात् परावृत्त्य ।   
एतत्तमस्तेजश्च [क्: एतन्मे तेज] इदं विरुद्धरूपत्वमात्मनः कथमिति   
विस्मितः ॥ ४३ ॥  
  
भूयः पश्यामि चेत्येवं रुरोध स्वमनस्तदा ।  
विलीनं निद्रया चित्तं बभौ चिरतरं दृढम् ॥ ४४ ॥  
  
तदा रोधानन्तरम् [घ्: रोधना] निद्रया   
परिपक्वकर्मसामान्याभावरूपया [ख्: सामान्य] । हेतौ तृतीया ।   
निद्राहेतुना चित्तं विलीनम् ॥ ४४ ॥  
  
तत्रापश्यत् स्वप्नजालं विचित्रानेकदर्शनम् ।  
अथ प्रबुद्धोऽत्यन्तं वै चिन्तां प्राप महत्तराम् ॥ ४५ ॥  
  
किमहं निद्रयाच्छन्नः स्वप्नान् समवलोकयम् ।  
तमस्तेजश्चापि दृष्टमहो स्वप्नात्मकं [क्: त्मको] भवेत् ॥ ४६ ॥  
  
तमः प्रमुखं दृष्टमपि स्वप्नात्मकमेव स्यादिति सम्भावयति - तम   
इति ॥ ४६ ॥  
  
प्। १२२)  
  
स्वप्नस्तु मानसोल्लासस्तदेतं वर्जये कथम् ।  
भूयो निगृह्य पश्यामीत्येवं निश्चित्य वै दृढम् ॥ ४७ ॥  
  
मनो निग्रहीतुं प्रवृत्तस्य मे मानसं प्रसरत्येव तत् कथमत्र कर्तव्यमिति   
चिन्तयति - स्वप्न इति । एतं स्वप्नम् ॥ ४७ ॥  
  
रुरोध चित्तं तु हठात्तदेतदभवत् स्थिरम् ।  
तदानन्दसमुद्रान्तर्निमग्न इव सोऽभवत् ॥ ४८ ॥  
  
चित्तं दृढं रुरोधेत्यन्वयः । तदा रोधानन्तरम् । ईषत् किञ्चित्कालं चित्तं   
स्थिरमभवत् । तदा निरुद्धचित्तदशायाम् ॥ ४८ ॥  
  
पुनश्चित्तप्रचलनात् प्रबुद्धोऽभवदञ्जसा ।  
किमेष मेऽभवत् स्वप्नश्चाऽथवा चित्तविभ्रमः ॥ ४९ ॥  
  
प्रबुद्धः निरोधच्युतः । निरोधकालिकं सुखमात्ररूपं स्वात्मानमविदन्   
[क्: दन्निव कल्प] विकल्पयति - किमेष इति ॥ ४९ ॥  
  
आहोस्वित् सत्य एष स्यादविचिन्त्यं विभाति मे ।  
नाऽन्वभूवं किञ्चिदपि सुखमाप्तं कथं मया ॥ ५० ॥  
  
विषयानुभवेन सर्वत्र सुखानुभवः तत् कथं किञ्चिदप्यननुभूय   
निरोधकाले सुखानुभव इति शङ्कते - नान्वभूवमिति ॥ ५० ॥  
  
अहोऽस्य सुखलेशस्य तुल्यं नास्त्यत्र किञ्चन ।  
अहं सुषुप्तवन्मूढः कथमेतत् सुखं स्थितम् ॥ ५१ ॥  
  
किञ्चन सुखम् । सुषुप्तवत् बाह्यान्तराग्रहणेन मोहग्रस्तोऽहं स्थितः । तत्र   
कथमेष सुखानुभवः ॥ ५१ ॥  
  
नात्र हेतुं कञ्चिदपि लक्षये तत् कथं भवेत् ।  
आत्मावगमनायाहं प्रवृत्तोऽप्यद्य नाविदम् ॥ ५२ ॥  
  
अत्र सुखोपलब्धौ तत् सुखं हेतुं विना कथं भवेत् ॥ ५२ ॥  
  
आत्मानमन्यच्चान्यच्च पश्यामि किमिदं भवेत् ।  
प्रकाशो वान्धकारो वा सुखं वान्यदथापि वा ॥ ५३ ॥  
  
आत्मानं नाविदमित्यन्वयः । अन्यच्चान्यच्च तमःप्रकाशादिरूपम् । अपिरेवार्थे   
। अथ प्रकाशादिभ्योऽन्यदेव वेत्यर्थः ॥ ५३ ॥  
  
प्। १२३)  
  
आत्मा भवेन्मम तथा क्रमिकैतत्स्वरूपकः ।  
नान्तमेम्यत्र भूयस्तां पृच्छामि विदुषीं प्रियाम् ॥ ५४ ॥  
  
अथवा तथाऽनुभूततमःप्रभृतिभावक्रमयुक्तसङ्घस्वरूपक आत्मा   
भवेत् । अत्रान्तं निश्चयं नैमि न प्राप्नोमि ॥ ५४ ॥  
  
इति निश्चित्य द्वारेशमाहूयाज्ञां समादिशत् ।  
स्वसन्निधानमानेतुं हेमलेखां नृपात्मजः ॥ ५५ ॥  
  
अथ प्राप्ता मुहूर्तेन द्वारिकस्य निदेशतः ।  
आरुरोह महासौधं मेरुमिन्दुप्रभेव सा ॥ ५६ ॥  
  
अथापश्यद् राजसुतं प्रियं शान्तात्ममानसम् ।  
निश्चलं निर्विकारं च संहृतेन्द्रियमण्डलम् ॥ ५७ ॥  
  
हेमलेखा अपश्यत् । शान्तं निश्चेष्टम् । आत्मा शरीरं मानसञ्च । चलनं   
[ख्, ग्, घ्: चलः] प्राणचारः । विकारः कामादिः ॥ ५७ ॥  
  
समीपमुपसृत्याशु तद्विष्टरमुपारुहत् ।  
एकासनोपविष्टायां तस्यां स निमिषार्द्धतः ॥ ५८ ॥  
  
भर्तृसमीपम् । तस्यां हेमलेखायां स हेमचूडः ॥ ५८ ॥  
  
उन्मील्य नयने पार्श्वे समालोकयदास्थिताम् ।  
आलोकिता प्रियं शीघ्रं प्रणयात् परिषस्वजे ॥ ५९ ॥  
  
प्रियां समालोकयत् । आलोकिता सा ॥ ५९ ॥  
  
ततः प्राहामृतस्यन्दि सुन्दरं वचनं प्रिया ।  
नाथ किं भवताहूता कच्चित्ते नीरुजं तनौ ॥ ६० ॥  
  
वदाहूतौ कारणं मे यदर्थमहमागता ।  
एवं प्रियानुयुक्तः स बभाषे स्वात्मनः प्रियाम् ॥ ६१ ॥  
  
प्रिये त्वयानुशिष्टोऽहं विविक्तेऽत्र समास्थितः ।  
विचारपरमः स्वात्मरूपलक्षणहेतवे ॥ ६२ ॥  
  
विचारः परम उपादेयो यस्य तत्पर इति यावत् । स्वात्मरूपस्य लक्षणं   
विज्ञानम् तद्धेतुर्यय मोक्षस्य तदर्थं विचारपरम इति सम्बन्धः ॥ ६२ ॥  
  
प्। १२४)  
  
तत्परेणापि चित्रं तु लक्षितं तत् पृथक् किमु ।  
आत्मनः सर्वदा प्राप्तेर्भासमानत्वतोऽपि च ॥ ६३ ॥  
  
तत्परेणापि अनन्यमानसेनापि । चित्रम् अनेकविधम् । पृथग् अत्यन्तभिन्नम्   
प्रकाशान्धकारादिरूपम् । स्वेन यथा विचारितं तदाह - आत्मन इति ।   
आत्मत्वादेव प्राप्तत्वम् प्रकाशरूपत्वाद्भासमानत्वम् ॥ ६३ ॥  
  
असम्यग् भासनं चान्यभासनस्य निमित्ततः ।  
इति मत्वा निरुध्यान्यभासनं सुव्यवस्थितः ॥ ६४ ॥  
  
एवंविधस्याप्यसम्यग्भासनमन्यभासननिमित्तात् । अन्येषां भासनं   
भासनकरणमिन्द्रियादि [क्: दिनिरुक्तम्] निरुद्ध्य ॥ ६४ ॥  
  
अपश्यमन्धकारं च प्रकाशमन्यदेव च ।  
क्वचित् सुखं महत् प्राप्तं किमेतद्वद मे प्रिये ॥ ६५ ॥  
  
इदमेवात्मनो रूपमथवाऽन्यद् भवेत् क्वचित् ।  
सम्यग् विविच्य कथय यथा तमभिलक्षये ॥ ६६ ॥  
  
इदमेव प्रकाशान्धकाराद्यन्यतमम् । अन्यत् प्रकाशान्धकारादिभ्यः । क्वचित्   
समाधेरन्यत्र ॥ ६६ ॥  
  
इत्युक्ता साऽब्रवीद् हेमलेखा ज्ञातपरावरा ।  
शृणु प्रिय प्रवक्ष्यामि समाहितधियाऽखिलम् ॥ ६७ ॥  
  
यस्त्वया बाह्यसंरोधे व्यवसायः समेधितः ।  
स शुभः सम्मतः सर्वैः सुमुख्यश्चात्मवेदिभिः ॥ ६८ ॥  
  
व्यवसायः यत्नः । शुभफलप्रदत्वाच्छुभः । अनन्तरसाधनत्वात्   
सुमुख्यः ॥ ६८ ॥  
  
विना तेन न तत् प्राप्तं केनापि कुत्रचित् क्वचित् ।  
न तत् कारणतामेति तत्प्राप्तौ प्राप्तभावतः ॥ ६९ ॥  
  
तेन निरोधेन । तत् अद्वैतात्मविज्ञानम् । कुत्रचित् काले क्वचिद्देशे ।   
नन्वेवमात्मज्ञानस्य साधनसाध्यत्वेन घटादिज्ञानतुल्यत्वे   
घटवदात्मनो जडत्वमनात्मत्वञ्च स्यादित्यत आह - न तदिति । तत्   
निरोधनम् । तत्प्राप्तौ आत्मविज्ञानप्राप्तौ । प्रकृते आत्मरूपमेव विज्ञानं   
विवक्षितम् न त्वात्मनो विज्ञानम् । अतस्तस्य प्राप्तत्वमिति भावः ॥ ६९ ॥  
  
प्। १२५)  
  
अप्राप्तावात्मता न स्यादात्मत्वेऽनाप्तता कुतः ।  
अप्राप्यः सर्वथैवात्मा प्राप्तिस्तस्य न विद्यते ॥ ७० ॥  
  
एतदेव साधयति - अप्राप्ताविति ॥ ७० ॥  
  
अप्रातस्य भवेत् प्राप्तिरात्मत्वान्नाप्तिरस्त्यतः ।  
तन्निरोधोऽपि नाप्त्यर्थस्त्वत्र पश्य निदर्शनम् ॥ ७१ ॥  
  
तन्निरोधः मनोनिरोधः । निदर्शनं दृष्टान्तम् ॥ ७१ ॥  
  
अन्धकारसमाच्छन्नं किञ्चित् तस्य निरोधतः ।  
दीपाद्यैराप्यते प्राप्तमिव लोके यथा तथा ॥ ७२ ॥  
  
किञ्चित् घटादि । तस्य अन्धकारस्य दीपसूर्यादिभिर्निरोधतः परिहारतः   
घटाद्याप्यते । अत्र स्थितमपि घटादि यथा तमोनिरोधात् प्राप्तमिव भवति   
तथा स्वप्रकाशचिदेकरूपमात्मतत्त्वं वासनोद्भूतविकल्पैराच्छन्नमिव   
स्थितं विकल्पनिरोधेन प्राप्तमिव भवति । तथा च निरोधस्य न   
स्वरूपप्रापकत्वमिति भावः ॥ ७२ ॥  
  
यथा कश्चिद् भ्रान्तचित्तः क्वचिद्विस्मृतनिष्ककः [क्: कश्चि] ।  
अन्यचिन्तानिरोधेन समाहिततया पुनः ॥ ७३ ॥  
  
नात्रान्धकारवत् स्वरूपातिरिक्तमाच्छादकं सम्भवतीत्याशयेन   
दृष्टान्तान्तरमाह - यथेति । निष्कं सुवर्णम् ॥ ७३ ॥  
  
आसादयति तन्निष्कं नष्टं प्राप्तं यथा तथा ।  
न निरोधोऽत्र हेतुः स्यान्निष्काप्तौ तु यथा तथा ॥ ७४ ॥  
  
प्राप्तं यथा प्राप्तमिवेति द्वितीयं यथापदं योजनीयम् । अत्र यथा अनष्टं   
निष्कं नष्टं प्राप्तमिति चोच्यते तथा अप्राप्त आत्मा प्राप्तो भवति । अत्र   
यथाऽन्यचिन्तानिरोधो न निष्कप्राप्तौ हेतुस्तथा प्रकृतेऽपि निरोधो न हेतुः ॥ ७४ ॥  
  
प्। १२६)  
  
आत्मलाभे न हेतुः स्यान्निरोधो बाह्यवस्तुनः ।  
त्वया न लक्षितः स्वात्मा तत्र व्युत्पत्तिवर्जनात् ॥ ७५ ॥  
  
बाह्यवस्तुनो निरोधः । ननु तर्ह्यात्मा मया निरोधेनापि कुतो न लक्षित इति चेदाह   
- तत्रेति । व्युत्पत्तिः वस्तुपरिचयः ॥ ७५ ॥  
  
यथा प्रकाशेऽव्युत्पन्नो रात्रौ राजसभां गतः ।  
पश्यन् सभ्यांश्च दीपांश्च न जानाति प्रकाशकम् ॥ ७६ ॥  
  
अव्युत्पत्त्या दृश्यमानमपि नोपलक्षयतीत्यत्र दृष्टान्तमाह - यथेति ।   
अव्युत्पन्नः प्रकाशो हि प्रदीपप्रसृतो भास्वररूपवान् भावावभासक इति   
परिचयहीनः । एवं त्वया न लक्षित इति योज्यम् ॥ ७६ ॥  
  
शृणु प्रिय निरोधान्ते ह्यन्धकारो विलोकितः ।  
अन्धकारावलोकादौ शेषभावस्तव स्थितः ॥ ७७ ॥  
  
एवं स्वरूपानुपलक्षणेऽव्युत्पत्तिं निमित्तम्क्त्वा तद्व्युत्पत्त्यर्थमाह -   
शृण्विति । निरोधो ह्यविकल्पदशा ।   
तत्रान्धकारावलोकनरूपविकल्पासम्भवान्निरोधान्ते इत्युक्तम् ।   
तादृशान्धकारावलोकनस्यादौ [ख्, ग्, घ्: लोकस्यादौ]   
पूर्वदशायां निर्विकल्परूपायाम् । यस्तव शेषभावः स्थितः परिशिष्टं   
रूपं स्थितम् । तथा [क्: यथा] हि देहाद्यतिरिक्तं ज्ञानमात्मनो रूपम्   
तच्च विकल्पकाले दृश्यसंवलितमेव [क्, ख्: दृश्यं सं]   
प्रकाशते । निरोधकाले दृश्यपरिच्युतौ यद् ज्ञानमात्रं स्थितं   
तत्परिशिष्टं रूपं शेषभाव इत्युच्यते । न च तादृशशेषभावोऽपह्नोतुं   
शक्यः स्वप्रकाशत्वेन तस्य प्रकाशमानत्वात् व्युत्थितस्य तस्यैतावन्तं   
कालं किञ्चिदविदन्नासमित्यनुसन्धानाच्चेति ॥ ७७ ॥  
  
तं भावं भावय सदा परमानन्ददायकम् ।  
अत्र सर्वे महामोहग्रहग्रस्ताः पराग्दृशः ॥ ७८ ॥  
  
तं भावं शेषभावम् दृश्यरहितदृङ्मात्ररूपम् । सदा अहमस्मीति   
भावय अनुसन्धिपरो भव । दुःखमूलद्वैताभासवैधुर्येण [क्:   
दृश्य-; क्: भासन]   
दुःखादिरूपानन्दाच्छादकाभावादभिव्यक्तपरमानन्दरूपत्वेन [क्:   
दृश्या-; क्: व्यक्तदृश्यप] प्रकाशमानत्वात्   
परमानन्ददायकमिति । अत्र एवंविधे स्वरूपे सर्वं शास्त्रज्ञा योगिनश्च ।   
पराग्दृशः [क्: यः सदृशः] बहिर्मुखान्तःकरणाः [क्:   
करण] पश्यामीति परिच्छिन्नाभिनिवेशपरा [क्: पर] इति यावत् ।   
यदुक्तम् - पश्यामीति पराग्दृष्टेरलभ्यं तत् परं पदम् इति ॥ ७८ ॥  
  
प्। १२७)  
  
अन्विष्यान्विष्य विहता न तां प्रापुश्च भावनाम् ।  
सन्ति लोके शास्त्रविदः कुशलाश्च सुतार्किकाः ॥ ७९ ॥  
  
यतः सर्वे तत्र महामोहग्रस्ताः अत आह - अन्विष्येति । तद्भावाप्राप्त्या   
विहताः श्रान्ताः । तां भावनां शेषभावानुसन्धिरूपाम् । ननु मास्त्वेषा   
भावना शास्त्राभयसतर्कादिभिरेव लब्धपुरुषार्था भवाम इति चेन्नेत्याह   
- सन्तीति । शास्त्रविदः श्रवणपराः । कुशलाः तार्किका मननपराः ।   
एवंविधा अपि पराग्दृशो निदिध्यासनराहित्येन पुरुषार्थाप्राप्त्या   
शोचन्त्येवेति भावः ॥ ७९ ॥  
  
अविदित्वा भावममुं शोचन्त्येव दिवानिशम् ।  
शब्दार्थशिल्पमात्रेण नहि तत्पदमाप्यते ॥ ८० ॥  
  
शब्दार्थे श्रुतार्थे शिल्पो मननं तन्मात्रेण ॥ ८० ॥  
  
यावदन्वेषणं कुर्याद्विचारं वापि पण्डितः ।  
तावन्न प्राप्यते तद्वै यतो न ग्राह्यमेव तत् ॥ ८१ ॥  
  
नन्वतिसूक्ष्मोऽपि शास्त्रार्थो भूयः श्रवणमननाभ्यां चित्तमुपारोहति   
एवमेष भावोऽपि श्रवणमननाभ्यामेव भूयःकृताभ्यां चित्तारूढो   
भवेत् किं रोधरूपनिदिध्यासनेनेति चेन्नेत्यह - यावदिति । अन्वेषणं   
श्रवणम् [क्: श्रवणम् नास्ति] विचारं मननम् । कुत एवमिति चेदाह   
- यत इति । अस्याग्राह्यत्वेनालौकिकत्वान्न केवलश्रवणमननाभ्यां   
चित्तारूढतेति भावः ॥ ८१ ॥  
  
प्। १२८)  
  
गत्वा दूरं न तत् प्राप्यं स्थित्वा प्राप्तं हि सर्वदा ।  
न तद्विचार्य विज्ञेयमविचाराद् विभासते ॥ ८२ ॥  
  
अलौकिकत्वमेव तस्याह - गत्वेति [क्: यत इति] । अत्र   
गमनमिन्द्रियप्रसारः । स्थितिस्तदप्रसारः । विचारश्चिन्तनं चित्तप्रसारः   
[ख्: प्रसादो] अविचारस्तदभावः । पराग् वस्तु हि   
बाह्यमिन्द्रियव्यापारेण आन्तरं विचारेण ज्ञातुं शक्यम् अस्य तु   
प्रत्यग्रूपत्वेनेन्द्रियमनोनिरोधमन्तरा दुर्विज्ञेयत्वमिति भावः ॥ ८२ ॥  
  
धावन् स्वमूर्धच्छायेव न प्राप्यं क्रियया क्वचित् ।  
यथा हि निर्मलादर्शे प्रतिबिम्बसहस्रकम् ॥ ८३ ॥  
  
सव्यापारेण न प्राप्यमित्यत्र दृष्टान्तमाह - धावन्निति ।   
प्रमाणव्यापारस्य प्रमातर्यप्रसर इति तात्पर्यम् । वस्तुन्यव्युत्पन्नेन   
निरोधवतापि तद् दुर्विज्ञेयमिति वस्तुव्युत्पत्तये भूयः सदृष्टान्तं   
निरूपयति - यथेति ॥ ८३ ॥  
  
पश्यन् बालोऽपि नादर्शं पश्यत्येवं जनः खलु ।  
पश्यन् स्वात्ममहादर्शे प्रतिबिम्बं हि जागतम् ॥ ८४ ॥  
  
बालः आदर्शेऽव्युत्पन्नः पश्यन्नपीति सम्बन्धः । न पश्यति एष आदर्श इति न   
विजानाति । दार्ष्टान्तिके योजयति - एवं जन इति । जागतं जगत्सम्बन्धि   
प्रतिबिम्बम् ॥ ८४ ॥  
   
स्वात्मानं न विजानाति तद्व्युत्पत्तिविवर्जनात् ।  
यथा परिचिताकाशः पश्यन्नाकाशसंश्रितम् ॥ ८५ ॥  
  
चित्तसमारोहाय दृष्टान्तरमाह - यथेति । व्युत्पत्तिहि वस्तुपरिचयः । यथा   
ह्याकाशमवकाशात्मकमिति कथञ्चित् परिचिताकाशः पुरुषः सर्वत्र जगत्   
पश्यन् [क्, ख्: पश्येत्] तदाश्रयमाकाशं च पश्यति ।   
कथञ्चिदप्यपरिचिताकाशस्तु सर्वमाकाशाश्रितं जगत् पश्यन्नपि नाकाशं   
पश्यति । एवमपरिचितात्मस्वरूपः स्वात्मप्रतिबिम्बितं जगत् पश्यन्नपि   
नात्मानं पश्यतीति भावः ॥ ८५ ॥  
  
प्। १२९)  
  
जगन्नावैति चाकाशं तथा स्वात्मस्वरूपकम् ।  
नाथ सूक्ष्मदृशा पश्य ज्ञानज्ञेयात्मकं जगत् ॥ ८६ ॥  
  
अव्युत्पत्त्या निरोधेनाप्यात्मा नोपलक्षित इति तत्र व्युत्पादनाय शेषभावस्तव   
स्थितः (९।७७) इत्याद्युक्तम् तथापि तत्र प्रियस्याव्युत्पत्तिमालक्ष्य   
प्रकारान्तरेण तत्र व्युत्पादयितुं भूय आह - नाथेति । जगदस्तीति शेषः ॥   
८६ ॥  
  
तत्र ज्ञानं स्वतः सिद्धं तदभावे न किञ्चन ।  
प्रमाणानां प्रमाणं तदप्रमाणं स्वतो भवेत् ॥ ८७ ॥  
  
अनेकविधमपि जगत् सङ्क्षेपेण ज्ञानं ज्ञेयमिति द्विरूपम् । तत्र ज्ञेयं   
प्रत्यक्षादिप्रमाणैः सिद्धमनात्मरूपं [ख्, घ्: स्वरूपं] चेति   
तन्निरूपणमप्रयोजकमिति ज्ञानमेव निरूपयति - तत्रेति । तयोर्मध्ये   
इत्यर्थः । स्वतः प्रमाणमनपेक्ष्य । तदभावे न किञ्चिद् भायात् [क्,   
ख्: भूयात्; घ्: भायादिति तात्पर्यम्] अतस्तदपह्नोतुमशक्यमिति तात्पर्यम् ।   
ननु तदभावे न किञ्चनेत्यनुपपन्नम् प्रमाणैः [क्: प्रमाणं]   
प्रमेयस्य सिद्धत्वादित्याशङ्क्य प्रमाणानां प्रमाणत्वे सिद्धे प्रमाणैः   
प्रमेयं सेत्स्यति प्रमाणत्वं च प्रमेये   
व्यावृत्ति(पृति)क्रियामन्तरा [क्: अव्या] न सिध्यति तस्यां च   
क्रियायां न [ख्, ग्: न नास्ति] प्रमाणस्य स्वातन्त्र्यम् करणत्वात्   
कुठारवत् । अतः प्रमाणानां प्रमातारमन्तरा प्रमाणत्वासिद्धौ प्रमेयं   
न सिध्यतीति तात्पर्येणाह - प्रमाणानामिति । प्रमाणानां प्रमाणं   
स्वरूपसाधकमित्यर्थः । ननु प्रमाणं प्रमितं ह्यस्ति तथा च प्रमातरि   
प्रमाणापेक्षायां तत्रापि प्रमात्रन्तरापेक्षायामनवस्थानं   
स्यादित्याशङ्क्याह - अप्रमाणमिति । न प्रमाणं यस्य तत् [क्, ख्:   
तम्] । ननु तर्हि कथं तदस्ति ? तदाह - स्वत इति ।   
स्वसत्तायामनन्यापेक्षमिति भावः ॥ ८७ ॥  
  
प्। १३०)  
  
यतः प्रमाणानपेक्षमादिसिद्धमतस्तु तत् ।  
सिद्धिसाधकभावेन [ग्: सिद्ध] न तत्सिद्धिः कदाचन ॥ ८८ ॥  
  
कुत एवमिति चेदाह - यत इति । प्रमाणानपेक्षमिति । प्रमातु श्चिद्रूपत्वेन   
सदा प्रकाशमानत्वात् नहि वैकर्तनं ज्योतिर्दीपालोकमपेक्षते (प्० प्०   
१२) इति रीत्याऽप्रकाशितप्रकाशकप्रमाणस्य तत्रानुपयोग इति तात्पर्यम् । अतः   
साधनानपेक्षणात् । सिद्धिसाधकेति [क्: सिद्ध] । सिद्धिरुत्पत्तिर्ज्ञप्तिर्वा   
[क्: स्तत्प्रति] साधकं तयोः साधनम् उत्पत्तिसाधनं ज्ञप्तिसाधनं   
वेत्यर्थः । सिद्धिसाधकस्य भावः सत्त्वम् । उत्पत्त्यादिसाधकसत्त्वेन   
कदाचिदपि न तत्सिद्धिः चिदात्मन उत्पत्तिर्ज्ञप्तिर्वा न साधनान्तरेण युज्यत इति   
भावः । चिदात्मन उत्पत्तौ ज्ञप्तौ वा कर्तृकरणयोरपेक्षास्ति । तथा च   
चितिभेदासम्भवेनैक्यात् स्वस्य स्वसिद्धिकर्तृत्वकरणत्वानुपपत्तिः । अचिदात्मा   
तु चितिमन्तरा स्वयमेवासिद्धः कथं परसिद्धिं कुर्यादिति तात्पर्यम् । एतच   
श्रीप्रत्यभिज्ञायां कर्तरि ज्ञातरि (१।२) इति सूत्रेण [क्, घ्:   
सूत्रे] वितानितम् ॥ ८८ ॥  
  
तत्र विप्रतिपन्नस्य न प्रश्नो नापि चोत्तरम् ।  
अनपह्नवनीयं तन्महादर्शतलं भवेत् ॥ ८९ ॥  
  
तत्र ज्ञानस्वरूपे । विप्रतिपन्नस्य नास्ति ज्ञानमित्याक्षेपपरस्य । न प्रश्नो   
नापि चोत्तरम् । सिध्यतीति शेषः । ज्ञेयस्य जडस्य   
स्वरूपमात्रपरिनिष्ठितस्वभावस्यान्यत्रास्ति नास्तीति विकल्पनसामर्थ्याभावात् ।   
ज्ञानाधीनत्वादखिलसिद्धेस्तदाक्षेपे न प्रश्नादिकं सिद्ध्यतीति तात्पर्यम्   
यतस्तदपह्नवेऽस्ति नास्ति वेति प्रश्नाद्यसिद्धिरत आह - अनपह्नवनीयमिति ।   
ननु ज्ञानं ज्ञेयमिति वस्तुद्वयम् तत्र ज्ञानापह्नवे ज्ञेयस्य प्रकाश   
एवोपहतः स्यात् न तु ज्ञेयस्वरूपस्योपहतिः तथा च तदभावे न किञ्चनेति   
कथमित्याशङ्क्य ज्ञेयं ज्ञानान्न पृथगिति वक्तुमाह -   
तन्महादर्शेति ॥ ८९ ॥  
  
प्। १३१)  
  
तत्र सर्वं भासते वै दर्पणप्रतिबिम्बवत् ।  
देशेन वापि कालेन परिच्छित्तिर्न विद्यते ॥ ९० ॥  
  
तत्र महादर्शतलनिभे ज्ञानात्मनि । यथा हि दर्पणं विना प्रतिबिम्बं न   
किञ्चित् एवं ज्ञानं विना ज्ञेयं न किञ्चिदिति भावः । ननु न तदन्तः सर्वं   
भासते येन सर्वं प्रतिबिम्बात्मकं भवेत् ।   
देशकालयोस्तत्परिच्छेदकयोस्तदनन्तर्गतत्वादित्याशङ्क्य नेत्याह -   
देशेनेति ॥ ९० ॥  
  
तदन्तर्भासमानत्वात् कथं ताभ्यां परिच्छिदिः ।  
परिच्छेदस्य भानं तु गगने वस्तुभिर्यथा ॥ ९१ ॥  
  
देशकालाभ्यां ज्ञातस्य [घ्: ज्ञानस्य] कुतो न परिच्छित्तिरिति चेदाह   
- तदन्तरिति । यथा हि दीपेन प्रकाशमानो घटादिर्दीपप्रकाशान्तर्निमग्न   
एव यावान् [क्: यावान् नास्ति] घटादेरंशो   
दीपप्रकाशाव्याप्तस्तावान्न प्रकाशमानः तथा ज्ञानेन प्रकाशमानं   
ज्ञानान्तर्निमग्नमेव निखिलं ज्ञेयम् । एवं घटाकारं   
ज्ञानमित्याद्यनुभवादपि भासमानो घटाद्याकारो ज्ञानान्तर्गत एव । नहि   
ज्ञानान्तर्भाअमानघटाद्याकारादन्यो घटादिर्ज्ञानाद् बहिरभ्युपेयते   
प्रमाणाभावात् प्रयोजनाभावाच्च   
प्रतिबिम्बानुमितबिम्बात्मकघटादेरनुमितिज्ञानभास्यत्वेन   
तदन्तर्निमग्नत्वेन ज्ञानान्तर्गतत्वसिद्धेश्च । तथा च देशकालयोरपि   
ज्ञेयत्वेन ज्ञानान्तर्गतत्वे सिद्धे स्वान्तर्गतेन न स्वपरिच्छेद इति भावः ।   
परिच्छिदिः परिच्छित्तिः । ननु कथं तर्ह्यवेदानीमेतदज्ञानमिति   
परिच्छेदभानमिति चेद् व्यापकस्या परिच्छिन्नस्याकाशस्य [क्:   
परिच्छिन्नस्या नास्ति] स्वान्तर्निमग्नैर्घटाद्यैरिव परिच्छेदाभास   
एवेत्याह - परिच्छेदस्येति । वस्तुभिः घटाद्यैः ॥ ९१ ॥  
  
प्। १३२)  
  
राजपुत्र ! सूक्ष्मदृशा तल्लक्षय निजं वपुः ।  
यत्र सामान्यचैतन्ये जगदेतद् विराजते ॥ ९२ ॥  
  
एवमखण्डमपरिच्छिन्नं स्वप्रकाशञ्ज्ञानं निष्कृष्य तदेव समाधौ   
लक्षणीयं तव निजं वपुरित्याह - राजपुत्रेति । सूक्ष्मदृशेति   
विषयाकाररहितयाऽन्तर्मुख्येत्यर्थः । यथा हि घटादेः स्थूलं   
रूपमाकारः सूक्ष्मं तु निखिलपार्थिवविकारानुस्यूतं पृथिवीसामान्यम्   
एवं तत्तदाकाराखिलदृगनुस्यूता सामान्यचितिः सामान्यचैतन्यं तद्रूपं   
निजं वपुर्लक्षय । जगदिति । समाधौ सामान्यचिद्रूपं यत् प्रकाशते व्युत्थाने   
विकल्पदशायां तदेव प्रतिबिम्बानां दर्पणवद् जगदाश्रयमिति भावः ॥ ९२   
॥  
  
तत्समावेशसंसिद्ध्या सर्वकर्तृत्वमाप्नुयात् ।  
तस्योपलब्धिं वक्ष्यामि यतः प्राप्नोषि [क्: प्राप्नोति] तत्पदम् ॥ ९३ ॥  
  
नन्वेवं महता प्रयासेन स्वरूप उपलक्षितेऽपि न किञ्चित् फलं दृश्यत इति   
चेदाह - तत्समावेशेति । तस्य   
जगत्प्रकाशाधिष्ठानसामान्यचैतन्यस्योपलक्षितस्य समावेशः   
सोऽहमस्मीत्यविच्छेदेनानुसन्धानम् निदिध्यासनमिति यावत् । तस्य सिद्धिः   
परिपाकः अयत्नेनानुवृत्तिरित्येतत् । सर्वकर्तृत्वं परमेश्वरतन्मयत्वम् ।   
यदुक्तम् [घ्: तदुक्तम्] -   
ख्यातिमपूर्णाम्पूर्णख्यातिसमावेशदार्ढ्यतः क्षपय । सृज भुवनानि   
यथेष्टं [यथेच्छं स्थाप्य हर तिरय भासय च इति   
मुद्रितग्रन्थपाठः] भज शम्भुं भव गुरुर्जगतः ॥ (वि० प०   
५२) इति । ननु सामान्यचैतन्यमित्यपि सुषुप्तिवद्दशाविशेषः तत् कथं तस्य   
सर्वदशानुस्यूतत्वमिति चेत्तस्य [क्: चित्तस्य] सर्वत्रोपलब्धिरस्तीत्याह   
- तस्येति । सामान्यचैतन्यस्येत्यर्थः । उपलब्धिम् उपलब्धिस्थानम् । यतः   
यस्माद् मद्वचनात् । तत्पदं सामान्यचैतन्यस्थानम् ॥ ९३ ॥  
  
प्। १३३)  
  
निद्राजाग्रन्मध्यभागे संविद्भेदान्तरे तथा ।  
मध्ये संविद्वेद्ययोश्च सूक्ष्मबुद्ध्याऽभिलक्षय ॥ ९४ ॥  
  
तदेवाह - निद्रेत्यादि । सामान्यचैतन्यं नाम विषयाकाररहितं   
निर्विकल्पं ज्ञानम् तच्च निद्राजाग्रन्मध्यभागे स्थितमभिलक्षयेति   
सम्बन्धः । निद्रा सुषुप्तिः । जाग्रद् विकल्पज्ञानधारा । अन्तःकरणात्   
पृथग्भृतैः स्थूलैरिन्द्रियैर्जाग्रति विषयग्रहणम् स्वप्ने तु [क्:   
अनु] मनोऽन्तःप्रविष्टैः प्राप्ततदैक्यकल्पैर्जलनिमग्नकरकासदृशैः   
संस्कारात्मकमानसविषयग्रहणम् । सुषुप्तौ पुनरिन्द्रियविशिष्टं मनः   
स्वयोनौ प्रकृतौ विलीयते । प्रकृतिश्च तदोन्मिषत्तम्ॐऽशेन सत्त्वांशं   
रज्ॐऽशं चाच्छाद्य तिष्ठति । तदा घनच्छन्नार्कवदात्मापि   
तमसाच्छन्नः स्वयं मन्दं प्रकाशते । तथा च   
जाग्रत्सुषुप्त्योर्मध्यक्षणे मनसो विलयाभिमुखत्वान्न विषयग्रहणम् ।   
प्राकृततमसोऽत्यन्तमनुन्मेषान्न स्वरूपाच्छादनमिति चिदात्मा   
विषयाकारमप्राप्तः [क्: समाप्तः] प्रकाशमानः   
सामान्यचैतन्यरूपः । एवं संविद्भेदान्तरे संविदां भेदो घटाकारता   
पटाकारतेत्यादि । एवं भिन्नसंविदामन्तरे मध्ये नहि ज्ञानस्य   
घटाकारतैव [क्, ग्: तैव] पटाकारता तद्भेदस्य प्रसिद्धत्वात् ।   
सिद्धे च तद्भेदे घटाद्याकारशून्या शुद्धान्तरालदशाऽनिवार्यैव । एवं   
संविद्वेद्ययोर्मध्ये संविदित्यहङ्कारात्मा द्रष्टा । यथा मुक्तद्वारं   
[क्: द्वारेण] तडाकोदकं कुल्याद्वारा केदारोदकेनैकीभवति तथा   
विषयग्रहणकाले द्रष्टृसंविद् दृश्यसंवित्पर्यन्तं करणद्वारैकीभवति   
। तत्र द्रष्टृ स्थाने शरीरादि (दौ) द्रष्ट्राकारं चैतन्यम् नभसि   
दृश्ये सूर्यमण्डले च तदाकारम् मध्ये तु शुद्धमाकारवर्जितमिति ।   
विषयाकारवर्जितं चैतन्यमात्मनो वास्तवं रूपम् ।   
तस्योअपलब्धिस्थानान्येतानीति भावः ॥ ९४ ॥  
  
प्। १३४)  
  
एतत्पदं निजं रूपं यत् प्राप्य न विमुह्यति [क्, ग्: ह्यसि] ।  
एतदज्ञानमात्रेण प्रवृत्तं जगदीदृशम् ॥ ९५ ॥  
  
नन्वेतदात्मोपलब्धिस्थानम् तथा च [क्: च तत्रोपलभ्य नास्ति]   
तत्रोपलभ्य आत्मा कीदृश चेदाह एतदिति । एतत्पदमेव निजं रूपम् न   
ततोऽतिरिक्तं किञ्चित् । परित्यक्तदृश्याकारं शुद्धचैतन्यमेव   
द्रष्टुर्वास्तवं रूपमिति भावः । यत् प्राप्य अहमस्मीति दृढमुपलभ्य ।   
एतदज्ञानमात्रेण अहमस्मीत्यनुपलम्भनेन । ईदृशं महादुःखमयम् ।   
शुद्धचैतन्यं वास्तवमात्मनो रूपमिति ज्ञाते तत्तदाकारस्य दर्पणे   
प्रतिबिम्बवत् कल्पितत्वनिश्चये प्रतिबिम्बव्याघ्रादेर्यथा न दुःखदत्वमेवं   
दृश्याभासस्यापीति भावः ॥ ९५ ॥  
  
नात्र रूपं रसो वापि न गन्धस्पर्शशब्दनम् [क्: कम्] ।  
न दुःखं न सुखं वा तु न ग्राह्यं ग्राहकं च न ॥ ९६ ॥  
  
यत एवंविधदशासूपलभ्यं [घ्: दृशा सूप]   
शुद्धचैतन्यमेवात्मनो वास्तवं रूपमतो विषयाकाराभासदशायामपि   
दर्पणे प्रतिबिम्बवत् स्वरूपातिरिक्तं न किञ्चिदित्याह - नेति । अत्र आत्मनि ।   
शब्दनं शब्दः । न ग्राह्यमिति विशेषरूपेण निषिद्धानां रूपादीनां   
सामान्यरूपेण निषेधः । ग्राहकमिन्द्रियादि ॥ ९६ ॥  
  
सर्वाश्रयं सर्वरूपमपि सर्वविवर्जितम् ।  
एष सर्वेश्वरो धाता विष्णुरीशः सदाशिवः ॥ ९७ ॥  
  
प्रतिबिम्बानां दर्पण इव सर्वस्य दृश्यस्याश्रयम् तथा सर्वरूपम् ।   
एवमपि वस्तुतः सर्वविवर्जितम् । दर्पणस्य यथा सर्वप्रतिबिम्बाश्रयादित्वेऽपि   
वस्तुतः सर्ववर्जितत्वं तथेति भावः । का सा परा चितिर्माता (९।४) इति के   
वा वयम् (९।५) इति च पृष्टम् । ततः ज्ञाए स्वात्मस्वरूपे वै ततो   
ज्ञास्यसि मातरम् (९।७) इत्युत्तरमुक्तं प्राक् । तत्र पुनः पृष्टा   
हेमलेखा महता प्रबन्धेन स्वात्मरूपं विविच्य प्रोवाच ।   
सम्प्रत्येवंविधं शुद्धं स्वात्मरूपमेव परचिदात्मकं   
मातृरूपमित्युपदिशति - एषेति । शुद्धः सामान्यचैतन्यरूप   
आत्मेत्यर्थः । सर्वेषां ब्रह्मादीनाम् ईश्वरस्तुर्य ईशस्तिरोधानक्रिय ईशो   
रुद्रः । सदाशिवः पञ्चमोऽनुग्रहकारी । यथा हि दर्पणे   
तत्तत्प्रतिबिम्बपरिच्छिन्नदर्पणांशानां तत्तद्रूपेण भेदेऽपि   
दर्पणसामान्यरूपेणाऽखिलदर्पणानुस्यूतता तस्य तथा [क्: यथा]   
प्रतिबिम्बकल्पतत्तद्देहाद्यवच्छिन्नचैतन्यरूपेण भेदेऽपि   
समाध्याद्युपलब्धसामान्यचैतन्यरूपेण सर्वानुस्यूतत्वादेष एव   
सर्वेश्वरादिरिति भावः ॥ ९७ ॥  
  
प्। १३५)  
  
पश्येषदन्तः संरुध्य स्वात्मानं स्वात्मना सता ।  
त्यक्त्वा बहिःप्रसरतामन्तःप्रसरणोद्यतः ॥ ९८ ॥  
  
एवंविधमात्मतत्त्वं मदुपदेशैर्व्युत्पन्नस्य तव [क्, ख्: तव   
नास्ति] न दुर्लक्ष्यमित्याह - पश्येति । ईषदिति न चिरं संरोधापेक्षा   
किन्तु क्षणं दृश्याकारानुल्लेखेन मनः संरुध्य तद्रूपं पश्येति   
भावः । तद्रूपस्यादृश्यत्वात् कथं पश्यामीति चेदाह - स्वात्मना सतेति ।   
नहि तदिदमीदृशमिति द्रष्टुं शक्यम् किन्तु   
निरोधावधिभूतस्वात्माभिन्नसामान्यसद्रूपेण सद्यो   
जनितशिशोर्जडव्यावर्तकान्तरुल्लसत्स्वरूपाभिन्नविशेषवदस्मीति   
सामान्याभ्युपगमरूपेणेति भावः । कथं मनः संरोद्धव्यं तदाह -  
udyamavān sannityarthaḥ | atrāntaḥprasaraṇaṃ bahiḥprasaraṇatyāgasya   
dṛḍhāvaṣṭambharūpo'bhiniveśa eva nānyad vyāpārāntaram svarūpe   
[k, kh: svarūpaṃ] vyāpārānupapatteḥ || 98 ||  
  
tyaktvā paśyāmīti bhāvamandhavanniścalātmanā |  
darśanādarśane tyaktvā yo'si so'si drutaṃ bhaja || 99 ||  
  
evamapyahaṃ māṃ paśyāmītyabhiniviśataḥ svarūpaṃ durlakṣyamityata āha -  
निश्चलात्मना वृत्तिसामान्यशून्यरूपेण स्थितं पश्येति सम्बन्धः ।   
यदुक्तम् - पश्यामीत्यपि यावत्ते द्रष्टृभावो विजृम्भते ।   
तावद्यत्नशतैश्चापि न पश्यस्यात्मवैभवम् ॥ इति । एतदेव विविच्य पुनराह -  
suṣuptirūpaṃ mūḍhatvam tadubhayaṃ vyāvṛttarūpaṃ tyaktvā nāhamasmīti   
dṛḍhaṃ niścitya sthitastvaṃ yo'si yadrūpo'si   
pariśeṣādavasthātrayānugatayādṛśa[k: tayā dṛśā   
sā]sāmānyacaitanyaturya[gh: turya nāsti]rūpo'si so'si tadrūpa evāsi   
tamevātmatvena bhaja | avasthātrayasākṣituryarūpamātmatvena   
kālavilambamapahāya drutaṃ bhajeti bhāvaḥ || 99 ||  
  
p. 136)  
  
ityuktaḥ priyayā hemacūḍa ālakṣya tat [kh, g, gh: taṃ] padam   
|  
ciraṃ viśrāntimālabhya bahirvismaraṇaṃ yayau || 100 ||  
  
tathā kṛtvā tat [kh, g, gh: taṃ] padamālakṣya | viśrāntiḥ   
nirvikalpasamādhiḥ || 100 ||  
  
iti śrītripurārahasye jñānakhaṇḍe hemacūḍaviśrāntirnāma   
navamo'dhyāyaḥ ||  
  
iti śrītripurārahasye jñānakhaṇḍavyākhyāyāṃ tātparyadīpikāyāṃ   
navamo'dhyāyaḥ ||  
  
  
p. 137)  
  
atha daśamo'dhyāyaḥ  
  
athā'paśyaddhemalekhā priyaṃ prāptaparasthitim |  
na cālayat parapadāttataḥ so'pi muhūrtataḥ || 1 ||  
  
atrādhyāye dhātupadyaiḥ priyayā bodhitaḥ punaḥ |  
prāpya bāhyasamādhiṃ sa jīvanmukto'bhavad dṛḍham ||  
  
prāptā parasmin sāmānyacidrūpe sthitiryena | na cālayat nodvodhayat || 1 ||  
  
prabuddha unmīlya netre apaśyat sapriyaṃ jagat |  
bhūyastatpadaviśrāntimīhamāno'tivegataḥ || 2 ||  
  
sapriyaṃ priyāsahitam | tatpadaviśrāntiḥ samādhiḥ || 2 ||  
  
netre ni(nya)mīlayadyāvadabravīttāvadeva sā |  
priyaṃ haste samādāya sudhāsundarabhāṣiṇī || 3 ||  
  
sā hemalekhā || 3 ||  
  
nātha kiṃ te vyavasitaṃ brūhi netranimīlanāt |  
unmīlanādvā kiṃ syātte lābhālābhau samīraya || 4 ||  
  
vyavasitaṃ niścitam | nimīlanādinā yadbhaved lābho'lābho vā tau samīraya || 4 ||  
  
unmīlya na prāpyate kiṃ nimīlya prāpyate ca kim |  
tanme brūhi priyatama śrotumicchāmi te sthitim || 5 ||  
  
etasyaiva vivecanam - unmīlyeti | sthitim abhyupagamam || 5 ||  
  
evaṃ pṛṣṭastayā prāha madamatta ivālasaḥ |  
anicchannapi vaktuṃ tāmālasyabharamantharaḥ || 6 ||  
  
mantharaḥ mandavyavahāraḥ || 6 ||  
  
priye viśrāntimatyantaṃ prāptavānasmi vai cirāt |  
na bāhye duḥkhabhūyiṣṭhe viśramo'sti kvacinmama || 7 ||  
  
viśrāntiṃ viśramaṇaṃ duḥkhāsambhinnasukhamityetat | bāhye vyavahāre || 7 ||  
  
p. 138)  
  
alamṛjīṣaromanthaprāyavyavahṛtairbahiḥ [g, gh:   
hṛterbahiḥ] |  
daurbhāgyāndho nādya yāvadavidaṃ svātmasatsukham [gh: svātmanaḥ   
sukham] || 8 ||  
  
ṛjīṣaṃ hṛtarasekṣukhaṇḍāṃśaḥ | romanthaḥ carvitacarvaṇaṃ paśuṣu   
prasiddham | tadevānnaṃ ca pānaṃ ca priyāṅgaṃ mohakaṃ ca tat | etadāsvādanaṃ   
nūnaṃ paśuromamanthavat sadā || ityuktarītyā nahyapūrvaṃ kiñciditi bhāvaḥ |   
anandho'pi daurbhāgyenāndhaprāyaḥ | svātmasambandhi satsukham | na tu   
vaiṣayikasukhavadasat kṣaṇikamiti bhāvaḥ || 8 ||  
  
yathā kaścidaṭan bhikṣāṃ nidhānaṃ svaṃ na veda vai |  
tathā'haṃ svasukhāmbhodhmaviditvā punaḥ punaḥ || 9 ||  
  
svātmasambandhisukhāmbhodhim || 9 ||  
  
sukhaṃ vaiṣayikaṃ śreṣṭhaṃ duḥkhasaṃghābhisaṃplutam |  
vidyudvilayanaṃ matvā sthiraṃ tatparatāvaśāt || 10 ||  
  
śreṣṭhaṃ sthiraṃ ca matveti yojanā | vidyudvilayanaṃ vidyudiva kṣaṇamātreṇa   
vilayanaṃ nāśo yasya | tatparatā tadāśrayaṇam || 10 ||  
  
duḥkhairabhihato nūnaṃ viśrāntiṃ na tu labdhavān |  
aho janā duḥkhasukhavivekajñānavarjitāḥ || 11 ||  
  
viśrāntiṃ duḥkhāsambhinnasukham | janāstu duḥkheṣu sukhābhimānād   
duḥkhamevānubhavantītyāha - aho iti || 11 ||  
  
sukhārthino duḥkhasaṃghaṃ sañcinvanti mudhā sadā |  
tadalaṃ duḥkhabhogena svayatnāsāditena vai || 12 ||  
  
duḥkhasaṅghaṃ duḥkhasādhanajālaṃ dhanagṛhādikam || 12 ||  
  
priye kṛpāṃ mayi kuru prārthayāmi kṛtāñjaliḥ |  
viśrāntimabhivāñchāmi ciraṃ svasmin sukhātmani || 13 ||  
  
viśrāntiṃ proktasukhātmakasvasvarūpāvasthānātmakaṃ samādhim || 13 ||  
  
aho daivahatā bhāsi jñātvāpi tvamidaṃ padam |  
tadviśrāntiṃ parityajya mudhā duḥkhāya ceṣṭase [kh, g, gh:   
ceṣṭasi] || 14 ||  
  
ceṣṭase [kh, g, gh: ceṣṭasi] vyavahāraparāsi || 14 ||  
  
p. 139)  
  
ityuktā sā priyaṃ prāha smayitveṣanmanīṣiṇī |  
nātha te tanna viditaṃ padaṃ paramapāvanam || 15 ||  
  
smayitvā smitaṃ kṛtvā | tat aparicchinnaṃ sāmānyasaṃvidrūpam | na viditam   
ahamasmīti na pratyabhijñātam | paramapāvanaṃ dvaitamalaleśarahitam || 15 ||  
  
yatra sthitā na muhyanti paṇḍitāḥ pāvanāśayāḥ |  
tatpadaṃ dūrataste'sti bhūsthasyeva nabhastalam || 16 ||  
  
yatra advaitacidrūpe pūrṇe pade | sthitāḥ ahamasmīti dṛḍhābhiniveśaṃ gatāḥ |   
na muhyanti netronmīlananimīlanābhyāṃ svarūpe viśeṣaṃ nādhigacchantīti   
bhāvaḥ | pāvanāśayāḥ dvaitavāsanotkrāntacittaḥ | tatpadaṃ paṇḍitāsāditam || 16   
||  
  
tvayā kiñcit suviditaṃ bhavedaviditopamam |  
nimīlyonmīlya vā netre tatpadaṃ na samīkṣyate || 17 ||  
  
tvayā nirodhaparatantreṇa kiñcit paricchinnaṃ viditamapi tatra   
paricchedasyāvastutvena śuddhaṃ na viditamityaviditopamameva | kuta evamiti   
cedāha - nimīlyeti || 17 ||  
  
akṛtvā vāpi kṛtvā vā na tallabhyeta karhicit |  
agatvā cāpi vā gatvā na tadāsādayet padam || 18 ||  
  
akṛtveti | svaprakāśatvānnityasattvāt [k: nityatvāt] sarvagatatvācca |   
tatsvarūpe nimīlanakaraṇagamanādibhirna viśeṣa iti bhāvaḥ || 18 ||  
  
nimīlya kṛtvā gatvā vā prāptaṃ pūrṇaṃ kathaṃ bhavet |  
yavāṣṭakamitenaiva pakṣmaṇonmīlitena tu || 19 ||  
  
anyathā pūrṇatvādihānirityāha - nimīlyeti | pūrṇamiti svaprakāśaṃ   
nityamityanayorupalakṣaṇam | pūrṇasya netronmīlanena tirohitatā'tyantaviruddheti   
sopahāsamāha - yavāṣṭaketi || 19 ||  
  
p. 140)  
  
antarhitaṃ yadi tadā nanu pūrṇaṃ bhavetpadam |  
aho te mohamāhātmyamāścaryaṃ kimahaṃ bruve || 20 ||  
  
antarhitatve pūrṇaṃ bhavet ! nanviti sāvahelaṃ vākyam | etadeva spaṣṭamāha -   
aho iti || 20 ||  
  
yasmin brahmāṇḍakoṭīnāṃ koṭayaḥ koṇasaṃsthitāḥ |  
pakṣmaṇo'ṅgulimānasyonmīlanāttattirohitam || 21 ||  
  
yasmin sāmānyacidrūpe ātmani | tirohitamityāścaryamiti sambandhaḥ || 21 ||  
  
śṛṇu rājakumāraitat tattvasāraṃ vadāmi yat |  
yāvat granthivibhedo na na tāvat sukhamṛcchati || 22 ||  
  
evaṃ mohe hetuṃ vaktumāha - śṛṇviti | tattvasāramiti | tattvasya   
sāmānyasaṃvidātmanaḥ sāraṃ niṣkṛṣṭaṃ rūpam | yadetadvadāmi   
tacchṛṇviti sambandhaḥ | granthibhedābhāvādviditamapyaviditaprāyamityāha -  
  
ग्रन्थयः कोटिशः सन्ति मोहरज्जुविवर्तिताः ।  
तत्र स्वरूपासंवित्तिर्मोहरज्जुरुदीरिता ॥ २३ ॥  
  
रज्ज्वादिविवर्तनेनोद्ग्रथिता ग्रन्थिरित्युच्यते । प्रकृतग्रन्थयस्तु   
मोहरज्जोर्विवर्तनोद्ग्रथनात्मिकाः । कतमा सा [क्, ग्: सा नास्ति]   
मोहरज्जुरिति चेदाह - तत्रेति ॥ २३ ॥  
  
यत्र ता ग्रन्थयः सन्ति विपरीतग्रहात्म(त्मि)काः ।  
तत्राद्या देहमुख्येषु भवेदात्मत्वनिश्चयः ॥ २४ ॥  
  
यत्र यस्यां मोहरज्जौ । तत्र तासु ग्रन्थिषु मध्ये । देहमुख्येषु   
देहेन्द्रियादिषु । देहादावात्मत्वनिश्चयस्य स्वरूपाज्ञानमूलकत्वेन   
तदाश्रयत्वम् । यथा सुदृढग्रन्थेः स्वाश्रयरज्जुच्छेदनमन्तरा न   
विस्रंसनम् एवं स्वरूपाज्ञानरज्जुच्छेदनमन्तरा देहाद्यात्मभावो   
दुष्परिहर इत्यस्य ग्रन्थित्वं ज्ञेयम् ॥ २४ ॥  
  
यद्वशादेष संसार आततो दुष्प्रतिक्रियः ।  
तथा जगत्यनात्मत्वबुद्धिर्भानसमाश्रये ॥ २५ ॥  
  
यद्वशात् देहाद्यहं भाववशात् । एस्ऽ प्रसिद्धः । संसारः [ख्, घ्:   
संसारः नास्ति] सुखदुःखानुभवप्रवाहः । द्वितीयां ग्रन्थिमाह तथेति   
। दर्पणप्रतिबिम्ब [क्: बिम्बाद्भा] वद्भानसमाश्रये   
भानमात्रात्मके जगति । अनात्मबुद्धिर्द्वितीयेत्यर्थः ।   
देहाद्यात्मकद्रष्टृभासनपूर्वकत्वादनात्मदृश्यभासनस्य   
द्वितीयग्रन्थित्वं ज्ञेयम् ॥ २५ ॥  
  
प्। १४१)  
  
एवं जीवेशभेदादिनिश्चया ग्रन्थयो मताः ।  
एतच्चिरात् समुद्भूतं भूयः संवर्तितं च वै ॥ २६ ॥  
  
आदिना जीवपरस्परभेदनिश्चयादिः । एतत् स्वरूपाज्ञानम् । चिरात् अनादिकालात् ।   
भूयः संवर्तितं ग्रन्थिरूपं समापन्नमिति सम्बन्धः । तथा रज्जुरेव   
भूयःसंवर्तनेन ग्रथिता ग्रन्थिरित्युच्यते एवं स्वरूपाज्ञानमेव   
देहाद्याश्रयचिदात्मप्रदेशसंवर्तनेन परिच्छेदाद्याभासत्वेन ग्रथितं   
ग्रन्थिरित्युच्यत इति तात्पर्यम् ॥ २६ ॥  
  
ग्रन्थिरूपं समापन्नं पुरुषः पाशितस्ततः ।  
तद्ग्रन्थिविस्रंसनतो बन्धान्मुक्तिः समीरिता ॥ २७ ॥  
  
ततोऽज्ञानरज्ज्वा यथा रज्जुग्रन्थिविस्रंसनतः पाशिताः पशवो मुक्ताः एवं   
पुरुषा अपीति भावः ॥ २७ ॥  
  
यत्त्वं निमील्य नेत्रे स्वे पदमासादयस्यलम् ।  
तत्पदं निजरूपं ते शुद्धसंविदनुत्तरम् ॥ २८ ॥  
  
ननु केयं ममाज्ञानग्रन्थिर्या विस्रंसनीयेत्याशङ्क्यान्तःकरणानिरोधे   
मम न स्वरूपविश्रान्तिरित्येषैव भ्रमरूपेति वक्तुमाह - यत्त्वमिति । अलं   
पर्याप्तं पूर्णं पदमित्यर्थः । तदेव पदं ते निजरूपम् । अनुत्तरं   
सर्वनिषेधावधिभूतम् ॥ २८ ॥  
  
तदेवाखिलसंसारचित्रादर्शतलं महत् ।  
कदा क्व केन रूपेण नास्ति तन्मे निरूपय ॥ २९ ॥  
  
चित्रस्यादर्शतलम् । महत् अपरिच्छिन्नम् । कदा क्व केनेति   
कालदेशाकारपरिच्छेदनिरासः ॥ २९ ॥  
  
प्। १४२)  
  
यदा यद्रूपतो यस्मिन्नेति ब्रूयाः स्वसंविदम् ।  
तर्हि तत्कालदेशादेर्वन्ध्यापुत्रत्वमेव हि ॥ ३० ॥  
  
कुत एवमिति चेदाह - यदेति । स्वसंविदं सामान्यचितिम् ।   
इदानीमत्रैतद्रूपेण संविन्नास्तीति यदि ब्रूयास्तर्हि तत्कालादीनां   
वन्ध्यापुत्रत्वमेव । यस्मिन् काले देशे वा यदाकारेण संविन्नास्ति तत्कालादिकं   
प्रकाशते न वा ? आद्ये कालादीनां जडत्वेनास्वप्रकाशानां   
संवित्तादात्म्यमृते प्रकाशानुपपत्तेः सिद्धा संवित् ।   
द्वितीयेऽप्रकाशमानानां तुच्छत्वं दुरपोहमित्यभिसन्धिः ॥ ३० ॥  
  
प्रतिबिम्बो निरादर्शो यथा नाथ तथैव तत् ।  
तस्मात्तत्पदसन्त्यागान्नास्ति कुत्रापि किञ्चन ॥ ३१ ॥  
  
संवित्तादात्म्यरहितानां कालादीनां निरादर्शप्रतिबिम्बवदसत्त्वमेवेत्याह   
- प्रतिबिम्ब इति । तत्पदं सामान्यचैतन्यम् ॥ ३१ ॥  
  
तत्ते नेतोर्न्मीलनेन किमन्तरिततामियात् ।  
यावदेवं विजानामीत्येवं ग्रन्थिर्दृढा भवेत् ॥ ३२ ॥  
  
तत् तस्मात् संविदात्मनोऽपरिच्छिन्नत्वादित्यर्थः । एवं क्रियया आत्मानं   
विजानामि इत्येवमभिमानरूपा ग्रन्थिः ॥ ३२ ॥  
  
तावन्न तत्पदं प्राप्तं यत्प्राप्तं स्यान्न तद्भवेत् ।  
निमील्योन्मील्य वा नेत्रे यत्प्राप्तं मन्यसे पदम् ॥ ३३ ॥  
  
प्राप्तं न भवति । नन्वनुभूयमानस्य कथमपलाप् इति चेदाह -   
यत्प्राप्तमिति । न तद्भवेदिति । सर्वत्रानुपलभ्यमानस्य परिच्छिन्नत्वेन   
सामान्यचैतन्यात्मकपूर्णपदत्वाभावादिति [क्: भावत्वा] तात्पर्यम् ।   
एतदेव विशदयति - निमील्येति ॥ ३३ ॥  
  
तन्न पूर्णपदं यस्मात् परिच्छेदात् क्रियादितः ।  
कुत्र नाथ महासंविन्नास्ति कालानलप्रभा ॥ ३४ ॥  
  
क्रिया निरोधरूपा । आदिना कालः । निरोधक्रियया तत्काले बाह्ये भासमानत्वेन   
परिच्छेद इति भावः ॥ ३४ ॥  
  
प्। १४३)  
  
स्वात्मीकरोति याऽनल्पकल्पनेन्धनसञ्चयम् ।  
न ते कर्तव्यसंशेषो विज्ञाय परमं पदम् ॥ ३५ ॥  
  
कालानलत्वमेव निरूपयति - स्वात्मीति । यथा कालानलः स्वात्मनि पतितं   
सर्वं स्वात्मीकरोति तथा स्वात्मनि तादात्म्येन भासमानमखिलं स्वात्मीयं   
करोतीति भावः । मनो निरोद्धव्यमिति योऽयं भ्रमः स परिहर्तव्य इत्याह -   
न त इति । शेषो भवेदिति शेषः ॥ ३५ ॥  
  
त्यज ग्रन्थिं सन्निरुध्य पश्यामीति हृदि स्थिताम् ।  
इदं नाहमिति ग्रन्थिमुन्मूलय परां दृढाम् ॥ ३६ ॥  
  
सन्निरुध्यैव स्वरूपं पश्यामि नान्यथेति भ्रमरूपां ग्रन्थिं त्यज ।   
एतद्ग्रन्थिमूलभूतामपरां ग्रन्थिं त्यजेत्याह - इदमिति । यथा   
निरोधकाले भासमानं दृश्यासम्भिन्नमात्मरूपम् एवमनिरोधकाले   
भासमानमपि विषयसम्भिन्नरूपं स्वात्मन एव रूपम् । तच्चापि शुद्धमेव   
दृश्यस्य प्रतिबिम्बतुल्यत्वादिति भावः ॥ ३६ ॥  
  
पश्य सर्वत्र चात्मानमखण्डानन्दबृंहितम् ।  
पश्यात्मन्यखिलं लोकं दर्पणप्रतिबिम्बवत् ॥ ३७ ॥  
  
एतदेवोपपादयति - पश्येति । सर्वत्र दृश्यावभासजाले   
अभासमानस्यासिद्धेर्भासमानस्य [क्, ख्: आभास] सर्वस्य   
भानव्याप्तत्वाद् भानस्यैवात्मत्वादिति भावः । ननु सर्वत्र भानात्मा भासते   
तथाप्ययं निरोधे [ग्: निरोधे नास्ति] भासमान इव नानन्दैकरूप इति   
चेदाह - अखण्डानन्दबृंहितमिति । अपरिच्छिन्नानन्देन बृंहितं   
भरितमित्यर्थः । इदमत्राकूतम् - स्वात्मनः संविद्रूपतैवानन्दरूपता   
नातिरिक्ता द्वैतापत्तेः । अखण्डैकवस्तुन्यात्मनि निर्धर्मके   
जडात्मत्वव्यावृत्तये यथा संविच्छब्दव्यवहारः तथा   
दुःखरूपताव्यावृत्तये आनन्दशब्दव्यवहारः । यश्च निरोधकाले   
आनन्दानुभवः स न स्वरूपविशेषकृतः स्वरूपस्य निर्विशेषत्वात् । अपि तु   
काम [ख्, ग्, घ्: कामा] एव महद् दुःखं निष्कामस्य कुतस्तु   
तत् इति नीत्या कामवासनाऽनन्तसन्ततिसमाक्रान्तस्वभावो दावाग्निसङ्कीर्ण इव   
दुःखभागयं जनः । निरोधकाले पुनरयमेव   
द्वैतभासाभावात्तन्मूलककामवासनानामनुन्मेषान्मस्तकन्यस्तभारत्याग्  
अ इव सविशेष एव सुखी संवृत्तो भवति । तथा च कामवासनाहानमूलैव   
निरोधे सुखात्मतानुभूतिरित्यनिरोधेऽपि कामवासनाहाने प्रजहाति यदा कामान्   
(भ्० गी० २।५५) इति भगवदुक्तनीत्या आनन्दरूपतानुभूतिरनिवार्यैवेति ।   
नन्वनिरोधे कामवासनामूलस्य द्वैतभासस्यानपोह्यत्वेन   
कामवासनानामुन्मेषावश्यम्भावात्तन्निमित्तं दुःखं कथं न   
भवेदित्याशङ्क्याह - पश्येति । अनिरोधे भासमानमखिलं द्वैतं न   
स्वात्मनः पृथगस्ति दर्पणप्रतिबिम्बवदित्यर्थः । यथा हि प्रतिबिम्बत्वेन   
दृष्टे वस्तुनि न कामवासनोदयः तथा निखिलस्य दृश्यस्य   
स्वात्मादर्शप्रतिबिम्बत्वनिश्चये सति न कामवासना नापि दुःखमिति भावः ॥   
३७ ॥  
  
प्। १४४)  
  
सर्वत्राखिलमात्मानमिति भूयो न भावयन् ।  
शेषमभ्युपगम्यान्तः स्वस्थो भव निजात्मना ॥ ३८ ॥  
  
ननु सर्वमात्मनि प्रतिबिम्बात्मकं चेत् सर्वत्राखिलमात्मानमेव पश्यामीति   
मन्वानं प्रत्याह - सर्वत्रेति । आन्तरे बाह्ये चेत्यर्थः । अखिलमिति ।   
भासमानमखिलं सुखादिकं घटादिकं चेत्यर्थः ।   
सर्वत्राखिलमात्मानं पश्यामीति शेषः । तथा च सर्वत्र   
भासमानमखिलमात्मानं पश्यामीति प्रथमं निश्चित्य । भूयः सर्वत्र   
अखिलमात्मानमित्याद्यंशं न भावयन् । शेषं रूपं भाव्यांशरिक्तं   
भावकरूपं सामान्यचैतन्यम् अहमस्मीत्यन्तरभ्युपगम्य ।   
चेत्यातिरिक्तचितिमात्ररूपोऽहमस्मीति संस्कारशेषः सन्निति भावः । एवंविधेन   
निजात्मना अकृत्रिमस्वस्वरूपेण स्वस्थो भव ।   
एवंविधस्वस्वरूपावष्टम्भादप्रच्युतो भवेत्यर्थः । यदाह वसिष्ठः -  
jñātvā nānuśocati || (yo0 vā0 3|7|9) iti || 38 ||  
  
p. 145)  
  
iti priyoditaṃ śrutvā hemacūḍaḥsitāśayaḥ |  
viditvā pūrṇamātmānaṃ sarvatra bhrāntivarjitaḥ || 39 ||  
  
sitāśayaḥ sarvabhrāntyapagamācchuddhāntaḥkaraṇaḥ | pūrṇamātmānaṃ   
nirodhetaradaśayorekarūpeṇa bhāsamānam | nirodha eva śuddhātmā bhāsata iti   
bhrāntivivarjitaḥ || 39 ||  
  
kramāt pūrṇasamāveśāsādanāt sthirabhāvanaḥ |  
viharan sarvadā hemalekhādiyuvatīgaṇaiḥ || 40 ||  
  
proktarūpāhaṃbhāvabhāvanākramāt pūrṇe proktarūpe samāveśo   
niṣprakampābhimānaḥ | prāksthitadehasamāveśavat | yadāhuḥ -   
dehātmajñānavajjñānaṃ dehātmajñānabādhakam | ātmanyeva bhavedyasya sa   
necchannapi mucyate || iti | sthirabhāvana iti | samāveśasiddhyuttaraṃ   
sthiratatsaṃskāra ityarthaḥ | viharan bhuvi sthita iti dūrasthena saṃbandhaḥ || 40 ||  
  
śāsan rājyaṃ samṛddhaṃ svaṃ jitvā śatrugaṇaṃ raṇe |  
śāstrāṇi śrāvayan śṛṇvannarjayan dhanasaṃcayam || 41 ||  
  
aśvamedharājasūyādyairyajan kratumukhyakaiḥ |  
varṣāṇāmayute dve vai jīvanmukto bhuvi sthitaḥ || 42 ||  
  
jīvanmuktadaśāsaṃsthaṃ niśāmya tanayaṃ nṛpaḥ |  
muktācūḍaśca tadbhrātā maṇicūḍo'pyacintayat || 43 ||  
  
hemacūḍapitā muktācūḍo nṛpaḥ || 43 ||  
  
kimayaṃ pūrvavanneha lakṣyate sarvathā kila |  
sukhe na hṛṣyatyatyantaṃ duḥkhe nodvijate tathā || 44 ||  
  
taccintanaprakāramāha - kimayamiti | ayaṃ hemacūḍaḥ || 44 ||  
  
lābhālābhau śatrumitre sāmyāt paśyati vai kutaḥ |  
karoti rājakāryāṇi naṭavad raṅgamaṇḍale || 45 ||  
  
naṭavacchannāntarabhiprāyaḥ || 45 ||  
  
p. 146)  
  
kāpiśāyanapāyīva sadā matto'bhilakṣyate |  
sadānyatra gatasvānta iva kṛtyaṃ karotyalam || 46 ||  
  
kāpiśāyanaṃ madyam || 46 ||  
  
tatkena hetunā ceti tamāsādya rahaḥ kvacit |  
apṛcchatāṃ hemacūḍaṃ kuta evaṃ bhavāniti || 47 ||  
  
taṃ hemacūḍam | muktācūḍamaṇicūḍāvapṛcchatām || 47 ||  
  
tataḥ svasthitimācakhyau hemacūḍastayoḥ kramāt |  
tāvubhau bhrātṛpitarau hemadūḍena bodhitau || 48 ||  
  
tayoḥ pitṛbhrātroḥ || 48 ||  
  
āsāditaparaṃtattvau [k: paratattvau] jīvanmuktau babhūvatuḥ |  
atha mantrigaṇo'pyevaṃ rājñaḥ śrutvā jagadgatim || 49 ||  
  
jagadgatiṃ jagata ātmā'vyatiriktarūpatvena sthitim || 49 ||  
  
vicārya svātmano bhāvaṃ jñātajñeyo'bhavattadā |  
evaṃ viśālanagare krameṇaiva parasparam || 50 ||  
  
ātmanastādṛśaṃ bhāvaṃ vicārya niścitya | parasparamupadeśādviduriti   
saṃbandhaḥ || 50 ||  
  
upadeśād viduḥ sarve tattvamābālagopakāḥ |  
narā nāryo bālavṛddhā dāsā dāsīgaṇā api || 51 ||  
  
tattvaṃ vastuyāthātmyam || 51 ||  
  
jñātajñeyāstyaktadehāhaṃbhāvā abhavan khalu |  
na tatra kasyacit kāmaḥ krodho vā lobha eva vā || 52 ||  
  
jñātaṃ jñeyaṃ śāstreṣu mukhyajñeyatvenābhimataṃ yaiḥ | lobha eva vā   
anāhṛto nāstīti saṃbandhaḥ || 52 ||  
  
anāhṛto'sti bālasya sthavirasyāpi vā kvacit |  
āhṛtaiḥ krodhakāmādyairvyavahāraparāyaṇāḥ || 53 ||  
  
bālasyeti | bālavṛddhayoravicārasvabhāvayoḥ prāyaḥ sadā   
krodhādisaṃbhavastathāpi samyaktattvavedanamāhātmyena   
kāmādimūladehāhaṃbhāvasyonmūlitatvānna tanmūlakāmādiranāhṛto'stīti   
tātparyam | kimarthaṃ kāmāderāharaṇamiti ced vyavahārārthamityāha -   
āhṛteti | yathā hi naṭānāmāhṛtakāmādyaiḥ prāsaṅkiko nāṭyavyavahāraḥ   
evaṃ tatra sarveṣāmiti bhāvaḥ || 53 ||  
  
p. 147)  
  
bālaṃ mātā khelayati aratattvasya vārtayā |  
dāsā dāsyaḥ svāminaṃ svaṃ sadā paricaranti vai || 54 ||  
  
nanu sadā vyavahāraparāṇāṃ keṣāñcidaparipakvacittānāṃ tattvānusaṃdhānaṃ   
śithilībhavedityāśaṅkya tadvyavahārasya tattvānusaṃdhānānukūlatvānnetyāha   
- bālamityādi | paratattvasya vārtayā | mā ruda tvaṃ maheśvaro'si na te vastuto   
duḥkhamityādirūpayā | evamagre'pi jñeyam || 54 ||  
  
paratattvaparairvākyairvyāharantaḥ parasparam |  
naṭā nāṭyaṃ vitanvanti pātraistattvaprasaṅgajaiḥ || 55 ||  
  
tattvaprasaṅgajaiḥ pātraiḥ vivekamohādiveṣaiḥ || 55 ||  
  
vivekavārtāparamaṃ vaco gāyanti gāyakāḥ |  
vidūṣakā dūṣayanti lokavyavahṛtiṃ sadā || 56 ||  
  
śāstrāṇi pāṭhayanti sma vidvāṃsaḥ pāṭhakān janān |  
paratattvavicārārhairudāharaṇamaṇḍalaiḥ || 57 ||  
  
evaṃ tatra narā nāryo dāsā dāsyo naṭā viṭāḥ |  
bhṛtyā bhaṭā mantriṇaśca śilpino vārayoṣitaḥ || 58 ||  
  
sarve veditavedyānte viśālanagare'bhavan |  
prāksaṃskārabalenaiva vyavahāraparāyaṇāḥ || 59 ||  
  
nanu sarveṣāṃ tatra viditavedyatve kathaṃ tatra bhūpālādeḥ sarvo   
rājyādivyavahāra ityāśaṅkyāha - prāgiti | yathā hi madirāmattaḥ śūraḥ   
prāksaṃskāramātreṇa śastravartmasvaskhalan yudhyati tatheti bhāvaḥ || 59 ||  
  
p. 148)  
  
na saṃsmarati saṃvṛttaṃ śubhaṃ vāpyaśubhaṃ tathā |  
bhaviṣyad nānusandhatte harṣaśokādisādhanam || 60 ||  
  
nanu tatratyajanasya kathaṃ saṃskāramātrād vyavahāraḥ kīdṛśaśceti cedāha   
- na saṃsmaratīti | saṃvṛttam atītam duḥkhādisādhanaṃ prāptaṃ dṛṣṭvā   
bhaviṣyaśokādi nānusaṃdhatte || 60 ||  
  
vartamāne smayan hṛṣyan khidyan krudhyannivānvaham |  
madhukṣība ivātyantaṃ vyavahāraparo janaḥ || 61 ||  
  
vartamāne harṣasukhādau || 61 ||  
  
evaṃvidhaṃ tannagaramṛṣayaḥ sanakādayaḥ |  
prasiddhavidyānagaramityākhyamūcurāgatāḥ || 62 ||  
  
sanakādayaḥ sanakavāmadevādyāḥ | nagaramāgatā iti saṃbandhaḥ || 62 ||  
  
yatra kīrāḥ pañjarasthā api vāco vadanti vai |  
citirūpaṃ svamātmānaṃ bhajadhvaṃ cetyavarjitam || 63 ||  
  
yatretyādiślokacatuṣṭayaṃ caturthādhyāyāntagataṃ prāg vyākhyātam || 63 ||  
  
nāsti cetyaṃ citeranyad darpaṇapratibimbavat |  
citiścetyaṃ citirahaṃ citiḥ sarvaṃ carācaram || 64 ||  
  
yataḥ sarvaṃ citimanu bhāti sā tu svatantrataḥ |  
ataścitiṃ janāḥ sarvabhāsinīṃ sarvasaṃśrayām || 65 ||  
  
bhajadhvaṃ bhrāntimutsṛjya citimātraṃ sudṛṣṭayaḥ |  
tiryañco'pyevamatyantaṃ yatra vāco vadanti vai || 66 ||  
  
prasiddhavidyānagaraṃ tadadyāpi pracakṣate |  
evaṃ tatra purā hemalekhayā khalu bodhitaḥ || 67 ||  
  
hemacūḍo'bhavad vidvān jīvanmuktastathetare |  
strībālapramukhāḥ sarve jātā jñātaparāvarāḥ || 68 ||  
  
p. 149)  
  
tasmācchreyonidānaṃ tu satsaṅgaḥ prathamaṃ bhavet |  
tasmācchreyovāñchane tu satsaṃśrayaparo bhavet || 69 ||  
  
yasmāddhemalekhāsaṅgāt sarve muktā jātāstasmāt sajjanasaṃśrayaparaḥ || 69 ||  
  
iti śrītripurārahasye jñānakhaṇḍe hemacūḍopākhyānasamāptirnāma   
daśamo'dhyāyaḥ ||  
  
iti śrītripurārahasye jñānakhaṇḍavyākhyāyāṃ tātparyadīpikāyāṃ   
daśamo'dhyāyaḥ ||  
  
  
p. 150)  
  
atha ekādaśo'dhyāyaḥ  
  
śrutvaivaṃ hemacūḍasya kathāmatyadbhutāṃ tadā |  
bhārgavaḥ sandigdhamanāḥ praṣṭuṃ samupacakrame || 1 ||  
  
atrādhyāye modapadyairdatta āha bhṛgūdvaham |  
upalabdhyupapattibhyāṃ cetyaṃ nānyacciteriti ||  
  
te tvayā | jñānaṃ śuddhādvayātmarūpam | viṣamaṃ sarvānubhavaviruddham |   
sarvataḥ sādhanairasādhyaṃ ca || 1 ||  
  
bhagavan śrīguro yatte proktaṃ jñānaṃ mahādbhutam |  
bhāti me viṣamaṃ hyetadasādhyaṃ cāpi sarvataḥ || 2 ||  
  
kathametajjagad dṛśyaṃ citimātrasvarūpakam |  
adṛṣṭaṃ kevalaṃ hyetacchraddhopeyaṃ na cānyathā || 3 ||  
  
viṣamatvamevāha - kathamiti | dṛgdṛśyayordvitvasya prāmāṇikatvena   
citimātratvamadṛṣṭam | etacca śraddhāmātreṇāṅgīkartavyaṃ   
nopalabdhyupapattibhyāmiti tātparyam || 3 ||  
  
citiścetyavinirmuktā nānubhāvyā kathañcana |  
nopapannaṃ sarvathaitat kathaṃ cittaṃ samāruhet || 4 ||  
  
upalabdhyabhāvamevāha - citiriti | kathañcana kenāpi pramāṇavyāpāreṇa |   
nānubhāvyā nānubhavaviṣayīkāryā | evaṃvidhā citirastīti sarvathā nopapannaṃ na   
yuktiyuktam | kathamiti | evaṃ caivaṃvidhā citirastīti kathaṃ niścetavyamiti bhāvaḥ   
|| 4 ||  
  
kṛpayā bodhanīyo'hamatra sarvātmanā khalu |  
ityāpṛṣṭo dattagururavadad bhārgavaṃ prati || 5 ||  
  
evamākṣepeṇa svasmin gurordhārṣṭyaśaṅkā bhavediti matvāha - kṛpayeti |   
atra śuddhacitiviṣaye || 5 ||  
  
p. 151)  
  
śṛṇu rāma pravakṣyāmi dṛśyatattvaṃ yathāsthitam |  
etad dṛśyamaśeṣaṃ tu dṛśimātraṃ na cetarat || 6 ||  
  
cetyasya [kh: caitya] cidatirekeṇa naraśṛṅgaprāyatvāt cetyanirmuktā   
[kh: caitya] citirupapannaiveti vaktuṃ dṛśyatattvaṃ nirūpayati -   
śṛṇviti | dṛśyasya cetyasya tattvaṃ svarūpam | yathāsthitam ananyathetyarthaḥ |   
tadevāha - etaditi || 6 ||  
  
atropapattiṃ vakṣyāmi śṛṇu samyak samāhitaḥ |  
etad dṛśyaṃ kāryabhūtamutpatterupalambhataḥ || 7 ||  
  
atra dṛśyasya citimātratve [g, gh: dṛśi] | upapattiṃ yuktim |   
upalabdhiprakārasya hemacūḍopākhyānena samyaguktatvena prakṛte   
upapattirevocyata iti jñeyam | tatrādau dṛśyasya dṛkkāryatāṃ sādhayati -   
etaditi | kāryaṃ kartṛvyāpāraviṣayam || 7 ||  
  
utpattirnūtanābhāsaḥ pratikṣaṇamidaṃ jagat |  
nūtanatvenaiva bhāti tatkṣaṇotpattimajjagat || 8 ||  
  
nanu keyamutpattiriti cedāha - nūtanābhāsa iti | nūtanatvenābhāsanamityarthaḥ   
| loke hi nūtanatvenābhāsamānamevotpannamityucyate | yasmādidaṃ   
jagannūtanatvenaiva pratikṣaṇaṃ bhāti tasmādityarthaḥ | etaccāgre bhaviṣyati || 8 ||  
  
kecit prāhurjagadidamakhaṇḍaikakṣaṇodbhavam |  
anye padārthasaṃghātamayaṃ sthiracarātmakam || 9 ||  
  
nanu ghaṭādidṛśyasamudāyo hi jagaditi vyavahriyate samudāyātiriktaṃ na   
kiñcidekaṃ vastu jagadityāśaṅkya vijñānavādyabhyupagatāṃ jagataḥ   
kṣaṇikaikarūpatāṃ svābhimatāṃ pradarśayati - keciditi | atra   
vijñānavādināmayamabhyupagamaḥ kṣaṇikavijñānasaṃtānarūpāḥ pramātāraḥ   
pūrvapūrvasaṃskārajanya evottarottaravijñāne dṛśyākārāḥ | ghaṭākāraṃ   
jñānaṃ paṭākāraṃ jñānamityādyanubhavena   
vijñāneṣvākārasyāvaśyābhyupeyatvena tāvataiva vyavahāropapattau bāhyaṃ   
nābhyupeyam | yasmin jñāne hi yāvān deśakālavastvākāro bhāsate   
tāvānakhaṇḍaikarasastatkṣaṇe | kuṇḍakṣaṇo badarakṣaṇaḥ kuṇḍabadarakṣaṇa iti   
krameṇa jagat kṣaṇikaṃ tattatkāladeśākārātmakamakhaṇḍaikarasaṃ   
vijñānameveti | anye hi kāṇādaprabhṛtayaḥ padārthasaṃghāta eva jagat   
taccākāśādirūpaṃ sthiraṃ nityam ghaṭādirūpaṃ caramanityam |   
sthiracarobhayavastusamudāya eva jagadityāhuḥ | atra   
kāṇādapramukhairvādibhirbāhyārthe na kiñcit pramāṇaṃ vaktuṃ śakyam   
sarvavyavahārasyāvaśyābhyupeyajñānākāramātraparyavasitatvāt | evamapi   
kathañcid vyavahārāspṛṣṭaṃ bāhyaṃ kalpitamajāgalastanāyitameva   
[k, kh: mevāha] | vijñānavādimataṃ tu cidātmani   
jagatpratibimbavādinaḥ svasyānukūlam aṃśena pratikṣaṇapariṇāmino   
[pratikṣaṇapariṇāmino hi sarve eva bhāvāḥ ṛte citiśakteḥ iti   
sāṃkhyatattvakaumudīsthitaḥ pāṭhaḥ | draṣṭavyā - sāṃ0 kā0 5] hi   
bhāvā ṛte citiśaktim ityādyanyamatāviruddhaṃ ceti tasya   
prathamamupapādanamiti dhyeyam || 9 ||  
  
p. 152)  
  
sarvathā tu samutpattimadityeva viniścitam |  
tatra svabhāvavādastu nocito'tiprasaṅgataḥ || 10 ||  
  
anyairyathecchamuktamapi jagad dṛśyatvahetukānumānena   
vahvāgamānukūlenotpattimadeva siddhyatītyāha - sarvatheti | sthiraṃ   
kṣaṇikamityubhayathā [k: bhayaṃ yathā] sthitamapītyarthaḥ | dṛśyasya   
nityatvapakṣavyāvartakastuśabdaḥ | jagato naraviṣāṇatulyatāṃ sampādayituṃ   
pravṛttasya tatkṣaṇikatvāks'ṇikatvasādhanaṃ vadhyamaṇḍanatulyamiti   
tadupekṣaṇaṃ sarvathetyanena sūcitam | atha jagato na kiñcidupādānaṃ pramāṇena   
sidhyatīti nirupādānaindrajālikasṛṣṭabhāvatulyatāṃ vaktumādau jagataḥ   
satyatvaṃ sopādānatvaṃ ca vadatāṃ mataṃ krameṇa pratikṣeptumupakramate -   
tatreti | jagataḥ [k: jagataḥ nāsti] kāryatve siddhe [k: siddheti] sati |   
svabhāvavāda iti | kāraṇamanapekṣyaiva kāryamutpadyate tathā svabhāvāt   
kāryasyotpatteḥ pūrvaṃ kāryasyāsattvādeva kaḥ kamapekṣeta | utpannaśca   
svayaṃsiddho'nyaṃ kimityapekṣeta | tasmādyathā kāraṇasya kāryānapekṣatvaṃ   
svābhāvikamucyate evaṃ kāryasyāpīti hi cārvākaḥ svabhāvavādamāha | taṃ   
dūṣayati - nocita iti | na yukta ityarthaḥ | atiprasaṅgata iti | kāraṇamanapekṣya   
jāyamāno ghaṭaḥ paṭo'pi bhavediti bhāvaḥ | mama tu   
ghaṭapaṭakāraṇayorvaicitryānna ghaṭaḥ paṭo bhavet | nanu ghaṭakāraṇameva   
paṭakāraṇaṃ kuto na bhavediti cet svakāraṇavaicityāditi gṛhāṇa || 10 ||  
  
p. 153)  
  
anvayavyatirekābhyāṃ kāryakāraṇaniścayāt |  
saṃvādataḥ pravṛttīnāṃ kathamākasmikaṃ bhavet || 11 ||  
  
nanu kapālaḥ kāryaṃ ghaṭaḥ kāraṇamiti kuto na bhavediti cedāha - anvayeti |   
anvayo hi kārye samagrakāraṇavyāptiḥ | vyatirekastu kāraṇābhāve   
kāryābhāvavyāptiḥ | etajjñānena kāryakāraṇayorniyatarūpatāniścayāt |   
nanvanvayavyatirekayorjñānasya bhramatvasambhavāt kathamuktaniścayaḥ   
pramāṇaṃ syāditi cedāha - saṃvādata iti | tajjñānasya bhramatve   
kāraṇamupādāya kāryārthaṃ pravṛtto visaṃvādyeteti bhāvaḥ | tasmāt   
kāryamākasmikaṃ niṣkāraṇaṃ kathaṃ bhavet || 11 ||  
  
kvacittu kāraṇe'dṛṣṭe'pyadṛṣṭaṃ kalpyameva tat |  
bahūnāmanurodho hi nyāyyaḥ sarvairudāhṛtaḥ || 12 ||  
  
nanvākasmikaduḥkhādisamāgame na kiñcit kāraṇaṃ dṛṣṭamiti cedāha -   
kvaciditi | adṛṣṭaṃ kāraṇam | nanu dṛṣṭakāraṇadṛṣṭāntenādṛṣṭakāraṇe   
kāraṇaṃ kalpanīyam athavā dṛṣṭakāraṇābhāvenākāraṇakameva [k:   
kāraṇameva] kāryaṃ [k, kh, g: kāraṇaṃ] kalpanīyamiti   
[veti iti sārvatrikaḥ pāṭhaḥ | sa cānāvaśyakaḥ] cedāha - bahūnāmiti   
|| 12 ||  
  
bhūyo dṛṣṭaṃ sapūrvaṃ hi kāryaṃ kvacidadarśane [gh: nam] |  
dṛṣṭavat parikalpyaṃ syādanyathā sārvalaukikī || 13 ||  
  
nanu kasya bahutvamiti cedāha - bhūya iti | bahuśa ityarthaḥ | prāyaḥ sarvaṃ hi   
jagad dṛṣṭakāraṇakameveti bhāvaḥ | viparīte doṣamāha - anyatheti |   
ākasmikatvābhyupagama ityarthaḥ | sārvalaukikī saṃpravṛttirityanvayaḥ || 13 ||  
  
p. 154)  
  
sampravṛttirvirudhyeta tasmāt sarvaṃ sakāraṇam |  
ata eva kāryahetoḥ kiñcitkāraṇatatparaḥ || 14 ||  
  
kāryārthaṃ [k, kh: kāryārtha] kāraṇopādāne samīcīnā   
phalaparyavasāyinī pravṛttirviruddhyeta visaṃvādyeta | niyamena   
phalaparyavasāyinī na bhavediti yāvat | kvacit pravṛtteḥ phalāparyavasānaṃ tu   
samagrakāraṇavaikalyāditi tātparyam | yasmāt pravṛtteḥ phalaparyavasānaṃ   
tasmāt | kāryārthaṃ kāraṇe pravṛttiṃ nidarśayati - ata eveti | tatparo [k:   
tatparā] dṛśyata iti sambandhaḥ || 14 ||  
  
sarvatra dṛśyate lokastasmādetanna kiñcana |  
kecidāhurasatkalpairaṇubhiḥ kāryamudyatam || 15 ||  
  
etaccārvākābhyupagataṃ na kiñcana vicārāsahamityarthaḥ | athātra   
kāṇādamatamutthāpayati nirākartum - keciditi | asatkalpairadṛṣṭaiḥ | udyatam   
utpannam || 15 ||  
  
tebhyo'tyantaṃ vibhinnaṃ cāpyasadatyantato bhavet |  
asatsatorekatā hi viruddhā [kuto na viruddhā bhavedityanvayaḥ | viruddhā   
bhavedeveti tātparyam] na kuto bhavet || 16 ||  
  
tebhyaḥ aṇubhyaḥ | vibhinnaṃ kāryam | paramāṇavo hi   
jālamarīcyupalabdhatrasareṇorārambhakadvyaṇukakāraṇabhūtāḥ kāryasya   
dvyaṇukasya sāvayavatvahetunānumitāḥ | tatrāyaṃ sṛṣṭikramaḥ -   
paripakvaprāṇyadṛṣṭasahakṛteśvarecchayā viśarāruṣu sthireṣu paramāṇuṣu   
kriyotpadyate tataḥ krameṇa paramāṇudvayaṃ saṃyujyate | tasmāt saṃyuktād   
dvyaṇukam | punarīśvarecchayaiva dvyaṇukeṣu kriyā tataḥ krameṇa   
tribhirdvyaṇukaiḥ saṃyuktaistrasareṇuriti rītyā ghaṭādyantakaryotpattiḥ |   
dvyaṇukādikāryaṃ ca paramāṇvādikāraṇebhyo'tyantabhinnam nāśānantaraṃ   
cātyantamasad naraśṛṅgatulyamiti tanmatam | etannirākaroti - asaditi |   
nahyeka eva ghaṭa utpatteḥ purā asat tataḥ sannāśottaramasanniti yuktam   
sattvāsattvayorvirodhāt || 16 ||  
  
p. 155)  
  
nahi pītamapītaṃ ca prakāśaṃ cāprakāśakam |  
ekaṃ bhaved viruddhatvāt sāṅkaryādiprasaktitaḥ || 17 ||  
  
nanu sattvāsattvayorbhāvābhāvatve'pi saṃyogatadabhāvayoriva na virodha   
ityāśaṅkyāha - nahīti | saṃyogasyāvyāpyavṛttitvānna tadabhāvavirodhaḥ |   
sattvaṃ tu ghaṭādau samavāyena sattāvattvam | tacca vyāpyavṛttīti   
svābhāvaviruddhameva [k: svabhāva] | pītamiti | ata eva pītamapītaṃ   
caikaṃ na bhavediti bhāvaḥ | nanu vastusvabhāvo hyanubhavānurodhena kalpanīyaḥ   
tathā ca samavāyināmavayavināṃ daiśikavyāpyavṛttitve'pi ghaṭo'sti   
nāstītyanubhavānurodhāt kālikāvyāpyavṛttitvamiṣyata iti cedāha -   
prakāśamiti | aprakāśakamiti svārthaṃ kaḥ | prakāśamaprakāśaṃ ca vastu   
naikaṃ bhavet | anyathā'nubhavamātrānurodhenaikasya   
viruddhobhayarūpatvābhyupagame nīlaṃ tamaścalatītyanubhavānurodhena tamaso   
dravyatve ekasminneva dravye bhāsvaraśuklarūpotpattyā prakāśatvaṃ   
kṛṣṇarūpotpattyā tamastvamiti vaktuṃ śakyatvena   
tamaḥprakāśayoraikyaprasaṅga [k: ṅgāditi] iti bhāvaḥ | pītamapītaṃ   
prakāśamaprakāśaṃ ca vastu naikaṃ bhavedviruddhatvāditi sambandhaḥ |   
tasmādbhāvābhāvayoḥ kāladeśabhedenāpi virodha iti siddham | nanu tamaso   
dravyatve dravyacākṣuṣamālokasahakṛtamiti niyamabhaṅgaprasaṅga iti cenna   
anubhavānurodhena niyamasyaivānyathā kalpayituṃ yuktatvāt | atha cāvayavivāde   
dūṣaṇāntarāṇyapyāha - sāṅkaryādiprasaktita iti |   
sattvāsattvādirūpaviruddhadharmādhyāsātmakasāṅkaryaprasakterityarthaḥ | ādinā   
paramāṇoravayavasiddhiḥ tatsaṃyogasyāvyāpyavṛttitvabhaṅga   
ityādidoṣo'vaseyaḥ | nau proktasāṅkaryādidoṣāṇāṃ sarvamatasādhāraṇyena   
nedṛśairdos'irahameva paryanuyojya iti cet satyamuktam | ata [gh: eta] eva   
dvaitasatyatvavādinaḥ sarvānadhikṣeptumevāṇuvādanirasanamiṣeṇemāni   
dūṣaṇānyuktāni [k: nyuktāni......ḍūṣaṇāni nāsti] dattaguruṇā |   
dvaitānupapattyanveṣaṇaparāṇāmadvaitināṃ punarimāni dūṣaṇāni vāsudevasya   
bhagadattaprayuktavaiṣ'vāstravad [bhagadattaprayuktaṃ vaiṣṇavāstraṃ   
vāsudevasyorasi vaijayantīrūpeṇa pariṇatamityeṣā kathā mahābhārate droṇaparva.i   
29 adhyāye draṣṭavyā] bhūṣaṇānyeveti [k: dadūṣaṇā] jñeyam   
[g, gh: dhyeyam] || 17 ||  
  
p. 156)  
  
īśvarecchādito vāpi kathamādikriyodbhavaḥ |  
guṇasāmyaprakṛtikaṃ jagadityapyasaṃbhavi || 18 ||  
  
evaṃ paraiḥ sādhitaṃ jagadabhyupagamya sāṅkaryādibhirdūṣayitvā samprati   
jagadutpattireva na sambhavatīti mūlacchedakaṃ dūṣaṇamāha - īśvareti |   
īśvarecchayā hi paramāṇuṣu kathamādau kriyodbhavaḥ kvacidapi kasyacidicchayā   
kasmiṃścidacetane kriyotpattyadarśanāt | yadi prabhoricchāmacetanā   
anuruddhyeran tarhi bhaṭān vinā rājecchāmanurudhya śastraṇyeva   
śatrubhiryudhyeran | tasmānnaiṣa ārambhavādo yukta iti bhāvaḥ |   
evamārambhavādaṃ pratikṣipya [k: prakṣipya]   
pariṇāmavādamadhikṣeptuṃ tanmatamanuvadati - guṇasāmyeti | anīśvarāḥ   
sāṅkhyāstu sattvarajastamoguṇānāṃ sāmyāvasthā prakṛtiḥ svata eva   
guṇavaiṣamyadvārā jagadākāreṇa pariṇamata ityāhuḥ | etanmatamapyasambhavi ||   
18 ||  
  
vaiṣamyahetormṛgyatvāt sāmyahetośca hīnataḥ |  
cetanenānadhiṣṭhānād dṛṣṭāntānupalambhataḥ || 19 ||  
  
kuta iti cedāha - vaiṣamyeti | prakṛtirhi pralaye guṇasāmyarūpā | pralayānte ca   
nirhetukaṃ tadguṇavaiṣamyamayuktam [k, kh: vaiṣamyayuktam] | nāpi   
prakṛteranyat pralaye kiñcidasti yadguṇavaiṣamye hetutāmiyāt |   
kathañcidviṣamaguṇāyāḥ prakṛteḥ punaḥ sṛṣṭyante   
pralayanimittasāmyahetorasambhavaśca | nanvasti heturguṇānāṃ sāmye vaiṣamye   
ca yaddhi seśvaraiḥ parairīśvarasya vaiṣamyanairghṛṇyaparihārāya   
karmābhyupagataṃ tadeva guṇavaiṣamyādau heturiti cedāha - cetaneti |   
cetanenānadhiṣṭhānāt prakṛteḥ pariṇāmo nopapadyata iti śeṣaḥ | sarvatra   
cetanavyāpāramantarā jaḍeṣu kriyā'darśanāt svataḥ prakṛterjagadrūpeṇa   
pariṇatiḥ bandhāya puruṣaṃ prati pravṛttiḥ mokṣāya nivṛttiśca nopapadyate |   
cetanapreraṇaṃ vinā jaḍeṣvadṛṣṭamātreṇa pravṛttirnivṛttirvā na kvacid   
dṛṣṭeti dṛṣṭāntābhāvānnānumānenāpyetatsiddhirityāha - dṛṣṭānteti ||   
19 ||  
  
p. 157)  
  
tasmājjāgatakāryasya kāraṇaṃ nopalabhyate |  
adṛṣṭe tu śrutirmūlaṃ nānyamānasya [k, kh: mānasusa]   
saṅgamaḥ || 20 ||  
  
yasmādevaṃ jagataḥ kāraṇanirūpaṇaṃ nopapadyate tasmādupapannamupādānaṃ   
kāraṇaṃ nopalabhyate | nanu jagadrūpaṃ kāryaṃ   
pramāṇasiddhamanapahnavanīyam tasyākāraṇakatvābhyupagame   
paramatapraveśaḥ tasmāt kāraṇopapādanaṃ [k: pādane]   
cāsmaduktamārgeṇaiva bhavatiavyamiti cedāha - adṛṣṭe tviti | parokṣe viṣaya   
ityarthaḥ | śruti āgamaḥ | mūlaṃ niścāyakaṃ pramāṇamityarthaḥ | kuta evamiti   
cedāha - nānyeti [k: nānyeti nāsti] | anyasya pratyakṣādernasaṅgamo   
[k, kh: kṣādirna] na pravṛttirityarthaḥ || 20 ||  
  
pramātṝṇāmapūrṇatvāt pramāṇasyānavasthiteḥ |  
kāryakartraviyogasya [k, kh: kartṛ] bhūyodarśanahetutaḥ || 21 ||  
  
kuta evamiti cedāha - pramātṝṇamiti | indriyasaṃnikṛṣṭe hi pratyakṣaṃ   
pramāṇam tathā ca pramātṝṇāṃ parichinnatvenāpūrṇatvāt svargendrādau   
tadindriyasannikarṣāsambhavānna pratyakṣapravṛttiḥ | anumānasya   
pratyakṣamūlakatvādeva nityaparokṣe na pravṛttiḥ | kathañcit   
pravṛttyupapādane vā'numānapramāṇasya   
buddhikauśalyāyattatvenānyathāpyanumānapravṛttyā'navasthiterna   
kiñcidanumānena prakṛtaṃ setsyati | dṛśyate ca [k, kh: ca nāsti]   
tarkamātrasādhite'rthe tairthikānāṃ pṛthagabhyupagama ityabhipretyāha -   
pramāṇasyeti | anumānasyetyarthaḥ | nanvāgamo hi śabdaḥ | so'pi   
paricchinnapramātṛprayuktaḥ svargādiparokṣe kathaṃ pramāṇamityāśaṅkya   
nādṛṣṭe'rthaṃ śabdamātrasya prāmāṇyamucyate kintvaiśvarasyaiva   
śrutyāderityabhipretya tasyāgamasya pramāṇeṣu śreṣṭhatvaṃ vaktuṃ   
prasaṅgādīśvaraṃ sādhayati kāryeti [k: kāryeti nāsti] | kāryaṃ   
kartravinābhūtamiti bhūyodarśanājjagat sakartṛkamityarthaḥ || 21 ||  
  
p. 158)  
  
sakartṛkaṃ jagadidaṃ sambhavāccetano hi saḥ |  
kāryasyācintyarūpasya kartā sādhāraṇaḥ katham || 22 ||  
  
sakartṛkamiti | nanvanumāneneśvarasādhanamanupapannam anumānaṃ hi   
nityaparokṣāsādhakamityanupadamuktatvāditi [k: parokṣa] ceducyate -   
kāryasya nopādānāvinābhūtatvaniyamaḥ yoginirmitakāryaṃ vyabhicārāt | nanu   
tatrāpi yogīcchayā jhaṭiti saṅghaṭitaparamāṇava evopādānatāṃ bhajeranniti   
cenna niyataśivakastūpakakāpālikākapālātmakakramollaṅghanena   
vyabhicārānapohāt | niyataśivakādikramollaṅghanaṃ   
yogasāmarthyajanitamanapahnavanīyam | tenaiva sāmarthyena kāryanirvāhe   
paramāṇusaṅghaṭanakalpanasya [k, kh: apara] niryuktikatvāt |   
prasiddhakāraṇādikrameṇaiva ghaṭaṃ nirmimāṇo yogī kulāla eva bhavediti ca   
jñeyam | nahi karyasya kartravinābhūtatvāniyamaḥ avyabhicārāt | tasmāt kāryasya   
sakartṛkatvānumānaṃ nānavasthitam | evaṃ sādhito'pi kartā na jaḍaḥ upādāna   
[k, kh: dānā] gocarāparokṣajāñādimattvarūpakartṛtvasya   
jaḍe'sambhavādityāha - sambhavāditi || 22 ||  
  
tasmādacintyaśaktiḥ sa āgamastadvimarśanam |  
pūrṇasya tvapratihataṃ pramāṇaṃ sarvato'dhikam || 23 ||  
  
yasmādacintyarūpakāryasya prākṛtaḥ kartā na sambhavati   
tasmādacintyaśaktirjagatkartā | taditi luptaṣaṣṭhyantaṃ tasya   
pūrṇasyācintyaśakteḥ | jagatkarturvimarśanaṃ tattvāvagamako vyāhārātmā   
vyāpāra āgamaḥ | asyācintyaśaktitvādevāśarīriṇo'pi vyāhārātmā vyāpāra iti   
jñeyam | yasmādevaṃvidho'yamāgamaḥ [k, kh: tasmā]   
tasmādapratihataṃ sarvathānyairabādhitaṃ pramāṇam | ata eva sarvataḥ   
pramāṇebhyo'dhikaṃ śreṣṭhaṃ prablamityetat || 23 ||  
  
p. 159)  
  
tatraikastu maheśānaḥ purā sṛṣṭerudāhṛtaḥ |  
svatantro hyanupādānaḥ svātantryabharavaibhavāt || 24 ||  
  
dṛśyaṃ dṛśimātramiti atropapattiṃ vakṣyāmi (11|7) iti pratijñāya   
mahatā prabandhenāgamasya pramāṇamūrdhanyatvaṃ saṃsādhya   
pratijñātārthanirvāhāyāgamoktārthamanuvadati ślokadaśakena - tatreti |   
āgame ityarthaḥ | upādānarahita ityudāhṛtaḥ | tathā cāgamaḥ - ātmā vā   
idameka evāgra āsīnnānyatkiñcana miṣat (aita0 u0 2|1|1) nāsadāsīnno   
sadāsīttadānīm (ṛ 10|129|1) nirupādānasambhāraḥ svātmabhittau hi   
līlayā | jagaccitraṃ samullikhya krīḍatyeṣa maheśvaraḥ || ityādiḥ | svātantryasya   
bhara utkarṣaḥ tasya vaibhavānmāhātmyādavabhāsayadityanvayaḥ || 24 ||  
  
svātmabhittau jagaccitraṃ vilāsāyāvabhāsayat |  
yathā svapnamanorājye kalpitaṃ svena kevalam || 25 ||  
  
vilāsāya krīḍanāya | yathā svapne manorājye vā [k: vā nāsti] svena   
kevalamupādānādyanapekṣya parikalpitaṃ deham || 25 ||  
  
ahaṃtvenaiva gṛhṇāti dehaṃ tadvadyaṃ jagat |  
na te rūpaṃ yathā dehaḥ svapnavyāvṛttihetutaḥ || 26 ||  
  
tatkāle'haṃtvena gṛhṇāti tadvad ayam īśvaraḥ svaparikalpitaṃ jagadahaṃtvenaiva   
gṛhṇāti | yaduktam - svāṅgabhūteṣu [svāṅgarūpeṣu iti tatratya   
pāṭhaḥ] bhāveṣu pramātā kathyate patiḥ (ī0 pra0 3|14) iti | na ta iti |   
yathā hi manorājyaparikalpitadeho na te svarūpam svapnādau vyāvṛtteḥ || 26 ||  
  
p. 160)  
  
tathāsya na jagaddeho vyāvṛtteḥ pralaye nanu |  
dehādivyatiriktastvaṃ yathā kevalacinmayaḥ || 27 ||  
  
dārṣṭāntike yojayati - tatheti | asya īśvarasya | ahaṃtvena gṛhītamapi jaganna   
dehaḥ pralaye jagato vyāvṛtteḥ | yathā jāgradādyavasthāsvanuvṛttasya   
cidātmanastavāvasthānanuvṛttadehādivyatiriktatvam [k: statā]   
evamīśvaro'pi pralayānanuvṛttajagadvyatiriktaśuddhacinmaya ityāha -   
dehādīti || 27 ||  
  
evaṃ devo jagacchūnyacidekavapuravyayaḥ |  
tenedaṃ svātmani jagaccitramunmīlitaṃ nanu || 28 ||  
  
avyaya ityanityajagadvyatiriktatvanirvāhakaṃ viśeṣaṇam | tena cidekavapuṣā   
īśvareṇa || 28 ||  
  
kvonmīlayejjagaccitraṃ svānyasya kvāpyasambhavāt |  
ṛte citiṃ kadācidvā kva kiṃ bhavitumarhati || 29 ||  
  
pūrṇasya tvapratihatam (11|23) ityuktaṃ pūrṇatvaṃ sādhayati - kveti |   
svasmādanyasya dṛśyasya kvāpi svasmādanyatrāsambhavājjagaccitraṃ   
kvonmīlayedityarthaḥ | kutaḥ kvāpi svānyasyāsambhava iti cedāha - ṛta iti |   
kadā kva mimiti kāladeśākārapratiṣedhaḥ || 29 ||  
  
yatrābhāvaściterbrūyāt sa deśo naiva sidhyati |  
abhāvaśca citeḥ kena sidhyettasmāccitiḥ parā || 30 ||  
  
yatreti | yatra cidabhāvastaddeśaprakāśāsambhavānna siddhyet siddheḥ   
prakāśāyattatvāditi bhāvaḥ | abhāvaśceti | citaḥ sarvaprakāśakatvena   
tadabhāvaḥ kena sidhyediti bhāvaḥ | tasmāt cidabhāvasyāsiddheḥ | parā aniṣedhyā   
niṣedhāvadhibhūtatvāt || 30 ||  
  
mahāsattā jagadgrāsaśīlā pūrṇā'vabhāsate |  
samudramantarā bhaṅgā divānāthaṃ vinā prabhāḥ [kh, g:   
bhā] || 31 ||  
  
ata eva mahāsattā | mahatī aparicchinnā sattā yasyāḥ | ata eva jagatastayā   
vyāptatvājjagato grasanaṃ śīlaṃ yasyāḥ | ata eva pūrṇā | ata eva tadavinābhūtaṃ   
jagaditi sadṛṣṭāntamāha - samudramiti || 31 ||  
  
p. 161)  
  
yathā na santi tadvad vai saṃvidrūpaṃ vinā jagat |  
tasmādeṣa mahādevaḥ śudhacaitanyavigrahaḥ || 32 ||  
  
yathā hi samudrādyavinābhūtāstaraṅgādayastathā [k, kh:   
samudrāvi] saṃvidrūpāvinābhūtaṃ jagat | yasmātsaṃvidavinābhūtaṃ jagat   
tasmācchuddhacaitanyavigraho dṛśyaleśarahita āsīditi sambandhaḥ || 32 ||  
  
āsīt sṛṣṭeḥ purā tasmādutpannaṃ tatra saṃsthitam |  
tasmin vilīyate cānte jagadetaccarācaram || 33 ||  
  
tasmāt mahādevāt yathā hi samudrāderutpattyādimatāṃ taraṅgādīnāṃ   
samudrādimātrādyātmatvam evaṃ jagataścinmātrātmatvamiti bhāvaḥ || 33 ||  
  
ityāgamaprasiddho'rthastanna vipratipadyate |  
adṛṣṭārtheṣu saṃvādāt pramāṇaṃ hyāgamo bhavet || 34 ||  
  
itīti | tatraikastu (11|24) ityādiślokadaśakoktaḥ | tat āgamoktam | na   
vipratipadyate saṃśayaviṣayatāṃ na prāpnoti | kuta evamiti cedāha - adṛṣṭeti   
| yatpramāṇaṃ hi kvacidvisaṃvādi tatpramito'rtho vipratipadyate | yatpramāṇaṃ   
sarvatrāvisaṃvādi tatpramito'rtho na vipratipadyata iti niyamaḥ | āgamastvadṛṣṭa   
eva pramāṇaṃ na kvacidvisaṃvādi ato na tatsiddho'rtho vipratipadyate | ataḥ sarvathā   
āgamaḥ pramāṇameva bhavediti bhāvaḥ || 34 ||  
  
dṛśyante maṇimantrādisiddhayaḥ sarvato yataḥ |  
nālpaprajño vijānīyād maṇimantramahāphalam || 35 ||  
  
nanu vedādyāgamo neśvaroktaḥ pramāṇābhāvāditi cedāha - dṛśyanta iti |   
maṇimantrauṣadhānāmāgamoktānāṃ sidhayaḥ phalotpattayaḥ sarvataḥ [k:   
sarvatra] sādhakeṣu yato dṛśyante tasmādāgamaḥ sarvajñagadita iti   
sambandhaḥ | yato maṇyādiphalamīśvarādanyo'lpaprajño jñātuṃ [k:   
dātuṃ] na samartha ityāha - neti || 35 ||  
  
p. 162)  
  
tasmāt sarvajñagadito hyāgamaḥ sarvadarśanaḥ |  
tatrokto deva evādau sṛṣṭerjagata āsthitaḥ || 36 ||  
  
sarvadarśana iti | dṛśyate'neneti darśanaṃ pramāṇavyāpāraḥ [k, kh:   
pramāṇaṃ] sarvatra darśanaṃ yasya | dṛṣṭādṛṣṭaviṣaya iti yāvat |   
devaścinmātramūrtirīśvaraḥ evakāreṇa pradhānādivyāvṛttiḥ || 36 ||  
  
nirupādāna evādau sṛṣṭavānakhilaṃ jagat |  
yasmād [k: asmā] maheśvaraḥ pūrṇasvacchasvātantryasaṃyutaḥ ||   
37 ||  
  
ādau svayameko'pi sṛṣṭikāle upādānaṃ kutaścit saṃpādayatīti cennetyāha -  
घटादिकार्यमवभासयति ईश्वरो निरुपादानश्चेत् कथं क्वावभासयेदिति   
चेदाह - यस्मादिति । पूर्णमपरिच्छिन्नं स्वच्छमकृत्रिमं सहजं   
स्वातन्त्र्यम् तेन युतः ॥ ३७ ॥  
  
चिदात्मभित्तावखिलं चित्रमुन्मीलयेद् [क्, ख्, घ्: लय] जगत्   
।  
न तज्जगत् सम्भवति बहिः क्वचिदवस्थितम् ॥ ३८ ॥  
  
चिदात्मेति । यस्मात् स्वस्य पूर्णत्वेन स्वान्यस्यासम्भवः   
पूर्णस्वातन्त्र्ययुतश्च तस्मात् स्वस्मिन् चिदात्मरूपभित्तौ अखिलं   
जगच्चित्रमुन्मीलयेदिति भावः । नन्वात्मभित्तावुन्मीलयतीति कुत एतदिति चेदाह -  
  
pūrṇatvādīśvarasyeha sthānamanyanna vidyate |  
anyasthānasthitaṃ tacca kathañcinnaiva sidhyati || 39 ||  
  
kuto na sambhavatīti cedāha - pūrṇatvāditi | vrīhibhiḥ pūrṇe ghaṭe'nyasya   
sthānābhāva iva digādināmātmanā pūrṇatvena nānyasya sthānamastītyarthaḥ |   
ātmano'pūrṇatvābhyupagame'pi [kh, g: ātmanaḥ pū] na tadanyatra   
jagatsiddhyati citprakāśabahirgatasyāprakāśādityāha - anyasthāneti || 39 ||  
  
p. 163)  
  
tathā ca darpaṇābhoge pratibimbavadeva hi |  
jagadunmīlitaṃ deve caivaṃ sarvaṃ samañjasam || 40 ||  
  
nanvetadasamañjasam anyasvarūpāntaranyāvabhāsādṛṣṭeścidātmasvarūpe   
jagadavabhāsānupapatterityāśaṅkyāha - tathā ceti | darpaṇeti |   
darpaṇasvarūpāntaḥ pratibimbāvabhāsavad deve cidātmasvarūpe   
jagadunmīlitamavabhāsata ityevamabhyupagamāt [k: ityevābhyu] sarvaṃ   
samañjasamiti bhāvaḥ || 40 ||  
  
jagadāderhi devasya yogīva jagataḥ kriyāḥ |  
saṅkalpanagaraprakhyā sṛṣṭirdevasya sammatā || 41 ||  
  
nanu nirupādānānasya kartuḥ kāryakriyā na kvacid dṛṣṭeti cedāha -   
jagadāderiti | jagatkarturityarthaḥ | nanu tarhi yoginirmitavajjagadapi   
svanirmāturbhidyeta | tathā ca kathamuktaṃ cidatiriktaṃ jagannāstīti cedāha -   
saṃkalpeti | devasya jagatkartuḥ saṅkalpanagaravat karturanatiriktā sṛṣṭiriti   
bhāvaḥ || 41 ||  
  
rāma te mānasī sṛṣṭirmanomayyeva kevalā |  
anekamātṛmeyādipracurā hyavabhāsate || 42 ||  
  
nanu saṅkalpanagaramapi karturbhinnameveti cennetyāha - rāmetyādi | mānasī   
sṛṣṭiḥ saṅkalpanagarapracurā yā'vabhāsate sā manomayīti sambandhaḥ || 42 ||  
  
anekabhedabhināpi manaso'nyā nahi kvacit |  
utpanā manasastatra sthitā tatraiva līyate || 43 ||  
  
etadeva sādhayati - aneketi | bhedairvyāvṛttadharmairbhinnāpi mānasī   
sṛṣṭiryato manasyutpannā tatraiva sthitā līnā ca tato manaso nahyanyeti   
sambandhaḥ || 43 ||  
  
sā kevalamanorūpā yathā tadvajjagacchivāt |  
  
seti | mānasī sṛṣṭiḥ | yathā manasa utpattyādinā mānasasṛṣṭermanomayatvam   
tathā cidātmanaḥ śivādutpattyādimajjagaccinmayamityarthaḥ | nanu   
śivādutpannasya jagataḥ śivarūpataiva na citirūpateti cedāha - sa iti | nanu   
citeḥ kulālavadvigrahaḥ syādityāśaṅkya netyāha - avigraheti | nāsti   
cidatirikto vigraho deho yasyāḥ || 44 ||  
  
p. 164)  
  
tripurānantaśaktyaikyarūpiṇī sarvasākṣiṇī |  
sā citiḥ sarvataḥ pūrṇā paricchedavivarjanāt || 45 ||  
  
sā citireva prakaraṇapratipādyā tripuretyāha - tripureti | śaktayo'sya   
[śaktiśca śaktimāṃścaiva padārthadvayamucyate | śaktayo'sya jagatsarvaṃ   
śaktimāṃstu maheśvaraḥ || ityayaṃ ślokaḥ   
paramārthasārasyābhinavaguptakṛteryogarājakṛtavivṛtau (pṛ0 10)   
śrīsarvamaṅgalāśāstraślokatvenoddhṛtaḥ |] jagatsarvam ityuktanītyā   
ghaṭādyābhāsarūpā anantā yāḥ śaktayaḥ tāsāmaikyaṃ saṅghaṭṭaḥ tadrūpiṇī   
| yathā hi darpaṇe pratibhāsamānapratibimbānāṃ darpaṇa eva saṅghaṭṭamayaṃ   
rūpam tatheti bhāvaḥ | nanu tarhi darpaṇavacciterjaḍarūpatvamapi syāditi cedāha -  
ज्ञानशक्तिरूपं न जडस्य सम्भवतीति भावः । प्रागुक्तमपि पूर्णत्वं   
सम्यक् साधयितुमुपक्रमते - सा चितिरिति ॥ ४५ ॥  
  
कालो देशश्च लोकेऽस्मिन् परिच्छेदकरः स्मृतः ।  
तत्राकारमयो देशः कालस्तु स्यात् क्रियामयः ॥ ४६ ॥  
  
ननु कथं परिच्छेदवर्जितेति चेदाह - काल इति । कालदेशयोरेव   
परिच्छेदकत्वं [क्: कत्वं ॥॥॥। परिच्छेद नास्ति] लोके प्रसिद्धमिति   
भावः । ननु परिच्छेदकाभिमतयोर्देशकालयोः किं रूपमिति चेदाह -   
तत्रेति । तयोर्मध्ये इत्यर्थः । इहेदानीं घटः इत्यत्र इहेति गृहादिरूपो देशः   
इदानीमिति प्रातरादिरूपः कालश्च भासते । तत्र गृहादिरूपो देशः   
पृथिव्यादेः संस्थानविशेषात्माकार एव । कालस्तु सूर्यादिपरिस्पन्दादिरूपा   
क्रियैव । यदुक्तं श्रीप्रत्यभिज्ञायाम् - मूर्तिवैचित्र्यतो   
देशक्रममाभासयत्यसौ । क्रियावैचित्र्यनिर्भासात् कालक्रममपीश्वरः ॥   
(२।५) इति । तथा कालः सूर्यादिसञ्चारस्तत्तत्पुष्पादिजन्मैवेति च ।   
नह्याकारक्रियाभ्यां देशः कालो वान्य उदयगिर्यादिरूपेण   
सूर्यादिक्रियारूपेण वोपाधिनोपहितोऽखण्डः सम्भवति यतः   
सर्वव्यवहारस्योपाधिनैव निर्वाहात्तत्कल्पने प्रमाणप्रयोजनयोरभावात् ॥ ४६   
॥  
  
प्। १६५)  
  
यां चितिं समुपाश्रित्य स्यादाकारः क्रियापि वा ।  
तस्याः परिच्छेदकत्वमनयोः स्यात् कथं वद ॥ ४७ ॥  
  
एवं देशकालयोः स्वरूपं विविच्य ताभ्यां परिच्छेदाभावं चिदात्मनः   
साधयति - यामिति । लोके हि शतायुषो गृहस्थस्य पुरुषस्य ततो महतः   
कलियुगात्मककालस्य जम्बूद्वीपात्मकदेशस्यैकांशेन शतवर्षकालेन   
गृहरूपदेशेन च परिच्छेद एतावत्कालं स्थित एतद्देशे स्थित इति प्रसिद्धः ।   
प्रकृते चिदात्मैकदेशाश्रयेण सतोर्देशकालयोराकारक्रियारूपयोः   
कथञ्चिदात्मपरिच्छेदकत्वमित्यर्थः ॥ ४७ ॥  
  
कस्मिन् देशे च काले च चितिर्नास्तीह तद्वद ।  
यत्र न स्याच्चितिः सोऽपि कथं स्यादिति वै भवेत् ॥ ४८ ॥  
  
ननु न [क्, ख्, ग्: न नास्ति] चिदात्माश्रितौ देशकालौ   
यतस्तयोर्महत्तरयोरेकदेशस्थो [क्, ख्: यस्त] घटादिवच्चिदात्मेति   
चेदाह - कस्मिन्निति । यत्रेति । देशे काले चेत्यर्थः [ख्, घ्:   
वेत्यर्थः] । सोऽपीति देशः कालोऽपीत्यर्थः । यथा हि घटशरावादिकं   
मृदविनाभूतं मृदाश्रितं मृदं विना न भवति यथा [क्, ख्:   
तथा] च दर्पणाविनाभूतं प्रतिबिम्बवस्तु दर्पणाश्रितं दर्पणं विना   
न भवति तथा चिदविनाभूतौ देशकालौ न तां विना स्त इति तदाश्रितावेवेति   
भावः ॥ ४८ ॥  
  
प्। १६६)  
  
अस्तिता हि पदार्थानां प्रकाशो नापरः खलु ।  
प्रकाशस्तु चितिः प्रोक्ता नाचितेः स्यात् [क्: नाचितः] प्रकाशता ॥ ४९ ॥  
  
ननु सौरालोकवच्चितिर्वस्तुप्रकाशिका तथा च यथा सौरालोकरहितो   
घटादिरन्धकारेऽस्ति तथा चितिं विनापि देशादिभावोऽप्यस्त्विति चेदाह -   
अस्तितेति । सत्त्वमित्यर्थः । वस्तूनां सत्त्वं हि प्रकाशनमेव नेतरत् ।   
सत्त्वात्मकप्रकाशो हि चितिरेव । नास्ति चितिर्यस्य सोऽचितिः चिदविषय इति तात्पर्यम् ।   
तस्याचितेः [क्: नाचितः] प्रकाशता यतो नास्ति ततश्चितिरेव प्रकाश   
इत्यर्थः । तथा च सौरालोकं विनाऽन्धकारे   
घटादेर्भासनादालोकादन्यदस्तित्वं घटादेः । चित्प्रकाशं [क्, ख्:   
अतश्चि] विना घटादेः कथञ्चिदपि व्यवहाराभावाच्चित्प्रकाश   
एवास्तित्वमिति भावः ॥ ४९ ॥  
  
प्रकाशस्तु सुमुख्यः स्याद्यः स्वतन्त्रः प्रकाशते ।  
जडा न स्वप्रकाशा हि चितियोगप्रकाशनात् ॥ ५० ॥  
  
नन्वस्तु भावानां सत्त्वं प्रकाश एवेति तथापि घटः प्रकाशते चितिः   
प्रकाशत इति व्यवहारसाम्यात् कथं चितिर्घटादेर्दृश्यस्याश्रयभूतेति   
चेदाह - प्रकाश इति । यः स्वतन्त्रः अन्यानपेक्षः प्रकाशते तस्य प्रकाश   
एव सुमुख्यः [घ्: मुख्यः] । जडा इति । जडाश्चिदात्मभिन्ना न   
स्वप्रकाशाः अन्यानपेक्षप्रकाशा न भवन्तीत्यर्थः । हि यस्मात् । चितियोगेन   
चिद्विषयतापत्त्या प्रकाशनात् । चित्तादात्म्यमप्राप्तानामप्रकाशनान्न   
जडानां स्वतन्त्रः प्रकाश इति भावः ॥ ५० ॥  
  
अन्यानपेक्षणेनैव चितिः स्वस्मिन् प्रकाशते ।  
जडाश्चितिं समाश्रित्य प्रकाशन्ते न चान्यथा ॥ ५१ ॥  
  
चितिस्तु न तथेत्याह - अन्येति । स्वस्मिन् अन्यतादात्म्यमनुपगते स्वस्वरूपे   
[क्, ख्: स्वरूपे] समाध्यादिदशासु प्रकाशते । तस्माच्चिज्जडयोः   
प्रकाशवैषम्याच्चितिमाश्रित्यैव जडाः प्रकाशन्ते न स्वातन्त्र्येणेत्यर्थः ॥   
५१ ॥  
  
प्। १६७)  
  
अप्रकाशेऽपि वस्तूनामस्तिता चेत्तदा शृणु ।  
अस्ति नास्तीति लोकेऽस्मिन् व्यवस्था नहि सेत्स्यति ॥ ५२ ॥  
  
अस्तु भावानामाकाशाश्रितत्ववच्चिदाश्रितत्वम् तथाप्यस्ति प्रकाशते   
चेत्यादिव्यवहारादस्तिता प्रकाशाद् [क्: काशवद्] भिन्नैवेति चेदाह -  
[k: sama.....ādye nāsti] vā ? ādye   
samaniyatayorghaṭatvakalaśatvayorivābhedaḥ siddha eveti matvā dvitīye   
dūṣaṇamāha - astīti | yadyaprakāśe'pyastitvaṃ ghaṭādestarhi ayaṃ   
nāstyaprakāśamānatvāt ityādi vyavasthā na setsyatīti bhāvaḥ | nanu tarhyayaṃ   
prakāśate'sti ca yataḥ prakāśate tato'stītyādivyavahāraḥ kathamiti ceducyate   
dṛśyaḥ pratyakṣatvādityādivanneya iti || 52 ||  
  
tasmādvastvastitā loke citprakāśo na cāparaḥ |  
yathā hi pratibibimbānāṃ sattvaṃ darpaṇa eva hi || 53 ||  
  
tasmāditi | prakāśāstitvayoḥ samaniyatatvādityarthaḥ | atra dṛṣṭāntaḥ -   
atheti | dharmadharmiṇostādātmyābhiprāyeṇoktam - darpaṇa eveti |   
darpaṇasattvameva pratibimbānāṃ sattvamityarthaḥ || 53 ||  
  
tathā citirjagatsattā tataḥ sarvaṃ citirbhavet |  
adhikaṃ bhāsate yattu tannairmalyamahittvataḥ [k: mahattvataḥ] || 54 ||  
  
evaṃ citprakāśayostādātmyāt citirjagatsatteti sarvaṃ jagat | nanu citireva sarvaṃ   
cettarhi citirityeva bhāseta ghaṭaḥ paṭa ityadhikāṃśabhāsanaṃ kathamiti cedāha   
- adhikamiti | tannairmalyeti | tasyāściternairmalyasya mahittvato [k:   
mahattvataḥ] māhātmyādityarthaḥ || 54 ||  
  
p. 168)  
  
kāṭhinyanirmalatvābhyāṃ pratibimbāvabhāsanam |  
tayostu tāratamyena pratibimbaḥ sphuṭo'sphuṭaḥ || 55 ||  
  
nanu darpaṇe'dhikāvabhāsaḥ pratibimbavidhayā bhavet prakṛte cidātmani   
kathamadhikāvabhāsa iti cetpratibimbavidhayaiveti vaktuṃ pratibimbanimittaṃ   
vivecayati - kāṭhinyeti | kāṭhinyamariktātmatvam [k, kh:   
kāṭhinyabharitātmatvam] pratibimbāvabhāsanaṃ bhavediti śeṣaḥ | tayoḥ   
kāṭhinyanirmalatvayoḥ | tāratamyena nyūnādhikabhāvena || 55 ||  
  
darpaṇe ca jale cāpi spaṣṭametaddhi lakṣyate |  
jaḍatvād darpaṇādestu svātantryaparivarjanāt || 56 ||  
  
kāṭhinyanirmalatvayorādhikyena darpaṇe sphuṭaḥ pratibimbaḥ nyūnatvena   
jale'sphuṭaḥ pratibimbaḥ | etacca sarvaiḥ spaṣṭaṃ lakṣyate | bhittau   
nairmalyābhāvādākāśe kāṭhinyābhāvācca na pratibimbāvabhāsa iti bhāvaḥ |   
nanu citeḥ svāntaḥ [k: svataḥ] pratibimbāvabhāsane   
darpaṇavadbimbāpekṣāpi syāditi cedāha - jaḍatvāditi | parivarjanād   
bimbāpekṣeti sambandhaḥ || 56 ||  
  
bimbāpekṣā citeḥ svacchasvātantryādanapekṣatā |  
nirmalatvaṃ svataḥsiddhaṃ citermālinyavarjanāt || 57 ||  
  
svacchaṃ [k: svaccha] paricchedamalarahitaṃ sārvatrikaṃ yat svātantryaṃ   
tasmāt citerbimbānapekṣatā | yaduktam -  
  
antarvibhāti sakalaṃ jagadātmanīha  
yadvadvicitraracanā mukurāntarāle |  
bodhaḥ [paraṃ nija iti tantrasārasthaḥ (pṛ0 19)   
īśvarapratyabhijñāvivṛtivimarśinīsthaśca (bhā0 2 pṛ0 203) pāṭhaḥ   
| paramārthasārayogarājavivṛtau (p. 39) tu mūlasthita eva pāṭho   
dṛśyate |] punarnijavimarśanasārayuktyā [vṛttyā iti tantrasārasthaḥ   
pāṭhaḥ]   
viśvaṃ parāmṛśati no mukurastathā tu || iti | (ta0 sā0 pṛ0 19)  
  
nanu jalādeḥ katakādinā nairmalyaṃ sambhavati citeḥ kathamiti cedāha -   
nirmalatvamiti | ākāśavadasaṅgatvena mālinyavarjanāt || 57 ||  
  
p. 169)  
  
anekarasataiva syād mālinyaṃ tat [g, gh: sā] citernahi |  
aikātmyarūpyāccicchakterakhaṇḍatvācca sarvathā || 58 ||  
  
jalādigataṃ mālinyaṃ kim ? yaccitirūpe nāstītyucyate ityāśaṅkyāha -   
aneketi | anekarasatvaṃ vastvantarasaṃmilitatvam | yathā pārthivarajaḥsaṃmilitatvaṃ   
jale mālinyam | yathā ca darpaṇe kācānyāṃśasaṃmilitatvam | nanvevaṃvidhaṃ   
mālinyaṃ citeḥ kuto neti cedāha - aikātmyarūpyāditi | avayavināṃ   
svāvayavāntarāleṣu svātiriktāṃśamelanānmālinyasambhavaḥ | cidātmano   
niravayavatvenaikarūpyānna mālinyamiti bhāvaḥ | evaṃ nairmalye nimittamuktvā   
kāṭhinye'pi nimittamāha - akhaṇḍeti | akhaṇḍatvādariktātmabhāvahetoriti   
sambandhaḥ | riktātmatvamavakāśātmatvam | avakāśavattvamiti yāvat | loke   
hyavayavasaṃśleṣatāratamyena kāṭhinyatāratamyaṃ dṛṣṭam | yadavayavānāṃ   
saṃśleṣādhikyam tatra kāṭhinyādhikyam | saṃśleṣanyūnatve kāṭhinyanyūnatā |   
dṛṣṭaṃ caitatpāṣāṇajalayoḥ | saṃśleṣe ādhikyaṃ cāvayavāṃśānāṃ   
sambandhādhikyanimittam | tathāhi - yasmādyasyāvayavāṃśā   
yāvanto'dhikāḥ saṃyuktāstasya tāvadadhikaḥ saṃśleṣastāvadadhikaṃ   
kāṭhinyaṃ ca [k, kh, g: ca nāsti] tathā yasya yāvadavayavāṃśā   
asaṃyuktāstasya tāvadaṃśāvacchedenāntaravakāśavattvādriktātmatvācca   
tasyānadhikakāṭhinyavattvamiti | citestu   
niravayavatvenākhaṇḍatvādariktātmatvamiti bhāvaḥ || 58 ||  
  
ariktātmabhāvahetornairmalyaṃ sarvato'dhikam |  
asvato bhāsamānasya bhānamanyānuṣaṅgataḥ || 59 ||  
  
ariktātmabhāvahetościternairmalyaṃ sarvato'dhikam | prakṛte nairmalyamiti   
kāṭhinyasyāpyupalakṣaṇam | tathā ca citernairmalyaṃ kāṭhinyaṃ ca sarvato   
darpaṇāderadhikamityarthaḥ |   
avayavināmavayavāṃśeṣvavakāśatāratamyasambhavāttadavakāśeṣu   
vastvantarapraveśatāratamyasaṃbhavācca kāṭhinyanairmalyatāratamyam   
citerakhaṇḍatvena sarvathā riktātmatvāddhetornairmalyaṃ kāṭhinyaṃ ca   
sarvato'dhikamiti bhāvaḥ | nanu jagataḥ pratibimbatve pramāṇābhāvānna   
pratibimbatvamiti cet pratibimbalakṣaṇayogāt pratibimbatvamiti vaktuṃ   
pratibimbalakṣaṇamāha - asvata iti | anyāsambandhe'bhāsamānatve   
satyanyasambandhena bhāsamānatvaṃ pratibimbatvam [k: anyaprati] | yathā   
pratibimbaghaṭo darpaṇaṃ vinā'bhāsamāno darpaṇasambandhenaiva bhāsate evaṃ   
citiṃ vinā'bhāsamānaṃ citisambandhenaiva bhāsata iti jagat pratibimbātmakameva ||   
59 ||  
  
p. 170)  
  
pratibimbasvarūpajñāḥ pratibimbaṃ pracakṣate |  
jagadetādṛśaṃ sarvaṃ sarvaiḥ samabhilakṣitam || 60 ||  
  
pratibimbamiti | pratibimbatvamityarthaḥ | etādṛśaṃ pratibimalakṣaṇavat || 60 ||  
  
svato na bhāsate kvāpi bhāsate ca cidāśrayāt |  
ato jagat syādādarśapratibimbasusaṃmitam || 61 ||  
  
lakṣaṇaṃ jagati yojayati - svata iti | susaṃmitaṃ samam || 61 ||  
  
citirvicitrā'nyabhāvairuparaktāpi bhāsinī |  
svarūpādapracyutaivādarśavalleśato'pi hi || 62 ||  
  
evaṃ jagataḥ pratibimbalakṣaṇayogāt pratibimbatvamupapādya   
citerdarpaṇatulyatāṃ vaktuṃ pratibimbagrāhiṇo lakṣaṇaṃ citi yojayati - citiriti |   
anyasvarūpoparaktatvena bhāsamānatve [k: mānetyapra]   
satyapracyutasvarūpatvaṃ pratibimbagrāhitvam | bhāsinīti | bhāsanamātrarūpā | ata   
eva leśato'pyapracyutetyanvayaḥ || 62 ||  
  
darpaṇapratibimbānāṃ darpaṇānanyatā yathā |  
cidātmapratibimbānāṃ cidātmānanyatā tathā || 63 ||  
  
evaṃ mahatā prayatnena jagataḥ pratibimbatve sādhite phalitamāha - darpaṇeti ||   
63 ||  
  
p. 171)  
  
darpaṇe pratibimbo hi bimbaheturnirūpitaḥ |  
citiḥ(ti) svātantryahetuḥ syāt pratibimbo hi jāgataḥ || 64 ||  
  
svacchasvātantryādanapekṣatā (11|57) iti citi pratibimbane [k,   
kh, g: pratibimbe] na bimbāpekṣetyuktam tannirvāhayitumupakramate -   
darpaṇa iti | bimbaṃ heturyasya sa bimbahetuḥ | svātantryaṃ heturyasya sa jāgataḥ   
pratibimbaḥ || 64 ||  
  
svasaṅkalpādrāma paśya svātmani pratibimbitān |  
bhāvān bimbavinābhūtānnirnimitāvabhāsanān || 65 ||  
  
bimbaṃ vinā pratibimbane dṛṣṭānamāha - svasaṅkalpeti | svātmani   
antaḥkaraṇaparichinnacaitanye | nirgataṃ nimittaṃ yasya nirnimittamavabhāsanaṃ   
yeṣām darpaṇapratibimba iva nālokādinimittāpekṣāpīti bhāvaḥ |   
saṅkalpānmanorājye bhāsamānā bhāvāḥ pratibimbalakṣaṇayogāt   
pratibimbabhūtāḥ teṣāmavabhāsanaṃ bimbādyanapekṣameva prasiddham evaṃ   
paraciti jagatpratibimbanamiti bhāvaḥ || 65 ||  
  
saṅkalpa eva svātantryaṃ citerucchūnamīryate |  
asaṅkalpadaśāyāṃ sā citiḥ svacchaikarūpiṇī || 66 ||  
  
saṅkalpapadārtha vivṛṇoti - saṅkalpa iti | cidātmano yatsvātantryaṃ nāma   
śaktiḥ tasya śaktitvādeva cidātmānatirekatvaṃ sūkṣmarūpatvaṃ ca |   
tadyadocchūnaṃ puṣṭaṃ bhavati dṛśyākāratvena sthūlatāṃ prāpnotīti yāvat   
tadā tatsvātantryameva saṅkalpa itīryate [k: itīryate....ṣaṅkalpa nāsti] |   
yathā hi tava svātantryameva saṅkalparūpam | sa [k, kh:   
tatvamapyaneka] tvayyanekabhāvān pratibimbatvenāvabhāsayati   
evameveśvarasya svātantryamapi jagadavabhāsayatīti bhāvaḥ | asaṅkalpakāle ca   
yathā tavātmabhūtā [k, kh: tathā cātma] citiḥ pratibimbavarjanena   
svacchaikacinmātrarūpiṇī || 66 ||  
  
p. 172)  
  
evaṃ citerviśuddhaikarūpāyāḥ sṛṣṭitaḥ purā |  
bṛhat svātantryamabhavat saṅkalpātmakameva tat || 67 ||  
  
evaṃ sṛṣṭeḥ purā pralaye viśuddhaikarūpā yā parā citistasyā yad   
bṛhadaparicchinnaṃ svātantryaṃ tadeva sṛṣṭyādau saṅkalpātmakamabhavat |   
śuddhaciddaśāyāṃ svātantryasya tadekarūpatvena sthitasya sṛṣṭyādau   
jagadrūpatāpattireva saṅkalpatvamiti bhāvaḥ || 67 ||  
  
tata etatsamābhātaṃ pratibimbātmakaṃ jagat |  
bṛhatsaṅkalpasusthairyāccirametad vibhāsate || 68 ||  
  
tataḥ saṅkalpādetajjagatpratibimbātmakaṃ samābhātaṃ bhavati | nanu   
yathā'smatsaṅkalpabhāsitabhāvānāmasthiratvam   
evamīśvarasaṅkalpabhāsitasyāpyasthairyaṃ kuto neti cedāha - bṛhaditi |   
bṛhataḥ saṅkalpasya sthiratvenaitajjagacciraṃ bhāsate saṅkalpajāvabhāsasya   
saṅkalpānyūnakālatvaniyamāditi bhāvaḥ || 68 ||  
  
sādhāraṇaṃ jagad bhāti pūrṇasvātantryahetutaḥ |  
anyeṣāṃ tadapūrṇatvād bhātyasādhāraṇātmanā || 69 ||  
  
nanu tathāpi svasaṅkalpajātaṃ svātmana eva bhāsate nānyasya |   
īśvarasaṅkalpajātajagataḥ kathaṃ sarvasādhāraṇyena bhasanamiti [gh:   
bhāna] cedāha - sādhāraṇamiti | īśvarasya pūrṇasvātantryāt   
sarvasvātantryāddhetorityarthaḥ | tadapūrṇatvāt svātantryāpūrṇatvāt   
sarvasvātantryābhāvādityarthaḥ | īśvara idamīdṛśaṃ jagat   
pramātrantaradṛśyamiti saṅkalpayati tatastathā bhāsate | jīvena tathā   
saṅkalpite'pi jagati pramātrantaradṛśyamityaṃśe'svātantryānna soṃ'śo bhāsata   
iti bhāvaḥ || 69 ||  
  
abhyāsānmaṇimantrādyaiḥ svātantryaṃ tu yathā yathā |  
tyajet saṅkocamātmasthaṃ tathā tatra hi bhāsanam || 70 ||  
  
jīvānāmapūrṇaṃ svātantryamiti tatsaṅkalpitānāmasādhāraṇyamuktam | tasyaiva   
svātantryasyopāyairyāvat saṅkocahānistāvat pūrṇatvamityāha - abhyāsāditi |   
abhyāsaḥ śuddhacidātmatattvasyāhamityavicchinnānusandhānam | maṇimantrau   
prasiddhau | ādinauṣadhiḥ | etaiḥ sādhitaiḥ | tatra tatsvātantryakalpite || 70 ||  
  
p. 173)  
  
paśyaindrajālikaṃ rāma nirupādānayogataḥ |  
bhāsayantaṃ jagaccitraṃ saṅkalpādeva sarvataḥ || 71 ||  
  
atrodāharaṇamāha - paśyeti | aindrajāliko hi   
sādhitamaṇimantrādyairgajaturagādirūpaṃ citraṃ jagadupādānamanapekṣyaiva   
saṅkalpamātreṇa sarvato bhāsayatīti bhāvaḥ | yadvā   
mānasasṛṣṭerasādhāraṇamasthairyamarthakriyābhāvaśceti [k:   
sṛṣṭamasā-] bāhyasṛṣṭivaisādṛśyād dṛṣṭāntāntaramāha -  
  
साधारणं स्थिरं स्वार्थक्रियार्हं भूय एव तु ।  
स्वात्मन्युपसंहरेच्च जगदेवं विभसते ॥ ७२ ॥  
  
स्वीया याऽर्थक्रिया घटादेरुदकाहरणादिरूपा तदर्हम् । एवंविधं   
जगदैन्द्रजालिकः सृष्ट्वा भूयः स्वात्मनि स्वसृष्टं सर्वमुपसंहरेच्च ।   
एवमीश्वरसृष्टमपि जगद्विभासते ॥ ७२ ॥  
  
योगिनः पश्य सृष्टिं तां पूर्णस्थैर्यसमावृताम् ।  
योगिनस्तु मितत्वेन सृष्टिर्बाह्या विभाविता ॥ ७३ ॥  
  
नन्वेवमप्यैन्द्रजालिकसृष्टेरतिस्वल्पकालस्थायित्वेन वैसादृश्यमेवेति   
मत्वाह - योगिन इति । विश्वामित्रादेर्योगिनो   
नक्षत्रादिसृष्टिमाप्रलयस्थायित्वरूपपूर्णस्थैर्यसमावृतां   
पश्येत्यर्थः । ननु तथापि योगिनः सृष्टिरीश्वरसृष्टिवत् स्वस्वरूपे कुतो नेति   
चेदाह - योगिनस्त्विति । साधारणयोगिन ईश्वरापेक्षया परिच्छिन्नत्वेन   
परिमितस्वरूपत्वेन बहिःस्थानलाभात् परिमितशक्तित्वाच्च बाह्या   
सृष्टिर्विभावितेत्यर्थः । यस्तु पूर्णयोगी स बाह्यमनपेक्ष्य श्रीकृष्णादिवत्   
[क्, ख्: श्रीकृष्णादिः] स्वस्वरूपे   
एवाऽखिलविश्ववैचित्र्यमवभासयितुं समर्थ इति ध्येयम् ॥ ७३ ॥  
  
प्। १७४)  
  
अमितत्वात् सृष्टिरियं चिन्नाथस्यान्तरेव हि ।  
अत एव चिदात्मत्वव्यतिरेकादसत्यता ॥ ७४ ॥  
  
नैवमीश्वर इत्याह - अमितत्वादिति । अत एव अन्तःसृष्टत्वादेव ।   
अन्यान्तरन्यावभासनं प्रतिबिम्बतुल्यमेवेति [क्: प्रतिबिम्बतुल्यमेवेति   
नास्ति] प्रतिबिम्बस्य [ग्: प्रति नास्ति]   
दर्पणात्मत्वव्यतिरेकेणासत्यत्ववज्जगतोऽपि चिदात्मत्वव्यतिरेकादसत्यतामाह   
- [क्, ख्: चिदात्मव्य] चिदात्मत्वेति ॥ ७४ ॥  
  
जगतः प्रतिबिम्बस्यादर्शात्मत्वं विना यथा ।  
अत एव विचारेणासत्यतां याति नान्यथा ॥ ७५ ॥  
  
असत्यता जगत इत्यन्वयः । अत एवेति । प्रतिबिम्बरूपत्वादेवेत्यर्थः । नान्यथेति ।   
प्रतिबिम्बात्मकमेतज्जगदिति विचारे कृते न सत्यतां प्राप्नोतीत्यर्थः ॥ ७५ ॥  
  
सत्यं स्वभावं नो मुञ्चेदसत्यं तं परित्यजेत् ।  
जगत् पश्य भार्गवैतत् स्वभावादतिचञ्चलम् ॥ ७६ ॥  
  
एवं प्रतिबिम्बत्वेनासत्यत्वं प्रसाध्यासत्यलक्षणवत्त्वादपि जगतोअसत्यतां   
वक्तुं प्रसङ्गात् सत्यासत्यलक्षणमाह - सत्यमिति ।   
अव्यभिचरितस्वभावं सत्यम् अन्यदसत्यमिति तदर्थः । एतत् प्रत्यक्षं जगत् ।   
अतिचञ्चलं क्षणिकम् ॥ ७६ ॥  
  
सत्यासत्ये विभागेन भासेते सर्वतोऽखिलम् ।  
प्रतिबिम्बादर्शभानमिव तत्प्रविचारय ॥ ७७ ॥  
  
कथमयं निश्चय इति चेद्विचारेण भवेदित्याह - सत्येति । सर्वतः सर्वत्र ।   
अखिलं तज्जगत् प्रविचारय । कथमिति चेदाह - प्रतिबिम्बादर्शभानमिवेति ।   
प्रतिबिम्बादर्शयोरनियतनियतरूपत्वेन [ग्: नियत नास्ति] भानवद्   
जगच्चिदात्मनोर्भानं भवेदिति प्रविचारयेति भावः ॥ ७७ ॥  
  
प्। १७५)  
  
आदर्शो ह्यचलस्तत्र चलं हि प्रतिबिम्बकम् ।  
तथा जगच्चलं संविदचला सर्वभाविता ॥ ७८ ॥  
  
एतदेव दृष्टान्ते विचारपूर्वकं दार्ष्टान्तिके योजयति - आदर्श इति ।   
यावत्प्रतिबिम्बेषु वादर्शस्याव्यावृत्तत्वेनापरित्यक्तस्वभावत्वेन सत्यता   
घटप्रतिबिम्बस्यपटादिप्रतिबिम्बकाले व्यावृत्तत्वेन परित्यक्तस्वभावत्वाद   
सत्यतेति भावः । तथेति । घटादेर्जगतः परस्परं व्यावृत्तेः संविदः   
सर्वत्राऽव्यावृत्तेर्जगदसत्यं संवित् सत्येति ज्ञेयम् ।   
जगत्संविदोश्चलाचलत्वं सर्वैर्ज्ञातमित्याह - सर्वेति ॥ ७८ ॥  
  
अत एव हि भावानां विचारासहरूपता ।  
तथा हि सूर्यालोको हि वस्तूनामवभासकः ॥ ७९ ॥  
  
अत एव असत्यत्वादेव । यद्धि असत्यं तन्मरुतोयकेशोड्रकादिवदविचारसहमेव   
। विचारेणेदमीदृशमिति निर्णीतं न [क्, ख्: न नास्ति] भवेदिति   
भावः । विचारासहत्वमेवोपपादयति भावेषु तथा हीति ॥ ७९ ॥  
  
उलूकादिदिवान्धानां विपरीतोऽन्धकारवत् ।  
प्रकाशत्वान्धकारत्वे न विविक्तेऽनयोः [विविक्तेऽनयोः इत्यत्र   
सन्धिरार्षः] स्फुटे ॥ ८० ॥  
  
विपरीतः अनवभासकः । न विविक्ते विवेकमप्राप्ते । अनयोः सौरालोकतमसोः ।   
वस्त्ववभासकत्वं प्रकाशत्वम् अनवभासकत्वं प्रकाशविरुद्धत्वं   
वान्धकारत्वम् । एवं च सौरालोकस्य मनुष्यादीन् प्रत्यवभासकत्वेन   
उलूकादीन् प्रत्यनवभासकत्वेन [क्: कत्वं नैवं] एवं तमसोऽपि   
मनुष्यादीन् प्रत्यनवभासकत्वेनोलूकादिन् प्रत्यवभासकत्वेन कस्य   
प्रकाशत्वं कस्य वान्धकारत्वमिति विवेक्तुमशक्यत्वेन विचारासहत्वमिति   
भावः ॥ ८० ॥  
  
प्। १७६)  
  
एवं विषं कस्यचित् स्यादविषं कस्यचिद् भवेत् ।  
मनुष्यादेः प्रतिघातकरी भीतिर्हि लक्ष्यते ॥ ८१ ॥  
  
एवमन्येषामपि स्वभावानवस्थितिमाह - एवमिति । विषं   
वत्सनाभादिर्मनुष्यादेर्मारकं स्यात् तदुत्पन्नकृम्यादेरविषममारकम् ।   
प्रतीघातो गमनप्रतिबन्धः ॥ ८१ ॥  
  
योगिनां गुह्यकादीनामप्रतीघातलक्षणा ।  
कालो देशश्च दीर्घो यो मनुष्यादिप्रभावितः ॥ ८२ ॥  
  
अप्रतीघातो लक्षणं यस्याः । प्रतीघातकरी न भवतीति तात्पर्यम् । यः कालो   
देशश्च मनुष्यादिभिर्दीर्घत्वेन ज्ञातः स एव देवादीनामदीर्घ इत्याह -   
काल इति ॥ ८२ ॥  
  
स एव विपरीतो वै देवानां योगिनामपि ।  
दर्पणे भासमानस्य दूरादेर्दूरता यथा ॥ ८३ ॥  
  
कथमेकस्यैव दूरत्वमदूरत्वं चेति चेत् सदृष्टान्तमाह - दर्पण इति ॥   
८३ ॥  
  
तथैवास्य स्वभावोऽपि विचारे [क्, ख्, घ्: विचारो न   
स्थिरीभवेत्] न स्थिरो भवेत् ।  
अत आश्रयरूपेण विना नास्ति हि किञ्चन ॥ ८४ ॥  
  
तथैवेति । दर्पणे दृश्यमानो यः सुदीर्घोऽपि देशस्तस्य दर्पणानतिरिक्तत्वेन   
यथा न दीर्घत्वम् एवमेवात्र चिति भासमानालोकादीनामप्रकाशत्वादिकं   
विचारितं सद् न स्थिरं [ग्: अस्थिरं] भवतीत्यर्थः । अतः   
प्रतिबिम्बात्मकत्वाज्जगत आश्रयरूपेण चिदात्मना विना नास्तीत्यर्थः ॥ ८४ ॥  
  
प्। १७७)  
  
यदस्तीति भाति तत्तु चितिरेव महेश्वरी ।  
एवं जगच्चिदेकात्मरूपं ते सम्यगीरितम् ॥ ८५ ॥  
  
यदिति । यथा दर्पणेऽस्तीति भासमानानां प्रतिबिम्बानां दर्पण एव स्वरूपम्   
एवं चिदात्मनि यदस्तीति भाति तत्सर्वं चितिरेव महेश्वरीति स्वस्मिन्   
प्रतिबिम्बात्मकवैचित्र्यभासने स्वैश्वर्यमेव निमित्तम् न तु दर्पणस्येव   
बिम्बमिति [क्, ख्: प्रतिबिम्ब] सूचितम् । अध्यायादौ यत्पृष्टं   
कथं चितेरन्यच्चेत्यं [क्, ख्: चैत्यं] नास्तीति तदियता [क्,   
ख्: तदीयता] ग्रन्थेनोपपाद्योपसंहरति - एवमिति ॥ ८५ ॥  
  
इति श्रीत्रिपुरारहस्ये ज्ञानखण्डे जगत्तत्त्वनिरूपणे एकादशोऽध्यायः ॥  
  
इति श्रीत्रिपुरारहस्ये ज्ञानखण्डव्याख्यायां तात्पर्यदीपिकायाम्   
एकादशोऽध्यायः ॥  
  
प्। १७८)  
  
अथ द्वादशोऽध्यायः  
  
एवं दत्तात्रेयमुखाद् जगत्तत्त्वं निशम्य तु ।  
पप्रच्छ भार्गवो भूयः सन्देहकलिलान्तरः ॥ १ ॥  
  
अत्राऽध्याये चाधिपद्यैर्जगत्सत्यत्वभासनम् ।  
दृढभावनयेत्युक्तं शैलाख्यानेन वै स्फुटम् ॥  
  
एवं चितिरेवेति । सन्देहेन कलिलं [क्: कलिकलु] कलुषितमान्तरं मनो   
यस्य ॥ १ ॥  
  
भगवन् संश्रुतं प्रोक्तं भवता जागतं ननु ।  
यथा ब्रवीषि भगवंस्तत्तथैव न चाऽन्यथा ॥ २ ॥  
  
जागतम् स्वरूपमिति शेषः । तथैव चितिमात्ररूपमेव ॥ २ ॥  
  
तथापि कुत एतद्धि भाति सत्यात्मकं सदा ।  
कुतो वाऽन्यैर्बुद्धिमद्भिः सत्यत्वेन विनिश्चितम् ॥ ३ ॥  
  
तथापि असत्यमपि । कुतः कस्मात् कारणात् । सदा सत्यात्मकं भाति ।   
रज्जुसर्पादेरसत्यस्य कदाचिदसत्यत्वेन भानं दृष्टम् इदं हि जगत् कथं   
सदा सत्यात्मकं भातीति भावः । नन्वेतद् गगननैल्यतुल्यं मूढैरेव   
सत्यत्वेन विदितमिति चेदाह - कुतो वेति । अन्यैः परैर्द्वैतवादिभिः ।   
बुद्धिमद्भिस्तर्कनिपुणैः ॥ ३ ॥  
  
त्वत्तः श्रुतं चापि भूयो भाति मे सत्यवत् कुतः ।  
ब्रूह्येतत् कृपया नाथ यथा नश्येदयं भ्रमः ॥ ४ ॥  
  
अथ च त्वत्तः गुरोराप्ततमाद् असत्यमिदमिति सोपपत्तिकं श्रुतमपि भूयः कुतो   
मे जगत् सत्यत्वेन भाति एतद् ब्रूहि ॥ ४ ॥  
  
इत्यापृष्टो भार्गवेण दत्तात्रेयो महाशयः ।  
जगत्सत्यभ्रान्तिमूलं प्रवक्तुमुपचक्रमे ॥ ५ ॥  
  
महाशय इति । महान् अपरिच्छिन्नः चिदात्माकार आशयश्चित्तं यस्य । जगत्   
सत्यमिति या भ्रान्तिः तन्मूलं तन्निमित्तम् ॥ ५ ॥  
  
प्। १७९)  
  
शृणु राम जगद्भ्रान्तेर्मूलमेतत् सनातनम् ।  
वस्त्वविद्यापूर्वकं यद् दृढभावनमेव [घ्: दृढा; क्:   
हृदा] तत् ॥ ६ ॥  
  
एतद्वक्ष्यमाणम् । सनातनम् अनादि । तदेवाह - वस्त्विति । वस्तुनोऽविद्या   
अयथावद्ग्रहणम् एतत्पूर्वकं यद्वस्तुनोऽन्यरूपेण दृढभावनम् ।   
भावनाया [घ्: नायां] दृढत्वं श्रद्धावत्त्वम् । तत्   
प्रोक्तभ्रमनिमित्तम् ॥ ६ ॥  
  
पश्यात्मानमविज्ञाय स्वात्मबुद्धिं शरीरके ।  
क्व मांसरुधिरास्थीनि क्व चिदात्मातिनिर्मलः ॥ ७ ॥  
  
अत्रोदाहरणमाह [क्: तत्रो] पश्येति ।   
आत्मानमपरिच्छिन्नचिद्रूपमविज्ञाय अयथावत् परिच्छिन्नत्वेन विज्ञाय ।   
शरीरमात्मेति दृढभावनादिति शेषः । स्वात्मबुद्धिमिति । शरीरमात्मेति   
बुद्धिम् । शरीरं कुतो नात्मेति चेदाह - क्वेति । अतिनिर्मलः चिदेकरसः ॥ ७ ॥  
  
केवलं भावनादार्ढ्याच्चिदात्मा देहकोऽभवत् ।  
ज्ञातेऽप्यात्मनि चिद्रूपे भूयो भ्रान्तिः शरीरके ॥ ८ ॥  
  
आत्मत्वेन दृढभावनाद् देहात्मत्वनिश्चयः [क्: देहात्मनि] । एवं   
भावनादेव आत्मा चिद्रूपो न देह इत्युपपत्त्युपलब्धिभ्यां ज्ञातेऽपि   
पुनर्भ्रान्तिः ॥ ८ ॥  
  
एवमेव भावनया सत्यं भाति जगत् खलु ।  
विपरीतं भावयन् वै दृढभ्रान्तिं निवर्तयेत् ॥ ९ ॥  
  
एवमेवेति । अनात्मनि देहे भावनयात्मबुद्धिवदेवेत्यर्थः ।   
दृढसत्यत्वभावनया असत्यमिति सम्यग् ज्ञातमपि जगत् सत्यमिति भाति ।   
नन्वेवं सति जगति सत्यत्वबुद्धिरनिवार्यैवेति चेन्नेत्याह - विपरीतमिति ।   
एतज्जगद् असत्यमिति सदा विपरीतं दृढं भावयन् सत्यत्वभ्रान्तिं निवर्तयेत्   
॥ ९ ॥  
  
यो यथा भावयेदेतज्जगत्तस्य तथा भवेत् ।  
योगिनां धारणाध्यानैः पश्य तद्रूपसङ्गतिम् ॥ १० ॥  
  
कुत एवमिति चेदेवमेव भावनासामर्थ्यमित्याह - यो यथेति । क्वैतद्   
दृष्टमिति चेदाह - योगिनामिति । धारणा ध्यानं च   
भावनापरिपाकविशेषः । बहुवचनं धारणादेरवान्तरभेदाभिप्रायम् ।   
तद्रूपसङ्गतिं जगतो भावनानुरूपताप्राप्तिम् ॥ १० ॥  
  
प्। १८०)  
  
अत्र ते वर्तयिष्यामि पुरावृत्तं [क्: पुनरावृत्तमद्भु]   
महाद्भुतम् ।  
अस्ति वङ्गे सुन्दराख्यं पुरं परमपावनम् ॥ ११ ॥  
  
अत्र जगतो भावनानुरूपताप्राप्तौ । वर्तयिष्यामि उपक्रमिष्यामि ।   
परमपावनं तीर्थभूतम् ॥ ११ ॥  
  
तत्रासीन्नृपतिर्धीमान् सुषेण इति विश्रुतः ।  
तस्य भ्राता महासेनो यवीयान् प्रियकृत् सदा ॥ १२ ॥  
  
यवीयान् कनिष्ठः । भ्रातुः [क्: भ्राता] प्रियकृत् ॥ १२ ॥  
  
शशास राज्यं नृपतिर्धर्मतः सर्वसम्मतः ।  
कदाचिदश्वमेधैः सोऽयजद् देवं महेश्वरम् ॥ १३ ॥  
  
तत्र राजकुमारास्तु महाबलप्राक्रमाः ।  
महत्या सेनया यज्ञाऽश्वं सर्वे ह्यनुसंययुः ॥ १४ ॥  
  
तत्र यज्ञे । अश्वचर्यायामश्वमनुगताः ॥ १४ ॥  
  
अश्वस्य रोधकान् सर्वान् विजित्य बलिनो बलात् ।  
ययुरैरावतीतीरमन्वश्वं नृपतेः सुताः ॥ १५ ॥  
  
रोधकान् शत्रून् । ऐरावती नदी । अन्वश्वम् अश्वपृष्ठतः ॥ १५ ॥  
  
ददृशुस्तत्र राजर्षि तङ्गणाख्यं तपोनिधिम् ।  
बलोद्धता अवज्ञाय तमसङ्गम्य ते ययुः ॥ १६ ॥  
  
तत्र ऐरावतीतीरे । अवज्ञाप्रकार [क्: ज्ञाकार] एव असङ्गम्येति ।   
प्रणामादिपूर्वकं समीपमगत्वेत्यर्थः । ते राजकुमाराः ॥ १६ ॥  
  
तद्वीक्ष्य तङ्गणसुतः पित्रवज्ञां रुषान्वितः ।  
जग्राहाश्वं यज्ञियं तं राजपुत्रन् हि भर्त्सयन् ॥ १७ ॥  
  
प्। १८१)  
  
अथ राजकुमारास्ते रुरुधुः सर्वतो हि तम् ।  
तावत्तङ्गणपुत्रोऽपि गण्डशैलं पुरः स्थितम् ॥ १८ ॥  
  
तं मुनिपुत्रम् ॥ १८ ॥  
  
विवेशाश्वं समादाय पश्यत्सु राजसूनुषु ।  
साश्वं शिलाविलीनं तं दृष्ट्वा राजकुमारकाः ॥ १९ ॥  
  
तं मुनिपुत्रम् ॥ १९ ॥  
  
विभिदुर्गण्डशैलं तं शस्त्रैरुच्चावचैः पृथक् ।  
चूर्णिताद् गण्डशैलात् स महत्या सेनया वृतः ॥ २० ॥  
  
उच्चावचैरुत्तमैरधमैश्च । चूर्णितात् चूर्णितैकदेशात् ॥ २० ॥  
  
निर्गत्य तङ्गणसुतो जिगाय युधि तान् क्षणात् ।  
निहत्य सेनां सौषेणीं बद्ध्वा राजकुमारकान् ॥ २१ ॥  
  
तान् राजकुमारान् ॥ २१ ॥  
  
प्रविवेश गण्डशैलं भूयस्तङ्गणसम्भवः ।  
अथ सेनाभटाः शिष्टा गत्वा राज्ञे न्यवेदयन् ॥ २२ ॥  
  
सुन्दरपुरं गत्वा ॥ २२ ॥  
  
साश्वराजकुमाराणां हरणं गण्डशैलके ।  
सुषेणो विस्मितोऽत्यन्तमुवाचावरजं स्वकम् ॥ २३ ॥  
  
तच्छ्रुत्वा विस्मितः ॥ २३ ॥  
  
वत्साशु गच्छ तं देशं यत्रास्ते तङ्गणो मुनिः ।  
तपस्विनोऽचिन्त्यवीर्या अजेया देवमानुषैः ॥ २४ ॥  
  
यतोऽजेयाः अतः प्रसाद्य । अश्वमेधस्य कालः ॥ २४ ॥  
  
तं प्रसाद्य सुतानश्वं चासाद्यायाहि सत्वरम् ।  
न कालोऽतिव्रजेदेष वसन्तो यज्ञसम्मतः ॥ २५ ॥  
  
अभिमानो न कर्तव्यस्तपस्विषु कदाचन ।  
क्रुद्धास्तपस्विनो लोकान् भस्मीकुर्युः क्षणेन वै ॥ २६ ॥  
  
अतः प्रसादनपरो भूत्वा स्वार्थं प्रसाधय ।  
इत्यादिष्टो महासेनस्तं देशं शीघ्रमाययौ ॥ २७ ॥  
  
स्वार्थम् अश्वादिमोचनम् । तं देशं तङ्गणेनास्तितम् ॥ २७ ॥  
  
प्। १८२)  
  
अपश्यत्तङ्गणं तत्र समाहितमतिं दृढम् ।  
काष्ठकुड्यात्मतां प्राप्तं शान्तेन्द्रियमनोधियम् ॥ २८ ॥  
  
दृढं यथा तथा सम्यक् स्वात्मन्यप्रकम्पतया आहिता स्थापिता मतिर्येन ।   
अत एव काष्ठेत्यादि(ना)देहचाञ्चल्याभावः शान्तेत्यादिना   
बाह्यान्तःकरणयोश्चाञ्चल्याभाव उक्तो ज्ञेयः ॥ २८ ॥  
  
निर्विकल्पदशाम्भोधिनिलीनस्वात्मभावनम् ।  
प्रणम्य दण्डवद् भूयः कृताञ्जलिपुटस्तदा ॥ २९ ॥  
  
निर्विकल्पदशा निर्गता विषयाकारैः परिच्छेदात्मिका विकल्पदशा   
यस्याश्चितेस्तस्या अपरिच्छिन्नत्वेनाम्भोधिरूपता तत्र नितरां लीनं   
सूक्ष्मत्वेन स्थितमात्मनो भावनमहन्त्वेन स्फुरणं यस्य ।   
निर्विकल्पस्वरूपस्यापि व्युत्थानानुरोधेन सूक्ष्माहंविमर्शनाभ्युपगम इति   
ध्येयम् । एवंविधं तङ्गणं प्रणम्य ॥ २९ ॥  
  
तुष्टाव विविधैः स्तोत्रैर्महासेनो मुनीश्वरम् ।  
तथा तस्य संस्तुवतो ह्यत्यगाद्वै दिनत्रयम् ॥ ३० ॥  
  
अथाजगाम तत्पुत्रः सन्तुष्टः पितृसंस्तवात् ।  
प्रोवाच तं महासेनं राजंस्तुष्टोऽस्मि संस्तवात् ॥ ३१ ॥  
  
अथ चतुर्थ दिने ॥ ३१ ॥  
  
ब्रूहि किं तेऽभिलषितं साधयाम्यविलम्बितम् ।  
अहं पुत्रोऽस्म्यस्य विभोस्तङ्गणस्य महामुनेः ॥ ३२ ॥  
  
नैतस्य मे पितुः कालो भाषणे शृणु भूमिप ।  
समाहितस्वान्त एष द्वादशाब्दादनन्तरम् ॥ ३३ ॥  
  
अनन्तरं समुत्तिष्ठेदित्यन्वयः ॥ ३३ ॥  
  
समाधितः समुत्तिष्ठेत्तत्र पञ्चाब्दका गताः ।  
सप्तावशेषा एवं हि समयोऽस्य पुरातनः ॥ ३४ ॥  
  
समयः सङ्केतः सङ्कल्प इति यावत् । अस्य मे पितुः ॥ ३४ ॥  
  
प्। १८३)  
  
तत्तेऽभिवाञ्छितं ब्रूहि यदस्मात्तत् करोम्यहम् ।  
न मां बालं विजानीहि पितृतुल्यं तपस्विनम् ॥ ३५ ॥  
  
तत् तस्मात् । यदस्मात्तेऽभिवाञ्छितं तदहं करोमि । अत्र बाल मामसमर्थं   
न विजानीहि ॥ ३५ ॥  
  
नासाध्यं विद्यते लोके योगिनां हि तपस्विनाम् ।  
श्रुत्वा मुनिकुमारोक्तं महासेनोऽतिबुद्धिमान् ॥ ३६ ॥  
  
अतिबुद्धिमानिति । बालानामनवस्थितत्वज्ञ इति भावः ॥ ३६ ॥  
  
प्राह तं तङ्गणसुतं प्रणम्य च कृताञ्जलिः ।  
मुनिपुत्र ! प्रियं मेऽद्य करोषि यदि सत्यतः ॥ ३७ ॥  
  
त्वत्पितुस्तेऽद्य वाञ्छामि समाधेर्व्युत्थितस्य वै ।  
सह सम्भाषणं किञ्चिदेतदत्यन्तवाञ्छितम् ॥ ३८ ॥  
  
पितुरित्यादि षष्ठ्यन्तं तृतीयया विपरिणेयम् सहयोगात् [उत्तरार्धस्थितेन   
सहशब्देन योगादित्यर्थः ।] ॥ ३८ ॥  
  
अनुकम्प्यो यद्यहं ते द्रुतमेतत् प्रसाधय ।  
श्रुत्वैतद्वचनं राज्ञः प्राह तापसजः पुनः ॥ ३९ ॥  
  
राजन्नसाध्यं ह्येतत्ते वाञ्छितं सर्वथा भवेत् ।  
तथापि ते करोमीति प्रतिश्रुत्यान्यथा कथम् ॥ ४० ॥  
  
कथं ब्रवीमीति सम्बन्धः ॥ ४० ॥  
  
ब्रवीमि भूयस्तत् किञ्चित् प्रतीक्षस्वाभियाचितः ।  
मुहूर्तमात्रं मे पश्य सामर्थ्यं योगसम्भवम् ॥ ४१ ॥  
  
एष मेऽद्य गुरुः शान्तपदे परमपावने ।  
संस्थितस्तं बाह्ययत्नैरपि को वै प्रबोधयेत् ॥ ४२ ॥  
  
शान्तपदे निर्विकल्परूपे ॥ ४२ ॥  
  
पश्याहं बोधयाम्येनं योगयुक्त्यैव सूक्ष्मया ।  
इत्युक्त्वाथ समाविश्य समाहृत्येन्द्रियाण्यलम् ॥ ४३ ॥  
  
सर्वथाऽशक्यं चेत् त्वमेनं कथं बोधयिष्यसीति चेदाह - सूक्ष्मयेति ।   
मादृशस्य सूक्ष्मयोगयुक्तिविदो नाशक्यमिति भावः । समाविश्य उपविश्य ।   
अलमत्यन्तमिन्द्रियाणि समाहृत्य संरुद्ध्य ॥ ४३ ॥  
  
प्। १८४)  
  
प्राणेऽपानं सुसंयोज्य मुख्यप्राणेन निर्गतः ।   
देहं पितुः प्रविश्याशु प्रलीनं तस्य मानसम् ॥ ४४ ॥  
  
प्राणो बहिर्निर्गच्छन्नान्तरो वायुः तस्मिन् । अपानं बाह्यमन्तर्गच्छन्तं   
वायुम् । सुसंयोज्य एकीकृत्य । अपानं निरुद्ध्य निःशेषेण   
प्राणवायुविरचनानन्तरं बाह्यकुम्भकं [घ्: बाह्यं] कृत्वेति   
भावः । मुख्यप्राणोऽहङ्कारात्मान्तःकरणम् । तेन रूपेण देहान्निर्गतः ।   
तस्य पितुः । मरणे ह्यन्तःकरणं प्रलीनं संस्कारमयं [क्, ख्:   
मयप्रा] प्राणेन सह निर्गच्छति तदान्तःकरणस्य [क्: तदन्तः]   
लीनत्वादेव स न किञ्चिज्जानाति । परकायप्रवेशे [घ्: प्रवेशने] तु   
नान्तःकरणस्य विलयः किन्तु बाह्यकुम्भकाभ्यासपरिपाकेन स्वेच्छयैव   
प्राणमवष्टभ्यान्तःकरणं तेन सह स्वनिर्गमादिकं विदन्नेव   
निर्गच्छतीति ज्ञेयम् ॥ ४४ ॥  
  
बोधयामास चाकृष्य प्रबोध्याशु विनिर्गतः ।  
देहं स्वमाविशद् यावत्तावत् स बुबुधे मुनिः ॥ ४५ ॥  
  
पितुरात्मनि प्रलीनं निरुद्धं मन आकृष्य बोधयामास । अन्तःकरणस्य   
तमोमयत्वसम्पत्तिर्लयः रजोमयत्वसम्पत्तिः प्रबोधः   
सत्त्वमयतासम्पत्तिर्निरोध इत्यन्तःकरणस्य सुषुप्तिजाग्रत्समाधिषु   
दशात्रयं ज्ञेयम् । यद्यप्यन्तःकरणस्यातीन्द्रियत्वेन तदाकर्षणमशक्यम्   
तथापि योगिनामतीन्द्रियज्ञानं योगसामर्थ्यादिति ज्ञेयम् ।   
पितृदेहाद्विनिर्गतः । सः तङ्गणः ॥ ४५ ॥  
  
अपश्यदग्रगं भूपं स्तुवन्तं प्रणतं तदा ।  
किमेतदिति सञ्चिन्त्य सर्वं योगदृशाऽविदत् ॥ ४६ ॥  
  
सर्वं पुत्रादिचेष्टितम् ॥ ४६ ॥  
  
प्रसन्नचित्त आमन्त्र्य पुत्रं प्राह सुशान्तधीः ।  
वत्स ! नैवं पुअः कार्यं क्रोधस्तु तपसो रिपुः ॥ ४७ ॥  
  
प्रसन्नचित्त इति । शान्तबुद्धित्वाद् राज्ञि पुत्रे वा न तस्य क्रोध इति भावः । एवं   
क्रोधेनाश्वहरणादिकम् ॥ ४७ ॥  
  
प्। १८५)  
  
राज्ञा हि रक्षिते लोके तपो निर्विघ्नमेधते ।  
यज्ञविघ्नक्रिया दैत्यस्वभावो न मुनेः क्वचित् ॥ ४८ ॥  
  
राजाऽस्माकमुपकारी तस्यापकरणेनास्माकं कृतघ्नता स्यादित्याह -   
राज्ञेति । अनुपकारिणोऽपि यज्ञे विघ्नोऽयुक्त इत्याह - यज्ञेति ॥ ४८ ॥  
  
प्रयच्छाश्वं राजपुत्रानप्यस्मै सुमना द्रुतम् ।  
शीघ्रं यात्वेष यज्ञस्य न कालतिक्रमो भवेत् ॥ ४९ ॥  
  
सुमना इति । रोषं [क्: शेषं] त्यक्त्वेत्यर्थः । एष राजभ्राता ॥ ४९ ॥  
  
इत्युक्तो गण्डशैलं स प्रविश्य क्षणमात्रतः ।  
साश्वान् राजसुतांस्तस्मै ददौ प्रीत्या गतक्रुधः ॥ ५० ॥  
  
सः मुनिपुत्रः । तस्मै महासेनाय ॥ ५० ॥  
  
ततः साश्वान् भ्रातृपुत्रान् सम्प्रेष्य नगरं प्रति ।  
महासेनस्तङ्गणं तं प्रणम्यात्यन्तविस्मितः ॥ ५१ ॥  
  
अपृच्छत् प्राञ्जलिर्भूत्वा प्रसाद्य मुनिपुङ्गवम् ।  
भगवन् ज्ञातुमिच्छामि साश्वा मे भ्रातृनन्दनाः ॥ ५२ ॥  
  
कथं गण्डशैलगर्भे संस्थितास्तत् समीरय ।  
एवं राज्ञाऽनुयुक्तोऽथ तङ्गणः प्राह भूपतिम् ॥ ५३ ॥  
  
कथमिति । गण्डशैलस्य सघनत्वादित्यर्थः ॥ ५३ ॥  
  
शृणु राजन् प्रवक्ष्यामि पुराऽहं पृथिवीपतिः ।  
समुद्रवलयां पृथ्वीमन्वशासं चिरं खलु ॥ ५४ ॥  
  
महादेवप्रसादेन ज्ञात्वा चितिमधीश्वरीम् ।  
त्रिपुरां लोकसंस्थानं नीरसं विमृशंस्ततः [क्, ख्:   
तथा] ॥ ५५ ॥  
  
आत्मरूपां चितिम् । लोकस्य दृश्यस्य संस्थानं स्थितिम् । नीरसमिति ।   
चितिप्रतिबिम्बत्वेन निस्तत्त्वभूतत्वात् ॥ ५५ ॥  
  
प्। १८६)  
  
निर्विण्णो लोकयात्राया न्यस्य राज्यं सुतेष्वथ ।  
प्राविशं वनमेतद् वै भार्या मामन्वगात् सती ॥ ५६ ॥  
  
निर्विण्णो जातालम्बुद्धिः । लोकयात्राया व्यवहृतेः ॥ ५६ ॥  
  
तस्याभितप्यतो मेऽद्य ययुरर्बुदवत्सराः ।  
भार्यापि मत्सेवनेन परां सिद्धिमुपागता ॥ ५७ ॥  
  
परां सिद्धिं मोक्षम् ॥ ५७ ॥  
  
कदाचिदथ भाव्यर्थगौरवान्मे प्रिया सती ।  
समाधावेव कामार्तमानसाऽभूत्ततस्तु सा ॥ ५८ ॥  
  
भाव्यर्थगौरवात् भवितव्यस्यानपोह्यत्वात् [क्: स्याबोधत्वात्] ।   
समाधावेव निरुद्धं मनः कामकारेण प्रोद्बुद्धमिति भावः ॥ ५८ ॥  
  
मां दृष्ट्वा रतिमिच्छन्ती समाधिस्थं स्थिरान्तरम् ।  
असहन्ती कामवेगं भावयामास मद्रतिम् ॥ ५९ ॥  
  
स्थिरान्तरं झटित्युद्बोधयितुमशक्यम् । मया कृतां रतिं भावयामास ॥   
५९ ॥  
  
गाढभावनया प्राप्य सम्भोगं तु मया सह ।  
दधार गर्भं सुषुवे पुत्रमेनं पुरः स्थितम् ॥ ६० ॥  
  
पुत्रं न्यस्य मदुत्सङ्गे मां समाधेः प्रबोध्य च ।  
देहं भूतेषु सात्कृत्य परव्योमात्मतां ययौ ॥ ६१ ॥  
  
एवं कामविहता देहेऽपि जातनिर्वेदा देहं त्यक्तवतीत्याह - पुत्रमिति ।   
सात्कृत्य संयोज्य । परव्योम परं ब्रह्म ॥ ६१ ॥  
  
अथ दृष्ट्वोत्सङ्ग एनं ज्ञात्वा तस्या गतिं पराम् ।  
दयाक्रान्तमना जातस्तेनायं वर्द्धितो मया ॥ ६२ ॥  
  
तस्याः पत्न्याः । अयं सुतः ॥ ६२ ॥  
  
श्रुत्वा कदाचिन्मत्तोऽयं राज्यशास्तिं पुरा कृताम् ।  
राज्यशासनकामोऽभूत् प्रार्थयामास मामनु ॥ ६३ ॥  
  
अयं पुत्रः । मया कृताम् ॥ ६३ ॥  
  
प्। १८७)  
  
ततो मदुपदेशेन प्राप्य योग्र्द्धिमुत्तमाम् ।  
निर्माय भावनायोगाद् लोकमस्मिन् महाश्मनि ॥ ६४ ॥  
  
योगर्द्धि योगैश्वर्यम् । अस्मिन् पुरः स्थिते ॥ ६४ ॥  
  
समुद्रवलयां पृथ्वीं शास्ति नित्यं सुतस्त्वयम् ।  
तल्लोकेऽश्वः सुता राज्ञो निरुद्धास्ते हि मोचिताः ॥ ६५ ॥  
  
इत्येतत्ते समाख्यातं गण्डशैलेऽवरोधनम् ।  
इति श्रुत्वा मुनिवचो भूयः पप्रच्छ भूपतिः ॥ ६६ ॥  
  
श्रुतं त्वदुक्तमेतद्वै महाश्चर्यकरं परम् ।  
तं लोकं द्रष्टुमिच्छामि कृपया मे प्रदर्शय ॥ ६७ ॥  
  
इति सम्प्रार्थितो राज्ञा मुनिः पुत्रं समादिशत् ।  
वत्सास्मै दर्शय स्वीयं लोकं सर्वं यथेप्सितम् ॥ ६८ ॥  
  
इत्युक्त्वा तङ्गणो भूयः प्रविवेश समाहितिम् ।  
अथ तं तङ्गणसुतः समासाद्य नृपं ययौ ॥ ६९ ॥  
  
समाहितिं समाधिम् ॥ ६९ ॥  
  
गण्डशैलं प्रति ततः प्राविशन्मुनिदारकः ।  
प्रवेष्टुं नाशकद् भूप आह्वयन्तं मुनेः सुतम् ॥ ७० ॥  
  
गण्डशैले प्राविशत् । आह्वयन्तं राजानं मुनिपुत्रस्याह्वानकर्तारमिति   
भावः ॥ ७० ॥  
  
सोऽपि गण्डशिलान्तःस्थो राजानं समुपाह्वयत् ।  
अथ भूयो विनिष्क्रम्य प्राह भूपं मुनेः सुतः ॥ ७१ ॥  
  
सोऽपि मुनिपुत्रोऽपि ॥ ७१ ॥  
  
नृपैष लोकस्तेऽसाध्यः प्रवेष्टुं खल्वयोगिनः ।  
अयोगाद् गण्डशैलोऽयं घनः सप्रतिघोऽभवत् ॥ ७२ ॥  
  
अयोगात् भावनायोगसिद्धिं विना । घनः निबिडः । सप्रतिघः   
प्रवेशप्रतिबन्धकः ॥ ७२ ॥  
  
नेतव्यस्त्वं [क्: तेन व्यस्तं] सर्वथैव पितुर्वचनगौरवात् ।  
तदत्र देहं विन्यस्य कोटरे तृणसंवृते [ग्: सङ्कुले] ॥ ७३ ॥  
  
यस्मादवश्यं नेतव्यः तत् तस्मात् । कोटरे भूबिले ।   
शरीरोपघातककाकादिभ्यो रक्षणाय तृणसंवृत इति ॥ ७३ ॥  
  
प्। १८८)  
  
मनोमात्रशरीरः सन् शैलं विश मया सह ।  
इत्युक्तः प्राह नृपतिरशक्तो देहनिर्गमे ॥ ७४ ॥  
  
देहान्निर्गमे ॥ ७४ ॥  
  
कथं मुने देहमिममुत्सृजामि समीरय ।  
उत्सृजामि यदि बलान्नाशमेष्यामि सर्वथा ॥ ७५ ॥  
  
बलात् श्वासप्रतिरोधजिह्वोत्पाटनादिना [क्: रोधक] ॥ ७५ ॥  
  
एवं वदन्तं नृपतिं प्रहस्याह मुनेः सुतः ।  
अहो योगानभिज्ञोऽसि चास्तु नेत्रे निमीलय ॥ ७६ ॥  
  
इत्युक्त्वा मीलिताक्षं तं प्रविश्य निमिषार्धतः ।  
आकृष्य तल्लिङ्गतनुं क्षिप्त्वा श्वभ्रे च तत्तनुम् ॥ ७७ ॥  
  
तं राजदेहम् । तत्तनुं राज्ञः स्थूलतनुम् ॥ ७७ ॥  
  
योगसामर्थ्यतः शैले निविश्य नृपसंयुतः ।  
सुषुप्तं देहवैकल्यात् स्वसङ्कल्पोत्थदेहके ॥ ७८ ॥  
  
स्थूलदेहवैकल्यात् । स्थूले स्वसङ्कल्पोत्थान्यदेहके ॥ ७८ ॥  
  
संयोज्य बोधयामास प्रबुद्धो नृपतिस्तदा ।  
गृहीतं मुनिना।पश्यत् स्वं महागगने तदा ॥ ७९ ॥  
  
लिङ्गदेहं संयोज्य । ननु प्राग् राजपुत्रादयः कथं स्थूलदेहयुता नीता इति   
चेदुच्यते - ते हि सुषुप्ता एव शैललोके नीताः । जाग्रतः   
स्वाभाविकस्थूलदेहवतोऽयोगिनस्तल्लोकावलोकनमशक्यमित्येव   
तद्योगसामर्थ्यमिति पूर्वोत्तरग्रन्थार्थसिद्धोऽभिप्रायो ज्ञेयः ॥ ७९ ॥  
  
ऊर्ध्वं विष्वक् च सम्पश्यन् नभो भीममनन्तकम् ।  
भीतः प्राह मुनेः पुत्रं मुने मां न परित्यज ॥ ८० ॥  
  
विष्वक् परितः ॥ ८० ॥  
  
परित्यक्तो विनश्यामि पतिष्येऽहं निराश्रये ।  
इति भीतं नृपं दृष्ट्वा प्रहस्याह मुनेः सुतः ॥ ८१ ॥  
  
प्। १८९)  
  
परित्यज भयं भूप नोत्सृजामि निशामय ।  
एनं शैलान्तरस्थानं लोकं धैर्येण सर्वतः ॥ ८२ ॥  
  
निशामय पश्य । लोकं प्राणिसमुदायम् ॥ ८२ ॥  
  
अथ धैर्यं समालम्ब्य नृपः समवलोकयत् ।  
अधो दूरे सनक्षत्रमभ्रमन्धतमोवृतम् ॥ ८३ ॥  
  
अथ मुनिवाक्यश्रवणानन्तरम् । अभ्रमाकाशम् । अन्धतमोवृतमिति ।   
नक्षत्रलोकोपर्यन्धकारस्य सर्वबाह्यस्य विद्यमानत्वादिति भावः ॥ ८३ ॥  
  
प्रविश्य तं देशमपि ततोऽधस्तात् प्रपश्यत [अडभावः   
पदव्यत्ययश्चार्षः] ।  
चन्द्रमण्डलमास्फीतं तत्रागत्य जडीकृतः ॥ ८४ ॥  
  
तं देशं नक्षत्रदेशम् । तत्र [क्: तत्र ॥॥॥ भवत् नास्ति]   
चन्द्रमण्डलसमीपे आगत्य राजा शीतेन जडीकृतोऽभवत् ॥ ८४ ॥  
  
चन्द्रमण्डलशीतेन मुनिपुत्रेण रक्षितः ।  
अथ प्राप्य सूर्यलोकं तत्करैरभितापितः ॥ ८५ ॥  
  
मुनिपुत्रेण योगेन शिशिरीकृतदेहकः ।  
अपश्यल्लोकमखिलं स्वर्लोकप्रतिबिम्बवत् ॥ ८६ ॥  
  
प्रतिबिम्बवत् स्थितम् ॥ ८६ ॥  
  
अथ शृङ्गे हेमगिरेर्मुनिना सह संस्थितः ।  
मुनिप्रदर्शितं सर्वमपश्यत् पृथ्वीपतिः ॥ ८७ ॥  
  
दूरान्तरावलोकाय [क्: देशा] मुनिदत्तशुभेक्षणः ।  
अपश्यद्वल्यात्मानं लोकालोकाख्यपर्वतम् ॥ ८८ ॥  
  
दूरसान्तरयोर्देशयोरवलोकनाय [ख्: दूरतरयोः]   
शुभेक्षणोऽप्रतिहतनेत्रः [क्: हृतनेत्रः] ॥ ८८ ॥  
  
तद्बहिर्ध्वान्तसन्दोहमन्तः सौवर्णमेदिनीम् ।  
समुद्रान् सप्तद्वीपांश्च नदीगिरिसमाकुलान् ॥ ८९ ॥  
  
तद्वहिः लोकालोकबहिः । अन्तः लोकालोकान्तः ॥ ८९ ॥  
  
प्। १९०)  
  
भुवनान्यपि सर्वाणि चेन्द्राद्यान् विबुधोत्तमान् ।  
दैत्यान् मनुष्यान् रक्षांसि यक्षकिम्पुरुषादिकान् ॥ ९० ॥  
  
तत्रापश्यत् सत्यलोके वैकुण्ठे राजते नगे ।  
मुनिपुत्रं स्वमात्मानं ब्रह्मविष्णुशिवात्मना [ख्, ग्, घ्:   
विधि] ॥ ९१ ॥  
  
विभज्य संस्थितं सर्वलोकसृष्ट्यादिहेतवे ।  
अथाऽपश्यद् भूविभागे कृत्वा रूपान्तरं तथा ॥ ९२ ॥  
  
भूविभागे भूलोके ॥ ९२ ॥  
  
प्रशासनपरो भूमेः सार्वभौमत्वमास्थितः ।  
एवं मुनिकुमारस्य दृष्ट्वा योगर्द्धिमुत्तमाम् ॥ ९३ ॥  
  
योगर्द्धि योगैश्वर्यम् ॥ ९३ ॥  
  
विस्मितोऽभून्महासेनस्ततः प्राह मुनेः सुतः ।  
राजन्नेतल्लोकजातं पश्यतः काल अत्यगात् ॥ ९४ ॥  
  
ततः स्वर्लोकप्रदर्शनानन्तरम् ॥ ९४ ॥  
  
अर्बुदानां द्वादशकमितोऽप्यत्र दिनात्मकः ।  
गच्छावो बाह्यलोकं तं यत्रास्ते जनको मम ॥ ९५ ॥  
  
बहिर्लोके द्वादशार्बुदवर्षमितोऽप्यत्र लोके एकदिनात्मकः ॥ ९५ ॥  
  
इत्युक्त्वा भूभृता तेन सह भूयः खमाप्लुतः [क्: समागतः] ।  
पूर्ववत् तद्गण्डशैलान्निर्गत्याभ्याययौ बहिः ॥ ९६ ॥  
  
भूभृता राज्ञा ॥ ९६ ॥  
  
इति श्रीत्रिपुरारहस्ये ज्ञानखण्डे गण्डशैललोकावलोकने   
द्वादशोऽध्यायः ॥  
  
इति श्रीत्रिपुरारहस्ये ज्ञानखण्डव्याख्यायां तात्पर्यदीपिकायां   
द्वादशोऽध्यायः ॥  
  
प्। १९१)  
  
अथ त्रयोदशोऽध्यायः  
  
मुनिपुत्रः पुनः शैलाद् महासेनं [क्: सेने] विनिर्गमे [क्:   
र्गते] ।  
विधाय मूर्च्छितं लिङ्गदेहं संस्कारमात्रकम् ॥ १ ॥  
  
अत्राऽध्याये योधपद्यैः स्वप्नजागरयोः समा ।  
स्थितिर्दृश्यं भावनैकसिद्धं चेति निरूप्यते ॥  
  
स्थूलेन्द्रियाद्यभावात् सुषुप्ताविव संस्कारमात्रकम् ॥ १ ॥  
  
समादाय विनिर्गत्य प्राक्षिपत्तच्छरीके ।  
उत्थाप्यामास तु तं जीर्णदेहसुसङ्गतम् ॥ २ ॥  
  
शैलाद् विनिर्गत्य । तच्छरीरके प्राक् तृणकोटरन्यस्ते । तं राजानम् ॥ २ ॥  
  
अथोत्थितो महासेनो बाह्यलोकं समीक्ष्य तु ।  
भुवं जनांस्तरून् स्रोतोह्रदादींश्चापि नूतनान् ॥ ३ ॥  
  
नूतनान् परिणामान्तरं गतान् ॥ ३ ॥  
  
बभूव विस्मितोऽत्यन्तं पप्रच्छ मुनिनन्दनम् ।  
कतमो वै महाभाग ! लोकोऽयं मे प्रदर्शितः ॥ ४ ॥  
  
शैलान्तरेवेदं [शैलान्तः शैलमध्ये एवेदं लोकान्तरम्]   
लोकान्तरमिति मत्वा पृच्छति - कतम इति । महान् भागो भाग्यं   
योगसम्पद्यस्य ॥ ४ ॥  
  
पुरादृष्टादपूर्वोऽयं समाचक्ष्वैतदद्भुतम् ।  
इत्यापृष्टो मुनिसुतो महासेनमुवाच ह ॥ ५ ॥  
  
शृणु राजन्नयं लोकः पूर्वं योऽस्माभिरास्थितः ।  
स एव चिरकालेन परिणामान्तरं गतः ॥ ६ ॥  
  
शैललोकगतानां नो दिनमेकं यदत्यगात् ।  
तावतैवात्र कालेन द्वादशार्बुदवत्सराः ॥ ७ ॥  
  
कुतः परिणामान्तरं गत इति चेदाह - शैलेति ॥ ७ ॥  
  
प्। १९२)  
  
अतिक्रान्त्रा अतो लोकस्त्वयं रूपान्तरं गतः ।  
भिन्नां व्यवहृतिं पश्य भाषां चापि समन्ततः ॥ ८ ॥  
  
अतः बहुकालात्ययात् ॥ ८ ॥  
  
एवमेव जनानां तु कालेन भिद्यते स्थितिः ।  
एवं मया तु बहुधा दृष्टा भिन्ना जगत्स्थितिः ॥ ९ ॥  
  
पश्यैष मे स [क्, ख्: पश्यैवमेष] भगवान् समाहितमतिः   
पिता ।  
सोऽयं देशो यत्र पूर्वं त्वया मे संस्तुतः पिता ॥ १० ॥  
  
एनं पश्य महाशैलं यत्र मे लोक ईक्षितः ।  
त्वद्भ्रातुर्वशपुरुषा अतिक्रान्ताः सहस्रशः ॥ ११ ॥  
  
यत्ते पुरं वङ्गदेशे सुन्दराख्यं स्थितं पुरा ।  
तत्राभूत् सम्प्रति वनं व्याप्तं श्वापदमण्डलैः ॥ १२ ॥  
  
तत्र तत्प्रदेशे ॥ १२ ॥  
  
त्वद्भ्रातृवंशजः [क्: भ्रातुर्वंशजः] सद्यो वीरबाहुरिति   
श्रुतः ।  
मालवेशो विशालाख्ये क्षिप्रातीरे पुरेऽस्ति हि ॥ १३ ॥  
  
त्वद्वंश्योऽपि सुशर्माख्यो द्राविदेष्वभवन्नृपः ।  
वर्धने नाम नगरे ताम्रपर्णीसरित्तटे ॥ १४ ॥  
  
लोकस्थितिरियं चेत्थं सर्वदा परिवर्तते ।  
अल्पकालेनैवमेतद्भवद् नूतनं जगत् ॥ १५ ॥  
  
परिवर्तते परिणामान्तरं प्राप्नोति ॥ १५ ॥  
  
इतोऽपि चिरकालेन नगा नद्यो ह्रदा भुवः ।  
अन्यथाभावमायान्ति एवमेव जगद्गतिः ॥ १६ ॥  
  
इतोऽपि द्वादशार्बुदसङ्ख्यातकालादपि । नगाः पर्वताः ॥ १६ ॥  
  
गिरयो निम्नतां यान्ति निम्नदेशा महोच्चताम् ।  
मरुदेशास्त्वनूपाः स्युः पर्वता वालुकामयाः ॥ १७ ॥  
  
एतदेवाह - गिरय इति । गिरयोऽत्युच्चपर्वताः । अनूपाः उदकप्रचुराः ॥ १७ ॥  
  
प्। १९३)  
  
कठिना भूः शिलाप्राया भवेदत्यन्तकोमला ।  
कोमला भूरपि भवेत् पाषाणसदृशी क्वचित् ॥ १८ ॥  
  
ऊषरा भूरुर्वरा स्यूदुर्वरोषररूपिणी ।  
रत्नानि शर्कराः [क्: कर्कराः] स्युर्वै रत्नात्मानस्तु शर्कराः ॥   
१९ ॥  
  
उर्वरा सस्यवती ॥ १९ ॥  
  
क्षारं जलं स्वादुरसं मधुरं क्षारतां गतम् ।  
कदाचिन्नरबाहुल्यं कदाचित् पशुसञ्चयम् ॥ २० ॥  
  
कदाचित् कृमिकीटादिप्रचुरं जगदीक्षितम् ।  
एवमेतज्जगत् कालभेदात् परिणतं पृथक् ॥ २१ ॥  
  
परिणतं भवतीति शेऽः ॥ २१ ॥  
  
तस्मादयं पुरास्माकं लोक एवेदृशः स्थितः ।  
इत्याकर्ण्य मुनिसुतवाक्यं स च महीपतिः ॥ २२ ॥  
  
तस्मात् परिणामान्तरप्राप्तेः । ईदृशः अपूर्ववत् ॥ २२ ॥  
  
महासेनोऽत्यन्तशोकाविष्टो मूर्च्छामुपागतः ।  
मुनिपुत्रसमाश्वस्तः प्रज्ञामासाद्य भूपतिः ॥ २३ ॥  
  
अत्यन्तशोकसंविष्टो विललाप सुदीनवत् ।  
भ्रातरं भ्रातृपुत्रांश्च दारान् स्वात्मन एव च ॥ २४ ॥  
  
स्वात्मनोऽपि पुत्रादीनिति सम्बन्धः ॥ २४ ॥  
  
पुत्रादींश्च पृथक् स्मृत्वा विललापातिदुःखितः ।  
अथ तं मोहतो भ्रातृमुखान् शोचन्तमञ्जसा ॥ २५ ॥  
  
तं राजानम् ॥ २५ ॥  
  
मुनिपुत्रो वचः प्राह बुबोधयिषया नृपम् ।  
राजंस्त्वं बुद्धिमान्नूनं कं [क्: तत्कि] किमर्थं हि शोचसि ॥   
२६ ॥  
  
बुबोधयिषया बोधयितुमिच्छया ॥ २६ ॥  
  
प्। १९४)  
  
बुद्धिमन्तो हि विफलं जातु कुर्वन्ति कर्म नो ।  
अविमृश्य फलं यस्तु कर्म कुर्यात् स बालिशः ॥ २७ ॥  
  
शोचितस्य फलं कुतः पृच्छसीति चेदाह - बुद्धिमन्त इति । फलं किञ्चित्   
स्यादेवेति चेदाह - अविमृश्येति ॥ २७ ॥  
  
तत्त्वं शोचसि कं ब्रूहि किमर्थं वा हि शोचनम् ।  
इत्युक्तः प्राह तं भूपो [ख्, घ्: भूयो] महासेनोऽतिदुःखितः   
॥ २८ ॥  
  
तत् तस्मात् ॥ २८ ॥  
  
किं न पश्यसि शोकस्य स्थानं मम महामुने ।  
सर्वं यस्य हतं [क्: हृतं] तस्य कारणं पृच्छसीह किम् ॥   
२९ ॥  
  
एकस्मिन्नपि शोकः स्याद्धते लोकस्य सर्वथा ।  
कुतस्त्वं पृच्छसि पुनः सर्वनाशे ह्य्पस्थिते ॥ ३० ॥  
  
शोकस्य कारणं कुतः पृच्छसि मम सर्वनाशप्राप्तौ । ३० ॥  
  
इत्युक्तो मुनिपुत्रोऽपि भूयः प्राह हसन्निव ।  
राजन् ब्रूहि किमेतत्ते कुलधर्मः सनातनः ॥ ३१ ॥  
  
एतत् स्वजने नष्टे शोचितव्यमिति । सनातनः परम्परागतः ॥ ३१ ॥  
  
यच्छोचनमकृत्वा तु प्रत्यवायो महान् भवेत् ।  
अथवा शोचिते नष्टं प्राप्यते भूय एव तत् ॥ ३२ ॥  
  
यस्मात् कुलधर्माकरणे प्रत्यवायो भवेदतः शोचसि किम् ? तत् नष्टम् ॥ ३२   
॥  
  
राजन् विमृश धैर्येण शोचिते किं फलं भवेत् ।  
नष्टेषु बन्धुषु यदि शोचितव्यं तदा शृणु ॥ ३३ ॥  
  
नष्टं न प्राप्यते किन्तु शिष्टाचारत्वाच्छोचितस्य सफलत्वमिति चेदाह -   
विमृशेति । लोके शोचद्भिः किं फलं प्राप्तं यद् मम भवेदिति   
विमृशेत्यर्थः । फलं नास्ति अपि तु कुलधर्म एवेति चेदाह - शृण्विति ॥   
३३ ॥  
  
अतीता बन्धवो नष्टाः पितामहमुखाः खलु ।  
तत् सर्वदा शोचितव्यं कुतः पूर्वं [क्: सर्वं] न शोचितम् ॥ ३४ ॥  
  
सर्वदेति अनन्तानां बन्धूनां मृतत्वेन तच्छोचनसम्मितं तवायुरेव न   
भवेदिति तात्पर्यम् ॥ ३४ ॥  
  
प्। १९५)  
  
अथ ते बन्धवः कस्य बन्धुत्वं वा कुतस्तव ।  
मातापित्रोः स्वस्य वापि पुरीषकृमयो हि ये ॥ ३५ ॥  
  
ते भ्रात्रादयः । तद्बन्धुत्वं तव कुतो हेतोः । एकगर्भवासादिना   
भ्रात्रादिबन्धुत्वं ममेति चेदाह - मातेति ॥ ३५ ॥  
  
असङ्ख्याताः स्वदेहोत्था देहसम्बन्धिनोऽपि च ।  
न ते स्युर्बन्धवः कस्मात् कुतो वा ते न शोचिताः ॥ ३६ ॥  
  
राजन् विमृश कस्त्वं वै कान् विनष्टान् प्रशोचसि ।  
देहस्त्वं देहभिन्नो वा देहः सङ्घातरूपकः ॥ ३७ ॥  
  
देह एवाहमिति चेदाह - देहः सङ्घातरूपक इति ॥ ३७ ॥  
  
सङ्घातस्यैकदेशस्य वा नाशान्नाश उच्यते ।  
प्रतिक्षणं त्वेकदेशनाशो देहस्य भावितः ॥ ३८ ॥  
  
सङ्घातरूपदेह एवाहं नष्टान् देहात्मकान् बन्धूनेव शोचामीति चेदाह -  
tadekadeśanāśe vā tvayocyata iti vikalpya dvitīye [k: dvito] dūṣaṇamāha   
- pratikṣaṇamiti || 38 ||  
  
mūtroccāraśleṣmanakhakeśādeḥ santataṃ kṣayaḥ |  
sarvātmanā tu saṃghātanāśo nahi vibhāvyate || 39 ||  
  
kutaḥ pratikṣaṇaṃ nāśa iti cedāha - mūtreti | uccāro viṭ | yataḥ santataṃ   
kṣayo dṛśyate ataḥ pratikṣaṇaṃ nāśaḥ siddhaḥ | prathamapakṣaṃ dūṣayati -  
  
भ्रात्रादेस्तव देहांशः स्यात् पृथिव्यादिषु स्फुटम् ।  
अन्ततो देहगगनमविनाश्यस्ति केवलम् ॥ ४० ॥  
  
कुत इति चेदाह - भ्रात्रादेरिति । पृथिव्यादिरूपदेहांशः स्यादेवेति   
स्फुटं सर्वानुभवसिद्धम् । देहपृथिव्याद्यंशो नष्ट एव स्यादिति चेदाह   
- अन्तत इति । देहांशपृथिव्यादिनाशाङ्गीकारेऽप्यन्ततः   
पर्यवसानेऽविनाशिनो गगनस्य केवलस्य शुद्धस्य नाशो दुरुपपाद इत्यर्थः ॥   
४० ॥  
  
प्। १९६)  
  
न त्वं देहः किन्तु देही मद्देह इति भाषसे ।  
यथा मद्वस्त्रमित्येवं स देहस्त्वं कथं वद ॥ ४१ ॥  
  
अथ च तव महानयं व्यामोह इत्याह - न त्वमिति । देहसम्बन्धी देहादन्य   
एवेत्यर्थः । कुत इति चेदाह - मद्देह इति । यतो मद्देह इति भाषसे । ननु   
मद्देह इति भाषणेन किं जातमिति चेदाह - यथेति । मद्वस्त्रमित्यादि   
मत्प्रत्ययविषयवस्त्राद्यं यथा त्वं न भवसि तथा [क्: तथा नास्ति]   
मत्प्रत्ययविषयधोऽपि [क्: तत्प्रत्यय] त्वं  न । एवं सति कथं स   
देहस्त्वमित्यर्थः ॥ ४१ ॥  
  
यदि त्वं देहभिन्नोऽसि सम्बन्धः कोऽन्यदेहकैः ।  
यथा भ्रात्रादिवासोभिर्नास्ति सम्बन्धलेशकः ॥ ४२ ॥  
  
इति श्रुत्वा सत्यमहं देहभिन्नोऽस्मीति वदन्तं प्रत्याह - यदीति ।   
देहभिन्नस्यापि मे भ्रात्रादिदेहैः कुतो न सम्बन्ध इति चेदाह - यथेति ।   
यथा भ्रात्रादिवासोभिस्तव सम्बन्धो नास्ति ॥ ४२ ॥  
  
अविशेषात्तच्छरीरैर्विनष्टैस्ते [क्: ष्टैस्तः] कथं शुचा ।  
मच्छरीरं मदक्षाणि मत्प्राणो मन्मनस्त्विति ॥ ४३ ॥  
  
अविशेषादिति । शरीरवस्त्रयोर्ममत्वस्य तुल्यत्वाद् भ्रात्रादिवस्त्रनाशे   
शोकाभावाद् वस्त्रतुल्यदेहनाशे कथं शुचा शोक इत्यर्थः । अथ च   
मच्छरीरमित्यादि वदतः शरीरादिभिन्नस्य ते किं रूपमिति पृच्छति -   
मच्छरीरमिति । अक्षाणि इन्द्रियाणि ॥ ४३ ॥  
  
वदन् भवान् किंस्वरूपो वद मे पृच्छते नृप ।  
एवमुक्तो महासेनो मुहूर्तं सुविचार्य तु ॥ ४४ ॥  
  
एवं कस्त्वमित्यादि ॥ ४४ ॥  
  
प्। १९७)  
  
अप्राप्यान्तं [क्: अप्राप्य तं] मुनेः प्रश्ने प्राह दीनतरस्ततः ।  
न जाने भगवन् कोऽहमिति सर्वात्मनाप्यहम् ॥ ४५ ॥  
  
अन्तं निश्चयम् । दीनतर इति । बन्धुनाशेन दीनः   
स्वात्मानमविदन्नात्मनाशमपि प्राप्त इव दीनतर इत्यर्थः । ततः   
प्राहेत्यन्वयः । सर्वात्मना विचारपरोऽप्यहं न जाने ॥ ४५ ॥  
  
स्वभावतस्तु शोचामि कारणं तत्र नाविदम् ।  
प्रपन्नस्त्वामहं दीनः किमिदं भगवन् वद ॥ ४६ ॥  
  
शोचनेऽपि निमित्तमविदन्नाह - स्वभावत इति । यथा   
क्षुधातृषादिकमदृष्टहेतुकमेवं मम शोकोऽपीति भावः । हतबन्धुः   
प्रायो हतात्माहं दीनस्त्वां प्रपन्नः । अतः किमिदं शोकादिकं   
सकारणमुत निष्कारणं वेति वद ॥ ४६ ॥  
  
सर्वे शोचन्ति यत् कस्मिन्नपि बन्धौ मृते सति ।  
न स्वात्मानं विजानन्ति नान्यं शोचन्ति चैव हि ॥ ४७ ॥  
  
किमिदमिति सामान्यतः पृष्टमेव विवृणोति - सर्व इति । कस्मिन्नपि बन्धौ   
मृते सति सर्वे शोचन्तीति यत् तत्कुत इति शेषः ॥ ४७ ॥  
  
एतन्मे ब्रूहि भगवन् शिष्याय तव वै स्फुटम् ।  
इति पृष्टो मुनिसुतो महासेनमथाब्रवीत् ॥ ४८ ॥  
  
एतत् मृतबन्धुशोचनादिनिमित्तम् । तव शिष्याय मे । अथ प्रश्नानन्तरम् ॥ ४८ ॥  
  
राजन् शृणु महादेव्या मायया मोहिता जनाः ।  
स्वात्मानमविदित्वैव व्यर्थं शोचन्ति सर्वदा ॥ ४९ ॥  
  
त्रिपुरामायया मोहितत्वेनात्मानमविदित्वा शोचन्तीत्याह - राजन्निति । तथा च   
शोके आत्माज्ञानं हेतुः आत्माज्ञाने च चिदात्मन ईश्वरस्य मायाख्यं   
स्वातन्त्र्यमेव हेतुरित्युक्तं भवति । औपनिषदमतेऽपि मूलाज्ञानं   
भगवच्छक्तिर्माया तदंशत्वात्तद्धेतुकत्वं जीवावरकतूलाज्ञानस्येति   
ज्ञेयम् ॥ ४९ ॥  
  
प्। १९८)  
  
यावन्न विदितं स्वात्मसत्तत्त्वं [क्: सतत्त्वं] तावदेव वै ।  
जनाः शोचन्ति विज्ञाय भूयः शोचन्ति न क्वचित् ॥ ५० ॥  
  
एवमज्ञानस्याखिलानर्थहेतुत्वमुक्त्वा तन्निवर्तकमात्मविज्ञानमेवेत्याह   
- यावदिति । सत्तत्त्वं [क्: सतत्त्वं] स्वरूपम् । भूयः पुनः ।   
विज्ञानानन्तरं पूर्ववन्न शोचन्तीति भावः ॥ ५० ॥  
  
यथा निद्रामोहितात्मा स्वमविज्ञाय शोचति ।  
ऐन्द्रजालिकमन्त्रोत्थमायया मोहितो नरः ॥ ५१ ॥  
  
अत्र दृष्टान्तमाह - यथेति । स्वमात्मानं पर्यङ्के सुप्तमविज्ञाय   
स्वप्ने क्वचिन्मार्गे स्वाप्नचोराद्यैर्हृतसर्वस्वः शोचति   
एवमैन्द्रजालिकमायया मोहितो मोहितमात्मानमज्ञात्वा   
तन्निर्मितसर्पादेर्भीत्या शोचतीत्यन्वयः ॥ ५१ ॥  
  
तत्प्रकल्पितसर्पादिभीत्या यद्वद्धि शोचति ।  
तथैव मायया मुग्धः स्वमज्ञात्वा प्रशोचति ॥ ५२ ॥  
  
मुग्धो मूढः । स्वमात्मानम् ॥ ५२ ॥  
  
यथा स्वप्नात् प्रबुद्धो वा ज्ञातैन्द्रजालिकागमः ।  
न शोचति क्वचिच्चान्यान् शुचायुक्तान् हसत्यपि ॥ ५३ ॥  
  
ज्ञानिनः शोको नास्तीत्यत्र दृष्टान्तमाह - यथेति । यथा स्वप्नात्   
प्रबुद्धः सन् पर्यङ्कस्थमात्मानं विदन् चोराद्यैः सर्वस्वहरणं   
वितथं मत्वा शोकमवधूय भूयस्तन्निमित्तं न शोचति अन्यान् तथा शोचतो   
हसत्यपि । ऐन्द्रजालिकस्यगमो मन्त्रः स मोहको ममेति ज्ञातो येन ॥ ५३ ॥  
  
एवं स्वात्मविदो मायामुक्ताः शोचन्ति न क्वचित् ।  
शोचतस्त्वादृशान् मायामूढान् प्रविहसन्ति च ॥ ५४ ॥  
  
दार्ष्टान्तिके योजयति - एवमिति ॥ ५४ ॥  
  
तत् त्वं विज्ञायात्मतत्त्वं मायामुत्तीर्य दुर्गमाम् ।  
जहि शोकं महाबाहो मोहोत्थं सद्विमर्शनात् ॥ ५५ ॥  
  
तत् तस्मात् । शोकस्याज्ञानमूलत्वादित्यर्थः । त्वमात्मतत्त्वं विज्ञाय   
मायामज्ञानरूपेण परिणतां दुर्गमामतिक्रम्य गन्तुमन्यैरशक्याम्   
उत्तीर्य मायावरणान्निर्गत्य सत आत्मतत्त्वस्य विमर्शनाद् भूयोऽनुसन्धानाद्   
जहि ॥ ५५ ॥  
  
प्। १९९)  
  
इत्युक्तः पुनरप्याह महासेनो मुनीश्वरम् ।  
भगवन् यस्त्वया प्रोक्तो दृष्टान्तो विषमः स हि ॥ ५६ ॥  
  
दृष्टान्तः स्वप्नेन्द्रजालादिरूपः ॥ ५६ ॥  
  
स्वाप्नो वा मायिको वापि शून्यात्मा भासते परम् ।  
अयं जाग्रत्प्रपञ्चस्तु सत्यः सर्वार्थसाधकः ॥ ५७ ॥  
  
वैषम्यमेवोपपादयति - स्वाप्न इति । मायिकः ऐन्द्रजालिकोद्भावितः   
चोरसर्पादिः । शून्यात्मा असद्रूपः । परं केवलं भासत [क्: भास   
इत्येव] एव तद्भासनं वस्त्वविषयमिति तात्पर्यम् । अयमिति ।   
सर्वानुभवसिद्ध इत्यर्थः । सर्वार्थसाधकत्वेन सर्वानुभवसिद्धत्वात् सत्य   
इत्यर्थः ॥ ५७ ॥  
  
अबाधितः स्थिरश्चापि कथं स्वाप्नसमो भवेत् ।  
इत्युक्तः पुनराचख्यौ मुनिपुत्रोऽतिबुद्धिमान् ॥ ५८ ॥  
  
अबाधित इति । सर्वार्थसाधकत्वेनाबाधितत्वेन स्थिरत्वेन च   
सर्वानुभवसिद्धत्वाज्जाग्रत्प्रपञ्चः सत्यः एतद्विपरीतत्वात्   
स्वाप्नादिप्रपञ्चोऽसत्य इति भावः ॥ ५८ ॥  
  
शृणु राजन् यत्त्वयोक्तं दृष्टान्तो विषमस्त्विति ।  
एष मोहो द्वितीयस्ते स्वप्ने स्वाप्नस्य यादृशः ॥ ५९ ॥  
  
एष इति । दृष्टान्तो विषम इति निश्चय इत्यर्थः । द्वितीय इति । दृश्यं   
द्रष्टुर्विभिन्नं सत्यात्मकमस्तीत्याद्यो मोहः भ्रमः [क्: समः] ।   
तत्र दृश्येषु स्वाप्नादिरसत्य इति द्वितीयो भ्रमः । स्वप्नदशायां   
स्वाप्नपुरुषस्य रज्जौ सर्पभ्रमसदृश इत्यर्थः ॥ ५९ ॥  
  
स्वाप्नवृक्षोऽपि तत्काले किं न साधयते हितम् [ग्: तीहितम्] ।  
पान्थानां किं न हरति ताप्रं छायाप्रदानतः ॥ ६० ॥  
  
जाग्रत्प्रपञ्चवत् स्वाप्नस्यापि सर्वार्थसाधकत्वादिकं   
त्वदुक्तहेतुत्रयमस्तीत्युदाहरति - स्वाप्नेति । तत्काले स्वप्नकाले । यथा   
जाग्रद्वृक्षो जाग्रत्यर्थसाधकोऽबाधितः स्थिरश्च एवं स्वाप्नवृक्षोऽपि   
स्वप्नकाले [क्, ख्: प्रभात] सर्वार्थसाधकोऽबाधितः   
स्थिरश्चेत्यर्थः ॥ ६० ॥  
  
प्। २००)  
  
फलाद्यैः स्वाप्नमर्त्यादीन्न तर्पयति किं वद ।  
स्वप्ने क्व बाधितः स्वाप्नः क्वास्थिरश्चोपलक्षितः [क्: क्व स्थिर] ॥   
६१ ॥  
  
अखिलं बाधितं जाग्रद्दशायामिति चेच्छृणु ।  
जाग्रत्प्रपञ्चोऽपि सर्वः सुषुप्तौ किं न बाधितः ॥ ६२ ॥  
  
अखिलमिति । स्वाप्नवृक्षाद्यखिलं जाग्रत्यभासनाद्बाधितमिति   
चेज्जाग्रत्प्रपञ्चोऽपि सुषुप्तावभासनाद् बाधित एवेत्याह [क्: इत्याह] -  
  
na bādhitaḥ paradine'pyanuvṛttestatheti cet |  
svāpnasyāpi paradine nānuvṛttiḥ kva vā vada || 63 ||  
  
nanu bādho nāma nānavabhāsanam   
kintūttarakālasambandharūpānuvṛttyabhāvaḥ [k: nuvṛttyabhāvaḥ .....   
hetunā ityasya sthāne nuvṛttyādyanusandhānahetutā iti pāṭhaḥ] | tathā ca   
jāgratprapañcasya paradine so'yamityādyanusandhānahetunā'nuvṛttisattvānna   
bādha [k: bādhate na ityā] ityāśaṅkate - na bādhita iti | tathā   
[gh: tathā] svapnavanna bādhita iti cedityanvayaḥ |   
svāpnasyāpyetattulyamityāha - svāpnasyeti || 63 ||  
  
nānuvṛttirbhāti svapne iti cennṛpate śṛṇu |  
jāgratyapi kvānuvṛttibhāso navyāvabhāsake || 64 ||  
  
svāpnasyānuvṛttirnānubhūyata iti cejjāgratyapi tulyamityāha - jāgratīti | kuta   
etaditi cedasambhavādityabhiprāyeṇāha - navyāvabhāsaka iti | jāgrati hi   
pratikṣaṇaṃ vastu navyamavabhāsate evaṃ sati kathamanuvṛttisambhava iti   
bhāvaḥ || 64 ||  
  
navye'nuvṛttyabhāne'pi bhāyanyatreti cecchṛṇu |  
tathā svapne'pi bhātyevānuvṛttiḥ sthirabhāsane || 65 ||  
  
nanu kriyādikṣaṇikabhāvānāṃ navyānāmananuvṛttāvapyanyeṣāṃ   
pṛthvīgirisamudrādīnāmanuvṛttiranivāryaiveti cedetacca svapne'pi tulyamityāha   
- tatheti | sthirabhāsana iti | sthiraṃ varṣādirūpacirakālasthāyi bhāsanaṃ yasya   
svapnasya | dīrghasvapne putrakalatrādīnāmanuvṛtteḥ sarvānubhavasiddhatvāditi   
bhāvaḥ || 65 ||  
  
p. 201)  
  
mṛṣānuvṛttistatreti cejjāgratyapi sā tathā |  
sūkṣmabuddhyā vimṛśa tadvastu jāgrati saṃsthitam || 66 ||  
  
svāpnaputrakalatrādīnāmasatyatvena tadanuvṛttibhāsanaṃ bhramarūpamiti   
cettulyametattavāpītyāha - jāgratīti | sā anuvṛttiḥ | athā mṛṣetyarthaḥ |   
jāgratyapyanuvṛttibhāsanaṃ bhramarūpameveti bhāvaḥ | kathametat pratyeyamiti   
cedāha - sūkṣmeti | andhaparamparāgatasthiratvābhimānavarjitabuddhyeti   
bhāvaḥ || 66 ||  
  
dehavṛkṣanadīdīpādikaṃ kṣaṇavibheditam |  
kathaṃ tadanuvṛttirvai bhavedavitathātmikā || 67 ||  
  
deheti | ādinā meghamaṇḍalādi | dehādīnāṃ sarvaiḥ suspaṣṭaṃ kṣaṇikatvena   
jñātānāṃ [k, gh:: jñānānāṃ] kathamanuvṛttiravitathā   
bhavedityarthaḥ || 67 ||  
  
acalānāmapi nahi dvitīyakṣaṇasaṅgatam |  
rūpamasti sarvadaiva nirjharairbheditātmanām || 68 ||  
  
nanu dehāderanuvṛttyabhāve'pi parvatādīnāmanuvṛttiḥ sambhavediti cedāha -  
निर्झरैरिति । अनवरतं निर्झरैर्भिद्यमानानां द्वितीयक्षणसङ्गतं रूपं   
नाचलानामस्तीत्यर्थः ॥ ६८ ॥  
  
मूषकैरुपदीकाभिः सूकरैर्निर्झरादिभिः ।  
सर्वतस्तु विभिद्यन्ते पर्वताः सर्वदैव हि ॥ ६९ ॥  
  
ननु निर्झराणां पर्वतभेदकत्वं न ग्रीष्मादिष्विति चेदाह -   
मूषकैरित्यादि । उपदीकाः येषां लालासम्बन्धेन काष्ठादीनि [क्:   
काष्थादिर्मृ] मृत्तिकात्वमापद्यन्ते [क्: द्यते] ते   
कृमिविशेषाः [दीमक इत्याख्यया भाषायां प्रसिद्धाः] । आदिना   
वनगजादिभिः [क्: दयः] ॥ ६९ ॥  
  
प्। २०२)  
  
पर्वताम्बुधिभूमुख्या [क्: पर्वता बुद्धि] अप्येवं   
क्षणभेदिनः ।  
अथ ते सम्प्रवक्ष्यामि पश्य सूक्ष्मधिया नृप ॥ ७० ॥  
  
भूः भूमिः [क्: भूःर्भूमीति] । पर्वताम्बुधिभुवो [क्: तानां   
बुद्धिभुवो] मुख्याः [क्: मुख्यानां] स्थिरत्वेनाभिमतानां   
येषां देवलोकादीनाम् । अम्बुधेर्नदीतोयमेलनाद् भुवो नद्यादिभिर्भेदनात्   
क्षणिकत्वम् । प्रकारान्तरेण जाग्रत्स्वप्न भावयोरनुवृत्तिसाम्यं [ख्:   
स्वाप्न] वक्तुमाह - अथेति । पश्य विचारय ॥ ७० ॥  
  
परिच्छिन्नानुवृत्तिर्हि समैव स्वाप्नजाग्रतोः ।  
अपरिच्छिन्नाऽनुवृत्तिः कार्येष्वत्यन्तदुर्लभा ॥ ७१ ॥  
  
परिच्छिन्नेति । जाग्रद्भावस्यानुवृत्तिः कालपरिच्छिन्ना न वा ? आद्ये   
परिच्छिन्नानुवृत्तिः स्वाप्नजाग्रतयोः [क्: ग्रतोः] समैव । द्वितीये   
दृश्यत्वेन कार्यात्मना   
सिद्धजाग्रद्भावस्यापरिच्छिन्नानुवृत्तिर्दुर्लभैवेत्यर्थः ॥ ७१ ॥  
  
अनुवृत्तिः कारणेन रूपेणास्ति हि सर्वदा ।  
इति चेत् [क्: तत्] कारणं रूपं पृथिव्यादिमयं किल ॥ ७२ ॥  
  
ननु कार्यस्य कारणादत्यन्तभिन्नत्वमारम्भवाद्यभ्युपगतम् तत्र हि   
प्रोक्तदोषावकाशो भवेत् । परिणामवादाश्रये तु न कोऽपि दोषः ।   
जाग्रद्भावस्य कार्यरूपेण व्यावृत्तावपि   
कारणरूपेणानुवृत्तेरित्याशङ्क्य समाधातुमाह - इति चेदिति ।   
पृथिव्यादिती । कारणरूपं पृथिव्यादिमयम् भौतिकानां   
महाभूतकार्यत्वात् । यद्वा पृथिव्यादिमयं   
पृथिव्यादिनिखिलकार्यप्रचुरं प्रधानतत्त्वमित्यर्थः । कार्यमात्रस्य   
कारणे सूक्ष्मरूपेणावस्थानादिति भावः ॥ ७२ ॥  
  
तच्चानुवृत्तं [क्: वृत्तस्व] स्वप्नेऽपि पृथिव्यादेर्हि भासनात् ।  
अथ स्वाप्नस्य बाधो हि जाग्रति ह्यनुभूयते ॥ ७३ ॥  
  
एवमपि स्वाप्नभावानां तुल्यतेत्याह - तच्चेति । कारणरूपमित्यर्थः ।   
स्वप्नेऽपि प्रत्यहं पृथिव्यादिकारणरूपस्य   
भासमानत्वादनुवृत्तिरस्तीत्याह - अनुवृत्तमिति । यद्वा पृथिवीति   
कार्योपलक्षकम् । तथा च पृथिव्यादिकार्यस्यादिभूतं कारणं यत्प्रधानम्   
तस्य सुखदुःखमोहात्मकगुणत्रयमयस्य स्वप्ने भासनादिति [क्, घ्:   
भासमाना] । प्रकारान्तरेण पुनराशङ्कते - अथेति ।   
स्वाप्नभावानां बाधो जाग्रति सर्वैरनुभूयत इत्यर्थः ॥ ७३ ॥  
  
प्। २०३)  
  
न जागरस्य बाधस्तु भासते कस्यचित् क्वचित् ।  
इति चेच्छृणु वक्ष्यामि बाधो ह्यनवभासनम् ॥ ७४ ॥  
  
न जागरस्येति । जागरभावस्य बाधस्तु न क्वचिदवस्थायां कस्यचित्   
प्रमातुर्भासत इत्यर्थः । समाधत्ते - शृण्विति । अनवभासनमिति ।   
अवभासनाभाव इयर्थः । यद्यपीदं रजतमित्यादौ नेदं   
रजतमित्यादिर्विपरीतग्रह एव बाध इत्युच्यते तथाप्यवभासमानमेव सदिति   
नियमादनवभासनस्यासत्त्वनियमाच्चानवभासनमेवासत्त्वप्रयोजकमिति   
बाध इत्युच्यत इति ज्ञेयम् ॥ ७४ ॥  
  
सुषुप्तौ सर्वजगतोऽप्यनुभूतं ह्यभासनम् ।  
अथ बाधो ह्यप्रमाणदर्शनं चेत्तदा शृणु ॥ ७५ ॥  
  
सुषुप्ताविति । अविशेषेण सर्वस्य जगतोऽनवभासनं [क्, ख्:   
भासनसर्वा] सर्वाऽनुभूतं बाधो भवत्येवेत्यर्थः । ननु   
नह्यनवभासनं बाधः घटावभासनप्राक्कालिकघटानवभासनस्य   
बाधत्वप्रसक्तेः । किन्त्वन्यदेवेत्याह - अथेति । अप्रमाणदर्शनमिति ।   
अप्रमाणमिति भावप्रधानो निर्देशः । अप्रामाण्यदर्शनं बाध इत्यर्थः ।   
प्रबुद्धस्य स्वाप्नदर्शने नेदं प्रमाणमिति ज्ञानं सर्वजनीनम् । एतदेव   
भादः । नह्येवंविधबाधो जाग्रत्यस्तीति भावः ॥ ७५ ॥  
  
अप्रमाणदृशिर्नास्ति [क्: सदृशी नास्ति] भ्रान्तानं   
त्वादृशां [क्: त्वदृशां] खलु ।  
ज्ञातविज्ञेयतत्वानामप्रमाणदृशिः स्फुटा ॥ ७६ ॥  
  
यथा हि स्वाप्नप्रमातुः स्वाप्नेष्वप्रामाण्यदर्शनं नास्ति   
एवमज्ञातज्ञेयतत्वानामेव जाग्रत्यप्रामाण्यदर्शनं नास्तीत्याह -   
अप्रमाणेति । जाग्रत्यप्रमाणदृशिः । ज्ञेयस्य तु परं तत्त्वं चितिरेव न   
चेतरत् इति नीत्या ज्ञातविज्ञेयतत्त्वानां जाग्रति स्फुटाऽप्रमाणदृशिः ॥ ७६ ॥  
  
प्। २०४)  
  
तस्मादिदं दृश्यजालं स्वाप्नदृश्यसमस्थिति ।  
दीर्घकालोऽपि च स्वप्ने भासते निर्विशेषतः ॥ ७७ ॥  
  
तस्मादिति । स्वाप्नभावानामर्थक्रियादिसत्त्वेनावैषम्यादित्यर्थः । ननु   
जाग्रद्भावो दीर्घकालो भासते न तु स्वाप्न इति चेदाह - दीर्घकाल इति ।   
निर्विशेषत इति । जाग्रत्कालवदविशेषाद् [क्: दसत] भासत इत्यर्थः ॥ ७७ ॥  
  
तस्मादबाधितो ह्यर्थर्क्रियाकारी स्थिरोऽपि च ।  
स्वाप्नभावस्तेन तुल्यो जाग्रभावोऽपि सर्वशः ॥ ७८ ॥  
  
तस्मादिति । प्रोक्तदिशा वैषम्याभावादित्यर्थः । स्वस्वकालेऽबाधितत्वादेः   
सत्त्वात् स्वाप्नजाग्रद्भावयोः सर्वांशेन तुल्यत्वमिति भावः ॥ ७८ ॥  
  
यथा जाग्रति जाग्रत्त्वं गृहीतं जागरे स्फुटम् ।  
स्वप्नेऽपि जागरत्वं तु गृहीतं तद्वदेव हि ॥ ७९ ॥  
  
जन्वेवमपि जाग्रतो जाग्रत्त्वं [क्: त्वं विनैवं] भाति नैवं स्वप्नस्य   
जाग्रत्त्वं भातीत्यस्ति वैषम्यमित्याशङ्क्य परिहरति - यथेति । अथ जाग्रति   
स्वाप्नानुसन्धानं स्वाप्नस्य स्वाप्नत्वग्रहः नैवं स्वप्ने   
जागरानुसन्धानादिरित्यस्ति वैषम्यमिति चेत् सत्यम् आपातदर्शिनामस्त्येव   
वैषम्यम् । सम्यग्दर्शिनां तु न तल्लेशोऽपि । तथा हि - स्वप्ने   
किमखिलजाग्रदनुसन्धानं नास्ति उत यत्किञ्चिज्जाग्रदनुसन्धानं   
नास्तीत्युच्यते । उभयथाऽपि न दोस्ऽः । जाग्रत्यपि निखिलस्वाप्नानुसन्धानस्य   
यत्किञ्चित्तदनुसन्धानस्य वाऽभावः सर्वानुभवसिद्ध एव । न च   
यत्किञ्चित्स्वप्नानुसन्धानमस्ति जाग्रति नैवं स्वप्न इति वाच्यम् अनुसन्धानं   
हि स्मृतिः तथा च पूर्वदिने [क्, घ्: दिनेऽनेन; ख्: दिने तेन] न   
मयेत्थं भाषितमित्यादिजाग्रद्व्यवहारस्मृतेरानुभविकत्वात् । एवं स्वप्ने   
सेयं जाग्रदासीदिति जागरस्य जाग्रत्त्वग्रहादिकं सर्वमप्रतिहतमेवेति   
सूक्ष्मविमर्शिभिर्ज्ञेयम् ॥ ७९ ॥  
  
प्। २०५)  
  
एवं स्थिते कुतो राजन् विशेषः स्वप्नजाग्रतोः ।  
तत्स्वाप्नान्निजबन्धूंस्त्वं नहि शोचसि वै कुतः ॥ ८० ॥  
  
एवं [क्: एवं नास्ति] सर्वसाम्ये स्थिते । तत् तस्मात् स्वप्नजाग्रतोरविशेषात्   
॥ ८० ॥  
  
केवलं भावनामात्रात् सत्यता जगति स्थिता ।  
शून्यताभावनेनापि शून्यं निष्प्रतिघं भवेत् ॥ ८१ ॥  
  
नन्वेवं स्वप्नजाग्रतोः [क्, ख्: स्वाप्न] साम्ये सर्वेषां जगति   
सत्यताभासनं कुत इति चेदाह - केवलमिति । सत्यं जगदिति   
भावनानुसन्धानम् तन्मात्रात् । तदेकनिमित्ता सत्यतेत्यर्थः । केवलमिति ।   
असत्यमिति विपरीतभावनानन्तरितमित्यर्थः । स्थिता दृश्यत इति शेषः । अत एव   
शून्यत्वभावने इदमेव जगत् शून्यमभावप्रत्ययविषयं भवेत् ।   
निष्प्रतिघमाकाशवदप्रतिरोधकं च ॥ ८१ ॥  
  
भावना ह्यप्रमाणत्ववैधुर्येण स्थिरीकृता ।  
भवेत्तदात्मभावेन सत्यमेतद् महीपते ॥ ८२ ॥  
  
ननु मया सम्प्रति शून्यत्वेन भाव्यमानमपि जगत् कुतो न शून्यात्मतां   
यातीत्याशङ्क्य ते [क्: शङ्कते] भावनाऽसिद्धा तस्मान्न   
शुन्यात्मतासम्पत्तिरिति वक्तुं भावनायाः सिद्धिप्रकारमाह [क्: सिद्ध;   
ख्: असिद्धिः] भावनेति । भावना इदमीदृगिति प्रत्ययसन्तानः । तस्याः   
स्थैर्यमेव सिद्धिः । स्थैर्यं चाप्रमाणत्वनिश्चयेनोन्मूलनाभावः । यथा   
शुक्ताविदं रजतमिति भावना [क्, ख्: भावने] नेदं रजतमिति   
ज्ञानेनाप्रमाणत्वेन निश्चिते उन्मूलिता भवति छिन्नसन्ताना भवति । सेयं   
भावना असिद्धा । या त्वप्रमाण्यनिश्चयवैधुर्येण स्थिरीकृता अनुन्मूलिता   
स्यात्तदा तदात्मभावेन भावितवस्तुरूपेण सा भावनैव भवेत् । भावितं   
सर्वसाधारणं भायादित्यर्थः । स्वेनानुभूतत्वादाह - सत्यमेतदिति ॥ ८२   
॥  
  
प्। २०६)  
  
निदर्शनं त्वत्र [घ्: तत्र] चेदं मज्जगद् दृष्टमेव ते ।  
इमं शैलं परिक्रम्य चैहि [क्: यौ हि] पश्याव सम्प्रति ॥ ८३ ॥  
  
निदर्शनमुदाहरणम् । ते त्वया । शैलान्तस्तावान् प्रदेशः स्यादिति तव शङ्का   
भवेदत इमं शैलं परिक्रम्य पश्यावेत्याह - इममिति ॥ ८३ ॥  
  
इत्युक्त्वा नृपतिं हस्ते गृहीत्वा परिचक्रमे ।  
परिक्रम्य गण्डशैलं राज्ञा सह समेत्य तु ॥ ८४ ॥  
  
शैलं परिचक्रमे । राज्ञा सह परिक्रम्य ततः समेत्य स्वस्थानमागत्य ॥ ८४ ॥  
  
पुनः प्राह महासेनं मेधावी मुनिनन्दनः ।  
राजन् दृष्ट एष शैलः पादगव्युतिमात्रकः ॥ ८५ ॥  
  
मेधावी शिष्यबोधनेऽतिकुशलः । गव्यूतिः क्रोशयुगम् ॥ ८५ ॥  
  
दृष्ट एवास्य गर्भे ते लोकः सुविततः स्फुटः ।  
एष जाग्रदुत स्वप्नः सत्यो मिथ्यात्मकोऽपि वा ॥ ८६ ॥  
  
स्फुटः जाग्रत्सदृशः । एष मल्लोकावभासः [क्: शैला] । सत्यो   
मिथ्यात्मक एव वा व्वेचयेति शेषः ॥ ८६ ॥  
  
शैललोके यद् दिनैकं तदत्र द्वादशार्बुदाः ।  
वत्सरास्त्वनुभूतास्ते सत्यासत्ये विवेचय ॥ ८७ ॥  
  
पादगव्यूतिपरिमितशैलेऽनन्तदेशस्य विरुद्धत्वान्नैतद्विवेचयितुं शक्यम्   
एवं कालस्यापि विरुद्धत्वादित्याह - शैललोक इति । बहिः पादगव्यूतिमात्रो   
देशो द्वादशार्बुदमितश्च कालः अन्तरनन्तो [क्, ख्: रनन्तरो]   
देशो दिनैकात्मकः कालश्चेति परस्परविरुद्धस्वरूपयोर्मध्ये । सत्यासत्ये   
विवेचय ॥ ८७ ॥  
  
प्। २०७)  
  
विवेचनं नास्य भवेत् स्वप्नयोर्भिन्नयोरिव ।  
अस्मादेतद्विद्धि जगद् भावनामात्रसारकम् ॥ ८८ ॥  
  
ननु बाह्यविरुद्धमान्तरमसत्यमिति चेदुभयोर्भासनस्य   
तुल्यत्वेनान्तरविरुद्धं बाह्यमप्यसत्यमिति वक्तुं शक्यमिति नैतन्निर्णयः   
शक्यक्रिय इति सदृष्टान्तमाह - विवेचनमिति । भावनामात्रसारकं   
स्वप्नवद् भावनामात्रस्वरूपम् न ततोऽधिकं किञ्चिदित्यर्थः ॥ ८८ ॥  
  
अभाव्यमानं चैतत्तु लीयेत क्षणमात्रतः ।  
तस्माच्छोकं जहि नृपावेत्य [क्: वेक्ष्य] स्वाप्नसमं जगत् ॥ ८९ ॥  
  
मया अभाव्यमानमेतच्छैलजगत् क्षणमात्रेण लीयेत [क्, घ्: यते]   
एवं ब्रह्मणाऽभाव्यमानं बाह्यजगदपीति तात्पर्यम् । तस्मात्   
भावनामात्रसारत्वाज्जगतः ॥ ८९ ॥  
  
स्वाप्नचित्रभित्तिभूतं स्वात्मानं संविदात्मकम् ।  
दर्पणप्रतिमं मत्वा संस्थितोऽसि यथा तथा ॥ ९० ॥  
  
कथं शोकं त्यजामीति चेदाह - स्वाप्नेति । स्वाप्ना ये भावास्ते हि   
चित्रसदृशाः । चित्रस्य भासमानस्य न [क्: नासत्यातिरिक्तं]   
भित्त्यतिरिकं स्वरूपमस्तीत्यविवादः । तथा च स्वाप्नचित्रभित्तिभूतं   
संविदात्मकं स्वात्मानं दर्पणप्रतिमं मत्वा यथा संस्थितोऽसि   
स्वाप्नबन्धुनाशे [क्, ख्, घ्: नाश] राज्यलाभे [ख्:   
भयोर्य] वा यथा न शोचसि न प्रहृष्यसि च ॥ ९० ॥  
  
प्। २०८)  
  
जागच्चित्रदर्पणं चावेह्यात्मानं चिदात्मकम् ।  
परमानन्दितस्वान्तो भव शीघ्रं महीपते ॥ ९१ ॥  
  
तथाऽवेहीत्यन्वयः । स्वप्नजाग्रतोरत्यन्तसाम्यात् [क्, घ्: स्वाप्न]   
स्वाप्नभाववज्जाग्रद्भावा अपि चिदात्मदर्पणप्रतिबिम्बरूपा एवेति निश्चित्य   
स्वाप्नशोकाद्यैरस्पृष्ट इव जाग्रच्छोकाद्यैरस्पृष्टः । अत एव   
निखिलवासनाप्रहाणमात्रेण निःसारितोदघटान्तरभिव्यक्ताकाशवद्   
वासनारिक्तस्वान्ताभिव्यक्तात्मानन्दो [क्: नातिरि] भवेति भावः ॥ ९१ ॥  
  
इति श्रीत्रिपुरारहस्ये ज्ञानखण्डे शैललोकदर्शनं नाम   
त्रयोदशोऽध्यायः ॥  
  
इति श्रीत्रिपुरारहस्ये ज्ञानखण्डव्याख्यायां तात्पर्यदीपिकायां   
त्रयोदशोऽध्यायः ॥  
  
  
प्। २०९)  
  
अथ चतुर्दशोऽध्यायः  
  
इत्याकर्ण्य मुनिवचो विचार्य शुभया धिया ।  
जगत्स्थितिं स्वाप्नसमां ज्ञात्वा शोकं जहौ द्रुतम् ॥ १ ॥  
  
अत्राध्याये साधुपद्यैर्भावनामात्रकं जगत् ।  
भावनायाः सिद्धिमपि प्राह तत्त्वान्यपि क्रमात् ॥  
  
जगद् भावनामात्रसारमित्याकर्ण्य शुभया सत्तर्कयुतया धिया ॥ १ ॥  
  
धैर्यमालम्ब्य निःशोको भूयोऽपृच्छन्मुनेः सुतम् ।  
मुनिपुत्र महाबुद्धे त्वं परावरदर्शनः ॥ २ ॥  
  
जगतः स्वाप्नसाम्यज्ञानेऽपि वासनादार्ढ्याद् भूयः शोक आपतति अत आह -  
svapna] | parāvaradarśanaḥ sendriyātīndriyajñaḥ || 2 ||  
  
na [k: tato] te'pyaviditaṃ kiñcinmanye syāditi leśataḥ |  
pṛcchāmi yadahaṃ tanme kṛpayā vaktumarhasi || 3 ||  
  
ata evāha - na [k: tata] ta iti | leśato'pyaviditamiti yojanā || 3 ||  
  
bhāvanāprabhavaṃ hyetat sarvaṃ vadasi tat katham |  
mayā bhūyo bhāvitaṃ [k, g, gh: bhāvite] ca na bahiḥ sarvathā   
bhavet || 4 ||  
  
sarvaṃ jagat | tajjaganmayā bhūyo bhāvitamapi bahiḥ sarvasādhāraṇaṃ sarvathā na   
bhavet tat kathamiti yojanā || 4 ||  
  
tvayā tu bhāvanāsiddhyā śaile [k: śailalokaḥ] lokaḥ prakalpitaḥ |  
athāpi deśaḥ kālaśca yugapad vividhaḥ katham || 5 ||  
  
tvayā tu bhāvanāsiddhayā kalpitaḥ | kathaṃvidhā sā bhāvāasiddhiriti   
pūrvādhyāye saṃkṣepeṇoktasya siddhihetorvistarapraśna iti tātparyam |   
praśnāntaram - athāpīti | yugapaditi | ekasminneva kāle eka eva deśaḥ kālaśca   
vividhaḥ kathamityarthaḥ || 5 ||  
  
p. 210)  
  
tatrātasyamanyatarat katamaṃ tamameraya |  
iti pṛṣṭo munisutaḥ pravaktumupacakrame || 6 ||  
  
tatra dīrghādīrghatvābhyāṃ bhāsamānayormadhye | yadyapi pūrvādhyāye [k:   
pūrvapūrvā] dvayoḥ svāpnatulyatvamuktam tathāpi jāgratprapañce   
satyavāsanāviṣṭo bhūyaḥ pṛcchati - anyatarat satyaṃ bhavediti || 6 ||  
  
saṅkalpo bhāvanā proktā siddhā'siddheti sā dvidhā |  
siddhirvikalpā'sambhedo vikalpastvekaniṣṭhiteḥ [avikalpasut ityapi pāṭho   
vyākyātaṣṭīkāyām] || 7 ||  
  
krameṇottaramāha - saṅkalpa iti bhāvanā hi saṅkalpaḥ | saṅkalpo   
nāmedamīdṛśamityādirmānasa ullekhaḥ | sā bhāvanā | tasyāḥ keyaṃ siddhiriti   
cedāha - siddhiriti | idamīdṛgiti saṅkalpadhārāmadhye nedamīdṛgiti   
viruddhakalpanayā asambhedaḥ ayogaḥ | evaṃ vikalpāsambhedasampādanāya   
vikalpakāraṇamāha - vikalpastviti | ekaniṣṭhiteḥ bhavediti śeṣaḥ | ekatra   
niṣṭhiteḥ satyatvagrahādityarthaḥ | ayaṃ bhāvaḥ - bāhyasṛṣṭau   
satyatvagrahāt svamānasasṛṣṭāvasatyatvavikalpodayaḥ yāvadevaṃ   
vikalpasambhedo bhāvanāyāstāvanna siddhiriti | yadvā vikalpāsambhede upāyaṃ   
vaktumāha - avikalpastviti | nāsti vikalpo yasya saḥ saṅkalpa ityarthaḥ |   
ekaniṣṭhiteḥ ekatra saṅkalpaviṣayamātre nitarāṃ manasaḥ sthiteḥ |   
saṅkalpaviṣayānmanaso'pracalane'vikalpaḥ [kh: lane vika] saṅkalpo   
bhavediti bhāvaḥ || 7 ||  
  
brahmabhāvanayā paśya jātaṃ jagadidaṃ nanu |  
etat sarvaiḥ satyarūpaṃ bhāvitaṃ sudṛḍhatvataḥ || 8 ||  
  
tathā [k, kh: yathā] cāvikalpasaṅkalpātmakasiddhabhāvanābhāvitaṃ   
[k: vā vika] sarvasādhāraṇaṃ bhāseta [k: bhāsate] | tatra ca yaḥ   
kaścinnedaṃ satyamityavikalpasaṅkalpaparo bhavettaṃ prati tad dṛśyaṃ tathaiva   
bhavet | ata evāha - brahmeti | brahmaṇaścaturmukhasya siddhabhāvanayedaṃ   
jagajjātam | etajjagat sarvaiḥ pramātṛbhiranekajanmābhyāsāt sudṛḍhatvataḥ   
satyarūpaṃ bhāvitam ataḥ sarvasādhāraṇaṃ satyatvena bhāsata iti śeṣaḥ || 8 ||  
  
p. 211)  
  
tathā svasaṅkalpabhave nāsti kasyāpi bhāvanā |  
vikalpasambheda eṣo'siddhā tasmādvibhāvanā || 9 ||  
  
tathā brahmasṛṣṭe iva | tava svasaṅkalpabhave jagati satyatvabhāvanā na kasyāpi |   
eṣa tāvaka eva nedaṃ satyamiti yo vikalpastatsambhedo'sti | tasmātte bhāvanā'siddhā   
|| 9 ||  
  
bhāvanāyāḥ siddhiratra bahudhā saṃsthitā bhavet |  
janmanā maṇinā tadvadauṣadhena ca yogataḥ || 10 ||  
  
kathaṃ bhāvanāsiddhirbrahmādīnāmiti cedāha - bhāvanāyā iti | atra jagati || 10   
||  
  
tapasā mantrasiddhyā ca vareṇa ca bhavennṛpa |  
janmanā brahmaṇaḥ sā vai maṇinā yakṣarakṣasām || 11 ||  
  
kasya kīdṛśī bhāvanāsiddhirityetadāha - janmaneti | sā bhāvanāsiddhiḥ || 11   
||  
  
auṣadhena tu devānāṃ yogināṃ yogato bhavet |  
tapasā tāpasānāṃ sā māntrikāṇāṃ tu mantrataḥ || 12 ||  
  
auṣadhena amṛtena || 12 ||  
  
viśvakarmamukhānāṃ ca varaprāptyā hi sā'bhavat [kh: bhavet] |  
saṅkalpitaṃ tathā bhāvyaṃ pūrvavismaraṇe sati || 13 ||  
  
viśvakarmamukhā viśvakarmamayaprabhṛtayaḥ [k: maya nāsti] |   
bhāvanāsādhanaprakāramāha - saṅkalpitamiti | saṅkalpanamityarthaḥ | tathā   
bhāvyaṃ tathā kartavyam | pūrvavismaraṇe sati yathā sthiraṃ bhavediti śeṣaḥ |   
saṅkalpasya pūrvamārambhaḥ yasya mayā saṅkalpa itthaṃ kṛta ityasya   
vismaraṇe sati saṅkalpanaṃ sthiraṃ bhavet | evaṃ saṅkalpanaṃ kartavyamiti   
bhāvaḥ || 13 ||  
  
p. 212)  
  
sthiraṃ tāvadbhavatyeva yāvat pūrvaṃ nahi smaret |  
evameva nirvikalpabhāvanā yadi suthirā || 14 ||  
  
evaṃ pūrvavismaraṇameva bhāvanāsiddhisampādakamityāha - sthiramiti |   
pūrvaṃ na smaran saṅkalpamevānuvartayet | evaṃ cirābhyāsena yāvat pūrvaṃ   
[gh: sarvaṃ] na smaret tāvad bhāvanaṃ sthiraṃ bhavatīti bhāvaḥ | evameva   
nirantarābhyāsenaiva nivikalpabhāvanā viruddhavikalpāsambhinna bhāvanā yadi   
susthirā tadā mahāphalaṃ sādhayediti vyavahitena sambandhaḥ || 14 ||  
  
anicchayā vikalpasya yāvat sambhedanaṃ nahi |  
tāvat sā bhāvanā siddhā sādhayedvai mahāphalam || 15 ||  
  
nanu kiyatkālaṃ susthairyeṇa bhāvanā siddhā syādityāśaṅkyāha -   
anicchayeti | viruddhavikalpasambhedo'nicchayā naiva bhavediti susthirā yadi [k:   
yadā] tadā bhāvanā siddhetyarthaḥ | anicchayā yāvadvikalpasambhedo nāsti   
tāvat siddhā bhāvanā mahāphalaṃ brahmāṇḍādikaṃ sarvasādhāraṇaṃ sādhayet   
|| 15 ||  
  
sambhedāttu vikalpena na siddhā tava bhāvanā |  
bhāvanāṃ sādhaya kṣipraṃ yadi sraṣṭuṃ samīhasi || 16 ||  
  
tava tu vikalpasambhedād bhāvanā na siddhetyāha - sambhedāditi || 16 ||  
  
śṛṇu rājan deśakāladvaividhyaṃ vadato mama |  
avyutpanno'si lokasya vyavahāre [k: hāraihyata] tatastava || 17 ||  
  
evaṃ prathamapraśnottaramuktvā dvitīyapraśnottaramāha - śṛṇviti |   
tavaitaccitraṃ bhāsata iti sambandhaḥ || 17 ||  
  
etaccitraṃ bhāsate vai śṛṇu samyag bravīmi te |  
jagadbhāvasvabhāvo'yaṃ vividhatvena bhāsanam || 18 ||  
  
etat ekadaiva deśakālayordīrghatvaṃ hrasvatvaṃ ca | atra kāraṇaṃ bravīmi |   
bhāvasya viruddhatvena bhāsanaṃ svabhāva eva || 18 ||  
  
p. 213)  
  
eka eva hi sūryasya [k: sarvasya] prakāśo dvividhaḥ sthitaḥ |  
divāndhānāmandhakāra itareṣāṃ tu bhāsakaḥ || 19 ||  
  
kuta evaṃ viditamiti ced bhūyo darśanāditi vaktuṃ kāṃścittādṛśān   
bhāvānudāharati - eka eveti | dvaividhyamevāha - divāndhānāmiti || 19 ||  
  
jalaṃ manuṣyapaśvādeḥ śvāsasya pratirodhakam |  
matsyādīnāṃ bahiḥ śvāsapratirodho jale nahi || 20 ||  
  
svasminnimagnamanuṣyapaśvādeḥ | bahiḥ nirjale deśe || 20 ||  
  
agnirdahati martyādīṃstaṃ bhakṣayati tittiriḥ |  
vahnirnaśyati toyena sa jale jvalati kvacit || 21 ||  
  
tittirirbhakṣayati taṃ na dahati | kvacit vaḍavānalakuṇḍādau || 21 ||  
  
evaṃ sarve jāgatāstu bhāvā dvairūpyataḥ sthitāḥ |  
evaṃ sendriyavṛttāntāstvanye ke'pi nirindriyāḥ || 22 ||  
  
viruddhadvirūpatayā [kh: tāyāṃ] sarve bhāvāḥ sthitāḥ | tatra kecit   
prasiddhāḥ | anye'pyaprasiddhā bhūmyādayo martyānāṃ pratirodhakāḥ   
piśācādīnāmapratirodhakā buddhimadbhirjñeyāḥ | sendriyāḥ aparokṣāḥ   
nirindriyāḥ parokṣāḥ bhāvānāṃ viruddhasvabhāvāḥ || 22 ||  
  
svabhāvato viruddhā vai śataśo'tha sahasraśaḥ |  
atropapattiṃ vakṣyāmi samāhitamanāḥ śṛṇu || 23 ||  
  
nirindriyāḥ sendriyāśca bhāvā anye'pi viruddhadvisvabhāvāḥ [k: dva   
nāsti] santītyāha - svabhāvata iti | kathamekasya viruddhobhayarūpateti   
cedupapattipūrvakaṃ vaktumupakramate - atreti || 23 ||  
  
ete hi cākṣuṣā bhāvāścakṣurvikṛtimātrakāḥ |  
na cākṣuṣādaṃśato'nyad dṛśyamasti kvacid bahiḥ || 24 ||  
  
bhāvānāṃ bahirasattvānnāsti virodha iti vadati - eta iti || 24 ||  
  
p. 214)  
  
yathā pittapraduṣṭākṣo bahiḥ pītaṃ prapaśyati |  
yathā taimiriko'nyastu paśyatyekaṃ dvidhā sthitam || 25 ||  
  
atra dṛṣṭāntaḥ - yatheti | taimirikaḥ timiradoṣopahatanetraḥ || 25 ||  
  
evaṃ vicitraduṣṭākṣāḥ paśyanti vividhaṃ jagat |  
asti pūrvasamudrasya madhye kāraṇḍakāhvayaḥ || 26 ||  
  
evamanye'pi dṛṣṭidoṣavaicitryād vividhaṃ jagat paśyantīti sodāharaṇamāha -  
  
द्वीपस्तत्र जना भावान् रक्तान् पश्यन्ति वै सदा ।  
एवं रमणकद्वीपे सदा पश्यन्ति वै जनाः ॥ २७ ॥  
  
सर्वभावान् रक्तान् पश्यन्ति ॥ २७ ॥  
  
व्यत्यस्तमूर्ध्वाधरतो निखिलं भावमण्डलम् ।  
एवमन्येषु द्वीपेषु विविधं [क्: विविधा] भावमण्डलम् ॥ २८ ॥  
  
व्यत्यस्तम् अधोमस्तकमूर्ध्वपादमित्यादि ॥ २८ ॥  
  
जना नेत्रस्वभावेन पश्यन्ति खलु सर्वदा ।  
तत्र तेसामन्यथा तु दृश्यते यदि कुत्रचित् ॥ २९ ॥  
  
तन्नेत्रस्य न स दोषः किन्तु स्वभाव एवेत्युपपादयति - तत्रेति । तेषु द्वीपेषु   
तेषां जनानां यद्यरक्तमव्यत्यस्तं वा दृश्यते तदा तैः (ते)   
स्वनेत्रमौषधैरञ्जनाद्यैरदुष्टं संसाध्य प्राग्वद्रक्तं व्यत्यस्तं च   
पश्यन्तीत्यर्थः ॥ २९ ॥  
  
नेत्रं सुसाध्यौषधेन पश्यन्ति प्राग्वदेव हि ।  
अतस्तु चक्षुषा यावद् दृश्यते जगतीतले ॥ ३० ॥  
  
तावद् भवेच्चाक्षुष्ॐऽशः पीतवत् पित्तचक्षुषः ।  
एवं घ्राणादीन्द्रियाणामंशा गन्धादयोऽपि हि ॥ ३१ ॥  
  
पित्तचक्षुषो यथा दृश्यमानः पीतवर्णश्चाक्षुष्ॐऽशस्तथा पुरुषस्य   
चक्षुषा यावद् दृश्यते तावत् सर्वमपि चाक्षुष्ॐऽश एव । एवं   
चक्षुर्विषयस्य तदंशत्वं प्रसाध्यान्येन्द्रियविषयेप्येतदतिदिशति -   
एवमिति । येनेन्द्रियेण यत् प्रकाशते तस्य तदिन्द्रियांशत्वमिति भावः ॥ ३१ ॥  
  
प्। २१५)  
  
मानसाश्च मनोमात्रास्तथैवाखिलजागताः [ख्: सङ्गताः] ।  
क्रमोऽप्यक्षस्वभावोत्थस्ततः [क्: भावस्थ] किञ्चिद् बहिर्नहि ॥ ३२   
॥  
  
एवं मनोविषयाणामपि मनोऽशत्वमित्याह - मानसाश्चेति । तथा च   
देशक्रमस्य कालक्रमस्य क्रिअयक्रमस्य च चाक्षुषत्वाच्चक्षुरंशत्वमित्याह   
- क्रमोऽपीति । क्रमः पौर्वापर्येणावस्थितत्वम् । तथा च द्रव्यक्रमो हि दिक् ।   
प्रयागात् काशी पूर्वेति पूर्वव्यवहारविषयः [घ्: पूर्वस्य] क्रम एव ।   
एवं क्रियागतः क्रमः कालः । कासाञ्चित् क्रियाणां   
पौर्वापर्यावस्थितत्वरूपक्रमस्यैव घटिकादिकालव्यवहारविषयत्वं   
ज्ञेयम् । एवं च यद्यत्काले [क्: काले नास्ति] देशः कालो वा यथा यथा   
महत्त्वेनाल्पत्वेन वा भासते स सर्वोऽपि तत्तत्कालिकचाक्षुष्ॐऽश एव विभिन्न इति   
नैकस्य विरुद्धोभयरूपतादोष इति भावः ॥ ३२ ॥  
  
शृणु राजन् बहिरिति यल्लोके भाति केवलम् ।  
तदाद्यं सर्वजगतां जगच्चित्रस्य भित्तिवत् ॥ ३३ ॥  
  
एवं पित्तादिदुष्टाक्षाणां भासमानपीतादिवर्णदृष्टान्तेन [क्, ख्:   
पित्ता] दृश्यं बहिर्नास्तीति प्रसाध्य   
बहिर्वस्त्वंश(र्वस्त्व)सम्भवादपि तन्नास्तीति साधयितुमुपक्रमते   
- शृण्विति । चित्रस्य भित्तिरिव बहिःपदार्थो जगच्चित्रस्याश्रयत्वात्   
कारणत्वच्चाद्यमित्यर्थः ॥ ३३ ॥  
  
तस्य बाह्यस्य वक्तव्यमपादानं ध्रुवं ननु [ख्: न तु] ।  
शरीरं स्यादपादानं नेतरद् भवितुं क्षमम् ॥ ३४ ॥  
  
तस्य प्रोक्तस्य बाह्यस्य बहिःपदार्थस्य ध्रुवमवधिभूतमपादानं   
वक्तव्यम् । कस्मात् ? बहिरित्यपादानस्याकाङ्क्षितत्वात् । घटादेः   
शरीरादन्यस्यापि बाह्यत्वेनापादानत्वासम्भवाच्छरीरमेवापादानं स्यादिति   
सम्भावयति - शरीरमिति ॥ ३४ ॥  
  
प्। २१६)  
  
तस्यापि बहिराभासादपादानं [क्: दुपा] कथं नु तत् ।  
पर्वताद् बहिरित्युक्ते पर्वतो न बहिर्भवेत् ॥ ३५ ॥  
  
शरीरस्यापि बहिष्ठत्वेनाभासनान्नापादानतेत्याह - तस्यापीति । अत्र   
दृष्टान्तः - पर्वतादिति । पर्वतो न बहिष्ठो भवेदित्यर्थः ॥ ३५ ॥  
  
यथा घटो भासते हि बहिस्तद्वच्छरीरकम् [क्, ख्: प्राहु] ।  
भासकाद् बहिरित्येवं वक्तुं वापि न सम्भवेत् ॥ ३६ ॥  
  
शरीरस्य बहिष्ठत्वे दृष्टान्तमाह - यथेति । अथ   
घटादिशरीरान्तर्भासक आत्मैवापादानमिति शङ्कते - भासकादिति ।   
इत्येवं वा वक्तुमिति योजना ॥ ३६ ॥  
  
दीपसूर्यालोकबहिर्गतानां [क्: र्गतान्तं] नहि भासनम् ।  
अतस्तु भासकस्यान्तर्भास्यमस्तीति युज्यते ॥ ३७ ॥  
  
ननु यदि भासकोऽपादानं तर्हि सूर्यालोकाद्   
बहिर्गतानामन्धकारस्थानामभासनमिव भासकाद् बहिष्ठानां   
भासनमेव न भवेदतो भासकान्तरेव भास्यमभ्युपेयम् । तथा च   
बहिष्ठानां भासक आत्मा नापादानमित्याह - दीपेत्यादि ॥ ३७ ॥  
  
भासकं तु न देहादिर्भास्यत्वात् पर्वतादिवत् ।  
न सर्वथा यत्तु भास्यं तद्धि युज्यते ॥ ३८ ॥  
  
एतावता बहिःपदार्थस्यापादानानिरूपणाद्दर्पणेऽतिविततगगनाभासवद्   
भासकान्तरेव बहिःपदार्थावभास इति सिद्धम् । अथ भासकमात्रात्मता   
भास्यस्येति हेतोश्च भास्यस्य बहिःपदार्थस्य न भासकमपादानमिति वक्तुं   
भासकस्वरूपं विवेचयति - भासकं त्विति । नन्वस्तु स्थूलोऽहं   
पश्यामीत्यनुभवाद्देहस्य भास्यत्वं भासकत्वं चेति चेदाह - न   
सर्वथेति ॥ ३८ ॥  
  
भासकस्यापि भास्यत्वे भासकस्यानवस्थितिः ।  
स्वस्यैव भासकत्वं च भास्यत्वं नहि युज्यते ॥ ३९ ॥  
  
ननु भास्यस्य भासकत्वे का हानिरिति चेत् यदि एक एव देहः स्वात्मनः   
स्वयंवेद्यो [क्: स्वयबोधो] वेदकश्चेति चेदेकस्य   
कर्तृकर्मत्वविरोधः देहान्तरस्य [क्: न्तरस्थभा] भास्यो   
भासकश्चेति चेत् [क्: चेत् नास्ति] स्वस्याभासमानस्य   
भासकत्वासिद्धेर्भासकदेहानां परम्परया   
भासकान्तरापेक्षणान्मूलक्षतिकरी भासकानवस्थेत्याह - भासकस्येति ।   
नहि युज्यत इति । कर्तृकर्मत्वविरोधादिति शेषः ॥ ३९ ॥  
  
प्। २१७)  
  
अतस्तु भासकं शुद्धं भासकैकस्वरूपकम् ।  
तच्च भारूपमेवेह पूर्णमेकरसात्मकम् ॥ ४० ॥  
  
अतः अनवस्थादिदोषात् । शुद्धम् अभास्यमित्यर्थः [ख्: अभास्य; क्, घ्:   
आभास्य] । एतस्यैव स्पष्टोक्तिः - भासकैकस्वरूपकमिति । ननु   
भासकं भासनक्रियावत् क्रिया चानित्यो धर्मः तथा च भासकत्वस्य   
कालपरिच्छिन्नत्वात् कथं भासकैकस्वरूपकमिति चेदाह - तच्चेति ।   
भासकमित्यर्थः । भारूपमेवेहेति । लोकवदिह न कर्तृक्रिययोर्भेदः किन्तु   
क्रियात्मक एव कर्तेत्यर्थः । दर्पणप्रतिबिम्बवत् कार्यस्य   
स्वस्वरूपानतिरिक्तत्वेन स्वरूपातिरिक्तक्रियानुपयोग इति तात्पर्यम् । अत एव   
पूर्णमेकरसात्मकं च । एकरसः वस्त्वन्तरासम्भिन्न आत्मा यस्य ॥ ४० ॥  
  
तेन व्याप्ता देशाकाला भासनात्तस्य पूर्णता ।  
अभारूपस्य चाभानाद् भारूपैकरसं हि तत् ॥ ४१ ॥  
  
तेन भारूपभासकेन । कुत इति चेदाह - भासनादिति । सर्वत्र   
भासनाद्देशकाला व्याप्ता इत्यर्थः । अत एव तस्य पूर्णता । नहि घटपटयोरिव   
भासकभास्ययोर्भासनम् किन्तु दर्पणप्रतिबिम्बयोरिव । तथा च दर्पणस्य   
प्रतिबिम्बव्यापकत्वमिव भासकस्य भास्यव्यापकत्वमिति भावः । ननु   
दर्पणप्रतिबिम्बन्यायेन भास्यस्य [क्: भास्यभास]   
भासकानन्यत्वमलौकिकं कुतः कल्प्यत इति चेदाह - अभारूपस्येति ।   
भारूपतादात्म्यानापन्नस्येत्यर्थः । अभानादिति । यदि भास्यस्य   
भारूपभासकानन्यत्वं नोच्यते तदा तस्य भानमेव न स्यादित्यर्थः । अतो   
भास्यं भारूपैकरसमेव । अयमत्राऽभिप्रायः - यदि भास्यं   
भारूपबहिर्गतं तर्हि कथं तस्य भासनमुपपद्यते । नहि भासनं   
नीलादिरिव भास्यधर्मः सर्वदा भासनप्रसक्तेः मम भासत इति   
व्यवहारानुपपत्तेश्च । अन्यथा हि मम नील इति व्यवहारोऽपि स्यात् । ननु घटादौ   
सौरालोकवद् भास्ये भासनमन्यत उपनिपतितम् । तथा   
चान्यभासनसम्बन्धाद्भास्यभासनमुपपद्यत इति । स्यादेतद्   
घटसौरालोकयोः संयोग इव भस्यभासकयोस्तृतीयः सम्बन्धो यदि भवेत् ।   
स एव न सम्भवति । तथा हि - किं स सम्बन्धो भास्यात्मकः उत   
भासकात्मकः आहोस्विदुभयात्मकः अथवाऽनुभयात्मकः ?   
भास्यात्मकत्वे तद्भासनाय सम्बन्धान्तरापेक्षायामनवस्था ।   
भासकात्मकत्वे भासकस्य भानमात्ररूपत्वेन भानस्वरूपे [क्, ख्:   
भासन] भेदानुपपत्तेर्भूयो निरूपितत्वात् स्वस्य स्वसम्बन्धताऽनुपपत्तिः   
[क्: स्व नास्ति] । नोभयात्मकत्वम्   
भासनभास्ययोश्चिच्चिज्जडात्मत्वेनैकस्य तदुभयरूपताविरोधात् ।   
नाप्यनुभयात्मकत्वम् अपसिद्धान्तात् । अनुभयात्मकं ह्यनिर्वचनीयम् ।   
अनिर्वचनीयवादिनो हि भानात्मकब्रह्मरूपादन्यन्न किञ्चिदभ्युपगच्छन्ति ।   
ते हि पूर्णे ब्रह्मणि   
दृश्यमनिर्वचनीयमाभासमानमभ्युपगच्छन्तो(न्ति) [क्:   
सादृश्य] दृश्यस्य दर्पणप्रतिबिम्बतुल्यताभ्युपगतैव । यदाहुः -  
iti | tasmāddarpaṇe pratibimbavadbhānāntareva bhāsyaṃ bhāsata iti tajjagadapi   
darpaṇaikarasātmakapratibimbavat bhārūpaikarasamiti siddham || 41 ||  
  
p. 218)   
  
antarbahirvā yat kiñcid bhārūpodarasaṃsthitam |  
atastannāpādānaṃ syāt śṛṅgasyeva hi parvataḥ || 42 ||  
  
anta iti | antaḥpadārtho bahiḥpadārtho vā yatkiñcidapi bhānāntargatameveti hetoḥ |   
tad bhāsakamātmarūpam | yathā parvatāntargataśṛṅgaviśeṣasya parvato   
nāpādānaṃ tatheti || 42 ||  
  
p. 219)  
  
evaṃvidhaṃ hi bhārūpaṃ grastasarvaprapañcakam |  
bhāti svatantrataḥ svasmin sarvatrāpi ca sarvadā || 43 ||  
  
evamakhilajagaccitrabhittibhūtabahiḥpadārthā(rtho')pādānāsiddhyā'siddha   
iti bhittyasiddhau citrāsiddhiriva deśakālādibhāsyarūpāsiddhāvajñātarajjoḥ   
[k, kh: rajjau] sarpajaladhārābhūcchidratvādirūpavad [k:   
cchidrādi] bhāsakasyaiva bhānātmano mahadalpadeśakālādirūpateti   
saṃsādhya samprati gaganāntarbhāsamānabhinnabhāvavadbhānāntaramapi   
bhāsyaṃ bhinnameva kuto na bhavedityāśaṅkāṃ [k: śaṅkya]   
śamayitumupakramate - evaṃvidhamiti | sarvaṃ svodare kṛtvā   
sthitamityarthaḥ | tadevāha - grasteti | bhātīti | sarvatra deśe sarvadā kāle   
svatantrato'nyānapekṣaṃ sadevaṃvidhaṃ [k: sadaivaṃ] bhāti || 43 ||  
  
etat parā citiḥ proktā tripurā parameśvarī |  
brahmetyāhurvedavido viṣṇuṃ [gh: viṣṇurvai] vaiṣṇavasattamāḥ || 44   
||  
  
sarveṣu śāstreṣvetadeva mukhyatvena pratipāditamityāha - etaditi |   
etadbhārūpameva parā citiraparicchinnā cicchaktistraipure śāstre tripurā   
parameśvarītyucyate || 44 ||  
  
śivaṃ śaivottamāḥ prāhuḥ śaktiṃ śaktiparāyaṇāḥ |  
etadrūpādṛte kiñcid yadi brūyustadalpakam || 45 ||  
  
śaktiparāyaṇāḥ śāktāḥ | nanu nīlameghaśyāmādimūrtiṃ vaiṣṇavādyā   
mukhyatvenāhuriti cedāha - etaditi | paracitirūpaṃ [k: parā] vinā   
yadyanyat kiñcinmukhyaṃ brūyustarhi tadalpakaṃ kāladeśaparicchinnameva bhavet   
| tasmāt tripurādināmnāpyetadeva mukhyamiti vaktavyamiti bhāvaḥ || 45 ||  
  
tayā vyāptaṃ tu cicchaktyā darpaṇapratibimbavat |  
tasya bhāsyakṛtaṃ bhāsakatvaṃ ca na svataḥ sthitam || 46 ||  
  
nanu grastasarvaprapañcakamityuktyā jagadvyāptirākāśasyeva [k: syaiva]   
syāditi cennetyāha - tayeti | nanu sarvasya jagataḥ svasvarūpāvyatiriktatve'pi   
citerbhāsakatvaṃ ghaṭādernīlādivadvibhinna eva dharmaḥ syāt | tathā ca   
bhārūpasya cābhānamiti bhāsakatvasyābhānaprasaktiriti cedāha - tasyeti |   
bhānasyetyarthaḥ | tasya bhāsyakṛtatvenaupādhikatvāt   
sphaṭikasthajapākusumalauhityavat tadapi pratibimbātmakameveti bhāvaḥ || 46 ||  
  
p. 220)  
  
bhāsyaṃ tu bhānanirmagnamādarśe nagarādivat |  
darpaṇe nagaraṃ yadvad darpaṇānnātiricyate || 47 ||  
  
tasmādādarśe nagarādivat sarvaṃ bhāsyaṃ bhānanirmagnamevetyāha -   
bhāsyaṃ tviti | darpaṇe bhāsamānanagarāderdarpaṇānanyatvavacciti bhāsamānasya   
prapañcasya cidavyatiriktatvamityāha - darpaṇa iti || 47 ||  
  
tathā citi jagad bhāti yattannaivātiricyate |  
darpaṇātmani sampūrṇe nibiḍe caikarūpiṇi || 48 ||  
  
tathā pratibimbatvena citi [k: citivajja] yajjagadbhātītyanvayaḥ | nanu   
darpaṇapratibimbavadeva citi jagadbhāsanamiti ko'yaṃ nirbandhaḥ gagane   
jagadbhāsanavadeva kuto nābhyupeyata iti cedāha - darpaṇeti | sampūrṇe   
chidrarahite nibiḍe aśithilāvayave ekarūpiṇi vastvantarāsambhinne | sacchidre hi   
pṛṣṭhataḥ sthitaṃ bhāsate śithilāvayave hyavayavasandhisanniviṣṭaṃ   
vastvantaraṃ bhāsate vastusamudāye ca samuditaṃ vicitraṃ bhāsate darpaṇasya   
tvanaivaṃvidhatvāddarpa'nadibhinnasya tatra bhānaṃ nopapadyata iti bhāvaḥ || 48 ||  
  
yathā hi bhinnaṃ nagaraṃ sarvathā nopapadyate |  
tathā pūrṇe [k: pūrṇe'stu] sunibiḍe caikarūpe cidātmani || 49 ||  
  
yathā nopapadyate tathopapattiṃ na samaśnuta ityanvayaḥ | nanu darpaṇe na   
pratibimba iti kaścana viśeṣaḥ kintu darpaṇapratiruddhaiḥ   
parāvṛttaiścākṣuṣaraśmibhirbimbasyaiva grahaṇamiti cenna bhittipratiruddhairapi   
tairmukhagrahaṇaprasaṅgāt | na ca nairmalyaṃ hi pratirodhe tantramiti vācyam   
saurālokādau bhittyādipratirodhadarśanena pratirodhe kāṭhinyasyaiva   
niyāmakatvasya kḷptatvāt rasāsampṛktena nirmalenā'pi darpaṇena   
pratirodhādarśanācca darpaṇapārśvanyastahastasya pratibimbena saha   
yugapadgrahaṇānupapatteśca   
pratibimbamukhāderdarpaṇāśrayatvasammukhatvāvabhāsānupapatteśca [gh:   
śrayatvā] | na ca cākṣuṣaraśmīnāṃ darpaṇasamparkadoṣādeva mukhe   
darpaṇāśrayatvādeḥ pārśvanyastahaste dvitvasya ca bhrāntyābhāsaḥ sambhavati   
pratibimbe yādṛśadarpaṇādidharmasya nimittatvaṃ tādṛśadharmasyaiva   
cākṣuṣaraśmipratirodhaniyāmakatvaṃ ceti sarvaṃ samañjasamiti vācyam   
darpaṇasāmarthyāt svasampṛktacākṣuṣaraśmīnāṃhastamukhādau   
dvitvadarpaṇādyāśrayatvāvabhāsakatvakalpanāto darpaṇe pratibimbakalpanasyaiva   
yuktatvāt | evaṃ ca mukhānukāro'yaṃ darpaṇa ityādyabhrāntapratyayā   
apyanugṛhītā bhaveranni(yuri)ti dhyeyam || 49 ||  
  
p. 221)  
  
jagat sarvātmanā naiva hypapattiṃ samaśnute |  
ākāśastvavakāśātmā śūnyarūpatvahetutaḥ || 50 ||  
  
jagadityasya cidātmano bhinnamityādiḥ | ākāśasya   
cidātmavaisādṛśyānnaivamityāha - ākāśastviti | turiti   
sādṛśyavyāvartakaḥ | avakāśo rikta ātmā yasya | kuta iti cedāha -   
śūnyarūpeti | abhāvarūpatvādityarthaḥ | pṛthivyādicatuṣṭayābhāva evākāśa   
iti tātparyam || 50 ||  
  
dvaitaṃ jagat prasahate sarvatraiva hi sarvadā |  
satī citiraśūnyātmarūpiṇyekarasā katham || 51 ||  
  
ata eva sarvakāle sarvatra svadehe dvaitaṃ svasmādbhinnaṃ jagat prasahate | cidātmā   
tvanaivaṃvidhatvāt svāntardvaitaṃ kathaṃ prasahedityāha - satīti |   
sadrūpatvādevāśūnyātmarūpatvam | ekarasatvaṃ nibiḍasvarūpatā || 51 ||  
  
p. 222)  
  
dvitīyaleśaṃ prasahedādarśātmavadañjasā |  
tasmādādarśavat saṃvit svātantryabharavaibhavāt || 52 ||  
  
ādarśo yathā sadrūpatvenāśūnyātmā aśithilāvayavatvenaikaraso yathā dvitīyaṃ   
svāntarna sahate evaṃ citirapītyāha - ādarśeti | tasmāditi | cidātmanaḥ   
svāntardvitīyasyānupapatterityarthaḥ | ādarśavat saṃvit   
svātantryabharavaibhavādātmanyadvitīye'vabhāsayediti sambandhaḥ || 52 ||  
  
bhāsayedadvitīye sve rūpe sarvaṃ carācaram |  
nimittopādānahīnaṃ dvitīyamaticitritam || 53 ||  
  
darpaṇavanna bimbāpekṣetyuktam - svātantryabharavaibhavād bhāsayediti |   
svātantryamananyāpeks'tvam | tasya bhara ādhikyam | aparicchinnasvātantryamityetat   
| tasya vaibhavānmāhātmyāt | advitīye akhaṇḍe cidekarase sve rūpe [k:   
svarūpe] advitīye | sarvaṃ carācaraṃ nimittopādānābhyāṃ hīnaṃ rahitam |   
aticitritaṃ parasparavilakṣaṇaṃ bhāsayet || 53 ||  
  
yathā'nekarūpavidhe bhāsamāne'pi darpaṇe |  
ekatvaṃ bhāsate spaṣṭamaviśeṣādadūṣitam || 54 ||  
  
evaṃ vicitrānekarūpatvena bhāsamānasyāpi cidātmana ekatvamabādhitameveti   
sadṛṣṭāntamāha - yatheti | tattatpratibimbarūpe'nānekavidhe | aviśeṣāt   
darpaṇasāmānyarūpāt | adūṣitamabādhitam || 54 ||  
  
tathā vicitre jagati bhāsamāne'pyanekadhā |  
anusandhānasaṃsiddhamekaṃ doṣavivarjjitam || 55 ||  
  
vicitre jagati svātmasthe bhāsamāne'pi yo'haṃ prāk [svāpnānanvabhūvaṃ   
[k: svapnā] sa evāhamidānīṃ   
jāgaramanubhavāmītyādyanusandhānaśatena samyaksiddhamekamabādhitaṃ   
svarūpam || 55 ||  
  
rājan svātmani sampaśya manorājyadaśāsthitim |  
anekavaicitryavapurapi caitanyamātrakam || 56 ||  
  
evaṃ darpaṇadṛṣṭāntena sādhitamapi jagaccidātmaikarūpamiti samyag   
hṛdayaṅgamāya dṛṣṭāntāntareṇa nirūpayati - rājanniti |   
anekavaicitryarūpāpi manorājyasthitiścaitanyamātrātmikā | manorājyaṃ nāma   
[k: vā] mānasaḥ saṅkalparūpaḥ | saṅkalpakāle hi svāntarakhilaṃ   
bhāsate | tacca pratibimbavidhayaiveti vaktavyam | na tatra bimbādyapekṣā dṛśyate   
| tathā cāyaṃ pūrṇo dṛṣṭānta iti jñeyam | na ca manorājye saṃskārasya   
bhāvasūkṣmarūpasyāpekṣāstīti vācyam saṃskārātmakabhāvasya   
pratibimbādhāyakatvasyākḷptatvāt | anyathā ghaṭasaṃskāravad   
mṛtpiṇḍasāmmukhye'pi darpaṇe ghaṭapratibimbāpatteḥ || 56 ||  
  
p. 223)  
  
sṛṣṭau vā pralaye vāpi nirvikalpaiva sā citiḥ |  
pratibimbasya bhāve vāpyabhāve veva [kh: caiva] darpaṇaḥ || 57 ||  
  
yasmāddarpaṇapratibimbamanorājyatulyatā dṛśyaprapañcasya tasmādāha -   
sṛṣṭāviti | yathā pratibimbasya sattvadaśāyāmasattvadaśāyāṃ ca darpaṇasya   
darpaṇamātrātmatvam evaṃ sṛṣṭau prapañcabhāsanakāle pralaye   
tadabhāsanakāle ca sā parā citirnirvikalpaiva | citimātrarūpaiveti bhāvaḥ || 57 ||  
  
evaṃvidhaikarūpāpi citiḥ svātantryahetutaḥ |  
svāntarvibhāsayed bāhyamādarśe gaganaṃ yathā || 58 ||  
  
p. 224)  
  
eṣā hi prathamā sṛṣṭiravidyā tama ucyate |  
pūrṇasyāṃśenaiva bhānaṃ bāhyābhāsanamucyate || 59 ||  
  
etāvatā granthenaikasyaiva kālasya deśasya ca yugapadalpatvaṃ [k:   
danyatvaṃ] bahutvaṃ kathamiti kṛtapraśnasya   
bāhyasṛṣṭermanorājyatulyatvena kalpanāmātrasāratvānna kaścana virodha iti   
samādhānamuktam | sṛṣṭeḥ kalpanāmātrasāratvena citeḥ sadā   
nirvikalpakarūpatve kathaṃ nirvikalpacitereṣā vikalpamayī sṛṣṭiḥ   
pravṛttetyāśaṅkāyāmāgamābhyupagataṣaṭtirṃśattattvakrameṇa sṛṣṭiṃ   
nirūpayitumādau sarvasṛṣṭinidānāvidyodbhavaṃ vaktumupakramate - evamiti   
| nirvikalpacidekarasarūpāpītyarthaḥ | ādarśe yathā gaganaṃ bhāsate evaṃ sā citiḥ   
svāntarbāhyaṃ padārtha bahiriti padasyārthabhūtamavabhāsayet | nanu darpaṇe   
bimbabhūtabāhyagagananimittako gaganābhāsaḥ cidātmani bāhyabhāse kiṃ   
nimittamiti cedāha - svātantryahetuta iti | svātantryamananyāpekṣatā   
tadrūpahetuta ityarthaḥ | darpaṇasya jaḍatvena pāratantyād bimbāpekṣā |   
citerajaḍatvena svātantryānna bimbāpekṣeti | yadāhuḥ -  
  
antarvibhāti sakalaṃ jagadātmanīha  
yadvad vicitraracanā mukurāntarāle |  
bodhaḥ punarnijavimarśanasārayuktyā [atraiva 168 pṛṣthasthe ṭippaṇyau   
draṣṭavye]   
viśvaṃ parāmṛśati no mukurastathā tu || iti || 58 || (ta0 sā0 pṛ0 19)  
  
eṣeti bāhyārthāvabhāsanarūpā | sarvasṛṣṭeretadavabhāsanapūrvakatvāt   
prathamā | etadbāhyāvabhāsanamevāvidyeti tama iti cocyate | nanu pūrṇasya   
cidātmanaḥ kathaṃ bāhyāvabhāsanamiti cedāha - pūrṇasyeti |   
vastutoṃ'śābhāvādaṃśeneveti | svasya ekāṃśeneva yadbhānaṃ tadeva   
bāhyābhāsanamiti | parameśvaro hi nirvikalpacidekavapurjaḍavyāvṛttarūpatvāt   
svatantra ityucyate | jaḍasya svaparābhāsane'nyāpekṣaṇāt pāratantryamucyate |   
cidātmanaḥ svaparāvabhāsane'nyānapekṣaṇāt svātantryamucyate | etat   
svātantryameva śaktiḥ kriyā vimarśa ityādiśabdairāgameṣūcyate | etacca   
svātantryaṃ sṛṣṭau jagadavabhāsanaviṣayam | pralayādau   
svarūpamātrāvabhāsanaviṣayam pralayādāvapi svarūpasphūrterakṣatatvāt |   
(tathā [koṣṭhāntargataḥ pāṭho ghapustake nāsti | aprāsaṅgika iva ca   
pratīyate] caitat svātantryaṃ nityānanyadharmaḥ śivasyocyate) pralayānte   
ca tadeva svātantryaṃ paripakvaprāṇyadṛṣṭasahakṛtaṃ sad   
aṃśenevāvabhāsayati svarūpam | paricchinnatvenāvabhāsayatīti yāvat | etadeva   
bāhyāvabhāsanam | yataḥ paricchinnātmābhāsanaṃ hi   
svavyatiriktadeśābhāsanāvinābhūtamiti spaṣṭameva || 59 ||  
  
p. 225)  
  
pūrṇāhambhāvavicchedādanahambhāvaūpatā |  
eṣaivāvyaktamityuktā jaḍaśaktiśca kathyate || 60 ||  
  
bāhyasyaiva svarūpaṃ bhūyo vivecayati - pūrṇeti | svadehaṃ vyāptā   
pūrṇāhantā yathā chinne haste anahambhāvarūpatā ahaṃbhāvarūpatā na bhavati   
evamātmanaḥ paricchedabhāsanena paricchinnetarāṃśe'nahambhāvarūpatā |   
ahambhāvo'hantvaṃ tadrūpabhinnatvaṃ bhavati | ahambhāvarūpadharmarahitateti   
[gh: rahiteti] tātparyam | ātmanyetadbhāsanameva bāhyabhāsanam |   
evaṃrūpataivāvyaktaṃ jaḍaśaktiriti ca kathyate | evaṃ ca pūrṇacidātmanaḥ   
svātantryaśaktyā svātmanaḥ   
paricchedāvabhāsanātmakamavidyākhyabāhyāvabhāsanaṃ bhagavataḥ prāthamikī   
sṛṣṭirityuktam | idameva bāhyābhāsanamaupaniṣadānāṃ mate   
mūlāvidyetyucyate | svātantryaṃ ca bhagavataścicchaktireva |   
tasyāścāvasthātrayam - pralayādinirvikalpadaśāyāṃ cicchaktirūpatā tadante   
vikalpābhimukhyadaśāyāṃ māyāśaktirūpatā   
vikalpadaśāyāmavidyātmakajaḍaśaktirūpateti | etadeva kvacit citprakṛtiḥ   
māyā'vidyayoraikyena jaḍaprakṛtiriti ca dvaividhyena nirūpitam | yadāha bhagavān   
-  
  
bhūmirāpo'nalo vāyuḥ khaṃ mano buddhireva ca |  
ahaṅkāra itīyaṃ me bhinnā prakṛtiraṣṭadhā ||  
  
apareyamitastvanyāṃ prakṛtiṃ viddhi me parām |  
jīvabhūtāṃ mahābāho yayedaṃ dhāryate jagat || iti | (bha0 gī0 7|4-5)  
  
bhūmyādyaṣṭavidhā prakṛtirjaḍaprakṛtiraparā kāryabhūtā | parā prakṛtistu   
cicchaktiḥ pratibimbānāṃ darpaṇatulyatvād jagajjīvabhūtā | ata eva   
yayā'ṣṭaprakṛtyātmakaṃ jagaddhāryata ityuktam | nanu jaḍaśaktyavabhāsanāt   
pūrvametat (meva) kāraṇasvātantryasahakāritvena prāṇyadṛṣṭam   
tatparipākaḥ paripācakaḥ kāla ityetāvadavaśyamabhyupagantavyam anyathā   
vaiṣamyādidoṣaprasaktiḥ | tathā caitadabhyupagame sṛṣṭeḥ   
pūrvamadvitīyacidātmamātrapariśeṣābhyupagamahāniḥ | atha ca   
prāṇyadṛṣṭaparipācako hi kālaḥ sa ceśvararūpo vā'tirikto vā ?   
ubhayathā'pi tasya pralaye bhedakopādhyantarābhāvena pralayārambhāt   
samāptiparyantamaviśeṣādekarūpatvena pralayārambhadvitīyādikṣaṇe   
evādṛṣṭaparipākena sṛṣṭyāpattiriti cedatrāhuḥ - satkāryavāde hi   
sṛṣṭeḥ pūrvamapi nikhilakāryasya sūkṣmarūpeṇa māyāyāṃ   
pralīnatvānmāyāpralīnaprāṇyadṛṣṭasya tatpralīnasūkṣmakāla eva paripācakaḥ |   
tathāvidhamāyāyāḥ śaktitvenaiva   
cidātmāvyatirekādadvaitābhyupagamanirvāhaśceti | pare tu sṛṣṭeḥ   
svapnamanorājyaindrajālikasṛṣṭitulyatvena na tatropapattiprayojanagandho'pi |   
yathā hi marucarīcikātoyāderanupapadyamāna eva svabhāvaḥ evaṃ sṛṣṭerapi | ata   
evāgamaeṣu sṛṣṭinirūpaṇaprakriyābhedo'pi saṅgacchate | ātmavyatirekeṇa   
niṣedhyāyāḥ sṛṣṭeḥ kramanirūpaṇaṃ kathañcinniṣedhyasya cittārohāya | ata   
eva - na sṛṣṭirnāpi saṃhāro na sthitirnāpi ca kramaḥ | cidānandaghanaṃ   
cetthamātmatattvaṃ prakāśate || iti pārameśvarādyāgamavacanasaṅgatiriti   
prāhuḥ || 60 ||  
  
p. 226)  
  
yā citiścātra vicchinnābhāsinī bahirātmanaḥ |  
śivatattvamiti proktā śaktistadbhāsanaṃ bhavet || 61 ||  
  
evaṃ sṛṣṭerādyāvidyollāsamuktvā tattvakrameṇa sṛṣṭiṃ nirūpayiṣyannādau   
śivatattvaṃ vibhajati - yā citiriti | atra tattvaṃ nāma tasya bhāvastattvamityā   
[k, kh: mityāha mahā] mahāpralayasthāyi   
pṛthivyādisāmānyarūpam | tathā hi - pṛthivyādisāmānyarūpamā   
mahāpralayasthāyi bhavati naivaṃ ghaṭādisāmānyam | bhūtalayo hi mahāpralayaḥ   
bhautikaghaṭādestataḥ prāgeva nāśāt | atra sṛṣṭikāle | bahirātmano'vidyākhyā   
yā citirvicchinnatvenāvabhāsinī sā śivatattvamiti proktā bhavati | ayaṃ bhāvaḥ -  
(तत्त्वांशेनावभासनं [कोष्ठान्तर्गतः पाठो घपुस्तके नास्ति ।   
अप्रासङ्गिक इव च प्रतीयते]) । यथा हि   
निस्तरङ्गैकरूपाम्बुधेरकस्मात् परस्परं भेदिनां तरङ्गानामुदयः   
एवं परचिदात्मन्यनन्तपरिच्छिन्नस्वांशानामुदयः । तथा च   
तत्तत्परिच्छिन्नचिदंशदृष्ट्या स्वेतरबाह्यभासः । पूर्णात्मनः   
परशिवस्य तु न बाह्याभास इति स्थितिः । तत्र   
परिच्छिन्नानन्तशुद्धचिदंशानुगतं सामान्यं शिवतत्त्वमुच्यते । न   
चेदमेव शिवतत्त्वं परशिवरूपमिति वाच्यम्   
सामान्यरूपस्याखिलविशेषगर्भितत्वेन परशिवरूपस्य   
निःसामान्यविशेषत्वादिति । तथा च परिच्छिन्ननिर्विकल्पचितिसामान्यं   
शिवतत्त्वमिति पर्यवसितम् । शक्तिरिति । तस्याः परिच्छिन्ननिर्विकल्पचितेरहमिति   
यद्भासनं तद्भासनसामान्यं शक्तितत्त्वं द्वितीयम् । यद्यपि   
प्रकाशस्यात्मविश्रान्तिरहम्भावो हि कीर्तितः (अज० प्र० सि० २२)   
इत्युक्त्याहम्भासनं चितेः स्वरूपमेव तथा च शिवशक्तितत्त्वयोर्न भेदः   
तथापि निर्विकल्पचितित्वेन शिवतत्त्वात्मता अहम्भासनत्वेन शक्तितत्त्वतेति   
ज्ञेयम् ॥ ६१ ॥  
  
प्। २२७)  
  
बहीरूपं महाशून्यं कल्पितं यत्तदेव तु ।  
अहम्भावाच्छादनेन सदाशिवमयं स्मृतम् ॥ ६२ ॥  
  
यच्च परिच्छिन्नचितिदृष्ट्या बहिःपदार्थरूपमविद्याख्यं भाति   
तज्जगच्चित्राश्रयत्वेन महाकाशतुल्यत्वान्महाशून्यं स्वत्मनः   
परिच्छेदाभासमात्रोल्लसितत्वात् कल्पितम् । एवंविधं बहीरूपं   
यदाऽहमेवेदमित्यहम्भावेनाहन्त्वेनाच्छादयति तदा सदाशिवमयं   
तृतीयं तत्त्वं स्मृतम् । सैव परिच्छिन्नचितिः स्वस्माद् व्यावृत्तं   
बहीरूपमहमिदमिति सामानाधिकरण्येनाहम्प्रत्ययविषयत्वेनावभासयति ।   
एवमाभासात्मकपरिच्छिन्नचितिसामान्यं तृतीयं सदाशिवतत्त्वमिति भावः   
॥ ५२ ॥  
  
प्। २२८)  
  
तदेव जाड्यमुख्यत्वे ईश्वराख्यं प्रचक्षते ।  
अनयोः संवेदनं तु भेदाभेदविमर्शनम् ॥ ६३ ॥  
  
तदेव सदाशिवतत्त्वमेव । जाड्यमुख्यत्वे तुर्यमीश्वराख्यं तत्त्वम् ।   
अहमिदमिति चिदात्मकाहमंशेन   
बहीरूपेदमंशनिषेकाच्चित्प्रधानाभासनरूपं सदाशिवतत्त्वम् ।   
ईश्वरतत्त्वं तु इदमहमिति जडात्मकेदमंशेन   
चिद्रूपाहमंशनिषेकाज्जाड्यप्रधानाभासनरूप(मीश्वरतत्त्व   
[ईश्वरतत्त्वम् इति पाठोऽनावश्यकः तथापि सर्वासु मातृकासु   
दृश्यते])मिति भावः । अनयोः   
सदाशिवेश्वरयोर्भेदाभेदविमर्शनरूपमहमिदमिदमहमिति   
यत्संवेदनमाभासनं तत् पञ्चमं तत्त्वं शुद्धविद्येति   
सम्प्रोक्तमित्यन्वयः । यद्यपि भेदाभेदविमर्शनात्मकाहमिदमिदमहमिति   
सामानाधिकरण्याभासनमेव क्रमात् सदाशिवतत्त्वमीश्वरतत्त्वं च   
तथाप्युभयविधाभासनानुगतसामान्यरूपेण ताभ्यां भिन्नं पञ्चमं   
शुद्धविद्यातत्त्वं ज्ञेयम् ॥ ६३ ॥  
  
शुद्धविद्येति सम्प्रोक्तमेतावच्छुद्धमुच्यते ।  
भेदशक्तेरप्ररूढ्या चाभेदात्मावभासनात् ॥ ६४ ॥  
  
एतावदिति । शिवादिशुद्धविद्यान्तं तत्त्वपञ्चकमित्यर्थः । शुद्धमिति ।   
शुद्धम् मिश्रम् अशुद्धमिति त्रिविधं तत्त्वम् । तत्रैतत्पञ्चकं   
शुद्धमित्यागमेषूच्यते । अत्र हेतुः - अभेदात्मावभासनादिति ।   
अद्वितीयचिन्मात्रात्मनाऽवभासनात् । अत्रापि हेतुमाह -   
भेदशक्तेरप्ररूढ्येति । भेदशक्तिः प्रोक्तजडशक्तिः तस्या अप्ररूढिः   
परिणतकार्यरूपत्वाभावः तयेत्यर्थः । बहिरवभासरूपा (या)   
जडशक्तिर्बीजाङ्कुरवृक्स्ऽवदवस्थात्रयवती । यथा हि   
बीजेऽङ्कुराद्यात्मकभेदस्याप्ररूढिरेवं जडशक्तौ   
स्वप्राधान्यकार्यरूपभेदाप्ररूढिस्तदा चिदात्मनोऽपृथग्भूय   
भासनाच्चित्प्राधान्याच्छुद्धत्वम् । यदा ह्यङ्कुरवज्जडशक्तेः [क्,   
ख्: जडचितोः] सूक्ष्मकार्यरूपभेदप्ररूढिः तदा   
चिदचिदुभयप्राधान्यान्मिश्रत्वं मायादिपुरुषान्ततत्त्वसप्तकस्य । यदा   
वृक्स्ऽवत् स्थूलकार्यरूपभेदप्ररूढिः तदाऽचित्प्राधान्यादशुद्धत्वं   
प्रकृत्यादिपृथिव्यन्तचतुर्विंशतितत्त्वस्येति भावः ॥ ६४ ॥  
  
प्। २२९)  
  
अथ चित्स्वातन्त्र्यभरात् प्ररूढे भेदभावने ।  
जडशक्तिर्धर्मिभावं चितिर्धर्मात्मतां ययौ ॥ ६५ ॥  
  
अथ शुद्धतत्त्वसृष्ट्यनन्तरम् । चिदात्मनः स्वातन्त्र्यस्य भर आधिक्यम्   
तस्माद् भेदभावने प्ररूढे सति । शुद्धतत्त्वपञ्चके हि भेदस्य   
जडशक्तेरहमिदमित्यादिरूपेण [क्, ख्: मिद नास्ति]   
चितिनिर्मग्नत्वादप्ररूढिः सम्प्रति चितेरुन्मग्नत्वेन भेदभावने प्ररूढे सति   
। भेदभावनं भेदसङ्कल्पः । शुद्धतत्त्वेषु चिदंशस्य धर्मित्वं   
जडांशस्य तन्निर्मग्नत्वेनाभिन्नधर्मत्वम् । प्रक्र्टे हि तद्व्यत्यय इत्याह -  
  
tadā sā jaḍaśaktistu māyātattvaṃ pracakṣate |  
māyā vibhedabuddhistu bhedapracurabhāvanāt || 66 ||  
  
tadā evaṃ dharmadharmibhāvavyatyāse sati | sā dharmitvaṃ prāptā   
jaḍaśaktirmāyātattvam | tatsvarūpamāha - māyeti | bhedasya jaḍaśakteḥ   
[k, kh: śaktipracu] pracuratvena dharmitvena   
bhāvanādvibhedabuddhisāmānyarūpiṇī māyā māyākhyaṃ tattvam || 66 ||  
  
bhedapracurasaṃvītā citiḥ saṅkucitātmikā |  
pañcakañcukasaṃvyāptā puruṣatvaṃ prapadyate || 67 ||  
  
bhedasya pracuraṃ prācuryam tena saṃvītā vyāptā citiḥ bhedādhikye   
cidaṃśācchādanāt saṅkucitātmikā citiḥ vakṣyamāṇapañcakñcukairvyāptā   
kañcukitā puruṣatvaṃ prapadyate prāpnoti | pañcakañcukitacitisāmānyaṃ   
puruṣatattvaṃ bhavediti bhāvaḥ | yadyapi māyā'nantaraṃ kadādipañcakaṃ   
tadanantarameva puruṣatattvamityāgamikaḥ kramaḥ tathāpi kalādeḥ   
puruṣadharmatvena puruṣasya prādhānyādādau nirūpaṇaṃ jñeyam || 67 ||  
  
p. 230)  
  
kalāvidyārāgakālaniyatiḥ pañcakañcukam |  
kalā kiñcitkartṛtā syādvidyā kiñcijjñatā bhavet || 68 ||  
  
kañcukānyevāha - kaleti | teṣāṃ svarūpamāha - kalā kiñciditi |   
kiñcitkartṛtvaṃ kalā | kiñcijjñatvaṃ vidyā || 68 ||  
  
rāgatṛṣṇā paricchittirāyuṣā kāla ucyate |  
niyatiḥ paratantratvametairyuktastu pūruṣaḥ || 69 ||  
  
tṛṣṇā idaṃ me syāditi viṣayasāmānyecchā rāgaḥ | śatavarṣādirūpāyuṣā   
paricchittiḥ paricchedaḥ kālaḥ | kiñcitkaraṇe tatsādhanāpekṣārūpaparatantratvaṃ   
niyatiḥ | etaiḥ kalādiniyatyantaiḥ proktaiḥ pañcabhiḥ kañcukaiḥ yukto veṣṭitaḥ   
paricchinnatāmāpāditaḥ puruṣaḥ | paramaśivasya sarvakartṛtvaṃ sarvajñatvaṃ   
nityatṛptatvaṃ nityatvaṃ svatantratvaṃ ceti pañca śaktayaḥ | tā imāḥ   
saṅkucitāḥ puruṣasya pañca kañcukānītyucyante | evaṃ ca kiñcitkartṛtvādi   
pratipuruṣaṃ bhinnaṃ tatsāmānyaṃ kalāditattvamiti bhāvaḥ || 69 ||  
  
citiśaktimadhiṣṭhāya vicitrānādikarmaṇām |  
janānāṃ vāsanāpiṇḍaḥ sthitaḥ prakṛtirucyate || 70 ||  
  
citiśaktimiti | vicitrāṇi śuklakṛṣṇādyanekavidhāni anādikālataḥ pāramparyeṇa   
pravṛttāni yāni janānāṃ karmāṇi teṣāṃ vāsanāḥ saṃskārā   
adṛṣṭābhidhāḥ tāsāṃ piṇḍaḥ samudāyaḥ | citiśaktiṃ cidātmano   
jñānaśaktirūpaṃ prakāśāṃśamadhiṣṭhāya āśritya sthitaḥ prakṛtirityucyata   
ityarthaḥ | jīvasambandhī prākkṛtakarmasaṃskārapiṇḍa eva prakṛtiriti tātparyam   
|| 70 ||  
  
phalaṃ tu trividhaṃ yasmāt karmaṇāṃ sā trirūpiṇī |  
asyā avasthābhedo hi cittamityabhidhīyate || 71 ||  
  
karmaṇāṃ phalasya sukhaduḥkhamoharūpatvena traividhyāt   
tatphalajanakakarmavāsanāpi trividheti sattvarajastamomayī prakṛtistrirūpiṇītyāha   
- phalaṃ tviti | asyāḥ prakṛteḥ || 71 ||  
  
p. 231)  
  
suṣuptau prakṛtirjñeyā tadante cittamucyate |  
vāsanāpiṇḍasahitā citiścittamudīritam || 72 ||  
  
etadevāha - suṣuptāviti | suṣuptikāle sa vāsanāpiṇḍaḥ prakṛtirityucyate |   
tadante suṣuptyante jāgratsvapnayorādau sa eva vāsanāpiṇḍaścittamityucyate | yā   
hi vāsanāpiṇḍasahitā citiśaktiḥ prakṛtirityuktā suṣuptau saiva kālāntare   
cittamityucyata ityāha - vāsaneti || 72 ||  
  
avyaktametadevoktaṃ vāsanāpiṇḍabhāvataḥ |  
puruṣāṇāṃ vibhedena cittaṃ bahuvidhaṃ bhavet || 73 ||  
  
ubhayorekatāṃ draḍhayituṃ prakṛtireva cittamityuktvā bhūyaścittameva   
prakṛttirityāha - avyaktamiti | vāsanāpiṇḍabhāvata iti |   
prakṛticittayorvāsanāpiṇḍatvarūpaikarūpyānna bheda iti tātparyam | atha   
cittaprakṛtyoḥ svarūpabhedaṃ vaktumāha - puruṣāṇāmiti | puruṣabhedena   
cittaṃ bhinnam ato bahuvidhamityarthaḥ || 73 ||  
  
jīvānāmavibhedena suṣuptāvekadhā hi tat |  
prakṛtitvaṃ samāyāti tadante cittatāmiyāt || 74 ||  
  
evaṃ puruṣabhedena bhinnamapi cittaṃ suṣuptau jīvānāmabhedahetunaikadhā   
bhavati evamekībhūtaṃ tat cittameva prakṛtiḥ saiva suṣuptyante vibhinnā   
cittamityāha - jīvānāmiti | taccittam | tadante suṣuptyante | jīvo hi   
paricchinnacidrūpaḥ paricchedaśca dehādikṛtaḥ dehādeśca   
jāgratsvapnayorvibhinnatvājjīvānāṃ bhedo yuktaḥ | suṣuptau tu   
dehāderanavabhāsanāt tatparicchedābhāsanamapyātmani nāstīti   
nistaraṅgasamudre taraṅgānāmabheda iva jīvānāmabhedaḥ | jīvānāmabhede ca   
tadgatakarmavāsanānāmapyekarāśitā | seyaṃ prakṛtiḥ | suṣuptirnāma   
paripakvakarmaṇāṃ bhogena kṣaye'nyeṣāmaparipāke sati   
dagdhendhanānalavaccidātmano   
jñānaśakterviṣayasaṃyojakaparipakvakarmābhāvenā'bahirmukhatve [k,   
kh: karmabhāvena iti pāṭho'śuddhaḥ] madhye bhogarahitadaśāviśeṣaḥ |   
evaṃ sthite'paripakvakarmasu tāvatā suṣuptikālena keṣāñcit paripāke sati   
paripakvakarmaṇā [k, kh: karmaṇāṃ] jñānaśaktirvis'yābhāsena   
saṃyojyate | evaṃ viṣayasaṃyojakakarmavāsanāpiṇḍaviśiṣṭā jñānaśaktireva   
cittamiti bhāvaḥ || 74 ||  
  
p. 232)  
  
etadeva pumān proktaścitiprādhānyahetunā |  
avyaktaprādhānyatastu cittaprakṛtitāmiyāt || 75 ||  
  
etadeva cittameva | cittameva citprādhānyavivakṣāyāṃ puruṣa ityucyate |   
prakṛtiprādhānyavivakṣāyāṃ cittamityucyata ityāha - pumān prokta ityādi |   
cittaprakṛtitāṃ cittarūpatām | yadvā cittatāṃ prakṛtitāṃ cetyarthaḥ | evaṃ ca   
cittaṃ na tattvāntaram kintu puruṣe prakṛtau vā'ntarbhūtamiti   
viśiṣṭagranthatātparyam || 75 ||  
  
kriyābhedāt tat trividhamantaḥkaraṇamucyate |  
ahaṅkārabuddhimanorūpeṇa nṛpasattama || 76 ||  
  
evaṃvidhaṃ prakṛtitattvaṃ triguṇātmakamevāntaḥkaraṇamityucyate | tacca   
trividham abhimānaniścayasaṅkalpātmakatrividhakriyāvattvādityāha -   
kriyābhedāditi | kriyābhedāt tatprakṛtitattvamahaṅkārabuddhimanorūpeṇa   
trividhamityarthaḥ || 76 ||  
  
jñānakarmendriyāṇāṃ tu pañcakaṃ syāttataḥ pṛthak |  
śabdādigaganādīni bhūtāni sthūlasūkṣmataḥ || 77 ||  
  
p. 233)  
  
evaṃ sā paramā saṃvid bāhyābhāsaprapūrvakam |  
krīḍāṃ karoti sṛṣtyādikrameṇa sarvasākṣiṇī || 78 ||  
  
jñāneti | śrotratvakcakṣurjihvāghrāṇāni pañca jñānendriyāṇi |   
vākpāṇipādapāyūpasthāni pañca karmendriyāṇi | śabdasparśarūparasagandhāḥ   
pañca sūkṣmabhūtāni | ākāśavāyvagnisalilabhūmayaḥ pañca mahābhūtāni |   
tata iti | triguṇātmakādahaṅkārādityarthaḥ | ahaṅkārasya   
sattvarajastamoṃ'śairjñānendriyāṇāṃ karmendriyāṇāṃ sūkṣmabhūtānāṃ   
pañcakaṃ pṛthagāsīt | sūkṣmabhūtebhyaḥ sthūlabhūtānyāsanniti bhāvaḥ | etat   
ṣaṭtriṃśattattvanirūpaṇavistaraḥ svacchandādyāgameṣu draṣṭavyaḥ | evaṃ   
prasaṅgāgataṃ tattvakramaṃ nirūpya punaḥ prakṛtaṃ [k: prakṛte]   
bhāvanāmātrasāratvaṃ jagato nirūpayati - evamiti | evaṃ   
ṣaṭtriṃśattattvakrameṇa sā prasiddhā paramā'navacchinnā saṃvid   
bāhyābhāsaprapūrvakaṃ sṛṣṭisthityādikaṃ krameṇa kurvatī krīḍāṃ karoti |   
krīḍāṃ karotīti parasaṃvidātmanaḥ sṛṣṭyādau na prayojanāntaramiti sūcitam |   
sarvasākṣiṇīti | yathā sākṣiṇaḥ sākṣyagataguṇadoṣairalepaḥ evaṃ   
sṛṣṭyādigataguṇadoṣairalepaḥ saṃvidātmano jñeyaḥ || 78 ||  
  
tatrādyayā śrītripurāśaktyā sṛṣṭau prabhāvitaḥ |  
hiraṇyagarbho yo brahmā tasyaitad bhāvanotthitam || 79 ||  
  
nanu yathā śailāntarloko bhavadbhāvanotthita iti bhavadbhāvanāmātrasāraḥ   
evamayaṃ bāhyaloko'pi bhāvanāmātrasāraścet kasya bhāvanayotthita   
ityāśaṅkyāha - tatreti | lokasya bhāvanāsāratve siddha ityarthaḥ | ādyayā   
sarvakāraṇabhūtayā | sṛṣṭau sṛṣṭiviṣaye sṛṣṭyarthamiti yāvat | prabhāvitaḥ   
bhāvanāyogād bhāvitaḥ | hiraṇyagarbhākhyo yo brahmā tasya   
bhāvanayaitajjagadutthitamiti sambandhaḥ || 79 ||  
  
jagattatra tu yā saṃvit tvamahaṃrūpabhāsinī |  
sā paraiva hi cicchaktistadbhedo na tu vidyate || 80 ||  
  
nanu brahmādyudbhāvite loke sati sarvakartṛtā kathaṃ tripurāyāḥ   
syādityāśaṅkyāha - tatreti | sṛṣṭisāmānya ityarthaḥ | brahmabhāvite   
madbhāvite'nyabhāvite vā loke tvamahamityādirūpeṇa bhāsinī sarvāpi   
paricchinnasaṃvit tripurā paraiva | yathā hi ghaṭādyavacchinnagaganasya na   
mahākāśabhedaḥ evamatrāpi bhedo na vidyate || 80 ||  
  
bhedastvaupādhiko bhāti hypādhirbrahmabhāvitaḥ |  
tadbhāvanopasaṃhāre nāsti bhedasya bhāsanam || 81 ||  
  
nanu bhedābhāve kathaṃ bhedabhāsanamiti cedāha - bhedastviti | aupādhiko   
gaganasya ghaṭādibhiriva dehaprāṇādyupādhikṛto bhedaḥ | nanūpādheḥ kuta   
utthitiriti cedāha - brahmabhāvita iti | tattallokakartṛbhāvanayotthita ityarthaḥ |   
bhedasyaupādhikatvādevāha - tadbhāvaneti | teṣāṃ jagatkartṝṇāṃ   
bhāvanāyā upasaṃhāre virāme upādherlayāt tatparicchinnasaṃvidāṃ   
ghaṭādīnāṃ nāśe paricchinnagaganānāmiva na bhedasya bhāsanamasti   
[atraiva ghamātṛkā'vasitā] || 81 ||  
  
p. 234)  
  
cito yā bhāvanāśaktirmāyayā te samāvṛtā |  
tadāvaraṇahāne tu tava sā siddhimeṣyati || 82 ||  
  
nanu cidātmano bhāvanāyāṃ svātantryaṃ naisargikam tat kuto mama na dṛśyata   
iti cedāha - cita iti | te bhāvanāśaktirmāyayā bhagavataḥ svātantryaśaktyā   
samāvṛtā'stīti śeṣaḥ | tasyā bhāvanāyāḥ proktayuktyā āvaraṇahāne sati | tava   
sā bhāvanā siddhiṃ sarvasādhāraṇasṛṣṭisāmarthyam eṣyati || 82 ||  
  
deśaḥ kālo'thavā kiñcid yathā yena vibhāvitam |  
tathā tattatra bhāseta dīrghasūkṣmatvabhedataḥ || 83 ||  
  
kiñcit gajaturagādikam | yena anāvṛtabhāvanena | tad deśakālādikam | tatra   
bhāvitapradeśādau | bhāvanānurodhena dīrghasūkṣmatvabhedato bhāseta || 83 ||  
  
mayaikadinarūpeṇa bhāvitaṃ tad dinaikakam |  
brahmaṇā tāvadevātra dvādaśā'rbudarūpataḥ || 84 ||  
  
etadeva śailalokabāhyalokayorupapādayati - mayeti | tāvat dinaikakameva | atra   
brahmasṛṣṭaloke | rūpato bhāvitamityanvayaḥ || 84 ||  
  
bhāvitaṃ tenaivametacciraśīghratvabhāsanam |  
brahmaṇā nirmite śaile pādagavyūtisammite [atraiva   
ghamātṛkā'vasitā] || 85 ||  
  
tena bhāvanābhedenaiva | ekasminneva kāle ciraśīghratvabhāsanam | evameva   
deśe'pītyāha - brahmaṇeti || 85 ||  
  
mayā'nantapradeśasya bhāvitatvādanantatā |  
evaṃ ca dvayamapyatra satyaṃ cāsatyameva ca || 86 ||  
  
evayamapi etadbāhyalokasya deśakālau śailalokasya deśakālau ca |   
arthakriyākāritvādirūpavyāvahārikasatyalakṣaṇasattvāt satyam   
anavabhāsanarūpabādhasattvāt paramārthato'satyamapi || 86 ||  
  
p. 235)  
  
tvamapyantaḥ krośamitaṃ deśaṃ kālaṃ kalātmakam |  
vibhāvya bhūyastatraiva bhāvayānantayojanam || 87 ||  
  
naitaccitramityāha - tvamapīti | antaḥsaṅkalpabhūmau ādau krośamitaṃ   
parvatādirūpaṃ deśaṃ kalātmakaṃ sūkṣmakālaṃ ca vibhāvya bhūyastatraiva   
krośamite deśe kalātmake kāle cāsaṃkhyayojanamanantakālaṃ ca bhāvayeti   
sambandhaḥ || 87 ||  
  
asaṃkhyakālamapi ca bhāsed yāvaddhi bhāvanam |  
tasmād bhāvanamātrātmarūpametajjagad bahiḥ || 88 ||  
  
yathā vitastimātradarpaṇe girinagarādivipuladeśasya muhūrttamite svapne   
varṣātmakacirakālasya ca bhāsanam evaṃ yāvatte bhāvanamasti tāvadbhāsedeva |   
bhāvanāvaraṇāpagame tvetadeva sarvasādhāraṇatayā bhāseteti bhāvaḥ |   
tasmādbhāvanārūpamevaitajjagaccidātmarūpe'vyakte bahirātmani bhāsata iti   
sambandhaḥ || 88 ||  
  
cidātmarūpe'vyakte vai bhāsate manujādhipa |  
tasmād bāhyātmakāvyaktabhittau citramayaṃ jagat || 89 ||  
  
tasmādbhāvanāmātrarūpatenāsatyatvādyathā citrasya bhittmātrātmatā   
tathā'vyaktabhitticitrakalpaṃ jagadvyaktabhittimātramiti sambandhaḥ || 89 ||  
  
avyaktabhittimātraṃ syāt sā svabhitticidātmikā |  
ata eva cirād gamyo dūradeśo'pi yoginaḥ || 90 ||  
  
sā'vyaktātmikā jaḍaśaktirapi cidātmabhittau citrakalpā cidātmikaiva | ata eva   
cidātmavyatirekeṇa jagato'satyatvādeva | yoginaḥ paśyantītyanvayaḥ || 90 ||  
  
p. 236)  
  
kṣaṇena gatvā paśyanti karāmalakavad dhruvam |  
tasmād dūraṃ samīpaṃ vā ciraṃ śīghramathāpi vā || 91 ||  
  
kṣaṇeneti | dūratvasya satyatve kṣaṇena gamanamasambhāvyamiti bhāvaḥ | tasmād   
dūrāderasatyatvāt | dūraṃ samīpamityādi bhāvanāmātrasāraṃ niścityetyanvayaḥ   
|| 91 ||  
  
bhāvanāmātrasaṃsiddhaṃ ciddarpaṇasamāśritam |  
niścityaivaṃ tyaja bhrāntiṃ śuddhacidbhāvanakramāt || 92 ||  
  
cidātmakadarpaṇe pratibimbavat samāśritaṃ tadatirekeṇāsatyamevaitajjagaditi   
niścitya dehādyatiriktaśuddhacinmātrasya yā'hamasmīti bhāvanā tasyā   
dīrghakālanairantaryānuvṛttirūpakramād jagatsatyatvabhrāntiṃ tyajetyarthaḥ || 92   
||  
  
tatastvamapyahamiva svatantrasut bhaviṣyasi |  
iti śrutvā munisutavacanaṃ munisattamaḥ || 93 ||  
  
tataḥ satyatvābhimānanivṛttyanantaram || 93 ||  
  
parityajyākhilabhrāntiṃ jñātajñeyaḥ śubhāśayaḥ |  
samādhyabhyāsayogena saṃsādhya nijabhāvanām || 94 ||  
  
akhilabhrāntiṃ jagatsatyatvadehātmatvādibhrāntim | jñātaṃ jñeyaṃ   
jagatpratibimbadarpaṇātmakātmatattvaṃ yena | ata eva śubhaḥ kāmakrodhādirahita   
āśayo yasya || 94 ||  
  
svātantryamadhigamyātha cirakālaṃ vihṛtya tu |  
dehābhāsamathonmūlya mahāgaganasaṃśrayaḥ || 95 ||  
  
sṛṣṭyādau svātantryamadhigamya | atha cirakālavihārānantaram |   
dehābhāsasyonmūlanaṃ bādhitadehābhāsasyāpi tyāgaḥ | mahāgaganaṃ   
nirvikalpaparasaṃvit || 95 ||  
  
nirvāṇaṃ paramaṃ prāpto mahāseno'pi bhārgava |  
evaṃ jagat satyabhāvabhāvanāmātrahetutaḥ || 96 ||  
  
nirvāṇamiti | bādhitānuvṛttimapi dehābhāsaṃ parityajya   
nirvikalpasaṃvinmātramūrtiḥ san paramaṃ nirvāṇaṃ videhamuktiṃ prāpta   
ityarthaḥ | evamuktarītyā | satyabhāvabhāvanāmātrahetuto jagad bhātītyanvayaḥ ||   
96 ||  
  
p. 237)  
  
bhāti satyātmarūpeṇa vimṛśaitad bhṛgūdvaha |  
vicāreṇa śamaṃ yāyād bhrāntiste cittasaṃśrayā || 97 ||  
  
satyātmarūpeṇa jagad bhāti | etanmayoktaṃ vimṛśa vicāraya | bhūyo   
mananarūpavicāreṇa bhrāntiḥ śamaṃ yāyāt || 97 ||  
  
iti śrītripurārahasye jñānakhaṇḍe śailalokākhyānaṃ nāma   
caturdaśo'dhyāyaḥ ||  
  
iti śrītripurārahasye jñānakhaṇḍavyākhyāyāṃ tātparyadīpikāyāṃ   
caturdaśo'dhyāyaḥ ||  
  
p. 238)  
  
atha pañcadaśo'dhyāyaḥ  
  
iti śrutvā śailalokākhyānamatyadbhutaṃ tadā |  
bhūyo'tyantaṃ vismito'bhūd rāmo bhṛgukulodvahaḥ || 1 ||  
  
atrāṣṭāvakrakathayā padyaiḥ kanakasaṃmitaiḥ |  
prāha vedyamavedyaṃ ca saṃkṣepādātmano vapuḥ ||  
  
pūrvādhyāye vimṛśeti guruṇoktam | svasthānaṃ [k, kh, g:   
svasthāne] gatvā samyak kutarkarahitayā śuddhayā buddhyā niścitya   
punarāgatya saṃśayaṃ papracchetyāha - vimṛśyeti || 1 ||  
  
vimṛśya guruṇā proktaṃ buddhyā niścitya śuddhayā |  
dattātreyaṃ punargatvā natvā papraccha sādaram || 2 ||  
  
bhagavan yattvayā proktamākhyānairvividhaistu tat |  
tatra sāramiyajjñātaṃ mayā'tyantaṃ vicārataḥ || 3 ||  
  
bhagavanniti | tvayā yatproktaṃ tatra mayā vicārata iyajjñātamiti yojanā || 3 ||  
  
saṃvedanaṃ satyamekaṃ saṃvedyaṃ tatra kalpitam |  
ādarśanagaraprakhyaṃ mṛṣaiva pravibhāvitam || 4 ||  
  
tadevāha - saṃvedanamiti | tatra saṃvedane | atra dṛṣṭāntaḥ - ādarśeti |   
ata eva mṛṣaiva pravibhāvitaṃ mithyābhūtamasadeva jñātam || 4 ||  
  
sā citiḥ paramā śaktiḥ saṃvidrūpā maheśvarī |  
svātmabhittau jagaccitramavyaktādiprabheditam || 5 ||  
  
evaṃ mṛṣāpravibhāvane saṃvidātmanaḥ svātantryameva nimittamityāha -   
seti | yatra vedyaṃ kalpitamekasmin saṃvedane tasya vedyādvailakṣaṇyanirūpaṇāya   
citirityādi viśeṣaṇam | citiḥ svaparaprakāśamayī [k: para nāsti] paramā   
aparicchinnā śaktirdurlakṣyā | saṃvideva rūpaṃ yasyāḥ | mahatāṃ   
brahmādīnāmapīśvarī niyantrī | avyaktaṃ bahiḥpadārthaḥ || 5 ||  
  
p. 239)  
  
bhāsayet [k: bhāvayet] svātantryamātrād nirupādānahetukam |  
etāvattu mayā jñātaṃ vicārya sūkṣmayā dhiyā || 6 ||  
  
svātantryamātrāt svātantryaikanimittāt | nirupādānahetukaṃ jagat || 6 ||  
  
kintvevaṃvidhasaṃvittirvedyavandhyā nirūpitā |  
upalabdhumaśakyaiva savedyāyāḥ sadā sthiteḥ || 7 ||  
  
vedyaṃ vinā tu saṃvitteḥ kathaṃ syādupalambhanam |  
upalambhaṃ vinā tasyāḥ puruṣārtho na vidyate || 8 ||  
  
evamupadiṣṭeṣu nirṇītāṃśamuktvā śeṣamāha - kintviti | vedyavandhyā   
śuddhā nirvikalpā | yā nirūpitā sopalabdhumaśakyetyarthaḥ | atra hetuḥ -   
savedyāyā iti | sadā savedyatvenaiva tasyā upalabhyamānatvāditi bhāvaḥ | kathamiti   
? ayaṃ ghaṭo'yaṃ paṭa iti vedyākāreṇaiva tasyā upalambhaniyamāt | mā'stu   
tasyā upalambha iti cedāha - upalambhamiti | tasyā   
vastutastathāvidhatve'pyupalambhasyaiva puruṣārthasādhakatvam anyathā bandha eva   
na saṃbhavediti bhāvaḥ || 8 ||  
  
puruṣārtho'pi mokṣaḥ syāt sa vā kiṃvidha ucyate |  
vijñāne sati mokṣaḥ syānmukte vyavahṛtiḥ katham || 9 ||  
  
saṃśayāntaram - puruṣārtha iti | saḥ mokṣaḥ | kiṃvidhaḥ kiṃrūpaḥ |   
vijñānottaraṃ jīvata eva muktāvanantaraṃ tasya kathaṃ vyavahāra iti   
praśnāntaram || 9 ||  
  
jñānino'pi ca dṛśyante vyavahāraparāyaṇāḥ |  
kathaṃ teṣāṃ hi saṃvedyamuktaṃ saṃvedanaṃ sthitam || 10 ||  
  
jñānināṃ nāsti vyavahāra iti cennetyāha - jñānina iti | nanu jñānino   
vyavahāre ko'yaṃ virodha iti cedāha - kathamiti | vyavahārasya   
savikalpajñānatvena [k: kalpakajñāna] tatkāle saṃvedyamuktaṃ   
nirvikalpasaṃvedanaṃ kathaṃ sthitaṃ bhavet || 10 ||  
  
p. 240)  
  
sthitāyāṃ śuddhasaṃvittau vyavahāraḥ kathaṃ bhavet |  
vijñānamekarūpaṃ vai mokṣo'pyekaḥ phalaṃ bhavet || 11 ||  
  
sthitāyāmiti | nirvikalpasaṃvittau sthitāyāṃ vā kathaṃ vyavahāraḥ parasparaṃ   
virodhāditi bhāvaḥ | mokṣasādhanavijñānasya vijñānaphalamokṣasya ca   
nānātvābhāve kathaṃ jñānināṃ bhinnā sthitirloke dṛśyata iti praśnāntaram   
- vijñānamiti || 11 ||  
  
tatkathaṃ jñānināṃ bhedaḥ sthitau loke hi dṛśyate |  
kecit karma prakurvanti kāle sacchāstracoditam || 12 ||  
  
bhinnāṃ sthitimevāha - kecidityādi | kāle tattatkāle || 12 ||  
  
kecit samārādhayanti devatāṃ bhinnavartmabhiḥ |  
kecit samādhiparamāḥ saṃhṛtendriyamaṇḍalāḥ || 13 ||  
  
bhinnavartmabhiḥ vaidikādimārgaiḥ || 13 ||  
  
kecittapaḥ prakurvanti dehendriyaviśoṣaṇam |  
kecicchiṣyān bodhayanti pṛthakpravacanaiḥ sphuṭam || 14 ||  
  
pravacanairupadeśavākyaiḥ || 14 ||  
  
kecidrājyaṃ praśāsanti daṇḍanītyuktavartmanā |  
kecit pravādaṃ kurvanti sadassu prativādibhiḥ || 15 ||  
  
kecicchāstrāṇi vividhānyajasraṃ racayanti vai |  
anye kevalamugdhatvamāvahanti sadaiva hi || 16 ||  
  
mugdhatvaṃ mūḍhatvam || 16 ||  
  
ke'pi lokavigarhyāṃ tu vṛttiṃ nityamihāsthitāḥ |  
ta ime jñānina iti prathitā bhūriśocanaiḥ || 17 ||  
  
vigarhyāṃ nindyām | prathitāḥ vikhyātāḥ || 17 ||  
  
tatkathaṃ sādhanaphalābhede'pi sthitibhinnatā |  
kimete samavijñānāstāratamyamutāśritāḥ || 18 ||  
  
tatkathamiti | eteṣāṃ jñānitvaṃ katham ? kimekarūpamuta vividhamityarthaḥ |   
ekavidhatve kathaṃ bhinnā sthitirityāha - sādhaneti | sādhanaphale   
vijñānamokṣe | tatkathamityasya vivaraṇam - kimeta iti | jñānatāratamyam || 18   
||  
  
p. 241)  
  
etatsarvamaśeṣeṇa pravaktuṃ me samarhasi |  
śiṣye'nanyaśaraṇye te nisargasadayaṃ manaḥ || 19 ||  
  
sarvaṃ praśnajātam | yato nisargasadayaṃ manaḥ ato'rhasīti sambandhaḥ || 19 ||  
  
ityatrisūnurāpṛṣṭo bhārgaveṇa prasannadhīḥ |  
matvā yogyaṃ praśnajātaṃ pravaktumupacakrame || 20 ||  
  
rāma buddhimatāṃ śreṣṭha nūnaṃ spṛśasi tatpadam |  
savimarśaparo yastvamato jñātuṃ prabhāvitaḥ || 21 ||  
  
tatpadaṃ spṛśasi | parasaṃvidātmarūpaṃ jñātuṃ samartho'sītyarthaḥ | kuta   
etaditi cedāha - sadvimarśeti | yadyasmāttvaṃ sadvimarśaparaḥ sattarkaparaḥ   
[k, kh: sattarkaparaḥ nāsti] | prabhāvitaḥ samarthaḥ || 21 ||  
  
etadeva hi tacchaktipāto yatsadvimarśanam |  
bhagavacchaktipātena vinā kaḥ śreya āpnuyāt || 22 ||  
  
tasyeśvarasya śaktipāto'nugrahaśaktiḥ [g: prāptiḥ] |   
śaktipātakāryatvācchaktipātatvam | śreyaḥ śreyomukhyasādhanaṃ sattarkam || 22   
||  
  
kṛtyamātmadevatāyā jānīhyetāvadeva hi |  
yat sadvimarśanaṃ nityaṃ vardhayet suprasāditā || 23 ||  
  
prasanneśvarasya sutarkotpādanameva kṛtyamityāha - kṛtyamiti || 23 ||  
  
yat tvayā viditaṃ tattu tādṛk satyaṃ nahītarat |  
kintu tat tādṛśamapi tvayoktaṃ apracidvapuḥ || 24 ||  
  
yaditi | tatra sāramiyajjñātam (15|3) ityādinā yattvayā viditamuktaṃ   
tattādṛgeva itarad anyathā na bhavatīti satyam kintu tvayoktaṃ tādṛśaṃ   
paracidvapurna suviditamiti sambandhaḥ || 24 ||  
  
na te suviditaṃ rāma yata evaṃ vasayataḥ |  
tāṭasthyena tu yo yāvadveda tāvanna veda vai || 25 ||  
  
na te tvayā | suviditamaparokṣīkṛtam yataḥ sā parā   
citirātmabhittāvādarśanagaravad jagadavabhāsayediti [k: jagad nāsti]   
tāṭasthyenānuvadasi | astu yathākathañcidviditameveti cedāha - tāṭasthyeneti |   
na vedeti | vedanamukhyaphalābhāvānna vedetyarthaḥ || 25 ||  
  
p. 242)  
  
yataḥ sā viditā samyak tāṭasthyamupaśāmayet |  
taṭasthasaṃvedanaṃ tu svapnasaṃvedanopamam || 26 ||  
  
samyag mayā viditvāpi tāṭasthyena nirūpitamiti cedāha - yata iti | sā parasaṃvit   
| parasaṃvidaḥ pratyagātmanaḥ samyagvedanamahamasmīti | evaṃ vidite'nantaraṃ   
tāṭasthyanimittakaṃ sā jagadavabhāsayediti kathaṃ nirūpaṇaṃ syāditi tātparyam |   
taṭasthasaṃvedanaṃ parokṣajñānam | aparokṣavastunaḥ parokṣaṃ [g:   
parokṣajñānaṃ] jñānaṃ bhramarūpamevetyāha - svapneti || 26 ||  
  
yathā svapnanidhiprāptiḥ puruṣāṇāṃ nirarthikā |  
tathā taṭasthavijñānamamukhyaphaladaṃ bhavet || 27 ||  
  
parokṣajñānaṃ vyarthamityāha - yatheti | amukhyaphaladam | śuktau   
rajatadarśanena rajataprāptinimittaharṣādisambhave'pi yathā harṣo mukhyaṃ phalaṃ   
na bhavatyevamatrāpītyarthaḥ || 27 ||  
  
atra te kathayiṣyāmi prāgvṛttamatiśobhanam |  
purā videheṣu kaścidāsīd rājā sudhārmikaḥ || 28 ||  
  
atra taṭasthavijñānasyāmukhyaphalatve || 28 ||  
  
vṛddhaprajño hi janakaḥ pravijñātaparāvaraḥ |  
sa kadācit svātmadevīmīje kratubhiruttamaiḥ || 29 ||  
  
tatrājagmurbrāhmaṇādyā vidyāvantastapasvinaḥ |  
kalābhijñā vaidikāśca yajvānaścāpi satriṇaḥ || 30 ||  
  
tatkāla eva varuṇo yaṣṭuṃ samupacakrame |  
tenopahūtā viprādyā na yayustatra bhūriśaḥ || 31 ||  
  
tatra varuṇayāge | bhūriśaḥ bahavaḥ || 31 ||  
  
p. 243)  
  
janake hyabhisaṃprītāḥ pūjitāstena tarpitāḥ |  
athājagāma varuṇadāyādo bauddhasampadā || 32 ||  
  
agamane hetubhūtaṃ viśeṣaṇam - janaka iti | tatrāpi hetuḥ - pūjitā ityādi |   
atha brāhmaṇādyanāgamananiścayānantaram varuṇasya dāyādaḥ putraḥ   
bauddhasampadā baudhā buddhisambandhinī sampat tayā sahita ityarthaḥ |   
tarkakuśala iti tātparyam || 32 ||  
  
vipraveṣadharo netuṃ brāhmaṇān kūṭavartmanā |  
āsādya yajñasadanaṃ nṛpaṃ saṃyojya cāśiṣā || 33 ||  
  
netumājagāma | kūṭavartmanā kapaṭamārgeṇa || 33 ||  
  
ākṣipattatra [k: akṣi] sabhyāṃstu śṛṇvatāṃ ca sabhāsadām |  
rājaṃste yajñasadanamatyantaṃ naiva śobhate || 34 ||  
  
ākṣepastiraskāraḥ | ākṣepaṃ śṛṇvatāṃ sabhāsadāṃ madhye sthita iti śeṣaḥ ||   
34 ||  
  
kamalākaravat kākakaṅkavṛndasya sañcayāt |  
sabhā vidvatsamudayaiḥ śobhinī śobhatetarām || 35 ||  
  
na śobhata ityatra dṛṣṭāntaḥ - kamaleti | kuta iti cedāha - sabheti |   
śobhinīti | svataḥ śobhamānā nitarāṃ śobhate || 35 ||  
  
śāradaṃ haṃsasaṅghātaiḥ sapadmaṃ tu saro yathā |  
tadatra vidyāviśadaṃ na paśyāmyekamapyalam || 36 ||  
  
dṛṣṭāntaḥ - śāradamiti | yasmānna paśyāmi tat tasmānna śobhata iti   
sambandhaḥ || 36 ||  
  
svasti te'stu gamiṣyāmi nātra me saṃsthitirbhavet |  
kathaṃ sabhāmimāṃ mūrkhapracurāṃ saṃviśāmyaham || 37 ||  
  
evaṃ vāruṇinā proktāḥ sabhyāścukrudhurañjasā |  
kimare dvijabandho tvamadhikṣipasi sarvataḥ || 38 ||  
  
kruddhānāṃ vacanam - kimare iti | sarvataḥ sarvān || 38 ||  
  
p. 244)  
  
keyaṃ tavedṛśī vidyā yayā sarve vayaṃ jitāḥ |  
vṛthā katthasi durbuddhe jitvā'smāṃstvaṃ gamiṣyasi || 39 ||  
  
jitā bhavāma iti śeṣaḥ || 39 ||  
  
prāyo bhūlokasaṃsthānā vidvāṃsaḥ saṅgatāḥ khalu |  
kiṃ tvaṃ bhūlokamevādya jetumicchasi durmate || 40 ||  
  
bhūlokasaṃsthānāḥ bhūlokasthāḥ | atra saṅgatāḥ militā vartanta iti śeṣaḥ || 40 ||  
  
brūhi kā te bhavedvidyā yayā'smān jetumicchasi |  
ityuktavatsu sabhyeṣu vāruṇiḥ punarāha tān || 41 ||  
  
samayena vijeṣyāmi sarvān vaḥ kṣaṇamātrataḥ |  
ahaṃ jito bhavadbhistu samudre syāṃ nikajjitaḥ || 42 ||  
  
samayena pratijñayā | samayamevāha - ahamiti || 42 ||  
  
yuṣmāsvahaṃ majjayāmi jitaṃ jitamathāpi vā |  
upetyaivaṃ tu samayaṃ vivadantu mayā saha || 43 ||  
  
upetya aṅgīkṛtya || 43 ||  
  
ityuktāḥ sammatiṃ cakruḥ sabhyā vādāya tena tu |  
vivādaṃ cakruratyantaṃ tena vāruṇinā dvijāḥ || 44 ||  
  
sammatiṃ pratijñāṅgīkāram || 44 ||  
  
jije(gā)ya vāruṇirviprān vitaṇḍājalpavartmanā |  
sindhau jimajjitā viprāḥ śataśo'tha sahasraśaḥ || 45 ||  
  
vitaṇḍājalpavartmaneti | kathā tridhā vādajalpavitaṇḍābhedāt | vādaḥ   
svasiddhāntasaṃsthāpanamātropayuktā kathā | jalpaḥ   
svasiddhāntasthāpanaparasiddhāntadūṣaṇayorupayukta |   
parasiddhāntadūṣaṇamātropayuktā vitaṇḍā | kāṃścidvitaṇḍāmārgeṇa   
kāṃścijjalpamārgeṇa jije(gā)ya | tadanantaraṃ jitā viprāḥ sindhau   
nimajjitāḥ || 45 ||  
  
nimajjitāstu ye viprā dūtaistairvāruṇairhṛtāḥ |  
vāruṇaṃ yajñamāsādya mumuduḥ pūjitā bhṛśam || 46 ||  
  
varuṇena pūjitāḥ || 46 ||  
  
p. 245)  
  
majjitaṃ pitaraṃ śrutvā kaholaṃ tatsutastataḥ |  
aṣṭāvakraḥ samāgatya jñānavaitaṇḍyajalpakaḥ || 47 ||  
  
svapitaraṃ majjitamaṣṭāvakraḥ śrutvā | vaitaṇḍyaṃ vitaṇḍā || 47 ||  
  
vijitya vāruṇiṃ sindhāvādideśa nimajjane |  
atha prakāśamāpanno vāruṇirdvijamukhyakān || 48 ||  
  
ādideśa ājñāpayāmāsa | atha ādeśānantaram | prakāśaṃ prakaṭatām |   
vipraveṣaṃ parityaktavāniti yāvat || 48 ||  
  
samānayat svalokasthānaṣṭāvakreṇa nirjitaḥ |  
athāgateṣu vipreṣu kaholatanayo bhṛśam || 49 ||  
  
viprān vimocitān sarvānatyavartata darpataḥ |  
aṣṭāvakreṇa vimatā viprāḥ khedamupāgatāḥ || 50 ||  
  
atyavartata atikrāntavān | avama(mā)nena [g: avamena] iti yāvat |   
vimatāḥ avamānitāḥ [k: apa] || 50 ||  
  
tatkāla āgatāṃ kāñcit tāpasīṃ śaraṇaṃ yayuḥ |  
tān samāśvāsya viprān sā kāṣāyāmbaravāsinī || 51 ||  
  
aṣṭāvakradarpabhañjanāya śaraṇaṃ yayuḥ || 51 ||  
  
jaṭilā nityataruṇī manoharavapurdharā |  
sabhāmupetya provāca nṛpeṇābhisupūjitā || 52 ||  
  
nityataruṇī yogena jarāvarjitā || 52 ||  
  
kaholasuta vatsa tvamatyantaṃ buddhimānasi |  
tvayā vimocitā viprā vāde nirjitya vāruṇim || 53 ||  
  
ahaṃ pṛcchāmi kiñcittvāṃ vada hitvā sukaitavam |  
yatpadaṃ viditaṃ sarvāmṛtatvapratipādakam || 54 ||  
  
kaitavaṃ vitaṇḍājalpavartma | vijigīṣāṃ parityajyeti yāvat |   
sarvāmṛtatvamaparicchinnāmṛtatvam || 54 ||  
  
yatpade vidite sarvasandehaḥ pralayaṃ vrajet |  
avijñātaṃ na kiñcit syādāśāsyaṃ vā na kiñcana || 55 ||  
  
āśāsyaṃ vāñchitam || 55 ||  
  
p. 246)  
  
avedyaṃ viditaṃ tacced vada māmupa satvaram |  
tāpasyaivaṃ samāpṛṣṭaḥ kaholatanayo'bravīt || 56 ||  
  
evaṃvidham avedyaṃ tatpadaṃ viditaṃ cedvada | māmupa matsamīpe || 56 ||  
  
viditaṃ tatpadaṃ bhūyo vacmi tāpasi saṃśṛṇu |  
na me hyaviditaṃ loke hyasti kiñcit kiyattvidam || 57 ||  
  
tatpadaṃ tvayā pṛṣṭaṃ padam | bhūyaḥ asakṛt | idaṃ tvatpṛṣṭam | kiyat   
atyalpamiti yāvat || 57 ||  
  
mayā śāstrāṇi sarvāṇi bhūyaḥ saṃluṭhitāni vai |  
yat tvaṃ pṛcchasi tadvakṣye śṛṇu tāpasi tattvataḥ || 58 ||  
  
saṃluṭhitāni saṃloḍitāni samyag vimṛṣṭānīti yāvat || 58 ||  
  
taddhi sarvajagaddheturādimadhyāntavarjitam |  
deśakālānavacchinnaṃ śuddhākhaṇḍacidātmakam || 59 ||  
  
tat tvatpṛṣṭaṃ [k: tvatpṛṣṭapadam] padam |   
ādimadhyāntarahitatvādevāha - deśetyādi | śuddhamakhaṇḍamiti   
vijātīyasajātīyavastvantarāsambheda uktaḥ || 59 ||  
  
yadupāśritya vai sarvaṃ jagadetad virājate |  
ādarśanagaraprakhyaṃ tadetatparamaṃ padam || 60 ||  
  
yat proktacittattvamupāśritya | upāśrayaṇaṃ ca [k: ca nāsti] na ghaṭe   
nīlarūpāderivetyāha - ādarśeti || 60 ||  
  
prāpnoti tadviditvaiva niścalāmṛtasaṃsthitim |  
ādarśe vidite yadvanna sandehaḥ kvacidbhavet || 61 ||  
  
tat paramaṃ [k: paramapadam] padaṃ viditvā | tadvedanena sarvaṃ   
sandehanivṛttyādikaṃ sadṛṣṭāntamāha - ādarśeti | yathādarśe vidite   
tadgatapratibimbeṣu kvacidapi na sandeho bhavet   
pratibimbānāmādarśamātrātmatvāt || 61 ||  
  
p. 247)  
  
pratibimbeṣvananteṣu na syādaviditaṃ tathā |  
nāśāsyaṃ vā bhavet kiñcidevaṃ pravidite pare || 62 ||  
  
evamaviditamapi na kiñcid bhavet | evamāśāsyaṃ vā na kiñcid bhavet   
pratibimbatvena jñāte āśānudayāt | evaṃ pare śuddhe svātmani vidite   
taditarasyākhilasya pratibimbatvena tadananyatvāttatra sandeho vā kiñcidaviditaṃ vā   
āśāsyaṃ vā na bhavediti bhāvaḥ || 62 ||  
  
taccāpyavedyamanyasya vedakāderabhāvataḥ |  
evaṃ tāpasi tat tattvaṃ śāstradṛṣṭyā vibhāvitam || 63 ||  
  
evaṃvidhamātmatattvamevāvedyam anyasya vedakasyābhāvāt | anyavedakasya   
jaḍatve vedakatvahānirajaḍatve tatrāpi vedakāntarāpekṣāyāmanavastheti bhāvaḥ |   
ādinā karaṇamapyevaṃ jñeyam | śāstradṛṣṭyā na tu pratyakṣeṇa vibhāvitaṃ   
jñātam || 63 ||  
  
ityaṣṭāvakravacanaṃ śrutvā sā punarabravīt |  
munidāraka sūktaṃ te yathāvat sarvasammatam || 64 ||  
  
te tvayā yathāvaduktaṃ tatsūktaṃ sarvasammataṃ ca || 64 ||  
  
yaduktaṃ vedakābhāvādavedyaṃ taditi tvayā |  
prāpnoti tadviditvaiva cāmṛtaṃ padamavyayam || 65 ||  
  
tatraitāvānaṃśo viruddha ityāha - yaduktamiti || 65 ||  
  
iti pūrvottaravaco manyase saṅgataṃ katham |  
avedyaṃ cenna jānāmi nāstīti ca nirūpaya || 66 ||  
  
avedyaṃ tatpadaṃ viditvaivāmṛtaṃ padaṃ prāpnotīti pūrvottaravacaḥ saṅgataṃ   
kathaṃ manyase | kuta iti cedāha - avedyaṃ cediti | avedyaṃ   
cettajjñānasambhāvitameva | aviditasyāprakāśitatvena tatsattvamapyasambhavīti   
bhāvaḥ [k, kh: tatvetaratatsattva] || 66 ||  
  
p. 248)  
  
asti jānāsi yadi tadavedyamiti mā vada |  
athaitattu tvayā vipra śāstradṛṣtyā vibhāvitam || 67 ||  
  
dūṣaṇāntaramāha - atheti | etat paramātmatattvaṃ śāstradṛṣṭyā   
vākyajñānena vibhāvitaṃ viniścitam || 67 ||  
  
na tat svayaṃ vijānāsi tasmāttannāparokṣakam |  
dṛṣṭvā pratyakṣataḥ sarvaṃ pratibimbaṃ yathāsthitam || 68 ||  
  
svayaṃ sākṣāt | tat parātmatattvam | na vijānāsi | nāparokṣakaṃ na   
pratyakṣaviṣayam | tathā ca sarvaṃ jagattatrādarśaṃ pratibimbaṃ yathā   
pratibimbakalpaṃ sthitaṃ pratyakṣato dṛṣṭvā ādarśaṃ [k, kh:   
ādarśa] pratyakṣeṇa na vijānāsītyetat kathaṃ vacaḥ saṅgataṃ bhavediti   
bhāvaḥ || 68 ||  
  
ādarśaṃ na vijānāsi pratyakṣeṇeti tatkatham |  
evaṃ vadan sabhāmadhye janakasyāsya vai puraḥ || 69 ||  
  
evaṃ pūrvottarāsaṅgataṃ [k, kh: tarasaṅgata] vacaḥ |   
vidvatsabhāmadhye tatrāpi janakasya vidvacchiromaṇeḥ puro'grataḥ || 69 ||  
  
paribhūtaṃ svamātmānaṃ manyase no kathaṃ vada |  
evamuktastayā tatra naiva provāca kiñcana || 70 ||  
  
ātmānaṃ paribhūtaṃ tiraskṛtaṃ na kathaṃ manyase |   
sabhāsvasandarbhavākyanirūpaṇameva maurkhyadyotakam | bhūyastatraiva vākye   
susandarbhatābhimānastu sutarāṃ mauḍhyapradyotaka iti bhāvaḥ || 70 ||  
  
vimanā iva sañjāto lajjito'bhavadañjasā |  
avāṅmukhaḥ kṣaṇaṃ sthitvā vicāryāntastayeritam || 71 ||  
  
vimanā iva vyagracitta iva | antaḥ manasi || 71 ||  
  
tatpraśnottaramaprāpya tāṃ prāha dvijasattamaḥ |  
tāpasyahaṃ na jānāmi tvatpraśnasyottaraṃ vacaḥ || 72 ||  
  
tasyāstāpasyāḥ praśnottaram | tāṃ tāpasīm || 72 ||  
  
śiṣyo'haṃ te vadaitanme kathametannirūpitam |  
nāhaṃ vadāmyanṛtakaṃ tapoharamanarthakam || 73 ||  
  
etat tvayā pṛṣṭam | avedyaṃ viditvā'mṛtatvaprāptiriti śāstre nirūpitaṃ kathaṃ   
saṅgatametadvada | aviditamapi jānāmītyanṛtakam || 73 ||  
  
p. 249)  
  
ityāpṛṣṭā tāpasī sā prasannā tasya satyataḥ |  
aṣṭāvakraṃ pratyuvāca śṛṇvatāṃ ca sabhāsadām || 74 ||  
  
tasya aṣṭāvakrasya || 74 ||  
  
vatsaitadaviditvaiva bahavo mohamāgatāḥ |  
śuṣkatarkairavijñeyaṃ sarvatraiva sugopitam || 75 ||  
  
etat proktavirodhasamādhānam | etadavijñeyam | sarvatra śāstreṣu || 75 ||  
  
etāvatsu sabhāsatsu na vijānāti kaścana |  
rājā'yaṃ vettyahaṃ vāpi vedmi nānyastu kaścana || 76 ||  
  
na vijānāti kaścanetyetadeva bhūyaḥ spaṣṭārthamāha - nānyastviti || 76 ||  
  
sarvatra hi vivādeṣu naitatpraśnottaraṃ kvacit |  
prāyo vidurhi vidvāṃsastarkamātrasamāśrayāḥ || 77 ||  
  
naitattarkeṇa sujñeyamapi sūkṣmadhiyā kvacit |  
vinā sadgurusevāyā devatānugrahādvinā || 78 ||  
  
sūkṣmadhiyāpi | devatānugrahapūrvakasadgurusevanaṃ vinā   
śuddhā'dvitīyātmatattvasākṣātkāraṃ vinaitadarthasya durvijñeyatvāditi tātparyam   
|| 78 ||  
  
muniputrābhidhāsyāmi śṛṇvetatsūkṣmayā dhiyā |  
nedaṃ śrutvāpi vijñeyaṃ tāṭasthyaprāṇayā dhiyā || 79 ||  
  
sūkṣmayā ekāgrayā dhiyā | kuta iti cedasamāhitabuddheretad durvijñeyamityāha   
- nedamiti | tāṭasthyaprāṇa iva mukhyadharmo yasyāḥ | ātmanyasamāhitayā   
bahirmukhyeti tātparyam || 79 ||  
  
yāvadetaddhi vijñānamanudāhṛtamātmani |  
tāvat sahasraśaḥ proktaṃ śrutaṃ cāpi nirarthakam || 80 ||  
  
vijñānaṃ vijñānasādhanopapattijālam | anudāhṛtamātmanīti | ātmā sūryavat   
svaprakāśa iti guruvākyaṃ śrutvā'hamevaṃvidho bhavāmi na bhavāmi veti   
viniścayāya samāhitāntaḥkaraṇaḥ svarūpābhimukho yāvanna bhavediti tātparyam   
| guruṇā proktaṃ svena śrutaṃ ca || 80 ||  
  
p. 250)  
  
yathā kaścit svakaṇṭhasthaṃ muktāhāraṃ pramādataḥ |  
avijñāya hṛtaṃ caurairmanyate mūḍhabhāvataḥ || 81 ||  
  
atra dṛṣṭāntaḥ - yatheti | pramādataḥ vismaraṇāt | avijñāya adṛṣṭvā || 81   
||  
  
prabodhito'pi sa punaḥ kaṇṭhe'stīti hi kenacit |  
svātmānamanudāhṛtya yāvat kaṇṭhaṃ na paśyati || 82 ||  
  
tava kaṇṭhe'stīti | svasyātmānaṃ śarīram | anudāhṛtyāsammukhīkṛtya |   
tatrendriyavyāpāramakṛtvetyetat || 82 ||  
  
tāvannāpnoti kaṇṭhasthaṃ hāraṃ sūkṣmavimarśyapi |  
evaṃ munisutātmānaṃ svasvabhāvaṃ niśamya ca || 83 ||  
  
svasvabhāvaṃ svasvarūpaṃ niśamya śrutvā || 83 ||  
  
bhūyo'tinipuṇo'pyantarātmānamanudāharet |  
yāvat tāvad bahiḥ kutra kathaṃ tadviditaṃ bhavet || 84 ||  
  
bhūyo niśamyeti sambandhaḥ | antarātmānamanudāharet samāhitacittaḥ   
svarūpāntaḥ svātmaivaṃvidho na vetyātmarūpaṃ niścetumabhimukho na bhavet |   
tat ātmarūpam || 84 ||  
  
yathā hi dīpo viṣayān prakāśayati sarvataḥ |  
svayaṃ prakāśyatāṃ naiti kvaciddīpasya kasyacit || 85 ||  
  
evaṃ samāhitasyāntarmukhasyaiva phalaprāptirityuktvā   
prakṛtamātmatattvasyāvedyasya vedanaprakāraṃ sadṛṣṭāntaṃ   
vaktumupakramate - yatheti | sarvataḥ sarvatra | kasyacidanyasya dīpasya svayaṃ   
prakāśyatāṃ naiti || 85 ||  
  
prakāśate svayaṃ caivānapekṣyānyaṃ prakāśakam |  
evaṃ sūryādayaḥ [k, kh: sūryodaye] sarve prakāśakatayā   
sthitāḥ || 86 ||  
  
sūryādayo'pyevamanyaprakāśakāḥ [k, kh: sūryodaye]   
svaprakāśe'nyānapekṣāḥ svataḥ prakāśante || 86 ||  
  
p. 251)  
  
evaṃ ca kiṃ dīpamukhā aprakāśyatvahetutaḥ |  
na santi na prakāśanta iti vaktuṃ hi yujyate || 87 ||  
  
evaṃ ceti | dīpādayo'prakāśyatvahetoḥ na santi na prakāśanta iti vaktuṃ yujyate   
kim | na yujyata ityarthaḥ || 87 ||  
  
evaṃ prakāśyabhūteṣu satsu dīpaukheṣu vai |  
atyantamaprakāśyaṃ yaccittattvaṃ tatkuto vada || 88 ||  
  
evamiti | evaṃ citprakāśyeṣu dīpādiṣu satsvatyantamaprakāśyaṃ   
yaccittattvamasaṃvedyaṃ prakāśate cetyatra kuto vicikitsitaṃ tava tadvadeti   
sambandhaḥ || 88 ||  
  
asaṃvedyaṃ prakāśeta cetyatra vicikitsitam |  
tasmāt tvamantarmukhayā dṛṣṭyā samyag vicaraya || 89 ||  
  
vicikitsitaṃ saṃśayaḥ | dīpāderjaḍasyāpyaprakāśyasya prakāśo'stitā ca dṛṣṭā   
cidātmana evaṃvidhatve kaḥ saṃśaya iti bhāvaḥ | tasmādaprakāśyasya   
prakāśādisambhavād aprākāśyacidātmanaḥ prakāśanaṃ svato'sti vā na veti   
samyagvicāraya || 89 ||  
  
cicchaktireṣā paramā tripurā sarvasaṃśrayā |  
sarvāvabhāsinī kutra kadā vā na prakāśate || 90 ||  
  
prakāśātmano dīpādeḥ paricchinnasya kadācit kvacidaprakāśo'pi syāt   
citestvaparicchinnāyā na kadācidaprakāśanamityāha - cicchaktiriti | paramā   
sarvakāraṇatvena sarvotkṛṣṭā | tripurā turyā | sarveṣāṃ saṃśrayā |   
pratibimbānāṃ darpaṇa iva jagadāśrayabhūtā | ata eva   
sarvamātmanyavabhāsayatīti sarvāvabhāsinī | kutra deśe kadā kāle kena rūpeṇa na   
prakāśate ? sarvatra sarvadā sarvarūpeṇa ca prakāśata evetyarthaḥ || 90 ||  
  
yadā sā na prakāśeta prakāśeta tadā nu kim |  
aprakāśenāpi saiva citiśaktiḥ prakāśate || 91 ||  
  
sā citiśaktiḥ [k, kh: śakti nāsti] | tadā kiṃ prakāśeta ? na   
kiñcit prakāśetetyarthaḥ | nanu suṣuptipralayādau na kiñcit prakāśate   
ataścitprakāśaḥ kālaparicchinna iti cennetyāha - aprakāśeneti | na prakāśata   
iti rūpeṇāpi citireva prakāśata ityarthaḥ | anyathā na prakāśata iti vā kathaṃ   
siddhyediti bhāvaḥ || 91 ||  
  
p. 252)  
  
aprakāśo yathā bhāti sā na bhāyāt kathaṃ vada |  
bhāti cet sā kathaṃ bhāti vimṛśaitat susūkṣmataḥ || 92 ||  
  
nanu suṣuptau prakāśābhāva eva kevalaṃ bhāsate na tu citiriti cedāha -   
aprakāśa iti | aprakāśo hi na svaprakāśaḥ virodhāt | tasmāccitireva tatprakāśiketi   
siddham | tathā cāprakāśaprakāśikā citiḥ kathaṃ na bhāyādityarthaḥ | evaṃ ca   
citerabhāne'prakāśo'pi na bhāyāditi citiḥ sadā prakāśata ityeva vaktavyam | tathā   
ca citiḥ sarvadā bhāti cet ? sā citiḥ svato bhāti vā parato bhāti vetyetat   
sūkṣmadṛśā tvameva vimṛśetyāha - bhāsata iti || 92 ||  
  
atra sarve na paśyanti kuśalā api paṇḍitāḥ |  
anantardṛṣṭayastena mohitāḥ saṃsaranti ca || 93 ||  
  
nanu kathametadvimṛśāmi yato dṛṣṭo ghaṭo hi vimṛśyate | śuddhā   
citiradṛṣṭeti kathaṃ sā vimṛśyā bhavedityāśaṅkāyāmāha - atreti |   
svarūpe śuddhacidviṣaya ityarthaḥ | kuśalāstarkanipuṇāḥ | kuta iti cedāha -   
anantardṛṣṭaya iti | yato'nantardṛṣṭayastato na paśyantītyarthaḥ | tena   
anantardṛṣṭitvena hetunā || 93 ||  
  
yāvad dṛṣṭiḥ pravṛttiṃ tu na parityajya tiṣṭhati |  
tāvadantardṛṣṭitāpi na syādeva kathañcana || 94 ||  
  
antardṛṣṭitā kathaṃ syāditi cedāha - yāvaditi | dṛṣṭiḥ manaḥ tasyāḥ   
pravṛttiḥ saṅkalpaḥ | tiṣṭhatīti | na svapnādikaṃ vrajatītyarthaḥ | saṅkalpaṃ   
parityajya jāgraddaśāyāmeva tiṣṭhati svapnādyavasthāntaraṃ na prāpnotīti   
bhāvaḥ || 94 ||  
  
p. 253)  
  
yāvannāntardṛṣṭimeti tāvattāṃ na prapaśyati |  
antardṛṣṭirnirīhā syāt sehāyāḥ sā kathaṃ bhavet || 95 ||  
  
evamantardṛṣṭiṃ vinā svarūpaṃ na paśyatītyāha - yāvaditi | tāṃ   
śuddhacitim | antardṛṣṭipadārthaṃ niṣkṛṣyāha - antardṛṣṭiriti | nirīhā   
nirgatā īhā saṅkalpo yasyā dṛṣṭermanasaḥ sā antardṛṣṭiḥ || 95 ||  
  
parihṛtya tu tāṃ samyak svabhāvamupasaṃśraya |  
kṣaṇaṃ svaṃ [k, g: svabhāva] bhāvamāśritya nirvimarśastataḥ   
param || 96 ||  
  
tām īhām | samyak niḥśeṣeṇa parihṛtya | svabhāvaṃ svarūpam | upasaṃśrayeti |   
mano hi pratyagātmanā śuddhacidrūpeṇākāśena pūrṇo ghaṭa iva svabhāvādeva   
pūrṇam | vrīhipūritaghaṭavad bhūyaḥ saṅkalpairapi pūrṇam | tathā ca   
vrīhimātranirasana ākāśapūrṇaghaṭavat saṅkalpamātranirasana ātmanā   
pūrṇameva mana iti saṅkalpaparihārānantaraṃ svabhāvopasaṃśraye na   
vyāpārāntarāpekṣeti jñeyam | evaṃ kṣaṇaṃ kiñcitkālaṃ svabhāvamāśritya   
nirvimarśaḥ sthitaḥ | tataḥ param || 96 ||  
  
vimṛśya smaraṇadvārā tato vetsi samastakam |  
asaṃvedyaṃ suvedyaṃ ca tadevaṃ tattvamucyate || 97 ||  
  
smaraṇadvārā svabhāvasaṃśrayadaśāṃ smṛtvā tacchuddhacidrūpaṃ   
saṅkalpābhāvadaśāyāṃ svato bhātaṃ vā parato bhātaṃ vetyetadvimṛśa |   
tataḥ evaṃ vimarśanāt | tacchuddhacittattvam | asaṃvedyaṃ suvedyaṃ caivamucyata   
iti samastaṃ tvaṃ svata eva vetsi jñāsyasītyarthaḥ || 97 ||  
  
viditvaivamavedyaṃ ca prāpnuyādamṛtāṃ sthitim |  
etatte'bhihitaṃ sarvaṃ muniputra namo'stu te || 98 ||  
  
jana evamuktaprakāreṇa itarāvedyaṃ svato viditvā prakāśāmānamupalakṣya |   
amṛtāṃ sthitiṃ mokṣadaśām | upasaṃharati - etaditi || 98 ||  
  
vrajāmyahaṃ tvayā caitanna vijñātaṃ sakṛcchruteḥ |  
bodhayiṣyati tvāmeṣa rājā buddhimatāṃ varaḥ || 99 ||  
  
sakṛcchruteḥ saṃkṣepeṇaikavāraṃ śravaṇāt || 99 ||  
  
p. 254)  
  
pṛccha bhūyaḥ saṃśayaṃ te sarvaṃ chetsyati vai nṛpaḥ |  
ityuktvā pūjitā rājñā praṇatā ca sabhāsadaiḥ || 100 ||  
  
atra yaḥ saṃśayaste syāt taṃ pṛccha | sabhāsadaiḥ sabhāsadbhiḥ || 100 ||  
  
vātanunnābhralekheva kṣaṇādantarddhimāyayau |  
etat te'bhihitaṃ rāma vedanaprakriyātmanaḥ || 101 ||  
  
vātena nunnā preritā'bhralekheva | antardhimantardhānam | ātmano vedanaprakriyā   
śuddhacidātmopalabdhumaśakya iti yadadhyāyādau pṛṣṭaṃ tadevaṃ   
vedanaprakāra ukta ityupasaṃhṛtaṃ guruṇeti jñeyam || 101 ||  
  
iti śrītripurārahasye jñānakhaṇḍe aṣṭāvakrīye pañcadaśo'dhyāyaḥ ||  
  
iti śrītripurārahasye jñānakhaṇḍavyākhyāyāṃ tātparyadīpikāyāṃ   
pañcadaśo'dhyāyaḥ ||   
  
p. 255)  
  
atha ṣoḍaśo'dhyāyaḥ  
  
śrutvaitad bhārgavo rāmaḥ prāpya vismayamāntare |  
bhūyaḥ papracchātrisūnumavitṛptaḥ kathāśruteḥ || 1 ||  
  
atrādhyāye vedhapadyairvedyā'vedyā ca sā citiḥ |  
nirodhasuptibhedaśca yuktyā samyag nirūpyate ||  
  
kathāśruteḥ kathāśravaṇāt || 1 ||  
  
bhagavannadbhutaṃ hyetacchrutaṃ vṛttaṃ purātanam |  
bhūyaḥ papraccha rājānamaṣṭāvakro mahāmuniḥ || 2 ||  
  
yat papracchetyanvayaḥ || 2 ||  
  
yadrājā pratyuvācainaṃ tacca me vada sarvaśaḥ |  
aho'dbhutaṃ samākhyānaṃ na kvacicca mayā śrutam || 3 ||  
  
vijñānavṛttasarvasvaṃ dayayā vada me guro |  
ityevānuyukto'tha dattātreyo mahāmuniḥ || 4 ||  
  
vijñānavṛttaṃ vijñānaprakriyā tadeva sarvasvaṃ mukhyārtho yatra |   
janakāṣṭāvakrasaṃvādarūpamākhyānam | anuyuktaḥ pṛṣṭaḥ || 4 ||  
  
bhārgavāya samācakhyau kathaṃ paramapāvanīm |  
śṛṇu bhārgava yat proktaṃ janakena mahātmanā || 5 ||  
  
nirgatāyāṃ tu tāpasyāmaṣṭāvakro muneḥ sutaḥ |  
saṃvṛto bahubhirvipraiḥ sametya nṛpapuṅgavam || 6 ||  
  
nṛpapuṅgavaṃ janakam || 6 ||  
  
papraccha yattu tāpasyā saṃkṣipyoktaṃ [kh: saṃkṣepo]   
mahārthakam |  
taducyamānaṃ tu mayā samyak śṛṇu samāhitaḥ || 7 ||  
  
mahānarthaḥ mokṣākhyo yasmāt | evaṃvidhaṃ tāpasyoktam || 7 ||  
  
p. 256)  
  
rājan videhādhipate tāpasyoktaṃ tu yattayā |  
tadahaṃ nāvidaṃ samyak saṃkṣepoktatvahetutaḥ || 8 ||  
  
aṣṭāvakraḥ pṛcchati - rājannityādinā | saṃkṣepeṇoktatvāddhetornāvidam ||   
8 ||  
  
kathaṃ vidyāmavedyaṃ tat samācakṣva dayānidhe |  
evaṃ janaka āpṛṣṭaḥ prāha taṃ vismayanniva || 9 ||  
  
avedyaṃ tacchuddhaccittatvaṃ kathaṃ vidyām | avedyaṃ tanmama vedyaṃ kathaṃ   
bhavediti bhāvaḥ | vismayanniva āścaryaṃ prāpta iva | tattvapraṣṭurdurlabhatvāt || 9   
||  
  
muniputra śṛṇu vaco mayā yat procyate'dhunā |  
nāvedyaṃ sarvathā taddhi vedyaṃ cāpi na sarvathā || 10 ||  
  
tat śuddhacidātmatattvam || 10 ||  
  
avedyaṃ cet sarvathaiva tad guruḥ kiṃ vadedvada |  
gururāvedayet tattvamata ādau guruṃ śrayet || 11 ||  
  
avedyamiti | sarvathā'vedyatve gurūpadeśastatphalaṃ vā na bhavediti bhāvaḥ | yato   
gururāvedayedato guruṃ śrayecca | ato nātyantamavedyam || 11 ||  
  
etadvedanamatyantaṃ sulabhaṃ duḥśakaṃ ca hi |  
yaḥ parāvṛttadṛṣṭiḥ syāttasya tat sulabhaṃ bhavet || 12 ||  
  
etadvedanaṃ śuddhacidātmajñānam | kuta evamiti cedāha - etaditi [g: ya   
iti] | parāvṛttā antarmukhī dṛṣṭirantaḥkaraṇasya (ṇaṃ yasya) || 12   
||  
  
yaḥ parāgdṛṣṭirevāste tasya taccātidurlabham |  
anirūpyaṃ kevalaṃ tadavedyamapi sarvathā || 13 ||  
  
parāgdṛṣṭirbahirdṛṣṭiḥ | idamiti sarvathā'nirūpyamavedyaṃ ca || 13 ||  
  
kathañcidanyarūpeṇa nirūpyaṃ vedyamapyuta |  
yadyad dṛśyaṃ paśyasīha tena tadvedyamucyate || 14 ||  
  
evamapyanyarūpeṇa idaṃ na idaṃ na ityatadvyāvṛttirūpeṇa nirūpyaṃ vedyañca |   
nanu parairhi jñānaṃ jñānāntaravedyamityucyate tat kathamiti cedāha -   
yadyaditi | yadyad ghaṭādidṛśyaṃ paśyasi tena rūpeṇaiva parairapi jñānaṃ   
vedyamityucyate | tathā ca ghaṭajñānavānahamityādau jñānasya   
ghaṭādyanyarūpeṇaiva vedyatvaṃ na svata iti bhāvaḥ | jñānasya [kh:   
jñānasya hi ityasya sthāne tān paśyasīha iti pāṭhaḥ] hi   
tattadupādhiparicchinnānantajñānānusyūtaṃ jñānasāmānyamātraṃ naijaṃ   
rūpam | ata eva deśakālākārairaparicchinnam | taccāvedyameva [k, kh:   
tacca] tasya tadatiriktena vedanāprasiddheriti dhyeyam || 14 ||  
  
p. 257)  
  
yatte'vabhāsate kiñcit tadvibhāvaya saddhiyā |  
bhānaśaktirbhāsyahīnā sarvabhānasamāśrayā || 15 ||  
  
nanu tarhyevaṃvidhamaparicchinnajñānātmakamātmatattvaṃ kathamahaṃ   
vijānāmīti cedāha - yatta iti | yattava kiñcijjñānaṃ   
ghaṭādyākāramavabhāsate tat saddhiyā kutarkarahitayā sacchraddhāviśadayā   
dhiyā vibhāvaya | kathaṃ vibhāvanīyamiti cedāha - bhāneti | yaddhi   
ghaṭajñānaṃ tatrāṃśadvayamasti - ghaṭaḥ jñānaṃ ceti | tatra ghataḥ   
prakāśyaḥ jñānaṃ prakāśaḥ | tadeva prakāśamātrātmakaṃ jñānaṃ   
bhānaśaktirityucyate | sā ca bhāsyahīnā | tasyā bhānaśakterbhāsyaṃ hi ghaṭasya   
mṛdiva vā nīlarūpamiva vā na [k, kh: na nāsti] svarūpāntargatamato   
bhāsyahīnetyarthaḥ | sarvabhāneti | viṣayabhedena puruṣabhedena vā yāni bhānāni   
vibhinnamivāvabhāsamānāni teṣāṃ sarveṣāṃ samāśrayā | bhānānāṃ   
vedyāṃśaṃ vihāyānyathā [k, kh: ya tathā] svarūpebhedasya   
durvacatvenābhedāt [g: tvena] sarvabhānātmatvena   
sarvabhānasamāśrayeti bhāvaḥ || 15 ||  
  
saiva tattattvamityeva vijānīhi muneḥ suta |  
vedyameva na vittiḥ syāt svato yanna prakāśate || 16 ||  
  
saiva proktabhānaśaktireva | tattattvaṃ śuddhacidātmatattvam |   
evamupādhiparicchinnākhilajñānānugataṃ   
bhānaśaktirūpamevātmatattvamityuktam | samprati jñāne bhāsamānabhedo hi na   
svābhāvikaḥ kintvaupādhika iti sādhayitumārabhate - vedyameveti |   
ghaṭādijñāne bhāsamāno yo ghaṭādirūpo vedyāṃśaḥ sa eva na vittiḥ na   
jñānam | jñānāṃśasya vedyabhūto ghaṭādirna svarūpamiti bhāvaḥ | yat   
yasmādvedyaṃ svato na prakāśate | vedyaṃ na vittirūpam | asvaprakāśatvāditi   
bhāvaḥ || 16 ||  
  
p. 258)  
  
vittiranyā yayā vedyaṃ vedyate na svataḥ kvacit |  
vedyaṃ vibhinnarūpaṃ vai vittyaiva vedyate khalu || 17 ||  
  
ato vittirvedyādanyā | yayā vittyā vedyaṃ vedyate prakāśyate | nahi vittivadvedyaṃ   
svataḥ kvacit prakāśate | yata evaṃ vedyaṃ vittyaiva vedyate ato vedyaṃ   
vittervibhinnarūpam || 17 ||  
  
tattadrūpavibhedena vittirno bhidyate kvacit |  
bhedo hi vedyadharmaḥ syānna vittiṃ saṃspṛśet kvacit || 18 ||  
  
atastattadvedyarūpavibhedena vittirna kvacidbhidyate | nanu (yathā) ayaṃ   
ghaṭo na paṭa itivad idaṃ ghaṭajñānaṃ na paṭajñānamiti pratyayād jñāne'pyasti   
bheda iti cennetyāha - bheda iti | yathā'yaṃ ghaṭākāśo'yaṃ maṭhākāśa iti   
evaṃ sa bhedo ghaṭādivedyadharma eva vitterna bhedasparśo'pi || 18 ||  
  
yata ākārabhedo hi vedyapakṣe vibhāsate |  
paśya vedyaṃ pṛthakkṛtya buddhyā'kāravivarjitām || 19 ||  
  
pratīyamāno bhedo jñānagata eva kuto neti cedāha - yata iti | yato bhedastu   
parasparamākārabhedādvaktavyaḥ | tathā cākārabhedasya   
śuklanīlavartulādirūpasya vedyapakṣa eva bhāsamānatvānna vitternirākārāyā   
bhedaḥ | nāyaṃ parokṣavādaḥ kintu pratyakṣata upalabhya ityāha - paśyeti |   
sūkṣmayā buddhyā asaṅkalpayuktyā vittervedyaṃ pṛthakkṛtya   
ākāravivarjitāṃ vittiṃ paśya || 19 ||  
  
bimbānukṛtirādarśo yadvat tadvadiyaṃ citiḥ |  
dṛśyākāradhṛternānārūpatāṃ pratipadyate || 20 ||  
  
atra dṛṣṭāntamāha - bimbeti | yathā hyādarśa ekarūpo'pi   
vibhinnabimbānukṛtirbhavati tadvadiyaṃ citirapi dṛśyānāṃ ghaṭādīnāṃ ya   
ākāro nīlavartulādirūpaḥ tasya dhṛterdhāraṇānnānārūpatāṃ pratipadyate na   
svata iti bhāvaḥ || 20 ||  
  
p. 259)  
  
evaṃ vittiriyaṃ vedyā vedyavyāvṛttarūpataḥ |  
na tu svabhāvato vedyā sā vittirviśvasaṃśrayā || 21 ||  
  
evamiti | uktaprakāreṇa vedyavyāvṛttā | iyaṃ [g: iyam nāsti] prakrāntā |   
seyaṃ [kh: sā] vittiḥ vedyavyāvṛttarūpataḥ vedyānām idaṃ na idaṃ   
neti vyāvartane niṣedha(dhe) kṛte sati pariśeṣarūpato [k, kh:   
apari] vedyā bhavet na tu svabhāvato vittiriyamīdṛśīti vedyā |   
viśvasaṃśrayeti | ghaṭādiparicchinnā vittiḥ kathañcidiyamiti vedyā syāt |   
viśvasaṃśrayā'paricchinnā śuddhavittistu neyamiti vedyeti bhāvaḥ || 21 ||  
  
yata etadvedituḥ syād rūpaṃ tasmānna vedyate |  
vimṛśāṣṭāvakra rūpaṃ nijamevaṃvidhaṃ sphuṭam || 22 ||  
  
atra hetumāha - yata iti | śuddhā vittiryasmādvedituḥ svarūpaṃ tasmānna   
vedyate | ayamatrāśayaḥ - śuddhavitterveditṛrūpatvena kartari   
karaṇavyāpārāpravṛtterneyamiti vedyatā api tvātmatvena   
bhāsamānavedyadehādeḥ sarvasya nāyamātmeti pratiṣede kṛte svātmarūpasya   
pratiṣeddhumaśakyatvena tasya pratiṣedhāvadhibhūtasya   
sarvapratiṣedhānantaramitarānullekhe svataḥ prakāśamānatvāttato vyutthitasya   
taddaśāvimarśanena vedyamiva bhavediti | evaṃvidhaṃ veditrātmakam || 22 ||  
  
na tvaṃ śarīraṃ prāṇo vā mano vāpyasthiratvataḥ |  
śarīraṃ dhātunikaraṃ tatte rūpaṃ kathaṃ bhavet || 23 ||  
  
vimarśanaprakāramevāha - na tvamiti | asthiratvataḥ śarīraprāṇamanasāṃ   
sthiraikarūpatvābhāvāt | anusandhānenātmanaḥ sthiraikarūpatve siddhe   
dhātunikarādyasthirātmakaśarīrādi te rūpaṃ kathaṃ bhavet || 23 ||  
  
p. 260)  
  
taccānyaviṣayābhāse tvahaṃdhiyamativrajet |  
evaṃ prāṇo mano'pi syādahaṃbuddhivyatikramāt || 24 ||  
  
hetvantaramapyāha - tacceti | śarīrādikamityarthaḥ | ātmanaḥ svaprakāśatvena   
sarvadā'hamiti sphuradrūpatvam | śarīrādikaṃ tu na tathā |   
ghaṭādyanyaviṣayabhānakāle [k, g: bhāsanakāle] hi śarīrādikam   
ahaṃdhiyam ahamiti sphūrtim ativrajet atikramya vrajet | ahamiti na sphurediti   
tātparyam | na ca ghaṭādijñānakāle'pi dehādikamahantvena sphuratyeveti vācyam   
ghaṭādijñānakāle gauraprāṃśutvādiguṇavato dehādeḥ   
sphuraṇasyānubhavāsiddhatvāt ghaṭādijñāneṣu dehaḥ prāṃśurgaura   
ityādyullekhaprasakteśca | yadvā'nyaviṣayābhāsa ityasyānyaviṣayatvenāyaṃ   
[k, kh: se'nyasyānya] deho mametyanātmatvenāvabhāse ityarthaḥ | na   
caivaṃ ghaṭādyavabhāsakāle śuddhātmano'pyahaiti sphuraṇaṃ nāstīti vācyam   
tathā sati ghaṭāderaprakāśaprasaṅgāt | yataḥ prakāśakābhimato   
dīpādiraprakāśamāno na ghaṭādikaṃ prakāśayan dṛṣṭaḥ | na ca tadā   
prakāśamāno'pi nāhamiti sphuratīti vācyam | yataḥ prakāśanaṃ hi   
kenacidvapuṣaiva yujyate na kevalam jāḍyāpatteḥ | tathā ca yogyatvādahamityeva   
prakāśate | ala eva jñānānāṃ svataḥprāmāṇyavādibhirahaṃ ghaṭaṃ   
jānāmityevākāro'bhyupagataḥ | atha ca ghaṭādijñāneṣvahamiti   
svarūpasphuraṇānabhyupagame'hamasmi vā na veti   
saṃśayaviparyayayorabhāvaniyamānupapattiḥ | na ca ghaṭādijñānakāle'hamiti   
sphuraṇaṃ dehādiviṣayakameveti vācyam ghaṭādijñānakāle   
tathātvasambhave'pyayaṃ me deha ityādidehādijñānakāle tadasambhavāt | na ca   
caitro'yamiti jñānakāle   
caitrīyacidātmano'pīdaṃpratyayaviṣayatvenā'haṃbuddhyatikramaṇamastīti vācyam   
caitrasya tatkāle'haṃpratyayasyākṣatatvāt | na ca suṣuptau samādhau   
vā'haṃpratyayo nāstīti vācyam smṛtyanusandhānānurodhena tatkāle'pi   
svarūpaśpūrterabhyupeyatvena sarvairiṣṭatvāt | nanu suṣuptisamādhyorātmano   
nirvikalpatvena tadā'hamiti savikalpapratyayo na sambhavīti cet ?   
atrāhurāgamatattvavidaḥ - ahaṃ pratyayo hi dvividhaḥ - nirvikalpaḥ   
savikalpaśceti | vikalpo nāma bhedaḥ tena sahitaḥ savikalpaḥ | tadanyo nirvikalpaḥ |   
tathā ca dehādiparicchinnaviṣayako'haṃpratyayo bhedaviṣayakatvena savikalpaḥ |   
samādhisuṣuptyoḥ svarūpamātraviṣayakatvena bhedāsparśādahaṃpratyayo   
nirvikalpa iti | na ca samādhyādāvahaṃpratyayābhyupagame tripuṭīprasaktiriti   
śaṅkanīyam tadānīmahaṃpratyayamātrapariśeṣeṇa   
pratyayapratyayipratyeyabhedāsphūrteḥ | etaccoktaṃ pratyabhijñāyām -   
ahaṃpratyavamarśo yaḥ prakāśātmāpi vāgvapuḥ | nāsau vikalpaḥ sa hyukto   
dvayāpekṣī viniścayaḥ || (1|53) iti | eṣa evāhaṃpratyayaḥ   
pūrṇāhantāpūrṇakhyātirityādipadairāgameṣu vyavahriyate | asyāḥ   
pūrṇāhantāyā bhāvivāṅnimittatvadṛṣṭyā vāgvapurityādivyavahāraḥ |   
vastutastadānīṃ na sthūlaśabdamayatvamiti jñeyam | na   
caivaṃvidhapūrṇāhaṃrūpatā nirvikalpacitsvabhāvasya pratyākhyātuṃ śakyā   
jaḍatvāpatteḥ | yaduktaṃ bhagavatā hariṇā - vāgrūpatā   
cedutkrāmedavabodhasya śāśvatī | na prakāśaḥ prakāśeta sā hi pratyavamarśinī   
|| (vā0 pa0 1|124) iti | śrīpratyabhijñāyāmapi -   
svabhāvamavabhāsasya vimarśaṃ viduranyathā | prakāśo'rthoparakto'pi   
[k, kh: prakāśārtho ..... sphaṭiko hi jaḍopamaḥ] || (1|42) iti |   
evaṃ nirvikalpacidātmano'haṃrūpatā śrībhagavatpādairapyuktā -   
bālyādiṣvapi jāgradādiṣu tathā sarvāsvavasthāsvapi   
vyāvṛttāsvanuvartamānamahamityantaḥ sphurantaṃ sadā (da0 sto0 7) iti |   
evamiti | tvadrūpādbhinnamityarthaḥ | tameva hetumāha - ahaṃbuddhīti || 24 ||  
  
p. 261)  
  
ahaṃbuddhiṃ na vyatītya tiṣṭhatyeṣā parā citiḥ |  
tasmāccitiḥ sarvavettrī tvamaṣṭāvakra tattvataḥ || 25 ||  
  
yasmādahaṃbuddhiṃ citirna vyatītya tiṣṭhati tasmāt sarvavettrī citireva tvam || 25 ||  
  
p. 262)  
  
paśya pratyāvṛttacakṣuḥ svātmānaṃ kevalāṃ citim |  
ādeśakāla eva svaṃ paśyantyuttamabuddhayaḥ || 26 ||  
  
naivaṃvidhamātmatattvaṃ parokṣamityāha - paśyeti | nanu śravaṇānantaraṃ   
mananādikrameṇa kālāntare paśyāmīti cedāha - ādeśa iti | upadeśakāle   
śravaṇakāle evetyarthaḥ | svam ātmānam || 26 ||  
  
cakṣurnaitad golakaṃ te manaścakṣurudāhṛtam |  
yena paśyasi svapneṣu taccakṣurmukhyamucyate || 27 ||  
  
nanu cakṣuṣo bahiḥprasarasvabhāvasya kathaṃ pratyāvṛttiḥ syāditi cedāha -   
cakṣuriti | pratyāvṛttacakṣurityatra vivakṣitaṃ cakṣurnaitad golakaṃ bahiḥ   
sarvairdṛśyamānam kintu mana eva cakṣuḥśabdenocyate | nanu manasaḥ kathaṃ   
cakṣuṣṭvatvamiti [k: cakṣuḥśabdatva] cettadeva mukhyaṃ cakṣurityāha   
- yeneti | jāgrati netravyāpārasya mano'dhīnatvena svapneṣu manasa eva   
cakṣūrūpatvena ca mana eva mukhyaṃ cakṣuriti bhāvaḥ || 27 ||  
  
tasya pratyāvṛttirapi procyate śṛṇu bhūsura |  
apratyāvṛttacakṣurvai naiva paśyati kiñcana || 28 ||  
  
tasya manorūpamukhyacakṣuṣaḥ | manasaḥ pratyāvṛttiṃ vinā na kiñcidapi   
paśyatītyarthaḥ || 28 ||  
  
didṛkṣuścakṣuṣā kiñcittadanyebhyo hyaśeṣataḥ |  
pratyāvṛttya dṛḍhaṃ tasminneva saṃyojayedyadi || 29 ||  
  
etadeva nirūpayati - didṛkṣuriti | kiñciddidṛkṣuḥ puruṣo   
didṛkṣitādanyebhyo'śeṣebhyo manaḥ pratyāvṛttya tasmin didṛkṣita eva yadi   
niścalatvena dṛḍhatayā manaḥ saṃyojayettadā tadbhāsata ityanvayaḥ || 29 ||  
  
tadā tadbhāsate spaṣṭaṃ nānyadā tu kadācana |  
anyadā tu purovṛtti na spaṣṭaṃ bhāsate kvacit || 30 ||  
  
tad didṛkṣitam | anyadā manaso'pratyāvṛttikāle | bhāsamānamapi na   
viśeṣarūpeṇa spaṣṭaṃ bhāsata ityāha - anyadeti || 30 ||  
  
p. 263)  
  
abhātakalpameva syādapratyāvṛttacakṣuṣā |  
evaṃ śrotratvagādīnāṃ bhūdevāvehi saṃsthitim || 31 ||  
  
evamaspaṣṭaṃ bhātamabhātatulyamityāha - abhāteti | evaṃ netravat |   
pratyāvṛttamanasa eva śrotrādyaiḥ śabdādigrahaṇamiti bhāvaḥ || 31 ||  
  
manasā'pyevameva syāt sukhaduḥkhāvabhāsanam |  
nāpratyāvṛttamanasā kiñcid veditumarhati || 32 ||  
  
mānasasukhādyavabhāsanamapyevamevetyāha - manaseti | puruṣo veditumarhati   
|| 32 ||  
  
tasmāttadekaparatā parāvṛttiśca cakṣuṣaḥ |  
pratyāvṛttaṃ manaḥ śuddhaṃ nijarūpāvabhāsakam || 33 ||  
  
tasmāduktaprakāreṇānvayavyatirekadarśanāt | didṛkṣitaikaparatā   
tadanyebhyaḥparāvṛttiśca manaso didṛkṣitāvabhāsane'pekṣiteti śeṣaḥ |   
ātmano nijarūpāvabhāsakaṃ pratyāvṛttaṃ mana eva | na   
[etaccātraivāgre'nupadameva spaṣṭībhaviṣyati] tasya tadekaparatā'pekṣiteti   
bhāvaḥ || 33 ||  
  
atra te sampravakṣyāmi śṛṇu tanniyatāntaraḥ |  
agocaraścedātmāsau manasā gocaro'pi ca || 34 ||  
  
atra ātmāvabhāsane | yadviśeṣaṃ pravakṣyāmi tacchṛṇu | manasaḥ agocaro   
gocaraśca || 34 ||  
  
atra muhyanti bahavaḥ śrutyagamavivecakāḥ |  
manogocaratā bāhye dviprakāreṇa saṃsthitā || 35 ||  
  
atra ātmano manogocaratvaṃ tadabhāvaścetyatra | etadeva nirūpayitumupakramate   
- mana iti | bāhye anātmani || 35 ||  
  
ādyānyebhyaḥ parāvṛttiḥ parā tatparatā bhavet |  
anyebhyastu parāvṛttimātre'pi manasaḥ sati || 36 ||  
  
dviprakāratāmevāha - ādyeti | didṛkṣitādanyebhyaḥ parāvṛttiḥ | parā   
dvitīyā | tatparatā tadekaniṣṭhitiḥ | evaṃ dvividhā manogoracatā manovyāpāraḥ |   
anyaparāvṛttimātramevāstu tatparatā māstviti cedāha - anyebhya iti || 36 ||  
  
p. 264)  
  
na kiñcidbhāsayedvastu taṭasthāasareṣu yat [k: tat] |  
tasmāttatparatāpyatra vyāpāro mānasaḥ paraḥ || 37 ||  
  
taṭasthāvasareṣu udāsīnadaśāsu | yadyasmād na [k: na nāsti] kiñcidvastu   
bhāsayet tasmāttatparatā'pyatra vastubhāsane mānasaḥ paro dvitīyo vyāpāra   
eṣṭavya iti śeṣaḥ | yadyapi tatparatvamātrasya manovyāpāratve na kaściddoṣaḥ   
tathāpi tatparatvamātramityatra mātrapadārtha evānyaparāvṛttiriti jñeyā || 37 ||  
  
evaṃ vyāvṛttabhāvānāṃ vyāpāradvayabhāsanam |  
avyāvṛttā citiryasmāttasmānnātra tathā bhavet || 38 ||  
  
evamuktarītyā vyāvṛttabhāvānāṃ paricchinnānātmavastūnāṃ   
mānasavyāpāradvayena bhāsanam | atra cidātmaviṣaye | na tathā na   
vyāpāradvayāpekṣaṃ bhāsanaṃ bhavet || 38 ||  
  
anyebhyastu parāvṛttimātreṇaivāvabhāsayet |  
yathā puraḥsthitādarśe kiñciddarśanahetave || 39 ||  
  
tarhi kathaṃ tadavabhāsanamiti cedāha - anyebhya iti |   
manaścidātmānamavabhāsayet | atra dṛṣṭāntaḥ - yatheti | kiñcit   
pratibimbadarśanahetave || 39 ||  
  
anyebhyastu parāvṛttirābhimukhyaṃ ca tasya vai |  
apekṣyate darpaṇasya pratibimbadidṛkṣuṇā || 40 ||  
  
tatpratibimbādanyapratibimbebhyaḥ parāvṛttistatpratibimbābhimukhyaṃ ca   
bimbadidṛkṣuṇā'pekṣyate || 40 ||  
  
gaganaṃ darpaṇe draṣṭuṃ yadā samabhivāñchati |  
tadā'nyebhyaḥ parāvṛttimātreṇa hi kṛtārthatā || 41 ||  
  
darpaṇāntargatayatkiñcitpratibimbāvabhāsane vyāpāradvayāpekṣāmuktvā   
tadanatargatapratibimbagaganadarśane na vyāpāradvayāpekṣetyāha -   
gaganamiti | anyebhyaḥ pratibimbebhyaḥ | kṛtārthatā   
pratibimbagaganāvabhāsanasiddhiḥ || 41 ||  
  
p. 265)  
  
gaganaṃ sarvato vyāptaṃ darpaṇe sarvadā sthitam |  
avyāvṛttaṃ kintu cānyairabhicchannaṃ na bhāsate || 42 ||  
  
etadevopapādayati - gaganamiti | darpaṇe pratibimbagaganaṃ sarvato vyāptaṃ   
sadā sthitaṃ ca tadgatanikhilapratibimbebhyo'vyāvṛttaṃ ca [k: tteśca] |   
evaṃ sthite pratibimbabhāsanakāle kuto na bhāsata iti cedāha - kintu cānyairiti |   
anyaiḥ pratibimbairityarthaḥ || 42 ||  
  
sarvāśrayaṃ sarvagatamapi taiśchāditaṃ yataḥ |  
atastebhyaḥ parāvṛttimātreṇaiva vibhāsate || 43 ||  
  
sarvapratibimbānāmāśrayamapi | darpaṇe sarvatra gataṃ sthitamapi | taiḥ   
pratibimbaḥ | yataḥ chāditam ataḥ pratibimbebhyaḥ parāvṛttimātreṇa gaganaṃ   
vibhāsate | yadyapyatra taṭasthasya tadgaganāvabhāsāttatparatvamapyapekṣitameva   
tathāpi pratibimbadidṛkṣordarapaṇatatparasya anyapratibimbaparāvṛttimātreṇa   
darpaṇatatparatvenaiva gaganāvabhāsanam na tatparatāntaramapekṣitamiti bodhyam   
[kh, g: dhyeyam] || 43 ||  
  
eva citiḥ sarvagatā sarvāśrayatayā sthitā |  
sarvakāle samāpūrṇā manasi vyomavad dvija || 44 ||  
  
dārṣṭāntike yojayati - evamiti | sarvakāle sameti | darpaṇagaganavad   
ghaṭādibhāsanakāle'pi sarvagatatvādikaṃ na tyajatītyarthaḥ | darpaṇe   
gaganavanmanasi pūrṇā || 44 ||  
  
tasmādanyaparāvṛttimātra manasa iṣyate |  
paśya vipra citiḥ kutra kadā nāstyavabhāsinī || 45 ||  
  
yasmānmanasi sarvadā pūrṇā tasmāt |   
saṃvidātmasvabhāvabhāsane'nātmavastubhyaḥ parāvṛttimātraṃ manasaḥ   
pratyāvṛttatvamitīṣyate | atredaṃ tātparyam - śuddhacidātmanaḥ   
sarvagatatvena manogatatve siddhe cidātmano'nyebhyaḥ parāvṛttasya manasaḥ   
svaprakāśasya svānabhimukhyā ghaṭanā nisargasiddhaṃ svābhimukhyamiti   
nāpūrvasya tatparatvasyāpekṣeti | citiḥ sarvagatetyetat sādhayati - paśyeti || 45 ||  
  
p. 266)  
  
yadā yatra ca sā nāsti na yadā nāpi yatra ca |  
tasmāccidātmāvabhāse manaso'nyaparāvṛtiḥ || 46 ||  
  
sā citiḥ | na yadeti | yadetyuktaḥ kālo yatretyukto deśaśca tadā na siddhyediti   
bhāvaḥ | tasmāt sarvagatatvādanyaparāvṛttiḥ kevalā'pekṣiteti sambandhaḥ || 46 ||  
  
kevalāpekṣitā naivābhimukhyaṃ nūtanaṃ kvacit |  
ābhimukhyābhāvahetorevā'vedyatvamiṣyate || 47 ||  
  
ābhimukhyasya nisargasiddhatvānnūtanaṃ tannāpekṣitamityāha - naiveti |   
cidātmano'vedyatvamābhimukhyānapekṣaṇādevocyata ityāha - ābhimukhyeti ||   
47 ||  
  
ata eva śuddhamanovedyaṃ tattattvamucyate |  
anyebhyastu parāvṛttireva śuddhirhi mānasī || 48 ||  
  
ata eveti | avedyatvasyābhimukhyānapeks'ṇahetukatvādeva | keyaṃ śuddhiriti   
cedāha - anyebhya iti || 48 ||  
  
etadeva paraṃ tattvajñāne sādhanamucyate |  
yāvannahi manaḥ śuddhaṃ tāvajjñānaṃ kathaṃ bhavet || 49 ||  
  
etadeva anyaparāvṛttireva | paraṃ mukhyaṃ sādhanam | vyatirekato'sya   
mukhyasādhanatvamāha - yāvaditi || 49 ||  
  
śuddhe manasi vai jñānaṃ kathaṃ vā na bhaved dhruvam |  
upakṣīṇaṃ sarvamatra sādhanaṃ tasya śodhane || 50 ||  
  
anvayato'pi tasya mukhyatāmāha - śuddha iti | karmopāsanādi sarvaṃ [k:   
sarva] śāstroktasādhanaṃ manaḥśodhana eva viniyuktamityāha -   
upakṣīṇamiti | atra asmin | tasya manasaḥ śodhane || 50 ||  
  
karma vopāsanaṃ vāpi vairāgyādikameva vā |  
manasaḥ śodhane eva viniyuktaṃ na cānyathā || 51 ||  
  
etadeva spaṣṭamāha - karma veti | ādinā bhaktiśraddhādi | na cānyathā na   
sākṣājjñāne viniyogaḥ || 51 ||  
  
p. 267)  
  
tasmācchuddhena manasā bhāsate tat paraṃ vapuḥ |  
iti rājñeritaṃ śrutvā tvaṣṭāvakraḥ punarjagau || 52 ||  
  
tasmāt sarvasādhanānāṃ manaḥśodhane upakṣīṇatvāt | paraṃ vapuḥ   
śuddhacidvapurātmā | rājñā janakena || 52 ||  
  
rājastvayoktamanyebhyaḥ parāvṛttirhi mānasī |  
kevalā cet sā parā cid manasā pravibhāsate || 53 ||  
  
anyebhyaḥ anātmavastubhyaḥ | tatparatvamanapekṣya manaso'nyaparāvṛttiḥ   
[g: nyā parā] kevalā sampannā cecchuddhātmasvarūpaṃ bhāsata iti   
tvayoktam || 53 ||  
  
tat suṣuptau vibhāseta parāvṛttaṃ manastadā |  
tataḥ [k: tatra] kiṃ sādhanairanyaiḥ suptimātrāt kṛtārthatā || 54 ||  
  
evaṃ cet suṣuptau manaso'nyaparāvṛttatvāt tad ātmasvarūpaṃ vibhāseta | tataḥ   
sādhanānāṃ vaiyarthyamityāha - kiṃ sādhanairiti || 54 ||  
  
iti paryanuyukto'tha vipreṇovāca bhūpatiḥ |  
samāhitaḥ śṛṇu brahman samādhānaṃ vadāmi te || 55 ||  
  
paryanuyuktaḥ ākṣiptaḥ || 55 ||  
  
satyaṃ suṣuptau manasaḥ parāvṛttistu sarvathā |  
līnaṃ manastvaṃ cāpyasya kathaṃ tāmavabhāsayet || 56 ||  
  
samādhānamāha - satyamityādi | sarvathā parāvṛttirastīti satyam | asya   
manaso manastvaṃ vastvavabhāsanasāmarthyaṃ nirmalatātmakasāttvikatvamiti   
yāvat | līnaṃ tamasācchannam | tasmāt tāṃ śuddhacitiṃ kathamavabhāsayet   
[k: kathamanava] || 56 ||  
  
kajjalena samālipte darpaṇe gaganaṃ nahi |  
anyebhyastu parāvṛttimātreṇa bhāsate kvacit || 57 ||  
  
atra dṛṣṭāntaḥ - kajjaleneti || 57 ||  
  
p. 268)  
  
evaṃ vilipte manasi nidrayā'nyaparāvṛteḥ |  
ayogyatvādeva mano bhāsayenna citiṃ kvacit || 58 ||  
  
dārṣṭāntike yojayati - evamiti | nidrayā tamorūpayā jaḍaśaktyā |   
anyaparāvṛttereva hetormano na kvacit citiṃ bhāsayet | kuta iti cedāha -   
ayogyatvāditi || 58 ||  
  
anyathā loṣṭakuḍyāderapi bhāyāt kuto na sā |  
tasmādyogyena manasā śuddhena bhāsate hi sā || 59 ||  
  
yogyena manasā'vabhāseta | ayogyenāpi yadi vastu bhāseta tarhi   
loṣṭādibhirhastagṛhītairanyebhyo dūramapasaraṇena   
parāvṛttairghaṭādyābhimukhyena sthāpitairapi ghaṭādikaṃ   
kevalaparāvṛttairvā sā citiḥ kuto na bhāyādityāha - anyatheti | kuḍyādeḥ   
kuḍyādibhiḥ | tato yogyaśuddhamanasā śuddhā citirbhāsata ityāha - tasmāditi   
|| 59 ||  
  
ataḥ sadyojātaśiśorbhāsate nahi kiñcana |  
athāpi śṛṇu vakṣyāmi maṣīlipte hi darpaṇe || 60 ||  
  
ataḥ sadyojātaśiśormanaso'yogyatvāt | samādhānāntaraṃ sadṛṣṭāntamāha -  
  
अलक्षितं चापि मषीप्रतिबिम्बनमस्ति वै ।  
संश्लेषान्न विलक्ष्येत स्वभावस्यानपोहनात् ॥ ६१ ॥  
  
मषीलिप्ते दर्पणे मषीप्रतिबिम्बनं केनाप्यलक्षितमस्ति । अस्ति चेत् कुतो न लक्ष्यत   
इति चेदाह - संश्लेषादिति । कुत एवं कल्प्यत इति चेदाह - स्वभावस्येति ।   
सम्मुखस्थप्रतिबिम्बग्रहणस्वभावस्य । अनपोहनात् अनपायात् ।   
सम्मुखस्थप्रतिबिम्बग्रहणस्वभावे हि दर्पणे   
मषीप्रतिबिम्बनमावश्यकमिति भावः ॥ ६१ ॥  
  
तथा मनः सुषुप्तिस्थं संश्लिष्टं निद्रयैव हि ।  
अतोऽन्येभ्यः परावृत्तेरभावाद् भासयेन्न ताम् ॥ ६२ ॥  
  
दार्ष्टान्तिके योजयति - तथेति । मषीसंश्लिष्टदर्पणवन्मनो निद्रया   
संश्लिष्टम् । अतो निद्रासंश्लेषाद्धेतोः । निद्राकारग्रहणात्   
सुषुप्तावन्यपरावृत्तेरभावान्मनो न तां शुद्धां चितिं भासयेत् ॥ ६२ ॥  
  
प्। २६९)  
  
अतो निद्रास्मृतिरपि व्युत्थितस्य हि सम्भवेत् ।  
मूढतापि च या तस्यां दशायामनुभूयते ॥ ६३ ॥  
  
अतः सुषुप्तौ निद्राकारग्रहणात् । सुषुप्तेर्व्युत्थितस्य न किञ्चिदवेदिषमिति   
निद्रास्मृतिः सम्भवेत् स्मृतेर्ग्रहणपूर्वकत्वनियमादिति भावः । सुषुप्तौ   
निद्रासंश्लेषाभ्युपगमादेव तस्यां सुषुप्तिदशायां   
निद्रात्मकमूढताऽनुभूयत इति स्मृत्यनुरोधेन यत् कल्पितं तदपि   
सम्भवेदिति ज्ञेयम् ॥ ६३ ॥  
  
तत्ते सम्यक् प्रवक्ष्यामि शृणु सम्यक् समाहितः ।  
मनसस्तु द्विधाऽवस्था प्रकाशामर्शभेदतः ॥ ६४ ॥  
  
एवं सुषुप्तावात्मावभासप्रसक्तिं सुषुप्तौ मनसो मनस्त्वस्य   
लीनत्वान्निद्रातत्परत्वेनान्यपरावृत्त्यभावाच्चेति हेतुना निराकृत्य भूयः   
सुषुप्त्यादिस्वरूपभेदविवेचनेनापि दोषनिराकरणायारभते - तत इति । तत्   
सुषुप्तिसमाध्योर्भेदम् । प्रकाशावस्था आमर्शो विमर्शावस्था चेति ॥ ६४ ॥  
  
बहिरर्थेषु विश्रान्तिर्या प्रकाशः स उच्यते ।  
यस्तद्विचारः स्वस्मिन् वै स विमर्श उदाहृतः ॥ ६५ ॥  
  
एतयोरेव स्वरूपं विशदयति - बहिरिति । बहिर्मनसो याऽर्थेषु विश्रान्तिः   
सम्बन्धः स प्रकाशः प्रकाशावस्थोच्यते । स्वस्मिन् मनसोऽन्तः   
प्रतिबिम्बत्वेन गृहीतस्य तस्यैवार्थस्यायमीदृश इति शब्दसम्भेदात्मा   
विचारः स विमर्शः विमर्शदशा । इदमत्र तात्पर्यम् - मनो   
हीन्द्रियादिद्वारा घटादिविषयसम्बद्धमादौ भवति । तत्काले हि घटादिवस्तु   
केवलमयं घट इति शब्दोल्लेखवर्जनेनाव्यावृत्तरूपेण प्रकाशते । एतदेव   
सविकल्पज्ञानहेतु [क्: ज्ञाने हेतु] निर्विकल्पकं नित्यानुमेयमिति   
ज्ञानानां परतःप्रामाण्यवादिन आहुः । एतदेव वस्तुप्रकाशो   
वस्तुदर्शनमित्यागमेषूच्यते । एवं वस्तुप्रकाशोत्तरक्षणे   
बाह्यघटादेर्यः प्रतिबिम्बात्मको मनस्याकारः तस्यायमीदृश इति   
शब्दसम्भेदेनेतरव्यावृत्तस्वरूपविचारात्मावभासो यः स विमर्शः   
सविकल्पकमिति चोच्यत इति । एतदुक्तं प्रत्यभिज्ञायाम् - इदमेतादृगित्येवं   
यद्वशाद्व्यवतिष्ठते । वस्तु प्रमाणं तत् सोऽपि स्वाभासोऽभिनवोदयः ॥   
सोऽन्तस्तथा विमर्शात्मा देशकालाद्यभेदिनि । एकाभिधानविषये   
मितिर्वस्तुन्यबाधिता [क्, ख्: प्रतिवस्तुन्यबाधिता] ॥ (२।१६-  
  
p. 270)  
  
prakāśo nirvikalpaḥ syād vastūnāmavibhedataḥ |  
vimarśaḥ śabdasambhedād vibhedāt savikalpakaḥ || 66 ||  
  
evadeva spaṣṭamāha - prakāśa iti avibhedataḥ avyāvṛttarūpeṇa vastūnāṃ   
prakāśo nivikalpako bhavediti śeṣaḥ | vibhedād vyāvṛttarūpeṇa   
śabdasambhedād vastūnāṃ vimarśaḥ savikalpako bhavet || 66 ||  
  
ayamevaṃvidha iti śabdasambhedavarjitaḥ |  
vastudarśanarūpo'sau prakāśo nivikalpakaḥ || 67 ||  
  
punaretasyaiva vivaraṇaṃ ślokadvayena kriyate - ayamiti || 67 ||  
  
ayamevaṃvidha iti vastudarśanamūlakaḥ |  
śabdasambhinnarūpo'sau vicārātmāvabhāsanaḥ || 68 ||  
  
vastudarśanaṃ nirvikalpakaṃ mūlaṃ kāraṇaṃ yasya | ayamevaṃvidha iti |   
vicārātmā avabhāsanaṃ yasya saḥ savikalpaka iti śeṣaḥ || 68 ||  
  
āntaro'bhinavo'nyo vā vimarśa iti kīrtitaḥ |  
tatra yo'bhinavābhāsaḥ sa prokto'nubhavātmakaḥ || 69 ||  
  
evaṃvidho vimarśa āntaro mānasapratibimbālambanaḥ | so'pi - abhinavaḥ   
anyaśceti dvividhaḥ kīrtitaḥ | tatra tayormadhye yo'bhinavābhāsaḥ   
so'nubhavātmakaḥ || 69 ||  
  
anyaḥ smṛtyanusandhānātmakaḥ saṃskārasambhavaḥ |  
evaṃ mano dviprakāraśaktiyuktaṃ sadā sthitam || 70 ||  
  
tadanyo yaḥ savikalpaḥ smṛtirūpa'nusandhānarūpaśca vikalpaḥ   
saṃskārasambhavaḥ prāganubhavotthasaṃskārajanyaḥ | evamuktarītyā manaḥ   
prakāśāmarśātmakanirvikalpasavikalpakābhāsaśaktidvayayuktaṃ bhavati || 70 ||  
  
p. 271)  
  
nidrāprakāśarūpā'sau suṣuptiścirasaṃsthitā |  
jāgarāmarśabahulā cetyamūḍhadaśocyate [ca iti amūḍha iti   
cchedaḥ] || 71 ||  
  
evaṃ manaso dvaividhyaṃ pratipādya   
suṣuptermūḍhadaśātvamupapādayitumupakramate - nidreti | nidrāviṣayako yaḥ   
prakāśo nirvikalpaṃ jñānam tadrūpā suṣuptiḥ | cirasaṃsthitā   
ghaṭādinirvikalpavanna kṣaṇiketyarthaḥ | castvarthe | jāgaradaśā tu āmarśabahulā   
āmarśāḥ savikalpajñānāni bahulāni yasyāṃ sā   
ekaikanirvikalpottaramanekasavikalpodayādāmarśabahulā jāgrat ityato hetoḥ sā   
amūḍhadaśocyate | suṣuptāvāmarśābhāvānmūḍhateti tātparyam || 71 ||  
  
prakāśanibiḍā yasmāt suṣuptirmūḍhatātmikā |  
ata eva hi dīpādeḥ prakāśanibiḍatvataḥ || 72 ||  
  
suṣuptiryasmāddhetoḥ prakāśanibiḍā kevalaprakāśātmikā vimarśahīneti   
tātparyam | tasmāt suṣuptirmūḍhatārūpā | mūḍhadaśeti yāvat | atrāyaṃ bhāvaḥ   
- cidātmā hi prakāśaikavapurapi nahi   
śāntātmavādināmivāśmaśakalakalpaḥ jaḍatvaprasakteḥ | api tu   
sphuratprakāśarūpaḥ | sphuratprakāśarūpatvaṃ hi na dīpādiṣviti jaḍato   
vyāvṛttiḥ | eṣaiva sphuradrūpatā caitanyaṃ vimarśaścitiśaktiḥ kriyā spandaḥ   
parāhantetyādipadairāgameṣūcyate | evaṃrūpatvādeva parātmano   
jagatkriyāprabhaviṣṇutvam | yadāhurācāryāḥ - śivaḥ śaktyā yukto yadi   
bhavati śaktaḥ prabhavituṃ na cedevaṃ devona khalu kuśalaḥ spanditumapi   
(sau0 la0 1|1) iti | nahyatra śivo'nirvacanīyamṛṣātmakamāyāśaktyā   
yukta ityartho'bhipretaḥ tadaiva tvaṃ tasmai diśasi nijasāyujyapadavīm (sau0 la0   
1|22) iti bhajanti tvāṃ dhanyāḥ katicana cidānandalaharīm (sau0 la0 1|  
8) iti turīyā kāpi tvaṃ duradhigamaniḥsīmamahimā mahāmāye   
[mahāmāyā iti mudritagranthapāṭhaḥ] viśvaṃ bhramayasi   
parabrahmamahiṣī (sau0 la0 2|58) iti ca   
prastutaśaktisvarūpanirūpaṇāsāmañjasyaprasakteḥ |   
  
p. 272)  
  
na ca jagataḥ śaśaviṣāṇakalpatvena tatkriyāyāśca tatsamaśīlatvānna parātmano   
niruktarūpatābhyupagamaḥ saprayojana iti vācyam śūnyavādaprasakteḥ | jagataḥ   
śaśaviṣāṇakalpatvābhyupagame hi - yato vā imāni bhūtāni jāyante   
(taitti0 3|1) janmādyasya yataḥ (bra0 sū0 1|1|2) etad yasmāt   
samutpannam ityādiśrutismṛtyāgamānāmunmattapralapitatvaprasakteśca | na ca   
nāsti śūnyavādaprasaktiḥ paracidātmano'bhyupagamāditi vācyam   
abhyupagamapadārthasya jagadantaḥpātitvena śaśaviṣāṇakalpatvenāsiddheḥ |   
nanu jagatsvarūpābhyupagame dvaitaprasaktiḥ neha nānāsti kiñcana (bṛ0 u0   
4|4|19) ityādiśrutyādivyākopaśceti cet atattvajño'syadvaitaśāstrasya | nahi   
jagataḥ śūnyatāmāha kvacidadvaitaśāstram sadeva āsīt (aita0 u0 1|1)   
aitadātmyamidaṃ sarvam (cha0 u0 6|8|7)   
tadananyatvamārambhaṇaśabdādibhyaḥ (bra0 su00 2|1|14) eka eva   
parātmā'sau bhāsate jagadātmanā ityādiśrutyādibhirjagataḥ satyatānirūpaṇāt |   
nāstyadvaitahānirapi | yato darpaṇāntarbhāsamānapratibimbanagarasya vibhinnatvena   
bhāsamānasyāpi darpaṇamātrātmatā na tato darpaṇasyādvitīyarūpatāhānirevaṃ   
paracidātmani bhāsamānajagataḥ paracidātmamātratā tato   
nādvaitasvarūpahāniśca | neha nānāsti (bṛ0 u0 4|4|19) ityādiniṣedhastu   
dvaitamātraparyavasito'bhipretaḥ | ata eva - sarvaṃ māyeti yajjñānamajñānaṃ   
parikīrtitam | sarvaṃ śiva iti jñānaṃ jñānaṃ jñānavido viduḥ ||   
ghaṭpaṭaśakaṭāvabhāsajālamasaditi [k: ślokasya pūrvārdho nāsti]   
viditaṃ bhavedavidyā | ghaṭapaṭaśakaṭāvabhāsajālaṃ saditi suviditaṃ bhaveddhi   
vidyā || (yo0 vā0 6 pū0 |10|45)   
ityādisūtasaṃhitāvāsiṣṭhādyuktisaṅgatiḥ | tathā ca paracidātmā   
māyā'parābhidhānasvasvātantryamātrāt svātmānameva   
vicitravaiśvarūpye'nāvabhāsayati svāvabhāsitaparicchinnacidātmakajīvadṛṣṭyā   
| evamavabhāsite viśvarūpe dvaitadṛṣṭirjīvānāṃ bandhaḥ   
advaitadṛṣṭirmokṣaḥ | svātantryaṃ vaiśvarūpyāvabhāsanaṃ jīvāvabhāsanaṃ   
tadvandhāvabhāso mokṣāvabhāsaścetyetatsarvaṃ darpaṇapratibimbavad bhagavatā   
svātantryenāvabhāsitaṃ svapnasaṅkalpanagaravadavabhāsanamātrasāram   
[k, kh: svasaṃ0 avabhāsanaṃ tu paracidekarūpamiti sarvamanavadyam |   
tathā ca paracidātmani jīvitabhūto vimarśaḥ | suṣuptau   
nidrārūpajaḍaśaktipratibimbena [k, kh: bimbairna]   
vimarśāśācchādanānmūḍhateti sarvairvidvadbhirniściteti sambandhaḥ |   
ghaṭādidṛśyānāṃ cidekarasatve'pi tatra vimarśāṃśānunmeṣādeva jaḍatvam |   
evaṃ dīpasya prakāśanibiḍasyāpīti | tasmādvimarśānunmeṣa eva jāḍyanimittamiti   
tātparyam || 72 ||  
  
p. 273)  
  
niścitā mūḍhatā sarvairvidvadbhirapi sarvathā |  
nidrā prathamajā'vyaktaṃ mahāśūnyamihocyate || 73 ||  
  
suṣuptau nidrayācchādanād vimarśānunmeṣa ityuktam | keyaṃ sā nidreti cedāha   
- nidreti | prathamajā'vyaktam | sṛṣṭau prathamato yaḥ   
svarūpasaṅkoco'vabhāsitastannāntarīyako yo bāhyāvabhāso   
jagaccitrabhittirūpatvena [k: miti] prāgudāhṛtastadeva prathamaṃ jātatvāt   
prathamajam | na kenacidākāreṇa kvacid vyajyata ityavyaktam | ata   
evākārādyabhāvād mahāśunyam | iha suṣuptau nidretyucyate || 73 ||  
  
nāsti sāmānyapadavī suṣuptistatprakāśanam |  
vastudarśanakāle'pi jāgratyevaṃvidhaṃ manaḥ || 74 ||  
  
nāsti sāmānyapadavīti | nāstīti yaḥ pratyayaḥ tatsāmānyasya padavī viṣayaḥ   
dṛśyasāmānyābhāva iti yāvat | proktāvyaktamevātyantābhāvaḥ | suṣuptau na   
kiñcidavediṣamiti smṛtyanurodhena na kiñciditi dṛśyasāmānyābhāvaḥ   
prakāśata iti bhāvaḥ | suṣuptirhi evaṃvidhanidrāprakāśanaṃ   
nidrāprakāśāvasthā | vastudarśanaṃ ghaṭādinirvikalpaḥ | tatkāle'pi   
jāgraddaśāyām | evaṃvidhaṃ suṣuptidaśāyāmiva mūḍhameva mano bhavati || 74   
||  
  
p. 274)  
  
kintūttarakṣaṇodbhūtavikalpaughaistirohitam |  
suṣuptāvavyaktaśaktiprakāśanibiḍatvataḥ || 75 ||  
  
nanu suptāviva jāgrati na kadācidapi mūḍhatā'nubhūyata iti cedāha - kintviti |   
jāgrati nirvikalpasya kṣaṇikatvena taduttarodbhūtavikalpajñānasamudāyena   
mūḍhatvaṃ tirohitam | nanu suṣuptau mano vilīyata iti prasiddhamanyatra   
[suṣuptikāle sakale vilīne (1|13) iti kaivalyopaniṣadādau] tat   
kathaṃ nidrāprakāśakaṃ mana ityuktamiti cedāha - suṣuptāviti |   
avyaktaśaktiprakāśaikarūpatvānmanaso vimarśāṃśānunmeṣāditi tātparyam |   
viviñcantīti sambandhaḥ || 75 ||  
  
mano vilīnamityevaṃ viviñcanti vivecakāḥ |  
vastudarśanakāle'pi caivaṃ līnaṃ mano bhavet || 76 ||  
  
mana iti | tadānīṃ nirvikalpaikarūpatvena sthiratvānmanasaḥ   
pratikṣaṇabhinnapariṇāmābhāvamātreṇa mano vilīnamityevaṃ [k:   
mityeva] vivekanipuṇā viviñcanti niścinvanti | cetyābhimukhatā prāptaṃ   
cittattvaṃ cittamucyate ityādyuktyā cidātmatattvameva viṣayeṣu prasaradiva sthitaṃ   
mana ityucyate | suṣuptau sthiratvena prasaradrūpatābhāvānmano   
vastudarśanātmakaghaṭādinirvikalpakāle tulya ityāha - vastviti || 76 ||  
  
p. 275)  
  
śṛṇu brahman rahasyaṃ te vakṣyāmi svānubhūtitaḥ |  
yatra muhyanti vidvāṃso'pyatisūkṣmavivecakāḥ || 77 ||  
  
evaṃ suṣupterjāḍyatāmupapādya samādhisuṣuptyorbhedaupapādayitumupakramate   
- śṛṇviti | svānubhūtitaḥ svānubhavānusāreṇa | rahasyatve hetumāha -   
yatreti | sūkṣmavastūnāṃ svarūpasya vivecanakuśalā api yatra vakṣyamāṇārthe   
muhyanti || 77 ||  
  
nirvikalpasamādhiśca suṣuptirvastudarśanam |  
trayametaccaikavidhaṃ prakāśanibiḍatvataḥ || 78 ||  
  
tadevāha - nirvikalpeti | nirvikalpasamādhiḥ cidātmanaḥ   
svaprakāśamātrātmanā'vasthitiḥ | suṣuptirvastudarśanaṃ   
cāvyaktaghaṭādibhāvayoḥ prakāśau | etattrayamapyekavidhaṃ samānam | tatra   
hetuḥ - prakāśanibiḍatvata iti | anudbhūtavimarśātmatvādityarthaḥ | proktāsu   
tisṛṣvapi daśāsu vimarśātmakavikalpaśakteḥ sthūlāyā ayamīdṛśa   
ityādiśabdamayyā [k, kh: prāptyā] abhāvāt prakāśamātrātmatvāt   
prakāśanibiḍatvamitibhāvaḥ || 78 ||  
  
vimarśabhedād bhedo hi lakṣyate vyāvahārikaiḥ |  
tatra heturbhāsyabhedādityeva praviniścayaḥ || 79 ||  
  
tarhi kathamiyaṃ suṣuptirayaṃ samādhirityādivyavahārabheda iti cedāha -   
vimarśabhedāditi | tatsvarūpasāmye'pi   
tattaduttarodbhūtānusandhānādirūpavimarśabhedādityarthaḥ |   
samādheruttarametāvatkālamahaṃ tūṣṇīmāsamiti suṣupteruttaraṃ na   
kiñcidavediṣamiti vastudarśanottaram ayaṃ ghaṭa iti ca vimarśabhedo jñeyaḥ |   
nanu kāraṇasāmye kāryasāmyanaiyatyāt kathaṃ vimarśasyāpi bheda iti cedāha -  
समाध्यादीनामपि स्वरूपभेदः स्यादिति वाच्यम्   
शब्दसम्भेदात्मकविकल्पत्वा भावेन तेषां स्वरूपभेदाभावात् ॥ ७९ ॥  
  
समाधौ केवलचितिः सुप्तावव्यक्तमेव च ।  
दर्शने भिन्नभासो हि भास्यमेवं त्रिधा स्थितम् ॥ ८० ॥  
  
भिन्नान् विषयानेवाह - समाधाविति । केवलचितिः   
दृश्यदेहाद्याकारासंवलितमात्मतत्त्वम् । अव्यक्तं प्रोक्तं   
बहिःपदस्यार्थभूतम् । भिन्नभासो व्यावृत्तत्वेन भासमानो घटादिः ।   
यद्यपि चितेः परप्रकाश्यत्वरूपवेद्यत्वं नास्त्येव तथापि   
शुद्धमनोव्यापारापेक्षाया निरूपितत्वात् कथञ्चिद्वेद्यत्वमस्तीत्यवसेयम् ॥ ८०   
॥  
  
प्। २७६)  
  
भास्यभेदेऽपि भासस्तु केवलं निर्विकल्पकः ।  
अतः प्रकाशनिबिड इत्येव सम्प्रचक्षते ॥ ८१ ॥  
  
ननु भास्यभेदे समाध्यादेः स्वरूपभेद आवश्यक इति चेदाह - भास्येति   
। समाध्यादिभासस्तु न भिन्नः निर्विकल्पत्वात् । शब्दानुसम्भेदो हि   
विकल्पस्वरूपभेदकः । स प्रकृते नास्तीति न स्वरूपभेद इति तात्पर्यम् ।   
यस्माच्छब्दासम्भेदेन विमर्शरहितः अतः समाध्यादिदशाभेदः   
प्रकाशनिबिड इति प्रचक्षते ॥ ८१ ॥  
  
समाधिश्च सुषुप्तिश्च चिरकालभवत्वतः ।  
अनन्तरं स्पष्टतया सर्वैरपि विमृश्यते ॥ ८२ ॥  
  
ननु समाध्यादित्रयं तुल्यं चेत् समाधिसुषुप्ती इव वस्तुदर्शनमपि   
स्वोत्तरकाले सर्वैः स्पष्टं कुतो न विमृश्यत इति चेदाह - समाधिश्चेति ।   
चिरकालेभवत्वत इति । अक्षणिकत्वादित्यर्थः ॥ ८२ ॥  
  
क्षणिकत्वाद् दर्शनं तु स्पष्टं नहि विमृश्यते ।  
एवं समाधिः सुप्तिश्च क्षणिका न विमृश्यते ॥ ८३ ॥  
  
यथा वस्तुदर्शनं क्षणिकत्वादुत्तरकाले स्पष्टं न विमृश्यते एवं   
क्षणिकसमाधिसुषुप्ती न विमृश्येते इत्याह - एवमिति ॥ ८३ ॥  
  
सुषुप्तिः क्षणिका तद्वत् समाधिरपि विद्यते ।  
सुषुप्तिर्लक्ष्यते सूक्ष्मदृग्भिः परिचयात् खलु ॥ ८४ ॥  
  
सुषुप्तिः समाधिश्च जाग्रदादौ विद्येते । तत्र क्षणिका सुषुप्तिस्तु   
दीर्घसुषुप्तेरनुभवेन परिचयात् सूक्ष्मदृग्भिर्लक्ष्यत इत्याह - सेति   
(सुषुप्तिरिति) । क्षणिकेत्यर्थः ॥ ८४ ॥  
  
प्। २७७)  
  
समाधिस्त्वपरिचयात् सूक्ष्मो नहि विमृश्यते ।  
सर्वेषां प्राणिनां ब्रह्मन् व्यवहारदशास्वपि ॥ ८५ ॥  
  
समाधिरननुभूतत्वेनापरिचयान्न विमृश्यत इत्याह - समाधिरिति   
[क्, ख्: समाधिरिति ॥॥। सर्वेषामिति नास्ति] । सूक्ष्मः क्षणिकः । ननु   
क्षणिकः समाधिः कस्यास्तीति चेत् आह - सर्वेषामिति । दशास्वपीति ।   
जाग्रदादिष्वपीत्यर्थः । समाधयः सन्तीत्यन्वयः ॥ ८५ ॥  
  
सूक्ष्माः समाधयः सन्ति चाव्युत्पत्त्या विभान्ति नो ।  
जाग्रत्यविमृशिर्या स्यात् स समाधिरुदीरितः ॥ ८६ ॥  
  
तर्हि ते समाधयः कुतो न भान्तीति चेदाह - अव्युत्पत्त्येति ।   
स्वरूपापरिचयादित्यर्थः । जाग्रति समाधिः किंविध इति चेदाह - जाग्रतीति ।   
या अविमृशिः या विमर्शाभावदशा स समाधिः ॥ ८६ ॥  
  
विमर्शाभावमात्रं तु समाधिरभिधीयते ।  
सुषुप्तौ दर्शने चापि समाधित्वमतः स्थितम् ॥ ८७ ॥  
  
समाधिलक्षणमाह - विमर्शेति । अत एव सुषुप्तिवस्तुदर्शनयोः   
समाधित्वं स्थितम् ॥ ८७ ॥  
  
किन्तु मुख्यसमाधित्वमनयोर्नहि विद्यते ।  
भेदामर्शनसंस्कारगर्भितत्वान्न मुख्यता ॥ ८८ ॥  
  
ननु तर्हि सुषुप्त्यादिनैव समाधिफलं भवेदिति चेन्नेत्याह - किन्त्विति ।   
अनयोः सुषुप्तिवस्तुदर्शनयोः । भेदामर्शनेति । भेदोऽनात्मभूतं   
दृश्यवस्तु तद्विषयकं यदामर्शनं विकल्पज्ञानम् तस्य संस्कारः   
सूक्ष्मं शक्तिमयं रूपम् तेन गर्भितत्वाद् युक्तत्वात् । सुषुप्त्युत्तरं न   
किञ्चिदवेदिषमिति वस्तुदर्शनोत्तरमयं घट इति च   
निद्राघटरूपभेदविषयकमामर्शनं विकल्पज्ञानं भवति । एतयोः   
संस्कारात्मकं सूक्ष्मं यच्छक्तिमयं रूपं तत् स्वकारणे सुषुप्तौ   
वस्तुदर्शने चास्ति । कारणे कार्यस्य संस्कारात्मनाऽवस्थानस्य   
सत्कार्यवादिभिरङ्गीकृतत्वादिति भावः । समाध्युत्तरविमर्शनस्य   
चिदात्ममात्रविषयत्वेन भेदो ज्ञेयः ॥ ८८ ॥  
  
प्। २७८)  
  
दर्शनं जाग्रति भवेदविमर्शनरूपकम् ।  
तथापि ते प्रवक्ष्यामि मुनिपुत्रादराच्छृणु ॥ ८९ ॥  
  
यथा सुषुप्तिसमाध्योरक्षणिकयोरविमर्शनरूपता तथा जाग्रति   
क्षणिकसुषुप्तिसमाध्योरपीत्याह - दर्शनमिति । जाग्रति निद्राचितात्मनोर्यत्   
क्सणिकसुषुप्तिसमाधिरूपं दर्शनम् तदपि   
घटादिदर्शनवदविमर्शनरूपमेवेत्यर्थः । ननु तर्हि समाधेरपि   
सुषुप्तिवज्जडावस्थात्वप्रसक्तिरिति चेदाह - तथापीति । यद्यपि साम्यमेव   
प्राप्तम् तथापि सूक्ष्मं विशेषं प्रवक्ष्यामीत्यर्थः ॥ ८९ ॥  
  
अव्यक्तं यत्प्रथमजं नास्ति सामान्यकं हि तत् ।  
नास्तीत्येव हि तद्भानमत्यन्ताभावरूपकम् ॥ ९० ॥  
  
एवं समाधेर्जडत्वव्यावृत्तये विशेषनिरूपणं प्रतिज्ञाय तदर्थमेव   
सुषुप्तिसमाध्योर्विषयं परीक्षितुमुपक्रमते - अव्यक्तमिति । सृष्टेरादौ   
प्रथमजातं बहिःपदस्यार्थभूतम् अव्यक्तं यत् तदेव नास्ति सामान्यं नास्ति   
सामान्यप्रत्ययविषयम् । दृश्यसामान्याभाव [क्: सामान्यभाव]   
इति यावत् । सुषुप्तौ दृश्यसामान्याभावो भासत इत्यत्रानुभवं निदर्शयति   
- नास्तीति । हि यस्मात् । सुषुप्तौ यद्भासते तत् सामान्यतो नास्तीत्येव भासते ।   
अतस्तत्र दृश्यात्यन्ताभाव एव भासत इत्यर्थः । सुषुप्तेर्व्युत्थितस्य न   
किञ्चिदवेदिषमिति स्मरणानुरोधेन सुषुप्तौ नास्तीत्येवानुभवओ वक्तव्यः ।   
तथा च दृश्यसामान्याभाव एव तदा भासमानः सिद्ध्यतीति तात्पर्यम् ॥ ९० ॥  
  
एषा सुषुप्तिरित्युक्ता जडशक्तिर्भवेच्चितः ।  
दर्शने भासमानं च नास्त्याभासपदं यतः ॥ ९१ ॥  
  
एवञ्च सुषुप्तेर्जडदशात्वं सिद्ध्यतीत्याह - एषेति । या चितः   
परचिदात्मनः दृश्यसामान्यात्यन्ताभावरूपाऽव्यक्तात्मकजडशक्तिः सैव   
[ग्: सैषा] सुषुप्तिरित्युक्ता भवेत् । यतः कारणात् सुषुप्तौ दर्शने ज्ञाने   
[क्: ज्ञानं भासमानं नास्त्याभासपदं नास्त्याभासो   
दृश्यात्यन्ताभावो जडशक्तिः पदं विषयो यस्य । न किञ्चिदवेदिषमिति   
स्मृत्याभासविषयस्यैव सुषुप्तिकालिकदर्शने भासमानत्वाद् ज्ञानस्य   
स्मृतिसमानाकारतानियमेन सौषुप्तज्ञानस्य जडशक्त्याकारतासिद्धौ   
सुषुप्तेर्जडरूपतेति भावः ॥ ९१ ॥  
  
प्। २७९)  
  
अतः सुषुप्तिरेव स्याज्जडदर्शनसङ्गता ।  
समाधौ भासमाना या चितिः सा ब्रह्मरूपिणी ॥ ९२ ॥  
  
अत इति । सुषुप्तेर्व्युत्थितस्मृत्यनुरोधात् । सुषुप्तिरेव जडदर्शनेन   
जडशक्त्यात्मकात्यन्ताभावज्ञानेन सङ्गता युक्ता न समाधिरित्यर्थः ।   
ननु सुषुप्ताविव समाधौ भासमानस्यापि जडशक्तित्वं कुतो न भवेदिति   
चेदाह - समाधाविति । समाधिर्नाम मनसोऽनात्मविषयेभ्यः   
परावृत्तस्य प्रत्यक्चिदात्माकारतयाऽवस्थितिः । तथा च   
जडशक्त्यवभासाभावः । ननु प्रत्यक्चितेर्जीवस्य परिच्छिन्नरूपत्वेन   
परिच्छेदकोपाधेरपि जडशक्तिरूपस्य समाधौ भासनमस्तीति चेदाह - सा   
ब्रह्मरूपिणीति । समाधौ भासमाना चितिरनवच्छिन्नत्वेन बृहत्वाद्   
ब्रह्मरूपिणीत्यर्थः ॥ ९२ ॥  
  
भक्षिणी कालदेशानां नास्त्याभासविनाशिनी ।  
सर्वथाऽस्तिमयो देवी सुषुप्तिः सा कथं भवेत् ॥ ९३ ॥  
  
कुतः समाधौ भासमानचितेरपरिच्छिन्नतेति चेदाह - भक्षिणीति ।   
कालदेशानां भक्षिणी ग्रसनशीलेत्यर्थः ।   
आकाशपरिच्छेदकोपाधेर्घटादेर्भासनकाल एव   
परिच्छिन्नघटाकाशाद्यवभासनम् न त्वन्यदा एवं प्रकृतेऽपि चितेः   
परिच्छेदकदेशकालाकाराणां जडशक्तिपल्लवभूतानां दृश्येभ्यो   
[क्: देशेभ्यो] मनसः   
परावृत्तत्वेनावभासनाभावादपरिच्छिन्नत्वेन सामान्यचितिरूपत्वात्   
सर्वविषयावभासकतत्तत्परिच्छिन्नाखिलचित्यनुस्यूतरूपत्वेन   
कालदेशादिभक्षिणी ब्रह्मरूपिणी [क्: ब्रह्मरूपिणी नास्ति] सा चितिरिति   
भावः । परिच्छिन्नचितेर्हि अत्राधुनैवमाकाराऽस्ति अत्राधुनैवमाकारा नास्तीति   
[क्, ख्: नास्ति] ह्यभावरूपता सम्पद्यते अपरिच्छिन्नत्वेनैषा तु   
नास्तीत्याभासस्यात्यन्ताभावस्य विनाशिनी । नास्तीत्यत्र   
नेत्यंशस्यार्थभूतोऽत्यन्ताभावोऽनुपलब्ध्यात्मकप्रकाशजीवित-भूतोऽपि   
चित्प्रकाशसम्बन्धादस्तित्वाभिनिषिक्तः शून्यतां परित्यजति । नञर्थस्यापि   
शून्यस्य चित्सम्बन्धादस्तित्वप्राप्तेर्नास्त्याभासविनाशिनीति तात्पर्यम् ।   
तस्मान्नञर्थसम्बन्धासम्भवात् सर्वथा भावरूपेणाभावरूपेण वा देवी   
प्रकाशैकरूपा सा परचितिरस्तिमयी सत्त्वैकघना सुषुप्तिवज्जडात्मिका कथं   
भवेदित्यर्थः ॥ ९३ ॥  
  
प्। २८०)  
  
तस्मात् सुषुप्तिमात्रेण न भवेद्धि कृतार्थता ।  
बोधयामास जनक इत्यष्टावक्रमुक्तिभिः ॥ ९४ ॥  
  
तस्माद् जडमयत्वेन समाधिविलक्षणत्वात् । उपसंहरति - बोधयामासेति ।   
इति बोधयामासेत्यन्वयः ॥ ९४ ॥  
  
इति श्रीत्रिपुरारहस्ये ज्ञानखण्डे अष्टावक्रीये षोडशोऽध्यायः ॥  
  
इति श्रीत्रिपुरारहस्ये ज्ञानखण्डव्याख्यायां तात्पर्यदीपिकायां   
षोडशोऽध्यायः ॥  
  
  
प्। २८१)  
  
अथ सप्तदशोऽध्यायः  
  
श्रुत्वैवं जनकेनोक्तमष्टावक्रः पुनर्नृपम् ।  
पप्रच्छ यत्तद्वदामि शृणु भार्गव यत्नतः [ग्: संयतः] ॥ १   
॥  
  
अत्र मायिकपद्यैस्तु प्रोक्ता क्षणसमाधयः ।  
पुरुषार्थो न तैश्चेति ज्ञानप्राप्तिक्रमोऽपि च ॥  
  
एवं जाग्रति क्षणिकसमाधयः सन्तीति ॥ १ ॥  
  
राजन् यदुक्तं भवता व्यवहारदशास्वपि ।  
सूक्ष्माः समाधयः सन्तीत्येवं तन्मे [क्: तन्त्रे] वद स्फुटम् ॥ २   
॥  
  
तत् क्षणिकसमाधिस्थानम् ॥ २ ॥  
  
दशासु कासु ते सन्ति निर्विकल्पचिदात्मकाः ।  
एवं तेनानुयुक्तोऽथ प्राह राजा महाशयः ॥ ३ ॥  
  
एतदेव विशदयति - दशास्विति । व्यवहारदशात्मकजाग्रत्स्वप्नयोः   
कास्वन्तरालदशासु । ते निर्विकल्पचिदात्मकाः समाधयः । महानपरिच्छिन्न   
आशयश्चित्तं यस्य । अपरिच्छिन्नचिदाकारमानसः नित्यसमाहित इति यावत् ॥ ३ ॥  
  
शृणु ब्रह्मन् प्रवक्ष्यामि व्यवहारे समाधयः ।  
प्रियया सम्परिष्वक्तो नव्यया प्रथमं यदा ॥ ४ ॥  
  
व्यवहारे ये समाधयस्तान् प्रवक्ष्यामि । तदेवाह - प्रिययेति । प्रियया   
मनःकान्तया । नव्यया अभुक्तपूर्वया । प्रथमं रत्यावेशोपक्रमे । यदा   
सम्परिष्वक्तः सम्यगालिङ्गितः ॥ ४ ॥  
  
तदा न वेद बाह्यं वाऽप्यान्तरं वा क्षणं नरः ।  
तिष्ठेन्न निद्रयाक्रान्तः स समाधिरुदीरितः ॥ ५ ॥  
  
तदा आलिङ्गनकाले । आदौ क्षणमात्रं बाह्यं दिग्देशकालाद्यम् । आन्तरं   
सुखदुःखादिकं वा न वेद । ननु बाह्यान्तरे [क्, ख्:   
बाह्यान्तरवेदनाभावः सुषुप्तौ] वेदनाभावे सुषुप्तो भवेदिति   
चेन्नत्याह - न निद्रयाक्रान्त इति । निद्राक्रान्त्या मूढतामप्राप्त एव   
यस्तिष्ठेत् सोऽयं व्यवहारदशायां क्षणसमाधिः ॥ ५ ॥  
  
प्। २८२)  
  
यच्चिराद्वाञ्छितं किञ्चिदलभ्यत्वेन निश्चितम् ।  
अकस्मात्तस्य सम्प्राप्तिर्यदा भवति वै मुने ॥ ६ ॥  
  
यत्किञ्चिद् वस्तु चिरकालाद्वाञ्छितम् । अकस्मात् असम्भावितप्राप्तिकाल ॥ ६ ॥  
  
तदा न वेद बाह्यं वाऽप्यान्तरं वा क्षणं नरः ।  
तिष्ठेन्न निद्रयाक्रान्तः स समाधिरुदीरितः ॥ ७ ॥  
  
तदा न वेदेत्यादि कृतार्थम् ॥ ७ ॥  
  
अतर्कितं व्रजन् क्वापि निर्भयो हृष्टमानसः ।  
अकस्माद्यदि सम्पश्येद् व्याघ्रादि मृत्युसम्मितम् ॥ ८ ॥  
  
अतर्कितम् अत्र व्याघ्रादिकं भवेदिति सम्भावनाऽविषयम् । मृत्युसम्मितं   
मृत्युतुल्यम् ॥ ८ ॥  
  
तदा न वेद बाह्यं वाऽप्यान्तरं वा क्षणं नरः ।  
तिष्ठेन्न निद्रयाक्रान्तः स समाधिरुदीरितः ॥ ९ ॥  
  
अतिप्रियं स्वपुत्रादि विभुं च गृहकर्मणि ।  
अरोगिणं यदाऽकस्मात् संशृणोति मृतं किल ॥ १० ॥  
  
गृहकर्मणि विभुं समर्थम् ॥ १० ॥  
  
तदा न वेद बाह्यं वाऽप्यान्तरं वा क्षणं नरः ।  
तिष्थेन्न निद्रयाक्रान्तः स समाधिरुदीरितः ॥ ११ ॥  
  
अथान्यथापि वक्ष्यामि समाधेः सम्भवं शृणु ।  
जाग्रत्स्वप्नसुषुप्तीनां मध्ये सन्ति समाधयः ॥ १२ ॥  
  
एवं महासुखहर्षभयशोकानामकस्मात् सम्भवे तत्रारम्भक्षणे मनो   
निर्विमर्शं स्वरूपस्थितं भवति । सेयं क्षणिकसमाधिदशेत्युक्त्वा अन्या अपि   
वक्तुमुपक्रमते - अथेति । समाधेरन्यथा प्रकारान्तरेण सम्भवं   
स्थितिम् । तदेवाह - जाग्रदिति । जाग्रद् बाह्येन्द्रियव्यापारदशा । स्वप्नो   
मनोमात्रस्य स्थूलव्यापारदशा । सुषुप्तिर्मनसो निद्रायां व्यापारदशा ।   
तथा चैतासामन्तराले क्षणं मनो निर्विमर्शं भवति । त इमे समाधयः ॥   
१२ ॥  
  
प्। २८३)  
  
दूरे किञ्चित् पश्यतस्तु बुद्ध्या चैकग्रया मुने ।  
मनो दीर्घात्मतां याति जलूकेव तृणालिषु ॥ १३ ॥  
  
प्रकारान्तरमाह - दूर इति । दूरे नभोमण्डले सूर्यं पश्यतः पुरुषस्य   
मनो यथा तृणजऌकाऽवष्टब्धतृणात् तृणान्तरावष्टम्भाय   
दीर्घीभवति तथा देहे स्थितं मनः सूर्यमण्डलपर्यन्तं दीर्घतां याति ।   
व्यग्रमनस इतस्ततश्चाञ्चल्याड् ऋजुरूपेण [क्: गुरु] दीर्घता न   
सम्पद्यत इत्येकाग्रया बुद्ध्येत्युक्तम् । सूर्यमण्डलैकतत्परमनसेत्यर्थः ॥   
१३ ॥  
  
देहे देहाभासमयं भावे भावात्मकं तथा ।  
मध्ये तन्निर्विकल्पाख्यं मनो लक्षय सर्वदा ॥ १४ ॥  
  
एवं मनसि सति । देहे देहाकारं सूर्यमण्डलरूपभावे भावाकारं च   
भवति । सोऽयं समाधिः । एवं बाह्यभावदर्शनकाले सर्वदा मनोऽस्ति   
तल्लक्षय । न च मनो देहसूर्ययोर्मध्ये गगनाकारमिति वाच्यम् गगनस्य   
निराकारत्वेन मनसो गगनाकारत्वासम्भवात् । न च गगनं चक्षुर्द्वारेण   
मनसा गृह्यत इति वाच्यम् रूपवत् एव चक्षुर्द्वारा ग्रहणसम्भवात् अन्यथा   
वायोरपि ग्रहणप्रसङ्गात् । न च मनसस्तत्काले देहाद्याकारस्य कथं   
स्वरूपमात्रस्थितिरिति वाच्यम् देहाद्यवच्छेदेन तत्तदाकारत्वेऽपि मध्ये   
निराकारत्वेन स्वरूपनिष्ठाया अक्षतत्वात् । एवंविधमन्ॐऽशस्य   
समाहितत्वं बहुमानसात्मकोत्तमज्ञानिनिरूपणावसरे वक्ष्यति [१९   
अध्याये ८० श्लोकतोऽध्यायसमाप्तिपर्यन्तमेतद् दृश्यते] । जनकादयो   
जीवन्मुक्ता अपि राज्यादिव्यापारं कुर्वन्तः स्थिताः तेषामेकांशेन मनो   
व्यवहारपरमेकांशेन समाहितमिति सदा समाहितास्ते इत्युक्तिरत एव   
सङ्गच्छते ॥ १४ ॥  
  
प्। २८४)  
  
बहुना किमिहोक्तेन शृणु सूक्ष्मविमर्शन [सूक्ष्मविमर्शनम् इति   
सार्वत्रिकः पाठः] ।  
व्यवहारे न कस्यापि ज्ञानमेकं तु भासते ॥ १५ ॥  
  
बहुना प्रकारेण उक्तेन किम् । सर्वदैव सूक्ष्मसमाधयो वर्तन्ते ते प्रोच्यन्ते   
शृणु । सूक्ष्मविमर्शनेति सम्बोधनेन वक्ष्यमाणार्थस्य सूक्ष्मता ज्ञेया   
। व्यवहारे जाग्रत्स्वप्नयोर्घटाद्याकारज्ञानधारा सर्वानुभवसिद्धा । नहि   
तत् सर्वमेकमेव ज्ञानम् आकारभेदस्य सर्वानुभवसिद्धत्वात् ॥ १५ ॥  
  
खण्डज्ञानसमूहात्मा व्यवहारोऽयमाततः ।  
अत एव वर्णयन्ति तैर्थिकाः सर्व एव हि ॥ १६ ॥  
  
तत्तदाकारपरिच्छिन्नखण्डज्ञानसमुदाय एवायमाततः प्रसृतो   
व्यवहारः । ज्ञानैकत्वे व्यवहार एव न सम्भवेदिति तात्पर्यम् ।   
ज्ञानस्यानैक्यादेव तैर्थिका मतप्रवर्तका आचार्याः सुगतकणभुक्   
प्रभृतयः सर्वे वर्णयन्ति ॥ १६ ॥  
  
आत्मानं बुद्धिमपि वा क्षणभेदविभेदितम् ।  
तदन्तरक्षणौघेषु निर्विकल्पदशा स्थिता ॥ १७ ॥  
  
यद्वर्णयन्ति तदाह - आत्मानमिति । क्षणभेदेन भेदितज्ञानधारैवात्मेति   
सुगत आह = तादृशज्ञानधारैवात्मनो धर्मो बुद्धिरित्युवाच कणादः ।   
एतेन क्षणिकज्ञानसत्त्वे आचार्यान्तरसम्मतिरुक्ता ज्ञेया । एवं ज्ञानभेदे   
सिद्धे प्रकृतमाह - तदन्तरेति । क्षणिकज्ञानामन्तरालेषु निर्विकल्पता   
स्थिता । घटज्ञानमेव न स्वोत्तरं पटज्ञानम् एकत्वाप्रतीतेः   
समूहालम्बनत्वाद्यापत्तेश्च । एवं च सिद्धे   
ज्ञानभेदेऽन्तरालदशाऽवर्जनीयैवेति [क्: वर्जनैवेति] तदा मनसो   
निर्विकल्पताऽक्षतैव ॥ १७ ॥  
  
कहोलात्मज जानीहि जानतां तु प्रतिक्षणम् ।  
समाधिरस्ति चान्यस्य समाधिः शशशृङ्गवत् ॥ १८ ॥  
  
शशशृङ्गवदिति जानीहीत्यन्वयः । जानतां परिचितसमाधिस्वरूपाणाम् ।   
अन्यः अज्ञातसमाधिस्वरूपः ॥ १८ ॥  
  
प्। २८५)  
  
जनकोक्तमिति श्रुत्वा भूयः पप्रच्छ स द्विजः ।  
राजन्नेवं व्यवहृतौ समाधिर्निर्विकल्पकः ॥ १९ ॥  
  
जनानां प्रतिक्षणं समाधिरिति श्रुत्वा । एवं प्रतिक्षणं समाधिश्चेदिति   
सम्बन्धः ॥ १९ ॥  
  
सर्वेषामस्ति यदि चेत्तत् कुतः संसृतिर्भवेत् ।  
सुषुप्तौ दर्शने चापि जडाव्यक्तविभासतः ॥ २० ॥  
  
समाधेरेव पुरुषार्थसाधकत्वेन कुतः संसृतिर्भवेदित्यर्थः । ननु   
सुषुप्त्यादेरिव नास्य पुरुषार्थसाधकत्वमिति चेदाह - सुषुप्ताविति ।   
निर्विकल्पके ज्ञानात्मकवस्तुदर्शने सुषुप्तौ च जडात्मकघटादेरव्यक्तस्य   
च विभासनात् [क्: भासनात्] पुरुषार्थासाधनत्वमिति सम्बन्धः ॥ २० ॥  
  
पुरुषार्थासाधनत्वं समाधिस्त्वविकल्पकः ।  
शुद्धसंविद्विभातात्मा तद् भूयः संसृतिः कथम् ॥ २१ ॥  
  
नैवं समाधिरित्याह - समाधिस्त्विति । अविकल्पकः   
स्वरूपातिरिक्तजडानवभासकः । कुत एवमिति चेदाह - शुद्धेति ।   
यस्मादविकल्पकः [क्: दविकल्पः] पूर्णस्वरूपावभासात्मकः तस्माद्   
भूय एवंविधसमाधिप्राप्त्यनन्तरं कथं संसृतिः ॥ २१ ॥  
  
एतदेव हि विज्ञानमज्ञानकुलनाशनम् ।  
निर्विकल्पसमाध्याख्यं यन्निःश्रेयसकारणम् ॥ २२ ॥  
  
नहीतोऽन्यज्ज्ञानमज्ञानकुलनाशनमित्याह - एतदेवेति । विज्ञानं   
स्वरूपभूतं समाधौ प्रकाशमानं ज्ञानं । यन्निःश्रेयस कारणं   
तदेतदेवेत्यन्वयः ॥ २२ ॥  
  
एतन्मे शंस राजेन्द्र सर्वसंशयनाशनम् ।  
इत्यापृष्टो महीपालः प्राह तं मुनिपुङ्गवम् ॥ २३ ॥  
  
सर्वसंशयनाशनमेतत् प्रश्नोत्तरम् ॥ २३ ॥  
  
प्। २८६)  
  
शृणु ब्रह्मन् प्रवक्ष्यामि रहस्यं परमं त्विदम् ।  
अज्ञानात् संसृतिरियं प्रवृत्ताऽनादिकालतः ॥ २४ ॥  
  
परममत्यन्तं रहस्यम् । समाधिना संसारकारणाज्ञानानिवृत्तिरिति   
वक्तुमुपक्रमते - अज्ञानादिति । इयं सर्वानुभवसिद्धा ॥ २४ ॥  
  
सुखदुःखावभासानां प्रवाहात्मतया स्थिता ।  
स्वप्नवत् सन्तता सर्वैः सर्वदा ह्यनुभूयते ॥ २५ ॥  
  
कीदृशी संसृतिरित्याह - सुखेति । ननु सर्वानुभवसिद्धत्वात् संसृतेः   
सत्यत्वेनानिवृत्त्याऽनिर्मोक्षप्रसङ्ग इत्यत आह - स्वप्नवदिति ।   
प्रवाहरूपेण सर्वदाऽनुवर्तमानापि सन्ततापि सर्वैः   
स्वप्नवदनुभूयमानत्वेन न सत्येति भावः ॥ २५ ॥  
  
निवृत्तिस्तस्य तु ज्ञानादेवेति प्रविभावितम् ।  
तज्ज्ञानं संविकल्पं स्यादज्ञानस्य प्रभादनम् ॥ २६ ॥  
  
स्वप्नवदनुभूयमानत्वादेवाज्ञानमूलकत्वेन तस्याज्ञानस्य सकार्यस्य   
[क्: सर्वकार्यस्य] ज्ञानादेव निवृत्तिरिति विद्वद्भिर्निश्चितमित्याह -   
निवृत्तिरिति । तच्चाज्ञाननिवर्तकं कीदृशं ज्ञानमिति चेदाह -   
तज्ज्ञानमिति । अज्ञानस्य प्रभाधनं निःशेषनाशनं [क्:   
षताज्ञानं] यस्मात् तज्ज्ञानं सविकल्पाख्यं सोऽहमिति   
प्रत्यभिज्ञारूपमित्यर्थः । अत्रेदं तत्त्वम् -   
वैराग्यादिज्ञानसाधनवतः श्रवणेन परोक्षमात्मतत्त्वज्ञानम् । ततः   
परोक्षेण ज्ञाते सम्यङ्मननेन संशयनिवृत्तिः । ततो निदिध्यासनेन   
देहादावहम्बुद्ध्यादिरूपदृढवासनायत्तविपरीतभावनावेग-  
śuddhapratyagātmāparokṣajñānam | tataḥ   
śāstrādhigataparātmapratyagātmanorakhaṇḍaikatvāvagāhi [k:   
paramātma] pratyabhijñānaṃ so'hamiti | tadetat pratyabhijñānaṃ   
saṃsāramūlājñānanāśakabhiti [k: bhūtā] | nanvetadyadi savikalpakaṃ   
tadā sa hyukto dvayāpekṣī viniścayaḥ (1|53) iti pratyabhijñoktarītyā   
dvaitaviṣayatvena [k: yakatvena] bhramatvānnājñānanivartakaṃ   
proktapratyabhijñānamiti cet atrocyate - nahīdaṃ dvaitavis'yakaṃ jñānam |   
yathā hi prāg daśārṇeṣu dṛṣṭaścaitraḥ ka iti pṛcchantamāhānyaḥ so'yaṃ   
caitra iti | tataśca so'yaṃ caitra iti vākyena na dvaitamavagamyate | praśnasya   
svarūpamātraviṣayatvenottarasya tadananurūpatāpatteḥ | na ca   
tadidaṃśabdavācyayorviruddhayoraikyaṃ ghaṭate yataḥ   
praśnasamatvenaikaviṣayatvamuttarasya sambhavet |   
tasmāttadidamityaṃśadvayenāpi niṣkṛṣṭaṃ [k, kh: nikṛṣṭaṃ]   
caitrapiṇḍamātraṃ lakṣyate | tathā prakṛte'pi so'hamityabhilāpāṃśadvayenāpi   
pratyabhijñātamakhaṇḍacinmātrameveti na doṣaḥ | nanvasya tarhi kathaṃ   
vikalpatvamiti cecchṛṇu so'hamityabhilāpāṃśānaikyena   
prasiddhavikalpatulyatvāt | abhilāpāṃśahīnaprasiddhanirvikalpavilakṣaṇatvādvā   
savikalpatvamiti | nanu nirvikalpasamādhyātmakaṃ jñānamapi   
prakṛtapratyabhijñāsamānaviṣayameveti | nanu nirvikalpasamādhyātmakaṃ   
jñānamapi prakṛtapratyabhijñāsamānaviṣayameveti   
kutastasyājñānanivartakatvamiti [kh, g: jñānā] ceducyate   
samānaviṣayatve'pi svotpādakasāmagrībhedāt phalabheda iti | tathā hi -   
pratyabhijñāne hi   
tacchabdārthāsmacchabdārthopasthitisahakṛtānātmavastuparāvṛttaṃ manaḥ   
kāraṇam | samādhau tu niruktopasthitatyanapekṣaṃ mana eveti | so'yaṃ ghaṭa   
ityādipratyabhijñāmātraṃ hi akhaṇḍavastuviṣayameva | tathā ca   
ghaṭamātraviṣayakavikalpasamānaviṣayatve'pi so'yaṃ ghaṭa iti pratyabhijñānasya   
phalabhedaḥ sāmagrībhedakṛta eveti sarvairabhyupeyatvena nātrāpūrvakalpanaṃ   
kiñcidastītyavadheyam || 26 ||  
  
p. 287)  
  
nirvikalpakavijñānādajñānaṃ na nivartate [k, g: viva] |  
nirvikalpakavijñānaṃ kenacinna viruddhyate || 27 ||  
  
nirvikalpakajñānaṃ pratyabhijñābhinnaṃ samādhirūpaṃ nājñānanāśakamiti   
nirūpayitumupakramate - nirvikalpaketi | kuto na nivartata iti   
cedaviruddhatvādityāha - nirvikalpaketi || 27 ||  
  
p. 288)  
  
nirvikalpakavijñānaṃ savikalpasamāśrayam |  
vicitracitrābhāsānāṃ bhittivat suvyavasthitam || 28 ||  
  
atra dṛṣṭāntaḥ - vicitreti | citrābhāsānāṃ bhittiriva vikalpānāṃ   
nirvikalpakaṃ jñānamāśrayamityarthaḥ || 28 ||  
  
nirvikalpaṃ jñānamiti kevalaṃ jñānamucyate |  
tatraiva hi vikalpānāmullekhāt savikalpakam || 29 ||  
  
kathametaditi cedāha - nirvikalpamiti | kevalaṃ jñānamiti |   
jñeyapratibimbarahitaṃ śuddhaṃ jñānamityarthaḥ | tatraiveti | śuddhajñāna   
evetyarthaḥ | yathā hi śuddha eva darpaṇe bimbasāṃmukhyadaśāyāṃ   
pratibimbarūpatā evaṃ śuddha eva jñāne saṅkalpadaśāyāṃ tattadākārollekhāt   
savikalpateti [k: lpaketi] bhāvaḥ || 29 ||  
  
ajñānaṃ savikalpākhyajñānameva na cetarat |  
tadanekavidhaṃ kāryakāraṇātmatayā sthitam || 30 ||  
  
nanu nirvikalpajñānasya savikalpāśrayatve'pi kuto nājñānavirodhitvamiti cedāha   
- ajñānamiti | na cetaraditi | na jñānābhāvaḥ nāpyanirvacanīyamityarthaḥ |   
atrāyamāgamābhyupagamaḥ bhagavataḥ śuddhacidvapuṣo hi paramātmano   
jaḍavyāvṛttaṃ yat sphuradrūpatvaṃ tadeva svātantryaṃ māyāśaktyabhidham   
tathaivāvidyāvabhāsanapūrvakaṃ jagadavabhāsitamiti | yadvā na cetaraditi   
jñānābhāvamātrapratiṣedhārthaḥ | tat ajñānam | kāraṇātmakaṃ   
kāryātmakamityanekavidham || 30 ||  
  
kāraṇaṃ svātmapūrṇatvākhyātirūpamudīritam |  
cidātmā pūrṇa eva syādavacchedavivarjanāt || 31 ||  
  
dvaividhyameva vivecayati - kāraṇamiti | svātmapūrṇatvākhyātireva   
kāraṇarūpamajñānamityarthaḥ | nanu pūrṇatvākhyātiriti khyātyabhāvo hi   
jñānābhāva evokta ityāśaṅkāyāṃ pūrṇatvākhyāti padārthameva   
vivecayitumādau pūrṇatāṃ nirūpayati - cidātmeti || 31 ||  
  
p. 289)  
  
avacchedanahetūnāṃ kalādīnāṃ hi sādhakaḥ |  
tathāvidhātmanaḥ khyātirapūrṇatvena yā sthitā || 32 ||  
  
kuto'vacchedavarjanamiti cedāha - avacchedaneti | avacchedanasya heturnimittaṃ   
kālo deśa ākāro vā idānīmatretthamidamastīti trayameva prasiddham | nahīdaṃ   
trayamapi cidātmanaḥ paricchedakaṃ bhavitumarhati pratibimbānāṃ darpaṇa iva   
cidātmanastatsvarūpasādhakatvāt | nahi svasvarūpasādhakasya darpaṇasya   
pratibimbaṃ paricchedakaṃ bhavitumarhati | evaṃ prakṛte'pīti bhāvaḥ |   
tathāvidhātmanaḥ kālādyaparicchinnasya yā'pūrṇatvena khyātiḥ sthitā sā   
pūrṇatvākhyātirityuktā mūlājñānaṃ bhavediti sambandhaḥ || 32 ||  
  
atrādhunā'smītirūpā mūlājñānaṃ hi sā bhavet |  
tasyaiva pallavaprāyaṃ dehātmatvādibhāsanam || 33 ||  
  
apūrṇakhyāteḥ svarūpamullikhati - atreti | tasyaiva mūlājñānasyaiva |   
pallavaprāyaṃ kāryātmakaṃ dehātmatvādibhāsanam ahaṃ sthūlo'hamandha   
ityādibhāsanam kāyājñānamiti śeṣaḥ | anirvacanīyājñānapakṣe [k:   
nīyajñāna] tu atrādhunāsmīti vṛtterajñānaprathamakāryatvena [k,   
kh: nivṛtte] mūlājñānatvamityādi jñeyam || 33 ||  
  
ajñānasya nivṛttyantaṃ saṃsāro na nivartate |  
pūrṇātmavijñānamṛte tvajñānaṃ na [k, kh: nāti] nivartate ||   
34 ||  
  
saṃsāramūlamajñānaṃ tannivṛttiśca jñānādevetyāha - ajñānasyeti || 34   
||  
  
tacca pūrṇātmavijñānaṃ dvividhaṃ suvyavasthitam |  
parokṣamaparokṣaṃ ca parokṣaṃ guruśāstrataḥ || 35 ||  
  
tacceti | ajñānanivartakaṃ cetyarthaḥ | guruśāstrata gurūktaśāstraśravaṇāt |   
jātamiti śeṣaḥ | guruśāstrata ityanāśritagurorna jñānamiti sūcanāya || 35 ||  
  
p. 290)  
  
tat sākṣāt puruṣārthasya na kāraṇamiti sthitam |  
yādṛśaṃ te bhavejjjñānaṃ śāstraśrutisamudbhavam || 36 ||  
  
tat parokṣajñānam | na sākṣāt puruṣārthasya saṃsāraduḥkhanivṛtteḥ kāraṇam   
[k: kāraṇatvam] | aṣṭāvakraṃ prati janaka āha - yādṛśaṃ ta iti |   
śāstraśrutyā śāstraśravaṇena samudbhavo yasya | parokṣamiti yāvat || 36 ||  
  
śraddhāmātrābhyupagataṃ phaladaṃ na pracakṣate |  
aparokṣaṃ hi vijñānaṃ samādhiparipākajam || 37 ||  
  
śraddhāmātreṇābhyupagataṃ niścitaṃ phaladaṃ na parokṣajñānasya   
sākṣādaparokṣasaṃsārabhramanivartakatvābhāvāditi bhāvaḥ | parokṣajñānasya   
sākṣāt puruṣārthāsādhakatve kena dvāreṇa tatsādhakatvamiti   
cedaparokṣajñānadvāreṇetyāha - aparokṣamiti | na tadapyāpātarūpaṃ   
dehādivāsanāpratibaddhaṃ pumarthasādhakamityāha - samādhīti | samādheḥ   
paripākaḥ prakarṣaḥ tena jātaṃ niṣprakampamiti yāvat | ayaṃ bhāvaḥ -   
dehādyahambhāvādirūpavāsanāyāścirasaṅgatatvena malinadhiyāṃ   
sakṛdaparokṣe jāte'pi tasyāpātajñānasya   
dṛḍhasaṃskārānādhāyakatvenāprayojakatvāt samādhiprakarṣasiddhatajjñānena   
dṛḍhasaṃskārādhānād dṛḍhadehādyahaṃbhāvādivāsanāvigalanānna   
bhūyo'narthasaṅgariti || 37 ||  
  
saprapañcājñānanāśakṣamaṃ śubhaphalāvaham |  
samādhirjñānapūrvastu vijñānaṃ janayet khalu || 38 ||  
  
saprapañceti | dehātmajñānavad dṛḍhaṃ saṃśayaviparyayāparāhataṃ   
śuddhasaṃvidātmaviṣayakamaparokṣajñānameva   
saprapañcājñānanāśanasamarthaṃ mokṣaphalāvahaṃ cetyarthaḥ | nanu   
samādhiprakarṣa evaivaṃvidhamaparokṣaṃ jñānaṃ janayati tathā ca sarveṣāṃ   
jāgradādiṣu proktasamādhiparamparāyāḥ sattvājjñānaṃ kuto neti cedāha -   
samādhiriti | jñānapūrva iti | parokṣajñānapūrvaka ityarthaḥ | vijñānam   
aparokṣajñānam || 38 ||  
  
p. 291)  
  
tasmādajñānināṃ nārthaḥ samādhau sambhavatyapi |  
yathā'viditamāṇikyaḥ paśyan kośagṛhe maṇim || 39 ||  
  
tasmāt parokṣajñānābhāvāt | samādhau satyapyajñānināṃ na puruṣārthaḥ   
sambhavatīti sambhandhaḥ | nanvevamapi śāstrārthajñānāṃ   
parokṣajñānasattvena teṣāṃ niruktasvābhāvikasamādhibhiḥ kuto na puruṣārtha   
ityāśaṅkya sadṛṣṭāntaṃ samādhātumupakramate - yatheti |   
parokṣato'viditaṃ māṇikyaṃ yena sa puruṣaḥ | arthāt kośagṛhamupagato   
māṇikyaṃ paśyannapidaṃ tanmāṇikyamiti na jānātītyanvayaḥ || 39 ||  
  
na jānāti yathāṇyastu śrutajñātamaṇiḥ kvacit |  
dṛṣṭvā pratyabhijānāti tatparo maṇimañjasā || 40 ||  
  
yathā ca śruto lakṣaṇaśravaṇena jñātaḥ [k: śrutena lakṣaṇaśravaṇe   
jñātaḥ; kh: śrutaḥ ityeva] parokṣato jñāto maṇiryena sa pūrvasmādanyaḥ   
puruṣaḥ kvacit kośagṛhādau maṇiṃ dṛṣṭvā tatparaḥ san [k, kh:   
sa] maṇiṃ so'yaṃ maṇiriti pratyabhijānāti || 40 ||  
  
atatparaḥ śrutamapi bhūyaḥ paśyan maṇiṃ kvacit |  
na vijānāti tadiha brahman sunipuṇo'pi san || 41 ||  
  
śrutamaṇirapyanyo yadā'tatparo maṇiṃ dṛṣṭvā kimidamiti vicāraparastadā   
[kh, g: vicārā] śrutamapi maṇiṃ bhūyaḥ paśyannapi sunipuṇo'pi san   
iha loke tat tasmād atatparatvāddhetoḥ so'yaṃ maṇiriti na vijānāti || 41 ||  
  
tathā mūḍhā na vindanti phalaṃ vijñānasaṃśrayam |  
ajñātatvāt paṇḍitāstu śrutajñānayutā api || 42 ||  
  
evaṃ dṛṣṭāntamupapādya dārṣṭāntike saṅgamayati - tatheti | mūḍhāḥ   
parokṣeṇājñātatvāt svābhāvikasamādhibhirvijñānasaṃśrayaṃ   
phalamajñānanāśanaṃ na vindanti | paṇḍitāḥ śāstrajñāstu   
śrutajanitaparokṣajñānayutā api na vijānantītyanvayaḥ || 42 ||  
  
p. 292)  
  
atatparatvahetostu na vijānanti sarvathā |  
yathā hi tārakāṃ paśyannapi jānāti na kvacit || 43 ||  
  
atatparatvahetoriti | dehādivilakṣaṇaṃ paracinmayaṃ madvapuḥ śāstroditaṃ   
sarvathā tat   
sādhanasampādanenāparokṣīkartavyamityabhiniveśānāsādanāddhetorityarthaḥ |   
punarasyārthasyātisūkṣmatvād dṛṣṭāntāntareṇa nirūpaṇamārabhate -   
yatheti | mūḍho na jānātītyanvayaḥ || 43 ||  
  
mūḍhaḥ śrutajñānahīnaḥ śrutajñānayuto'pi vai |  
paśyannapi ca no vetti tatparatvavivarjanāt || 44 ||  
  
śrutajñānahīna iti | śukratārālakṣaṇaśravaṇajanyajñānahīna ityarthaḥ |   
evaṃvidho mūḍha ākāśe kvacitkāle śukratārakāṃ paśyannapi seyaṃ   
śukratāraketi na jānāti | anyaḥ śrutajñānayuto'pi tatparatvavivarjanād mayā   
śrukratārakā sarvathā jñātavyetyabhiniveśavarjanāt tattārakāṃ paśyannapi no   
vetti || 44 ||  
  
yastu śrutvā śukratārāṃ digākārādilakṣaṇaiḥ |  
mayā jñeyaṃ sarvatheti tatparo buddhimān naraḥ || 45 ||  
  
yastu digākārādilakṣaṇaiḥ paścimadiggatā sūryāstānantaraṃ dṛśyā   
bhāsvarākārā śubhravarṇā śukratāreti lakṣaṇavākyaiḥ śrutvā mayā   
śukratārāsvarūpaṃ sarvathā jñeyamiti tatparo buddhimānūhāpohakuśalo naraḥ   
pratyabhijñāsyatītyanvayaḥ || 45 ||  
  
ekāgramānasaḥ paśyan pratyabhijñāsyati sphuṭam |  
evamajñānato mūḍhāścānye tātparyavarjanāt || 46 ||  
  
ekāgramānasaḥ taditaraparāvṛttamanaskaḥ | dṛṣṭāntasiddhārthaṃ   
dārṣṭāntike yojayati - evamiti | mūḍhāḥ parokṣajñānābhāvāt [kh:   
parokṣā] | anye śāstrajanitaparokṣajñānavantastātparyasya   
mayaitadātmatattvaṃ sarvathā jñeyamiti tatparatva(tvasya) varjanānna   
vijānantīti yojanā || 46 ||  
  
na vijānanti svātmānaṃ brahman satsu samādhiṣu |  
bhikṣāmaṭati durdaivād yathā vai vismṛtākaraḥ || 47 ||  
  
kṣaṇikasamādhiṣu satsvapi tātparyābhāvācchāstrajñāḥ svātmānaṃ na vijānanti   
| atredaṃ tattvam - ādau śāstrādinā dehādivyāvṛttaṃ pratyagātmatattvaṃ   
jagadvyāvṛttaṃ parātmatattvaṃ ca cidekarasamaparicchinnamiti parokṣato jānāti |   
tataḥ parokṣato jñāte   
yuktyanucintanātmakamananābhidhaśrutyanugatasattarkeṇāśeṣasaṃśayamapohati   
| tato   
dehādidṛśyavyāvṛttāparicchinnacidrūpo'hamityākārakacittavṛttipravāhīkara  
ṇātmakadhyānābhidhanididhyāsanaṃ karoti | tena   
dehādyahaṃpratyayarūpaviparītabhāvanā śithilībhavati | tataḥ   
proktanididhyāsanaparipākāt   
proktākāravṛtterayatnenānuvṛttirūpasavikalpasamādhirbhavati | atra   
savikalpasamādhau dhyeyadhyātrādibhedaparisphūrtirasti [k: dhyānādi] |   
etasyaivābhyāsaprakarṣeṇa paripāke evamahaṃ dhyāyāmityantaḥ   
sūkṣmābhimānāṃśavigalane dhyeyaśuddhacinmātrātmakasthitipariśeṣo   
nirvikalpasamādhiḥ | etaddhi śuddhātmatattvasyāparokṣa(kṣya)m | tato   
vyutthāya samādhau sphuritaṃ śuddhasvātmarūpaṃ śāstrato viditaṃ   
parātmarūpañca pratyavamṛśya sa evāhamiti pratyabhijānāti | tathā ca   
mūḍhaśāstrajñayoḥ parokṣajñānatatparatvayorabhāvāt pratyavamarśānudayena   
pratyabhijñānānudayānna puruṣarthasiddhiriti | (durdaivāditi |) etadeva   
dṛṣṭāntadvāreṇāha - bhikṣāmiti | tathaite iti śeṣaḥ || 47 ||  
  
p. 293)  
  
tasmādetā daśāḥ sarvāḥ samādhīnāṃ nirartha(rthi)kāḥ |  
ata eva śiśūnāṃ hi sarvadā nirvikalpakam || 48 ||  
  
tasmāditi | pratyabhijñāyāmanupayuktatvādityarthaḥ | samādhīnāmetāḥ   
proktajāgratsvapnādyantarālarūpā daśāḥ | ata eva nirarthakatvādeva |   
sadyojāgratsvapnādyantarālarūpā daśāḥ | ata eva nirarthakatvādeva |   
sadyojanitaśiśūnāṃ sarvadā avicchinnamakṣaṇikamapi yacchuddhacidviṣayakaṃ   
nirvikalpakamastīti śeṣaḥ || 48 ||  
  
na phalaṃ sādhayed brahman ajñānasyānivṛttitaḥ |  
pratyabhijñātmakaṃ yattu jñānaṃ syāt savikalpakam || 49 ||  
  
tannājñānanivṛttirūpaṃ phalaṃ svakāryaṃ sādhayet | kuta etajjñātamiti   
cedajñānānuvṛtterityāha - ajñānasyānivṛttita iti | tasmāt   
pratyabhijñātmakaṃ proktayuktyā savikalpakarūpaṃ   
jñānamevājñānanāśakamityāha - pratyabhijñātmakamiti || 49 ||  
  
p. 294)  
  
tadeva saṃsāramūlamajñānaṃ vinivartayet |  
anekajanmasu kṛtaiḥ santuṣṭā svātmadevatā || 50 ||  
  
evaṃvidhapratyabhijñānasya sādhanadaurlabhyādatidaurlabhyamāha - aneketi |   
kṛtaiḥ sukṛtairiti śeṣaḥ || 50 ||  
  
yadā tadā mūkṣutvaṃ nānyadā kalpakoṭibhiḥ |  
cetanatvaṃ janmavatsu paramaṃ durlabhaṃ bhavet || 51 ||  
  
yadā bhavatīti śeṣaḥ | anyadā sukṛtābhāve kāmyaniṣiddhakarmabhirnītaiḥ   
kalpakoṭibhirapi kālairna mumukṣutvaṃ prāpyata ityarthaḥ |   
mumukṣutvasādhanamapyatidurlabhamityāha - cetanatvamiti || 51 ||  
  
sudurlabhaṃ teṣvapi ca mānuṣaṃ janma sarvathā |  
tatrāpi sūkṣmabuddhitvamatyantaṃ hi sudurlabham || 52 ||  
  
teṣvapi cetaneṣvapi | tatrāpi mānuṣatve prāpte'pi || 52 ||  
  
paśya brahman sthāvarāṇāṃ śatāṃśenāpi sammitam |  
na dṛśyate jaṅgamaṃ vai teṣāmapi śatāṃśataḥ || 53 ||  
  
etadevodāharaṇena viśadayati - paśyeti | teṣāmapi jaṅgamānāmapi || 53 ||  
  
samaṃ nāsti manuṣyatv'm tatrāpi paribhāvaya |  
paśutulyāḥ pradṛśyante manuṣyāṇāṃ hi koṭayaḥ || 54 ||  
  
manuṣyatvaṃ manuṣyajātiḥ | tatrāpi manuṣyeṣvapi janmanā [kh: janmato; g:   
janmano] manuṣyā api vyavahāre paśutulyāḥ || 54 ||  
  
ye na jānanti sadasat puṇyaṃ vā pāpameva vā |  
anye'pi koṭiśo martyāḥ pravṛttaḥ kāmanāparāḥ || 55 ||  
  
etadeva spaṣṭamāha - ya iti | sat suvṛttam | asad durvṛttam | anye'pi   
ūhāpohakuśalā buddhimanto'pi | kāmanāparāḥ santaḥ pravṛttaḥ   
pravṛttimārgāśritāḥ || 55 ||  
  
p. 295)  
  
gatāgataṃ rocayante pāṇḍityābhāsagarvitāḥ |  
evaṃvidhajanānāṃ tu ke'pyanye buddhimadvidhāḥ || 56 ||  
  
gatāgataṃ svargādyanityaphalam | te'pi śāstrajñāḥ kuto na paramārthaphalaṃ   
vāñchantīti cedāha - pāṇḍityeti | pāṇḍityābhāsena jñānābhāsena garvitā   
abhimānaṃ prāptāḥ | abhimānavatāṃ sadasadvivekābhāvaḥ spaṣṭa eveti bhāvaḥ |   
evaṃvidhaśāstrajanānāṃ madhye ke'pi buddhimadvidhāḥ kiñcidvivekanipuṇāḥ ||   
56 ||  
  
mālinyaśeṣacittāste'pyadvaitapadanāstikāḥ |  
bhagavanmāyayācchannamadvaitaṃ paramaṃ padam || 57 ||  
  
pāpasaṃskāramālinyaśeṣacittā dvaitapariniṣṭhayā'dvaitapadāpahnavaparāḥ |   
kathamevamiti cedadvaitajñānamatidurlabhamityāha - bhagavaditi || 57 ||  
  
kathaṃ sarvaiḥ samāsādyaṃ māyāndhairmandabhāgyakaiḥ |  
māyāndhānāṃ tatpadaṃ tu na buddhimuparohati [kh: mava] || 58 ||  
  
mandabhāgyakairiti [k, kh: rityarthaḥ] |   
atyantapuṇyapākādevādvaitajñānamiti bhāvaḥ || 58 ||  
  
anye durbhāgadheyāste buddhyārūḍhamapīha ye |  
vṛthābhiniviśā [k, kh: niviśanti] bhūyo'pahnuvanti   
kukalpanaiḥ || 59 ||  
  
evaṃ māyāndhānāṃ durbhāgyānāmadvaitātmapadaṃ śrutamapi na   
buddhyārūḍhaṃ bhavatītyuktvā ito'pyanye buddhyārūḍhamapi parityajantītyāha -  
आग्रहं कुर्वन्ति ये तादृशाः कुकल्पनैः कुतर्कैरपह्नुवन्ति ।   
द्वैतमतमस्मदीयं न परित्याज्यमित्याग्रहेण निर्विषयकं ज्ञानं नास्त्येव   
अस्ति चेद् घट इवोपलभ्येत इत्यादि कुतर्कैरपलपन्तीति भावः ॥ ५९ ॥  
  
प्। २९६)  
  
अहो भगवती माया पश्यन्तोऽपि महत्पदम् ।  
चिन्तामणि हस्तगतं त्यजन्ति हि कुकल्पनैः ॥ ६० ॥  
  
एतदपि मायाविलास एवेत्याह - अहो इति । महत्पदम्   
अप्रिच्छिन्नाद्वैतात्मपदम् । हस्तगतं चिन्तामणिं काचखण्डोऽयमिति   
कुकल्पनैरेव त्यजन्ति ॥ ६० ॥  
  
येषां समाराधनेन तुष्टा [ख्: सन्तुष्टा पर] सा स्वत्मदेवता ।  
ते मायया विनिर्मुक्ताः सुतर्काः श्रद्धया युताः ॥ ६१ ॥  
  
कुत एवमिति चेद्देवतानुग्रहाभावादित्याह - येषामिति । देवतानुग्रहेणैव   
सुतर्कश्रद्धाभ्यां श्रेयःप्राप्तिरिति भावः ॥ ६१ ॥  
  
पराद्वये समाश्वस्ताः प्राप्नुवन्ति परं पदम् ।  
तत्क्रमं तेऽभिधास्यामि ब्रह्मन् संशृणु संयतः ॥ ६२ ॥  
  
तत्क्रमं परश्रेयःप्राप्तिक्रमम् ॥ ६२ ॥  
  
अनन्तजन्मसुकृतैर्देवताभक्तिराप्यते ।  
तया संराध्य सुचिरं तत्प्रसादात्ततः परम् ॥ ६३ ॥  
  
अनन्तेति । अनन्तजन्मसुकृतैः सत्सङ्गाद्देवतामाहात्म्यश्रुतेर्भक्तिराप्यते ।   
तया भक्त्या । ततः परं वैरस्यं प्राप्नुयादित्यन्वयः ॥ ६३ ॥  
  
वैरस्यं भोगवृन्देषु तत्परत्वं च प्राप्नुयात् ।  
वैराग्यतत्परत्वाभ्यां श्रद्धया चापि सङ्गतः ॥ ६४ ॥  
  
देवताप्रासादाद् विचारोदयस्ततो भोगवृन्देषु विषयेषु दोषदृष्ट्या   
वैरस्यम् रसो रागस्तद्विगमो वैरस्यम् [क्, ख्: वैरस्यम् नास्ति]   
वैराग्यमिति यावत् । ततो विषयवैमुख्येन श्रेयःसाधनानां   
श्रद्धागुरुसेवादीनां तत्परो भवतीत्याह - वैरस्यमित्यादि ॥ ६४ ॥  
  
सद्गुरुं प्राप्य तत्प्रोक्त्या वेत्त्यद्वैतं परं पदम् ।  
एतज्ज्ञानं परोक्षं वै ह्यस्त्यद्वैतमितीह यत् ॥ ६५ ॥  
  
तत्प्रोक्त्या तद्वचनेन । एतज्ज्ञानं गुरुवाक्यश्रवणजन्यं ज्ञानम् ।   
कीदृशं तत् परोक्षज्ञानमिति चेदाह - अस्तीति ॥ ६५ ॥  
  
प्। २९७)  
  
ततो विचारयेत् सम्यगद्वैतं स्वात्मदैवतम् ।  
उपपाद्य सुतर्कैस्तु संशयांस्तेन नाशयेत् ॥ ६६ ॥  
  
ततः श्रवणजनितपरोक्षज्ञानानन्तरम् ।   
परोक्षज्ञानमद्वैतात्मदैवतमेवमुपपद्यते [क्: मेवोपपद्यते] न   
वेत्यागमानुगतसुतर्कैरुपपाद्योपपत्तिं प्रापय्य [क्, ख्: प्राप्य]   
विचारयेत् निश्चयविषयं कुर्यात् । तेन एवंविधविचारेण मननात्मकेन   
संशयान् नाशयेत् । संशयानिति वचनेन   
साधनज्ञानाद्वैतमोक्षादिगताखिलसंशयस्य नाशनीयत्वं ज्ञापितम् ॥ ६६   
॥  
  
अथ निश्चितमात्माख्यतत्त्वमद्वयमादरात् ।  
अनुधययेदाऽपरोक्षं हठवृत्त्यापि यत्नतः ॥ ६७ ॥  
  
अथ एवं मननानन्तरम् । मननेन निश्चितमद्वयात्मतत्त्वमनुध्यायेत्   
तन्मात्राकारं चित्तं धारयेत् । तच्चादरात् । आदरोऽनुपेक्षणम् अवश्यं   
मयैतद् ध्यात्वा ज्ञेयमित्यभिमानः । यदि चित्तमतिचञ्चलमिति तन्मात्राकारं   
धारयितुं न शक्यते तदापि यत्नतो हठवृत्त्यापि धारयेदेव न ततो विरमेत् ।   
यत्नस्तु सुतीव्रः हस्तं हस्तेन सम्पेष्य दन्तान् दन्तैर्विचूर्णयन् ।   
अङ्गान्यङ्गैः समाक्रम्य जयेदादौ स्वकं मनः ॥ (यो० वा० सा० ४।  
१७) इति वासिष्ठोक्तः [क्, ख्: वासिष्ठोक्तेः] । हठवृत्तिस्तु   
प्राणसंयमधारणादिरूपा । कियत्कालमेवमनुध्येयमिति चेदाह -   
आपरोक्षमिति । अपरोक्षानुभवपर्यन्तमित्यर्थः ॥ ६७ ॥  
  
ततो विकल्पविषयीकृत्य ध्यातं परं पदम् ।  
संसारमूलमज्ञानं नाशयेन्नात्र संशयः ॥ ६८ ॥  
  
ततः एवं निदिध्यासनेन प्रत्यगात्मतत्त्वापरोक्षानन्तरम् । ध्यातं   
प्रत्यगात्मतत्त्वम् । परं पदं परात्मतत्त्वं [ख्: परमात्म] च   
विकल्पविषयीकृत्य सोऽहमिति प्रत्यभिज्ञायेति यावत् । अस्य   
प्रत्यभिज्ञानस्याखण्डवस्तुविषयत्वेन निर्विकल्पसमाधितुल्यत्वेऽपि   
सामग्रीफल्योर्भेदाद्विकल्पत्वमिति ज्ञेयम् । एवं   
विकल्पविषयीकृतमद्वैतात्मतत्त्वमज्ञानं नाशयेत् ॥ ६८ ॥  
  
प्। २९८)  
  
पक्वध्याने निर्विकल्पे समाध्याख्ये परं पदम् ।  
आसाद्य पश्चात् संस्मृत्य प्रत्यभिज्ञानवान् भवेत् ॥ ६९ ॥  
  
एतदेव पुनर्विशदयति - पक्वेति । श्रवणमननाभ्यां निश्चितस्य   
प्रत्यगात्मतत्त्वस्यानुध्याने पक्वे सत्येवंविधपक्वध्यानमेव   
निर्विकल्पसमाधिः । अयमत्र विवेकः - ध्यानमेव परिपाकतारतम्येन   
सविकल्पसमाधिर्निर्विकल्पसमाधिश्च । तथा हि - शुद्धात्माकारमेव   
चित्तं चिरं तिष्ठत्विति सङ्कल्प्य तत्सङ्कल्पमविस्मरन्   
संस्काररूपेणानुवर्तयन् चित्ते ध्येयावष्टम्भानुवर्तनेन यावन्मध्ये   
मध्ये सङ्कल्पविस्मरणेन ध्येयाकारता चित्ते विच्छिद्यते तावत्तद् ध्यानम् ।   
एवंविधद्यानाभ्यासप्रकर्षेणाभिमतकालपर्यन्तं   
सङ्कल्पसंस्काराविच्छेदेन चित्ते ध्येयाकारतानुवृत्तौ सविकल्पसमाधिः ।   
एतत्समाध्यभ्यासप्रकर्षेण   
सङ्कल्पसंस्कारमनपेक्ष्याभिमतकालपर्यन्तं चित्ते ध्येयाकारतानुवृत्तौ   
निर्विकल्पसमाधिरिति [ख्: कल्पक] । यदुक्तं परमानन्दे -  
  
संस्मृतावपि विच्छेदाद् ध्यानं प्रोक्तं महेश्वरि ॥  
अविच्छेदात् संस्मृतौ तु समाधिः स्याद् गुणात्मकः ।  
असंस्मृतावविच्छेदत् समाधिः फलमुच्यते ॥ इति ।  
  
एवंविधपक्वध्यानात्मकनिर्विकल्पसमाधौ परं पदं शुद्धं   
प्रत्यगात्मतत्त्वमासाद्य विषयीकृत्य पश्चाद् व्युत्थानोत्तरक्षणे   
समाधावनुभूतं प्रत्यगात्मतत्त्वं शास्त्रतो निर्णीतं परात्मतत्त्वं च   
संस्मृत्य सोऽद्वैतात्माऽहमस्मीति प्रत्यभिज्ञानवान् भवेदित्यन्वयः । ननु   
समाधेर्निर्विकल्पप्रकाशत्वेन ततो व्युत्थितस्य कथं तत्स्मरणम्   
सविकल्पसंस्कारस्यैव स्मृतिजनकत्वात् । तथा हि - निर्विकल्पो हि केवलं   
घटादिविषयप्रकाश एव न तत्संस्कारः स्मृतिजनकः । अन्यथा मार्गे   
गच्छतो निर्विकल्पदृष्टनिखिलवस्तुस्मृतिप्रसङ्गः । नहि मार्गे निर्विकल्पं   
दृष्टं सर्वं स्मर्यते घटोऽयं पटोऽयमिति सविकल्पज्ञातस्यैव स्मरणात् ।   
अत एव निर्विकल्पदृष्टे यावदंशे सविकल्पसम्पत्तिस्तावदंशस्यैव किञ्चिदिति   
उच्च [क्, ख्: उच्चरति] इति मनुष्य इति पुरुष इति देवदत्त इति स्मृतिभेद   
उपपद्यत इति चेत् ? अत्र केचित् - समाध्युत्तरक्षणे सविकल्पद्वारैव   
स्मृतिरित्याहुः । परे तु शुद्धस्य प्रत्यगात्मनः सविकल्पविषयत्वायोगात्   
समाध्यनुभवादेव स्मृतिः । न च सविकल्पसमाधौ शुद्धस्य   
विषयत्वमस्तीति वाच्यम् सविकल्पसमाधेः प्रोक्तसङ्कल्पात्मकत्वेन   
शुद्धस्वरूपाविषयत्वात् । ननु निर्विकल्पसंस्कारस्य कथं   
स्मृत्याध्यायकत्वमिति चेदुच्यते - नहि सविकल्पादेव स्मृतिरिति नियमः ।   
विकल्पो हि भेदाभासः मार्गे निर्विकल्पदृष्टानामपि   
किञ्चिदित्यादिसमान्यरूपेण स्मृतिसम्भवात् । अत एव सुषुप्तौ निर्विकल्पद्रष्टुः   
प्रोक्ताव्यक्तस्मृतिरुपपादितोपपद्यते [क्, ख्: रूपतापा] ।   
निर्विकल्पसमाध्यस्मृतिप्रसङ्गाच्च । तथा च यज्ज्ञाने यस्य यावानंशः   
सम्यक् स्फुरति तावदंशेन तस्य कालान्तरे स्मृतिः । दृश्यस्य हि न   
सर्वोऽप्यंशः सर्वज्ञाने स्फुरति किन्तु यथारुचि यथार्थित्वम् (२।१८)   
इत्यादिप्रत्यभिज्ञोक्तरीत्या कश्चिदेवांशः स्फुरति । अत एव सर्वो विकल्पः   
स्मृतिरिति शास्त्रज्ञसमयसङ्गतिः । तथा च निर्विकल्पसमाधौ   
शुद्धस्वरूपस्फूर्त्या शुद्धस्वरूपस्मृतिरुपपद्यत इति प्राहुः ।   
एतद्विस्तरस्तु प्रत्यभिज्ञातात्पर्यविवृतौ द्रष्टव्यः ॥ ६९ ॥  
  
प्। २९९)  
  
सोऽद्वैतात्माऽहमस्मीति त्वपरोक्षविकल्पतः ।  
संसारमूलमज्ञानं साङ्गं नाशयति द्रुतम् ॥ ७० ॥  
  
एवंविधप्रत्यभिज्ञारूपादपरोक्षविकल्पात् । साङ्गं समग्रं सकार्यमिति   
यावत् । प्रत्यभिज्ञातात्मतत्त्वो नाशयति ॥ ७० ॥  
  
प्। ३००)  
  
ध्यानस्य परिपाको हि विकल्पपरिवर्जनम् ।  
विकल्पो विविधख्यातिरेकधा निर्विकल्पकः ॥ ७१ ॥  
  
पक्वध्यानमेव निर्विकल्प इति यदुक्तं तद्विवेचयति - ध्यानस्येति ।   
विकल्पपदार्थमेवाह -विकल्प इति । विविधा अनेकविधा ख्यातिर्विकल्पः ।   
एकधा एकविधा ख्यातिर्निर्विकल्पकः । नीलो घट इत्यत्र ज्ञानं घटो नील   
इत्याकारत्रैविध्याद् [क्: त्रैविध्यविक] विकल्पत्वम् ।   
समाधेर्घटाद्याकारत्वाभावेन ज्ञानैकरूपत्वान्निर्विकल्पत्वम् ॥ ७१ ॥  
  
अन्यानुल्लेखमात्रेण विकल्पो वर्जितो भवेत् ।  
विकल्पे वर्जिते पश्चान्निर्विकल्पं स्वतः स्थितम् ॥ ७२ ॥  
  
कथं ज्ञानस्य निर्विकल्पतासम्पत्तिरिति चेदाह - अन्येति ।   
अनात्मोल्लेखरूपमनोव्यापारवर्जनमात्रेण ज्ञाने विविधाकारता निवर्तत   
इत्यर्थः । मात्रशब्देन साधनाल्पत्वात् सुसाध्यत्वं द्योतितम् ।   
विकल्पवर्जनमात्रेण निर्विकल्पतासम्पत्तिरित्याह - विकल्प इति ॥ ७२ ॥  
  
चित्रे विमृष्टे यद्वत्तु शुद्धा भित्तिर्हि संस्थिता ।  
सम्पादनं शुद्धभित्तेश्चित्रसम्मार्ष्टिरेव हि ॥ ७३ ॥  
  
अत्र दृष्टान्तः - चित्र इति । सम्मार्ष्टिः सम्मार्जनम् ॥ ७३ ॥  
  
एवं विकल्पस्यापोहे निर्विकल्पं मनः स्वतः ।  
निर्विकल्पात्मसम्पत्तिर्विकल्पत्याग एव हि ॥ ७४ ॥  
  
दार्ष्टान्तिके योजयति - एवमिति । अपोहे अनुल्लेखनेन निरसने ॥ ७४ ॥  
  
नातोऽधिकं [क्: ततो] किञ्चिदस्ति पदं प्राप्यं हि पावनम् [क्:   
पावकम्] ।  
अत्र मुह्यन्ति विबुधा अपि मायामहित्वतः ॥ ७५ ॥  
  
यथा हि दर्पणसम्मुखतो बिम्बापसारणमात्रेण   
शुद्धदर्पणस्वरूपसिद्धिरेवमनुल्लेखमात्रेण निर्विकल्पतासिद्धिरित्युक्त्वा   
निर्विकल्पस्वरूपमेव परमं फलं नातोऽधिकं किञ्चिदस्तीत्याह - नात इति ।   
पावनमिति । संसारदुःखदोषवर्जितत्वात् पावनमित्यर्थः । अत्र   
नित्यप्राप्तैवंविधस्वरूपप्राप्तौ विबुधाः पण्डिता अपि महित्वतः   
माहात्म्यात् ॥ ७५ ॥  
  
प्। ३०१)  
  
सुबुद्धानां क्षणेनैव पदमेतद्धि लक्षितम् ।  
त्रिधाऽधिकारिणो ब्रह्मन् उत्तमाधममध्यमाः ॥ ७६ ॥  
  
सुबुद्धानाम् उत्तमाधिकारिणाम् । लक्षितं भवेदिति शेषः । एतदेव विशदयति   
- त्रिधेत्यादि ॥ ७६ ॥  
  
उत्तमाः सकृदादेशकाले बुद्ध्यन्ति तत्पदम् ।  
विचारो ध्यानमपि च श्रुतिकालसमं भवेत् ॥ ७७ ॥  
  
सकृदादेशः प्रथमोपदेशः । विचारध्यानादिकं कथं क्षणेन स्यादिति   
चेदाह - विचार इति । श्रुतिकाले एव भवेत् ॥ ७७ ॥  
  
उत्तमानां नहि क्लेशः प्राप्तौ तस्य पदस्य हि ।   
अहं पुरा निदाघस्य रात्रौ ज्योत्स्नासुमण्डिते ॥ ७८ ॥  
  
अत्र स्वात्मानमेवोदाहरति - अहमिति । निदाघ उष्णकालः । मण्डिते   
वाटिकाङ्गण इति सम्बन्धः ॥ ७८ ॥  
  
प्रियया सम्परिष्वक्तो विकसद्वाटिकाङ्गणे ।  
परार्द्ध्यशयनासीनो मदिरामदघूर्णितः ॥ ७९ ॥  
  
परार्द्ध्यमुत्तमम् ॥ ७९ ॥  
  
अश्रौषं खे सिद्धगणवचनं मधुपेशलम् ।  
अद्वैततत्त्वाश्रितं [क्, ख्: अद्वैतत्वाश्रितं वैव] वै तत्काले   
ह्यविदं पदम् ॥ ८० ॥  
  
मधुवत् पेशलं सुन्दरम् । किंविधं वचनमिति चेदाह - अद्वैतेति । तत्काले   
श्रवणकाल एवाविदम् ॥ ८० ॥  
  
विज्ञातं तद्विचारेण ध्यानेनापि तदैव हि ।  
एवमर्धमुहूर्तेन ज्ञात्वा तत्पावनं पदम् ॥ ८१ ॥  
  
एवं तदैव श्रवणकाल एव विचारेण मननेन ध्यानेनापि   
निर्विकल्पसमाध्यन्तनिदिध्यासनेनापि विज्ञातं प्रत्यभिज्ञातम् ।   
एवमुक्तरीत्याऽर्धमुहूर्तेन कालेन तत् पावनं पदमद्वैतात्मपदं ज्ञात्वा ॥   
८१ ॥  
  
प्। ३०२)  
  
मुहूर्तमभवं भूयस्तत्समाहितमानसः ।  
परमानन्दवाराशिपरिमग्नो ह्यशेषतः ॥ ८२ ॥  
  
तस्मिन्नेवाद्वैतात्मपदे सम्यगाहितं मानसं यस्य निर्विकल्पसमाधिमान्   
मुहूर्तमभवम् । परमानन्देति । निःशेषेण परमानन्दसमुद्रे मग्नो   
ब्रह्मानन्दैकरूप इति भावः ॥ ८२ ॥  
  
अथ स्मृतिं समासाद्य विचारपरमोऽभवम् ।  
अहोऽद्भुतपदं ह्येतदानन्दामृतनिर्भरम् ॥ ८३ ॥  
  
अथ समाध्यनन्तरं विचारपरमः विचारैकपरः ॥ ८३ ॥  
  
अपूर्वमासादितं मे भूयस्तत् संविशाम्यहम् ।  
नैतस्य लेशमात्रंस्यादैन्द्रादिसुखमप्यलम् ॥ ८४ ॥  
  
तदात्मपदं संविशामि । तत्र समाहितमानसो भवामीत्यर्थः । एतस्य   
समाधिसुखस्य । अलं पूर्णं सुखमपि ॥ ८४ ॥  
  
आब्रह्म सुखमेतस्य लेशतोऽपि न सम्मितम् ।  
अद्यावधि व्यर्थ एष कालो मे ह्यतिवाहितः ॥ ८५ ॥  
  
आब्रह्म सुखं हैरण्यगर्भानन्दान्तं सर्वं सुखम् । मे मया ।   
अतिवाहितोऽतिक्रामितः कालः प्रकृतानन्दानधिगमाद् व्यर्थः ॥ ८५ ॥  
  
अविदित्वा स्वं निधानं चिन्तामणिगणान्वितम् ।  
यथा भिक्षामटति वै मुष्टिपिष्टप्रलिप्सया ॥ ८६ ॥  
  
जनानां स्वात्मानन्दानभिज्ञानेन विषयानन्दाभीप्सां सदृष्टान्तं   
निरूपयति - अविदित्वेति । स्वं स्वीयम् ॥ ८६ ॥  
  
अहो लोकास्तथा स्वात्मानन्दाज्ञानविमोहिताः ।  
बाह्यं सुखं लेशमात्रं प्राप्नुवन्ति महाश्रमैः ॥ ८७ ॥  
  
स्वात्मानन्दाज्ञानेन विमोहिताः ॥ ८७ ॥  
  
तदलं मे वृथा बाह्यसुखलेशपरिश्रमात् ।  
अनन्तानन्दसन्दोहतत्परः स्यां हि सर्वदा ॥ ८८ ॥  
  
प्। ३०३)  
  
अलमेतेन बाह्येन व्यवहारेण मे किमु ।  
पिष्टपेषणकल्पेन चोपालम्भपदेन वै ॥ ८९ ॥  
  
एतेन विषयानन्देनालम् । अत एव तत्प्रापकेण बाह्यव्यवहारेण मे किमु   
प्रयोजनमिति शेषः । उपालम्भपदेन निन्दास्थानभूतेन ॥ ८९ ॥  
  
तानि भोज्यानि तान्येव माल्यानि शयनानि च ।  
भूषणानि विचित्राणि योषित्सम्भोगकाश्च ते ॥ ९० ॥  
  
पिष्टपेषणतुल्यतामेवाह - तानीति । असकृद् भुक्तानीत्यर्थः [क्:   
भूता] ॥ ९० ॥  
  
चिरपर्युषितप्रायाण्यपि संसेव्यते पुनः ।  
गतानुगतिकत्वान्मे जुगुप्सा नहि जायते ॥ ९१ ॥  
  
गतानुगतिकत्वाद् गतानां पितृपितामहादीनामनुगतिः समानाचरणं यस्य   
अविचारपरत्वादिति यावत् । पर्युषितप्रायविषयभोगे जुगुप्सा ॥ ९१ ॥  
  
इति निश्चित्य भूयोऽहं यावदन्तर्मुखोद्यतः ।  
तावदन्यो विमर्शो मां सुशुभः प्रत्युपस्थितः ॥ ९२ ॥  
  
अन्तर्मुखतायामुद्यतः । विमर्शो विचारः ॥ ९२ ॥  
  
अहो मे चित्तमोहोऽयं किं मामेवमुपस्थितः ।  
आनन्दपरिपूर्णात्मा स एवाहं स्थितोऽपि सन् ॥ ९३ ॥  
  
तमेवाह - अहो इति । समाध्यनुभूतसुखस्य स्वरूपत्वेन सर्वदा   
प्रकाशमानत्वात् पुनः क्वचित् प्रवृत्तिरियं मोहेनेति भावः । स एवानन्दरूप   
एव ॥ ९३ ॥  
  
भूयः किं कर्तुमिच्छामि प्राप्तव्यं वाऽपि किं मया ।  
किमप्राप्तं मया कुत्र कदा वा प्राप्यते कथम् ॥ ९४ ॥  
  
कथं केनोपायेन ॥ ९४ ॥  
  
अप्राप्तस्यापि सम्प्राप्तिः कथं सत्या हि सम्भवेत् ।  
अहोऽनन्तचिदानन्दरूपे मे स्यात् कथं क्रिया ॥ ९५ ॥  
  
अप्राप्तस्य सुखस्य प्राप्तिश्चेत् - जातस्य हि ध्रुवो मृत्युः (भ० गी० २।  
२७) इति न्यायेन तत्सुखमनित्यमेव स्यादित्याह - अप्राप्तस्येति । मम   
निष्क्रियस्य न कापि क्रिया सम्भवतीत्याह - अहो इति ॥ ९५ ॥  
  
प्। ३०४)  
  
देहेन्द्रियान्तःकरणान्यपि स्वाप्नसमानि [क्: स्वप्न] वै ।  
ममैव तानि सर्वाणि त्वखण्डैकचिदात्मनः ॥ ९६ ॥  
  
ननु पूर्णचिदात्मनः साक्षात् क्रियाभावेऽपि देहादिद्वारा स्यादिति चेदाह -   
देहेति । तेषामसत्यत्वेन तद्द्वारापि न क्रियेति भावः । ननु तथापि - अर्थं   
ह्यविद्यमानेऽपि संसृतिर्न निवर्तते । ध्यायतो विषयान् पुंसः [अस्य इति   
प्रायिकः पाठः] स्वप्नेऽनर्थागमो यथा ॥ (भा० पु० २।२७।४)   
इत्युक्तरीत्या मनोनिरोधेन फलं भवेदिति चेदाह - ममैवेति । प्रत्येकं   
जीवानां यानि पृथग् देहाद्यन्तःकरणान्तानि सन्ति तानि सर्वाणि ममैव   
भवन्ति । कुत इति चेदखण्डैकचिदात्मन इति विशेषणम् ॥ ९६ ॥  
  
तत्रैकमन्तःकरणं निरुद्ध्यापि च किं भवेत् ।  
अन्यान्यप्यनिरुद्धानि मनांसि च ममैव हि ॥ ९७ ॥  
  
तथा च किमिति चेदाह - तत्रेति । तेष्वन्तःकरणेषु मध्ये   
एतद्देहान्तर्गतैकान्तःकरणनिरोधेन किं फलं भवेत् न किञ्चिदिति भावः ।   
अन्तःकरणनिरोधे विक्षेपनिवृत्तिः स्यादिति चेदाह - अन्यानीति । एकस्य   
निरोधेऽप्यन्येषामनिरोधान्न तेन विक्षेपनिवृत्तिरिति भावः ॥ ९७ ॥  
  
तथा चैकस्य मनसो निरोधे मम किं भवेत् ।  
निरुद्धान्यनिरुद्धानि मनांसि मयि भान्त्यलम् ॥ ९८ ॥  
  
एतन्मनोनिरोधे एतद्देहावच्छेदेन विक्षेपनिवृत्तिः स्यादिति चेदाह - तथा   
चेति । अनेकदेहावच्छेदेन विक्षेपसत्त्वे एकदेहे विक्षेपनिवृत्तिरप्रयोजिकेति   
भावः । नन्वेकमेव मनस्त्वदीयं नान्यदिति चेदाह - निरुद्धानीति । यथा   
ह्येकं मनो भाति तथा जगति निरुद्धानि योगिनां मनांसि अन्येषामनिरुद्धानि   
च मनांसि मय्येव भान्तीत्यविशेषाद् ममैव तानि सर्वाणीति भावः ॥ ९८ ॥  
  
प्। ३०५)  
  
निरोधे सर्वमनसामपि मे न निरोधनम् ।  
महाकाशात् सुवितते कुतो मयि निरोधनम् ॥ ९९ ॥  
  
मनसो निरोधेऽपि मम निर्विशेषैकरूपस्य न कश्चन विशेषो भवेदित्याह -  
mahākāśasyāpi cidātmaprakāśyatvena tato vitatatvaṃ jñeyam || 99 ||  
  
evaṃ pūrṇānandarūpe samādhiḥ syāt kathaṃ mayi |  
cidānandaprapūrṇasya pūrṇasya gaganādapi || 100 ||  
  
evaṃ manonirodhe'pi svarūpe viśeṣābhāvānna samādherapi sambhava ityāha -   
evamiti | samādhirnāma dṛśyānavabhāse svarūpānandāvirbhāvaḥ | etacca na   
sambhavati aparicchinnānandarūpe mayi dṛśyāvabhāse'pyānandānirodhād   
[k: pyānanda] mayi śubhāśubhaprāpakakriyā'sambhava ityāha -   
cidānandeti | cidānantaprapūrṇasyetyanena kayācitkriyayā svarūpaprakāśo vā   
ānandāvirbhāvo vā prāpyo nāstīti sūcitam || 100 ||  
  
mama kriaya kathaṃ kā syādyayāpi [k: syādadvayā'pi] staḥ   
śubhāśubhe |  
ananteṣu śarīrātmābhāseṣu manmahitvataḥ || 101 ||  
  
keti kriyāsvarūpākṣepaḥ [k: pekṣā; kh: pekṣaḥ] | śarīrātiriktasya me   
śarīre'pyābhāsamānakriyayā na kiñcidityāha - ananteṣviti |   
manmāhātmyādeva kriyādyābhāsa ityāha - manmahitvata iti || 101 ||  
  
kriyābhāsāvabhāsena tadabhāvena vā'pi kim |  
kartavyaṃ vā'pyakartavyaṃ mama nāstyapi leśataḥ || 102 ||  
  
ato mama na kartavyākartavye ityāha - kartavyaṃ veti || 102 ||  
  
p. 306)  
  
tasmānnirodhane kiṃ syādahamānandanirbharaḥ |  
samādhāvasamādhau vā satyapūrṇasvabhāvakaḥ || 103 ||  
  
yato'haṃ samādhāvasamādhau vā satyapūrṇasvabhāva ānandanirbharaśca tato   
nirodhena na kiñcit phalamityāha - tasmāditi || 103 ||  
  
yasyāṃ kriyāyāṃ deho'yaṃ sthitastatraiva tiṣṭhatu |  
ityahaṃ sarvathā svasthaḥ sumahānandamandiraḥ || 104 ||  
  
yato mayi kriyā na sambhāvyate na vā tatphalamata āha - yasyāmiti | svasthaḥ   
dehāhambhāvavarjanāt svarūpasthaḥ || 104 ||  
  
anastamitabhārūpo'haṃ supūrṇo nirañjanaḥ |  
uttamādhikṛtasyaivaṃ sthitirme samprakīrtitā || 105 ||  
  
anastamiteti | aparicchinnacidrūpa ityarthaḥ | nirañjanaḥ kriyāmālinyarahitaḥ | evam   
uktarītyā sthitirjñānaprāptiprakāraḥ || 105 ||  
  
adhamānāmanekaistu janmabhirjñānajaṃ phalam |  
madhyamānāṃ [k: adhamānāṃ] tu kramataḥ śravaṇaṃ ca   
vicāraṇam || 106 ||  
  
adhamānāṃ naikajanmanā jñānaphalam | madhyamānāṃ kālakrameṇa jñānam |   
na tūttamānāmivākrameṇa tatkāle || 106 ||  
  
anudhayanaṃ ca bhavati tato jñānaṃ prajāyate |  
vijñānaphalasaṃyuktaḥ samādhirdurlabho bhavet || 107 ||  
  
tato'nudhyānānantaraṃ [k, kh: nantarajñānaṃ] jñānaṃ   
pratyabhijñānam || 107 ||  
  
vijñānaphalahīnena kiṃ samādhiśatena vā |  
tasmādvijñānahīnaistaiḥ phalaṃ nāsti samādhibhiḥ || 108 ||  
  
tasmād vijñānātmakaphalahīnasamādhervyarthatvāt | taiḥ jāgradādau   
sthitakṣaṇasamādhibhiḥ || 108 ||  
  
loke'pi gacchan mārgeṣu nirvikalpaprakāśitān |  
bhāvānavijñāya teṣāmajñānaṃ na nivartate || 109 ||  
  
kuta evamiti cennirvikalpasyājñānānivartakatvāditi sadṛṣṭāntamāha - loka   
iti | avijñāya viṣayavikalpamakṛtvā sthitasya tadajñānaṃ na nivartate || 109 ||  
  
p. 307)  
  
nirvikalpākhyavijñānaṃ jñānamātraṃ nijaṃ vapuḥ |  
tat sarvadā bhāsamānamapyabhātavidhaṃ nanu || 110 ||  
  
kuto nirvikalpādajñānānivṛttiriti cet samānaviṣayakatvenaiva   
jñānasyājñānanivartakamityāha - nirvikalpeti | jñānamātraṃ   
nirviṣayakamityarthaḥ | tacca śuddhasvarūpabhūtam | tat nirvikalpam | sarvadā   
savikalpakāle'pi || 110 ||  
  
vikalpācchādanādeva vikalpānāṃ vyapohane |  
bhāsamānameva bhūyo bhātakalpamapūrvataḥ || 111 ||  
  
kasmādabhātavidhamiti cedāha - vikalpeti | nirvikalpasamādhirūpaṃ jñānaṃ   
darpaṇatulyaṃ sarvavikalpapratibimbāśrayam | ato vikalpairācchannatvāt   
pratibimbapūrṇadarpaṇavad bhātamapyabhātavidhamityarthaḥ | ata eva vikalpahāne   
bhūyaḥ sarvadā bhāsamānamevāpūrvato bhātakalpo bhavatītyāha -   
vikalpānāmiti || 111 ||  
  
jñānajñeyāvibhedena tvajñātaṃ jñātamucyate |  
evameṣa bhavedātmavijñānakrama uttamaḥ || 112 ||  
  
pūrvaṃ jñeyamiśritatvād jñānajñeyayoravibhedena   
apṛthagbhāvahetunā'jñātaṃ vikalpanirasane tadeva jñātamityucyate |   
upasaṃharati - evamiti | uttamaphaladatvāduttamaḥ || 112 ||  
  
brahmannevaṃ śrutaṃ bhūyo vicārya jñātumarhasi [g: dhyātu] |  
atha vijñāyātmatattvaṃ kṛtārthastvaṃ bhaviṣyasi || 113 ||  
  
bhūyaḥ punaḥ | atha vicāradhyānātmakamanananididhyāsānantaram | vijñāya   
so'hamiti pratyabhijñāya || 113 ||  
  
janakenaivamādiṣṭastvaṣṭāvakro mahāmuniḥ |  
pūjitastvabhyanujñāto gatvā svaṃ sthānamādarāt || 114 ||  
  
ādiṣṭaḥ upadiṣṭaḥ janakena pūjitaḥ | ādarāt vicārānudhyānapūrvamiti yojanā ||   
114 ||  
  
p. 308)  
  
vicārānudhyānapūrvaṃ vijñāya paramaṃ padam |  
vidhūya sarvasandehān [sarvasandehamiti ṭīkānusārī pāṭhaḥ]   
jīvanmukto'bhavad drutam || 115 ||  
  
paramaṃ padam advitīyātmatattvam | sarvasandeham avedyaṃ vedyaṃ kathaṃ   
bhavedityādi sandeham | drutamityaṣṭāvakrasyottamādhikāritā dyotitā || 115 ||  
  
iti śrītripurārahasye jñānakhaṇḍe'ṣṭāvakrīye saptadaśo'dhyāyaḥ ||  
  
iti śrītripurārahasye jñānakhaṇḍavyākhyāyāṃ tātparyadīpikāyāṃ   
saptadaśo'dhyāyaḥ ||  
  
  
p. 309)  
  
atha aṣṭādaśo'dhyāyaḥ  
  
bhārgavaivaṃ hi sā saṃvid vedyavandhyā nirūpitā |  
upalabdhidaśāstasyā bahudhā saṃśrutā nanu || 1 ||  
  
atra setūpapadyaistu svarūpaṃ procyate kramāt |  
mokṣasya manaso vyomabandhayoḥ satyavastunaḥ ||  
  
evaṃ janakoktarītyā | sā ātmarūpiṇī | tasyāḥ vedyarahitasaṃvidaḥ || 1 ||  
  
avyutpattyā na jānanti janā māyāvimohitāḥ |  
sā daśā bhāvyate sūkṣmadṛśaiva nānyathā kvacit || 2 ||  
  
avyutpattyā svarūpāparicayena | tāṃ saṃvidaṃ na jānanti | sā daśeti   
vedyarahitasaṃviddaśā | sūkṣmadṛśā abahirmukhamanasā || 2 ||  
  
kiṃ bahūktena te rāma śṛṇu sāraṃ bravīmyaham |  
manasā vedyate vedyaṃ manaso'to na vedyatā || 3 ||  
  
pañcadaśādhyāyādau - kintveveṃvidhasaṃvittirvedyavandhyā nirūpitā |   
upalabdhumaśakyaiva (15|7) iti bhārgaveṇoktaṃ   
tadetajjanakāṣṭāvakrasaṃvādena nirūpitamapi cittārohāya bhūyo nirūpayati -   
kiṃ bahūkteneti | manaseti | sarvaṃ vedyaṃ manasā vedyata iti prasiddham | ato   
manahsvarūpavedane karaṇābhāvānna manaso vedyatā'sti || 3 ||  
  
tathā ca vedyanirmuktaṃ mano'pyastīti sambhavet |  
tanmano vedyanirmuktā vittirityabhidhīyate || 4 ||  
  
tathā ceti | manaso'vedyatvasiddhāvityarthaḥ | vedyānāṃ vedanāntarālādau [g:   
vedanā nāsti] vedyanirmuktaṃ mano'pyastīti sambhavet | kāryāntarāleṣu   
kāraṇasya [kh, g: karaṇasya] nirvyāpārasvabhāvatvāditi bhāvaḥ |   
evaṃvidhaṃ mana eva vedyanirmuktā vittirityupalabdhuṃ suśakyaivetyāha -   
tanmana iti | vedyanirmuktaṃ mana eva śuddhamātmatattvamiti bhāvaḥ || 4 ||  
  
p. 310)  
  
upalabdhisvarūpatvādviditaiva hi sā sadā |  
anyopalabdhyapekṣāyāmāndhyaṃ syādanavasthiteḥ || 5 ||  
  
nanvevaṃvidhātmatattvasyāvedyatve pumarthasiddhaye   
tadvedanamasambhāvyamityāśaṅkyāha - upalabdhīti | svaprakāśatvena   
viditaiva prakāśamānaiva | na tatprakāśe itarāpekṣeti bhāvaḥ | tasyāḥ   
svaprakāśatvānaṅgīkāre doṣamāha - anyeti | anyā   
svātiriktopalabdhiranyopalabhdiḥ tadapekṣāyām | vittervedanaṃ vittyantareṇa tasya   
ca vittyantareṇetyanavasthāyāṃ na kiñcit prakāśeteti bhāvaḥ || 5 ||  
  
kañcidbhāvaṃ [k: kiñci] hi saṃpaśyanna bhāsi kimu bhārgava |  
na bhāsi cenna tvamasi tataḥ praśnastu te katham || 6 ||  
  
cidātmanaḥ sadā svaprakāśatvamanubhāvayati - kañciditi |   
ghaṭādidarśanakāle tvaṃ na bhāsi kimityarthaḥ | yadītarabhāsanakāle tvaṃ na   
bhāsi tarhi tadā tvaṃ nāsi sattvasya bhāsanāyattatvāt | iṣṭāpattau   
praśnānupapattimāha - tata iti || 6 ||  
  
aho svayaṃ khapuṣpātmā san kathaṃ hitamicchasi |  
kathaṃ tavatmānamahaṃ sādhayāmi vibhāvaya || 7 ||  
  
ātmā nāstīti vadantamupahasati - aho iti | svātmaniṣedhakasya [k:   
svātmaniṣedhakasya nāsti] tavātmānamahaṃ [k: svātmānamahaṃ]   
kathaṃ sādhayāmyetadvibhāvaya | svayaṃ martuṃ pravṛttasyānyena   
rakṣaṇamaśakyamiva svātmānaṃ niṣeddhuṃ pravṛttasya   
mūḍhasyātmasādhanamanyena kartumaśakyamiti bhāvaḥ || 7 ||  
  
sāmānyena vibhāntaṃ māṃ na jānāmi viśeṣataḥ |  
iti ced rāma sāmānyameva te rūpamavyayam || 8 ||  
  
nanvahamātmānaṃ na niṣedhāmi kintu sāmānyato bhāntamātmānaṃ   
viśeṣarūpeṇa jñātumicchāmītyākṣipati - sāmānyeneti | loke'pi   
sāmānyajñāne viśeṣajijñāsayaiva praśnaḥ ato nāhaṃ mūḍha iti bhāvaḥ |   
samādhatte - sāmānyameveti | loke sāmānyaviśeṣātmakeṣu ghaṭādiṣvevaṃ   
praśnaḥ sambhavati na tu niḥsāmānyaviśeṣātmakagaganatulye'khaṇḍaikarūpe | ato   
yattvayā sāmānyamātmarūpaṃ jñātaṃ tadeva vastuto niḥsāmānyaṃ te   
rūpamavyayaṃ nityam | anyaddehādyātmanā bhāsamānamanityaṃ na te rūpamiti   
bhāvaḥ || 8 ||  
  
p. 311)  
  
viśeṣaleśarahitametāvaddhyeva te vapuḥ |  
aho jānannapi punaralaṃ muhyasi vai vṛthā || 9 ||  
  
dṛśyadraṣṭṛbhāvādisarvaviśeṣarahitaṃ yadetat saṃvitsāmānyaṃ vibhāti   
tadetāvadeva te nijaṃ vapuḥ | tatajjñātvāpi vṛthā'tyantaṃ tvaṃ muhyasītyāha   
- aho iti || 9 ||  
  
bhāsakaṃ sarvamapi ca viśeṣaviṣayaṃ bhavet |  
ataḥ sāmānyarūpastvaṃ vibhāsi svata eva hi || 10 ||  
  
nanu tarhi ghaṭapaṭāditattadviṣayabhāsakaṃ jñānasāmānyaṃ madvapuḥ   
syāccennetyāha - bhāsakamiti | tattadbhāsakajñānasya   
tattadbhāsyaviśeṣākārarūpitatvena na tadbhāsakatvena tvadrūpatetyarthaḥ | ataḥ   
kevalajñānasāmānyarūpastvamanyānapekṣatayā svata eva vibhāsi | sāmānyaṃ   
vā viśeṣo vā parasparānusaṃpṛktameva bhāsate na tu svātantryeṇa | cidātmā tu   
niḥsāmānyaviśeṣavapuṣā bhāsata iti bhāvaḥ || 10 ||  
  
śarīrādyātmanā bhāsi cecchṛṇu prabravīmi te |  
śarīrātmatayā bhāsi saṅkalpenaiva nānyathā || 11 ||  
  
nanu na [k: na nāsti] me tvaduktacitsāmānyavapuṣā bhāsanamasti kintu   
dehendriyādisaṅghātasāmānyarūpeṇaivetyāśaṅkāṃ [k:   
ndriyādisātmasa] parihartumāha - śarīreti |   
śarīrāderātmatvamahaṃbuddhiviṣayatvam tacca tattaddehādisaṅkalpakāle   
evetyāha - śarīrātmeti | dehādyākārollekhasaṅkalpenaiva śarīrātmatayā   
bhāsi na svata ityarthaḥ || 11 ||  
  
vibhāvaya sūkṣmadṛśā saṅkalpe'nyasya dehataḥ |  
bhāti kiṃ tava dehatvaṃ dehastaccāpi te bhavet || 12 ||  
  
etadevānubhāvayati - vibhāvayeti | dehādanyasya ghaṭādeḥ saṅkalpakāle   
bhāsāanasya tava deharūpatā bhāti kim ? na bhātītyarthaḥ | nanu   
dehatvasyābhāsane'pi [k: tvasya bhāsane'pi] vastuto mama cidātmanaḥ   
sambandhāddehādirmama vapuriti ced bhāsyaghaṭāderapi   
sambandhāviśeṣāttaccāpi tava deho bhavedityāha - deha iti || 12 ||  
  
p. 312)  
  
evaṃ saṅkalpyate yadyaccharīraṃ tattadeva hi |  
tena sarvamayastvaṃ syāḥ kathaṃ dehātmamātrakaḥ || 13 ||  
  
nanu tathāpyahaṃpratyayinaścidātmanaḥ paricchedakopādhitvādeva deho'pi   
svarūpamiti ced ghaṭādijñānakāle   
ghaṭādisaṅkalpātmakajñānasyaivāhaṃpratyayitvena ghaṭādīnāmeva   
tatparicchedakopādhitvād ghaṭādyamapi te rūpaṃ syāt ato   
bhāsamānakramikasarvabhāvamayatvameva te bhavenna tu dehamātrātmatvamityāha   
- evamiti || 13 ||  
  
tasmād dṛśyaṃ tava vapurnahi syādvyabhicārataḥ |  
tasmād dṛṅmātrarūpo'si na dṛg dṛśyā kadācana || 14 ||  
  
tasmāditi | sarvamayatvaprāpterityarthaḥ | iṣṭāpattiriti cedāha - vyabhicārata iti |   
tattadbhāsanakāle taditareṣāmahaṃpratyayisambandhādyabhāvādityarthaḥ | tasmād   
dṛśyasya tvadrūpatānupapatteḥ | ata eva tavātmabhūtā dṛg dṛśyātmikā na   
bhavatītyāha - na dṛgiti || 14 ||  
  
sā svaprabhā dṛśyarūpaviśeṣaleśavarjitā |  
dehadeśakālabhedacitravaicitryacitritā || 15 ||  
  
ātmarūpameva niṣkṛṣyāha - seti | ātmasvarūpā dṛg ityarthaḥ | svaprabhā   
svaprakāśarūpā svasvarūpabhāsane'nyāpekṣāvarjiteti bhāvaḥ | dṛśyarūpeti |   
śuddhadṛṅmātrarūpeti bhāvaḥ | nanu dehadeśādinikhilaviśeṣasya   
tadekaniṣṭhatvāt kathaṃ viśeṣaleśavarjiteti cedāha - deheti |   
bhedātmakacitrasya vaicitryeṇa citritā pratibimbacitritadarpaṇavajjagaccitravatīti   
bhāvaḥ || 15 ||  
  
p. 313)  
  
tasmāt saṅkalpamātrasya varjanāt parataḥ sthitam |  
śeṣaṃ śuddhacite rūpaṃ svātmānamupalakṣaya || 16 ||  
  
tasmāditi | darpaṇe pratibimbavaicitryasya bimbamūlakatvavacciti jagadvaicitryasya   
saṅkalpamūlakatvādityarthaḥ | parataḥ sthitaṃ saṅkalpavarjanottaraṃ   
svato'bhivyajyamānam | śeṣaṃ saṅkalpatyāgāvadhibhūtam || 16 ||  
  
evaṃ sakṛllakṣite tu yat sthitaṃ tadalakṣaṇāt |  
ajñānaṃ sarvasaṃsārakāraṇaṃ tad vilīyate || 17 ||  
  
evaṃ saṅkalpavarjanena svātmani sakṛllakṣite pratyabhijñāte sati tasmin yat   
sthitaṃ dehādyaṃ tasyālakṣaṇāttu sthūlo'haṃ brāhmaṇo'hamityanabhimananādeva   
taddehādāvahambhāvakāraṇabhūtamajñānaṃ vilīyate |   
dehātmabhāvādyunmūlanakṣamātmapratyabhijñānenaivājñānanivṛttirna   
kṣaṇikasamādhirūpānnirvikalpādāpātapratyabhijñānād veti bhāvaḥ || 17 ||  
  
na mokṣo nabhasaḥ pṛṣṭhe na pātāle na bhūtale |  
saṅkalpavarjanācchuddhasvarūpasya prathaiva saḥ || 18 ||  
  
nanvevamajñānanivṛtyyuttaraṃ kadā kutra kiṃvidho mokṣaḥ prāpyata   
ityāśaṅkyāha - na mokṣa iti | saṅkalpavarjanakāle eva svātmanyeva   
svarūpaprathātmako mokṣo bhavediti bhāvaḥ || 18 ||  
  
sa svarūpātmakatvāttu nāprāptaḥ syāt kadācana |  
kevalaṃ mohamātrasya nirāsena kṛtārthatā || 19 ||  
  
nāṣyevaṃvidho mokṣo'pūrvaḥ prāpyate tasya svarūpabhūtaprathātmatvādityāha   
- sa iti | nanu tarhyetāvān śravaṇādiprayāso vyartha iti cennetyāha -   
kevalamiti | moho'jñānam || 19 ||  
  
anyo mokṣo na sambhāvyaḥ kṛtakatvādvināśyataḥ [k: śyate] |  
svarūpādatiriktaścecchaśaśṛṅgasamo hi saḥ || 20 ||  
  
nanu niruktajñānāt svargādivadanya eva mokṣaḥ kuto neṣyata iti cettasya   
kṛtakatvena vināśyatvaprasakterityāha - anya iti | ato nānyo mokṣa iti   
sambandhaḥ || 20 ||  
  
p. 314)  
  
svarūpaṃ sarvataḥ pūrṇamanyo mokṣaḥ kva sambhavet |  
svarūpe sambhavan(ved)mokṣo darpaṇapratibimbavat || 21 ||  
  
kutaḥ śaśaśṛṅgatulyatvamiti cedāha - svarūpamiti |   
svarūpabāhyasyāsiddheḥ samyaṅnirūpitatvānna mokṣaḥ kvacit setsyatīti bhāvaḥ |   
nanu jagadiva svarūpa eva mokṣo'stviti cettarhi pratibimbavat svarūpānatirikta   
evetyāha - svarūpa iti || 21 ||  
  
loke'pi bandhavigamādṛte mokṣo na bhāvitaḥ |  
vigamo'bhāva eva syāt satyo'bhāvātmakaḥ katham || 22 ||  
  
loke'pi mokṣa iti na vastvantaramityāha - loke'pīti | vigamo hi bandhanāśaḥ |   
nāśo nāma dhvaṃsābhāvaḥ | tathā cābhāvasya satyatvena bhāvatve caikameva   
viruddhabhāvābhāvobhayarūpaṃ bhavediti bhāvaḥ || 22 ||  
  
bhāvābhāvātmakaṃ vastu nahi sambhavati kvacit |  
tathā ca svāpnabhāvāśca bhāvābhāvobhayātmakāḥ || 23 ||  
  
bhāvābhāvātmakamiti | viruddhobhayarūpaṃ kvacinna sambhavati satyatāṃ na   
prāpnotītyarthaḥ | ayaṃ bhāvaḥ - bhāvatvaṃ sattvam abhāvatvamasattvam   
tadubhayarūpamekaṃ na sambhavati virodhāditi na bandhābhāvo'tiriktaḥ kintu   
tadadhikaraṇasvātmarūpa eveti | nanu bandhābhāvasyātmarūpatve ātmana eva   
bhāvābhāvaviruddhobhayarūpatvaṃ syādityāśaṅkya ātmātiriktasya   
bhāvatvābhāvatvāderakhilasyāsiddhyā na viruddharūpateti vaktumekasya   
viruddhobhayarūpatvāṅgīkāre svāpnabhāvānāṃ tathāvidhānāṃ   
satyatvaprasaktirityāha - tathā ceti | asti   
nāstītyubhayapratyayaviṣayatvādubhayātmatvam | satyāḥ syuriti sambandhaḥ || 23 ||  
  
satyāḥ syurbādhahetoste tvasatyā iti cecchṛṇu |  
bādho'bhāvapratyayaḥ syāt pratyayābhāvakālikaḥ || 24 ||  
  
nanu svāpnānāṃ nobhayarūpeṇa satyatā tadgatabhāvarūpatāyā   
bādhitatvādityāśaṅkya evamātmātiriktasyākhilasyāpi bādhasambhavānna   
mokṣo'pyatiriktaḥ setsyatītyāha - bādhahetorityādi | bādhitasyāsatyatāṃ   
vaktuṃ bādhalakṣaṇamāha - bādha iti | nāsti ghaṭa ityabhāvapratyaya eva   
bhādhaḥ | nanvātmano'pi nāstyātmeti kasyacit   
pratyayasambhavādvādhitatvenāsatyatāprasaktirityata āha -   
pratyayābhāvakālika iti | ātmano nityaprakāśatvena pratyayābhāvāsambhavād   
nāsatyateti tātparyam || 24 ||  
  
p. 315)  
  
yasyaivaṃ bādhayogaḥ syāt so'satyo nahi cetaraḥ |  
asti sarvasya dṛśyasya bādho'pratyayakālikaḥ || 25 ||  
  
yasya ghaṭādeḥ | evam uktarītyā |   
tatpratyayābhāvakālikatadabhāvapratyayarūpabādhayogaḥ syāt so'satyaḥ | nahi   
cetara iti | evaṃbādhayogarahito nāsatyaḥ | apratyayakālika iti | dṛśyamātrasya   
pratyayābhāvakālikābhāvapratyayarūpabādhasattvādasatya(tva)mityartha  
ḥ || 25 ||  
  
tasmādasatyameva syād bhāvābhāvātmanā sthitam |  
yasyābhāvasparśaleśaḥ kadācit kutracinnahi || 26 ||  
  
tasmāt uktabādhayogāt | bhāvābhāvātmanā sthitamiti | asti   
nāstītyubhayapratyayaviṣayībhūtaṃ dṛśyamātram | yasya vastunaḥ | kadācit kāle   
kutraciddeśe vā abhāvasparśaleśaḥ   
pratyayābhāvakālikābhāvapratyayasambandho nahi || 26 ||  
  
evaṃvidhaṃ tu cittattvaṃ satyaṃ sarvātmanā sthitam |  
tasmādvibhinnamokṣastu na satyaḥ syāt kathañcana || 27 ||  
  
evaṃvidhaṃ bādhavidhuraṃ cidātmatattvameva satyam | nanu ghaṭādipratyayakāle   
nāsti cidātmapratyaya iti cedāha - sarvātmaneti | darpaṇapratibimbanyāyena   
sarvātmanā tasyaiva bhāsamānatvena sthitatvānna tadapratyayaḥ kadācaneti bhāvaḥ   
| tasmāditi | ātmabhinnadṛśyamātrasyāsattvādityarthaḥ || 27 ||  
  
mokṣaḥ pūrṇasvarūpasya sakṛt prathanamucyate |  
cetyavarjanamātreṇa citiḥ pūrṇā prakīrtitā || 28 ||  
  
svarūpātiriktasya nikhilasyāsatyatvāt pūrṇamaparicchinnaṃ yat svarūpaṃ tasya yat   
sakṛt prathanamaparicchinnaṃ prathanam | avidyāyā   
naṣṭatvādavidyā'nāvṛtamiti yāvat | nanu sadā pūrṇasvabhāvāyāściteḥ kathaṃ   
mokṣadaśāyāmeva pūrṇatvamiti cedāha - cetyeti | svabhāvataḥ pūrṇāpi   
cetyasamparkādapūrṇeva bhavatīti bhāvaḥ || 28 ||  
  
p. 316)  
  
cetyābhāsanamevāsyāściteḥ saṅkocanaṃ bhavet |  
cetyābhāne citiḥ pūrṇā paricchedavivarjanāt || 29 ||  
  
etadevāha - cetyeti | asyāściteḥ | yathā hi darpaṇasvarūpaṃ pratibimbaiḥ   
saṅkucitamiva bhavati tatheti bhāvaḥ | yathā hi pratibimbābhāsane   
darpaṇasyāparicchinnateva bhavati tathā cetye'bhāte citiḥ pūrṇeva bhavatītyāha -  
  
कालादिभिः परिच्छेदो यदि तस्या निरूप्यते ।  
अचेतितः परिच्छेदश्चेतितो वा भवेद् वद ॥ ३० ॥  
  
एवं चितेः स्वान्तर्भातचेत्यैरेव परिच्छेदाभासो न वस्तुतः कालाद्यैः   
परिच्छेद इति वक्तुमुपक्रमते - कालादिभिरिति । तस्याः चितेः । परिच्छेदः   
परिच्छेदकः कालादिः । चेतितो वाऽचेतितः चितिप्रकाशितो वा न वेत्यर्थः ॥ ३० ॥  
  
अचेतने ह्यसिद्धः स्याच्चेतने सैव व्यापिका ।  
लोके कालपरिच्छिन्नो भवो यः कोऽपि भावितः ॥ ३१ ॥  
  
अचेतने अचेतितत्वे चित्याऽप्रकाशितत्व इति यावत् । असिद्धः स्यादिति । चिदविषयस्य   
शशशृङ्गतुल्यत्वादसिद्धिरिति भावः । चेतन इति । चेतितत्वे इत्यर्थः । सैव   
चितिरेव । व्यापिकेति । दर्पणव्याप्तैः प्रतिबिम्बैर्दर्पणस्येव [क्, ख्:   
स्यैव] चितिव्याप्तैः कालाद्यैश्चितेर्न परिच्छेद इति भावः । एतदेव   
सोदाहरणमुपपादयति - लोक इति भावितः दृष्टः ॥ ३१ ॥  
  
प्। ३१७)  
  
भावकालौ परिच्छेद्यपरिच्छेदकतां गतौ ।  
चिता व्याप्तौ भवेतां वै यदा तर्हि तथाविधौ ॥ ३२ ॥  
  
तत्रैवं स्थितिरित्याह - भावकालाविति । चिता व्याप्तयोः प्रकाशितयोरेव   
भावकालयोस्तथाविधता परिच्छेद्यपरिच्छेदकता ॥ ३२ ॥  
  
अव्याप्तौ तु चिता यर्हि कथं सिद्ध्येत् परिच्छिदिः ।  
चितेर्बहिर्यदा चेत्यमस्ति तत् स्यात् परिच्छिदिः ॥ ३३ ॥  
  
तत्र परिच्छेद्यपरिच्छेदकयोर्मध्येऽन्यतरस्यापि चिताऽव्याप्तौ न   
परिच्छेदसिद्धिरित्याह - अव्याप्ताविति । एवञ्च प्रकृते   
परिच्छेदकाभिमतस्य कालादेश्चिद्व्याप्तत्वस्यावश्यमेष्टव्यत्वेन व्याप्येन   
कालादिना व्यापकस्य परिच्छेदो न सम्भवतीति भावः । यदि   
परिच्छेदकाभिमतकालादिचेत्यस्य चिदव्याप्तस्य चितेर्बहिः सत्त्वसम्भवे   
परिच्छेदस्तेन चितेः स्यादित्याह - चितेरिति । तत् तदा ॥ ३३ ॥  
  
चितेर्बहिश्चेत्यसिद्धिः सर्वथा नोपपद्यते ।  
यो बहिः स कथं सिद्ध्येच्चितिसम्बन्धवर्जितः ॥ ३४ ॥  
  
चिद्व्याप्त्या प्रकाशमानस्यैव स्वरूपसिद्धिर्नान्यस्येत्याह - चितेरिति ॥ ३४ ॥  
  
सम्बन्धोऽपि नैकदेशः स्यादसिद्धस्तथेतरः ।  
तत्सम्बन्धांशमात्रस्य भानादन्यन्न सिद्ध्यति ॥ ३५ ॥  
  
ननु चित्सम्बन्धाद्वस्तुस्वरूपसिद्धिः । तथा च घटे दण्डसम्बन्ध इव चितेः   
कालाद्येकदेशसम्बन्धेनापि कालादिस्वरूपसिद्धिश्चिदव्याप्तिश्च सिद्ध्यतीति   
चेदाह - सम्बन्ध इति । चित्सम्बन्धः कालादेरेकदेश इति वक्तुमयुक्तम् ।   
तथा सति चित्सम्बन्धादितरांशोऽसिद्धः स्यात् । कुत इति   
चेदन्यांशस्याभावादित्याह - तत्सम्बन्धेति ॥ ३५ ॥  
  
अतो बहिः पदार्थोऽपि चितिनिर्मग्न इष्यताम् ।  
एवं च सर्वात्मनैव मग्नं चेत्यमपीष्यताम् ॥ ३६ ॥  
  
यतश्चित्यनिर्मग्नो न सिद्ध्यति अतो   
यत्राव्यक्तभित्तावखिलदृश्यचित्रमवभासते तत्स्वरूपसिद्ध्यर्थं तदपि   
बहिःपदार्थरूपं चितिनिर्मग्नमिष्यताम् । एवञ्च   
दीपालोकनिर्मग्नभित्तिस्थचित्राणामर्थाद्यथा दीपालोकनिर्मग्नत्वं तथा   
चितिनिर्मग्नं चेत्यमिष्यतामित्याह - अत इति ॥ ३६ ॥  
  
प्। ३१८)  
  
कथं स्वान्तर्विनिर्मग्नं स्वपरिच्छेदकं भवेत् ।  
चेत्यमेवंविधं राम विचारय सुयुक्तितः ॥ ३७ ॥  
  
एवं स्वान्तर्निर्मग्नेन कालादिना स्वपरिच्छेदोऽसम्भवीत्याह - कथमिति ।   
एवं परिच्छेदककालादेर्व्याप्यत्वादपरिच्छेदकत्वमुक्त्वा सम्प्रति   
गगनव्याप्तैर्घटाद्यैर्गगनस्य परिच्छेदवदपि चिदात्मनो न परिच्छेद इति   
सूचयितुं गगनाद् घटादिकमिव चिदात्मनो व्यतिरिक्तं दृश्यं नास्तीति   
साधयितुमुपक्रमते - चेत्यमिति । एवंविधं चितिनिर्मग्नम् ॥ ३७ ॥  
  
चितेरन्तर्भासमानं प्रतिबिम्बात्मकं भवेत् ।  
न भावोदरगो भावो भवन् लोके सुदृश्यते ॥ ३८ ॥  
  
विचारप्रकारमेवाह - चितेरिति । चितिनिर्मग्नत्वेनान्तर्भासमानं चेत्यं   
प्रतिबिम्बात्मकमेव भवेत् अन्यथा निरूपयितुमशक्यत्वत्   
प्रतिबिम्बलक्षणयोगाच्च । एतच्च प्राग् वितानितम् [द्वादशाध्याये   
चतुर्दशाध्याये च] । अन्यथाऽनुपपत्तिमेव दर्शयति - न भावेति ॥ ३८ ॥  
  
भावानां स्याद्धि साङ्कर्यं तथा चेद् राम सरतः ।  
बहिःपदार्थस्ते प्रोक्तो भ्रममूलो हि सर्वथा ॥ ३९ ॥  
  
भावशरीरे न भावान्तरमित्यत्र प्रत्यक्षानुपलब्धिं प्रदर्श्य   
तथाङ्गीकारे साङ्कर्यदोषमाह - भावानामिति । घटपटादेः   
परस्परस्वरूपान्तर्भावे घटः पटः स्यात् पटो घटः स्यादिति भावः । तथा   
च दर्पणप्रतिबिम्बतुल्यत्वाद् दृश्यं न चिदात्मनो व्यतिरिक्तमिति तात्पर्यम् ।   
प्रकारान्तरेणाव्यतिरिक्ततां साधयति - बहिःपदार्थ इति । अव्यक्तमित्यर्थः ।   
भ्रममूलः स्वरूपाज्ञानमूल इति प्राक् प्रोक्तम् [द्वादशेऽध्याये] ॥   
३९ ॥  
  
प्। ३१९)  
  
तदाश्रयाणां भावानां कथं स्यात् सत्यता वद ।  
चितिस्वरूपः स्वात्मैव तत्तद्भावात्मना सदा ॥ ४० ॥  
  
तदाश्रयाणाम् अव्यक्तात्मकबहिःपदार्थाश्रयाणाम् ।   
भ्रान्त्यारोपितभित्तिगतचित्राणामिव नाधिष्ठानातिरिक्तत्वेन सत्यत्वमिति भावः ।   
तस्मात् स्वात्मैव चितिस्वरूपः सदा तत्तद्दृश्यभावात्मना भासत इत्यन्वयः   
॥ ४० ॥  
  
भासते स्वाच्छन्द्यशक्त्या नाधिकं विद्यते क्वचित् ।  
इति वाक्यं समाकर्ण्य पुनः पप्रच्छ भार्गवः ॥ ४१ ॥  
  
कुत एवं भासत इति चेदाह - स्वाच्छन्द्येति । मायाभिधानया   
स्वातन्त्र्यशक्त्या मायाविपरिकल्पितेन्द्रजालसृष्टिरिव भासते । अतः   
स्वरूपातिरिक्तं क्वचित् किञ्चिदपि नहि विद्यते ॥ ४१ ॥  
  
भगवन् भवता प्रोक्तं दुर्घटं प्रतिभाति मे ।  
शुद्धा चितिर्विचित्रैका भासत इत्यसम्भवात् ॥ ४२ ॥  
  
शुद्धाखण्डा [क्: खण्डचिति] चितिरेकापि विचित्रा भासत इत्यसम्भवाद्   
दुर्घटं प्रतिभाति ॥ ४२ ॥  
  
चितिश्चेत्यमिति द्वेधा वस्तु सर्वैर्विभावितम् ।  
तत्र चेत्यं चिता भास्यं स्वप्रभा चितिरस्तु ते ॥ ४३ ॥  
  
असम्भवमेव विशदयति - चितिरिति । सर्वैर्विभावितं   
सर्वानुभवसिद्धमनपह्नवनीयमिति तात्पर्यम् । तत्र तर्योमध्ये ते चितिः   
स्वप्रभैवास्तु । चितेः स्वप्रकाशत्वं त्वदुक्तमेवास्त्विति तात्पर्यम् ॥ ४३ ॥  
  
यथाऽलोकभातमपि वस्तु तद्भिन्नमस्ति वै ।  
एवं चिता भासितं तु चेत्यमस्तु पृथग्विधम् ॥ ४४ ॥  
  
चितेश्चेत्यं [ग्: चित] भिन्नमिति सदृष्टान्तं साधयति - यथेति ।   
आलोकभातमालोकाद्यथा भिन्नम् एवं चितो भिन्नं चेत्यमस्त्वित्यर्थः ॥ ४४ ॥  
  
चेत्यं चिदात्मकमिति नानुभूतिं समारुहेत् ।  
अथ च प्रागभिहितं जनकेन महात्मना ॥ ४५ ॥  
  
नानुभूतिं समारुहेत् सर्वानुभवविरोधाच्चिच्चेत्ययोरेकता   
नानुभवविषयेत्यर्थः । आक्षेपान्तरम् - अथेति । जनकेनोक्तमिति भवता   
यदभिहितं तत् कथमिति व्यवहितेन सम्बन्धः ॥ ४५ ॥  
  
प्। ३२०)  
  
सङ्कल्पवर्जनादेव निर्विकल्पं मनो भवेत् ।  
तदेव निर्विकल्पं स्याज्ज्ञानं संसारनाशनम् ॥ ४६ ॥  
  
जनकोक्तिमेवानुवदति - सङ्कल्पेति । तदेव निर्विकल्पं मन एव ।   
संसारनाशनम् प्रत्यभिज्ञानद्वारा संसारनिवर्तकमित्यर्थः ॥ ४६ ॥  
  
तदेव ह्यात्मनो रूपमित्युक्तं तत् कथं भवेत् ।  
आत्मनो हि मनः प्रोक्तं करणं ज्ञानकर्मणि ॥ ४७ ॥  
  
कथं भवेदित्याक्षेपनिदानानुपपत्तिमाह - आत्मनो हीति । ज्ञानकर्मणि   
ज्ञानक्रियायाम् ॥ ४७ ॥  
  
मनो यद्यात्मनो न स्याद्विशिष्येत जडात् कथम् ।  
मनो जडाद्विशेषः स्यादात्मनो भगवन्ननु ॥ ४८ ॥  
  
चेतनस्यात्मनश्चितिक्रियाकरणं मनः । तदभावे आत्मनो   
जडत्वप्रसक्तिरित्याह - मन इति ॥ ४८ ॥  
  
मनसैव हि बन्धः स्यान्मोक्षो वाऽप्यात्मनः स्फुटम् ।  
सविकल्पं मनो बन्धो [हेतुहेतुमतोरभेदेनोपचाराद् मनो बन्धो   
मनो मोक्ष इति चोच्यत इति भावः] मोक्षः स्यान्निर्विकल्पकम् ॥ ४९ ॥  
  
आत्मनो बन्धमोक्षावपि मनोनिमित्तकावित्याह - मनसैवेति ।   
बन्धमोक्षयोर्मुख्यहेतुत्वाद् [हेतुहेतुमतोरभेदेनोपचाराद् मनो बन्धो   
मनो मोक्ष इति चोच्यत इति भावः] बन्धो मोक्ष इति ॥ ४९ ॥  
  
तत् कथं मन एवात्मा करणं हि मनः स्मृतम् ।  
निर्विकल्पस्य संसिद्धावपि द्वैतं तु शिष्यते ॥ ५० ॥  
  
निर्विकल्पं मन एवात्मेति प्रागुक्तं तत्कथमित्याह - तत्कथमिति । तत् तस्मात्   
। कर्तृकरणयोरभेदानुपपत्तेरित्यर्थः । अतो दर्पणप्रतिबिम्बन्यायेन   
दृश्यैक्येऽपि मनसो [ख्, ग्: मनसा] द्वैतं परिशिष्यत इत्यर्थः ॥   
५० ॥  
  
प्। ३२१)  
  
अथापि लोके दृष्टोऽस्ति यस्य भ्रान्तिरसन् हि सः ।  
नहि भ्रान्तिरसत्या स्यात्तदद्वैतं कथं भवेत् ॥ ५१ ॥  
  
भ्रान्तिविषयस्यासत्यत्वेऽपि भ्रान्तिस्वरूपस्य सत्यत्वाद् द्वैतपरिशेष इत्याक्षिपति   
- अथेति ॥ ५१ ॥  
  
अर्थक्रिया न क्वचिच्च दृष्टाऽसत्येन वस्तुना ।  
सर्वं हि जागतं वस्तु स्थिरमर्थक्रियाकरम् ॥ ५२ ॥  
  
अर्थक्रिया स्थैर्यं चासत्ये रज्जुसर्पादौ न दृष्टम् तत्   
कथमर्थक्रियाकारिणोऽस्थि(णः स्थि)रस्य दृश्यमात्रस्यासत्यतेत्याह   
- अर्थक्रियेति ॥ ५२ ॥  
  
तदसत्यं कथं ब्रूहि यतोऽद्वैतं प्रसिद्ध्यति ।  
सर्वं च भ्रान्तिविज्ञानं भ्रान्त्यभ्रान्तिभिदा कथम् ॥ ५३ ॥  
  
यतः जगतोऽसत्यत्वात् अद्वैतं प्रकर्षात् सिद्ध्यति । यदि दृश्यज्ञानं सर्वं   
भ्रान्तिरूपं तर्ह्यन्यस्याभ्रान्तिज्ञानस्याभावाद् भ्रान्तिरभ्रान्तिरिति   
ज्ञानभेदव्यवहारः कथमित्याह - सर्वमिति ॥ ५३ ॥  
  
भ्रान्तिः सर्वसमा वापि कथं स्याद् ब्रूहि मे गुरो ।  
सन्देह एष चिरतो [क्, ख्: विरतो] हृदि मे परिवर्तते ॥ ५४ ॥  
  
सर्वेषामेकरूपा भ्रान्तिर्वा कथं स्यादित्याह - भ्रान्तिरिति ॥ ५४ ॥  
  
इत्येवं प्रश्नमाकर्ण्य दत्तात्रेयः समस्तवित् ।  
साधुप्रश्नप्रहृष्टात्मा प्रवक्तुमुपचक्रमे ॥ ५५ ॥  
  
समस्तवित् सर्वज्ञः ॥ ५५ ॥  
  
राम साधु त्वया पृष्टं प्रोक्तप्रायमिदं पुनः ।  
यावन्न मनसस्तोषस्तावद् भूयो विशोधयेत् ॥ ५६ ॥  
  
त्वया पुनः पृष्टमेतदतः प्रोक्तप्रायमेव । सर्वोऽप्येषोऽपूर्वः [क्:   
अपूर्व] प्रश्नो न भवतीति तात्पर्यम् । तर्हि कथमस्य साधुत्वमिति चेदाह   
- यावदिति । संशयनिवृत्त्या तोषः । विशोधयेत् विचारयेत् ॥ ५६ ॥  
  
गुरुर्वापि कथं ब्रूयादपृष्टास्तन्मनोगतम् ।  
प्राणिनां हि बुद्धिभेदात्तर्कः पृथगवस्थितः ॥ ५७ ॥  
  
तन्मनोगतं शिष्य जिज्ञासितम् । पुनः प्रश्नोऽप्युपपद्यत इत्याह -   
प्राणिनामिति । बुद्धिभेदेन तर्कभेदात् । शिष्यहृद्गततर्कस्य गुरुणा   
ज्ञातुमशक्यत्वेन सकृदुपदेशेन शङ्काऽनिवृत्तेरिति भावः ॥ ५७ ॥  
  
प्। ३२२)  
  
अपृष्ट्वा स्वस्वाभिमतं कः सन्देहाद्विमुच्यते ।  
अपृष्टुर्विद्या हि सुदृढा प्रश्नो बीजं निरूपणे ॥ ५८ ॥  
  
अप्रष्टुः सन्देहानिवृत्तिस्तस्मात् [क्: सन्देह] प्रष्टुरेव विद्या भवति   
नान्यस्येत्याह - अपृष्ट्वेति । प्रश्नादेव निरूपणं भवतीत्याह -   
प्रश्न इति ॥ ५८ ॥  
  
अप्रष्टुर्नैव विद्या स्यात् पृष्ट्वा विद्यात्ततो गुरुम् ।  
चितिरेकैव वैचित्र्याद्भासत इति सम्भवेत् ॥ ५९ ॥  
  
ततः अप्रष्टुर्विद्याभावात् क्रमेणोत्तरं वक्तुमुपक्रमते - चितिरिति ॥ ५९ ॥  
  
एकरूपो यथादर्शः प्रैबिम्बादनेकधा ।  
पश्य स्वप्नविकल्पादौ मन एकं हि केवलम् ॥ ६० ॥  
  
कथं सम्भवेदिति चेद् [क्: च सदृ] दृष्टान्तमाह - एकरूप इति ।   
दर्पणस्य बिम्बसापेक्षत्वेन वैषम्यमिति दृष्टान्तरमाह - पश्य   
स्वप्नेति ॥ ६० ॥  
  
द्रष्टृदर्शनदृश्यात्मवैचित्र्येण विभाति हि ।  
एवं शुद्धैव सा संविद्विचित्राकारभासिनी ॥ ६१ ॥  
  
स्वप्नमनोराज्यविकल्पे मन एव बिम्बाद्यनपेक्ष्य द्रष्ट्रादिवैचित्र्येण विभाति ।   
एवमेव शुद्धसंविद्विचित्राकारभासिनी ॥ ६१ ॥  
  
चितिश्चेत्यमिति द्वेधा स्वप्नेऽपि हि विभासते ।  
आलोकमन्तरा त्वन्धो भावं जानाति वै ननु ॥ ६२ ॥  
  
एवं चितेर्वैचित्र्यमुपपाद्य द्वितीयाक्षेपं निराकरोति - चितिरिति ।   
चिच्चेत्ययोर्द्वैतं स्वप्ने सर्वेषां भासमानमपि यथा न वस्तुतोऽस्ति एवं   
जाग्रति सर्वेषां भासमानमपि द्वैतं नास्तीत्यर्थः । अथालोकेन   
भासमानघटादेस्तदन्यत्वमिव [क्: मेव] चिता भासमानदृश्यस्य   
चिदन्यत्वमिति तृतीयाक्षेपपरिहारायाह - आलोकमिति । यद्यद्विना न भासते   
तत्तदात्मकमिति व्याप्तेर्दृष्टान्ते व्यभिचारः अन्धस्यालोकं विना त्वचैव   
घटादेर्भासनात् ॥ ६२ ॥  
  
प्। ३२३)  
  
अन्धस्याभासमानं च रूपं भाति स्मृतौ किल ।  
नैवं चितेरभाने किं कदा कुत्र विभासते ॥ ६३ ॥  
  
नन्वेवमप्यालोकं विना रूपस्याभासनादालोकरूपयोरभेदप्रसक्तिरिति चेदाह   
- अन्धस्येति । जन्मान्धस्यरूपाभासनेऽपि तदन्येस्।आं   
सर्वेषामालोकमनपेक्ष्य रूपस्यापि स्मृतौ भासमानत्वाद् नालोकात्मता   
रूपस्येत्यर्थः । प्रकृते तु न क्वापि व्यभिचार इत्याह - नैवमिति ।   
एतदेवोपपादयति - चितेरिति । कदा काले [क्, ख्: लोके] कुत्र देशे   
चितिमनपेक्ष्य किं विभासते न किञ्चिदित्यर्थः ॥ ६३ ॥  
  
यथादर्शं विना किञ्चित् प्रतिबिबं न भाति वै ।  
आदर्शान्नातिरिक्तोऽतः प्रतिबिम्बो भवेद्यथा ॥ ६४ ॥  
  
प्रकृतव्याप्तेर्दृष्टान्तमाह - यथेति । यथा आदर्शं विना प्रतिबिम्बो न   
भाति अतो हेतोरेव यथा प्रतिबिम्ब आदर्शान्नातिरिक्तः ॥ ६४ ॥  
  
एवं चितिमृते किञ्चिदतिरित्कं न विद्यते ।  
अत एव मनोऽप्यन्यत् सर्वथ नास्ति वै चितेः ॥ ६५ ॥  
  
दार्ष्टान्तिके योजयति - एवमिति । अत एवेति । मनसोऽपि दृश्यतुल्यत्वादित्यर्थः ॥   
६५ ॥  
  
यथा स्वप्ने मनस्तद्वज्जाग्रत्यपि मनो नहि ।  
कल्पितं कार्यसंसिद्ध्यै करणं केवलं मनः ॥ ६६ ॥  
  
अत्र दृष्टान्तः - यथेति । स्वप्ने हि   
ज्ञातृज्ञानकरणज्ञेयानामेकरूपत्वेन [क्: कारण] यथा   
पृथङ्मनो नास्ति तथा जाग्रन्मनोऽपीत्यर्थः । यथा स्वप्ने कल्पितमनसैव   
सकलकार्यनिर्वाह एवं जाग्रत्यपीत्याह - कल्पितमिति ॥ ६६ ॥  
  
प्। ३२४)  
  
यथा स्वप्नः कुठारः स्यात् करणं तरुछेदने ।  
राम क्रियाऽसत्यरूपा सत्यं तत्करणं कथम् [ख्: तथा] ॥ ६७ ॥  
  
स्वाप्नतरुच्छेदनक्रियाया असत्यत्वाद् यथा तत्करणं कुठारोऽप्यसत्यः एवं   
दृश्यासत्यत्वेन तज्ज्ञानस्याप्यसत्यत्वात् तत्कारणमप्यसत्यमित्याह [क्:   
करण] - यथेति । तरुच्छेदने यथा कुठारस्तथा मन इति शेषः ।   
मनसोऽसत्यत्वमवर्ज्जनीयमित्याह - क्रियेति ॥ ६७ ॥  
  
असता नरशृङ्गेण कः कदा सुविदारितः ।  
तस्मान्नास्ति मनो राम चासत् कार्यस्य कारणम् ॥ ६८ ॥  
  
कार्यकारणयोरसत्यत्वे [ग्: करण] क्रिया सुतरामसत्येति   
सदृष्टान्तमाह - असतेति । कारकं करणम् ॥ ६८ ॥  
  
स्वप्ने दृशिक्रियाकार्यकरणं [क्, ख्: कारणं] मन उच्यते   
।  
यथा [ख्: तथा राम] तथा सर्वदापि मनो नास्ति क्रियाकरम् ॥ ६९ ॥  
  
प्रोक्तमेव [क्: प्रोक्ता] पुनः सदृष्टान्तं द्रढयति - स्वप्न इति ॥   
६९ ॥  
  
चिदात्मा केवलं स्वच्छस्वाच्छन्द्यान्मन आदिकम् ।  
परिकल्प्य व्यवहरेद् दृश्यद्रष्टृआदिभेदतः ॥ ७० ॥  
  
तर्हि कथमेतद्बन्धमोक्षादिवैचित्र्याभासनमिति चेदाह - चिदात्मेति ।   
स्वच्छमप्रतिहतं स्वाच्छन्द्यं स्वातन्त्र्यम् । ऐन्द्रजालिक इव   
स्वीयमायशक्त्यैव सर्वं परिकल्प्य व्यवहरेदित्यर्थः ॥ ७० ॥  
  
क्वचित् क्वचित् केवलं तु निर्विकल्पात्मना स्थितः ।  
शृणु भार्गव चित्तत्त्वं परिपूर्णमपि स्वयम् ॥ ७१ ॥  
  
क्वचित् क्वचित् प्रोक्ताऽन्तरालदशासु । चिदात्मैव सर्वत्र सविकल्पनिर्विकल्परूपेण   
भासत इत्युपपादयितुमुपक्रमते - शृण्विति ॥ ७१ ॥  
  
प्। ३२५)  
  
नाकाशतुल्यं चैतन्यात् स्वप्रकाशमतः स्थितम् ।  
आकाशश्च चिदात्मा च न विलक्षणतां गतौ ॥ ७२ ॥  
  
आकाशवत् पूर्णमपि चिद्रूपत्वान्नात्मवस्त्वाकाशतुल्यमित्याह -   
नाकाशतुल्यमिति । यतश्चैतन्यरूपमत आत्मतत्त्वं स्वप्रकाशम् ।   
नाकाशवज्जडम् । आकाशात्मनोः सर्वसाम्येऽपि   
चैतन्यमात्रमेवात्मनोऽधिकमित्याह - आकाशश्चेति ॥ ७२ ॥  
  
पूर्णः सूक्ष्मो निर्मलश्चाजोऽनन्तोऽपि निराकृतिः ।  
सर्वाधारोऽप्यसङ्गात्मा सर्वान्तरबहिर्भवः ॥ ७३ ॥  
  
तयोः साधारणधर्मानाह - पूर्ण इत्यादि । पूर्णो व्यापकः । सूक्ष्मः   
अप्रतिघरूपः । निर्मलः एकरसः । अजोऽनन्त इति   
प्रागभावध्वंसाभ्यामस्पृष्टः । निराकृतिरवयवसंस्थानहीनः ।   
सर्वाधारोऽप्यसङ्गात्मा सर्वाश्रयोऽप्यसंस्पृष्टः । सर्वान्तरबहिर्भवः   
सर्वानुस्यूतः ॥ ७३ ॥  
  
विशेषस्तत्र चैतन्यमाकाशे तन्न विद्यते ।  
वस्तुतश्चैतन्यपूर्ण आत्मैवाकाश उच्यते ॥ ७४ ॥  
  
एवं सर्वसाम्येऽपि चैतन्यमेवात्मनि विशेष इत्याह - विशेष इति । तत्   
चैतन्यम् । अवास्तवो ह्याकाशात्मनोर्भेद इत्याह - वस्तुतस्त्विति ॥ ७४ ॥  
  
नह्यात्माकाशयोर्बेदो लेशतोऽपि हि विद्यते ।  
य आकाशः स आत्मैव यश्चात्माकाश एव सः ॥ ७५ ॥  
  
अज्ञाः पश्यन्त्यात्मरूपमाकाशमिति वै भ्रमात् ।  
सौरालोकं यथोलूकस्तमोमात्रं प्रपश्यति ॥ ७६ ॥  
  
आत्मानमेवाज्ञा आकाशं पश्यन्ति । अत्र दृष्टान्तः - सौरेति । यथोलूकः   
स्वनेत्रदोषात् सौरालोकमेवान्धकारात्मकं पश्यति   
एवमविद्यादोस्।आदात्मानमेवाकाशं पश्यन्ति जनाः ॥ ७६ ॥  
  
आकाशमेव विज्ञास्तु पश्यन्त्यात्मचिदात्मकम् ।  
परा चितिः परेशानी स्वच्छस्वातन्त्र्यवैभवात् ॥ ७७ ॥  
  
विज्ञाः पण्डितास्त्वाकाशमेव आत्मचिद्रूपं पश्यन्ति । एतदेवोपपादयति -   
परा चितिरिति । परचिद्रूपः परमेश्वरः स्वच्छस्वातन्त्र्यस्य वैभवाद्   
माहात्म्याद् अवभासयेदिति सम्बन्धः ॥ ७७ ॥  
  
प्। ३२६)  
  
अवभासयेदात्मानं परिच्छिन्नमनेकधा ।  
यथा राम स्वमात्मानं स्वप्ने बहुविधं पृथक् ॥ ७८ ॥  
  
अत्र दृष्टान्तः - यथेति । पृथग् भासयसीत्यन्वयः ॥ ७८ ॥  
  
मनुष्यादिविभेदेन भासयस्येवमेव हि ।  
अनेकधाऽवभासोऽपि परिच्छिन्नदृशैव हि ॥ ७९ ॥  
  
एवमेव चिदात्मनो ह्येनकधाऽवभासनम् । स्वात्मनोऽनेकधाऽवभासोऽपि न   
स्वदृष्ट्येत्याह - अनेकधेति ॥ ७९ ॥  
  
स्वयं स्वदृष्ट्या पूर्णात्मरूपिण्येव परा चितिः ।  
ऐन्द्रजालिक एकोऽपि स्वमात्मानमनेकधा ॥ ८० ॥  
  
अत्र दृष्टान्तः - ऐन्द्रजालिक इति ॥ ८० ॥  
  
भासयंस्तत्र द्रष्टॄणां स्वदृष्ट्या भासते [क्: भासयेत्]   
स्वयम् ।  
एक एव निर्विकार एवं सा परमा चितिः ॥ ८१ ॥  
  
यथा ऐन्द्रजालिकः स्वमाययाच्छन्नो मायावृतदृष्ट्या स्वयमनेकधा   
भासमानोऽपि मायाऽप्रतिबद्धस्वदृष्टय स्वयमेक एव भासते एवं परा   
चितिः स्वमायोद्भाविताविद्याच्छन्नदृशामनेकधा भासमानापि   
स्वदृष्ट्या निर्विकारैकरूपेत्याह - एवं सेति ॥ ८१ ॥  
  
शुद्धैकरूपभासापि परिच्छिन्ना ह्यनेकधा ।  
परिच्छिन्नस्वरूपाणां भासयेद् [ख्: भासयन्] माययावृता ॥   
८२ ॥  
  
शुद्ध एकरसः एकः अखण्डः भासो यस्याः सा ॥ ८२ ॥  
  
मायावरणमप्येतत् परिच्छिन्नदृशो भवेत् ।  
यथैन्द्रजालिको मायावृतश्चान्यदृशो भवेत् ॥ ८३ ॥  
  
यथाऽनेकरूपताऽन्यदृष्ट्या एवं मायावृतत्वमप्यन्यदृष्ट्यैवेति   
सदृष्टान्तमाह - मायेति । स्वदृष्ट्याऽनावृतत्वम् [ख्:   
स्वदृष्ट्यना] अनेकत्वं चेति भावः ॥ ८३ ॥  
  
प्। ३२७)  
  
माया परचितोऽत्यन्तं स्वातन्त्र्यमतिदुर्घटम् ।  
लोकेऽपि योगिनोऽन्ये च मान्त्रिका ऐन्द्रजालिकाः ॥ ८४ ॥  
  
ननु परचिदात्मनः शुद्धचिदेकरूपस्यैवमात्मनोऽनेकरूपतावभासनं न   
घटत इत्याशङ्क्य मायाशक्त्या सर्वं घटत इति वक्तुं मायास्वरूपमाह   
- मायेति । परचिदात्मनो यद् दुःसाध्यं घटयति   
एवंविधमत्यन्तमत्युत्तमं [क्, ख्: तमस्वात] स्वातन्त्र्यं सा   
मायेत्यर्थः । अत्र दृष्टान्तः - लोकेऽपीति ॥ ८४ ॥  
  
आच्छादितं स्वस्वातन्त्र्यं प्राप्य किञ्चित् सुयुक्तितः ।  
दुर्घटं घटयन्त्येव ततो नैतद्विचित्रितम् ॥ ८५ ॥  
  
आच्छादितमिति । योगिप्रमुखा हि वस्तुतः परचिदात्मान एवेति पूर्णस्वातन्त्र्ययुता   
एव तथापि परचिन्माययाच्छन्नं तत् स्वातन्त्र्यं   
योगादिसुयुक्त्याच्छन्नस्वातन्त्र्याद् यत्किञ्चित् स्वातन्त्र्यांशाभिव्यक्तिं प्राप्य   
नियतकारणाभावेन दुर्घटमपि गजतुरगादिकं ते घटयन्ति । तथा च   
प्रकृते परचिदात्मनोऽपरिच्छिन्नमायाशक्तेरेतज्जगदवभासनं न   
विचित्रमित्यर्थः ॥ ८५ ॥  
  
एवं परचितेः स्वच्छस्वातन्त्र्यात् स्वात्मनो वपुः ।  
अनेकधा परिच्छिन्नं भासितं भृगुनन्दन ॥ ८६ ॥  
  
एवं प्रोक्तोपपत्त्या ॥ ८६ ॥  
  
परिच्छेदोऽभिमानस्य त्वेकदेशे सुविश्रमः ।  
साऽप्यपूर्णत्वविख्यातिर्याऽविद्या परिगीयते ॥ ८७ ॥  
  
ननु पूर्णस्य चिदात्मनः परिच्छेदः किंविध इति चेदाह - परिच्छेद इति ।   
अभिमानोऽहम्भावः । चिदात्मा हि दीपादिजडप्रकाशविलक्षणः   
स्फुरत्प्रकाशरूपः । तादृशस्फूर्त्यात्मकप्रकाशस्यानात्मविश्रम   
एवेदम्भावः । स्वात्मविश्रमोऽहम्भावः । यदुक्तमजडप्रमातृसिद्धौ -  
yo'haṃbhāvaḥ sa paracidātmano'khilasvarūpaviśrāntatvād aparicchinnatvāt   
[k, kh: aparicchinnapūrṇā] pūrṇāhaṃbhāva ityucyate |   
evaṃvidhapūrṇākhaṇḍasvarūpasyāpi svasvātantryākhyamāyāvaśato   
yadekadeśabhāsanaṃ tatra ca yaḥ svātmaviśramaḥ sa pariccheda ityucyate |   
pūrṇāhaṃbhāvataḥ paramātmanaḥ svamāyāśaktyā yaḥ   
svātmaikadeśāhaṃbhāvaḥ sa pariccheda iti tātparyam | apirevārthe |   
yā'pūrṇatvakhyātiḥ avidyā iti ca śāstreṣu parigīyate sa eva apūrṇāhaṃbhāvaḥ   
[k: pūrṇā] || 87 ||  
  
p. 328)  
  
atra muhyanti bahavastārkikāḥ paṇḍitā api |  
svātmānamanudāhṛtya bahirdṛṣṭitayā sthiteḥ || 88 ||  
  
evaṃ caikadeśe'haṃbhāva viśramāt tadatiriktākhilacidātmarpadeśa eva   
ākāśatvena bhāsate ato nātmano'tirikta ākāśa iti siddham | atra   
ākāśasyātmānanyatve muhyanti | kuto muhyanti iti cedāha - svātmānamiti |   
anudāhṛtyeti | śrute mate'pyarthe pratyagrūpe nididhyāsanamakṛtvetyarthaḥ |   
tatrāpi heturbahirdṛṣṭitayā sthiteriti || 88 ||  
  
gurūpadiṣṭaṃ yat kiñcit sadvā'pyasadapītarat |  
anudāhṛtya cātmānaṃ yāvanna hyavalokayet || 89 ||  
  
tasmād [k: tasya] nididhyasanapūrvakāparokṣaṃ vinā   
nājñānanivṛttirūpaphalaprāptirityāha - gurūpadiṣṭamiti | sadvā   
prakāśādirūpatā vā itaradasadvā aprākśādirūpatā vā || 89 ||  
  
tāvanna phalamāpnoti parokṣātmatayā śruteḥ |  
ato mayoktaṃ rāma tvaṃ sampaśyātmani saddṛśā || 90 ||  
  
tāvat aparokṣaparyantam phalam ajñānāśādiḥ | parokṣātmatayā śrutereva   
śravaṇajanitaparokṣatāmātrādeva na phalam | saddṛśā   
tyaktabahirmukhatvadṛṣṭyā || 90 ||  
  
citiryā paramā devī sarvasāmānyarūpiṇī |  
sā prakāśamayī yasmājjaḍavyāvṛttarūpiṇī || 91 ||  
  
punaḥ paricchedakāraṇamāyāsvarūpanirūpaṇapūrvakamākāśasvarūpaṃ   
suspaṣ'taṃ nirūpayitumupakramate - citiriti | sarvasāmānyarūpiṇī   
dṛśyākāraparicchedarahitā | yasmājjaḍavyāvṛttarūpiṇī | prakāśamayīti   
dīpādijaḍavyāvṛttaprakāśamayītyarthaḥ || 91 ||  
  
p. 329)  
  
ataḥ svātmani viśrāntistvahantā pararūpiṇī |  
jaḍāścidātmaviśrāntāścidatmani vibhāsataḥ || 92 ||  
  
ataḥ svātmani viśrāntirūpā pararūpiṇyahantā'paricchinnā parāhantā tasyā   
bhavediti śeṣaḥ | jaḍānāṃ na svātmaviśrāntirityāha - jaḍā iti || 92 ||  
  
na svarūpe svato bhānti tasmānna svātmaviśramaḥ |  
citestu kevalaṃ svasminnananyāpekṣayā sadā || 93 ||  
  
etadeva spaṣṭamāha - na svarūpa iti | svataḥ ananyāpekṣatayā jaḍānāṃ   
cidātmāśrayeṇaiva bhāsanāt svātmani svato bhāsanābhāvānna svātmaviśramaḥ   
citestu kevalaṃ jaḍamanapekṣyānanyāpekṣayā svātantryeṇa sadā svasmin   
bhāsamānatvāt svasmin viśrāntirupapadyata iti sambandhaḥ || 93 ||  
  
bhāsamānatvataḥ svasmin viśrāntirupapadyate |  
pūrṇāhantā parā seyaṃ yā jaḍeṣu na vidyate || 94 ||  
  
upapadyata iti | jaḍavadanyāpekṣā svasvarūpaprakāśe yā nāsti eṣa eva   
svātmaviśrama iti bhāvaḥ | seyaṃ svatmaviśrāntireva pūrṇāhantā || 94 ||  
  
vyāvṛttisparśahīneyaṃ paricchedavivarjanāt |  
sarvamasyāṃ yataḥ saṃsthamādarśe nagaraṃ yathā || 95 ||  
  
asyā ahantāyāḥ pūrṇatvaṃ kuta iti cedāha - vyāvṛttīti | vyāvṛtterbhedasya   
sparśena hīnā sarvathā bhedasambandhavidhureti bhāvaḥ | kuta evamiti cedāha -  
प्रतिबिम्बनगरवदस्यामेव पूर्णाहन्तात्मकचिति तादात्म्येन स्थितं सर्वं   
दृश्यम् । अतः परिच्छेदकस्य स्वातिरिक्तस्यान्यस्याभावात् परिच्छेदाभावेन   
[क्, ख्: परिच्छिन्ना] व्यावृत्तिस्पर्शो नास्तीति ॥ ९५ ॥  
  
प्। ३३०)  
  
व्यावृत्तिर्वा परिच्छेदः कथं केन हि सम्भवेत् ।  
एवं पूर्णस्वरूपायाः पूर्णं यत्स्फुरणं स्थितम् ॥ ९६ ॥  
  
अतो व्यावृत्त्यादिकं न सम्भवतीत्याह - व्यावृत्तिरिति । पुनः   
पूर्णाहन्तां निष्कृष्याह - एवमिति । पूर्णस्वरूपायाश्चितेः   
पूर्णमपरिच्छिन्नं यत् स्वरूपस्फुरणं तदेव कथ्यत इति सम्बन्धः ॥ ९६ ॥  
  
तदेव स्वात्मविश्रान्तिः पूर्णाहन्ता च कथ्यते ।  
अखण्डैकरसं ह्येतदेतावद् राम वै भवेत् ॥ ९७ ॥  
  
ननु तथापि चितिः पूर्णाहन्तेति च वस्तुद्वैविध्यात् परिच्छेदः   
स्यादित्याशङ्क्याह - अखण्डेति । एतावत् चितिः पूर्णाहन्ता चेति   
द्वयमप्येतदखण्डैकरसम् । अखण्डमेकम् एकरसं चिन्मात्रम् ॥ ९७ ॥  
  
निरूपणे बहुविधमिव तत् प्रतिभासते ।  
एवावदेव स्वातन्त्र्यं यतः शक्तिर्हि तन्मयी ॥ ९८ ॥  
  
तर्हि कथं द्विधा निर्देश इति चेदाह - निरूपण इति । तत् चित्तत्त्वम् । एतावदेव   
अखण्डैकरसमेव स्वातन्त्र्यमपि । पूर्णाहन्ता स्वातन्त्र्यञ्च शक्तिरेवेति   
तन्मयं तदेकरसमित्यर्थः ॥ ९८ ॥  
  
प्रकाशास्तेजो यद्वदौष्ण्यं चैवापृथक् स्थितम् ।  
एवं स्वातन्त्र्यविश्रान्तिसहितैकरसात्मिका ॥ ९९ ॥  
  
भेदव्यवहारविषयशक्तेरपृथक्त्वे दृष्टान्तमाह - प्रकाश इति ।   
सहिता चितिः ॥ ९९ ॥  
  
इयमेव हि मायाख्या शक्तिः परमदुर्घटा ।  
आदर्शवद्यत्स्वरूपे चिदेकरसरूपिणी ॥ १०० ॥  
  
इयमेव पूर्णाहन्तैव । दुर्घटा दुःसाध्यमपि घटयति । दुर्घटतामेव   
निरूपयति - आदर्शवदिति ॥ १०० ॥  
  
सत्यप्यनेकवैचित्र्याभासनेन विभासते ।  
तथा भासनकालेऽपि स्वरूपादनिवर्तनम् ॥ १०१ ॥  
  
प्रतिबिम्बविचित्रोऽप्येकरूपादर्श इव स्वरूपे चिदेकरूपिणी सत्यपि   
जगद्वैचित्य्राभासनेन विभासनं वैचित्र्यभासनकालेऽपि   
चिदेकरसस्वरूपादनिवर्तनमिति यत् एतदेव तस्या अतिदुर्घटत्वमिति शेषः ॥ १०१ ॥  
  
प्। ३३१)  
  
परिच्छेदावभासो यः सोऽनात्माभास उच्यते ।  
साऽविद्या जडशक्तिः सा शून्यं प्रकृतिरेव च ॥ १०२ ॥  
  
एवं स्वातन्त्र्याख्यमायया यः स्वात्मनः परिच्छेदावभासः स   
एवानात्माभासः । आभासाभास्ययोस्तादात्म्यादाह - साऽविद्येति ॥ १०२ ॥  
  
अत्यन्ताभाव आकाशास्तमः प्रथमसर्गकः ।  
सर्वं तदेव सम्प्रोक्तं परिच्छेदनमादिमम् ॥ १०३ ॥  
  
सर्वम् अनात्माभासादिप्रथमसर्गान्तं तदादिमं परिच्छेदनमेवोक्तम् ।   
मायया   
आद्यपरिच्छेदवासनाऽविनाभूतमनात्मभासनमेवाविद्यादिशब्दैरुच्यत   
इत्यर्थः ॥ १०३ ॥  
  
राम यः परिपूर्णात्मा विश्रमो वै समास्थितः ।  
तस्यैकदेशताभ्रान्तिकृतमाकाशभासनम् ॥ १०४ ॥  
  
एवमुक्तमेवाकाशस्वरूपं निष्कृष्य श्लोकद्वयेन भङ्ग्यन्तरेणाह -   
राम य इति । तस्य पूर्णात्मविश्रमस्य । एकदेशताभ्रान्तिकृतम् ॥ १०४ ॥  
  
अत आत्मप्रदेशो य आत्माभिमतिवर्जितः ।  
आकाशः स हि सम्प्रोक्तः स हि संसारकारणम् ॥ १०५ ॥  
  
अतः अहन्ताया एकदेशत्वभ्रान्तेः । आत्माभिमतिरहम्भावः   
आत्माभिमतिवर्जितो य आत्मप्रदेशः स एवाकाशः । स एवाकाशः   
संसारकारणम् ॥ १०५ ॥  
  
एष एव भवेद् भेदः पशुदृष्ट्येकगोचरः ।  
राम सूक्ष्मदृशा पश्य य आकाशस्त्वयेक्ष्यते ॥ १०६ ॥  
  
नन्वाकाशः कथं संसारकारणमिति चेदाह एष इति । आकाश एवेत्यर्थः ।   
संसारकारणपरिच्छिनात्मज्ञानभासिताकाशावभासनान्तरीयकत्वाद्   
भेदाभासस्य भेद एवाकाशः संसारकारणं चेति भावः ।   
आकाशात्मनोरभेदमनुभावयति - रामेति ॥ १०६ ॥  
  
प्। ३३२)  
  
तत्रत्यजीवराशीनामात्मा चैतन्यमेव सः ।  
यथाऽन्यदेहेष्वाकाशो भासते यः सदा तव ॥ १०७ ॥  
  
तत्रत्येति । तादृशाकाशप्रदेशस्येत्यर्थः । जीवराशीनां शरीरिणाम् । स   
आकाशः । यः स एवात्मेत्यन्वयः ॥ १०७ ॥  
  
स एव तेषामात्मा स्याच्चिदानन्दघनात्मकः ।  
एवं स्वकल्पिताकाशग्रस्तं यच्चिद्वपुः स्थितम् ॥ १०८ ॥  
  
अन्यदेहेषु सदा तवाकाशो भासते यः स एवाकाशस्तेषां चिदानन्दघनात्मक   
आत्मा स्यात् वस्तुनोरेकदेशस्थत्वायोगादिति यथा तथा तवाप्यात्मेति शेषः ।   
एवं च यत्र यत्र यो य आकाशो भासते तत्रत्यशरीरिणां स एवात्मेति भावः ।   
एवमाकाशात्मनोरैक्यमुपपाद्य मनःस्वरूपं निरूपयति - एवमिति ।   
आकाशग्रस्तम् आकाशपरिच्छिन्नम् ॥ १०८ ॥  
  
तदेव मन इत्युक्तमात्मैव नहि चेतरत् ।  
तत्रावरणमुख्यत्वात् प्रमाणं मन उच्यते ॥ १०९ ॥  
  
तदेव आकाशपरिच्छिन्नं चिद्वपुरेव । अत आत्मैव मनो रेतरत् । नन्वात्मन एव   
मनस्त्वे कथं प्रमातृप्रमाणभेद इत्याशङ्कापनोदनायाह - तत्रेति ।   
आत्मन एव मनस्त्वे सिद्धे सतीत्यर्थः । आवरणमुख्यत्वादिति ।   
जडशक्त्यावृतं चित्तत्त्वं हि जीवः । तत्रावरणात्मकजदशक्तिप्राधान्येन   
प्रमाणं ज्ञानकरणं मन इत्यर्थः ॥ १०९ ॥  
  
आवृतप्राधान्यतस्तु प्रमाता जीव उच्यते ।  
एवमाकाशावृतोऽपि चिदात्मा भूय एव तु ॥ ११० ॥  
  
आवृतचित्तत्त्वप्राधान्येन जीव एव प्रमातेत्याह - आवृतेति । एवं   
स्वस्वातन्त्र्यपरिकल्पिताकाशात्मकजडशक्त्या आवृतोऽपि भूयः   
पञ्चभूतात्मकदेहेनाप्यावृत इत्याह - एवमिति ॥ ११० ॥  
  
आकाशे कोमलेऽत्यन्तशिथिले निर्घनेऽमले ।  
कठिनश्लिष्टघनतामालिन्यानां प्रकल्पनैः ॥ १११ ॥  
  
तत्रादावाकाशस्यैव गुणान्तरोल्लासनेन वाय्वादिरूपतेत्याह - आकाश इति ।   
आकाशे कोमले स्पर्शाभाववति शिथिलेऽसंश्लिष्टावयवे निर्घनेऽनिबिडे अमले   
मालिन्यरहिते । कठिनत्वं स्पर्शः श्लिष्टता संश्लिष्टावयवता घनता   
निबिडता मालिन्यं समलता एतेषां प्रकल्पनैः । भूतान्याभास्येति सम्बन्धः   
॥ १११ ॥  
  
प्। ३३३)  
  
भूतान्याभास्य देहात्मा देहेनापि समावृतः ।  
कुम्भोदरगतो दीप उदरं व्याप्य भासते ॥ ११२ ॥  
  
भूतानीति । अस्पर्शस्याकाशस्य स्पर्शकल्पनेन वायुत्वम् । तस्यैव   
वायोरसंश्लिष्टावयवस्य संश्लिष्टावयवत्वकल्पनेन तेजस्त्वम् । भवति हि   
वाय्वपेक्षया तेजसः संश्लिष्टावयवत्वम् यतः संश्लिष्टावयवस्य   
पृथ्वीसङ्क्रान्तस्य चक्षुर्गोचरतोपपद्यते । तस्यैव तेजसो निर्घनत्वस्य   
घनताकल्पनेन जलत्वम् । भवति हि जलस्य [क्: जलस्य नास्ति] घनत्वम्   
यतोऽभिघात उपपद्यते । तस्यैव जलस्य निर्मलस्य मालिन्यकल्पनेन पृथ्वीत्वम्   
। भवति च पृथिव्यां मालिन्यम् यतो जले निर्मग्नघटादिकमिव   
पृथ्वीनिर्मग्नं न दृश्यत इति । एवंविधभूतराशिमयदेहेनापि   
समावृतः सन् देहतादात्म्येन देहात्माऽभवदिति शेषः । एवं देहात्मतां   
प्राप्तोऽपि चिद्रूपतां न परित्यजतीति सदृष्टान्तमाह - कुम्भेति । यथा   
भासत इति योजनीयम् ॥ ११२ ॥  
  
एवमेष शरीरान्तरवभासनमात्रकः ।  
आस्ते गूढप्रदीपात्मा तदन्तर्मात्रभासनः ॥ ११३ ॥  
  
एष चिदात्मा अवभासनमात्रकः । चित्प्रकाशमात्ररूपो [क्: रूपकः]   
घटान्तर्गूढप्रदीपवदात्मा स्वरूपं यस्य । यथा घटान्तर्मात्रभासनो   
दीपः एवं देहान्तर्मात्रभासनः ॥ ११३ ॥  
  
दीपप्रभा घटच्छिद्राद्यथा निर्याति वै बहिः ।  
एवमक्षद्वारमुखाद् भूयो निर्याति वै चितिः ॥ ११४ ॥  
  
नेत्रादिकरणसरणिसमुदितमपि घटादिज्ञानमात्मभूतमेवेति   
सदृष्टान्तमाह - दीपप्रभेति । भूय इति । अतः सदा प्रकाशमाना   
चितिस्तत्तद्विषयाकारेण पुनर्नूतनत्वेनापि प्रकाशत इत्यर्थः ॥ ११४ ॥  
  
प्। ३३४)  
  
निर्याणं तु चितेर्नास्ति पूर्णत्वादक्रियत्वतः ।  
स्वात्मावरणमाकाशं स्फूर्तिशक्तिश्चिदात्मनः ॥ ११५ ॥  
  
ननु चितेराकाशतुल्यायाः कथं निर्याणसम्भव इति चेदाह - निर्याणमिति ।   
न वस्तुतश्चितेर्निर्याणमस्ति किन्तु तदाभासनमात्रमित्याह - स्वात्मेति ॥ ११५ ॥  
  
यावन्निवारयेत्तावद् निर्याणं प्रविभासते ।  
मनोव्यापार एष स्यात् स्फूर्त्त्यापहतिरावृतेः ॥ ११६ ॥  
  
यावदिति । स्वात्मन आवरणभूतमाकाशात्मकं जडशक्तिरूपमज्ञानम्   
चिदात्मनः स्फूर्तिरूपा ज्ञानशक्तिर्यावद् दूरं निवारयेत् तावच्चितेर्निर्याणं   
प्रविभासते । अत्रेदं तत्त्वम् - परचिदात्मनः   
स्वातन्त्र्योद्भासितपरिच्छिन्नाहम्भावावभासनेन परिमितप्रमाता जीवः । स   
घटान्तर्गतदीपवद्देहान्तर्गतचित्प्रकाशमयः ।   
घटच्छिद्रान्निर्गतदीपप्रभया निष्क्रियस्य तमसोऽपसरणवत् चिदात्मनः   
स्फूर्तिशक्तेर्यत्र यत्रेन्द्रियादिसम्प्रयोगनिमित्ताभिव्यक्तिस्तत्र तत्र   
तदावरकाकाशाद्यभिधाज्ञाननिवृत्त्या चितिः प्रसृतेव भातीति ।   
एवमावरणनिवृत्तिरेव मनोव्यापारोऽपीत्याह - मन इति ॥ ११६ ॥  
  
तस्माद्राम मनो नान्यदात्मैव मन उच्यते ।  
चला चितिर्मनोनाम्नी निश्चलात्मस्वरूपिणी ॥ ११७ ॥  
  
तस्मादिति । आवरणमुख्यचिदात्मन एव मनस्त्वादित्यर्थः । एतदेव   
पुनर्निष्क्र्ष्याह - चलेति ॥ ११७ ॥  
  
आवृत्त्यभिहतिः स्फूर्त्या चलनं राम वै चितेः ।  
एतदेव विकल्पः स्याद् विकल्पपरिवर्जने ॥ ११८ ॥  
  
चलनपदार्थमाह - आवृत्तीति । एतदेव चलनमेव । विकल्पस्य चलनस्य   
परिवर्जने कृते सतीति शेषः ॥ ११८ ॥  
  
निर्विकल्पं पूर्णरूपं विज्ञानं मुक्तिनामकम् ।  
राम त्यजात्र सन्देहं विकल्पस्य विवर्जने ॥ ११९ ॥  
  
पूर्णरूपम् । परिच्छेदस्य विकल्पकृतत्वात् पूर्णरूपता ।   
एवंविधपूर्णरूपतैव मुक्तिरित्यर्थः । अत्र निर्विकल्पविज्ञानस्य मुक्तिरूपत्वे ॥   
११९ ॥  
  
प्। ३३५)  
  
अप्यावरणशेषः स्यादिति नास्त्येव चावृतिः ।  
आवृतिर्नहि सत्याऽस्ति यतः स्वेनैव कल्पिता ॥ १२० ॥  
  
सन्देहस्वरूपमाह - विकल्पवर्जनेऽप्यावरणशेषह् स्यादिति । अस्य   
सम्भावनारूपत्वात् सन्देहत्वम् । ननु निर्विकल्पस्थितिमात्रेणावरणनिवृत्तिः   
कथं स्यादित्याशङ्क्याह - नास्त्येवेति । रज्जुसर्पवदावृतेः स्वेनैव   
कल्पितत्वादिति भावः ॥ १२० ॥  
  
यथा मनोरथे बद्धः केनचिच्छत्रुणा स्वयम् ।  
ताड्यमानस्तर्ज्यमानो यावत् सङ्कल्पवर्जनम् ॥ १२१ ॥  
  
अत्र दृष्टान्तमाह - यथेति । मनोरथे मनोराज्यावसरे । सङ्कल्पवर्जने   
कुर्यादिति सम्बन्धः ॥ १२१ ॥  
  
कुर्यात्तावत्ताडनं वा तर्जनं वापि लीयते ।  
किं तत्र शिष्यते बन्धस्तथाऽत्रापि विभावय ॥ १२२ ॥  
  
यावत्तावदिति यदा तदेत्यर्थकम् । एवं सङ्कल्पवर्जनेन ताडनादेर्विलये सति   
तत्र तस्मिन् काले बन्धनं शिष्यते किम्? न शिष्यत इत्यर्थः । तथाऽत्रापीति ।   
सङ्कल्पवर्जने बन्धो न शिष्यत इत्यर्थः ॥ १२२ ॥  
  
अनादिकालाद्रामात्र बन्धो नास्त्येव कस्यचित् ।  
जदात्मभ्रान्तिमुत्सृज्य कोऽयं बन्धो विचारय ॥ १२३ ॥  
  
कल्पनातिरिक्तो बन्धः कस्यापि कदापि कुत्रापि नास्तीत्याह - अनादीति । अत्र   
संसारे । ननु तर्हि व्यर्थोऽयमुपदेशादिक्रम इति चेन्नेत्याह - जडेति ।   
जडात्मकद्वैतभ्रान्तिकृत एव बन्ध इति भावः ॥ १२३ ॥  
  
एष एव महाबन्धो बन्धसत्यत्वनिश्चयः ।  
मृषा भीतस्य बालस्य यक्षग्रह इव स्थितः ॥ १२४ ॥  
  
बन्धसत्यत्वनिश्चय एवापोह्यो बन्ध इत्याह - एष इति । स्वरूपज्ञाने सत्यपि   
बन्धसत्यत्वभ्रान्त्यनुवृत्तौ [क्, ख्: भ्रान्त्यावृत्तौ]   
ज्ञानफलानुदयादेष एव मुख्यो बन्ध इति भावः । तस्यानर्थकरत्वे   
दृष्टान्तः - मृषेति ॥ १२४ ॥  
  
प्। ३३६)  
  
यावद् बन्धभ्रान्तिमेनां नोत्सृजेद् बुद्धिमानपि ।  
न तावत् संसृतेर्मुक्तो भवेत् क्वापि महोद्यमैः ॥ १२५ ॥  
  
बन्धसत्यत्वभ्रान्तिम् क्वापि काले देशे वा ॥ १२५ ॥  
  
कोऽयं बन्धः कथं वा स्यान्निर्मलस्य चिदात्मनः ।  
प्रतिबिम्बात्मकैः स्वात्मादर्शान्तःप्रविभावितैः ॥ १२६ ॥  
  
अनारोपितो बन्धो न सिद्ध्यतीत्याह - कोऽयमिति ।   
निर्मलस्याकाशतुल्यस्यासङ्गस्य चिदात्मनः कोऽयं बन्ध इति   
बन्धस्वरूपाक्षेपः कथं वा स्यादिति तत्सम्बन्धाक्षेपः । ननु बन्धस्य   
चिदात्मातिरेकेणासत्त्वेऽपि तदन्तः प्रतिबिम्बभूतैर्दृश्याभासैः स्यादिति   
चेन्नेत्याह - प्रतिबिम्बात्मकैरिति ॥ १२६ ॥  
  
बन्धो यदि तदादर्शप्रतिबिम्बाग्निरादहेत् ।  
बन्धस्य सत्यताबुद्धिर्मनसोऽस्तित्वनिश्चयः ॥ १२७ ॥  
  
स्वात्मान्तः प्रतिबिम्बात्मभूतैर्दृश्यैर्बन्धस्यात्यन्तासम्भवमाह -   
तदादर्शेति । बन्धः [क्, ख्: बन्धसत्यः] सत्यः मनोऽस्तीति   
द्विविधभ्रमातिरिक्तो बन्धो नास्तीत्याह - बन्धस्येति ॥ १२७ ॥  
  
एतद् द्वय्मृते नास्ति बन्धः कस्यापि कुत्रचित् ।  
यावदेतद् द्वयमलं सद्विचारमहाजलैः ॥ १२८ ॥  
  
द्वयमलं प्रोक्तभ्रमद्वयात्मकमलम् ॥ १२८ ॥  
  
नोन्मार्जितं तावदिह तस्य संसारनाशने ।  
अहं वा ब्रह्मदेवो वा विष्णुर्वापि च शङ्करः ॥ १२९ ॥  
  
यस्य प्रोक्तद्विविधभ्रमो विचारेण न नष्टस्तस्य संसारो दुष्परिहर इत्याह -  
  
vidyātmikā vā tripurā naiva śaktāḥ kathañcana |  
tasmādrāma dvayaṃ caitat parityajya sukhī bhava || 130 ||  
  
dvayaṃ proktabhramadvayam || 130 ||  
  
p. 337)  
  
tasmādrāma nirvikalparūpe manasi saṃsthite [k: saṃsthitaḥ] |  
ātmamātratvatastasya dvaitaṃ na pariśiṣyate || 131 ||  
  
evaṃ prasaṅgāgataṃ pratipādya nirvikalpadaśāyāmapi manasaḥ sattvād   
dvaitāpattiriti doṣaparihāramupasaṃharati - tasmāditi |   
manaso'nanyatvādityarthaḥ | tasya manasaḥ || 131 ||  
  
idaṃ taditirūpeṇa bhāsanānyanmano nahi |  
idamādiparityāge bhāsanātmaiva [k: manasā; kh: bhānamā] śiṣyate ||   
132 ||  
  
manaso rūpaṃ niṣkṛṣyāha - idamiti | bhāsanādanyat | dṛśyākārasaṃvalita   
ātmaiva mana iti tātparyam || 132 ||  
  
rajjusarpaparibhrāntiḥ satyābhimatavastuni |  
rajjurūpe hi sarpasya bhāsinīti viniścayaḥ || 133 ||  
  
bhrāntisvarūpeṇāpi dvaitaṃ pariharati - rajjviti | rajjurūpe satyābhimatavastuni   
rajjusarpasya bhrāntiḥ sarpasya bhāsinī || 133 ||  
  
tatra sarpasya bādhe'pi rajjvālambanahetutaḥ |  
cidrūpādātmano'nyattu rajjujñānaṃ sthitaṃ bhavet || 134 ||  
  
tatreti | rajjusarpabhrāntyādau sarpāderāropitasya bādhe'pi bhrāntijñānaṃ   
rajjuviṣayatvahetoḥ pramāturanyattadrajjujñānamabādhitaṃ sthitaṃ   
bhavedityarthaḥ || 134 ||  
  
sāpi [kh: sārparajju] rajjuściti yadā svapnadṛṣṭāntakalpitā |  
rajjubādhe hi tajjñānaṃ kathaṃ śiṣyet kimāśrayam || 135 ||  
  
naivaṃ prakṛte ityāha - seti | svapnadṛṣṭāntena yadā sā rajjuściti kalpiteti   
niścayaḥ tadā rajjorapi bādhe nirālambanaṃ tajjñānaṃ pramātṛvyatirekeṇa   
kimāśrayaṃ kathaṃrūpaṃ vā śiṣyedityarthaḥ | ghaṭanāśe ghaṭākāśavanna   
pṛthak śiṣyata iti tātparyam || 135 ||  
  
tasmād dṛśyasya bādhe tu tajjñānaṃ kevalā hi dṛk |  
cidātmānatiriktatvād dvaitaṃ tena kathaṃ bhavet || 136 ||  
  
tasmād bhrāntijñānāpariśeṣāt | tajjñānaṃ dṛśyajñānam | atastasya   
cidātmānatirekāttena bhramajñānena kathaṃ dvaitaṃ bhavet || 136 ||  
  
p. 338)  
  
arthakriyā hi saṃdṛṣṭā svapnavastuṣu susthirā |  
svāpnavastu sthiramiti svapne sarvairvibhāvitam || 137 ||  
  
arthakriyākāritvād dṛśyaṃ satyamiti pakṣaṃ pratikṣipati - arthakriyeti |   
susthirā tatkāle'bhādhitā | svāpnavastunaḥ sthairyaṃ ca   
svāpnānubhavasiddhamityāha - svāpneti || 137 ||  
  
etāvāneva bhedaḥ syāt svapnajāgradvibhāsayoḥ |  
jāgrati svapnamithyātvaniścayo bhavati dhruvam || 138 ||  
  
nanu svapnajāgarayoḥ [k: svāpna] ko bheda iti cedāha - etāvāneveti |   
svapnānubhūtasya mithyātvaniścayaḥ || 138 ||  
  
svapne na jāyate jāgranmithyātvasya vinirṇayaḥ |  
naitāvataiva satyatvaṃ jāgradvyavahṛterbhavet || 139 ||  
  
svapne jāgradanubhūtasya na mithyātvanirṇayaḥ | etāvatā bhedenaiva || 139 ||  
  
yathā jāgrati vastūnāṃ sthiratārthakriyāpi ca |  
dṛśyate kiṃ tathā svapne dṛśyate nahi vā vada || 140 ||  
  
arthakriyā sthairyaṃ ca jāgratsvapnayostulyamityāha - yatheti | svapne tathā na   
dṛśyate kimiti yojanā || 140 ||  
  
na svapne jāgarā bhāvāḥ svāpnā nā naiva jāgare |  
arthakriyākarā vāpi sthirā vā bhānti tatsamam || 141 ||  
  
tat tasmāt | samaṃ jāgrat svapnaśceti dvayaṃ tulyam || 141 ||  
  
vibhāvaya sūkṣmadṛśā ko bhedo'tītasvapnayoḥ |  
paśyaindrajālikakṛte sthairyamarthakriyāmapi || 142 ||  
  
atītasvapnayoḥ ko bhedaḥ ? na ko'pītyarthaḥ | cittārohāya   
jāgratyanubhūyamānaṃ dṛṣṭāntaramāha - paśyeti | aindrajālikakṛte   
gajaturagādau || 142 ||  
  
p. 339)  
  
kiṃ tāvataiva tat satyamaindrajālikanirmitam |  
satyāsatyavibhāgo vai prākrṭairvidito nahi || 143 ||  
  
tāvataiva arthakriyāsthairyābhyāmeva | nanu taulye'pi tayoḥ kathamekaṃ   
satyamaparamasatyamiti vyavahāra iti cet satyāsatyavivekābhāvādityāha -   
satyeti || 143 ||  
  
ata eva mohitāste procuḥ satyaṃ hi jāgatam |  
kadāpyabhāvāsaṃspṛṣṭaṃ satyaṃ rāma pracakṣate || 144 ||  
  
tarhi kiṃ tayorlakṣaṇamiti cet satyalakṣaṇamāha - kadāpīti |   
pratiyogitvenābhāvāsaṃspṛṣṭam | abhāvāpratiyogītyarthaḥ || 144 ||  
  
abhāvaḥ syādabhānādvai tvabhānaṃ na citeḥ kvacit |  
abhānamacitāmasti hyanekatvāvabhāsataḥ || 145 ||  
  
kutaścidātmano'bhāvāsaṃspṛṣṭatvamiti cedanupalambhasyābhāvagamakatvena   
cidātmanastadasambhavāttadabhāvāsiddherityāha - abhāva iti | abhānāt   
pratiyogyanupalabdheḥ | abhāvaḥ pramitatvena siddhaḥ syāt | acitāṃ   
dṛśyānāmabhānaṃ sarvato'stītyāha - abhānamiti | tatra hetuḥ -   
anekatveti || 145 ||  
  
parasparābhāvabhāsā acidbhāvā hi sarvathā |  
cidabhānaṃ kadā kutra syād rāma pravicāraya || 146 ||  
  
dṛśyānāmanekatvāvabhāse'pi kathamabhānamiti cedāha - paraspareti |   
acidbhāvā dṛśyabhūtā ghaṭādayo'nekatvāt parasparābhāvabhāsāḥ |   
ghaṭādīnāṃ parasparaṃ vyāvṛttānāṃ svetarabhinnatvenaiva bhānam | tathā ca   
svetarānyonyābhāvavatāmeva dṛśyānāmavabhāsanāt parasparābhāvabhāsā   
[g: rābhāsā] acidbhāvā iti bhāvaḥ | naivaṃ cidātmetyāha -   
cidabhānamiti | ghaṭādīnāṃ pratibimbatayā cidātmanirmagnānāmeva bhānānna   
tasyābhānaṃ kadācidvā setsyatīti bhāvaḥ || 146 ||   
  
yadā citirna bhāyādvai tadā bhāyāt kathaṃ vada |  
na bhāyādvā kathaṃ bhāyādabhāne yadi taddvayoḥ || 147 ||  
  
nanu dṛśyasāmānyānupalambhadaśāsu suṣuptyādiṣu   
cidanupalambhācciterapyabhāvaḥ syādityāśaṅkyāha - yadeti | yasmin kāle   
citirna bhāyāt tadā yadetiśabdavācyatatkālaḥ kathaṃ bhāyāt | kiñca na bhāyāditi   
proktacidanupalabdhirvā kathaṃ bhāyāt | tatkālānupalabdhyorapi   
citprakāśyatvāditi tātparyam | nanu tatkālānupalabdhyorabhāne'pi cidabhāvaḥ   
setsyatīti cedāha - abhāna iti | taddvayoḥ tatkālatadanupalabdhyoḥ || 147 ||  
  
p. 340)  
  
rāma bhāyādeva citistasmāt satyaiva sā citiḥ |  
rāma satyāsatyabhedaṃ śṛṇu saṃkṣepato bruve || 148 ||  
  
bhāyādeveti | tatkālatadanupalabdhyorabhānenāsiddhyā tadupalabdhireva siddhyatīti   
bhāvaḥ | tasmāt tadabhāvāsiddheḥ | evaṃ cidātmanaḥ satyatāṃ tadvyatirekeṇa   
dṛśyasyāsatyatāṃ pratipādya punaretasyaiva dārḍhyāya satyāsatyalakṣaṇaṃ   
prakārāntareṇa vaktumāha - rāmeti || 148 ||  
  
anyānapekṣabhāsaṃ syāt satyamanyadasatyakam |  
anyathā rajjusarpādyamapi satyaṃ bhavennanu || 149 ||  
  
anyānapekṣeti | svaprakāśaṃ satyamitaradasatyamiti phalitārthaḥ | anyatheti |   
nāstītyabhāvapratyayena bādhitamasatyamabādhitaṃ satyamiti cedityarthaḥ | rajjviti |   
yatra rajjusarpādijñānottaraṃ nāyaṃ sarpa ityādibādhajñānamanutpannaṃ tat   
sarpādyamapi satyaṃ bhavedityarthaḥ || 149 ||  
  
bādho hyabhāvavijñānaṃ tadbhāve'pi hi sambhavet |  
abhāve bhāvavijñānamapi sambhavati sphuṭam || 150 ||  
  
etadevopapādayati - bādha iti | bhavadabhyupagato bādho'bhāvavijñānam tacca   
bhāve satyābhimate'pi sambhavet | abhāve'satyābhimate   
bhāvavijñānamastītyabādhitasatyajñānaṃ ca sambhavatīti sphuṭaṃ   
sarvānubhavasiddham | satyābhimatasya bādhitatvamasatyābhimatasyābādhitatvaṃ   
tanmate syāditi bhāvaḥ || 150 ||  
  
p. 341)  
  
tato na bādhitaṃ satyamasatyaṃ bādhitaṃ bhavet |  
iti pakṣo na yuktaḥ syāt sarvathā vyabhicārataḥ || 151 ||  
  
tataḥ uktātiprasaṅgāt | yanna bādhitaṃ tat satyaṃ yadbādhitaṃ tadasatyamiti   
tvatpakṣo na yuktaḥ proktarītyā sarvathā vyabhicārāt || 151 ||  
  
cito'bhāne na kiñcit syānna syāttadapi sarvathā |  
tasmādyaścinna bhātīti vadet tārkikasatkharaḥ || 152 ||  
  
matpakṣe cidatiriktasvāsvaprakāśatvena citaḥ svaprakāśatvena na doṣa ityāha -  
स्वप्रकाशाऽभ्युपगन्तव्येति भावः । चितः परप्रकाश्यत्वेन   
नित्यप्रकाशत्वमनभ्युपगच्छन्तं तार्किकमुपहसन्नधिक्षिपति -   
तस्मादिति । उक्तानुपपत्तेरित्यर्थः ॥ १५२ ॥  
  
स ब्रुयान्नाहमस्मीति तत्र केन किमुच्यते ।  
यस्यात्मनि स्यात् सन्देहो भानाभावेन सर्वदा ॥ १५३ ॥  
  
केन किं समाधानमुच्यते । अतिमूढत्वेन समाधानोत्तरानर्ह इति तात्पर्यम् ॥   
१५३ ॥  
  
सोऽन्येषां नाशयेन्मोहं निपुणैस्तर्कगुम्फनैः ।  
तदा गण्डशिलाऽप्येषाऽप्यन्यमोहं विनाशयेत् ॥ १५४ ॥  
  
यदि मोहं तर्कगुम्फनैरुपलक्षितशास्त्रप्रणयनेन जनानां नाशयेत् तदेति   
योजयेत् ॥ १५४ ॥  
  
तस्मादर्थक्रियाभासमात्रेण नहि सत्यता ।  
सर्वमेव हि विज्ञानं भ्रान्तिरेव न संशयः ॥ १५५ ॥  
  
तस्मात् सत्यासत्यविभेदस्य प्रोक्तविधत्वात् । सर्वस्य ज्ञानस्य भ्रान्तित्वे   
भ्रान्त्यभ्रान्तिविभेदो न स्यादिति शङ्कां निराकर्तुमुपक्रमते -   
सर्वमेवेति ॥ १५५ ॥  
  
अपरेयं महाभ्रान्तिस्तेष्वभ्रान्तत्वनिश्चयः ।  
यथा हि बाधविज्ञानात् पूर्वं भ्रान्तिर्भवेत्तथा ॥ १५६ ॥  
  
तेषु जागतभ्रान्तिज्ञानेषु । ननु सर्वं ज्ञानं भ्रान्तिरूपं चेदभ्रान्तित्वेन   
कथं भातीति चेदाह - यथेति ॥ १५६ ॥  
  
प्। ३४२)  
  
सर्वजागतविज्ञानमभ्रान्तिरिव हि स्थितम् ।  
यथा च रजतज्ञानं शुक्तिज्ञानाद् भ्रमात्मकम् ॥ १५७ ॥  
  
तर्हि कदैतेषां भ्रान्तित्वं गृह्यत इति चेदाह - यथेति ॥ १५७ ॥  
  
एवं चिदात्मविज्ञानात् सर्वं ज्ञानं भ्रमात्मकम् ।  
नभोनीलभ्रमः सर्वसमानो भासते तथा ॥ १५८ ॥  
  
चिदात्मविज्ञानाद् अद्वितीयपूर्णचिदात्मापरोक्षात् । सर्वं जागतं ज्ञानम् ।   
भ्रमस्य कथं सर्वसाधारणत्वमिति शङ्कामपनुदति - नभ इति । यथा   
तथेति योजनीयम् ॥ १५८ ॥  
  
जागतो भ्रम एष स्यात् सर्वेषां दोषहेतुतः ।  
अभ्रान्तिः शुद्धविज्ञानं यच्चिदात्मतया स्थितम् ॥ १५९ ॥  
  
दोषहेतुत इति । दूरत्वदोषवदविद्यादोषस्य साम्यदिति भावः ।   
अभ्रान्तिमुपपादयति - शुद्धविज्ञानमिति । सर्वज्ञानानुस्यूतं   
चिन्मात्ररूपम् ॥ १५९ ॥  
  
एवमेतत्त्वया पृष्टं प्रोक्तं युक्त्यनुसङ्गतम् ।  
सन्देहमत्र सन्त्यज्य राम प्रोक्तं विनिश्चिनु ॥ १६० ॥  
  
उपसंहरति - एवमिति । युक्त्यनुसङ्गतं युक्तियुक्तम् । मया प्रोक्तम् ॥ १६० ॥  
  
कथं मुक्ते व्यवहृतिरिति पृष्टं पुरा तु यत् ।  
तत्ते प्रवक्ष्यामि राम शृणु सम्यक् समाहितः ॥ १६१ ॥  
  
पुरा पञ्चदशाध्यायादौ मुक्ते कथं व्यवहृतिरिति पृष्टम् ॥ १६१ ॥  
  
मुक्ता हि ज्ञानिनो लोके ह्युत्तमाधममध्यमाः ।  
प्रारब्धोपनतैर्भोगैः खिद्यमानाः क्षणे क्षणे ॥ १६२ ॥  
  
अधमानाह - प्रारब्धेति । प्रारभेनोपनतैः   
प्राप्तैर्भोगैर्विषयजनितसुखदुःखैः ॥ १६२ ॥  
  
प्। ३४३)  
  
स्वरूपज्ञास्तु ये राम ते मन्दज्ञानिनः स्मृताः ।  
येतु प्रारब्धसम्प्राप्तान् भुञ्जाना अपि नो विदुः ॥ १६३ ॥  
  
पूर्णात्मस्वरूपज्ञा अपि वैषयिकसुखे दोषग्रहात् सुखे दुःखे च तत्तत्काले   
खिद्यमाना मन्दज्ञानिनोऽधमज्ञानिन इत्यर्थः । सम्प्राप्तान् विषयान् ॥ १६३ ॥  
  
मधुक्षीबा रसमिव मध्यास्ते ज्ञानिनःस्मृताः ।  
ये तु प्रारब्धकोटीनां फलैरपि विचित्रितैः ॥ १६४ ॥  
  
कथं नो विदुरिति चेदाह - मधुक्षीबेति । सततसमाहित[क्:   
हितः]स्वान्ताः [क्: स्वान्ताः नास्ति] । सुषुप्तौ   
मन्दमारुतमशकदंशनजातसुखदुःआनुभववद्   
आपातसुखदुःखानुभवो मध्यज्ञानिनामित्यर्थः [ख्:   
मध्यमाना] ॥ १६४ ॥  
  
न स्वस्थितेः प्रच्यवन्ते नोद्विजन्त्यापदां गणैः ।  
न विस्मयन्ति चाश्चर्यैर्न हृष्यन्ति महासुखैः ॥ १६५ ॥  
  
स्वस्थितेः स्वरूपसमाहितेः ॥ १६५ ॥  
  
अन्तःशान्ता बहिर्लोकसमास्ते ज्ञानिषूत्तमाः ।  
एवं बुद्धिविभेदेन ज्ञानपाकविभेदतः ॥ १६६ ॥  
  
अन्तःशान्ताः कामक्रोधादिजनितक्षोभरहिताः ।   
बहिरज्ञानिलोकसमव्यवहारवत्त्वेन तत्समाः । अधमज्ञानिनो न सन्ततं   
स्वरूपसमाधिः अपि तु प्रारब्धेन वासनाशेषेण च मध्ये समाधिविच्छेदात्   
क्लेशयोगः । नायं जीवन्मुक्तः अपि तु केवलज्ञानी । इतरौ द्वौ जीवन्मुक्तौ । तत्र   
द्वितीयस्तु परिपक्वनिरोधसमाधिः । तृतीयस्तु परिपक्वबाह्यसमाधिः । एवं   
बुद्ध्यादिभेदेन तृतीयेष्वपि व्यवहारवचित्र्यमित्याह - एवमिति ॥ १६६ ॥  
  
प्। ३४४)  
  
प्रारब्धशेषमाहात्म्याद् व्यवहारा विचित्रिताः ।  
मधुमत्तादिवत्तेषां व्यवहारोऽपि सम्भवेत् ॥ १६७ ॥  
  
तेषां ज्ञानिनाम् ॥ १६७ ॥  
  
इति श्रीत्रिपुरारहस्ये ज्ञानखण्डे अष्टादशोऽध्यायः ॥  
  
इति श्रीत्रिपुरारहस्ये ज्ञानखण्डव्याख्यायां तात्पर्यदीपिकायाम्   
अष्टादशोऽध्यायः ॥  
  
  
प्। ३४५)  
  
अथैकोनविंशोऽध्यायः  
  
इति दत्तात्रेयमुखाच्छ्रुत्वा भार्गवनन्दनः ।  
भूयः पप्रच्छ मुक्तानां व्यवहारक्रमं क्रमात् ॥ १ ॥  
  
पूर्वाध्यायान्ते सङ्ग्रहेणोक्तां जीवन्मुक्तस्थितिं तद्भेदनिमित्तं च   
निरूपयितुं रामप्रश्नमवतारयति - इतीति ॥ १ ॥  
  
भगवन् भूय एतन्मे विस्तरेण निरूपय ।  
यथा बुद्धिविभेदेन ज्ञानपाकविचित्रता ॥ २ ॥  
  
एतदित्युक्तमेव विशदयति - यथेति । ज्ञानपाकः ज्ञानसिद्धेरप्रकम्प्यता   
॥ २ ॥  
  
ज्ञानं त्वेकविधं स्वात्ममात्रभानात्मकं ननु ।  
उपेयं च तदेव स्याद्यन्मोक्षस्तत्प्रथात्मकः ॥ ३ ॥  
  
ज्ञानपाकवचित्र्यमाक्षिपति - ज्ञानमिति । यत् यस्मात् । तत्प्रथात्मकः   
ज्ञानात्मप्रथात्मकः ॥ ३ ॥  
  
तत् कथं बुद्धिभेदेन पाकभेदसमाश्रयम् ।  
साधनान्यपि भिद्यन्तेऽथवा नेति तदीरय ॥ ४ ॥  
  
तत् तस्मात् मोक्षोपायमोक्षयोरेकरूपत्वात् ।   
बुद्धेस्तीव्रमन्दत्वभेदेऽप्युपायोपेययोरेकविधत्वेन ज्ञाने कथं [क्:   
कथं नास्ति] पाक विचित्रतेति भावः ॥ समाश्रयं ज्ञानं ज्ञानस्य   
साधनानि ॥ ४ ॥  
  
इति पृष्टः पुनस्तेन दत्तात्रेयो दयानिधिः ।  
विस्तरेण तमेवार्थं प्रवक्तुमुपचक्रमे ॥ ५ ॥  
  
तेन रामेण । तमेवार्थं ज्ञानपरिपाकभेदम् ॥ ५ ॥  
  
शृणु राम प्रवक्ष्यामि रहस्यं ह्येतदुत्तमम् ।  
साधने न विभेदोऽस्ति ज्ञानं न चित्रसाधनम् ॥ ६ ॥  
  
ज्ञानसाधने विभेदो नास्ति । एतदेव स्पष्टमाह - ज्ञानमिति ॥ ६ ॥  
  
प्। ३४६)  
  
तारतम्यात् साधनानां फलप्राप्तिर्विभेदिता ।  
पूर्णे तु साधने ज्ञानमनायासेन सिद्ध्यति ॥ ७ ॥  
  
साधनानां तारतम्याद् अल्पानल्पत्वहेतोः । फलप्राप्तिः ज्ञानसिद्धिः । पूर्णे   
त्विति । अनेकप्राग्जन्मार्जितसाधनपूर्तिसम्पत्तौ ॥ ७ ॥  
  
अपूर्तितारतम्येन त्वया सा(त्वायासा)पेक्षणाद्भवेत् ।  
वस्तुतः साधनं किञ्चिद् ज्ञाने नैवोपयुज्यते ॥ ८ ॥  
  
साधनपूर्तौ ज्ञानमाकाशफलपातवदनायासेन [क्: फलपात   
नास्ति] सिध्यति अपूर्तिपक्षेऽप्यपूर्तितारतम्येनायासतारतम्यापेक्षेत्याह -  
- vastuta iti || 8 ||  
  
jñānaṃ kvacinnaiva sādhyaṃ sidhatvāttu svabhāvataḥ |  
caitanyameva vijñānaṃ tat sadā svaprakāśakam || 9 ||  
  
svabhāvataḥ svarūpatvāt sādhanānāṃ tadutpattāvanupayoge'pi jñaptāvupayogaḥ   
syāditi cedāha - caitanyamiti || 9 ||  
  
tatra kā sādhanāpekṣā nityabhānasvarūpake [k: nityā] |  
caitanyaṃ [kh: caitanyaṃ ....... nirmale nāsti] nihitaṃ   
cittakaraṇḍe'tisunirmale || 10 ||  
  
tadāvaraṇanivāraṇa eva sādhanopayogaṃ jñānasya maṇirūpakatvena nirūpayati   
- caitanyamiti | atisunirmala iti |   
sphaṭikakaraṇḍāntargatapadmarāgavaccittāntargatamapi caitanyamanāvṛtameveti   
[kh, g: vṛttameveti] tātparyam || 10 ||  
  
anantavāsanāpaṅkamagnaṃ naivopalakṣyate |  
nirodhasalilaiḥ samyag vāsanāpaṅkamārjane || 11 ||  
  
ananteti | paṅkatulyavāsanaughapūritasphaṭikakaraṇaḍatulyacittāntargatatvāt   
padmarāgatulyamapi caitanyaṃ na svarūpeṇopalakṣyata ityarthaḥ |   
tadupalakṣaṇayuktimāha - nirodheti | mārjane kṛte sati || 11 ||  
  
p. 347)  
  
vicāraśitayantreṇa yatnāccittakaraṇḍake |  
cirāt saṃghaṭite rāma suyuktyodghāṭite tataḥ || 12 ||  
  
vicāreti | tataḥ paṅkamārjane kṛta ityanvayaḥ |   
śravaṇādirūpavicārānantarameva nididhyāsanarūpanirodhasambhavāt |   
cirādanādikālāt saṅghaṭite cittakaraṇḍe dehāditādātmyamāpanne   
vicāratīkṣyayantreṇa yuktyā mananasahitaśravaṇena udghāṭite dehādibhyo vivecite   
| dṛśyadehāditādātmyahāne iti tātparyam || 12 ||  
  
bhāsamānaṃ tu maṇivaccaitanyamupalabhyate |  
rāma tasmād vāsanānāṃ nirāse sādhanaṃ smṛtam [kh: sthitam] ||   
13 ||  
  
dehāditādātmyāpannameva caitanyaṃ cittamityucyate | tasya dehāditādātmyameva   
saṅghaṭṭanam | tasya dehādibhyo vivecanamudghāṭanam nirodhena vāsanāpagame   
[k: vāsanāpagame nāsti] bhūyo dehāditādātmyānāsādanam | evaṃ   
vicāreṇa dehādibhyo vivecitaṃ caitanyamātmatattvaṃ nirodhena maṇivat svato   
bhāsamānamevopalabhyata ityāha - bhāsamānamiti | tasmāt svarūpe   
sādhanānupayogāt | sādhanamupayuktaṃ smṛtam || 13 ||  
  
vāsanālpādhikyabhāvād [k, kh: nātmyā] buddhistu vividhā   
bhavet |  
yasya yāvad vāsanaugho buddhimācchādya saṃsthitaḥ || 14 ||  
  
yasya janmāntarasamarjitapuṇyādisādhanādinā citte yāvadvāsanā nyūnā'dhikā vā   
tasya tāvat sādhanāpekṣā'lpānalpatetyāha [k, kh: kṣātmānātmyate]   
- yasyeti || 14 ||  
  
sādhanāpekṣaṇaṃ tasya tāvadeva bhṛgūdvaha |  
vāsanā vividhāḥ proktāstatra mukhyā vadāmi te || 15 ||  
  
tatra yatnenāpohāya [kh: yatnenāpohāya nāsti] prabalāḥ kāścana   
vāsanāḥ parigaṇayati - vāsaneti | vāsanāḥ saṃskārāḥ || 15 ||  
  
p. 348)  
  
aparādhakarmakāmabhedena trividhā hi sā |  
aśraddhaivāparādhaḥ syād mukhyaḥ svātmavināśanaḥ || 16 ||  
  
tā eva krameṇa vivecayannādyamaparādhamāha - aśraddheti | śraddhā   
gurvāgamoktaṃ yat tattathaiveti dṛḍhaniścayaḥ tadabhāvo'śraddhā || 16 ||  
  
viparītagrahaścāpi hyparādhastu pauruṣaḥ |  
prāyaḥ kalāsu kuśalā aparādhavaśānnanu || 17 ||  
  
ajñānabījapallavabhūtaviparītagraho'pi puruṣāparādha ityāha - viparīteti |   
pauruṣaḥ puruṣasvabhāvābhyupagataḥ | mahatāṃ   
śāstrajñānāmapyetadvaśādeva jñānānudaya ityāha - prāya iti || 17 ||  
  
satsaṅgaśāstrayogaiśca paraṃ tattvaṃ hi no viduḥ |  
nirviśeṣaṃ paraṃ tattvaṃ nāsti naiva ca sambhavet || 18 ||  
  
satsaṅgādisādhanasattve'pi [k: satyatve'pi] | vividhaviparītagrahānāha -  
  
अस्ति तन्नैव विज्ञातं शक्यते केनचित् क्वचित् ।  
ज्ञात्वापि परमं तत्त्वं नैतत्तत्त्वं [क्: नैव तत्त्वं] परं   
भवेत् ॥ १९ ॥  
  
न ज्ञातुं शक्यमिति द्वितीयः । निदिध्यासनान्तसाधनेन ज्ञात्वापि नैतत्परं   
तत्त्वमिति तृतीयः ॥ १९ ॥  
  
एतज्ज्ञानात् कथं मोक्ष इत्यादि बहुधा स्थितः ।  
विपरीतग्रहो वापि चैतत्संशय एव वा ॥ २० ॥  
  
एतस्य निदिध्यासनेनापरोक्षीकृतस्य ज्ञानात् । आदिना [क्, ख्:   
अनादिर्नास्ति] नास्ति कैवल्यमोक्ष इत्यादिसङ्ग्रहः ।   
प्रोक्तविपरीतग्रहवत्तत्संशयोऽपि पुरुषापराध इत्याह - एतत्संशय इति ॥   
२० ॥  
  
अपराधह् पौरुषस्तु वासनाद्या प्रकीर्तिता ।  
शास्त्रविद्यासु कुशलाः शतशोऽथ सहस्रशः ॥ २१ ॥  
  
एषोऽपराध एवाद्या वासनेत्याह - अपराध इति ॥ २१ ॥  
  
प्। ३४९)  
  
अनया विहता राम संसृतिं समुपागताः ।  
पुरा दुष्कृतसंस्कारवशाद् बुद्धौ तु यत् स्थितम् ॥ २२ ॥  
  
अनया अपराधरूपवासनया । द्वितीयां वासनामाह - पुरेति ॥ २२ ॥  
  
मालिन्यमुपदेशस्य ग्रहणप्रतिबन्धकम् ।  
येनाचार्यैः सम्यगुक्तमपि नो गृह्यते खलु ॥ २३ ॥  
  
मालिन्यं मौढ्यम् । येन बुद्धौ स्थितेन ॥ २३ ॥  
  
सा कर्मवासना प्रोक्ता दुर्जेयापि निरोधतः ।  
कामः कर्तव्यशेषः स्यादनन्तो बहुशाखकः ॥ २४ ॥  
  
सेयं कर्मवासना । दुर्जेयेति । प्रायः सर्ववासना निरोधाज्जेयाः इयं तु   
दुर्जेयेत्यर्थः । तृतीयामाह - काम इति । इदं कर्तव्यमिदं कर्तव्यमिति   
कर्तव्यशेषात्मकः संस्कारगणः । अनन्तो विस्तीर्णः । बहुशाखकः   
असङ्ख्येयभेदः ॥ २४ ॥  
  
रामाभोधौ तरङ्गाणां सङ्ख्यां कुर्याद्धि कश्चन ।  
पार्थिवानामणूनां वा तथा तारागणस्य वा ॥ २५ ॥  
  
असङ्ख्येयत्वमेव निरूपयति - रामेति ॥ २५ ॥  
  
एकस्यापि हि कामानां सङ्ख्यातुं नैव शक्यते ।  
इयं राम तृतीया ते सम्प्रोक्ता कामवासना ॥ २६ ॥  
  
एकस्यापि पुरुषस्य ॥ २६ ॥  
  
आकाशादपि विस्तीर्णा ह्यचला भुधरादपि ।  
आशापिशाची प्रोक्तेयं राम [ग्: रामेयं] या कामवासना ॥ २७ ॥  
  
अनन्तत्वमेवाह - आकाशादिति । सर्वजगद्व्यापकत्वाद् दुष्पूरत्वाद्वा   
विस्तीर्णा । निरसितुमशक्येत्याह - अचलेति । पिशाची इति प्रोक्ता । इयं कामवासना   
॥ २७ ॥  
  
अनयैव हि सर्वोऽयं लोक उन्मत्तवत् स्थितः ।  
येन दन्दह्यमानोऽयं लोक आक्रन्दते सदा [क्, ख्: तदा] ॥ २८ ॥  
  
पिशाचीत्वमुपपादयति - अनयेति । ग्रस्त इति शेषः । येन आशापिशाचीग्रसनेन   
॥ २८ ॥  
  
प्। ३५०)  
  
केऽपि लोके धन्यतमा महामन्त्रसमाश्रयात् ।  
विनिर्मुक्तास्तया भान्ति नराः सर्वाङ्गशीतलाः ॥ २९ ॥  
  
केऽपीति । लोकोत्तमा इत्यर्थः । महामन्त्रः परवैराग्यम् ॥ २९ ॥  
  
एताभिस्तिसृभी राम वासनाभिर्यतो मनः ।  
समाक्रान्तमतो नूनं तत्तत्त्वं नावभासते ॥ ३० ॥  
  
एताभिः अपराधकर्मकामरूपाभिः । तत्तत्त्वं नित्यापरोक्षमप्यात्मतत्त्वम् ॥   
३० ॥  
  
अतः सर्वसाधनस्य वासनानाशनं फलम् ।  
तत्राद्या ह्यपराधत्वनिश्चयाद् विनिवर्तते ॥ ३१ ॥  
  
अतः नित्यापरोक्षप्रत्यगात्मतत्त्वे साधनानुपयोगात् । त्रिविधवासनानाशे   
प्रत्येकं साधनमाह - तत्रेति । तास्वित्यर्थः । आद्या   
अश्रद्धाद्य्पराधरूपा । अपराधत्वनिश्चयाद् मम   
ज्ञानानुत्पत्तिरेतदपराधमूलिकैवेति निश्चयात् ॥ ३१ ॥  
  
द्वितीया जन्मनैकेन निवर्तेतापि जन्मभिः ।  
ऐश्वरेण प्रसादेन नान्यथा कोटियुक्तिभिः ॥ ३२ ॥  
  
द्वितीया मौढ्यरूपा कर्मवासना । ऐश्वरप्रसादेनाल्पाया एकन जन्मना   
अनल्पाया अनेकजन्मभिर्निवृत्तिः । नान्यथा ईश्वरप्रसादं विना ॥ ३२ ॥  
  
तृतीया विनिवर्तेत वैराग्यादिसुसाधनैः ।  
दोषदृष्ट्यैव वैराग्यं भवेन्नैवान्यथा क्वचित् ॥ ३३ ॥  
  
तृतीया कामवासना । वैराग्यविषयवैमुख्यादितीव्रसाधनैः । वैराग्ये   
कारणमाह - दोषदृष्ट्यैवेति । विषयेषु सदा दोषचिन्तनादित्यर्थः ।   
एतेनापराधत्वनिश्चये ऐश्वरप्रसादे च गुरूपदेशविचारयोश्च   
ईश्वराराधनं क्रमात् कारणं ज्ञेयम् ॥ ३३ ॥  
  
प्रोक्तानां वासनानां वै स्वल्पानल्पविभेदतः ।  
तस्याश्चाल्पानल्पभावापेक्षा भवति भार्गव ॥ ३४ ॥  
  
प्रोक्तानां कामवासनानाम् । तस्याश्च दोषदृष्टेश्च । अल्पानल्पभावापेक्षा   
। वासनाल्पत्वे दोषदृष्ट्यल्पसत्त्वाद्यपेक्षेति ॥ ३४ ॥  
  
प्। ३५१)  
  
तत्राद्यं सर्वमूलं स्यान्मुमुक्षुत्वं न चेतरत् ।  
मुमुक्षामन्तरा यत्तु श्रवणं मननादिकम् ॥ ३५ ॥  
  
तत्र साधनेषु मध्ये सर्वमूलं सर्वसाधनसम्पत्तिहेतु । अत एवाद्यम् । ननु   
मुमुक्षामन्तरापि शास्त्रकुशलानां श्राणादिसाधनमस्तीति चेत् तन्न   
फलपर्यन्तमित्याह - मुमुक्षेति । आदिना निदिध्यासनम् ॥ ३५ ॥  
  
न मुख्यफलसंयुक्तं केवलं शिल्पवद् भवेत् ।  
न शिल्पज्ञानमात्रेण प्राप्यते परमं पदम् ॥ ३६ ॥  
  
फलीभूतापरोक्षज्ञानाभावेन शास्त्रप्रक्रियाज्ञानमात्रसम्पत्त्या [क्:   
सम्पत्त्यादिशिल्प] शिल्पवत् तावता न संसारनिवृत्तिरूपमहाफलमित्याह   
- न शिल्पेति ॥ ३६ ॥  
  
मुमुक्षामन्तरा यैस्तु श्रुतं सम्यग् विचारितम् ।  
शवालङ्कारवत् सर्वं तेषां व्यर्थं भवेत् खलु ॥ ३७ ॥  
  
अमुमुक्षोः साधनसम्पत्तिर्व्यर्थेत्याह - मुमुक्षामिति ॥ ३७ ॥  
  
व्यर्था सापि भवेन्मन्दा मुमुक्षा राम सर्वथा ।  
यथा फलश्रुतेरिच्छा सामान्या न फलावहा ॥ ३८ ॥  
  
मुमुक्षाऽप्यतीव्रा व्यर्थेत्याह - व्यर्थेति । सा मुमुक्षा । फलश्रुत्या   
सर्वेषामनुत्कटा [क्: कण्ठा] सामान्या इच्छा भवत्येव । सा यथा न   
तत्तत्फलावहा एवं प्रकृतेऽपीत्याह - यथेति ॥ ३८ ॥  
  
फलश्रुत्युत्तरोद्भूता नेच्छा कर्मफलावहा ।  
फलश्रुत्या कस्य नाम न स्यात् सा जीवधर्मिणः ॥ ३९ ॥  
  
एतदेव स्पष्टमाह - फलेति । इच्छाऽनुत्कटा । सा इच्छा । तस्याः फलावहत्वे   
[क्: वहवत्त्वे] सर्वेषां सर्वं फलं शयो भवेदिति भावः ॥ ३९ ॥  
  
तस्मादापातरूपाया मुमुक्षाया न वै फलम् ।  
यथा मुमुक्षा तीव्रा स्यात्तथा तस्याऽचिरं [तस्या अचिरमिति च्छेदः ।   
सन्धिरार्षण्] फलम् ॥ ४० ॥  
  
तस्माद् मन्दमुमुक्षायाः फलाभावात् । अमन्दापि सा तीव्रा तीव्रतरेत्यादिरूपेण   
यथोत्कटा तथा तस्या अचिरं फलं भवेदित्याह - यथेति ॥ ४० ॥  
  
प्। ३५२)  
  
मुमुक्षा या मुख्यतमा सा साधनगणेष्वलम् ।  
प्रवृत्तिमुत्पादयेद् वै सा हि तत्परतोच्यते ॥ ४१ ॥  
  
अलम् अत्यन्तम् । सा साधनेष्वत्यन्तप्रवृत्तिः ॥ ४१ ॥  
  
यथा सुदग्धसर्वाङ्गो न शीतान्यदपेक्षते ।  
तथा यदा विमुक्त्यन्यन्नापेक्षेत हि सर्वथा ॥ ४२ ॥  
  
तीव्रमुमुक्षायां दृष्टान्तः - यथेति । शीतजलादेरन्यन्नापेक्षते ॥ ४२ ॥  
  
सा मुमुक्षा भवेत्तीव्रा समर्था फलसाधने ।  
एषा विमुक्तेरन्यत्र दोषदृष्ट्यैव जायते ॥ ४३ ॥  
  
तीव्रमुमुक्षायां कारणमाह - एषेति । तीव्रमुमुक्षेत्यर्थः ॥ ४३ ॥  
  
तीव्रवैराग्यमुखतः क्रमेण तीव्रतामियात् ।  
दोषदृष्ट्या हि वैराग्यं विषयप्रीतिनाशनम् ॥ ४४ ॥  
  
दोषदृष्ट्या मुमुक्षोदयक्रममाह - तीव्रेति । वैराग्यमुखतः   
वैराग्यद्वारतः । सामान्या मुमुक्षैव तीव्रतां क्रमेण प्राप्नुयात् ।   
तत्क्रममाह - दोषदृष्ट्येति । वैराग्यं विषयवैमुख्यम् ॥ ४४ ॥  
  
वैराग्येण मुमुक्षुत्वं तीव्रं तत्परतोदयम् ।  
तत्परत्वं साधनेषु प्रवृत्तिरतितीव्रतः [क्: तीव्रता] ॥ ४५ ॥  
  
तत्परताया उदयो जननं यस्मात् ॥ ४५ ॥  
  
अतितीवरप्रकृत्यैव द्रुतं फलमवाप्नुयात् ।  
इति दत्तात्रेयवचो निशम्य भार्गवः पुनः ॥ ४६ ॥  
  
तीव्रमुमुक्षुत्वं तीव्रप्रवृत्तिद्वारेणैव फलसाधकमित्याह अतितीव्रेति ॥ ४६ ॥  
  
प्। ३५३)  
  
पप्रच्छ सन्दिग्धमनाः संशयं सुमहत्तरम् ।  
भगवन् भवता प्रोक्तं सत्सङ्गो मूलकारणम् ॥ ४७ ॥  
  
मूलकारणम् आदिकारणम् ॥ ४७ ॥  
  
ईश्वरानुग्रहश्चापि दोषदृष्टिरपीति च ।  
किमादिकारणं मुख्यं तत्प्राप्तिर्वा कथं भवेत् ॥ ४८ ॥  
  
सत्सङ्ग ईश्वरानुग्रहो दोषदृष्टिश्च मूलकारणमित्युक्तम् । तेषु मध्ये   
मुख्यमादिकारणं किम्? तस्यापि किं कारणमिति पृच्छति - किमादीति   
॥ ४८ ॥  
  
नहि निष्कारणं किञ्चिद् भवेदिति हि निश्चयः ।  
तत् कथं स्याद्विना हेतोरेतन्मे वद विस्तरात् ॥ ४९ ॥  
  
ननु न तस्य किञ्चित्कारणमिति चेदाकस्मिकत्वप्रसक्तिरित्यभिप्रायेणाह -   
नहीति ॥ ४९ ॥  
  
इति पृष्टः प्राह रामं दत्तात्रेयो दयानिधिः ।  
भार्गव शृणु ते वक्ष्ये श्रेयसः परमोद्भवम् ॥ ५० ॥  
  
परमोद्भवमिति । परमं प्रकृष्टम् आद्यम् उद्भवमुत्पत्तिम् । श्रेयस   
आदिकारणमिति यावत् ॥ ५० ॥  
  
परा सा या चितिर्देवी स्वस्वातन्त्र्यस्य वैभवात् ।  
स्वात्मन्येव जगच्चित्रं दर्पणप्रतिबिम्बवत् ॥ ५१ ॥  
  
सत्सङ्ग एव मूलकारणम् । स च   
प्राकृतविचित्रसुकृतपरिपाकवशादित्येतत्कर्मप्रवृत्तिनिरूपणपूर्वकं   
वक्तुमाह - परेति । सा प्रकरणप्रतिपाद्यत्वेन प्रसिद्धा । स्वीयस्वातन्त्र्यस्य   
मायाशक्तेर्वैभवान्माहात्म्याद् जगच्चित्रम् उन्मेषयदिति योजयेत् ॥ ५१ ॥  
  
सैव हैरण्यगर्भाख्यां तनुमास्थाय वै परा ।  
अनाद्यज्ञानसञ्च्छन्नजीवानां हितकाम्यया ॥ ५२ ॥  
  
सैव परा चितिरेव ॥ ५२ ॥  
  
उन्मेषयदागमाब्धिं सर्वकामपूरणम् ।  
तत्र जीवाः स्वभावेन विचित्रकामवासनाः ॥ ५३ ॥  
  
तेषां कामा एव हिता इति सर्वकामप्रपूरणम् आगमाब्धिमुन्मेषयत् । कुतो   
जीवानां कामहितत्वमिति चेदाह - तत्रेति । सृष्टौ स्वभावेन । अनादिकालिक   
कामवासनया [क्, ख्: कामवासनाया इत्यधिकं] कामानुभवः   
तदनुभवाद् वासनोत्पत्तिरिति भावः ॥ ५३ ॥  
  
प्। ३५४)  
  
कथं तेषां शुभं भूयादेवं चिन्तापरायणः ।  
असृजत् काम्यकर्माणि फलचित्राणि सर्वशः ॥ ५४ ॥  
  
कामवासनयैव जननमरणप्रवाहपतितानां तेषां चिन्तापरायणो   
हिरण्यगर्भ आगमाब्धौ काम्यकर्माण्येवासृजत् प्रतिपादितवान् । सर्वशः   
सर्वत्र ॥ ५४ ॥  
  
सदसद्वापि हि जनः करोत्येव स्वभावतः ।  
तथा च केनापि कर्मपरिपाकवशेन तु ॥ ५५ ॥  
  
तत्रादौ मानुष्यप्राप्तिप्रकारमाह - सदसद्वेति । स्वभावतः   
कर्मवासनया ॥ ५५ ॥  
  
भ्रमन् योनिविभेदेषु मानुष्यमुपसङ्गतः ।  
कामनावशतः काम्ये कर्मण्यभिमुखो भवेत् ॥ ५६ ॥  
  
उपसङ्गतः प्राप्तः । कर्मण्यभिमुखः प्रवृत्तः ॥ ५६ ॥  
  
कामनाया विशेषेण यदेश्वरपरो भवेत् ।  
तदैश्वराणि शास्त्राणि प्रसङ्गादवलोकयेत् ॥ ५७ ॥  
  
कामनाया विशेषेण काम्यकर्मफलं निर्विघ्नेन मे भूयादितीच्छाविशेषेण   
॥ ५७ ॥  
  
काम्यकर्मफलश्रुत्या प्रवृत्तः काम्यकर्मणि ।  
विहतस्तत्फलाप्राप्त्या [ग्: प्राप्तिवैगु] वैगुण्यात् सूक्ष्मकर्मणः   
॥ ५८ ॥  
  
एतदेव विविच्याह - काम्येति । कामवासनया काम्यप्राप्त्युपायमन्विष्यन्   
आगमस्थकाम्यफलश्रुतेः तत्र प्रवृत्तः । तत्र सूक्ष्मकर्मणः   
कर्मैकदेशलेशस्यापि वैगुण्याद् लोपादवश्यसम्भाव्य(व्यात्)   
तत्फलाप्राप्त्या विहतो दुःखितः । कथं कृत्वा कर्मफलं प्राप्नुयामिति   
कर्तव्यजिज्ञासया प्रष्टुं कञ्चित् सत्पुरुषं पूर्णाशयं प्राप्तकामं व्रजेत्   
शरणीकुर्याद् इत्यन्वयः ॥ ५८ ॥  
  
प्। ३५५)  
  
कर्तव्यजिज्ञासयैव कञ्चित् सत्पुरुषं व्रजेत् ।  
तत्प्रसङ्गवशात् क्वापि माहात्य्मं शृणुयात् क्वचित् ॥ ५९ ॥  
  
तत्प्रसङ्गवशादिति । सत्पुरुषाः कामिषु विमुखा एव तिष्ठन्ति । तथापि   
सत्पुरुषाणां क्वापि देशे क्वचित् काले यः प्रसङ्गः परस्परं   
प्रश्नप्रतिवचनात्मकः कथाविशेषस्तत्र महेश्वरस्य माहात्म्यं   
शृणुयात् । एतदुक्तं वासिष्ठे - सदा सन्तोऽभिगन्तव्या यद्यप्युपदिशन्ति   
नो । या हि स्वैरकथास्तेषामुपदेशा भवन्ति ताः ॥ (यो० वा० सा० १।७) इति ॥   
५९ ॥  
  
महेश्वरस्य च ततः प्राक्पुण्यपरिपाकतः ।  
तस्य प्रसादने भूयत् प्रवृत्तिरपि भार्गव ॥ ६० ॥  
  
यस्य [यस्य स्मृत्या च नामोक्त्या तपोयज्ञक्रियादिषु ।  
न्यूनं सम्पूर्णतामेति सद्यो वन्दे तमच्युतम् ॥ इति सम्पूर्णः श्लोको   
भक्तिग्रन्थेषु बहुशो दृश्यते ।] स्मृत्या च नामोक्त्या   
इत्यादिमाहात्म्यं श्रुत्वा तत ऐश्वराणि शास्त्राण्यवलोकयेत् । ततः   
पुण्यपरिपाकवशात् तत्प्रसादने [क्, ख्: तत्प्रतिपादने]   
प्रवृत्तिर्भूयात् ॥ ६० ॥  
  
तस्मात् प्राक्पुण्यपाकेन सत्सङ्गमभिगम्य तु ।  
प्राप्नोति श्रेयःसोपानपङ्क्तिमत्यन्तदुर्लभाम् ॥ ६१ ॥  
  
एवं प्राक्पुण्यपरिपाकादेव सत्सङ्गपूर्वकं क्रमेण   
श्रेयःप्राप्तिरित्युपसंहरति - तस्मादिति ॥ ६१ ॥  
  
प्रायः सत्सङ्गमूलैव श्रेयःप्राप्तिरुदीरिता ।  
क्वचिदुत्कृष्टपुण्येन चोत्कृष्टतपसापि वा ॥ ६२ ॥  
  
उत्कृष्टपुण्येन उत्कृष्टतपसा परमेश्वरप्रीतये कृतेन ॥ ६२ ॥  
  
श्रेयः प्राप्नोति सहसा ह्याकाशफलपातवत् ।  
तस्मात् कारणवैचित्र्याच्छ्रेयःप्राप्तिविचित्रता ॥ ६३ ॥  
  
प्राग्जन्मकृतेन पुण्यादिना । सहसा अकस्मात् सत्सङ्गादिकं विनैव । तस्मात्   
कारणवैचित्र्यात् स्वरूपावरकवासनानाशकसाधनानामल्पानल्पत्वेन   
वैचित्र्यात् श्रेयःप्राप्तिविचित्रता ज्ञानावरकवासनानिवृत्तितारतम्येन   
ज्ञानवैचित्र्यमिति भावः ॥ ६३ ॥  
  
प्। ३५६)  
  
तथा च बुद्धिभेदेन वासनातारतम्यतः ।  
साधनानां तारतम्याद् विचित्रा ज्ञानिनां स्थितिः ॥ ६४ ॥  
  
तथा च चेति । ज्ञानतारतम्ये सिद्धे चेत्यर्थः । बुद्धिभेदेन   
वासनातारतम्यतः । सर्वबुद्धौ वासनासाम्याभावात् । अत एव   
साधनसाम्यं नास्तीत्याह - साधनानामिति ॥ ६४ ॥  
  
स्वभावाद्यस्य वै बुद्धेर्वासना विरला भवेत् ।  
तस्याल्पसाधनेनैव ज्ञानसिद्धिर्भवेदलम् ॥ ६५ ॥  
  
एतदेव विविच्याह - स्वभावादिति । प्राक्कृतपुण्यकर्मादिसंस्कारात् । विरला   
अल्पा । अलमत्यन्तमप्रतिबद्धा ज्ञानसिद्धिः ॥ ६५ ॥  
  
यस्य स्वभावात् संशुद्धं वासना नहि लेशतः ।  
तस्य स्वल्पनिमित्तेन भवेज्ज्ञानं महत्तरम् ॥ ६६ ॥  
  
स्वभावात् पुण्यकर्मादिप्रकर्षसंस्कारात् संशुद्धं मन इति शेषः ।   
स्वल्पनिमित्तेन जनकस्येव सकृच्छ्रुतमात्रेण महत्तरं निष्प्रकम्पं   
चिराभ्यासपरिपक्वज्ञानसदृशम् ॥ ६६ ॥  
  
यस्य स्वभावादत्यन्तवासनानिबिडं मनः ।  
तस्य ज्ञानं जातमपि समाच्छादितकल्पकम् ॥ ६७ ॥  
  
स्वभावात् अतिपापकर्मसंस्कारात् । आच्छादितकल्पकम्   
अज्ञाननाशनासमर्थम् ॥ ६७ ॥  
  
तेनैव साधितं भूयश्चिरादभ्येति पूर्णताम् ।  
अत एव ज्ञानिनां तु दृश्यते विविधा स्थितिः ॥ ६८ ॥  
  
तेनैव आच्छादितज्ञानवतैव । निदिध्यासनप्रकर्षेण साधितम् । चिरात् [क्:   
चिरात् नास्ति] एकेन अनेकेन वा जन्मना । पूर्णतामज्ञाननाशनसमर्थताम्   
। अत एव कर्मसंस्कारभेदेन बुद्धिस्थिति भेदादेव ॥ ६८ ॥  
  
प्। ३५७)  
  
चित्तपाकविभेदेन स्थितिभेदो भृगूद्वह ।  
तस्माद् बुद्धौ वासनाभिस्त्वावृत्तेस्तारतम्यतः ॥ ६९ ॥  
  
एतदेव स्पष्टमाह - चित्तेति । ज्ञानिस्थितिभेदः । एतदेव भूयो विवेचयति -  
  
jñānaṃ bhinnaṃ lakṣyate hi sthitibhedastathā bhavet |  
rāma paśya sthiterbhedaṃ jñānināṃ tu parasparam || 70 ||  
  
jñānisthitibhedaḥ | etadeva udāharati - rāmeti || 70 ||  
  
brahmaviṣṇumaheśānāṃ svabhāvajñāninastu te |  
teṣāṃ paśya sthiterbhedaṃ svabhāvaprabhavairguṇaiḥ || 71 ||  
  
svabhāvajñāninaḥ | teṣāṃ citte karmādivāsanābhāvād anāvṛtajñānāḥ |   
sthitibhedaṃ sṛṣṭyāditatparatvaṃ sattvādiprākṛtaguṇaiḥ || 71 ||  
  
naiṣāṃ jñānasya mālinyaṃ vaktuṃ śakyaṃ kathañcana |  
svabhāvaguṇamāhātmyaṃ bhinnameva tathāpi hi || 72 ||  
  
jñānamālinyaṃ jñānāvaraṇaṃ na vaktuṃ śakyam sarvajñatvādyaiśvaryasya   
prasiddhatvāt | tathāpi viśuddhajñānitve'pi || 72 ||  
  
yathā jñāniśarīraṃ tu gauraṃ na śyāmatāṃ vrajet |  
evaṃ cittasvabhāvo'pi nānyabhāvaṃ prapadyate || 73 ||  
  
jñānasya svabhāvānabhibhāvakatvamāha - yatheti || 73 ||  
  
asmān rāma tathā paśya jñānino'trisutān sthitān |  
durvāsasaṃ candramasaṃ māṃ ca bhinnasthitiṃ gatam || 74 ||  
  
svātmānaṃ codāharati - asmāniti || 74 ||  
  
krodhinaṃ kāminaṃ tyaktasarvaliṅgaparigraham |  
vasiṣṭhaṃ paśya karmiṣṭhaṃ sanakādīṃśca nyāsinaḥ || 75 ||  
  
bhinnasthitimevāha - krodhinamiti | liṅgaṃ varṇāśramacihnam | parigrahaḥ   
strīdhanādiḥ | nyāsinaḥ saṃnyāsinaḥ || 75 ||  
  
nāradaṃ bhaktisaṃmagnaṃ kavayantaṃ ca bhārgavam |  
daityapakṣasaṃśrayiṇaṃ guruṃ devasamāśrayam || 76 ||  
  
bhārgavaṃ śukraṃ | kavayantaṃ kāvyaṃ racayantam || 76 ||  
  
p. 358)  
  
vāgminaṃ ca vyāsamapi [kh: vāgminaṃ vyāsamapi ca]   
śāstranirmāṇatatparam |  
janakaṃ paśya rājānaṃ bharataṃ tyāginaṃ tathā || 77 ||  
  
vāgminaṃ vādakuśalam | bharato jaḍabharataḥ || 77 ||  
  
bhinnasthitīn svabhāvena jñāninaḥ paśya cāparān |  
rahasyaṃ te pravakṣyāmi śṛṇu bhārgavanandana || 78 ||  
  
aparān cyavanayājñavalkyaviśvāmitrādīn | evaṃ sthitibhedanimittaṃ vaktumāha   
- rahasyamiti || 78 ||  
  
trividhā [k, g: vividhā] yā vāsanoktā dvitīyā tatra yā bhavet |  
karmajā mūḍhatārūpā sā sarvebhyo mahattarā || 79 ||  
  
trividhā aparādhakarmakāmarūpā | sarvebhyaḥ aparādhakāmavāsanābhyaḥ || 79 ||  
  
yeṣāṃ talleśakaścitte nāsti medhāvinastu te |  
aparādhavihīnānāṃ teṣāṃ kāmādivāsanāḥ || 80 ||  
  
tasyāḥ karmavāsanāyā leśaḥ pūrvasampāditasādhananaṣtatvānnāsti | te   
medhāvina ityucyanta iti śeṣaḥ | aparādho'pi svanimittakarmaviśeṣābhāvānnāsti |   
kāmādivāsanā avilīnā [k: vilīnā] iti sambandhaḥ || 80 ||  
  
abhyāsenāvilīnāśca jñānasyāpratibandhikāḥ |  
tato vairāgyādikaṃ tu na teṣāmupayujyate || 81 ||  
  
abhyāseneti | abhyāsābhāvenāvilīnā iti bhāvaḥ | jñānasyāpratibandhikā iti |   
idamatra tātparyam -   
karmavāsanayā'tyantamūḍhacittānāmaparādhādivāsanābhāve'pi mauḍhyādeva na   
jñānodayaḥ | svalpakarmavāsanayā īṣanmūḍhacittānāmaparādhakāmavāsanā   
jñānapratibandhikāḥ | yeṣāṃ punaraparādhakarmavāsane leśato'pi na stasteṣāṃ   
kāmavāsanā na jñānapratibandhikā iti | tata iti kāmavāsanāyā apratibandhakatvāt   
| ādinā doṣadarśanam || 81 ||  
  
p. 359)  
  
na vā bhūyo'pi mananaṃ samādhiścopayujyate |  
sakṛcchravaṇamātreṇa mananaṃ dhyānameva ca || 82 ||  
  
vairāgyāderiva mananāderapyanupayogamāha - na veti | bhūyaḥ asakṛt |   
teṣāṃ jñānotpattikramamāha - sakṛditi || 82 ||  
  
tatkāla īṣat saṃprāpya jñātāsandigdhatatpadāḥ |  
bhavanti jīvanmuktāste janakapramukhā iva || 83 ||  
  
tatkāle śravaṇakāle | tatpadaṃ pūrṇātmapadam || 83 ||  
  
viparītābhyāsavaśānnaiva taiḥ kṣapitāḥ khalu |  
kāmādivāsanāḥ samyak sūkṣmā nirmalabuddhibhiḥ || 84 ||  
  
jñānāpratibandha(ka)tvādeva kāmakrodhādivāsanā na kṣapitāḥ || 84 ||  
  
atastaistatpade jñāte cāpi pūrvasthitāstu tāḥ |  
kāmādivāsanāḥ prāgvat pravartante nirantaram || 85 ||  
  
ataḥ abhyāsena akṣapitatvāt || 85 ||  
  
na tābhirīṣadvā buddhesteṣāṃ lepo bhavet kvacit |  
vidvadbhiste hi saṃproktā muktāśca bahumānasāḥ || 86 ||  
  
lepaḥ svarūpacyutinimittamālinyam | evaṃ ca yeṣāṃ vairāgyādyabhyāsena [k:   
dyanabhyāsena] kāmakrodhādivāsanāḥ prārabdhaviśeṣajātā   
jñānāpratibandhikā na naṣṭāsteṣāṃ jñānotpattyanantaramapi   
kāmitvakrodhitvādikamiti bhāvaḥ | evaṃ   
sthitibhedamupapādyottamatvādibhedamapi jñānināmāha - te hi saṃproktāḥ |   
bahumānasā uttamā bhavantīti śeṣaḥ || 86 ||  
  
rāma karmavāsanābhiratimūḍhaṃ tu yanmanaḥ |  
tasya jñānaṃ naiva bhavet śivoditamapi kvacit || 87 ||  
  
aparādhakarmavāsanayordārḍhye jñānaṃ na bhavedevetyāha - rāma karmeti ||   
87 ||  
  
p. 360)  
  
dṛḍhāparādhayuktānāmapi na syāt kathañcana |  
yasyāparādharūpāpi karmarūpāpi vāsanā || 88 ||  
  
jñānaṃ na syāt vāsanā svalpetyanvayaḥ || 88 ||  
  
svalpā kāmātmakāścāpi bahulāstasya bhārgava |  
bahulaśravaṇaiśtadvad mananaiśca samādhibhiḥ || 89 ||  
  
kāmātmakāḥ vāsanāḥ | bahuleti | bhūyaḥ kṛtaśravaṇādibhirityarthaḥ || 89 ||  
  
cirakālena vijñānaṃ bahukleśena jāyate |  
tasya vyavahṛtiḥ svalpā tatrābhyāsaprakarṣataḥ || 90 ||  
  
tasya tatra samādhyabhyāsaprakarṣādvyavahṛtiḥ svalpā   
śārīranirvāhamātropayoginī [k: śarīra] || 90 ||  
  
mano yadi bhavennaṣṭaprāyaṃ nirvāsanatvataḥ [k: nirvāsanaṃ   
tataḥ] |  
jñāninastvīdṛśāḥ proktā madhyamā naṣṭamānasāḥ || 91 ||  
  
evaṃ svalpavyavahṛtiparāṇāṃ yoganiṣṭhāprakarṣeṇa yadi   
kāmādivāsanānāśād mano naṣṭaprāyaṃ sadā niruddhaṃ bhavet tadā   
īdṛśajñānino ye te madhyamā naṣṭamānasāḥ || 91 ||  
  
teṣāmeva tu keṣāñcidabhyāsasyāprakarṣataḥ |  
vāsanāviralaṃ yasmādanaṣṭaṃ mānasaṃ bhavet || 92 ||  
  
teṣāṃ yoganiṣṭhānāmeva yeṣāṃ keṣāñcid alasānāmabhyāsāprakarṣād   
vāsanāviralaṃ mano'naṣṭaṃ bhavet || 92 ||  
  
samanaskāstu te proktā mandajñānayutāstu vai |  
kevalajñāninastvete jīvanmuktāstathetare || 93 ||  
  
ete mandajñānino na jīvanmuktā ityāha - kevaleti | itare madhyamā uttamāśca   
jñāninaḥ || 93 ||  
  
kevalajñānino dṛṣṭaduḥkhabhājo bhavanti hi |  
prārabdhatantrāste proktā dehānte muktibhāginaḥ || 94 ||  
  
jīvanmuktyabhāve dṛṣṭaduḥkhabhogo bhavedityāha - kevaleti |   
prārabdhatantrāḥ prārabdhā dhīnāḥ || 94 ||  
  
p. 361)  
  
ye naṣṭamānasāḥ proktāstaiḥ prārabdhaṃ parākṛtam |  
manobhūmau tu prārabdhabījaṃ bhogāṅkuraṃ bhavet || 95 ||  
  
anye tu na prārabdhatantrā ityāha - ya iti | parākṛtaṃ jitam | nanu tat   
prārabdhaṃ kiṃ bhavediti cet svata eva naśyatītyāha - mana iti || 95 ||  
  
manobhūmerabhāvena tat prārabdhaṃ tu kālataḥ |  
kusūlasthaṃ bījamiva vinaśyed naṣṭaśaktikam || 96 ||  
  
tannāśaprakāraṃ sadṛṣṭāntamupapādayati - manobhūmeriti |   
kusūlasthabījavad manaḥsambandhābhāvena kālena naṣṭaśaktikaṃ   
sadāśrayaliṅgadehanāśād videhamuktikāle naśyatīti bhāvaḥ || 96 ||  
  
yathātyantasumedhāvī yugapad daśa pañca ca |  
kāryāṇi kurute kvāpi bhavedaskhalito'pi ca || 97 ||  
  
athoktamajñānināṃ bahumānasatvanirūpaṇamupakramate - yatheti |   
yugapadekakāle || 97 ||  
  
bhūya evaṃvidhā dṛṣṭāḥ kriyānaipuṇyasaṃśrayāḥ |  
yathā gacchan vadan kurvan yugapallakṣyate janaḥ || 98 ||  
  
evaṃvidhā medhāvino loke bhūyo bahuśo dṛṣṭāḥ | etadevodāharati - yatheti   
|| 98 ||  
  
tatra caikena manasā kathaṃ syāt trividhā kriyā |  
adhyetṛṇāṃ bahūnāṃ ca yugapallakṣayed guruḥ || 99 ||  
  
evaṃ yugapadekamanasā'nekakriyā kathaṃ syādityāha - tatreti |   
proktapuruṣeṣvityarthaḥ | udāharaṇāntaram - adhyetṝṇāmiti || 99 ||  
  
apabhrāṃśānuccaritaṃ(nūccarita)varṇabhedavyavasthitam |  
rāma yaste hataḥ śatrurarjuno haihayādhipaḥ || 100 ||  
  
apabhraṃśeti | svoccārānantaroccaritavarṇānāṃ bhedenāyathāvarṇena   
vyavasthitamapabhraṃśamapaśabdam | udāharaṇāntaram - rāma yasta iti || 100   
||  
  
sahasrabāhuryugapad hetibhirbahubhiḥ pṛthak |  
ayudhyadaskhalan kvāpi medhāvī dṛṣṭa eva te || 101 ||  
  
hetibhirāyudhaiḥ | askhalan tattacchastrapraygamārgādapracyutaḥ san | te   
[k, kh: te nāsti] tvayā || 101 ||  
  
p. 362)  
  
teṣāṃ mano bahuvidhaṃ bhūtvā tattatkramānugam |  
yathā kāryaṃ bahuvidhaṃ sādhayettadvadeva hi || 102 ||  
  
evaṃ yugapadvividhakriyā ekena manasā na sambhavatītyata āha - teṣāmiti |   
arjunādimedhāvināmityarthaḥ | tattatkramānugaṃ   
tattatkarmasādhanānukūlavyāpārakramayuktam || 102 ||  
  
uttamajñānināmātmadṛṣṭirbāhyagatāpi ca |  
aviruddhā sarvadā syādyeṣāṃ te bahumānasāḥ || 103 ||  
  
ātmadṛṣṭiḥ ātmākāraṃ manaḥ | bāhyagatāpi ca viṣayākāramapi ca |   
manaso'nekatvād aviruddheti || 103 ||  
  
tat prārabdhaṃ manobhūmau bhavedaṅkuritaṃ pṛthak |  
bhaved jñānāgninā dagdhaṃ bhūtaṃ bhūtaṃ punaḥ punaḥ || 104 ||  
  
evamuttamajñānino bahumānasatvamupapādya prārabdhabhogābhāvaṃ nirūpayati   
- tat prārabdhamiti | aṅkuritaṃ sukhaduḥkhākārāṅkuravat | tathāpi   
phalaparyavasāyi na bhavatītyāha - bhavediti | aṅkurātmanā bhūtaṃ bhūtaṃ   
tattatprārabdhaṃ punaḥ punarjñānāgninā dagdhaṃ bhavati na [k, kh: na   
tadvilakṣaṇa] tu dvikṣaṇāvasthāyi bhavediti tātparyam || 104 ||  
  
prārabdhabījāṅkuraḥ syāt sukhaduḥkhasamāgamaḥ |  
tadvimarśaḥ phalaṃ proktaṃ kuto dagdhāṅkure phalam || 105 ||  
  
prārabdhātmakabījasyāṅkuraḥ sukhaduḥkhasambandhaḥ | sukhādi nirvikalpakaṃ   
phalaṃ sukhādervimarśaḥ savikalpakam | āpātata eva sukhāderbhānamiti tātparyam   
|| 105 ||  
  
āhṛtairanusandhānaisteṣāṃ vyavahṛtirbhavet |  
yathā prauḍho hi bālena saha khelan hi dṛśyate || 106 ||  
  
nanvevaṃ sarvatrāpātapratyayenānusandhānābhāve kathaṃ vyavahāra iti cedāha   
āhṛteti | na teṣāṃ svato'nusandhirudeti kintu vyavahāropayuktānusandhānaṃ balāt   
svecchayā āhṛtya vyavaharanti | evaṃ vyavahāre'pi   
tannimittaharṣādirnāntarabhyudetīti sadṛṣtāntamāha - yatheti || 106 ||  
  
p. 363)  
  
hṛṣṭo viṣaṇṇaśca śilāgajādīnāṃ vināśane |  
evaṃ hṛṣyanti sīdanti kāryeṣu bahumānasāḥ || 107 ||  
  
śilāgajādīnāmiti | śilādinirmitagajaturagādisenayoryuddhakrīḍāyāṃ   
svīyagajādināśe paragajādināśe ca yathā bālo visīdati hṛṣyati ca evaṃ prauḍho   
bahirhṛṣyan viṣīdannapi nāntarvikāramāyātītyarthaḥ | evamiti | prākṛtānāṃ hi   
dṛśyasatyatvaniścayāt saṃskāraprābalyenā'nicchato'pi balādanusandhistato   
harṣaviṣādāśca bhavanti | uttamajñāninastvasatyatvaniścayāt [k:   
niścayātmasaṃskāra] saṃskāraśaithilyena svataḥ   
sarvatrānusandhyādyabhāve'pi vyavahārasiddhaye   
prayatnenāhṛtadhāraṇāsaṃskārādanusandhipūrvako bāhyavyavahāra iti bhāvaḥ   
|| 107 ||  
  
yathā'nyakāryasaktasya harṣodvegau na cāntarau |  
evaṃ teṣāṃ vyavahṛtau samā sarvatra saṃsthitiḥ || 108 ||  
  
dṛṣṭāntāntaramāha - yatheti | na cāntarāviti | anyapuruṣavyavahāre   
lābhālābhayorantarharṣādyabhāve'pyanyahṛdayarañjanāya hṛṣyati khidyati   
cetyarthaḥ | teṣām uttamajñāninām | samā anyakāryavat svakārye'pi || 108 ||  
  
medhāvināṃ jñānināṃ tu vāsanānāśahetave |  
viruddhavāsanābhyāsanirodhāderabhāvataḥ || 109 ||  
  
jñānināṃ vyavahārabhede nimittaṃ niṣkṛṣyopapādayati - medhāvināmiti ||   
109 ||  
  
anuvṛttirbhavet pūrvavāsanā'nāśahetutaḥ |  
ataḥ kecit karmaniṣṭhāḥ kāminaḥ krodhino'pare || 110 ||  
  
anuvṛttiriti | prākkṛtakarmānurūpaśubhāśubhāntaḥkaraṇavāsanāyā   
jñānāpratibandhikāyā avināśitattvad [k, kh: tattvajñāno]   
jñānordhvamapi tattadvāsanānuvṛttirbhavedevetyarthaḥ | ataḥ   
tattadvāsanānuvṛtteḥ || 110 ||  
  
p. 364)  
  
uttamajñānino bhānti vividhācāratatparāḥ |  
samanaskastatra yo vai mandajñānī nirūpitaḥ || 111 ||  
  
mandajñānino'pi samāhitadaśāyāmuttamajñānitulyatvamevetyāha -   
samanaska iti || 111 ||  
  
tenāpi vedyamakhilamasatyatvena niścitam |  
svarūpavittau no kiñcidbhāsate hi samādhiṣu || 112 ||  
  
tenāpi mandajñāninā'pi [k: bheda] | samādhiṣu samāhitadaśāsu |   
svarūpasyādvayacidātmano vittiranusandhānaṃ yasmin kāle tasmin kāle vedyaṃ na   
kiñcidbhāti | tathā ca tasya tadetarajñānivadeva na [k: na nāsti]   
harṣaviṣādādīti bhāvaḥ || 112 ||  
  
samādhirvai svarūpasya vimarśo nānya ucyate |  
nirvikalpasvarūpaṃ tu sarvāśrayatayā sadā || 113 ||  
  
evaṃ mandajñāninaḥ samādhidaśāṃ nirūpyottamasya samādhim -   
tattvātmabodha [tattvātmabodho bhagavan iti mudritapustakapāṭhaḥ]   
evaikaḥ sarvāśātṛṇapāvakaḥ | proktaḥ samādhiśabdena na tu tūṣṇīmavasthitiḥ   
|| (yo0 vā0 5|62|8) iti vāsiṣthoktarītyā sahajasamādhirūpaṃ nirūpayati -  
मूढसमाधिः । ननु हठयोगिनामपि समाधौ ज्ञानिनामिव   
निर्विकल्पात्मतत्त्वमेव भासते तथा च कुतो न तस्य समाधित्वमिति चेदाह -   
निर्विकल्पेति । सदा स्फुरत्येवेति सम्बन्धः ॥ ११३ ॥  
  
स्फुरत्येव हि सर्वेषां तदस्फूर्तौ न किञ्चन ।  
तथा विकल्पविकलं स्फुरेत् प्रोक्तदशासु च ॥ ११४ ॥  
  
तदस्फूर्तौ न किञ्चन स्फुरेदिति शेषः । विकल्पविकलं निर्विकल्पात्मरूपम् ।   
प्रोक्तदशासु परिच्छिन्नज्ञानान्तरालादिदशासु ॥ ११४ ॥  
  
प्। ३६५)  
  
तावता नहि सर्वेषां समाधिः स्याद्धि भार्गव ।  
ये तद्विमर्शसंयुक्ताः स तेषामेव संस्मृतः ॥ ११५ ॥  
  
स्वरूपज्ञानं विना निर्विकल्पस्वरूपस्फूर्तिमात्रेण न समाधिः   
सिद्ध्यतीत्याह - तावतेति । हठयोगिनो यदि स्वरूपस्फूर्तिमात्रं [क्:   
स्वस्वरूप] निरोधकालिकं समाधिः स्याच्चेत् सर्वेषामपि प्रोक्तदशानां   
समाधित्वं स्यादिति भावः । येषां   
निर्विकल्पात्मतत्त्वविज्ञानवतामनुसन्धानात्मकविमर्शपूर्वको निरोधः स   
एव तेषां समाधिरिति विद्वद्भिः संस्मृतः ।  
  
अत्रेदं विज्ञानरहस्यम् - श्रवणादिभिरपरिचितनिर्विकल्पचिदात्मतत्त्वो   
हठयोगी द्विविधः - पातञ्जलोक्ताष्टाङ्ग संसिद्धः [क्: सं   
नास्ति]   
तन्त्रोक्तषट्कर्मादिसाधनपूर्वकप्राणायामप्रकर्षपरिपाककुण्डली-  
samādhyādāvanātmavikalpollekhahānaṃ saṅkalpya krameṇa   
sarvavikalpamapahāya sarvānte'khilavikalpābhāvamullikhaṃstatastadullekhamapi   
tyaktvā tatsaṃskāraśeṣamātrastiṣṭhati | tathā ca pātañjalaṃ sūtram -   
virāmapratyayābhyāsapūrvaḥ saṃskāraśeṣo'nyaḥ (1|18_ iti | dvitīyastu   
suṣumṇāyāṃ prāṇavāyoratyantapraveśe tadādau prāṇanirodhajātāyāsasya   
suṣumṇāpraveśamātreṇa vinaṣṭatvād bhārāpagama iva sukhī bhavati | tato   
madamūrcchāgrastamiva mano mūrcchitaprāyaṃ bhavati | dvayorapi tatkāle   
suṣuptāviva sukharūpateti | śraṇādibhirvijñātanirvikalpacidātmatattvasya   
jñānayoginastu samādheḥ pūrvamapyavidyāvaraṇanirmuktanirvikalpātmatattvaṃ   
pratibimbakramacitritadarpaṇadṛśyavikalpavicitraṃ sadā prasphuratyeva | tataḥ   
samādhyādau vikalpāṃśamapahāya vikalpāṃśāpagamasākṣī   
prasphurannirvikalpacidrūpaḥ pariśiṣṭastiṣṭhatīti | na ca haṭhayogyapi tadā   
tāvataiva rūpeṇa tiṣṭhatīti vācyam tāvadeva rūpaṃ jñānayoginaḥ samādhau   
parihṛtājñānavaraṇavikṣepobhayabhāgaṃ bhavati | haṭhayoginastu tadā   
svarūpaṃ parihṛtājñānavikṣepāṃśamapyajñānāvaraṇāṃśāvṛtameva   
bhavet | jñāninastva parokṣajñānenāvaraṇāṃśasya vinaṣṭatvāt anāvṛtaṃ   
svarūpamiti bhedāt | nanu haṭhayogināṃ tarhi suṣuptisamādhyoḥ ko bheda iti   
ceducyate suṣuptau manasastamaḥpariṇāmena   
gāḍhaghanacchannābhradarśanaiśāndhakāravad gāḍhamauḍhyayutam samādhau   
tu manasaḥ sattvapariṇāmena   
prakāśamānamapyātmatattvamabhracchannasūryavadavidyāvṛtaṃ nālaṃ   
bhāsate | jñāninastu manasaḥ sattvapariṇāmenāvidyāvaraṇābhāvena ca   
nirabhranirmalanabhomadhyagatadyumaṇirivālaṃ pradyotamānaṃ   
tadātmatattvamityādi praviditātmatattvānāmanubhavasaraṇimavatīrṇameveti na   
kiñcidapūrvamiti dhyeyam || 115 ||  
  
p. 366)  
  
vyavahāraparā vittirapi vedyavivarjitā |  
viditaṃ nābhasaṃ nailyaṃ yathā bhūyo'valokane || 116 ||  
  
evaṃ jñānināmeva samādheḥ samādhitvamupapādyottamajñānināṃ   
vyavahārakāle'pi samādhiravyāhata ityāha - vyavahāreti | samādhirnāma   
vedyasambandharahitavittidaśā | uttamajñānināṃ vyavahāre'pi   
vedyasambandhavarjitaiva vittirityarthaḥ | etadevopapādayati - viditamiti || 116 ||  
  
asatyatvena vijñātaṃ na vittistena saṃyutā |  
anyathā naiva bhedaḥ syāttattvātattvavibhāsayoḥ || 117 ||  
  
viditaṃ dṛśyamānamapi nailyamasatyatvena vijñātaṃ sad bhūyo'satyatvena   
jñānānantaraṃ punaravalokane tena nailyena vittiḥ pūrvavanna saṃyutetyarthaḥ |   
nanu nailyavitterviṣayasambandha āvaśyaka eveti cedāha - anyatheti |   
viṣayasambandhābhyupagama ityarthaḥ | tattvātattvavibhāsayoriti | ākāśe nailyaṃ   
nāstīti nailyabādhajñānavato ya ākāśasya tattvātmako yathārtho vibhāsaḥ yaśca   
proktabādhajñānavidhurasyākāśaviṣayako'tattvātmako'yathārtho vibhāsaḥ   
tayorubhayornailyasambandhābhyupagame bhedo na syāt | na ceṣṭāpattiḥ kartuṃ   
śakyā arthakriyābhedasya sarvānubhavasiddhatvāt | nahi   
marujalatattvajñastadattvajña iva tajjalāharaṇādau pravartate | atastattvajñasya   
jñāne na marūdakasambandha iti bhāvaḥ | na ca bhādhajñānāt pravṛttiḥ   
pratibadhyata iti vācyam kḷptakāraṇābhāvādevāpravṛttisiddheḥ   
pratibandhakatvakalpanāyā anyāyyatvāt || 117 ||  
  
p. 367)  
  
tathā'satyagṛhītasya vedyasya nahi vedane |  
sambandhaḥ kutracidvā syājjñānināmata eva hi || 118 ||  
  
dṛṣṭāntasiddhārthaṃ dārṣṭāntike yojayati - tatheti | asatyatvena gṛhītasya   
vedyasya jñāninaḥ kutracidvedane sambandho nahi syāt | ata eva jñānināṃ   
vedyahīnā vittirbhavediti sambandhaḥ || 118 ||  
  
vedyahīnā bhavedvittirbādhitasya vibhāsanāt |  
amanaskasya sutarāṃ yataḥ sā conmanī daśā || 119 ||  
  
vedyahīneti | vedyasambandharahitetyarthaḥ | atra hetuḥ - bādhitasya   
vibhāsanāditi | ayaṃ bhāvaḥ - abādhitajalāderyathā'jñasya   
marvādisambandha(ddha)tvena bhāsanam naivaṃ jñasya   
vittisambaddhadharmisambaddhatvena bhānamiti | amanaskasya madhyamajñāninastu   
sutarāṃ vittau vedyasambandhābhāvaḥ | atra hetuḥ - yata iti | tasya sā   
sthitirunmanī daśetyyucyate || 119 ||  
  
mano vai niścalaṃ yatra taduktaṃ conmanī daśā |  
manasaścalanaṃ tat syāt satyavedyasya saṅgatiḥ || 120 ||  
  
etadeva viśadayati - mana iti | yatra yasyāṃ daśāyām | manaso   
viṣayavyāpṛtau vittau vedyasambandho bhavet | madhyajñānino   
manovyāpārābhāvānna vedyasambandha iti bhāvaḥ | nanu tarhi   
manaścalanamuttamajñānino'stīti vedyasambandhaḥ iti bhāvaḥ | nanu tarhi   
manaścalanmuttamajñānino'stīti vedyasambandhaḥ syāditi cedāha - manasa iti |   
satyatvena jñātavedyavyāpṛtireva prakṛte manaścalanaṃ vivakṣitamiti bhāvaḥ   
|| 120 ||  
  
uttamajñāninaścaite daśe yugapadāsthite |  
sa sarvadā vyutthataśca samādhisthaśca bhārgava || 121 ||  
  
ete daśe manaso'tyantaniścalatā asatyavedyasaṅgatirūpābhāsacalatā ca |   
yugapadekakāla eva | uttamajñānināṃ bahumānasatvād manaso'nekākāratā   
yugapat sambhavediti bhāvaḥ | ata evāha - sarvadeti || 121 ||  
  
p. 368)  
  
tasmāttasyāpi vedyena rahitā vittirāsthitā |  
evametaddhi saṃproktaṃ pṛṣṭaṃ yadyat purā tvayā || 122 ||  
  
tasmād manaso dvividhatvāt | tasyāpi uttamajñānino'pi | upasaṃharati - evamiti   
|| 122 ||  
  
iti śrītripurārahasye jñānakhaṇḍe jñānisthitivibhedakathanam   
ekonaviṃśo'dhyāyaḥ ||  
  
iti tripurārahasye jñānakhaṇḍavyākhyāyāṃ tātparyadīpikāyām   
ekonaviṃśatitamo'dhyāyaḥ ||  
  
  
p. 369)  
  
atha viṃśo'dhyāyaḥ  
  
atra te vartayiṣyāmi purā vṛttaṃ śṛṇuṣva tat |  
purā brahmasabhāmadhye satyaloke'tipāvane || 1 ||  
  
śrīgurucaraṇadvandvaṃ natvā smṛtvā parāṃ citiṃ tripurām |  
sarvāntarātmarūpāṃ vidyāgītāṃ sphuṭāṃ ca vivṛṇomi ||  
saṃśuddhyai svasya dhiyastaddāsatvasya saṃsidhyai |  
tatparajanasantuṣṭyai siddhaḥ syādyatna eṣa tatkṛpayā ||  
  
atra jālakapadyaistu sarvārthasyāpi saṃgrahaḥ |  
bodhasaukaryasaṃsiddhyai vidyāgītātmanocyate ||  
  
nikhilaprakaraṇārthaṃ saṃgraheṇa vivakṣurviśvāsaprakarṣasiddhaye'dhikāriṇāṃ   
sukhabodhāya ca sasādhanaṃ vijñānaṃ jñānisthitinirūpaṇāpadeśena   
sākṣādvidyāśaktipratipāditāṃ vidyāgītāmupadeṣṭuṃ dattagururupakramate -   
atreti | jñānināṃ sthitiryā pṛṣṭā tatretyarthaḥ | purā pūrvakāle | vṛttamatītam   
|| 1 ||  
  
jñānaprasaṅgaḥ samabhūt sūkṣmātsūkṣmavimarśanaḥ [k: nam] |  
sanakādyā vasiṣṭhaśca pulastyaḥ pulahaḥ kratuḥ || 2 ||  
  
sūkṣmeti | atisūkṣmavicārarūpaḥ | sanakādyāḥ samuditā ityanvayaḥ || 2 ||  
  
bhṛguratriraṅgirāśca pracetā nāradastathā |  
cyavano vāmadevaśca viśvāmitro'tha gautamaḥ || 3 ||  
  
śukraḥ [kh: śukaḥ] parāśaro vyāsaḥ kaṇvaḥ kāśyapa eva ca |  
dakṣaḥ sumantuḥ śaṅkhaśca likhito devalo'pi ca || 4 ||  
  
evamanye ṛṣigaṇā rājarṣipravarā api |  
sarve samuditāstatra brahmasatre mahattare || 5 ||  
  
brahmasatre jñānayajñaprasaṅge || 5 ||  
  
p. 370)  
  
mīmāṃsāṃ cakruratyuccaiḥ sūkṣmātsūkṣmanirūpaṇaiḥ |  
brahmāṇaṃ tatra papracchur-ṛṣayaḥ sarva eva te || 6 ||  
  
bhagavan jñānino loke vayaṃ jñātaparāvarāḥ |  
teṣāṃ no vividhā bhāti sthitiḥ prakṛtibhedataḥ || 7 ||  
  
prakṛtibhedataḥ prākṛtasaṃskārabhedāt || 7 ||  
  
kecit sadā samādhisthāḥ kecinmīmāṃsane ratāḥ |  
apare bhaktinirmagnāścānye karmasamāśrayāḥ || 8 ||  
  
tadevāha - keciditi || 8 ||  
  
vyavahāraparāstveke bahirmukhanarā iva |  
teṣu śreyān hi katama etanno vaktumarhasi || 9 ||  
  
teṣu samādhisthādiṣu | śreyān śreṣṭhaḥ || 9 ||  
  
svasvapakṣaṃ vayaṃ vidmaḥ śreyāṃsamiti vai vidhe |  
iti pṛṣṭo'vadad brahmā matvā'nāśvastamānasān || 10 ||  
  
nanu yūyaṃ sarve vidyāpāraṅgatā [k, kh: sarve tadvidyā] etad   
[k, kh: eva] vijñātuṃ svataḥ samarthā eveti cedāha -   
svasvapakṣamiti | svīyaṃ svīyaṃ pakṣamevāgamayuktighaṭitatvena śreyāṃsaṃ   
vidma iti hetorvaktumarhasīti yojanā | nāhamapyetadvedmītyanvayaḥ | kuta evaṃ   
sarvajño vidhiravadat ? iti cedāha - anāśvastamānasāniti |   
aśraddhāhatacittān | mayātra samādhānamuktāmapi svapakṣo'nenāpi prokta iti na   
grahīṣyantīti mattveti bhāvaḥ || 10 ||  
  
munīndrā nāhamapyetadvedmi sarvātmanā tataḥ |  
jānīyādimamarthaṃ tu sarvajñaḥ parameśvaraḥ || 11 ||  
  
sarvātmanā sarvāṃśena asandigdhatayeti yāvat | tataḥ tasmāddhetoḥ | tatra yāma   
ityanvayaḥ | tasya parameśvarasya na kvacidajñānamiti jñāpayitum - sarvajña   
iti || 11 ||  
  
p. 371)  
  
tatra yāmo'tha [k: yāmo'rtha] saṃpraṣṭumityuktvā tatra tairyayau |  
saṅgamya devadeveśaṃ viṣṇunābhisamāgatam [k: viṣṇu nā] || 12 ||  
  
tatra sarvajñasamīpe kailāse | ityuktvā atha tadanantarameva tatkāle taiḥ   
sanakādyaiḥ saha yayau | arthādviṣṇunā samāgataṃ sahitaṃ devadeveśaṃ   
mahādevaṃ saṅgamya prāpya || 12 ||  
  
papraccha ṛṣimukhyānāṃ praśnaṃ taṃ lokasṛḍ vidhiḥ |  
praśnaṃ niśamya ca śivo jñātvā vidhimanogatam || 13 ||  
  
taṃ praśnaṃ jñāniṣu bhinnasthitiṣu kaḥ śreṣṭha iti ṛṣibhiḥ kṛtam |   
vidhimanogatam anāśvastā [k: śvāsā] ete madvaco na grahīṣyantīti || 13 ||  
  
matvā'nāśvastamanasa ṛṣīn devo vyacintayat |  
kiñciduktaṃ mayā'trāpi vyarthameva bhavennanu [k, g: na tu] ||   
14 ||  
  
matveti | yogadṛśā'nāśvastamanasa ṛṣīn jñātvetyarthaḥ |   
cintanaprakāramevāha - kiñciditi | mayāpītyanvayaḥ | atra   
prakṛtapraśnaviṣaye | nanviti sambhāvanādyotakaḥ || 14 ||  
  
svapakṣatvena jānīyur-ṛṣayo'śraddhayā yutāḥ |  
iti matvā pratyuvāca devadevo maheśvaraḥ || 15 ||  
  
kutastvaduktaṃ [k, kh: kutastveta] vyarthaṃ bhavediti cedāha -   
svapakṣatveneti | mahādevasya pakṣo'yamiti jānīyuḥ | kuta evamiti   
cedaśraddhāhatatvādityāha - aśraddhayā yutā iti | maduktaṃ vyarthaṃ   
bhavediti matvā || 15 ||  
  
śṛṇudhvaṃ munayo nāhamapyetadvedmi susphuṭam |  
ato vidyāṃ bhagavatīṃ dhyāyāmaḥ parameśvarīm || 16 ||  
  
etāvatā granthena sanakādibhirapyaviditatvāt   
prakaraṇapratipādyārthasyātyuttamatvam brahmādyukterapi   
vaiyarthyakathanādaśraddhāyā jñānaṃ prati prabalapratibandhakatvam   
ṛṣibhirbrahmādiṣvapyajñānasya sambhāvitatvādajñānasya durnirasanatvam   
saguṇamūrtīnāṃ paricchinnatvaṃ ca sūcitam | atha   
prakaraṇapratipādyaparadevatāyāḥ śuddhacicchakteḥ sarvottamatvāvagamanāya   
taddhyānenāśraddhānāśapūrvakasarvasaṃśayanivṛttimṛṣīṇāṃ vaktuṃ   
mahādevavākyamudāharati - śṛṇudhvamiti | etad bhavatprṣṭam | ataḥ   
prakṛtārthe saṃśayanivṛttyabhāvāt | vidyāśakteravidyāvirodhitvānna   
taduktāvaśraddhā syāditi tātparyam | parameśvarīmiti tasyā vāgādyabhāve'pi   
pūrṇasvātantryayuktatvenāsmatsaṃśayacchedane samarthaiveti bhāvaḥ || 16 ||  
  
p. 372)  
  
tatprasādānnigūḍhārthamapi vidmastataḥ param |  
ityuktā munayaḥ sarve vidhiviṣṇuśivaiḥ saha || 17 ||  
  
nidūḍhārthaṃ rahasyārtham | tataḥ paraḥ dhyānena prasādanānantaram | iti   
śivenoktāḥ || 17 ||  
  
dadhyurvidyāṃ maheśāniṃ tripurāṃ ciccharīṇīm |  
evaṃ sarvairabhidhyātā tripurā ciccharīriṇī || 18 ||  
  
maheśānīm abhīṣṭadāne svatantrām tripurāṃ jāgratsvapnasuṣuptyāditrikebhyaḥ   
purāṃ turyām aparicchinnāmiti tātparyam | ciccharīriṇīmiti |   
avidyātatkāryaleśarahitatvenānāvṛtacidrūpatvena sarvajñatvāt   
praśnārthanirūpaṇe samarthatvaṃ dyotitam | evaṃ proktarītyā   
svābhilaṣitadānayogyarūpeṇa [k, kh: jñāna] anyathā   
phalaprāptyanupapatteḥ | taduktam - yathā yathā dhyāyati taṃ tathaiva   
cintāmaṇistvaṃ samupaiṣi deva iti || 18 ||  
  
āvirāsīccidākāśamayī śabdamayī parā |  
abhavad meghagambhīraniḥsvano gaganāṅgaṇe || 19 ||  
  
cidākāśamayī aparicchinnacidekarūpā ata eva dṛśyadoṣaleśavarjanāt parā   
uttamā | evaṃvidhāyāḥ kathamāvirbhāvasambhava iti cedāha - śabdamayīti |   
śabdarūpeṇendriyagocaratāṃ brahmādīn prati svasyāvabhāsayaditi tātparyam |   
tatparakāramevāha - abhavaditi | meghānāmiva gambhīro mahān niḥsvanaḥ   
śabdaḥ | gaganāṅgaṇe ākāśapradeśe || 19 ||  
  
p. 373)  
  
vadantvṛṣigaṇāḥ kiṃ vo dhyātā tad drutamīhitam |  
matparāṇāṃ hi keṣāñcinna hīyetābhivāñchitam || 20 ||  
  
niḥsvanasvarūpamevāha [k: svarūpa nāsti] vadantviti | brahmādīn vihāya   
ṛṣigaṇā iti sambodhanaṃ praśnarūpadhyānanimittasya ṛṣigaṇaniṣṭhatvena |   
kiṃ kimartham | vaḥ yuṣmābhiḥ | tadīhitamīpsitam vadantviti sambandhaḥ | drutamiti |   
mayi prasannāyāṃ phalaprāptau na kālavilambo bhavediti tātparyam | tadevāha -  
येषां तेषाम् मद्भक्तानामित्यर्थः । न हीयेत कालाद्यन्तरितं न भवेत् ॥ २० ॥  
  
इति श्रुत्वा परां वाणीं प्रणेमुर्मुनिपुङ्गवाः ।  
ब्रह्मादयोऽपि तदनु तुष्टुवुर्विविधैः स्तवैः ॥ २१ ॥  
  
वाग्रूपेणाभिव्यक्तां श्रुत्वा श्रवणेन्द्रियद्वारा हृदयङ्गमीकृत्य   
प्रणेमुः दण्डवन्नताः ब्रह्मादयोऽपि प्रणेमुः दण्डवन्नता तदनु   
प्रणामानन्तरम् ॥ २१ ॥  
  
अथ प्रोचुर्-ऋषिगणा विद्यां तां त्रिपुरेश्वरीम् ।  
नमस्तुभ्यं महेशानि श्रीविद्ये त्रिपुरेश्वरि ॥ २२ ॥  
  
अथ ब्रह्मादिस्तुत्यनन्तरं विद्यां तुष्टुवुरिति सम्बन्धः । श्रीमती दीप्तिमती   
अनवच्छिन्नप्रकाशरूपा विद्या चिद्रूपा अत एव त्रिपुरा तुर्या   
शुद्धचिदद्वयरूपा तथास्वरूपाप्यनन्तस्वातन्त्र्यशक्तिमत्त्वादीश्वरी ॥ २२ ॥  
  
अशेषोत्पादयित्री त्वं स्थापयित्री निजात्मनि ।  
विलापयित्री सर्वस्य परमेश्वरि ते नमः ॥ २३ ॥  
  
समस्तजगत्सृष्ट्यादिस्वातन्त्र्यमपि तवैव अतश्च त्वमेव परमेश्वरीत्याह   
- अशेषेति । निजात्मनि दर्पणसदृशे स्वस्वरूपे स्थापयित्री   
प्रतिबिम्बसदृशजगद्धारयित्रीत्यर्थः । स्वात्मनीति   
योग्यतयोत्पादयित्रीत्यादावपि योजनीयम् ॥ २३ ॥  
  
अनूतना सर्वदाऽसि यतो नास्ति जनिस्तव ।  
नवात्मिका सदा त्वं वै यतो नास्ति जरा तव ॥ २४ ॥  
  
उत्पत्तिनाशवदशेषजगदाश्रयभूताया अपि तव नोत्पत्तिनाशावित्याह -   
अनूतनेति । नूतनमुत्पत्तिमत् । यतो नास्ति जरेति । स्थितरूपनिवृत्त्या   
रूपान्तरप्राप्तिरूपविपरिणामावस्था नास्तीति भावः ।   
एतच्चाशेषविकाराभावोपलक्षकं ज्ञेयम् ॥ २४ ॥  
  
प्। ३७४)  
  
सर्वाऽसि सर्वसाराऽसि सर्वज्ञा सर्वहर्षिणी ।  
असर्वाऽसर्वगाऽसाराऽसर्वज्ञाऽसर्वहर्षिणी ॥ २५ ॥  
  
तदैश्वर्यं वर्णयति - सराऽसीति । दर्पणस्य प्रतिबिम्बात्मत्ववत्   
स्वान्तरवभासितजगतस्त्वत्स्वरूपत्वात् त्वमेव सर्वाऽसि । ननु   
कथमविकृताद्वितीयरूपाया अपरिमितसर्वविकाररूपतेति चेदाह -   
सर्वसाराऽसीति । सारं दृढमनश्वरं रूपम् । तथा च घटादिषु मृदिव   
सर्वत्राव्यभिचरितसारात्मकसद्रूपेणानुवृत्तत्वात् [क्:   
भिचारवृत्तिसारा] सर्वसारात्मत्वम् । ननु किं प्रधानात्मक[क्:   
त्मकाजशक्ति]जडशक्तिरूपेणानुवृत्तत्वमिति [क्: नुक्तत्व]   
चेन्नेत्याह - सर्वज्ञेति । सर्वत्र   
ज्ञानात्मकचित्प्रकाशरूपेणानुवृत्तेत्यर्थः । ननु चित्प्रकाशोऽपि   
स्वातन्त्र्यवर्जित उदासीनो निमित्तभूतः कृतेः [ग्: प्रकृतः] स्वातन्त्र्ये   
जडतुल्ययोगक्षेमः साङ्ख्यानामिव भवेदिति चेन्नेत्याह - सर्वहर्षिणीति ।   
तस्य स्वातन्त्र्यमेवानन्दः । आनन्दो विश्वाहन्तापरिणामः (यो० हृ० दी० १।  
१३) इत्याद्युक्तनीत्या सर्वत्र स्वातन्त्र्यात् सर्वहर्षवती   
अपरिच्छिन्नानन्दरूपेत्यर्थः । लोकेऽपीह [ग्: लोकेऽपि हि] यस्य यावत्   
स्वातन्त्र्यं तावांस्तस्यानन्द इति स्पष्टमेव । यस्य यावत् पारतन्त्र्यं   
तावत्तस्यानन्दाच्छादनम् यावत्पारतन्त्र्यनिवृत्तिस्तावदानन्दाभिव्यक्तिरिति   
तात्पर्यम् । प्रोक्तविशेषणेषु   
सर्वपदार्थस्याभासनमात्रसारत्वेनाव्यतिरिक्तत्वाद्वस्तुतः सर्वात्मत्वादिकं   
नास्तीत्याह - असर्वेत्यादि । सर्वगतत्वे सारता स्यात् सर्वगतत्वाभावात्   
सारत्वाभाव इत्याह - असर्वगाऽसारेति ॥ २५ ॥  
  
प्। ३७५)  
  
देवि भूयो नमस्तुभ्यं पुरस्तात् पृष्ठतोऽपि च ।  
अधस्तादूर्ध्वतः पार्श्वे सर्वतस्ते नमो नमः ॥ २६ ॥  
  
एवं स्तुत्वा नमस्कारस्य सम्मुखे कर्तव्यत्वेन परदेवताया अशरीरिण्याः   
साम्मुख्यदौर्लभ्यात् स्वपुरःपृष्ठाद्यखिलदिक्कालव्यापकत्वेन च सर्वतो   
नमस्कुर्वन्ति ऋषयः - देवीति । भूयः अपरिमितकृत्वः ॥ २६ ॥  
  
ब्रूहि यत्तेऽपरं रूपमैश्वर्यं ज्ञानमेव च ।  
फलं तत्साधनं [क्: तस्माद्धनं] मुख्यं साधकं   
सिद्धमेव च ॥ २७ ॥  
  
एवं देवतां स्तुतिपूर्वकं नमस्कृत्य जिज्ञासितार्थं पृच्छन्ति -   
ब्रूहीति । यद्यपि ज्ञानिषूत्तमजिज्ञासयैव   
प्रवृत्तास्तथाप्यलभ्यपरदेवतासमागमपरितुष्टा ज्ञातस्याप्यर्थस्य   
दार्ढ्यसम्पत्तये दशधा मुनयः प्रश्नं चक्रुरिति ।   
परमित्यत्राकारप्रश्लेषाप्रश्लेषाभ्यां परं रूपमपरं रूपमिति   
प्रश्नद्वयम् उत्तरानुरोधात् । ते ऐश्वर्यं ते ज्ञानं ज्ञानस्य मुख्यं   
फलं साधनं साधकं च ज्ञाने [क्: ज्ञानं] सिद्धम् ॥ २७ ॥  
  
सिद्धेस्तु परमां काष्ठां सिद्धेषूत्तममेवच ।  
देव्येतत् क्रमतो ब्रूहि भूयस्तुभ्यं नमो नमः ॥ २८ ॥  
  
सिद्धेरिति जात्येकवचनम् । निर्धारणे षष्ठी । सिद्धीनां मध्य इत्यर्थः ।   
परमां मुख्यां काष्ठां पर्यवसानभूमिम् यत्प्राप्त्यनन्तरं नास्ति   
प्राप्तव्यसिद्ध्यन्तरमिति तात्पर्यम् । ज्ञानसिद्धेषु [क्: ज्ञाना] ॥ २८ ॥  
  
इत्यापृष्ता महाविद्या प्रवक्तुमुपचक्रमे ।  
दयमाना ऋषिगणे स्पष्टार्थं परमं वचः ॥ २९ ॥  
  
आसमन्तात् सर्वैर्मुनिभिः पृष्टा । भूयः प्रणामेन भक्त्या च परितुष्टा   
प्रकर्षेण सर्वसंशयच्छेदनार्हयुक्तियोगेन वक्तुम् ।   
नन्वाप्तकामायास्तस्याः प्रतिवचने किं निमित्तमिति चेदाह - दयमानेति ।   
स्पष्टार्थम् असन्दिग्धम् । परममतिसुन्दरं श्रवणानन्दनम् ॥ २९ ॥  
  
प्। ३७६)  
  
शृणुध्वमृषयः सर्वं [क्: सर्वे] प्रवक्ष्यामि क्रमेण तत् ।  
अमृतं ह्यागमाम्भोधेः समुद्धृत्य ददामि वः ॥ ३० ॥  
  
श्रोतॄनभिमुखयति - शृणुध्वमिति । तद् भवत्पृष्टम् ।   
आगमाम्भोधेः शास्त्रसमुद्रादमृतमिव सारांशं वो युष्मभ्यं   
ददामि ॥ ३० ॥  
  
यत्र सर्वं जगदिदं दर्पणप्रतिबिम्बवत् ।  
उत्पन्नं च स्थितं लीनं सर्वेषां भासते सदा ॥ ३१ ॥  
  
एवमभिमुखीकृत्याद्यं प्रश्नविषयं परं रूपमुपपादयति - यत्रेति   
। परा प्रतिभा मम परं रूपमीरितमिति षष्ठश्लोकेनान्वयः । इह   
घटपटादिविचित्रदृश्याकारा प्रतिभा ज्ञानशब्दवाच्या   
स्वप्रकाशाऽनपह्नवनीयास्ति । तस्या अपह्नवे न प्रश्नो नापि चोत्तरं घटते   
प्रश्नप्रतिवचनादेः प्रतिभायत्तत्वात् । नहि   
तस्यास्तत्तद्दृश्याकारक्षणिकप्रतिभामात्रपरिनिष्ठितं रूपम्   
स्मृत्यनुसन्धानाद्यनुपपत्तेः । अतस्तद्रूपं   
तत्तत्प्रतिबिम्बपरिच्छिन्नदर्पणांशराश्यनुस्यूतमहाप्रतिभैव । एवैष परा   
प्रतिभा सामान्यज्ञानरूपा देशकालाद्यपरिच्छिन्ना मम परं सर्वमौलं   
रूपमिति तात्पर्यम् । तदेव यत्रेत्यादिपञ्चभिः श्लोकैश्चित्तारोहाय विशिष्यते ।   
यत्र यस्यां परप्रतिभायाम् इदं सर्वं प्रत्यक्षसिद्धं जगत् उत्पन्नं   
नूतनाभासविषयं स्थितमाभासधाराविषयम् लीनम् आभासाविषयम् सदा   
सर्वेषां प्रमातॄणां क्रमाद्भासते । ननु भूतले घटादिरिव पृथक् सन्   
भासत इति चेन्नेत्याह - दर्पणप्रतिबिम्बवदिति । दर्पणे   
प्रतिबिम्बस्योत्पत्तिस्थितिलयावभासवत् परप्रतिभायामव्यतिरेकेणैव जगत   
उत्पत्त्यादिभासनमिति ॥ ३१ ॥  
  
यदेव जगदाकारं भासतेऽविदितात्मनाम् ।  
यद्योगिनां निर्विकल्पं विभात्यात्मनि केवलम् ॥ ३२ ॥  
  
ननु दर्पणे बिम्बनिमित्तकं प्रतिबिम्बभासनम् परप्रतिभायां कुतो   
जगदवभासनमिति चेत् स्वस्वातन्त्र्याख्यमायाशक्तिनिमित्तकमित्याह -   
यदेवेति । यदेव परप्रतिभाख्यतत्त्वमेव अविदितात्मनां   
मायाशक्त्यवस्थान्तरात्मकाविद्यावृतमनसां   
कामलादोषावृतनयनानां शङ्खे पीतिमेव [क्: पीतमिव; ख्:   
पीतमेव] जगदाकारं भासते । यदेव तत्तत्वं योगिनां   
विद्याविनष्टाविद्यानां निर्विकल्पं दृश्यद्वैताकारवर्जितं भाति । ननु   
तथापि तदस्य भातीति भास्यभासकद्वैतानपगम इति चेदाह - आत्मनि   
केवलमिति । स्वात्मनि चिद्रूपे देहादिदृश्याभासलेशविकले केवलमहमिति   
द्रष्टृमात्ररूपेण भासत इत्यर्थः ॥ ३२ ॥  
  
प्। ३७७)  
  
गम्भीरस्तिमिताम्भोधिरिव निश्चलभासनम् ।  
यत् सुभक्तैरतिशयप्रीत्या कैतववर्जनात् ॥ ३३ ॥  
  
ननु तथापि तन्न [क्, ख्: तन्निर्वि] निर्विकल्पं भवितुमर्हति तदा   
क्षणिककेवलज्ञानधाराया एव भासमानत्वात्तत्र च   
क्षणिककेवलज्ञानानां परस्परं भिन्नत्वादित्याशङ्क्याह - गम्भीरेति   
। योगिनामात्मतत्त्वं गम्भीरस्तिमिताम्भोधिवद् निश्चलभासनं भवति ।   
गम्भीरमिति देशापरिच्छेदः स्तिमितमिति कालापरिच्छेद उक्तो ज्ञेयः ।   
अनन्ताद्वयरूपेणैव तद्भासनमिति [क्, ख्: भान] तात्पर्यम् । एवं   
तदेव तत्त्वं भक्तश्रेष्ठैरपि सेव्यत इत्याह - यत् सुभक्तैरिति । सेव्यत इति   
सम्बन्धः । सुष्ठु द्वैतमालिन्यवर्जनेन भजन्तीति सुभक्ताः   
परात्मतत्त्वविदः । अतिशयप्रीत्येति । प्रीतिरनुरक्तिः चित्तवृत्तिविशेषः तस्या   
अतिशयत्वमनवधित्वम् । सेयं प्रीतिर्द्वैतिनां न घटते । आत्मनस्तु कामाय   
सर्वं प्रियं भवति (बृ० उ० २।४।५) इत्युक्त्या तेषां   
परात्मप्रीतेरात्मार्थत्वेनात्मप्रीतेर्व्यावृत्तत्वेन न्यूनत्वेन   
चानवधित्वाभावात् । अद्वैतिनां परात्मनः स्वात्माभेदेन   
तत्प्रीतेरितरार्थत्वाभावान्नोक्तदोष इति ध्येयम् । कैतववर्जनादिति । कैतवं   
शाठ्यम् [ख्, ग्: कापट्यम्] । यथा हि वारयोषा विटेषु प्रीतिं   
कुर्वन्ति तत्कैतवम् । अर्थगता हि तासां मुख्या प्रीतिः । यतोऽमुख्यामपि   
विटगतां मुख्यामिव कृत्वा प्रदर्शयन्ति अतः सा प्रीतिः कैतवाद्भवति   
द्वैतिनामीदृश्येव भक्तिरिति सुधीभिर्विमर्शनीयम् ॥ ३३ ॥  
  
प्। ३७८)  
  
स्वभावस्य स्वरसतो ज्ञात्वापि स्वाद्वयं पदम् ।  
विभेदभावमाहृत्य [क्: मारुह्य] सेव्यतेऽत्यन्ततत्परैः ॥ ३४ ॥  
  
अद्वैतिनां स्वात्मभूतपरात्मसेवनं कथं सम्भवेत्   
सेव्यसेवकयोर्भेदविमर्शमन्तरेति चेदाह - विभेदभावमाहृत्येति ।   
विभेदस्य [क्, ख्: विवेकभेदस्य] भावः सत्ता । तमाहृत्य   
बलाज्ज्ञात्वा । आहार्यभेदज्ञानेनेत्येतत् । एतदेवाह - ज्ञात्वापीति ।   
स्वस्मादद्वयमद्वितीयं पदं प्राप्यं परात्मतत्त्वं ज्ञात्वापि । एवं   
ज्ञानवतः कुतो विभेदभावाहरणमिति चेदाह - स्वभावस्य स्वरसत इति ।   
स्वभावस्य चित्तस्य स्वरसतः स्वाभाव्यात् । यथा हि केषाञ्चिज्ज्ञानिनां   
पूर्वसंस्कारवशाद्राज्यादिक्रिया एवं वासनावैचित्र्यादेतदपीति भावः ।   
नन्वेवंविधानां सेवनमनादरपूर्वकं स्यादिति चेदाह - तपरैति ।   
तत्परत्वयुतैरित्यर्थः ॥ ३४ ॥  
  
अक्षान्तःकरणादीनां प्राणसूत्रं यदान्तरम् ।  
यदभाने न किञ्चित् स्याद्यच्छास्त्रैरभिलक्षितम् ॥ ३५ ॥  
  
अक्षेति । अक्षाणीन्द्रियाणि अन्तःकरणं मनः आदिना बुद्ध्यादेर्देहस्य च [क्:   
च नास्ति] ग्रहणम् एतेषाम् । आन्तरं प्रतिबिम्बानां दर्पण इव यत्   
स्वभावभूतम् । यद्वा एतेषां यदान्तरं प्राणसूत्रम् । यथा हि   
सूत्रपाञ्चालिका स्वान्तरस्थेन प्राणतुल्येन सर्वचेष्टानिदानसूत्रेणैव   
तत्तच्चेष्टां करोति एवमक्षादीनां स्वस्वचेष्टानिदानभूतान्तरप्राणसूत्रम् ।   
अथ च यस्याभानेऽप्रकाशने किञ्चिदपि न स्यान्न सत्तां प्राप्नुयात् । एवंविधे   
परतत्त्वे किं प्रमाणमिति चेल्लक्षणावृत्त्या शास्त्रमेवेत्याह -   
यच्छास्त्रिरिति । एवं प्रोक्तरूपा पराऽनवच्छिन्न प्रतिभैव देव्या   
जगत्क्रीडापराया मम परं वास्तवं रूपमिति योजयेत् ॥ ३५ ॥  
  
प्। ३७९)  
  
परा सा प्रतिभा देव्याः परं रूपं ममेरितम् ।  
ब्रह्माण्डानामनेकानां बहिरूर्ध्वे सुधाम्बुधौ ॥ ३६ ॥  
  
एवं परं रूपं प्रतिपाद्याऽपरं रूपमुपपादयितुमादौ त्रिपुरासगुणमूर्ति   
[क्, ख्: पुरा] प्रकृते प्रस्तुतां निरूपयति - ब्रह्माण्डानामिति   
। ब्रह्माण्डानामित्यादिकथनमनवधिकैश्वर्यनिरूपणद्वारा   
सगुणमूर्तिभ्य उत्कृष्टत्वेन प्रशंसितुम् । सुधाम्बुधौ अमृतजलार्णवे ॥   
३६ ॥  
  
मणिद्वीपे नीपवने चिन्तामणिसुमन्दिरे ।  
पञ्चब्रह्ममये मञ्चे रूपं त्रैपुरसुन्दरम् ॥ ३७ ॥  
  
मणिद्वीपे नवरत्नमणिस।कॢप्तनवखण्डात्मकद्वीपे । नीपाः   
कदम्बवृक्षविशेषाः तेषां [क्: तेषां नास्ति] वने विपिने ।   
चिन्तामणिः भक्तानां चिन्तितफलप्रदो मणिविशेषः अमृतमथनसमये   
महता प्रयत्नेन दैवैरेक आसादितः । तादृशमणिगणविरचिते सुन्दरे मन्दिरे   
। पञ्चब्रह्ममये ब्रह्मविष्णुरुद्रेश्वरात्मचतुष्पादे सदाशिवामफलके   
मञ्चे त्रैपुरसुन्दरं त्रिषु पुरेषु धामसु जाग्रदादिषु   
सर्वस्पृहणीयत्वेनातिसुन्दरम् अनुगतं यत्परं रूपं परचिदात्मतत्त्वम्   
तत्सम्बन्धि भक्तानुग्रहाय स्वस्वातन्त्र्यमात्रनिमित्तावभासितं रूपम् ॥ ३७ ॥  
  
अनादिमिथुनं यत्तदपराख्यमृषीश्वराः [ख्: ह्येतद] ।  
तथा सदाशिवेशानौ विधिविष्णुत्रिलोचनाः ॥ ३८ ॥  
  
अनादिमिथुनं प्राङ्माहात्म्यखण्डे प्रतिपादितम् उत्पत्तिवर्जितं   
कामेश्वरकामेश्वरीरूपम् । यद्यपि   
ब्रह्माद्यनुग्रहेणाविर्भावरूपोत्पत्तिस्तत्राभिहिता तथापि न आदिः कारणं   
यस्येति विग्रहेण कारणात् स्वस्वातन्त्र्यभिनादुत्पत्तिवर्जनं ज्ञेयम् ।   
एवंविधं यत्तदेव मेऽपरं रूपम् । एवं [क्, ख्: एवं नास्ति]   
प्रधानमपरं रूपमभिधाय यद्यद्विभूतिमत्सत्त्वम् (भ० गी० १०।  
४१) इति भगवदुक्तन्यायेनाप्रधानरूपाण्यप्याह - तथेति ।   
सदाशिवाद्याः पञ्च   
अनुग्रहतिरोधानसृष्टिस्थितिलयात्मकपञ्चकृत्याधिकारिणः ॥ ३८ ॥  
  
प्। ३८०)  
  
गणेशस्कन्ददिक्पालाः शक्तयो गणदेवताः ।  
यातुधानाः सुरा नागा यक्षकिम्पुरुषादयः ॥ ३९ ॥  
  
गणेशो विनायकः । स्कन्दः षण्मुखः । दिक्पाला इन्द्रादयः । शक्तयः   
प्रागुक्ताः कुमारीलक्ष्मीप्रमुखा अन्याश्च । गणदेवताः वसुरुद्रादयो   
गणरूपाः । यातुधानादिकिम्पुरुषान्ताः पूज्या इत्यन्वयः ॥ ३९ ॥  
  
पूज्याः सर्वा मम तनूरपराः परिकीर्तिताः ।  
मम मायाविमूढास्तु मां न जानन्ति सर्वतः ॥ ४० ॥  
  
यातुधानासुरादिषु या याः पूज्या मूर्तयः ताः सर्वा ममापराः तनूः   
तन्वः । एवं सर्वत्र तत्तद्रूपेण स्थितां मायाविमूढा मां न जानन्तीत्याह   
- ममेति । ताः सर्वा मूर्तयो मत्सम्बन्धिन्य एवेति न जानन्तीति भावः ॥ ४० ॥  
  
पूजिताऽहमेव [क्: पूजिता ह्येव सर्वैस्तैर्द] सर्वैर्ददामि   
फलमीहितम् ।  
न मत्तोऽन्या काचिदस्ति पूज्या वा फलदायिनी ॥ ४१ ॥  
  
कुतस्ता मूर्तयस्त्वत्सम्बन्धिन्य इति चेत्तत्र तत्र पूज्या फलप्रदा चाहमेवेत्याह   
- पूजितेति । ईहितं इच्छितम् । कुत एतदिति चेत् पूजानुरूपफलदातृत्वस्य   
संविदतिरिक्ते दुर्घटत्वमित्याह - न मत्त इति ॥ ४१ ॥  
  
यथा यो मां भावयति फलं मत् प्राप्नुयात्तथा ।  
ममैश्वर्यमृषिगणा अपरिच्छिन्नमीरितम् ॥ ४२ ॥  
  
यथा यत्फलदातृत्वेन तत्फलं [क्, ख्: तत्फलं नास्ति] मत्   
मत्तः तथारूपायाः । तृतीयं प्रश्नमुत्तरयति - ममेति । अपरिच्छिन्नम्   
अनन्तम् ॥ ४२ ॥  
  
प्। ३८१)  
  
अनपेक्ष्यैव यत्किञ्चिद् अहमद्वयचिन्मयी ।  
स्फुराम्यनन्तजगदाकारेण ऋषिपुङ्गवाः ॥ ४३ ॥  
  
तत्र मुख्यमैश्वर्यमाह - अनपेक्ष्यैवेति । स्वरूपाद्भिन्नं   
यत्किञ्चित्कारणमनपेक्ष्यैव जगदाकारेण स्फुरामीत्यर्थः । ननु   
स्वरूपातिरिक्तकारणाभावेऽपि स्वांशभेदापेक्षया जगदाकारता स्यादिति चेन्नेति   
बोधयितुम् - अद्वयचिन्मयीति । अखण्डचिन्मात्रत्वेन ममांशाभावादिति   
तात्पर्यम् ॥ ४३ ॥  
  
तथा स्फुरन्त्यपि सदा नात्येम्यद्वैतचिद्वपुः ।  
एतन्मे मुख्यमैश्वर्यं दुर्घटार्थविभावनम् ॥ ४४ ॥  
  
ननु पूर्वं तवाद्वयचिन्मात्रत्वेऽपि जगदाकारतापत्त्यनन्तरं   
विचित्रानेकरूपता स्यादिति चेदाह - तथेति । विचित्रजगदाकारेण सदा   
स्फुरन्त्यप्यहमद्वैतचिदात्मकं वपुः स्वरूपं नात्येमि न परित्यजामि ।   
विचित्रजगदाकारस्य र्पतिबिम्बतुल्यत्वान्न मे स्वरूपप्रतिहतिरिति भावः । एतद्   
अनपगताद्वैतचिन्मात्ररूपाया अपि विचित्रजगदात्मना स्फुरणम् ।   
दुर्घटार्थस्य विभावनं सम्पादनम् ॥ ४४ ॥  
  
ममैश्वर्यं तु र्षयः पश्यध्वं सूक्ष्मया दृशा ।  
सर्वाश्रया सर्वगता चाप्यहं केवला स्थिता [क्: चितिः] ॥ ४५ ॥  
  
सर्वेषां दृश्यानामाश्रया सर्वेषु गताऽनुस्यूता चापि   
केवलाद्वैतचिन्मात्रात्मनाहं स्थिता एवंविधं ममैश्वर्यं पश्यध्वम् ॥   
४५ ॥  
  
स्वमायया स्वमज्ञात्वा संसरन्ती चिरादहम् ।  
भूयो विदित्वा स्वात्मानं गुरोः शिष्यपदं गता ॥ ४६ ॥  
  
अपरमघटितघटनसामर्थ्यरूपमैश्वर्यमाह - स्वमाययेति ।   
स्वसम्बन्धिनी या मायाशक्तिः परमस्वातन्त्र्यरूपा तया अहं स्वं   
स्वात्मानमज्ञात्वाऽज्ञानावृतं कृत्वा संसरन्ती चिरादनादिकालाद्   
जननमरणप्रवाहपतिता सती शिष्यस्य पदं स्वरूपं प्राप्ता भूत्वा भूयः   
पुनः गुरोः सकाशात् स्वात्मानमात्मतत्त्वं विदित्वा मुक्ता भवामीति   
सम्बन्धः ॥ ४६ ॥  
  
प्। ३८२)  
  
नित्यमुक्ता पुनर्मुक्ता भूयो भूयो भवाम्यहम् ।  
निरुपादानसम्भारं सृजामि जगदीदृशम् ॥ ४७ ॥  
  
एतद(एवम)विद्यादेर्मायिकत्वेन सत्यबन्धाभावान्नित्यमुक्तापि   
वारं वारं पुनर्मुक्ता भवामि । अथ च ईदृशमनन्तविचित्रं   
जगन्निरुपादानसम्भारं यथा तथा उपादानादिकारणसामग्रीं विनैव   
सृजामि ॥ ४७ ॥  
  
इत्यादि सन्ति बहुधा ममैश्वर्यपरम्पराः ।  
न तद् गणयितुं शक्यं सहस्रवदनेन वा ॥ ४८ ॥  
  
तद् ऐश्वर्यं सहस्रवदनेन आदिशेषेणापि न गणयितुं शक्यम् । अनन्तत्वादिति   
भावः ॥ ४८ ॥  
  
शृण्वन्तु सङ्ग्रहाद् वक्ष्ये मदैश्वर्यस्य लेशतः ।  
जगद्यात्रा [क्: धात्रा] विचित्रेयं सर्वतः सम्प्रसारिता ॥ ४९ ॥  
  
ऐश्वर्यस्यानन्तत्वमेव भङ्ग्यन्तरेणाह - शृण्वन्त्विति । जगद्रूपी   
यात्रा व्यवहारोऽवभास इति यावत् । इयमनाद्यनन्ता सर्वापरोक्षभूता   
सम्प्रसारिता सम्यगबाधितस्थिरार्थक्रियार्हरूपेण प्रसारिता अवभासितेत्यर्थः   
॥ ४९ ॥  
  
मम ज्ञानं [क्: ममाज्ञानं] बहुविधं   
द्वैताद्वैतादिभेदतः ।  
परापरविभेदाच्च बहुधा चापि तत्फलम् ॥ ५० ॥  
  
एवं परात्मनः परापरम् ऐश्वर्यं च प्रतिपाद्य   
तदुद्भाविताविद्याबन्धान्मोक्षसिद्धये चतुर्थप्रश्नोत्तरमाह - ममेति ।   
बहुविधतामेवाह - द्वैवेति । द्वैतज्ञानमुपासनम् ।   
अद्वैतमनुभवरूपम् । परमपरोक्षम् [क्: परम् नास्ति] । अपरं   
परोक्षम् । एवं ज्ञानस्य बहुविधत्वात् फलमपि बहुविधमित्याह -   
बहुधेति ॥ ५० ॥  
  
द्वैतज्ञानं तु विविधं द्वितीयालम्बनं यतः ।  
ध्यानमेव तु तत्प्रोक्तं स्वप्नराज्यादिसम्मितम् ॥ ५१ ॥  
  
द्वैताज्ञानस्यानेकविधत्वे हेतुमाह - द्वितीयालम्बनं यत इति । यतो   
ध्यातुः स्वरूपातिरिक्तमूर्तिमन्त्रादिविविधविषयकध्यानमेव   
द्वैतज्ञानमित्यर्थः । अस्य ज्ञानस्याद्वैतज्ञानादपकृष्टत्वं द्योतयितुं   
विशेषणम् - स्वप्नराज्यादिसम्मितम् । आदिना मनोराज्यादिसङ्ग्रहः ।   
ध्यानस्य स्मृत्यनुसन्धानरूपत्वेनाप्रामाण्यात्   
स्वप्नराज्यभ्रमतुल्यत्वमिति ध्येयम् ॥ ५१ ॥  
  
प्। ३८३)  
  
तच्चापि सफलं ज्ञेयं नियत्या नियतं यतः ।  
अपरं चापि विविधं तत्र मुख्यं तदेव हि ॥ ५२ ॥  
  
ननु ध्यानात्मकद्वैतज्ञानस्य भ्रमतुल्यत्वे निष्फलत्वापत्तिरिति चेदाह -   
तच्चापीति । स्मृतिरूपमपीत्यर्थः । सफलमित्येव ज्ञेयम् । कथमेतदिति चेदाह   
- नियत्या नियतं यत इति । यद्यपि स्मृतेः   
सामान्यतोऽज्ञाननिवृत्तिरूपप्रकृतफलं साक्षात् पारम्पर्येण वा नास्ति   
तथापि प्रोक्तस्मृतिविशेषाणां   
भगवन्नियतिशक्तिनियमितत्वाच्चित्तशोधनद्वारा प्रोक्तफलवत्त्वमिति ज्ञेयम् ।   
ननु द्वैतज्ञानमालम्बनभेदान्नानाविधमित्युक्तम् । तत्र किं सर्वं समम्   
उत यत्किञ्चिन्मुख्यमिति चेदाह - अपरं चेति । द्वैतं चेत्यर्थः ॥ ५२ ॥  
  
प्रोक्तमुख्यापरमयध्यानं [क्: मयं ध्यानं]   
मुख्यफलक्रमम् ।  
अद्वैतविज्ञानमेव परविज्ञानमीरितम् ॥ ५३ ॥  
  
किं तदिति चेदाह - प्रोक्तेति । ब्रह्माण्दानामनेकानाम् (२०।३६)   
इत्यादिना प्रोक्तं यन्मुख्यमपरं रूपम् तन्मयं तदेकविषयकं   
यद्ध्यानं तदेव मुख्यम् । कुत इति चेदाह - मुख्यफलक्रममिति ।   
मुख्यः साक्षात्प्राप्यः फलस्य चित्तशुद्ध्यादेर्ज्ञानसाधनसमुदायस्य   
क्रमः परम्परा यस्मादित्यर्थः । मुख्याऽपररूपध्यानेन   
साक्षाज्ज्ञानसाधनसम्पत्तिः सदाशिवादिध्यानेन त्वेतद्ध्यानप्राप्तिद्वारेति   
ज्ञेयम् । ध्यानात्मकद्वैतज्ञानस्य साक्षादज्ञाननाशकत्वाभावेनैतस्मात्   
साक्षादज्ञाननाशकमद्वैतज्ञानमेव श्रेष्ठमित्याह - अद्वैतेति ।   
परविज्ञानं श्रेष्ठविज्ञानम् ॥ ५३ ॥  
  
प्। ३८४)  
  
मामनाराध्य परमां चिरं विद्यां तु श्रीमतीम् ।  
कथं प्राप्येत परमां विद्यामद्वैतसञ्ज्ञिकाम् ॥ ५४ ॥  
  
नन्वलं द्वैतविज्ञानेनापकृष्टेन सर्वैरद्वैतविज्ञानं   
श्रेष्ठमेवाश्रयितव्यमिति चेदाह - मामिति । श्रीमतीं विद्यां   
श्रीविद्याभिधानां परमां शरीरेषु मूर्धेव इत्युक्तरीत्या सगुणमन्मूर्तिषु   
सदाशिवादिषु सुमुख्याम् । चिरं बहुकालमनाराध्य कथमद्वैतविद्या   
प्राप्येत ? नैव प्राप्येतेति भावः । विद्यां ज्ञानम् ॥ ५४ ॥  
  
तदेवाद्वैतविज्ञानं केवला या परा चितिः ।  
तस्याः शुद्धदशामर्शो द्वैतामर्शाभिभावकः ॥ ५५ ॥  
  
एवं द्वैतज्ञानं निरूप्यापरोक्षात्मकं परमद्वैतज्ञानमाह -   
तदेवेति । केवला दृश्यद्वैतलेशवर्जिता परा अनवच्छिन्ना या चितिः   
परस्वरूपत्वेन प्रोक्ता तदेवाद्वैतविज्ञानम् । ननु   
प्रोक्तपररूपात्मककेवलचितेः चित्रस्य भित्तिरिवाज्ञानसहितजगदाश्रयत्वेन   
कथमज्ञाननिवर्तकत्वं स्यादिति चेदाह - तस्या इति । परचितेः या   
शुद्धदशा वेद्याभाससम्भेदवर्जितरूपा ज्ञेयवर्जितसामान्यज्ञानरूपेति   
यावत् तस्या आमर्शो निर्दुष्टप्रमाणेनापरोक्षज्ञानम् । स   
द्वैतामर्शाभिभावकः द्वैतविषयो य आमर्शोऽवभासः   
तस्याप्रामाण्यग्रहोत्पादनेनाभिभावकः तिरस्कारजनकः   
अर्थक्रियोत्पादनानर्हत्वसम्पादक इति यावत् । यथा हि दर्पणे ज्ञाते   
तद्गतप्रतिबिम्बसर्पव्याघ्रादेर्भयाद्यर्थक्रियोत्पादनानर्हता एवमिति   
तात्पर्यम् ॥ ५५ ॥  
  
चित्तं यदा स्वमात्मानं केवलं ह्यभिसम्पतेत् ।  
तदेवानुविभातं स्याद् विज्ञानमृषिसत्तमाः ॥ ५६ ॥  
  
एतदेव भूयः स्फुटतयोपपादयति - चित्तमिति । यदा यस्मिन् काले केवलं   
दृश्याकारकलङ्करहितं परोक्षतो विदितं स्वं स्वरूपभूतमहं   
प्रत्ययिनमात्मानमखिलावस्थानुगतसामान्यचिद्रूपम् । केवलमिति   
चित्तेऽप्यन्वेति । केवलं विकल्पसंस्कारवर्जितं दृश्यविमुखोऽस्मि   
आत्माभिमुखोऽस्मीत्यादिसविकल्पसमाधिदशास्थसंस्कारेणापि वर्जितमिति यावत् ।   
एवंविधं चित्तं चितः प्रसरद्रूपज्ञानशक्तिः । अभिसम्पतेत् अभितः   
परिच्छेदवर्जनेन सर्वतः सम्यगेकीभावसमापत्त्या पते । चित्तस्य   
शुद्धचिदात्मनि मज्जनेन तदेकीभावप्राप्त्या निर्विकल्पसमाधिर्यदा भवेदिति   
तात्पर्यम् । ततः समाधेर्व्युत्थितस्य तदेव समाधावनुभूतं   
शुद्धचिद्रूपमनुविभातं स्यात्तदेवाहमित्यखण्डाकारेण प्रत्यभिज्ञातं   
स्याद् भवेत् । तदेव प्रोक्तप्रत्यभिज्ञानमेव परं विज्ञानमित्युच्यत इति शेषः   
॥ ५६ ॥  
  
प्। ३८५)  
  
श्रुतितो युक्तितो वापि केवलात्मविभासनम् ।  
देहाद्यात्मावभासस्य नाशनं ज्ञानमुच्यते ॥ ५७ ॥  
  
एवं परं ज्ञानं निरूप्यापरज्ञानस्वरूपं निरूपयति - श्रुतित इति ।   
श्रुतितः साङ्गश्रवणेन । युक्तितो वापि केवलतर्केण वा । केवलात्मनो   
देहादिपरिच्छेदवर्जितचिदात्मनः । विभासनं विशेषतो निश्चयरूपेण   
परोक्षतो यद्भासनम् । तच्च किंविधं तदाह - देहादीति । देहप्राणादौ   
परिच्छिन्ने दृश्ये य आत्मत्वावभासोऽहम्प्रत्ययः [क्, ख्:   
आत्माव] तस्य नाशनं तत्राप्रामाण्यग्राहकम्   
एवंविधकेवलात्मविभासनमपरज्ञानमुच्यते । ननु युक्तितो वापीति   
केवलतर्केण ज्ञानोपपादनमद्वैतशास्त्रविरुद्धमिति चेदुच्यते -   
श्रवणादिकं विनोत्तमाधिकारिणामनुपायाख्यज्ञानस्य   
केवलतर्कमात्रजनितस्यागमेष्वभ्युपगतत्वात् । यदुक्तम् - उत्तमानां तु   
विज्ञानं गुरुशास्त्रानपेक्षणम् इति । प्रसिद्धाश्चाकृतश्रवणा ज्ञानिनो   
वामदेवकर्कटिकादयः ॥ ५७ ॥  
  
तदेव भवति ज्ञानं यज्ज्ञानेन तु किञ्चन ।  
भासमानमपि क्वापि न विभायात् कथञ्चन ॥ ५८ ॥  
  
एवं परापरज्ञाने क्रमान्निरूप्य भूयः फलोद्देशेन [क्:   
फलादेशेन] द्वैतज्ञानाद्विवेचनाय परं ज्ञानं श्लोकपञ्चकेनाह   
- तदेवेति । यत्किञ्चन दृश्यं भासमानमपि क्वापि क्वचिदपि यज्ज्ञानेन   
कथञ्चन केनापि प्रकारेण न विभायाद् ज्ञातदर्पणतत्त्वस्य   
तत्प्रतिबिम्बमिव न पृथक्सत्त्वेन विशेषादबाधितत्वेन भायात् तदेव परं   
ज्ञानं भवतीत्यर्थः ॥ ५८ ॥  
  
प्। ३८६)  
  
तदेवाद्वैतविज्ञानं यद्विज्ञानेन किञ्चन ।  
अविज्ञातं नैव भवेत् कदाचिल्लेशतोऽपि च ॥ ५९ ॥  
  
यथा हि दर्पणतत्त्वज्ञानेन प्रतिबिम्बं लेशतोऽपि कदाचिदपि   
प्रतिबिम्बकालेऽन्यदा वाऽविज्ञातं न भवेत् तथा यद्विज्ञानेन यत्किञ्चनापि   
दृश्यमविज्ञातं न भवेत् तदेवाद्वैतविज्ञानम् ॥ ५९ ॥  
  
सर्वविज्ञानात्मरूपं यद्विज्ञानं भवेत् खलु ।  
तदेवाद्वैतविज्ञानं परमं तापसोत्तमाः ॥ ६० ॥  
  
सर्वेषां घटादिव्यावृत्तविषयाणां परिच्छिन्नविशेषज्ञानानां [क्:   
विषय] प्रतिबिम्बपरिच्छिन्नदर्पणांशानां महादर्पण इवात्मरूपं   
यद्विज्ञानं भवेत् । खल्वित्येवार्थः । आत्मस्वरूपमेव न कथञ्चिदन्यथेति   
तात्पर्यम् । तदेव परमद्वैतविज्ञानम् । ननु प्रत्य्भिज्ञात्मकं ज्ञानं   
कथं सर्वज्ञानात्मरूपम् प्रत्यभिज्ञाविषयस्य शुद्धचितस्तथात्वं   
स्यादिति चेदुच्यते -   
दर्पणान्तःप्रतिबिम्बदर्पणान्तरंशवत्तयोरत्यन्तमभेदप्रत्ययेन   
तथाव्यवहारसम्भवात् ॥ ६० ॥  
  
जाते यादृशविज्ञाने संशयाश्चिरसम्भृताः ।  
वायुनेवाभ्रजालानि विलीयन्ते परं हि तत् ॥ ६१ ॥  
  
यथा दर्पणतत्त्वे ज्ञाते तत्प्रतिबिम्बस्वरूपगताखिलसंशया   
दर्पणमात्रत्वनिश्चयेन विलीयन्ते तथा यादृशविज्ञाने जाते सति   
प्रधानप्रकृतिका वा सृष्टिः परमाणुप्रकृतिका वेति दृश्यगताः देहो   
वाहं प्राणो वेत्यादिद्रष्टृगताश्च संशयाश्चिरादनादिकालात् सम्भृता   
हृदि निहिता विलीयन्ते । वायुनेवाभ्रजालानीति विलये विलम्बाभावद्योतनाय । तत्   
ज्ञानम् ॥ ६१ ॥  
  
प्। ३८७)  
  
कामादिवासनाः सर्वा यस्मिन् सन्ति न किञ्चन ।  
स्युर्भग्नदंष्ट्राहिरिव तद्विज्ञानं परं स्मृतम् ॥ ६२ ॥  
  
यथा ज्ञातदर्पणतत्त्वस्य तत्प्रतिबिम्बगताखिलकामद्वेषादिवासनाविलयः   
एवं यस्मिन् ज्ञाते सति दृश्यगतकामाद्यखिलवासना न किञ्चनेति   
निःस्वरूपा लुप्ता भवेयुरिति तात्पर्यम् । प्रारब्धादिवशात् काश्चन वासना   
अलुप्ता अपि भग्नदंष्ट्राहिरिव स्युः । यथा हि भग्नविषदंष्ट्रः सर्पो न   
मरणाद्यनर्थावहः तथा ता वासना न जन्मान्तररूपानर्थप्रदाः   
तदधिगम उत्तरपूर्वाघयोरश्लेषविनाशौ (ब्र सू० ४।१।१३) इति न्यायेन   
तत्कामादिवासनया कृतकर्मफलासंश्लेषात् ॥ ६२ ॥  
  
विज्ञानस्य फलं सर्वदुःखानां विलयो भवेत् ।  
अत्यन्ताभयसम्प्राप्तिर्मोक्ष इत्युच्यते फलम् ॥ ६३ ॥  
  
एवं ज्ञानं निरूप्य फलं निरूपयति - विज्ञानस्येति । सर्वदुःखानां   
शारीरादीनाम् । यद्यपि सर्वदुःखविलयः सुषुप्त्यादावस्ति तथापि   
भाविदुःखसम्भावनया भयमस्तीत्यत आह - अत्यन्तेति । एष एव मोक्ष   
इत्युच्यते ॥ ६३ ॥  
  
भयं द्वितीयसङ्कल्पादद्वैते विदिते दृढम् ।  
कुतः स्याद् द्वैतसङ्कल्पस्तमः सूर्योदये यथा ॥ ६४ ॥  
  
कुतोऽस्यात्यन्ताभयसम्प्राप्तिरिति चेदाह - भयमिति । अयं व्याघ्रोऽयं   
वृश्चिक इत्यादिद्वितीयसङ्कल्पादेव लोके भयं प्रसिद्धम् सुषुप्तौ   
द्वैतसङ्कल्पाभावेन भयाभावात् । अद्वैते दृढ विदिते सति   
निःसन्दिग्धाद्वैतज्ञाने सति तेन ज्ञानेनाविद्याया नष्टत्वेन निमित्ताभावान्न   
पुनर्द्वैतसङ्कल्प इत्याह - कुत इति । यथा दर्पणाद्वयतत्त्वे विदिते   
पुनस्तत्प्रतिबिम्बेषु न द्वितीयत्वनिश्चय एवं प्रकृतेऽपीति भावः ॥ ६४ ॥  
  
ऋषयो न भयं क्वापि द्वैतसङ्कल्पवर्जने ।  
अतो यत्फलमन्यत् स्यात्तद्भयं सर्वथा भवेत् ॥ ६५ ॥  
  
भयनिमित्तद्वैतसङ्कल्पवर्जने भयसम्भावनापि नास्तीत्याह - ऋसय इति   
। क्वापि देशे काले वा । एवं द्वैतसङ्कल्पवर्जितं स्वरूपमेव फलं   
मोक्षात्मकमित्युक्त्वा स्वरूपातिरिक्तस्य नाभयात्मकफलत्वमित्याह - अत इति   
। निरुक्तस्वरूपस्यैव फलत्वात् । स्वरूपादन्यत्तु भयप्रदत्वाद्   
भयमेवेत्यर्थः ॥ ६५ ॥  
  
प्। ३८८)  
  
अन्तवत्तु द्वितीयं स्याद् भूयो लोके समीक्षणात् ।  
सान्ते भयं सर्वथैवाभयं तस्मात् कुतो भवेत् ॥ ६६ ॥  
  
तस्य भयप्रदत्वमेव साधयितुमाह - अन्तवदिति । नाशवदित्यर्थः ।   
द्वितीयम् अन्यत् । कुत एतदवगतमिति चेदाह - भूय इति । लोके   
पुत्रकलत्रगृहधनादेरन्यस्यान्तवत्त्वस्य बहुधा दृष्टत्वादित्यर्थः ।   
अतः सान्ते नश्वरे सर्वथैव भयं भवेत् । ततोऽभयं सान्तात् कुतो भवेत् ॥ ६६ ॥  
  
संयोगो विप्रयोगान्तः सर्वथैव विभावितः ।  
फलयोगोऽपि तस्माद्धि विनश्येदिति निश्चयः ॥ ६७ ॥  
  
एवमन्यस्य स्वरूपतोऽन्तवत्त्वेन भयप्रदत्वमुपपाद्य तत्सम्बन्धस्यापि   
तथात्वाद् भयप्रदत्वमहा - संयोग इति । सम्बन्ध इत्यर्थः ।   
विप्रयोगान्तः विप्रयोगो वियोगः स्वरूपनाशः सोऽन्ते यस्य सम्बन्धो नश्वर इति   
यावत् । एवंविधः सम्बन्धः सर्वैर्विभावितो दृष्टः । अतः फलस्य योगः   
सम्बन्धोऽपि नश्येदेव ॥ ६७ ॥  
  
यावदन्यत् फलं प्रोक्तं भयं तावत्प्रकीर्तितम् ।  
तदेवाभयरूपं तु फलं सर्वे प्रचक्षते ॥ ६८ ॥  
  
तस्मादन्यफलं स्वरूपतः सम्बन्धतश्चानित्यमिति [क्, ख्:   
सम्बन्धतस्तस्मादनि] भयप्रदमेवेत्याह - यावदिति ।   
तस्माद्यदात्मस्वरूपादनन्यदेव मोक्षाख्यं फलमद्वैतशास्त्रोक्तं   
तदेवाभयरूपं फलमिति सर्वे पण्डिताः प्रकृष्टत्वेन कथयन्तीत्याह -   
तदेवेति । यत्तदेवेति [ख्: एतदे] सम्बन्धः ॥ ६८ ॥  
  
प्। ३८९)  
  
यदात्मनोऽनन्यदेव फलं मोक्षः प्रकीर्तितः ।  
ज्ञाता ज्ञानं ज्ञेयमपि फलं चैकं यदा भवेत् ॥ ६९ ॥  
  
यदात्मनोऽनन्यत्तदेवाभयरूपं फलं सर्वे प्रचक्षते । एवंविधं   
फलमेव मोक्षः प्रकीर्तित इति योजना । मोक्षाख्यं   
फलमद्वितीयात्मस्वरूपमेवेत्येतद्विविच्य प्रदर्शयितुमाह -   
ज्ञातेत्यादिना । यदा ज्ञातृज्ञानज्ञेयफलानां भेदानवभासादेकत्वं   
भवेत् तदेत्यन्वयः ॥ ६९ ॥  
  
तदा हि परमो मोक्षः सर्वभीतिविवर्जितः ।  
ज्ञानं विकल्पसङ्कल्पहानं मौढ्यविवर्जितम् ॥ ७० ॥  
  
परमः द्वैतशास्त्रप्रसिद्धादुत्कृष्टो मोक्षो भवेत् । अत्र हेतुगर्भं   
विशेषणम् - सर्वभीतिविवर्जित इति । इतोऽन्यो [क्: यतो] मोक्षो न   
सर्वभीतिविवर्जित इति तात्पर्यम् । ज्ञात्रादीनां   
स्वरूपोद्देशपूर्वकमेकत्वमुपपादयति - ज्ञानमिति ।   
विकल्पात्मकाद्वैतविषया ये सङ्कल्पाश्चित्तवृत्तिविशेषाः तेषां हानं   
वर्जनं यत्र । एतच्च सुषुप्त्यादावप्यस्तीति चेदाह - मौढ्यविवर्जितमिति ।   
शुद्धस्वरूपस्फुरणं ज्ञानमिति भावः ॥ ७० ॥  
  
ज्ञातुः स्वच्छात्मरूपं तदादावनुपलक्षितम् ।  
उपलक्षक [क्: उपदेशक] एवातो गुरुः शास्त्रं च नेतरत् ॥ ७१ ॥  
  
एतदेव ज्ञातुः स्वरूपमित्याह - ज्ञातुरिति । नन्वेवंविधस्वरूपमेव   
ज्ञानं चेत्तदादावपि स्थितमेवेति चेदाह - स्वच्छात्मरूपमिति ।   
सङ्कल्पमौढ्याभ्यां वर्जितं स्वरूपं पूर्वं न स्थितमिति भावः । ननु   
ज्ञानान्तरालादिनिविकल्पदशासु स्थितमेवेति चेदाह - आदावनुपलक्षितमिति ।   
स्थितमपि तन्नोपलक्षितं न परिचितम् निर्विकल्पत्वेनाननुभूतत्वादिति तात्पर्यम् ।   
अतो ज्ञानस्य स्वस्वरूपानतिरिक्तत्वाद् मोहेनानुपलक्षितस्वरूपस्य   
मोहनिरसनोपायेनोपलक्षक एव गुरुः शास्त्रं च । नेतरदिति । न   
तयोर्व्यापारान्तरमस्तीत्यर्थः ॥ ७१ ॥  
  
प्। ३९०)  
  
एतदेव हि विज्ञेयस्वरूपाभिधीयते ।  
ज्ञातृज्ञानज्ञेयगतो यावद् भेदोऽवभासते ॥ ७२ ॥  
  
एतदेव सङ्कल्पमौढ्यवर्जितं संविद्रूपमेव । एवं   
ज्ञातृज्ञानज्ञेयानामेकरूपतामुपपाद्यैतदेव ज्ञात्रादीनां वास्तवं   
रूपमित्याह - ज्ञात्रेति । सङ्कल्पावर्जनेन यावद्भेदोऽवभासते ॥ ७२ ॥  
  
तावज्ज्ञाता ज्ञानमपि ज्ञेयं वा न भवेत् क्वचित् ।  
यदा भेदो विगलितो ज्ञात्रादीनां मिथः स्थितः ॥ ७३ ॥  
  
तावज्ज्ञात्रादीनां भासमानं स्वरूपं न वास्तवं भवेदित्याह -   
तावदिति । यदा सर्वथा सङ्कल्पवर्जनेन ज्ञात्रादीनां मिथो भासमानो भेदो   
विगलितो भवेत् तदा ज्ञात्रादीनां सत्यस्वरूपसम्पत्तिरित्यन्वयः ॥ ७३ ॥  
  
तदा ज्ञात्रादिसम्पत्तिरेतदेव फलं स्मृतम् ।  
ज्ञात्रादिफलपर्यन्तं न भेदो वस्तुतो भवेत् ॥ ७४ ॥  
  
एतदेवेति । एवंविधज्ञात्रादिरूपमेवेत्यर्थः । फलं परमोक्षाख्यं   
स्मृतम् । ननु ज्ञातृज्ञेयफलानामैक्येऽपि   
चित्तवृत्तिरूपप्रत्यभिज्ञात्मकज्ञानस्य कथं तदैक्यमिति चेदुच्यते -   
चित्तं हि जडशक्त्यावृतपरिच्छिन्नचैतन्यमेव । तद्वृत्तिविशेषो हि   
प्रत्यभिज्ञानमखण्डचैतन्याकारम् । तेनाज्ञाननिवृत्तौ   
परिच्छेदकजडशक्तेर्विलयाच्चित्तत्त्वे [क्: च्चित्ते] विलीने   
तत्प्रत्यभिज्ञानमेव पूर्णचैतन्यतां प्राप्तमिति तदैक्यमवर्जनीयमेवेति ।   
तस्मान्न ज्ञात्रादिफलान्तानां वस्तुतो भेद इत्याह - ज्ञात्रादीति ॥ ७४ ॥  
  
व्यवहारप्रसिद्ध्यर्थं भेदस्तत्र प्रकल्पितः ।  
अतोऽपूर्वं लभ्यमत्र फलं नास्त्येव किञ्चन ॥ ७५ ॥  
  
ननु तर्हि कथं शास्त्रेषु ज्ञात्रादिभेदव्यवहार इति चेत् ? उपदेशार्थं   
प्रकल्पित इत्याह - व्यवहारेति । तत्र शास्त्रेषु । अतः ज्ञात्रादीनामभेदात् ॥ ७५   
॥  
  
आत्मैव मायया ज्ञातृज्ञानज्ञेयफलात्मना ।  
यावद्भाति भवेत्तावत् संसारो ह्यचलोपमः ॥ ७६ ॥  
  
यावदविद्यया भेदसङ्कल्पनं तावदयमविद्यावभासितो   
जननमरणादिरूपः संसारः सुस्थिर इत्याह - आत्मैवेति । मायया अविद्यया   
॥ ७६ ॥  
  
प्। ३९१)  
  
यदा [क्: यथा] कथञ्चिदेतत्तु भायाद् भेदविवर्जितम् ।  
संसारो विलयं यायाच्छिन्नाभ्रमिव वायुना ॥ ७७ ॥  
  
यदा यस्मिन् काले कथञ्चिद् अतिदुर्घटेन देवतानुग्रहैकमूलकेन   
सद्गुरुपदेशादिना । एतद् ज्ञात्रादिविभेदावभासं सर्वं भेदविवर्जितमेव   
भायात् । तदा विलयं यायात् । विलये निःशेषत्वविलम्बाभावयोर्द्योतनाय   
दृष्टान्तः - छिन्नाभ्रमिति ।   
महासमुदायाद्विच्छिन्नमभ्रखण्डमित्यर्थः ॥ ७७ ॥  
  
एवंविधमहामोक्षे तत्परत्वं हि साधनम् ।  
तत्परत्वे तु सम्पूर्णे नान्यत् साधनमिष्यते ॥ ७८ ॥  
  
एवं फलं प्रतिपाद्य साधनमाह - एवमिति । महामोक्षे पूर्णमोक्षे ।   
तत्परत्वस्यैव मुख्यसाधनत्वं वक्तुमाह - तत्परत्व इति । इष्यते   
फलसाधनायोपयुज्यते ॥ ७८ ॥  
  
अपूर्णे तत्परत्वे तु किं सहस्रसुसाधनैः ।  
तस्मात्तात्पर्यमेव स्यान्मुख्यं मोक्षस्य साधनम् ॥ ७९ ॥  
  
व्यतिरेकतोऽपि मुख्यतामाह - अपूर्ण इति । किं सहस्रसुसाधनैः   
सम्यक्साधनप्रचयैरपि न फलोदय इति भावः । तस्माद् एवमन्वयव्यतिरेकात् ॥   
७९ ॥  
  
तात्पर्यं सर्वथैतत्तु साधयामीति संस्थितिः ।  
यस्तात्पर्येण संयुक्तः सर्वथा मुक्त एव सः ॥ ८० ॥  
  
तातर्यं तत्परत्वम् । तत्स्वरूपमाह - सर्वथेति । एतत्तु एतदेव प्रकृतं   
मोक्षाख्यं फलमेव । एतदवश्यं साधयिष्यामीति तत्साधनसम्पादने   
विलम्बासहनप्रयोजकचित्तवृत्तिविशेषः । मुक्त एव स इति ।   
तत्साधनस्यावश्यफलपर्यन्तत्वाद् मुक्तप्राय एवेत्यर्थः ॥ ८० ॥  
  
प्। ३९२)  
  
दिनैर्मासैर्वत्सरैर्वा मुक्तः स्याद्वाऽन्यजन्मनि ।  
बुद्धिनैर्मल्यभेदेन चिरशीघ्रव्यवस्थितिः ॥ ८१ ॥  
  
फलस्यावश्यम्भावित्वमेवाह - दिनैरिति । ननु कथं   
साधनपरिपूर्तावेकाकारायां कालविलम्बवैषम्यमिति चेदाह -   
बुद्धिनैर्मल्येति । बुद्धेर्मालिन्यतारतम्येन कालविलम्बतारतम्यमिति भावः ॥   
८१ ॥  
  
बुद्धौ तु बहवो दोषाः सन्ति सर्वार्थनाशनाः ।  
यैर्जनाः सततं त्वेवं पच्यन्ते घोरसंसृतौ ॥ ८२ ॥  
  
बुद्धिमालिन्यमेव निरूपयति - बुद्धौ त्विति । सर्वेषां   
धर्मादिपुरुषार्थानां नाशनाः । यैः दोषैः । एवं जननमरणादिप्राप्त्या ।   
पच्यन्त इति । दुःखमनुभवन्तीति तात्पर्यम् ॥ ८२ ॥  
  
तत्राद्यः स्यादनाश्वासो द्वितीयः कामवासना ।  
तृतीयो जाड्यता प्रोक्ता त्रिधैवं दोस्ऽसङ्ग्रहः ॥ ८३ ॥  
  
तानेव गणयति - तत्रेति । दोषेष्वित्यर्थः । अनाश्वासोऽविश्वासः   
शास्त्रार्थेष्विदमित्थमेव भवेदिति दृढसम्भावनाऽभावः । अस्याद्यत्वं   
साधनप्रतिबन्धकेषु मुख्यत्वेन । कामवासना विषयाभिलाषादिः । जाड्यता   
जडत्वम् शास्त्रार्थाग्रहणनिमित्तं चित्तस्य तम्ॐऽशरूपं मौढ्यम् ।   
सङ्ग्रह इति । विस्तारस्त्वेतेषां शाखोपशाखा भूतोऽनन्त [क्:   
शाखास्वाभु] इति भावः ॥ ८३ ॥  
  
द्विविधः स्यादनाश्वासः संशयश्च विपर्ययः ।  
मोक्षोऽस्ति नास्ति वेत्याद्यः संशयः समुदाहृतः ॥ ८४ ॥  
  
आद्यस्यावान्तरभेदमाह - द्विविध इति । तत्स्वरूपमेवाह - मोक्ष इति ।   
एतच्चोपलक्षणं मुक्तस्य पुनरावृत्तिरस्ति नास्ति वेत्यादेः ॥ ८४ ॥  
  
नास्त्येव मोक्ष इत्याद्यो भवेदत्र विपर्ययः ।  
एतद्द्वयं तु तात्पर्ये मुख्यं स्यात् प्रतिबन्धकम् ॥ ८५ ॥  
  
मोक्षो नास्त्येवेति विपर्ययः । आद्यशब्देन पुनरावृत्तिरस्त्येवेत्यादिः ।   
एवंविधानाश्वासस्य प्रतिबद्ध्यमाह - एतद् द्वयं त्विति ।   
द्वयमेवेत्यर्थः । प्रारब्धस्यापि साधारणप्रतिबन्धकत्वान्मुख्यमिति   
[क्: मुख्यत्वमिति] ॥ ८५ ॥  
  
प्। ३९३)  
  
विपरीतनिश्चयेन नश्येदेतद् द्वयं क्रमात् ।  
अत्रोपायो मुख्यतमो मूलच्छेदो न चापरः ॥ ८६ ॥  
  
एतन्निरसने उपायमाह - विपरीतेति । मोक्षो भवेदेवेति   
दृढसम्भावनारूपः प्रोक्तसंशयादेर्विपरीतो निश्चयः । एतद् द्वयं   
प्रोक्तसंशयो विपर्ययश्च । क्रमादिति । निश्चयस्य   
स्वसंस्कारानुवृत्तिरूपदार्ढ्यतारतम्यक्रमात्   
संशयादिसंस्कारानुवृत्तेः क्रमान्नाश इति भावः । संशयविपर्ययसत्त्वे   
कथं निश्चयोदय इति चेत् साधनमाह - अत्रेति । निश्चये इत्यर्थः ॥ ८६ ॥  
  
अनाश्वासस्य मूलं तु विरुद्धतर्कचिन्तनम् ।  
तत्परित्यज्य सत्तर्कावर्तनस्य प्रसाधने ॥ ८७ ॥  
  
कोऽयं मूलच्छेद इति चेदाह - अनाश्वासस्येति । आश्वासविरुद्धतर्कचिन्तनम्   
। तद् विरुद्धतर्कचिनं [ग्: तद् विरुद्धतर्कचिनतनन् नास्ति] परित्यज्य ।   
सत्तर्कस्य प्रोक्तसम्भावनात्मकाश्वासानुकूलतर्कस्य । आवर्तनस्य   
प्रसाधनमभ्यसनं तदनुवर्तनानुकूलमानसव्यापारः । तस्मिन् कृते सति ॥   
८७ ॥  
  
विपरीतो निश्चयः स्याद् मूलच्छेदनपूर्वकः ।  
ततः श्रद्धासमुदयादनाश्वासः प्रणश्यति ॥ ८८ ॥  
  
विपरीतनिश्चयः प्रोक्तसम्भावनारूपः । मूलच्छेदनपूर्वकः   
विपरीततर्कनिमित्तसंस्कारच्छेदनपूर्वकः । ततः तदनन्तरम् । श्रद्धायाः   
प्रोक्तभावनाया उदयात् । अत्र विपरीतनिश्चयरूपभावनैव दृढ । सती   
श्रधेत्युच्यते । प्रणश्यति निवर्तते ॥ ८८ ॥  
  
कामादिवासना बुद्धेः श्रवणे प्रतिबन्धिका ।  
कामादिवासनाविष्टा बुद्धिर्नैव प्रवर्तते ॥ ८९ ॥  
  
द्वितीयदोषप्रतिबद्ध्यमाह - कामादीति । बुद्धेः प्रतिबन्धिका ।   
श्रुतार्थस्य बुद्धावनवतारनिमित्तम् । गुरूक्तार्थे सा बुद्धिर्नैव प्रवर्तते   
तमर्थं नैव गृह्णाति ॥ ८९ ॥  
  
प्। ३९४)  
  
लोकेऽपि कामी काम्यस्य सदा ध्यानैकतत्परः ।  
पुरःस्थितं न पश्येच्च श्रोत्रोक्तं शृणुयान्न च ॥ ९० ॥  
  
अत्रार्थे लोकप्रसिद्धिमुपपादयति - लोकेऽपीति । काम्यस्य कामितस्य   
स्त्रीधनादेः । श्रोत्रोक्तं कर्णे उच्चरितमपि शब्दं न शृणुयात् ॥ ९० ॥  
  
कामादिवासितस्यैवं श्रुतं चाश्रुतसम्मितम् ।  
कामादिवासना तस्माज्जयेद् वैराग्यसम्पदा ॥ ९१ ॥  
  
तस्मात् कामादिवासितस्य कामादिवासनाविष्टचित्तस्य । एवं   
प्रोक्तध्यानतत्परत्वात् । श्रुतमपि हृदयानारोहादश्रुतेन सम्मितं तुल्यं   
भवेत् । तस्मात् श्रवणप्रतिबन्धकत्वात् । वैराग्यस्य वैतृष्ण्यस्य सम्पदा   
सम्पत्त्या जयेत् ॥ ९१ ॥  
  
सन्ति कामक्रोधमुखा वासनास्तु सहस्रशः ।  
तत्र कामो मूलभूतस्तन्नाशे नहि किञ्चन ॥ ९२ ॥  
  
कामादिवासनेत्यत्रादिपदार्थं कामवासनाया मुख्यत्वं चाह - सन्तीति ।   
कामवासना क्रोधवासना । आद्यर्थकमुखपदेन [क्, ख्: मुख्य]   
लोभमदमात्सर्यादिवासनाः । कामो विषयेच्छा । क्रोधोऽयं मेऽपकारी सर्वथा   
हन्तव्य इत्यादिचित्तवृत्तिः । तत्तद्विषयदर्शनमात्रेण झटिति   
कामाद्युद्भवनिमित्तः संस्कारश्चित्तगतो वासनेति ज्ञेयम् । क्रोधादीनां   
काममूलकत्वात् कामो मुख्य इत्याह - तत्रेति । तासु वासनास्वित्यर्थः । नहि   
किञ्चन क्रोधादिकं भवेदिति शेषः ॥ ९२ ॥  
  
ततो वैराग्यसंयोगाद् [ग्: सम्पन्नो] नाशयेत् कामवासनाम् ।  
आशा हि कामः सम्प्रोक्त एतन्मे स्यादिति स्थिता ॥ ९३ ॥  
  
ततः कामस्य मुख्यत्वात् । कामस्वरूपमाह - आशेति । इति स्थिता आशा ॥ ९३ ॥  
  
शक्येषु स्थूलभूता सा सूक्ष्माऽशक्येषु संस्थिता ।  
दृढवैराग्ययोगेन सर्वां तां प्रविनाशयेत् ॥ ९४ ॥  
  
तस्यानन्ततामाह - शक्येष्विति । प्राप्तुं शक्येषु स्त्रीधनादिषु ।   
स्थूलभूता इदं मे स्यादितीच्छारूपा । अशक्येषु ब्रह्माण्डभेदनादिषु ।   
सूक्ष्मा प्रोक्तसंस्काररूपा । दृढवैराग्ययोगेन सार्वकालिकस्य   
श्मशानवैराग्यादिभिन्नतीव्रवैराग्यस्य योगेन सम्पत्त्या । सर्वां स्थूलां   
सूक्ष्मां च । तां वासनाम् ॥ ९४ ॥  
  
प्। ३९५)  
  
तत्र मूलं काम्यदोस्ऽपरामर्शः प्रतिक्षणम् ।  
वैमुख्यं विषयेभ्यश्च वासना नाशयेदिति ॥ ९५ ॥  
  
तत्र दृढवैराग्ये । काम्यस्य स्त्रीधनादेर्भोग्यविषयस्य दोषः   
[नश्वरत्वरूपः नाशेन दुःखप्रदत्वरूपः   
सम्भावितनाशानुसन्धानेन भयहेतुत्वादिरूपश्च दोष इति ग्रन्थयोजना ।  
] नश्वरत्व-नाशेन दुःखप्रदत्व-सम्भावित-  
(naśvaratvena nāśena duḥkhapradatvena sambhāvitanāśānusandhānena   
bhayahetutvādirūpaḥ) ityevaṃ koṣṭhake sthāpitaḥ pāṭho dṛśyate kapustake   
| mūlamātṛkāyāṃ ṭippaṇīrūpeṇa sthitaḥ syāditi saṃbhāvyate |] tasya   
parāmarśo'nusandhānam | viṣayebhyo vaimukhyaṃ   
viṣayasvarūpasyānusandhānābhāvo dehayātrānupayuktādhikāsevanaṃ ca || 95 ||  
  
yastṛtīyo buddhidoṣo jāḍyarūpo vyavasthitaḥ |  
asādhyaḥ so'bhyāsamukhaiḥ sarvathā ṛṣisattamāḥ || 96 ||  
  
jāḍyarūpaḥ prākkṛtaduṣkarmanimittakatamoṃ'śapracuratā |   
abhyāsādyairnivartayitumasādhyaḥ || 96 ||  
  
yena tātparyataścāpi śrutaṃ buddhimanāruhet |  
tajjāḍyaṃ hi mahān doṣaḥ puruṣārthavināśanaḥ || 97 ||  
  
astu kiṃ tenaikena ? anyasādhanapauṣkalyāt phalaṃ bhaviṣyatīti cedāha -   
yeneti | sthitena jāḍyenetyarthaḥ | cakārāditaranikhilasādhanasaṃgrahaḥ |   
puruṣārthasyājñānanivṛttermokṣasya vā | vināśanaḥ pratibandhakaḥ || 97 ||  
  
tatrātmadevatāsevāmṛte nānyaddhi kāraṇam |  
sevāyāstāratamyena jāḍyaṃ tasya harāmyaham || 98 ||  
  
tatra jāḍyanāśane | mamātmadevatārūpāyāḥ sevāṃ japapūjādhyānādirūpām   
ṛte vinā || 98 ||  
  
p. 396)  
  
jāḍyālpānalpabhāvena sadyo vā parajanmani |  
bhavettasya phalaprāptirjāḍyasaṃyuktacetasaḥ || 99 ||  
  
jāḍyālpeti | jāḍyālpatve sevānalpatve sadyaḥ jāḍyasevayoralpatve'nalpatve vā   
cirakālāt jāḍyānalpatve [k, kh: jāḍyālpatve] sevālpatve parajanmani   
iti vivekaḥ || 99 ||  
  
sarvasādhanasampattirmamaiva praṇidhānataḥ |  
upayāti ca yo bhaktyā sarvadā māmakaitavāt || 100 ||  
  
evaṃ jāḍyanāśe matsevāheturityuktvā jāḍyarahitānāmapyetadāvaśyakamityāha   
- sarveti | sarveṣāṃ tatparatvavāsanānāśādirūpāṇāṃ satsaṅgādīnāṃ ca   
sādhanānāṃ sampattiḥ | praṇidhānataḥ dyānādirūpasevanāt | bhavediti śeṣaḥ |   
etadeva spaṣṭamāha - upayātīti | sevata ityarthaḥ | bhaktyā   
anavacchinnānurāgeṇa | akaitavādakāpaṭyāt niṣkāmanayeti bhāvaḥ || 100 ||  
  
sa sādhanapratyanīkaṃ vidhūyāśu kṛtī bhavet |  
yastu māmīśvarīṃ sarvabuddhiprasarakāriṇīm || 101 ||  
  
sa evaṃvidhopāsakaḥ | pratyanīkaṃ vighnam | kṛtī kṛtārthaḥ | yaḥ sādhakaḥ |   
sarveṣāṃ buddheḥ prasaraḥ pravṛttiḥ tatkaraṇaśīlām || 101 ||  
  
anādṛtya sādhanaikaparaḥ syād mūḍhabhāvataḥ |  
pade pade vihanyeta phalaṃ prāpyeta vā na vā || 102 ||  
  
anādṛtya anupagamya | ata eva mūḍhabhāvanaḥ mūḍhacittaḥ | vihanyeta   
vighnairhato bhavet | phalaprāptāvapi saṃśaya evetyāha - phalamiti || 102 ||  
  
tasmāttu ṛṣayo mukhyaṃ tātparyaṃ sādhanaṃ bhavet |  
evaṃ tātparyavāneva sādhakaḥ paramaḥ smṛtaḥ || 103 ||  
  
sādhananirūpaṇamupasaṃharati - tasmāditi | tātparyavataḥ phalābhāvasya   
buddhidoṣakṛtatvāditi bhāvaḥ | vairāgyaśamādikaṃ pratibandhanivartakam |   
devatopāsanaṃ kāryasādhāraṇakāraṇam | atastatparatvamevātra mukhyaṃ   
kāraṇamiti bhāvaḥ | sādhakamāha - evamiti | proktamukhyatātparyavāneva   
mukhyasādhaka ityarthaḥ || 103 ||  
  
p. 397)  
  
tatra madbhaktiyuktastu sādhakaḥ sarvapūjitaḥ |  
siddhirātmavyavasitirdehānātmatvabhāvanā || 104 ||  
  
tatra tatparatāvatsu | madbhaktiyuktaḥ mayyanuraktaḥ matsevāpara iti yāvat |   
sarvapūjitaḥ sādhakottama ityarthaḥ | tatsādhanasyāvaśyakaphalāntatvāt | evaṃ   
sādhakamuktvā siddhiṃ nirūpayati - siddhiriti | ātmano vyavasitirvyavasāyo   
niścayaḥ | sā vyavasitiḥ kiṃvidheti cedāha - deheti | dehe   
dehādāvanātmatvabhāvanaṃ yataḥ   
śuddhātmasvarūpaniścayāddehaprāṇādāvanātmatvābhimāno bhavediti   
tātparyam || 104 ||  
  
ātmatvabhāvanaṃ nūnaṃ śarīrādiṣu saṃsthitam |  
tadabhāvanamātraṃ tu siddhirmauḍhyavivarjitam || 105 ||  
  
etadeva [k, kh: tadeva] punarviśadayati - ātmatveti | ātmatvasya   
bhāvanamanuvṛttānubhavasaṃskārarūpo'bhimānaḥ | sarveṣāṃ sadā saṃsthitam |   
tadabhāvanamiti | śarīrādāvātmatvasyābhāvanaṃ viparītaniścayena   
tatsaṃskārānuvṛttyucchedanam | etanmātrameva siddhiḥ |   
nanvevaṃvidhasaṃskārānuvṛttyabhāvaḥ suṣuptāvastīti cedāha -   
mauḍhyavivarjitamiti | yadyapi suṣuptāvapyasti saṃskārastathāpi tasya   
vilīnatvenocchinnaprāyatvam jñeyam | yadvā   
prakṛtilayarūpasāṃkhyādimokṣavyāvṛttyarthamiti jñeyam || 105 ||  
  
ātmā vyavasitaḥ sarvairapi no kevalātmanā |  
ata eva tu samprāptā mahānarthaparamparā || 106 ||  
  
dehānātmabhāvane viśeṣeṇa phalamupapādayati - ātmeti | sarvairapi   
vyavasitaḥ | no kevalātmanā na dehādivyavacchedena kintu dehādimayatvena | ata   
eva dehādyavivekādeva sarvairajñaiḥ kintu dehādimayatvena | ata eva   
dehādyavivekādeva sarvairajñaiḥ prāptā || 106 ||  
  
tasmāt kevalacinmātraṃ yad dehādyavabhāsakam |  
tanmātrātmavyavasitiḥ sarvasaṃśayanāśinī || 107 ||  
  
tasmāt avivekasyānarthahetutvāt | yatprakāśena dehaprāṇādyavabhāsate   
evaṃvidhaṃ yatkevalaṃ cinmātraṃ tanmātre ātmavyavasitirahaṃvimarśaḥ |   
sarveṣāṃ svātmarūpādiviṣayāṇāṃ saṃśayānāṃ nāśinī siddhirityucyata   
ityanvayaḥ | evaṃ ca cidātmanaḥ svaprakāśarūpatvena sarvadā'hamiti   
bhāsamānatvānnāpūrvaṃ tasya bhāsanam api tu dehādyavivekena bhāsamānasya   
tadvivekena tadabhāvanameva siddhiriti || 107 ||  
  
p. 398)  
  
siddhirityucyate prājñairnātaḥ siddhiranantarā |  
siddhayaḥ khecaratvādyā aṇimādyāstathaiva ca || 108 ||  
  
ataḥ ātmavyavasitirūpasiddheḥ | anantarā etadanantaraṃ phalatvena labhyā nāsti |   
nanu khecaratvādisiddhayo'nyāḥ santīti cedāha - siddhaya iti |   
khecaratvaparakāyapraveśādyā aṇimalaghimādyāḥ || 108 ||  
  
ātmavijñānasiddhestu kalāṃ nārhanti ṣoḍaśīm |  
tāḥ sarvāstu paricchinnāḥ siddhayo deśakālataḥ || 109 ||  
  
naitadaṃśenāpi tāḥ samā ityāha - ātmeti | kalā ṣoḍaśo'śaḥ | tatsāmyamapi   
nārhantītyarthaḥ | kuta evamiti cedāha - tā iti | khecaratvādyāḥ tāsāṃ   
brahmāṇḍāntarbrahmakalpaparyantameva sattvamiti deśakālaparicchinnāḥ || 109 ||  
  
iyaṃ syādaparicchinnāḥ svātmavidyā śivātmikā |  
svātmavidyāsādhaneṣu tāḥ sarvāḥ supratiṣṭhitāḥ || 110 ||  
  
iyamātmajñānarūpā siddhiḥ | svātmeti |   
pūrṇacidānandarūpaśivātmakasvātmajñānarūpatvānna   
kāladeśavyavadhānamiti bhāvaḥ | tāsāmetadantarbhūtatvaṃ nirūpayati -   
svātmeti | tāḥ siddhayaḥ | tāsāmetadantarbhūtatvaṃ nirūpayati - svātmeti | tāḥ   
siddhayaḥ | supratiṣṭhitāḥ jñānasādhanaikadeśasādhyā evetyarthaḥ || 110 ||  
  
ātmavidyāvidhāvetāstvantarāyaprayojakāḥ |  
kiṃ tābhirindrajālātmasiddhitulyābhirīhitam || 111 ||  
  
nanvevaṃ cejjñāniṣu tāḥ siddhayaḥ kuto na dṛśyanta iti cedāha -   
ātmavidyeti | ātmavidyāyā vidhau prāptau etāḥ siddhayaḥ antarāyasya vighnasya   
prayojakāḥ nimittabhūtāḥ | atastīvramumukṣūṇāmantarāyarūpāsu tāsu na   
pravṛttiriti bhāvaḥ | kuta evaṃvidhamahāphaleṣu na pravṛttiriti cedāha -   
kiṃ tābhiriti | indrajālarūpasiddhitulyābhiḥ phalgubhistābhiḥ   
khecaratvādisiddhibhirīhitamīpsitaṃ mokṣākhyaṃ prāpyate kim ? nāpyata   
ityarthaḥ || 111 ||  
  
p. 399)  
  
yasya sākṣād brhmapadamapi syāttṛṇasammitam |  
kiyantyetāḥ siddhayo vai kālakṣapaṇahetavaḥ || 112 ||  
  
kuta etadalaukikaṃ khecaratvādyapyanīhitamiti cedāha - yasyeti | mumukṣoḥ   
brahmapadaṃ satyalokaḥ sākṣāt prāptamapīti śeṣaḥ | saṃmitaṃ tulyam | tasyaitāḥ   
siddhayaḥ kiyanti jñānāntarāyatvena kālakṣapaṇahetavaḥ || 112 ||  
  
tasmāt siddhirnetarā syādātmavijñānasiddhitaḥ |  
yayā'tyantaśokanāśo bhavedānandasāndratā || 113 ||  
  
tasmāt phalgutvād vijñānasiddheranyā'dhikānāsyevetyarthaḥ | kuta iti   
cedasādhāraṇaṃ jñānaphalamāha - yayeti | jñānasiddhyetyarthaḥ |   
ānandasāndratā ānandaikarasatā || 113 ||  
  
saiva siddhirnetarā tu mṛtyugrāsavimocinī |  
iyamātmajñānasiddhirvividhābhyāsabhedataḥ || 114 ||  
  
saiva evaṃvidhaphaladaiva | mṛtyorgrasanaṃ grāsaḥ | tadvimocanaṃ   
nānyasiddheriti bhāvaḥ | evaṃ siddhiṃ nirūpya tasyāḥ pūrṇatvarūpapākaṃ   
vaktumupakramate - iyamiti | abhyāsasya bhedatastāratamyāt || 114 ||  
  
buddhinairmalyabhedācca paripākavibhedataḥ |  
saṃkṣepastu trividhā cottamā madhyamā'dhamā || 115 ||  
  
buddhīti | abhyāsasya buddhinairmalyasya ca tāratamyād   
jñānasiddhiparipāko'pyuttamādibhedena vividhaḥ |   
dehādyatiriktaśuddhacidrūpasyāhamiti pratyakṣavimarśanaṃ jñānasiddhiḥ |   
tasyābhyāsaḥ tadekākāravimarśadhārānurūpaḥ paripākabheda iti bhāvaḥ || 115 ||  
  
p. 400)  
  
loke dvijānāmṛṣayaḥ paṭhitaśrutisammitā [k: paṭhitā śruti] |  
medhayā ca mahābhyāsād vyāpāraśatasaṃkulā || 116 ||  
  
etadeva nirūpayituṃ dṛṣṭāntamāha - loka iti | ṛṣaya iti sambodhanam |   
dvijānāṃ yā paṭhitā dhāraṇādhyayanena samyag dhṛtā śrutirvedaḥ tatsaṃmitā   
tattulyā | paṭhitaśrutestraividhyamāha - medhayeti | dhāraṇāvatyā   
buddhyetyarthaḥ | abhyāsa āvartanādirūpaḥ || 116 ||  
  
apyaskhalitavarṇā yā paṭhitā śrutiruttamā |  
samāhitasya vyāpāre'samāhitasya cānyadā || 117 ||  
  
apīti | atimedhāvatātiśayābhyāsena dhṛtā śrutiḥ vyāpāraśatasaṅkulāpi   
paṭhanasamaye'nekavyāpāraṃ kurvato'pi askhalitavarṇā | varṇetyupalakṣaṇaṃ   
svarasyāpi | varṇasvaraviparyayarahitā yā śrutiḥ paṭhitā sottamā | vyāparakāle   
samāhitasya śrutyānupūrvīgatacittasyā'vyāpāre'samāhitasya yā'skhalitā sā   
madhyamā || 117 ||  
  
pūrvavadyā'pyaskhalitā paṭhitā madhyamā śrutiḥ |  
yā sadā hyanusandhānayogādeva bhavettathā || 118 ||  
  
pūrvavad varṇādiṣvaskhalitā yā śrutiḥ | anusandhānayogāt samāhitatvādeva |   
tathā askhalitā || 118 ||  
  
paṭhitā śrutiratyantāskhalitā tvadhamā [k: madhyamā] hi sā |  
evamevātmavijñānasiddhiruktā tridharṣayaḥ || 119 ||  
  
adhamā | dṛṣṭāntamupapādya dārṣṭāntike yojayati - evameveti || 119 ||  
  
yā mahāvyavahāreṣu pratisandhānavarjane |  
anyadā tadvarjane vā sarvadā pratisandhitaḥ || 120 ||  
  
yā jñānasiddhiḥ jñānasthitiḥ | mahāvyavahāreṣu rājyakṛtyādirūpavyāpāreṣu   
satsvapi | pratisandhānavarjane samāhitatvābhāve'pi | anyadā vyāpārābhāve   
pratisandhānavarjane | sarvadā pratisandhāne satyeva | anyūnādhikabhāvā   
syādityanvayaḥ || 120 ||  
  
p. 401)  
  
anyūnādhikabhāvā syātsottamā madhyamā'dhamā |  
atrottamaiva saṃsiddheḥ parā kāṣṭhā nirūpitā || 121 ||  
  
anyūneti | avismaraṇādinaikarūpateti tātparyam | sā jñānasiddhistrayāṇāṃ   
kramāduttamā madhyamā'dhamā cetyarthaḥ | atra tisṛṣu jñānasiddhiṣu madhye   
uttamaiva jñānasiddheḥ parā kāṣṭhā || 121 ||  
  
svapnādiṣvapyavasthāsu yadā syātparamā sthitiḥ |  
vicārakṣaṇatulyeva siddhiḥ sā paramottamā || 122 ||  
  
evaṃ jñānasiddheḥ parāṃ kāṣṭhāṃ sadṛṣṭāntaṃ nirūpya bhūya etadeva   
prakārāntaraiḥ svagataparagatatatsidherjñānāya nirūpayati - svapnetyādi |   
ādyaśabdena bāhyasaṅkalpāvasthā | vicārakṣaṇasadṛśī   
śarīrādyahaṃbhāvavarjanena śuddhacinmātrāhaṃbhāvarūpā || 122 ||  
  
sarvatra vyavahāreṣu yatnāt saṃskārabodhataḥ |  
yadā pravṛttiḥ siddheḥ sā parā kāṣṭhā samīritā || 123 ||  
  
svataḥ pravṛttau saṃskāro na prabudhyate | kintu āhāryajñāna iva svaprayatnena   
saṃskārodbodhena yadā pravṛttiḥ || 123 ||  
  
ayatnenaiva parame sthitiḥ saṃvedanātmani |  
avyāhatā yadā siddhistadā kāṣṭhāṃ samāgatā || 124 ||  
  
ayatnenaiveti | yathā hi laukikānāmayatnenaiva bāhyapravṛttiḥ tathā   
saṃvedanātmani parame dehādyanavacchinne avyāhatā'vicchinna sthitiḥ || 124 ||  
  
vyavahāraparo bhāvān paśyannapi na paśyati |  
dvaitaṃ tadā hi sā siddhiḥ pūrṇatāmabhisaṅgatā || 125 ||  
  
evaṃ svagate jñānasiddhiparākāṣṭhājñānāya tatprakāramuktvā   
paragatajñānāyāha - vyavahāreti | bhāvān paśyannapi dvaitaṃ na paśyati |   
dvaitādarśanaprayuktavyavahāraskhālityaṃ kādācitkamanyairjñātuṃ śakyameva   
|| 125 ||  
  
jāgarādau vyavaharannapi nidritavad yadā |  
sthitistadā hi sā siddhiḥ pūrṇatāmabhisaṅgatā || 126 ||  
  
jāgarādāviti | pūrvottarānusandhānasya vicchedānnidritavat sthitiḥ || 126 ||  
  
p. 402)  
  
evaṃ siddhimanuprāptaḥ siddheṣūttama ucyate |  
vyavahāraparo nityaṃ na samādhiṃ vimuñcati || 127 ||  
  
mukhyabhūtaṃ caramapraśnaṃ prativadati - evamiti |   
proktaparākāṣṭhātmakajñānasiddhimanuprāptaḥ | mukhyapraśnārthatvād bhūyo   
bahuprakārairetannirūpayati - vyavahāreti | vyavahāraparasyāpi na   
samādhiviccheda iti bhāvaḥ || 127 ||  
  
kadācidapi medhāvī sa sidheṣūttamo mataḥ |  
jñānināṃ vividhānāṃ ca sthitiṃ jānāti sarvadā || 128 ||  
  
kadācinna muñcatīti sambandhaḥ | medhāvī evaṃvidhadhāraṇāprakarṣavān |   
vividhānām uttamamadhyamādīnāṃ sarvadā vidyamānāṃ sthitiṃ jānāti || 128 ||  
  
svānubhūtyā svāntareva sa siddheṣūttamo mataḥ |  
saṃśayo vāpi kāmo vā yasya nāstyeva leśataḥ || 129 ||  
  
svānubhūtyeti | aheḥ pādānivāhaya iti nyāyena svāntaḥsthitasarvasthityanubhavena |   
saṃśaya iti | tanmūlāvidyāyā naṣṭatvāditi bhāvaḥ || 129 ||  
  
nirbhayo vyavahāreṣu sa siddheṣūttamo mataḥ |  
sarvaṃ sukhañca duḥkhañca vyavahārañca jāgatam || 130 ||  
  
nirbhaya iti | hānilābhādyanusandhānābhāvāditi bhāvaḥ | vyavahāraṃ   
darśanasparśanādirūpaṃ jagatsambandhi || 130 ||  
  
svātmanyevābhijānāti sa siddheṣūttamo mataḥ |  
atyantaṃ baddhamātmānaṃ muktaṃ cāpi prapaśyati || 131 ||  
  
svātmanīti | darpaṇavajjagadvyavahārapratibimbāśrayatvena svātmano jñātatvāt |   
atyanteti | svātmanaḥ sāmānyacidrūpatvena jñātatvāt svātmatādātmyāpannameva   
sarvaṃ baddhaṃ muktaṃ ca jīvaṃ paśyati | tasya sarvānusyūtatvena sarvātmatvāt ||   
131 ||  
  
p. 403)  
  
yaḥ svātmani tu sarvātmā sa siddheṣūttamo mataḥ |  
yaḥ paśyan bandhajālāni sarvadā svātmani sphuṭam || 132 ||  
  
svasya sarvātmatvena sarvādhiṣṭhānatvena sarvajīvabandhaṃ svātmani jānannapi   
tdasatyatvaniścayānmikṣaṃ nāpekṣate || 132 ||  
  
mokṣaṃ nāpekṣate kvāpi sa siddheṣūttamo mataḥ |  
siddhottamo'hameveha na bhedastvāvayoḥ kvacit || 133 ||  
  
kvāpi kadācidapi | siddhottamaṃ stauti - siddhottama iti | iha jagati || 133 ||  
  
etadva ṛṣayaḥ proktaṃ suspaṣṭamanuyuktayā |  
etanmayoktaṃ vijñāya na kvacit parimuhyati || 134 ||  
  
upasaṃharati - etaditi | praśnānāmuttaramityarthaḥ | anuyuktayā pṛṣṭayā |   
jano na parimuhyati || 134 ||  
  
ityuktvā sā parā vidyā virarāma bhṛgūdvaha |  
śrutvaitadṛṣayaḥ sarvaṃ sandehamapahāya ca || 135 ||  
  
vidyāgītāmupasaṃharati - ityuktveti | apahāya tyaktvā || 135 ||  
  
natvā śivādīn lokeśān jagmuḥ svaṃ svaṃ niveśanam |  
vidyāgītā mayaiṣā te proktā pāpaughanāśinī || 136 ||  
  
niveśanaṃ sthānam | gītāṃ stauti - pāpauheti | śrutā arthato'vagatā   
pāpaughānāśinī || 136 ||  
  
śrutā vicāritā samyak svātmasāmrājyadāyinī |  
vidyāgītā'tyuttameyaṃ sākṣādvidyānirūpitā || 137 ||  
  
vicāritā bhūyo mananena hṛdayaṅgamīkṛtā | svātmasāmrājyaṃ   
pūrṇānandasvarūpātmikā muktiḥ | itaragītābhyo'tyuttamā | tatra hetuḥ -   
sākṣādvidyeti | anyagītānirūpakaśrīkṛṣṇādeḥ śarīritvena   
samāyatvasambhavāditi dhyeyam || 137 ||  
  
paṭhatāṃ pratyahaṃ prītā jñānaṃ diśati sā svayam |  
saṃsāratimirāmbhodhau majjatāṃ taraṇirbhavet || 138 ||  
  
jñātumasamarthānāṃ kevalaṃ paṭhatāmapi vidyāprasādena kramāt phalaṃ   
syādityāha - paṭhatāmiti |   
saṃsāranimittāvidyātmakāndhakārasamudramagnānāmuddhāreṇa tārakamityāha   
- saṃsāreti | taraṇirnaukā sūryo vā || 138 ||  
  
p. 404)  
  
iti śrītripurārahasye jñānakhaṇḍe vidyāgītānāma viṃśatitamo'dhyāyaḥ ||   
  
yathāmati mayā gītā vidyoktā vivṛtā kramāt |  
śrīvidyāpādakamale samyag bhūyāt samarpitā ||  
  
kvāhaṃ mandamatirvidyāgītā kva gahanāśayā |  
yatno'yaṃ svātmaśuddhyarthaṃ tatsaṃsargānmayā kutaḥ ||  
  
iti śrītripurārahasye jñānakhaṇḍavyākhyāyāṃ tātparyadīpikāyāṃ   
vidyāgītāvyākhyānaṃ viṃśatitamo'dhyāyaḥ ||  
  
p. 405)  
  
śrutvetthaṃ bhārgavo rāmo dattātreyamunīritam |  
avidyājālavibhrāntermuktaprāyo babhūva ha || 1 ||  
  
atra varipapadyaistu mukhyaṃ jñānasya sādhanam |  
lakṣaṇaṃ śāstratattvaṃ ca praśnottaratayoditam ||  
  
bhārgavapraśnamavatārayati - śrutvetthamiti | sandehaśeṣasya   
vidyamānatvādāha - muktaprāya iti || 1 ||  
  
punaḥ papracchātrisutaṃ kiñcinnatvā subhaktitaḥ |  
bhagavan brūhi vijñānasādhanaṃ [kh: vijñānaṃ] suviniścitam || 2 ||  
  
kiñcit papraccha || 2 ||  
  
sārabhūtaṃ ca sulabhaṃ yat sākṣāt phaladāyakam |  
jñānināṃ lakṣaṇaṃ cāpi yena jñāsyāmi tān drutam || 3 ||  
  
prāksādhanaṃ bhūyaḥ proktamiti cedāha - sārabhūtamityādi | tān jñāninaḥ ||   
3 ||  
  
jñānināṃ dehasaṃyoge viyoge ca sthitiṃ tathā [k: yathā] |  
vyavahāraṃ kurvatāṃ cāpyanāsaktaṃ manaḥ katham || 4 ||  
  
dehasaṃyogetyādi | dehasaṃyogaviyogayoḥ [k: viyoga nāsti]   
dehabhānābhānayoḥ sthitiṃ dehadvārā vyavahāraṃ kurvatāṃ jñāninām   
anāsaktaṃ vāsanārahitam || 4 ||  
  
etat sarvaṃ sukṛpayā spaṣṭaṃ me vaktumarhasi |  
evamatrisutaḥ pṛṣṭo jamadagnisutena vai || 5 ||  
  
etatsarvaṃ sādhanādikam || 5 ||  
  
santuṣṭaḥ prāha karuṇāsindhuḥ sambodhya bhārgavam |  
śṛṇu rāma pravakṣyāmi rahasyaṃ jñānasādhanam || 6 ||  
  
samyakpraśnena bhaktiyuktena santuṣṭaḥ | rahasyaṃ śāstreṣvaprasiddham || 6 ||  
  
p. 406)  
  
jñānasya sādhanaṃ mukhyaṃ devatānugrahaḥ paraḥ |  
yaḥ sarvabhāvataḥ svātmadevatāmupasaṅgataḥ || 7 ||  
  
paraḥ mukhyo'nugrahaḥ | ayaṃ me paramabhaktaḥ etadvāñchitamavaśyaṃ   
pūraṇīyamiti svīyatvena grahaṇam | anugrahe kāraṇamāha - sarvabhāvata iti |   
vāṅmanaḥkarmabhiḥ | upasaṅgataḥ sāmīpyaṃ samyakprāptaḥ   
satatamatyaktadevatābhāvana iti tātparyam | japadhyānakarmaikaparaḥ   
svātmadevatāṃ svāntaryāmitayā sthitām || 7 ||  
  
tasya jñānaṃ susulabhaṃ bhavatīti viniścayaḥ |  
etat sarvottamaṃ rāma proktaṃ jñānasya sādhanam || 8 ||  
  
tasya proktadevatātatparasya | etat devatātatparatvam | rahasyaśāstreṣu proktam || 8 ||  
  
anyānapekṣametattu phalasaṃsādhane kṣamam |  
etadvihāyānyadatra na samyak phaladaṃ bhavet || 9 ||  
  
sarvottamatvamupapādayati - anyeti | etat tatparatvam | turavadhāraṇe   
etadevetyarthaḥ | kṣamaṃ samartham | etat tatparatvam | anyat śravaṇādi | na   
samyakphaladam | devatānugrahaṃ vinā kevalaśravaṇādyaiḥ phalaparyavasāyi   
jñānaṃ na bhavediti bhāvaḥ || 9 ||  
  
śṛṇvatra kāraṇaṃ rāma sakāraṇamidaṃ bhavet |  
vijñānaṃ kevalacitiryā sarvasyāvabhāsikā || 10 ||  
  
atra anugrahaṃ vinā na phalamityatra | idaṃ tatparatvenāvaśyaṃ phalamiti |   
sakāraṇaṃ dṛṣṭakāraṇayutam | etadevopapādayati - vijñānamiti |   
phalabhūtaṃ vijñānam | sarvāvabhāsikā kevalā sāmānyā citiḥ || 10 ||  
  
tasyāvabhāsarūpāyāḥ kalpitāvaraṇaṃ tu yat |  
vicārāt tadapohena tatsvarūpopalakṣaṇam || 11 ||  
  
tasyāḥ svaprakāśātmabhūtāyāḥ kathaṃ phalatvamiti cedāha - tasyā iti |   
sandhirārṣaḥ | citeḥ svasvātantryaparikalpitaṃ yadāvaraṇavidyākhyam |   
vicārācchravaṇādirūpāt | tasyāvaraṇasyāpohena nāśena | tasyāḥ kevalaciteḥ   
svarūpasyopalakṣaṇaṃ so'hamiti pratyabhijñānaṃ syāt || 11 ||  
  
p. 407)  
  
taccānyeṣāṃ bahirbhāvatatparāṇāṃ sudurlabham |  
bhaktānāmanyaparatāhānena tatparatvataḥ || 12 ||  
  
tacca svarūpopalakṣaṇaṃ ca | cakāreṇa phalaṃ kevalātmanā sthityādi |   
devatāparāṇāṃ kathaṃ sulabhamiti cedāha - bhaktānāmiti || 12 ||  
  
sulabhaṃ śīghrasamprāpyaṃ bhavatyeva suniścitam |  
devatātatparastvevaṃ bhūtvā svalpānyasādhanaḥ || 13 ||  
  
sulabhamiti | strīdhanādibahirbhāvaparāṇāṃ manaso bahirmukhatvena durlabham   
svātmadevatāparāṇāṃ manaso bahirmukhatvābhāvāt sulabhamiti bhāvaḥ |   
devatātatparasya sulabhatayaiva jñānatatphalodayakramamāha - devateti | evaṃ   
vāṅmanaḥkarmabhirdevatātatparo bhūtvā svalpāni tātkālikāni   
vairāgyādyanyasādhanāni yasya || 13 ||  
  
jñātvā kathañcidātmānamanyān prati nirūpayet |  
nirūpayan sadā rāma samāveśaṃ samāpnuyāt || 14 ||  
  
kathañcit parokṣato'parokṣato vā | anyān jijñāsūn | sadā sarvakāle | samāveśaṃ   
tadākāracittatām || 14 ||  
  
evaṃ nirūpaṇādyaistu samāveśe dṛḍhe sati |  
śivatāmāpya taccittaṃ harṣodvegavivarjitam || 15 ||  
  
evaṃ samāviṣṭamanasā | nirūpaṇādyaiḥ nirūpaṇasvarūpānusandhānaiḥ |   
samāveśasya dārḍhyam aprayatnena cittasya tadākāratām | śivatāṃ   
śuddhacidātmaikarūpatām | ata eva harṣodvegavivarjitam || 15 ||  
  
yatra yatra vrajati tat sarvaṃ tacchivasātkṛtam |  
karotyuttamavijñānī jīvanmuktapadasthitaḥ || 16 ||  
  
yatra yatra dṛśye | taccittam | tad dṛśyaṃ sarvaṃ śivasātkṛtaṃ   
śivaikarūpaṃ karoti | dṛśyasambandhe'pi [k, kh: dṛśye]   
cidātmākāratāṃ na parityajatīti bhāvaḥ || 16 ||  
  
tasmāt subhaktiyogenānyebhyo bhūyo nirūpaṇam |  
śreṣṭhaṃ sādhanametattu nānyadetatsamaṃ bhavet || 17 ||  
  
tasmād evaṃrītyā mahāphalaprāpteḥ | etatsamaṃ   
bhaktiyogapūrvakadevatātatparatayā saha svātmatattvanirūpaṇasamam || 17 ||  
  
p. 408)  
  
bhaktyā nirūpaṇasamaṃ na bhavedanyasādhanam |  
jñānināṃ lakṣaṇaṃ rāma durvijñeyaṃ bhavet khalu || 18 ||  
  
dvitīyapraśnottaraṃ vaktumāha - jñānināmiti || 18 ||  
  
yataḥ sarvāntaraṃ tattu netravāgādyagocaram |  
na nirūpayituṃ śakyaṃ lakṣituṃ vā'paraiḥ kvacit || 19 ||  
  
jñāninaḥ śuddhacinmātrarūpeṇāvasthitatvāt tatsvarūpaṃ dehādeḥ   
sarvasyāntaram | ata evāha - netretyādi | ata evāha - na nirūpayitumiti |   
lakṣituṃ lakṣaṇayuktatvena jñātum || 19 ||  
  
yathā śāstrajñatā loke tvanyairna jñāyate kvacti |  
dehavastrabhūṣaṇādyairevamanyairna vedyate || 20 ||  
  
atra dṛṣṭāntaḥ - yatheti | jñānitvaṃ na vedyate || 20 ||  
  
vidvatā hi svasaṃvittimātravedyā na cānyathā |  
yathā saṃsvāditarasarasajñatvaṃ hi bhārgava || 21 ||  
  
yathā madhurādirasajñatā svānubhavamātravedyaivaṃ jñānitvamapītyāha -   
vidvatteti | rasasambandhi rasajñatvam || 21 ||  
  
tathāpi caturairvidyāvadbhistadbhāṣaṇādibhiḥ |  
vedyate hi yathā svasya mārgaḥ sūkṣmapipīlakaiḥ || 22 ||  
  
tathāpi durvijñeyatve'pi | tasya jñānino bhāṣaṇamukhaprasādādyaiḥ | atra   
dṛṣṭāntaḥ - yatheti | sūkṣmapipīlikānāṃ mārgo yathā taireva vedyate evaṃ   
jñānilakṣaṇaṃ jñānimātravedyamiti bhāvaḥ || 22 ||  
  
santi sthūlalakṣāṇāni tvanekāntāni tāni tu |  
sūkṣmalakṣmāṇi cānyāni durvijñeyāni vai paraiḥ || 23 ||  
  
nanu śāntyādisthūlalakṣaṇāni santīti cettāni vyabhicaritānītyāha - santīti |   
paraiḥ ajñānibhiḥ || 23 ||  
  
p. 409)  
  
nirūpaṇaṃ bhāṣaṇaṃ ca sādhanābhinayastathā |  
jñānināmiva cānyaistu kartuṃ śakyo hi lakṣyate || 24 ||  
  
sthūlalakṣaṇānāṃ vyabhicāramupapādayati - nirūpaṇamityādi | sādhanasya   
vairāgyāderabhinayaḥ parapradarśanārthaṃ taccihnasya dhāraṇam |   
anyairajñānibhirdāmbhikaiḥ || 24 ||  
  
anirmalāntaḥkaraṇairabhyastaṃ jñānasādhanam |  
sthirībhavati yatteṣāṃ lakṣaṇaṃ tat prakīrtitam || 25 ||  
  
astu tāni sthūlalakṣaṇāni kānīti cedāha - anirmaleti | nirmalāntaḥkaraṇānāṃ   
jñānasādhanavairāgyādyabhyāso nopayukta iti tātparyam | yatsādhanaṃ   
sthirībhavati aprayatnena sthitaṃ bhavati || 25 ||  
  
yasya mānāvamānau ca lābhālābhau jayājayau |  
neṣadviśeṣituṃ śaktau vidyāt taṃ jñāniṣūttamam || 26 ||  
  
tadevāha - yasyeti | saṃmānādibhiryasya mukhādau prasādādiviśeṣo na   
bhavediti tātparyam || 26 ||  
  
svātmānubhavavārtāsu pṛṣṭo gūḍhārthamapyuta |  
asandigdhaḥ prativaded jhaṭiti jñāniṣūttamaḥ || 27 ||  
  
gūḍhārthaṃ samādhyanubhavādikam | jhaṭiti avimṛśyaiva | anubhūtārthasya   
nirūpaṇe hi na sandeho nāpi kālavilamba iti prasiddhameva || 27 ||  
  
yasyotsāho bhaved jñānavārtāsvatitarāṃ kila |  
nirūpaṇe hyavaimukhyaṃ jñānino lakṣaṇaṃ hi tat || 28 ||  
  
jñānaprakriyānirūpaṇe avimukhatā sonmukhatā || 28 ||  
  
anārambhaḥ svabhāvena santoṣaḥ śucicittatā |  
mahāpatsvapi śāntātmā sa bhavejjñāniṣūttamaḥ || 29 ||  
  
anārambhaḥ apravṛttiḥ | svabhāvena yatnaṃ vinaiva | cittasyābahirmukhatā   
śucicittatā kāmādirahitatā | śāntātmā udvegahīnaḥ || 29 ||  
  
etadādīni lakṣmāṇi bhārgavottama jñāninām |  
svātmanastu parīkṣāyāṃ susthirāṇi na saṃśayaḥ || 30 ||  
  
ādinā dṛśyānabhiṣvaṅgādi | svātmano jñānitva parīkṣaṇe suthirāṇi   
avyabhicaritāni parasyaitānyāropitānyanāropitāni ca vivektumaśakyāni | tato na   
parajñānitvalakṣaṇānīti bhāvaḥ || 30 ||  
  
p. 410)  
  
sādhakastu sadā svātmaparīkṣātatparo bhavet |  
yathā parīkṣaṇe'nyasya nipuṇaḥ saṃpravartate || 31 ||  
  
nanu svaparīkṣaṇaṃ vyarthameveti cennetyāha - sādhaka iti | nipuṇaḥ   
sūkṣmārthavicāracaturaḥ || 31 ||  
  
tathā parīkṣan svātmānaṃ siddhiṃ na kathamāpnuyāt |  
yadā'nyaguṇadoṣāṇāmavicāraṇatatparaḥ || 32 ||  
  
na kathamāpnuyāt āpnuyādevetyarthaḥ | parīkṣāprakāramāha - yadeti |   
paraguṇadoṣavicāraparasya svaguṇādyanusandhānaṃ na bhavediti bhāvaḥ || 32 ||  
  
svīyānāṃ guṇadoṣāṇāṃ vicāraparamo bhavet |  
tadā sarvasādhānānāṃ prāptyā siddhimupaiṣyati || 33 ||  
  
vicāraparamaḥ vicāraparaḥ | tadā saguṇadoṣavicāre kṛte sati | doṣāṇāṃ hānena   
guṇānāmupādānena jñānasādhanasampattyā siddhimeṣyati || 33 ||  
  
evaṃ proktāni lakṣmāṇi jñānināṃ bhṛgunandana |  
svātmanastu parīkṣāyāmupayuktāni sarvathā || 34 ||  
  
proktārthamupasaṃharati - evamiti || 34 ||  
  
anyeṣāṃ tu parīkṣāyāmanekāntānyamūni tu |  
yato ye jñānino'tyantaśuddhasvāntā bhṛgūdvaha || 35 ||  
  
anekāntāni vyabhicaritāni | amūni lakṣaṇāni | prāg dambhiṣvanvayavyabhicāra   
uktaḥ samprati vyatirekavyabhicāramāha - yata iti | yasmāt kāraṇādityarthaḥ ||   
35 ||  
  
teṣāmāpātasaṃsiddhasādhanaiḥ siddhirāsthitā |  
ataḥ pūrvavāsanānurodhavyāpāratatparāḥ || 36 ||  
  
svabhāvādevāparādhakarmavāsanārahitā ye teṣāṃ tātkālikāpātasādhanaireva   
jñānasiddhau pūrvasthitakāmādivāsanā'nivṛtteḥ pūrvavadeva   
svavyāpāratatparā ajñānitulyavyavahāriṇaḥ teṣu proktalakṣaṇābhāvāt kathaṃ te   
parīkṣaṇīyā iti bhāvaḥ || 36 ||  
  
p. 411)  
  
kathaṃ parīkṣaṇīyāste sāmānyavyavahāriṇaḥ |  
jñāninastu tatparīkṣāṃ kuryurabhyāsavaibhavāt || 37 ||  
  
sāmānyaḥ sarvasādhāraṇo vyavahāro yeṣāṃ te | jñānināṃ parīkṣā jñānibhiḥ   
kartuṃ śakyetyāha - jñāninastviti | jñānābhyāsasya vaibhavād māhātmyāt   
|| 37 ||  
  
āpātadarśanādeva yathā ratnaparīkṣakāḥ |  
mandajñānavatāṃ dehasaṃsthā mūḍhasamaiva hi || 38 ||  
  
āpātadarśanādeva parīkṣāṃ kuryuriti sambandhaḥ | atra dṛṣṭāntaḥ - yatheti   
| ratnaparīkṣakā hi ratnasvarūpaparicayābhyāsaprakarṣamāhātmyādyathā   
āpātadarśane'pi idaṃ kṛtrimamakṛtrimamiti ratnaparīkṣāṃ kuryurevaṃ   
jñānino'pītyarthaḥ | evaṃ jñānilakṣaṇaṃ nirūpya tṛtīyapraśnottaraṃ   
tatsthitimāha - mandeti | dehasaṃsthā   
dehābhimānastannimittavyāpārastatphalaṃ ca | mūḍhasamā ajñānitulyā || 38 ||  
  
yato na teṣāṃ sahajasamādhiprāptirasti hi |  
yāvad vimarśanaparāstāvatte pūrṇarūpiṇaḥ || 39 ||  
  
kuta evamiti cedāha - yata iti | sahajaḥ sārvakālikaḥ | teṣāṃ kathaṃ   
mūḍhasamatvamiti cedāha - yāvaditi | vimarśanaṃ svarūpānusaṃdhānaṃ   
pūrṇacinmātrarūpiṇaḥ || 39 ||  
  
yadā vicāravimukhāstadā dehamayatvataḥ |  
sukhaduḥkhajuṣo'tyantaṃ paśutulyatayā sthitāḥ || 40 ||  
  
vicāravimukhāstyaktānusandhānāḥ || 40 ||  
  
madhye madhye pūrṇadaśāsādanānnirvṛtā api |  
teṣāṃ yā sā paśudaśā sadvimarśāntarālagā || 41 ||  
  
nanu tajjñānasya bādhitatvena na tato mokṣa iti cennetyāha - madhya iti |   
pūrṇadaśānusandhānena | nirvṛtāḥ naṣṭasaṃsāratāpāḥ | teṣāṃ   
pūrṇadaśāntarālagā paśusthitirna bandhāyetyāha - teṣāmiti || 41 ||  
  
p. 412)  
  
na bandhanāya bhavati dagdharajjuriva sthitā |  
lākṣārasairyadā vastraprāntayugmaṃ surañjitam || 42 ||  
  
tatra dṛṣṭāntaḥ - dagdheti | tatpaśudaśāyā bandhakatvābhāvamupapādayati   
- lākṣeti || 42 ||  
  
vyāptyā vāsomadhyamapi sarvaṃ lākṣāruṇaṃ bhavet |  
evaṃ tasya vyavahṛtiścidāmarśanamadhyagā || 43 ||  
  
vyāptyeti | yathā vastrāñcaladvayaṃ lākṣārasaiḥ suṣṭhu rañjitaṃ ced   
lākṣārasasya vyāptyā sarvaṃ vāsomadhyamapi lākṣāruṇaṃ bhavet evaṃ tasya   
mandajñānino'nusandhānamadhyagaḥ paśudaśāvyavahāraścinmātrībhūto na   
bandhanāyeti bhāvaḥ || 43 ||  
  
cidrūpātmaikatāṃ yātā na tato bnadhanāya sā |  
madhyavijñānināṃ dehasaṃyogo nāsti sarvathā || 44 ||  
  
madhyajñānināṃ sthitimāha - madhyeti || 44 ||  
  
dehātmatvagraho dehasaṃyogaḥ procyate budhaiḥ |  
sa nāsti madhyavijñānavato rāma kadācana || 45 ||  
  
kuto vidyamānadehasya sambandho neti cedāha - deheti | sa dehātmatvagrahaḥ ||   
45 ||  
  
abhyāsātiśayāttasya mano līnaṃ hi sarvadā |  
sadā samāhitasvānto vyavahāro na tasya hi || 46 ||  
  
kuto neti cenmanaso layādityāha - abhyāseti | līnaṃ saṅkalpavarjanena   
niruddham | tasya madhyajñāninaḥ || 46 ||  
  
yo dehayātrānirvāhaḥ so'pi tasya suṣuptivat |  
yathā kaścit suṣuptistho vāsanāmātrataḥ kvacit || 47 ||  
  
bhojanādivyavahārastasyāstīti cet tasyākiñcitkaratvamāha - ya iti | kuta evamiti   
cettasyābhāsatvāditi sadṛṣṭāntamāha - yatheti | vāsanā saṃskāraḥ || 47 ||  
  
kiñciduktvā ca kṛtvā ca na paścādveda [kh: paścādveda na]   
kiñcna |  
yathā ca madirāmatto vadan kurvanna veda vai || 48 ||  
  
dṛṣṭāntāntaram - yatheti || 48 ||  
  
p. 413)  
  
evameṣa [kh: meva] mahāyogī lokayātrābahirgataḥ |  
kiñcit kadācit kurvaṃśca na vijānāti tatpunaḥ || 49 ||  
  
lokasambandhinī yātrā vyavahāraḥ | tadbahirgataḥ tadrahitaḥ | puarna vijānāti   
nānusandhatte || 49 ||  
  
prārabdhavāsanābhyāṃ tu sa deho nirvahet sadā |  
yastūttamaḥ suvijñānī [k: ttamaḥ sa vi] dehastasyāpi nāsti hi || 50 ||  
  
nanvanusandhānābhāve daihikavyavahāraḥ kathaṃ nirvahediti cedāha -   
prārabdheti | vāsanā saṃskāraḥ | yathā śiśoḥ prārabdhodbuddhasaṃskāreṇa   
stanyapāne pravṛttirevamiti bhāvaḥ | uttamasya sthitimāha - yastviti || 50 ||  
  
vyavahāraṃ karotyeṣa rathasārathivat sthitaḥ |  
yathā rathena vyāpāraṃ kurvan na rathadehakaḥ || 51 ||  
  
tarhi pūrvasmādasya ko viśeṣa iti cedāha - vyavahāramiti | kathaṃ karotīti   
cedāha - ratheti | etadevopapādayati - yatheti || 51 ||  
  
sārathiḥ syādevameva dehavyāpāratatparaḥ |  
na dehī nāpi vyāpārī śuddhasaṃvedanātmakaḥ || 52 ||  
  
na dehīti | dehatadvyāpārayostyaktābhimāna iti tātparyam || 52 ||  
  
antaratyacchasusvānto bahirvyavaharatyasau |  
yathā strīveṣito nāṭye [kh: nāndye] dvairūpyamupasaṅgataḥ || 53 ||  
  
antariti | atyacchaṃ dṛśyākāraleśarahitam ata eva suṣṭhu svātmarūpamātreṇa   
sthitaṃ svāntaṃ yasya | antariti svātmamātradṛṣṭyā | bahiriti lokadṛṣṭyāpi |   
asau uttamajñānī | atra dṛṣṭāntaḥ - yatheti | strīveṣitaḥ puruṣaḥ || 53 ||  
  
yathā krīḍana [kh: krīḍatku] kumāreṇa prauḍhastaddoṣavarjitaḥ |  
evameṣa jagatkrīḍātatparo nirmalāśayaḥ || 54 ||  
  
vyavahāraphalābhāve dṛṣṭāntaḥ - yatheti | taddoṣeṇa   
krīḍāsambandhijayaparājayanimittāntaraharṣādinā varjitaḥ | eṣa uttamajñānī || 54   
||  
  
p. 414)  
  
madhyajñānī nirodhasya prakarṣeṇācalasthitiḥ |  
acalasthitiretasya vicārasya prakarṣataḥ || 55 ||  
  
madhyamottamayoḥ sthitibhedanimittamāha - madhyeti | nirodhasya prakarṣaḥ   
parā kāṣṭhā | etasya uttamajñāninaḥ | vicārasya prakarṣaḥ   
niṣprakampaniścayarūpaphalaparyavasāyitā || 55 ||  
  
buddhestu paripākeṇa madhyamottamayorbhidā |  
atra te śṛṇu vakṣyāmi saṃvādaṃ jñāninormithaḥ || 56 ||  
  
kuta evaṃ sādhanabhedena bhinnā sthitiriti cedāha - buddheriti |   
buddhāvaparādhādirūpadoṣālpatve vicāramātreṇaiva kiñcinnirodhena   
niṣprakapaniścayastadanalpatve tu nirodhabāhulyāpekṣaṇamiti bhāvaḥ |   
vyavahāre'pi jñānināṃ manaḥ kathamanāsaktamiti praśnasyottaramuktaprāyamiti   
jñeyam | taditthaṃ mandajñānina āsaktermadhye madhye'nusandhānena   
vicchedenādṛḍhamūlāsaktimattvāt   
taditarayoranusandhānābhāvaśaithilyābhyāmanāsaktatvaṃ manasa iti | atra   
vijñānaprakriyāprasaṅge | sarvasandehanāśanaṃ saṃvādam || 56 ||  
  
purā hi parvateśo'bhūd [kh, g: pārva] rājā ratnāṅgadāhvayaḥ   
|  
sa vipāśāmanu purīmadhyāsīdamṛtābhidhām || 57 ||  
  
vipāśāmanu vipāśānadītīre sthitāṃ purīm || 57 ||  
  
tasya putrau mātmānau sthitāvatimanīṣiṇau |  
rukmāṅgadahemāṅgadau janakasyātivallabhau || 58 ||  
  
manīṣiṇau nirmalaprajñau | vallabhau priyau || 58 ||  
  
tatra rukmāṅgado hyāsīcchāstrāṇāṃ pāradarśanaḥ |  
hemāṅgado'tivijñāno jñānināmuttamo'bhavat || 59 ||  
  
p. 415)  
  
tāvubhau nirgatau sarvasenābhiḥ parivāritau |  
mṛgayārthaṃ vasanteṣu yayaturgahanaṃ vanam || 60 ||  
  
vasanteṣviti | bahuvacanaṃ bahudinabodhakam | gahanaṃ vanaṃ mahāraṇyam || 60 ||  
  
tatrānekān mṛgān vyāghrān śaśakān mahiṣānapi |  
hatvā'tyantapariśrāntāvāsādya hradamāsthitau || 61 ||  
  
kañcana hradam || 61 ||  
  
taddhradasya pare pāre nyagrodhe brahmarākṣasaḥ |  
samastaśāstrasārajño [k: pārajño] vidvadbhirvivadatyalam || 62 ||  
  
nyagrodhe vaṭavṛkṣe sthita iti śeṣaḥ | alam atyantam || 62 ||  
  
nirjitān bhakṣayannāste cirakālāddhi bhārgava |  
rukmāṅgadaścāramukhād niśamya vādakautukī || 63 ||  
  
nirjitān viduṣaḥ | cārāḥ vṛttāntaprāpakāḥ | brahmarākṣasavṛttaṃ niśamya ||   
63 ||  
  
gatvā tatra bhrātṛyutastena vādaparo'bhavat |  
nirjitastena vādeṣu gṛhīto brahmarakṣasā || 64 ||  
  
tatra nyagrodhapradeśe | tena brahmarākṣasena || 64 ||  
  
rukmāṅgado'tha taddṛṣṭvā prāha hemāṅgadastu tam |  
bho brahmarākṣasainaṃ tvaṃ na bhakṣayitumarhasi || 65 ||  
  
rukmāṅgado gṛhītaḥ | taṃ brahmarākṣasam | enaṃ madbhrātaram || 65 ||  
  
māṃ jitvā'varajaṃ hyasya tato nau saha bhakṣaya |  
hemāṅgadavacaḥ śrutvā provāca brahmarākṣasaḥ || 66 ||  
  
astya tvayā gṛhītasyāvarajaṃ mām | nau bhrātarau || 66 ||  
  
cirāya labdho hyāhāro bubhukṣā māṃ prabādhate |  
etena pāraṇāṃ kṛtvā vivadāmi tvayā saha || 67 ||  
  
etena tvadbhrātrā | pāraṇām upavāsasamāptim || 67 ||  
  
tatastvāmapi nirjitya bhakṣitena tvayā tataḥ |  
atyantaṃ tarpito bhūyāmiti me nṛpa niścayaḥ || 68 ||  
  
p. 416)  
  
cirādeṣa varaḥ prāpto vasiṣṭhāttu mahātmanaḥ |  
kadācidāgataḥ śiṣyo vasiṣṭhasya tu bhakṣitaḥ || 69 ||  
  
eṣa nirjitasya bhakṣaṇātmakaḥ | varaprāptimevāha - kadāciditi | atrāgato mayā   
bhakṣitaḥ || 69 ||  
  
devarātābhidhastena śaptastena mahātmanā |  
itaḥ paraḥ bhakṣayitvā manuṣyaṃ brahmarākṣasa || 70 ||  
  
devarātābhidhaḥ śiṣyaḥ | tena bhakṣaṇanimittena | śāpaprakāramāha - ita iti   
|| 70 ||  
  
dagdhaṃ bhavettava mukhamiti paścād mayā muniḥ |  
bhūyaḥ samprārthito mahyaṃ prāyacchad varamuttamam || 71 ||  
  
iti śapta ityanvayaḥ | śāpaprāpteḥ paścāt | bhūyaḥ bahukṛtvaḥ || 71 ||  
  
vādeṣu nirjitān martyān bhakṣaya tvaṃ samantataḥ |  
iti tadvādavijitān bhakṣayāmi tatastvaham || 72 ||  
  
varamevāha - vādeṣviti | iti varaṃ prāyacchadityanvayaḥ | tat tasmāt | tataḥ   
tadanantaram prāpta ityanvayaḥ || 72 ||  
  
cirāyaiṣa [kh: deṣa] mayā prāpta āhāraḥ sarvato'dhikaḥ |  
bhakṣayitvā tato vāde tvāṃ vijeṣyāmi bhūmipa || 73 ||  
  
tataḥ tasmāt || 73 ||  
  
ityuktvā bhakṣaṇodyuktaṃ punarhemāṅgado'bravīt |  
brahmarākṣasa madvākyaṃ kiñcicchṛṇu suyācitaḥ [k: mayā   
citaḥ] || 74 ||  
  
api kiñcit prāpya cainaṃ parityajasi tadvada |  
datvā tubhyaṃ tadenaṃ tu mocayāmi sahodaram || 75 ||  
  
kiñcidapi yatprāpya | enaṃ mad bhrātaraṃ taddattvā || 75 ||  
  
ityuktaḥ prāha bhūyastaṃ nṛpaṃ sa brahmarākṣasaḥ |  
śṛṇu rājannāsti tadvai kiñcid yenainamutsṛje || 76 ||  
  
ito'dhikaṃ priyaṃ kiñcinnāstītyāha - śṛṇviti || 76 ||  
  
p. 417)  
  
kaḥ prāṇapriyamāhāraṃ tyajet kālopasaṅgatam |  
kintvekaḥ samayo me'sti praśnā me hṛdi saṃsthitāḥ || 77 ||  
  
tatra hetuḥ - kaḥ prāṇa iti | kāle kṣudhākāle | upasaṅgataṃ prāptam |   
samayaḥ pratijñā | tamevāha - praśna ityādi || 77 ||  
  
tān me yadi pratibryūstatte bhrātaramutsṛje |  
tato hemāṅgadaḥ prāha pṛccha tān saṃvadāmi te || 78 ||  
  
tān praśnān | tat praśnottaraprāptyā | tān praśnān || 78 ||  
  
ityukto nṛpaputraṃ taṃ papraccha brahmarākṣasaḥ |  
gūḍhapraśnān krameṇaiva tadvakṣye śṛṇu bhārgava || 79 ||  
  
gūḍhapraśnān guptottaravatpraśnān || 79 ||  
  
ākāśādvitatā kā [k: yā] syāt sūkṣmā ca paramāṇutaḥ |  
sā kiṃrūpā sthitā kutra vadaitannṛpaputraka || 80 ||  
  
tāneva praśnānāha - ākāśādityādi | sā pṛṣṭarūpā || 80 ||  
  
vitatā citirkāśāśāt sūkṣmā ca paramāṇutaḥ |  
sphuradrūpā svātmasaṃsthā śṛṇu tvaṃ brahmarākṣasa || 81 ||  
  
krameṇottaramāha - vitatetyādi | citirbrahmarūpaṃ sāmānyacaitanyam |   
sarvāntaratvādagocaratvācca sūkṣmatvam | svātmasaṃsthā svarūpa eva sthitā || 81 ||  
  
ekāpi sā'tivitatā kathaṃ sūkṣmatarā bhavet |  
sphurattvaṃ kiṃ kimātmā ca vadaitannṛpanandana || 82 ||  
  
vitatā sūkṣmāpyekā ca [g: ca nāsti] kathaṃ bhavet || 82 ||  
  
kāraṇatvāddhi vitatā sūkṣmā'grāhyatvato'pi ca |  
sphurattvamātmā ca citiḥ śṛṇu tvaṃ brahmarākṣasa || 83 ||  
  
upādānakāraṇatvena sarvavyāptyā vitatā | agrāhyatvāt | sphurattvamātmā ca   
cinmātrameva | na tato'dhikamiti tātparyam || 83 ||  
  
sthānaṃ tadupalabdhau kiṃ kathaṃ vā sopalabhyate |  
upalabdhyā ca kiṃ vā syād vadaitannṛpanandana || 84 ||  
  
tasyāḥ cita upalabdhau | kathamiti | kathamiti sādhanapraśnaḥ | kimiti phalapraśnaḥ   
|| 84 ||  
  
p. 418)  
  
dhīḥ sthānamupalabdhau tu svaikāgryāt sopalabhyate |  
upalabdhyā janirna syācchṛṇu tvaṃ brahmarākṣasa || 85 ||  
  
suṣṭhau parokṣajñānena mohavarjitamaikāgryaṃ dṛśyākāratānullekhaḥ |   
yadvā svaviṣayakamekāgryam | cittasya dṛśyākāratāvarjanena   
svātmacinmātrākāratāsampattiḥ | etena mūḍhasamādhirvyāvṛttaḥ || 85 ||  
  
dhīḥ keyaṃ te [k: te nāsti] samākhyātā tadaikāgryaṃ ca kīdṛśam |  
janirvā'pi bhavet kā sā vadaitannṛpanandana || 86 ||  
  
citirjāḍyāvṛtā dhīḥ syādaikāgryaṃ svātmaviśramaḥ |  
janirdehātmatābuddhiḥ śṛṇu tvaṃ brahmarākṣasa || 87 ||  
  
jāḍyaṃ prāguktā jaḍaśaktiravyaktākhyā | svātmani viśramo   
dṛśyānunmukhatvam || 87 ||  
  
kasmācciternopalabdhiḥ kena vā sopalabhyate |  
janiḥ kathaṃ vā samprāptā vadaitannṛpanandana || 88 ||  
  
kasmānnimittāt | kena karaṇena [k: kāra] || 88 ||  
  
avivekād nopalabdhirātmanā sopalabhyate |  
janiḥ kartṛtvābhimānācchṛṇu tvaṃ brahmarākṣasa || 89 ||  
  
ātmanā svenaiva karaṇāntaranairapekṣyeṇeti [k: kāra] yāvat || 89 ||  
  
ko'vivekastvayā proktastathātmā vāpi ko bhavet |  
ko vā kartṛtvābhimāno vadaitannṛpanandana || 90 ||  
  
aviveko'pṛthagjñānamātmānaṃ pṛccha svātmani |  
tadvāsanābhimānaḥ syācchṛṇu tvaṃ brahmarākṣasa || 91 ||  
  
apṛthagjñānamaikyādhyāsaḥ | ātmānamiti | tasya durnirūpatvena   
tadupalabdhisādhanasya coktatvena niṣeddhumaśakyatvena pratyagrūpatvena ca   
svenaiva jñātuṃ śakyamiti bhāvaḥ | tasyāhaṃ karteti jñānasya vāsanā   
saṃskāraḥ || 91 ||  
  
p. 419)  
  
avivekaḥ kena naśyettasya kiṃ vā hi kāraṇam |  
tasyā'pi kiṃ kāraṇaṃ syād vadaitannṛpanandana || 92 ||  
  
tasya avivekanāśakasya | tasyāpi tatkāraṇasyāpi || 92 ||  
  
vicāreṇa sa naśyedvai vairāgyaṃ tasya kāraṇam [kh: vāraṇam] |  
tatkāraṇaṃ doṣadṛṣṭiḥ śṛṇu tvaṃ brahmarākṣasa || 93 ||  
  
viṣayadoṣadṛṣṭiḥ || 93 ||  
  
ko vicāro bhavet kiṃ vā vairāgyaṃ sampracakṣate |  
doṣadṛṣṭiśca kā proktā vadaitannṛpanandana || 94 ||  
  
dṛgdṛśyayoḥ parīkṣāto dṛśye tatparivarjanam |  
duḥkhabuddhiḥ sā hi dṛśye śṛṇu tvaṃ brahmarākṣasa || 95 ||  
  
dṛgdṛśyayorjijñāsāpūrvakasvarūpavivecanaṃ parīkṣā | saḥ vicāraḥ | tasya   
rāgasya dṛśye parivarjanaṃ vairāgyam | dṛśye duḥkhasādhanatvabuddhiḥ sā   
dos'dṛṣṭiḥ || 95 ||  
  
etatsarvaṃ kena bhavet sa vā kasmādavāpyate |  
tatra vā kiṃ nidānaṃ syād vadaitannṛpanandana || 96 ||  
  
etatsarvaṃ vicārādikam | kena sādhanena | nidānaṃ mūlakāraṇam || 96 ||  
  
devatānugrahāt sarvaṃ bhaktyā sa [ka: sā] hi samāpyate |  
nidānaṃ satsaṅga eva śṛṇu tvaṃ brahmarākṣasa || 97 ||  
  
saḥ anugrahaḥ || 97 ||  
  
kā devatā ca samproktā kā ca sā bhaktirucyate |  
santaśca kīdṛśāḥ proktā vadaitannṛpanandana || 98 ||  
  
devatā syājjagaddhātro bhaktistatparatocyate |  
santaḥ śāntā dayāvantaḥ śṛṇu tvaṃ brahmarākṣasa || 99 ||  
  
jagaddhātrī jaganniyantrī | tatparatvaṃ tatpravaṇatvam || 99 ||  
  
sadā bibheti ko loke sadā duḥkhaparo'pi kaḥ |  
sadā dainyayutaḥ ko vā vadaitannṛpanandana || 100 ||  
  
p. 420)  
  
madhādhanī sadā bhīto duḥkhī bahukuṭumbavān |  
āśāgrastaḥ sadā dīnaḥ śṛṇu tvaṃ brahmarākṣasa || 101 ||  
  
nirbhayaḥ ko bhavelloke nirduḥkhaścāpi ko bhavet |  
adīnaḥ [k: ahīnaḥ] sarvadā kaḥ syād vadaitannṛpanandana || 102 ||  
  
nirbhayaḥ saṅgarahito nirduḥkho jitamānasaḥ |  
jñātajñeyastvadīnātmā śṛṇu tvaṃ brahmarākṣasa || 103 ||  
  
jñātajñeyo jñānī || 103 ||  
  
durlakṣyaḥ syāt ko hi loke videho dṛśyate ca kaḥ |  
niṣkriyasya kriyā kā syād vadaitannṛpanandana || 104 ||  
  
videho deharahitaḥ || 104 ||  
  
jīvanmukto hi durlakṣyo videho dehavānapi |  
tatkriyā niṣkriyasyoktā śṛṇu tvaṃ brahmarākṣasa || 105 ||  
  
ayaṃ jīvanmukta iti parerlakṣitumaśakyaḥ | dehakriyāyāṃ   
cābhimānābhāvādvideho niṣkiryaśca jīvanmuktaḥ || 105 ||  
  
kimasti kiṃ nāsti loke ko'tyantāsambhavī bhavet |  
etāvaduktvā nṛpate mocaya drutamagrajam || 106 ||  
  
etāvat caramaṃ praśnatrayam || 106 ||  
  
dṛgasti nāsti vai dṛśyaṃ vyavahāro hyasambhavī |  
uktametad brahmarakṣo muñca madbhrātaraṃ drutam || 107 ||  
  
dṛksāmānyacaitanyam | dṛśyābhāvādeva   
tadviṣayakavyavahārasyāsambhavitvam || 107 ||  
  
śrutvaitadatha santuṣṭo mumoca brahmarākṣasaḥ |  
rukmāṅgadaṃ tataḥ paścādabhavad brāhmaṇo hi saḥ || 108 ||  
  
etat praśnottaram | saḥ brahmarākṣasaḥ || 108 ||  
  
tejasvinaṃ tapomūrtiṃ dṛṣṭvā brāhmaṇarūpiṇam |  
papracchatū rājasutau ko bhavāniti śaṅkitau || 109 ||  
  
brahmarakṣaso brāhmaṇarūpatāṃ dṛṣṭvā śaṅkitau saṃśayaṃ prāptau || 109 ||  
  
p. 421)  
  
atha prāha brāhmaṇāgryaḥ svaṃ vṛttaṃ vai yathātatham |  
ahaṃ purā brāhmaṇastu magadheṣvabhiviśrutaḥ [kh, g: māga] ||   
110 ||  
  
yathātathaṃ [k: yathātathaṃ nāsti] yathārthabhūtam |   
pāṇḍityādiguṇairviśrutaḥ || 110 ||  
  
vasumāniti vikhyātaḥ sarvaśāstraviśāradaḥ |  
sabhāsu nirjitā bhūyo mayā vidyābhimāninā || 111 ||  
  
vidvāṃsaḥ śataśo viprāstato'tyantasugarvitaḥ |  
kadācid magadheśasya [kh, g: māga] sabhāyāmaṣṭakaṃ munim   
|| 112 ||  
  
tato vidvajjayāt || 112 ||  
  
parāvarajñaṃ saṃśāntaṃ vādārthī saṅgato'bhavam |  
śuṣkatarkaikanipuṇa ātmavidyāvicāraṇe || 113 ||  
  
parāvarajñatvādeva saṃśāntam | vicāreṇa saṅgato vādārthaṃ pratyupasthitaḥ ||   
113 ||  
  
tato mayā sa ākṣiptaḥ kevalaṃ tarkayuktibhiḥ |  
samādhānavacastasya vahvāgamasubṛṃhitam || 114 ||  
  
saḥ aṣṭakaḥ || 114 ||  
  
dūṣayitvā tarkajālairadhikṣepaparo'bhavam |  
adhikṣipto'pi bahudhā mayā rājasabhāgataḥ || 115 ||  
  
samādhānavacanamapi dūṣayitvā | adhikṣepaḥ tiraskāraḥ || 115 ||  
  
śāntastūṣṇīṃ babhūvātha śiṣyastasya mahātmanaḥ |  
kāśyapo māṃ krodhavaśāccchaśāpa nṛpasaṃsadi || 116 ||  
  
aṣṭakaḥ śāntaḥ || 116 ||  
  
ācārya me'dhikṣipasi tvamasthāne dvijādhama |  
yatastasmācciraṃ kālaṃ brahmarakṣo bhaviṣyasi || 117 ||  
  
asthāne adhikṣepanimittābhāve'pi || 117 ||  
  
śapta evamahaṃ tena bhīto'tyantaṃ tadā munim |  
vepamānaḥ praṇamyāśu cāṣṭakaṃ śaraṇaṃ gataḥ || 118 ||  
  
vepamānaḥ śāpabhītyā kampitaḥ || 118 ||  
  
p. 422)  
  
mayi so'tha dayāṃ cakre virodhinyapi śāntadhīḥ |  
śāpasyāntaṃ dadau mahyaṃ tanme nigadataḥ śṛṇu || 119 ||  
  
antaṃ śāpamokṣāvadhi | tat śāpāntam || 119 ||  
  
praśnāṃstvayā [k: tvayāpi hi] mayi kṛtān pratyuktāṃśca mayā hi   
tān |  
sthāpitān kevalaistarkairyadaikaḥ prativakṣyati || 120 ||  
  
tvayā sthāpitān dūṣitottaratvenānuttarīkṛtān | eko [k, kh: evaṃ]   
vidvān || 120 ||  
  
kaścid vidvāṃstadā śāpādvimuktastvaṃ bhaviṣyasi |  
tacchāpādadya [k: datha] te muktaścirāya nṛpanandana || 121 ||  
  
tacchāpāt tādṛśāṣṭakaśiṣyaśāpāt | te tvattaḥ || 121 ||  
  
tattvāṃ manye mahātmānaṃ jñātajñeyaṃ nṛṣūttamam |  
ityuktastena vipreṇa vismito'bhūnnṛpātmajaḥ || 122 ||  
  
tat tasmāddhetoḥ || 122 ||  
  
tato bhūyo nṛpasuto'nuyuktastena sarvaśaḥ |  
vasumantaṃ bodhayitvā samyak prāgāt puraṃ svakam || 123 ||  
  
anuyuktaḥ pṛṣṭaḥ | tena brāhmaṇena samyak pṛṣṭārthān bodhayitvā || 123 ||  
  
praṇamya vasumantaṃ taṃ sahito bhrātṛsainikaiḥ |  
etatte sarvamākhyātaṃ yatpṛṣṭaṃ bhārgava tvayā || 124 ||  
  
upasaṃharati - etaditi || 124 ||  
  
iti śrītripurārahasye jñānakhaṇḍe rākṣaopākhyāne ekaviṃśo'dhyāyaḥ ||  
  
iti śrītripurārahasye jñānakhaṇḍavyākhyāyāṃ tātparyadīpikāyām   
ekaviṃśo'dhyāyaḥ ||  
  
p. 423)  
  
atha dvāviṃśo'dhyāyaḥ   
  
śrutvaivaṃ rākṣasakathāṃ rāmo bhṛgukulodvahaḥ [k: dbhavaḥ] |  
punaḥ papracchāvadhūtakuleśaṃ praśrayāśrayaḥ || 1 ||  
  
atra rūpakapadyaistu proktaṃ jñāniviceṣṭitam |  
proktaṃ jñānaprakriyāyāstattvaṃ cātyantasaṃgrahāt ||  
  
bhārgavapraśnamavatārayati - śrutveti | praśrayo vinayaḥ || 1 ||  
  
bhagavan kiṃ tena pṛṣṭaṃ śāpamuktadvijena vai |  
hemāṅgadena kiṃ proktametanme kṛpayā vada || 2 ||  
  
kautukyatyantamatrāhaṃ na tadalpaṃ bhavet kvacit |  
iti pṛṣṭaḥ punaḥ prāha dattātreyo dayāparaḥ || 3 ||  
  
atra tatsaṃvādaśravaṇe | tatra hetuḥ - na taditi | rājakumāreṇa   
mahāviduṣoktaṃ tādṛśena brāhmaṇena pṛṣṭaṃ ca nālpaṃ kvacidapi   
bhavedityarthaḥ || 3 ||  
  
rāma tatte pravakṣyāmi mahārthaṃ tatprabhāṣitam |  
tataḥ papraccha vasumān hemāṅgadamupasthitam || 4 ||  
  
tena rājakumāreṇa pratibhāṣitam upa samīpe sthitam || 4 ||  
  
rājaputra kiñcidahaṃ pṛcchāmi tvaṃ samīraya |  
ahamaṣṭakayogīśāt tadajñāsiṣamāditaḥ || 5 ||  
  
tat parātmatattvam | ajñāsiṣaṃ jñātavān | āditaḥ ādau || 5 ||  
  
bhūyastvaduktyā ca samyag viditaṃ [k: vihitaṃ] paramaṃ padam |  
kintu te jñātatattvasya kathaṃ sthitiriyaṃ bhavet || 6 ||  
  
te tava | iyaṃ mṛgayādivyavahārarūpā || 6 ||  
  
kathaṃ jñātasuvijñeyo vyavahāraparāyaṇaḥ |  
dhvāntaprakāśayoryadvat sthitirekatra sambhavet || 7 ||  
  
kimatra bādhakamiti cedāha - kathamiti | vyavahāraparāyaṇaḥ kathaṃ bhavediti   
śeṣaḥ | śāstrajñānāmiva paratattvajñānāmapi bhavediti cennetyāha -   
dhvānteti | dhvāntaprakāśayorekatra sthitiryadvadviruddhaiva   
sambhavedevametadapītyarthaḥ || 7 ||  
  
p. 424)  
  
etanme rājatanaya brūhi samyag yathāsthitam |  
ityāpṛṣṭaḥ prāha hemāṅgadastaṃ brāhmaṇottamam || 8 ||  
  
etad jñānini viruddhaṃ vyavaharaṇam || 8 ||  
  
brahman te bhrāntiradyāpi na samyak pravināśitā |  
vyavahāreṇa kiṃ jñānaṃ bādhyate svātmasambhavam || 9 ||  
  
pravināśitā pravinaṣṭā | kuta iti cedāha - vyavahāreṇeti | kiṃ   
vyavahāreṇātmasvarūpabhūtajñānasya virodhaḥ utājñānanāśakaso'hamiti   
pratyabhijñātmakajñānaviśeṣasya virodha [virodho veti iti vāghaṭitaḥ   
sārvatrikaḥ pāṭho'nāvaśyakaḥ uta ityanena gatārthatvāt |] iti vikalpya nādya   
[k: vikalpaḥ | nādya] ityāha - kiṃ jñānaṃ bādhyata iti |   
svātmarūpeṇa sambhavaḥ sthitiryasya tat | kimityākṣepe [k, kh:   
kṣepaḥ] | na bādhyata ityarthaḥ || 9 ||  
  
vyavahāravaśād jñānaṃ bādhyate cet [k: ca] tataḥ katham |  
puruṣārthasya lābhaḥ syāt svāpnajñānasamena vai || 10 ||  
  
kuta evamiti cedāha - vyavahāreti | vyavahāreṇa svarūpabhūtajñānasya bādhe   
svāpnajñānavattasyāsatyatvena [k: sattvena] tādṛśena svarūpeṇa   
yutasya mumukṣoḥ svarūpanāśāt kasya kathaṃ mokṣākhyapuruṣārthaḥ syāditi   
bhāvaḥ || 10 ||  
  
sarvo'pi vyavahāro'yaṃ jñānamāśritya sambhavet |  
tajjñānaṃ bādhyate tena kathaṃ tanme samīraya || 11 ||  
  
atha ca svarūpabhūtajñānāśritatvādvyavahārasya kathaṃ   
jñānabādhakatvamityāha - sarva iti | tena svamiśritavyavahāreṇa | tad   
vyavahārasya jñānabādhakatvam || 11 ||  
  
p. 425)  
  
jñānaṃ tadeva hi bhaved yatredaṃ bhāsate jagat |  
saṅkalpād vyavahāro hi jñāne sarvaḥ [k: sarvaṃ] prakāśate || 12 ||  
  
pratibimbānāṃ darpaṇavat sarvavyavahārāśrayaṃ jñānameva   
svarūpabhūtamityāha - jñānamiti |   
dvitīyasyāpyajñānanāśakajñānaviśeṣasya kiṃ vyavahāraḥ svarūpanivartako   
vā'prāmāṇyagrāhako veti vikalpya svarūpasya kṣaṇikatvānnivartakānapekṣaṇād   
dvitīyaṃ nirasitumāha - saṅkalpāditi | svarūpabhūte jñāne || 12 ||  
  
asaṅkalpena tadrūpamanulakṣya dhiyā sakṛt |  
kṛtārtho bandhanirmukto bhavatīti suniścayaḥ || 13 ||  
  
asaṅkalpeneti |   
tattacchabdollekharūpasaṅkalpāddhānopādānādyābhāsarūpavyavahāreṇa   
[k, kh: svasvarūpa] tirohitamiva sampannaṃ svasvarūpaṃ [g:   
svarūpam] śravaṇādinā parokṣatvena viditaṃ nididhayasanarūpasaṅkalpena   
svato'nubhūya tato dhiyā sakṛdanulakṣya so'hamiti sakṛtpratyabhijñāya   
kṛtārtho bhavati | tathā ca   
sakṛdanulakṣaṇarūpapratyabhijñānādavidyānāśena bandhānnitarāṃ muktatvāt   
punarabādhitavikalpānudayenāprāmāṇyagrahānudayāditi bhāvaḥ || 13 ||  
  
tasmād brahmanna te praśnaḥ sammato'yaṃ subuddhibhiḥ |  
punastaṃ prāha vasumān nṛpasūnuṃ mahāśayam [kh: śayaḥ] ||   
14 ||  
  
tasmād vyavahāreṇa bādhābhāvasya spaṣṭatvāt | iti śrutvā punaḥ prāha || 14 ||  
  
satyaṃ rājakumāraitad mayāpītthaṃ suniścitam |  
svarūpaṃ nirvikalpaṃ hi saṃvedanamihocyate || 15 ||  
  
itthaṃ tvaduktarītyā | tathāpi vyavahāre kriyamāṇe bhrāntiḥ syādevetyupapādayati   
- svarūpamiti || 15 ||  
  
savikalpatvamāpanne punarbhrāntiḥ kuto nahi |  
vikalpa eva hi bhrāntiryathā rajjau bhujaṅgamaḥ || 16 ||  
  
punarbhrāntiriti | tattadākārollekhasaṅkalpamantarā vyavahārāsambhavenākārasya   
svarūpe'sato viruddhasyāvabhāsamānatve sati bhrāntitvaṃ syādevetyarthaḥ | svasya   
jñānātmano viruddhavikalpasvarūpataiva bhrāntirityāha - vikalpa iti | tataḥ   
kimiti cedāha - yatheti | yathā rajjubhujaṅgo'narthāvaha evaṃ   
vikalpābhāso'narthāvaha iti bhāvaḥ || 16 ||  
  
p. 426)  
  
śṛṇu brahman na jānāsi bhramābhramavinirṇayam |  
gaganaṃ [k: gagane nīlimā bhāti] nīlamābhāti gaganaṃ jānatāmapi ||   
17 ||  
  
uttaramāha - śṛṇviti | jñātatattvānāṃ vyavahāro na bhrama ityāha -   
śṛṇviti (bhrameti) | etadevodāharaṇena viśadayati - gaganamiti |   
gaganaṃ na nīlamiti jānatāmapi || 17 ||  
  
vyavahāraṃ ca kurvanti nīlaṃ nabha iti kvacit |  
tāvataiva tu tajjñānaṃ na bhrāntirabhidhīyate || 18 ||  
  
kvacit samaye | tāvatā vyavahāramātreṇa tajjñānaṃ teṣāṃ gaganatattvavedināṃ   
[k: gaganatva] nīlaṃ nabha iti jñānam || 18 ||  
  
atattvajñe hi sā bhrāntistattvajñe sā pramaiva hi |  
hataprāmāṇyajīvaṃ tajjñānaṃ mṛtamahāhivat || 19 ||  
  
atattvajñe gaganatattvānabhijñe sā [k, kh: sā nāsti] nīlaṃ nabha iti   
pratītiḥ | nanu kathamekavidhameva jñānaṃ puruṣabhedena   
bhramapramobhayarūpamiti cettayorasti bheda ityāha - hateti | jñānāṃ hi   
pramāṇyaṃ jīvabhūtamasti yadvaśādarthakriyodayaḥ | yathā hi sarpajñānaṃ   
bhayakampādyarthakriyāṃ karoti | viruddhajñānena nāyaṃ sarpa ityādirūpeṇa   
sarpajñānasyāprāmāṇyagrahe tasya hataprāmāṇyajīvatvena mṛtasarpavad na   
bhayādyarthakriyākaratvam | evaṃ ca gaganatattvajñānāṃ nīlaṃ nabha iti   
jñānasya hataprāmāṇyajīvasyārthakriyākāritvābhāvād   
gaganatattvājñajñānavailakṣaṇyena [kh: tattvajña] na bhramatvamiti || 19   
||  
  
p. 427)  
  
darpaṇapratibimbasya vyavahāraḥ samo [k: hārasamo] bhavet |  
abhijñasyānabhijñasya cāpyato'sti bhidā tayoḥ || 20 ||  
  
darpaṇeti | viditagaganatattvasya nīlaṃ nabha iti vyavahāro yastasya   
darpaṇapratibimbagaje'yaṃ gaja ityādivyavahāraḥ samo bhavet | ato   
gaganābhijñasyānabhijñasyāpi [k: nabhijñasya nāsti] nīlaṃ nabha iti   
jñānayorbhedo'sti || 20 ||  
  
jñasya pramaiva tajjñānamajñasya [g: manyasya] tu bhramātmakam   
|  
jñānināṃ jñānameva syāt sarvo'pi vyavahārakaḥ || 21 ||  
  
jñasyeti | gaganatattvajñasya pramaiveti bhramaprayuktārthakriyābhavāditi bhāvaḥ   
| tajjñānaṃ nīlaṃ nabha iti jñānam | dārṣṭāntike yojayati - jñānināṃ   
jñānameveti | proktavad hataprāmāṇyajīvatvānnānarthāvahaḥ [k:   
nārthāvahaḥ] sarvo'pi vyavahāra iti bhāvaḥ || 21 ||  
  
darpaṇapratibimbānāṃ vyavahāreṇa sammitaḥ |  
abhijñānāmato bhūyo nahi bhrānteḥ samudbhavaḥ || 22 ||  
  
jñānivyavahāro darpaṇapratibimbavyavahāratulya ityāha - darpaṇeti | ataḥ   
tadvyavahārasya bādhitatvāt | bhrānteriti | jñānivyavahārasya   
jñānamātrarūpatvena na tasya bhrāntitvamiti bhāvaḥ || 22 ||  
  
kevalājñānajanitaṃ jñānena vinivartate |  
doṣe'na janitaṃ kasmādvilīyed jñānamātrataḥ || 23 ||  
  
nanu rajjvajñānajātasarpasya tajjñānānnivṛttivadadvayātmājñānād   
avabhāsamānadṛśyasyādvayajñānāt [k, kh: dabhāsa] kuto na   
nivṛttiriti cedāha - kevaleti | kasmādvilīyediti | vilīyetetyarthaḥ | jñānasya   
tadvilayakāraṇatvābhāva iti tātparyam || 23 ||  
  
ata eva taimirikaḥ paśyed [kh: paśyan] jānannapi dvayam |  
jagadābhāsa eṣastu karmados'samudbhavaḥ || 24 ||  
  
atrodāharaṇamāha - ata eveti | jagadudbhave ko'yaṃ doṣaḥ kāraṇamiti cedāha   
karmeti || 24 ||  
  
p. 428)  
  
tasmādākarmavilayaṃ vyavahāro na līyate |  
samāpte karmaṇi tataḥ śiṣyedadvayacinmayam || 25 ||  
  
tasmāt jñānamātreṇāvināśyatvāt [k: mātreṇa vi] | karmaṇi samāpte   
phaladānena prakṣīṇe sati | jagadābhāsarahitamadvayacinmayamātmarūpaṃ śiṣyet |   
ajñānamūlakadehādyahaṃbhāvodbhūtakarmamūlakatvājjagataḥ | ajñānasya   
jñānena nivṛttāvapi pravṛttakarmavilayādeva jagataḥ svarūpato'navabhāsa iti   
tātparyam || 25 ||  
  
tasmānnāstyeva vijñānāṃ [k: vijñānaṃ] kadāpi bhrāntisambhavaḥ   
|  
iti śrutvā punarvipraḥ papraccha nṛpanandanam || 26 ||  
  
tasmād vyavahārasya jñānamātratvānna [k: hārajñāna]   
bhrāntisambhavaḥ | karmaśeṣādvaitābhāsa iti śrutvā || 26 ||  
  
aho nṛpātmaja kathaṃ jñānināṃ karma sambhavet |  
jñānāgnisaṃsparśane'pi karmatūlaḥ kathaṃ sthitaḥ || 27 ||  
  
jñānināṃ kathaṃ karmaśeṣa ityākṣipati - aho iti || 27 ||  
  
athāha hemāṅgado'pi vipraṃ taṃ nṛpanandanaḥ |  
brahman śṛṇu pravakṣyāmi trividhaṃ karma jñāninām || 28 ||  
  
atha viprapraśnānantaram | jñānināṃ sarveṣāṃ trividhaṃ karma samānaṃ syāditi   
sambandhaḥ || 28 ||  
  
sarveṣāṃ ca samānaṃ syādapakvaṃ pakvameva ca |  
hatoditaṃ ceti tatra naśyed jñānādamadhyamam || 29 ||  
  
tannāmānyāha - apakvamiti | sañcitaṃ prārabdhaṃ kriyamāṇamiti trividhaṃ   
karma | tatra teṣu madhye jñānāt pakvātmakaprārabdhakarmaṇo madhyamādanyad   
dvayaṃ naśyet || 29 ||  
  
karmaṇāṃ pācakaḥ kālo niyatyā niyataḥ sthitaḥ |  
kālena pācitaprāyaṃ pakvaṃ karma samīritam || 30 ||  
  
eteṣāṃ svarūpaṃ vivecayati - karmaṇāmityādi | etāvatā kālenāsya karmaṇaḥ   
pāko bhavediti bhagavatsaṅkalpātmakaniyatiniyamitaḥ kramikakriayarāśirūpaḥ   
kālaḥ karmaṇāṃ pācakaḥ | pācitaprāyamiti | atyantaparipāke hi yugapat sarvaṃ   
phalapradonmukhameva bhavediti tātparyam || 30 ||  
  
p. 429)  
  
apācitamapākvaṃ syād jñānotpatteranantaram |  
kṛtaṃ hatoditaṃ viddhi jñānāddhatasamudbhavāt || 31 ||  
  
apācitamiti | tatpuruṣāyuṣā paripākānarhamityarthaḥ | anantaraṃ kṛtaṃ karma |   
nāmno'nvarthatāmāha - hateti | jñānāddhataphalapradaśaktimattvena   
samudbhavādityarthaḥ || 31 ||  
  
tatra pakvaṃ tu yat karma tadārabdhamitīryate |  
āvegaṃ muktaśaravattiṣṭhatyeva phalapradam || 32 ||  
  
tiṣṭhatyeveti | na jñānena naśyatīti bhāvaḥ || 32 ||  
  
tanmūlako jagadbhāso jñānasya tāratamyataḥ |  
sthito'pi bhrāntitulyo'pi na bhrāntiḥ phalabhedataḥ || 33 ||  
  
tanmūlakaḥ prārabhdakarmamūlakaḥ | sa jagadavabhāso jñānināmuttamādīnāṃ   
jñānaparipākatulyatayā sthita ityāha - jñānasyeti | tāratamyataḥ   
mandātimandatvādirūpeṇa [k, kh: rūpeṇākuto] | kuto na bhrāntiriti   
cedāha - phalabhedata iti | arthakriyābhedādityarthaḥ || 33 ||  
  
janayet tatkālaphalaṃ mandajñānavatāṃ sphuṭam |  
madhyānāmasphuṭaṃ [kh: madhyānāṃ ca sphuṭaṃ] tacca   
jñānināṃ phalabhāsanam || 34 ||  
  
jagadavabhāsaphalabhedameva mandamadhyamottamajñānināṃ krameṇāha -   
janayediti | jagadavabhāsaḥ svakāle mandajñānināṃ sukhādirūpaṃ phalaṃ janayet   
| madhyānāṃ jñānināṃ tatphalabhāsanaṃ jagadbhāsakāle mandajñānivadevāsti   
parantu tadasphuṭam | mandasuṣuptau   
maśakadaṃśanamandamārutajaduḥkhasukhasamamiti [k: sukhaṃ sama]   
bhāvaḥ || 34 ||  
  
uttamānāṃ tu tatkālaphalaṃ ca spaṣṭabhāsanam |  
śaśaśṛṅgasamaṃ brahman nahi tatphalamucyate || 35 ||  
  
uttamajñānināṃ tu jagadbhasanakāle sukhādiphalam anyadṛṣṭyā   
spaṣṭāvabhāsanamapi svadṛṣṭyā śaśaśṛṅgasamam ato na   
tatphalamityucyate || 35 ||  
  
p. 430)  
  
ajñānināṃ karmaphalaṃ puṣṭaṃ pūrvānusandhitaḥ |  
pūrvāparānusandhānāt [kh: pūrvopapuṣṭa] poṣitaṃ tatphalaṃ tu   
taiḥ || 36 ||  
  
evaṃ jñānināṃ jagadābhāsaphalabhedaṃ sāmānyenoktvā viśeṣeṇaitadeva   
bhūyo nirūpayitumādāvajñānināṃ phalaprakāramāha - ajñānināmiti |   
pūrvānusandhitaḥ puṣṭamityasyaiva vivaraṇam - pūrvetyādi | sukhāgamanāt   
pūrvamīdṛśaṃ sukhaṃ me bhaviṣyatīti taduttaraṃ caivaṃ sukhaṃ   
mayānubhūtamiti ca ciramanusandhānāt poṣitaṃ saṃskārarūpeṇa   
rāgādyutpādakatenāntaḥ sthitaṃ bhavati || 36 ||  
  
jñānināṃ phalasandhānaṃ chinnamātmānusandhitaḥ |  
ato na puṣṭaṃ mandānāmārabdhajanitaṃ phalam || 37 ||  
  
mandānāṃ jñānināṃ tatphalasyānusandhānaṃ madhye madhya   
ātmānusandhitaśchinnaṃ bhavati | ato'jñānināmiva na tatpuṣṭaṃ bhavati || 37 ||  
  
madhyānāṃ jñānināṃ tacca phalaṃ mandasuṣuptiṣu |  
maśakādikṛtaṃ duḥkhamiva tat sūkṣmatāṃ gatam || 38 ||  
  
sadā nirodhasamādhimatāṃ madhyajñānināṃ samādhiviśleṣadaśāsu   
prārabdhaphalaṃ duḥkhaṃ sukhaṃ vā suṣuptau   
maśakamandamārutakṛtaduḥkhasukhavat sūkṣmatāṃ prāptaṃ bhavati || 38 ||  
  
uttamajñānināṃ tattu phalaṃ pūrṇamapi [kh: pūrvamiti] sthitam |  
dagdharajjuriva bhavet sthitātmajñānavaibhavāt || 39 ||  
  
uttamajñānināṃ bāhyasamādhimatāmanyadṛṣṭyā eṣa sukhī duḥkhīti   
vyavahārayogyatvena pūrṇaṃ sthitamapi dṛśyābhasaphalaṃ [k:   
dṛśya] sukhādidṛṣṭyā dagdharajjuvadbhavet | kuta evamiti cedāha -   
sthiteti | madhyajñāninaḥ samādhiviśleṣāt svarūpānusandhānaṃ vicchidyate   
uttamasya tu sadānusandhānātmajñānasthitimāhātymāddagdharajjuvadbhavediti   
bhāvaḥ || 39 ||  
  
p. 431)  
  
yathā nāṭakavṛtteṣu naro veṣāntaraṃ gataḥ |  
hṛṣyan viṣīdaṃśca bhūyo nāntarvikṛtimāpnuyāt || 40 ||  
  
uttamajñāninastatsukhādyanubhavaprakāraṃ darśayati yatheti | veṣāntaraṃ   
strīveṣam | putrodbhavabhartṛviyogādyabhinayaiḥ hṛṣyan viṣīdan || 40 ||  
  
evameṣa sthitajñānī supūrṇaphalasaṅgataḥ |  
na phalaiḥ spṛśyate tasmāttatphalaṃ śaśaśṛṅgavat || 41 ||  
  
lokadṛṣṭyā rājyalābhaputramaraṇādau hṛṣyan khidyan   
supūrṇaphalasaṅgato'pyantaḥ sarvasya svātmamātratvadṛḍhaniścayena phalasya   
dvitīyasyābhāvānna taiḥ spṛśyate | phalasambandhābhimānavānna bhavatīti   
tātparyam || 41 ||  
  
ajñānibhistu śuddhātmā nopalakṣita eva hi |  
ato dehātmabhūtāste dṛśyasatyavimarśanāḥ || 42 ||  
  
ajñānināṃ kutaḥ phalasambandhābhimāna iti cedātmajñānābhāvena   
dṛśyasatyatvaniścayādityāha - ajñānibhiriti | dehātmabhūtāḥ svātmānaṃ   
dehādimayaṃ manyamānāḥ dṛśye satyatvavimarśanaṃ yeṣāṃ te || 42 ||  
  
mandajñānibhirātmā tu viditaḥ śuddhacinmayaḥ |  
jagaccāsatyato dṛṣṭaṃ tathāpyabhyāsamāndyataḥ || 43 ||  
  
mandajñānināṃ kathaṃ phalabhoga iti cenmadhye madhye   
svarūpānusandhānavismṛtyā dehātmabhāvaprāptyetyāha - mandeti |   
vismṛtau nimittamāha - abhyāsamāndyata iti || 43 ||  
  
prāgvāsanāhṛtajñānāste dehātmaprabhāsanam |  
jagataḥ satyatābhāsaṃ madhye madhye samāyayuḥ || 44 ||  
  
vāsanayā hṛtaṃ vicchinnamanusandhānātmakaṃ jñānaṃ yeṣāṃ te   
mandajñāninaḥ | dehe ātamtvaprabhāsanaṃ jagataḥ satyatābhāsaṃ ca madhye   
madhye prāgvad jñānotpatteḥ pūrvamiva samāyayuḥ || 44 ||  
  
p. 432)  
  
bhūyo jñānavasanayā [k: vāsanā yā] vidhunvantyasatīṃ dṛśam |  
vāsanaivaṃ satyamithyājñānayośca parasparam || 45 ||  
  
nanveteṣāṃ bhūyaḥ saṃsāraprasaktiriti cedāha - bhūya iti |   
abhyastajñānavasanayā prodbuddhayā | asatīṃ dehātmatvādiviṣayām | vāsanā   
parasparaṃ militeti sambandhaḥ || 45 ||  
  
militā mandajñānināmato madhye phalaṃ sphuṭam |  
same'pi vāsane caite nahi tulye mahīsura || 46 ||  
  
madhye mithyājñānavāsanodbodhakāle | nanvevaṃ vāsanayostulyatvena   
tajjñānaṃ pratibaddhaṃ mokṣāsādhakaṃ [k, kh: mokṣasā] bhavediti   
cennetyāha - same'pīti | samānānuvṛttike apītyarthaḥ || 46 ||  
  
satyajñānavāsanayā bādhyate vāsanā'parā |  
na ca mithayavāsanayā bādhyate satyavāsanā || 47 ||  
  
kuto na tulyeti cedajñānavāsanāyā bādhitatvādityāha - satyeti | aparā   
avidyāvāsanā | satyavāsanāyāḥ prabalapramāṇajātatvena mithyāvāsanayā na   
bādha ityāha - na ceti || 47 ||  
  
mithyāvāsanayāviṣṭo vismṛtaḥ kevalāṃ parām [k, paraḥ; kh:   
param] |  
tato mithyāvāsanāṃ tu viniścitya bhramātmikām || 48 ||  
  
nanu mithyāvāsanāyā bādhitatve satyavāsanānivṛttiḥ [k, kh: nāyā   
nivṛttiḥ] kathaṃ mithyāvāsanākāla iti cedāha - mithyeti |   
abhyāsāprakarṣānmithyāvāsanā'nantajanmābhyastā bādhitā'pyanuvartate | tataḥ   
prārabdhodbodhena kevalāṃ parāṃ vāsanāṃ vismṛtaḥ san mithyāvāsanāviṣṭo   
bhavati | tataḥ prāptāṃ mithyāvāsanāṃ satyavāsanāviṣṭo bhrāntirūpāṃ niścitya   
|| 48 ||  
  
vidhūya vāsanāṃ satyāmupaiti brāhmaṇottama |  
tato na bādhitā satyavāsanā bhavati kvacit || 49 ||  
  
mithyāvāsanāṃ bhramātmikāṃ niścitya tato vidhūyeti sambandhaḥ | satyāṃ   
vāsanāmupaiti samprāpnoti | tato mithyāvāsanāyā bhrāntitvaniścayāt || 49 ||  
  
p. 433)  
  
madhyamasya vismṛtirno na mithyājñānameva ca |  
avismṛtasyecchayaiva mithyājñānaṃ kvacidbhavet || 50 ||  
  
evaṃ mandajñāninaḥ sthitimuktvā madhyasya sthitimāha - madhyamasyeti |   
satyavāsanāvismṛtirno | madhye śāriravyavahāradaśāyāṃ   
satyavāsanāmavismṛtasyaiva svecchayā vyavahāropayuktaṃ mithyājñānaṃ   
bhavet || 50 ||  
  
siddhasyaiṣā sthitiḥ proktā sādhakasyocyate śṛṇu |  
yathā yathā tatparaḥ syāttathā'vismṛtirucchritā || 51 ||  
  
evaṃ sāmānyato madhyamasya sthitimuktvā tasya siddhasādhakatvena dvaividhyād   
dvayoḥ krameṇa sthitiṃ vaktumāha - siddhasyeti | tatparaḥ   
samādhyabhyāsaparaḥ | ucchritā dṛḍhā'vismṛtiḥ || 51 ||  
  
pūrṇasya vismṛtirnāsti [kh: ca smṛti] mithyājñānaṃ   
prayatnataḥ |  
uttamasya punarbrahman samādhivyavahārayoḥ || 52 ||  
  
pūrṇasya samādhyabhyāsapāraṅgatasya prayatnataḥ svecchayā |   
uttamajñānisthitimāha - uttamasyeti || 52 ||  
  
na bhedo leśato'pyasti yato'vismaraṇaṃ sadā |  
yaḥ samādhiparo madhyastasya yā'vismṛtiḥ sthitā || 53 ||  
  
sthiterna bhedaḥ | atra hetuḥ - yata iti | nanvevaṃ cenmadhyamottamayoḥ ko   
bheda iti cedāha - ya iti | nanvevaṃ cenmadhyamottamayoḥ ko bheda iti cedāha   
- ya iti | avismṛtiḥ || 53 ||  
  
seṣanmlānā [k: saiṣā] bhavenmithyājñānabhūmiṣu bhūsura |  
yastūttamo'pi svācchandyāt prārabdhavaśato'pi vā || 54 ||  
  
sā avismṛtiḥ | mithyājñānadaśāsu īṣanmlānā bhavet vyavahāradaśāsu   
satyavāsanā vicchinneva bhavediti tātparyam | uttamasya   
kadāpyavismṛteramlānatetyāha - yastviti | svācchandyāt svecchayā   
prārabdhādvā samādhyatatparo vyavahāraparaḥ |   
tāapyavismṛtiramlānaivetyarthaḥ || 54 ||  
  
p. 434)  
  
samādhyatatparo bhūyāt tasyāmlānaiva cāsmṛtiḥ |  
vastutaḥ śṛṇu bhūdeva madhyamottamajñāninām || 55 ||  
  
evaṃ madhyamottamayoḥ prārabdhābhyupagamena tatphalaṃ pratipādya samprati   
tayorna prārabhdmapītyāha [k, kh: mityāha] vastuta iti || 55 ||  
  
karma naivāsti [k: marṇaivāsti] yatkiñcidyataste pūrṇatāṃ gatāḥ |  
saṃvidātmātiriktaṃ yanna te paśyanti kiñcana || 56 ||  
  
yatkiñcit prārabhdaṃ karmāpi | pūrṇatvaṃ gatānāṃ kuto na prārabdhamiti cedāha   
- saṃviditi | yat yasmāt | te madhyamā uttamāśca [k: uttamā nāsti]   
saṃvidātmātiriktaṃ na kiñcana paśyanti | atredaṃ tātparyam -   
karmādṛṣṭaṃ [k, kh: karmādṛṣṭaphalā] phalānurodhena kalpyate   
| jñāniṣu phaladarśanājjñānena prārabdhānivṛttyabhyupagamaḥ | tacca phalaṃ   
mandajñāninyeva sambhavatīti tasyaiva kalpanīyaṃ prārabdhaṃ nānyayoḥ | phalaṃ   
ca [k, kh: caitadeva] tadeva bhavati yatsukhādyantaḥkaraṇārūḍhaṃ   
svīyatvena bhāseta | nahi madhyamottamayorantaḥkaraṇārūḍhaṃ tatsvīyatvena   
bhātīti vaktuṃ yuktam samādhau sukhāderatyantamabhānāt vyutthāne ca   
pratibimbānāṃ darpaṇamātrātmatvavaddṛśyamātrasyānātmanaḥ [k:   
mātrāt sattva] svātmadṛṅmātratvapratīterātmamātratvena   
bhāsamānasukhādeḥ svīyatvenābhānāt | na ca svātmetvenāpi bhāsamānaṃ   
sukhādi prārabdhanimittakameveti vācyam parakīyatvena bhāsamānasukhāderapi   
bhāsamānatvasāmānyāt svaprārabdhamūlakatvaprasaṅgāt | nahi   
tatparaprārabdhamūlakameveti vaktuṃ śakyam paraiḥ svīyatvena   
jñāyamānasukhādereva tatprārabdhanimittakatvāt svīyatvena jñāyamānasya tasya   
svaṃ pratyevaṃ phalatvāt parakīyatvena jñāyamānasya tasya sukhyahamiti   
svasambandhānubhavānimittasya ghaṭāditulyatvena taṃ pratyaphalatvācca   
[k, kh: prāpya phala] |  
  
p. 435)  
  
atasteṣāṃ phalabhūtasukhābhāvānna prārabdhakalpane prayojanamiti |   
mandajñāninastu sarvaṃ saṃvinmātramiti satyavāsanā'nusandhānavismaraṇena   
vyavhāraprasaktau tātkālikasukhādeḥ svīyatvena bhānādasti   
prārabdhakalpanaprayojanam | nanu mandajñānināṃ   
vāstavasvarūpānusandhānavicchedena viparītapratyayasambhave   
tadviparītapratyayaiḥ pratibaddhatajjñānasya na puruṣārthasādhakatvaṃ sākṣāditi   
cet satyamevaitaditi [k, kh: satyamevaṃ vai taditi] kecidāhuḥ |   
tattvavidastu samyagjñānasamakālamevājñānanivṛtteḥ svarūpāvaraṇasya   
naṣṭatvāt prārabdhanimittakājñānavikṣepaśaktereva kiñcitkālamanuvṛttiḥ |   
phalapradānamātreṇa prārabdhe svata upakṣīṇe sati dehāntaraprāpakakarmābhāvāt   
svarūpāvarakājñānāntarotpattinimittābhāvācca   
vikalpotpādakāntaḥkaraṇasyāpyanindhanānalavannāśe dehāntarāsambhavo   
brahmātmamātrapariśeṣa iti mokṣo'varjanīya eva | yasya tu viparītapratyayena   
jñānaṃ bādhitameva bhavenna tasya samyag jñānam kintu jñānābhāsa eva | ata   
eva kevalajñānijīvanmuktayorbhedaḥ śāstroktaḥ saṅgacchate | mandajñāninaḥ   
sadānusandhānābhāvenā'ntakāle yaṃ yaṃ vāpi smaran bhāvam (bha0 gī0 8|  
6) iti nyāyena prārabdhanimittkaviparītasmaraṇena dehāntaraprasaṅga ityapi na   
madhyamottamajñāninorapi prārabdhanimittakaviparītabhāvanāyā durnivāratvāt   
[k, kh: durnivāratvāt ityasyāgre yaṃ yaṃ vāpītyetasya   
jñānyatiriktaparatvāt | ajñānasya jñānasamakālanaṣṭatvena prārabdhakṣaye   
ityadhikaḥ pāṭhaḥ |] taryoraphalībhūtasukhāderākasmikatvavāraṇāya   
kathañcit prārabdhasyābhyupeyatvāt | tayorna prārabdhamiti tu   
mandajñāniprārabdhavisadṛśatvāditi [k, kh: viparītasadṛśatvāt]   
yojanīyam | yaṃ yaṃ [k, kh: yaṃ yaṃ ...... prārabdhakṣaye nāsti]   
vāpītyetasya jñānyatiriktaparatvāt | ajñānasya jñānasamakālanaṣṭatvena   
prārabdhakṣaye manaso'pi [k, kh: na so'pi] nāśādantakāle jñānino   
viparītasmṛtyasambhavāt | tathā ca   
kevalajñānijīvanmuktayordṛṣṭaduḥkhasattvāsatvābhyāṃ bhedo jñeyaḥ | ata   
evoktam - tīrthe śvapacagṛhe vā naṣṭasmṛtirapi parityajan deham |   
jñānasamakālamuktaḥ kaivalyaṃ yāti hataśokaḥ || (pa0 sā0 83) iti | tathā   
- ekavāraṃ pramāṇena śāstrādvā guruvākyātaḥ | jñāte [k: iti]   
śivatve sarvasthe pratipattyā dṛḍhātmanā || karaṇena [k, kh:   
kāraṇena] nāsti kṛtyaṃ kvāpi bhāvanayāpi vā [k, kh, g:   
ca] || (śi0 dṛ0 7|5-6) iti || 56 ||  
  
p. 436)  
  
karma śeṣaṃ kathaṃ śiṣyed yataḥ sarvaṃ cidagninā |  
bhasmīṛtamatasteṣāṃ na kiñcit pariśiṣyate || 57 ||  
  
sarvasya saṃvidātmānatirekadarśanād madhyamottamānāṃ mandajñānivat   
śeṣaṃ [k, kh: śeṣakarmārabdha] karma prārabdharūpaṃ na   
śiṣyatītyāha - karmeti | sarvaṃ dvaitam | na kiñcit karma || 57 ||  
  
aindrajālikakarmeva tvitaraireva dṛśyate |  
śṛṇu brahman rahasyaṃ te pravakṣyāmi samāsataḥ || 58 ||  
  
nanūttamajñānināṃ harṣaviṣādādiprārabdhaphalakāryaṃ dṛśyata iti cedāha   
- aindreti | aindrajālikasya yatkarma svaśiraśchedādirūpaṃ tadyathetaraireva   
dṛśayte svena na dṛśyate evamasya harṣādikamiti bhāvaḥ | jñānināṃ   
śivatulyatvānna karmetyāha - śṛṇviti || 58 ||  
  
śivasya yā dṛśiḥ saiva jñānināṃ dṛṣṭirucyate |  
nāsti bhedo leśato'pi satyametanna saṃśayaḥ || 59 ||  
  
dṛśiḥ [k: dṛśiḥ nāsti] śuddhacidātmakasvātmamātrarūpā | ato na   
prārabdhaśeṣa iti bhāvaḥ || 59 ||  
  
p. 437)  
  
tasmānna kiñcit karmāpi jñānināmanuvartate |  
iti śrutvā sa vasumān hemāṅgadanirūpitam || 60 ||  
  
kiñcit | jñānināṃ madhyamottamānām | iti rājakumāroktaṃ sarvam || 60 ||  
  
sarvasandehanirmukto vijñānaviśadāśayaḥ |  
pūjito rājaputrādyaiḥ svaṃ sthānaṃ pratyapadyata || 61 ||  
  
prāptau svanagaraṃ rājaputrāvapi tataḥ param |  
evaṃ śrutvā punā rāmaḥ papracchātrisutaṃ munim || 62 ||  
  
śrutametaddhi vijñānaṃ guro tvanmukhanirgatam |  
vinaṣṭo mama sandeho viditaṃ tanmahatpadam || 63 ||  
  
tanmahatpadaṃ śuddhacidadvayātmarūpam || 63 ||  
  
sarvānusyūtasaṃvittimātrātmā bhāti sarvataḥ |  
tathāpi bhavatā proktamāditaḥ sarvameva tu || 64 ||  
  
svānubhavamevāha - sarveti | sarveṣu vedyākāraparicchinnajñāneṣu   
yānusyūtā saṃvittiḥ śuddhacidrūpā tanmātrarūpo mamātmā sarvato bahirantaśca   
bhāti | yadyapyahaṃ kṛtakṛtyaḥ tathāpi proktārthasyāvismartavyatvena   
proktākhilārthaṃ saṃkṣepeṇa brūhīti pṛcchati - tathāpīti || 64 ||  
  
saṃkṣepeṇa punarbrūhi vijñānaṃ sāravattaram |  
yāvaddhārayitavyaṃ me guro sarvātmanā mayā || 65 ||  
  
me sarvātmanā yāvaddhārayitavyaṃ tāvad brūhi || 65 ||  
  
ityāpṛṣṭaḥ sa rāmeṇa punaḥ prāhātrinandanaḥ |  
śṛṇu rāma pravakṣyāmi sarvasāratamaṃ punaḥ || 66 ||  
  
sarvasya proktasya sāratamam || 66 ||  
  
yā citiḥ parameśānī pūrṇāhantāmayī parā |  
sā svātantryābhidhamāyāśaktimāhātmyataḥ sadā || 67 ||  
  
yā tvayā svātmatvenānubhūyamānā parameśānī sarvādhikeśanaśīlā |   
paramasvātantryayuteti bhāvaḥ | kiṃ tat svātantryamiti cedāha -   
pūrṇāhantāmayīti | citerhi jaḍavailakṣaṇyāya kaścana dharmo'vaśyamabhyupeyaḥ   
| sa ca svarūpasphūrtireva | sphūrtiśca dvividhā lokasiddhā - ahamiti   
[k, kh: ahamidamiti] idamiti ca | tatredamiti sphūrteḥ paratantratvena   
parāpekṣāyāmanavasthādiprasaktyā citerahamityeva sphūrtirvācyā | sā   
cāhaṃsphūrtidehādāvapūrṇā kālādiparicchedāt [k: kalā] | iyaṃ   
tvakhilakālādisvarūpasādhanabhūtaciti viśrānteti pūrṇā | ataḥ   
pūrṇāhantetyucyate | svarūpānatiriktā seti tanmayītyucyate | akhaṇḍarūpāyā eva   
citerupadeśāvasare evaṃ vibhajya kathanaṃ svarūpaparicayāya | ata eva parā   
anuttarā | paraciteryat svātirikte dṛśye viśramaḥ [k: viśrāmaḥ]   
sā'hantā | sā ca dehādiviśrāntā paricchinnetyucyate | dehādivyāvṛttaśuddhaciti   
viśrāntā pūrṇāhantetyucyate | evaṃvidhā sā citiḥ   
svātantryābhidhamāyāśaktimāhātmyataḥ pūrṇāhantaiva sṛṣṭyādau   
sisṛkṣoricchātmikā svātantryamiti sṛṣṭikāle kartuḥ kriyātmikā māyeti cocyate   
| prakṛte [k: na tu] kriyā hi na [k: kriyāhīna] parispandarūpā   
pariṇāmarūpā vā kintu darpaṇapratibimbāvabhāsavada(va)bhāsarūpā |   
evaṃ ca pūrṇāhantā svātantryaṃ māyeti jñānecchākriyātmakaśaktitrayamuktam   
| māyāśaktermāhātmyaṃ mahitvamucchūnatā | tato jagadavabhāsayedityanvayaḥ |   
sadeti pūrṇāhantāyāḥ svarūpabhūtatvena jagadavabhāsasya kālaparicchedo nāstīti   
bhāvaḥ | ata evoktam - sadā sṛṣṭivinhodāya (śi0 sto0 20|9) ityādi ||   
67 ||  
  
p. 438)  
  
jagadābhāsayed nūnaṃ durghaṭaikavidhāyinaḥ |  
pratibimbavadādarśe tatprakāraṃ śṛṇu kramāt || 68 ||  
  
durghaṭaikavidhāyino māhātmyata iti sambandhaḥ | durghaṭasyaikamasahāyaṃ   
yadvidhānakartṛ tasmādityarthaḥ | evaṃ jagadavabhāsanakāle'pi   
svasyādvaitacinmātratvaṃ na pratihataṃ bhavatītyetad dṛṣṭāntadvārāha -   
pratibimbeti | tatprakāraṃ jagadavabhāsanaprakāram | kramāt kāryakāraṇakramāt ||   
68 ||  
  
p. 439)  
  
yā sā parā citiḥ pūrṇā pūrṇāhaṃbhāvabṛṃhitā |  
svātantryavaśataḥ svātmarūpaṃ dvedhā'vabhāsayat || 69 ||  
  
yā sā anupadaṃ nirūpitā | pūrṇāhambhāvenāparicchinnasvarūpasphūrtyā   
vṛṃhitā nirbharā sphūrtyaikaghaneti [k: sphūrtyeka] yāvat |   
svātmarūpaṃ citsphūrtighanam || 69 ||  
  
tatraikāṃśe'pyahaṃbhāvo'pūrṇa ābhāsito yadā |  
tadā dvitīyabhāgastadahaṃbhāvavinirgataḥ || 70 ||  
  
dvividhatāmevāha - tatreti | svarūpe ityarthaḥ | aṃśadvayamavabhāsya   
ekāṃśe'pūrṇāhaṃbhāvo'pi yadā'vabhāsitaḥ tadā yo dvitīyabhāgaḥ   
svetarabhāga[k, kh: svetarabhāgaḥ nāsti]   
stadahaṃbhāvāttasmādapūrṇākhyādapūrṇāhaṃbhāvādvinirgato'bhavat [k:   
bhavet] | apinā svarūpabhūtapūrṇāhantāyā iyamanyeti sūcitam | ata eva   
svarūpalopo nāstīti jñeyam | svātmanyaṃśadvayamavabhāsya tatraikāṃśe   
paricchinnāhaṃbhāvāvabhāsanaenetarāṃśamahaṃbhāvānākrāntamavabhāsayad  
iti bhāvaḥ || 70 ||  
  
bāhyamavyaktamabhavat taddṛṣṭyaiva bhṛgūdvaha |  
apūrṇāhaṃbhāvayuta eṣa proktaḥ sadāśivaḥ || 71 ||  
  
yo'yamaṃśo'haṃbhāvānākrāntaḥ sa bāhyapadārtharūpamavyaktamabhavat   
[k, kh: meva bhavet] | aṃśadvayādibāhyaparyantavikalpāvabhāsaḥ   
sarvo'pi paricchinnāhaṃbhāvākrāntacidaṃśadṛṣṭyaiva na tu   
pūrṇaciddṛṣṭyetyāha - taddṛṣṭyaiveti | eṣa   
paricchinnāhaṃbhāvayutacidaṃśa eva sadāśiva ityuktaḥ yamaupaniṣadā   
īśvaraṃ prāhuḥ || 71 ||  
  
sa tamavyaktabhāgaṃ tu paśyan bhinnamapi svataḥ |  
  
saḥ sadāśivaḥ | svataḥ svasmāt | bhinnaṃ paśyannapi | ahametaditi sadā   
anusandhiparo'bhimānaparo'bhavaditi [k, kh: abhimānaparo nāsti]   
śeṣaḥ | aupaniṣadāstvetamavyaktabhāgamevāvidyāmāyādiśabdairvyavaharanti |   
yathāsmaddehe vibhedena bhāsamāne'pyahaṃbhāvādasmākaṃ   
svāmitvamevamasyāvyakta iti jñeyam || 72 ||  
  
p. 440)  
  
sa eva bhūyaḥ svātantryāt sisṛkṣurvividhaṃ jagat |  
avyaktamātmano dehametadevāhamāsthitaḥ || 73 ||  
  
sa eva sadāśiva eva | svātantryāt svāhaṃbhāvarūpāt | avyaktarūpamātmadehaṃ   
dṛṣṭveti śeṣaḥ | etadevāvyaktarūpa evāhamāsthita ityevaṃ yadānusandhānapara   
iti sambandhaḥ || 73 ||  
  
ityevamanusandhānapara īśvara ābabhau |  
avyaktamabhimānenāviṣṭa īśvara eva tu || 74 ||  
  
tadā sadāśiva eveśvara ābabhau | ahametaditi citprādhānyenānusandhiparaḥ   
sadāśivaḥ etadahamityavyaktaprādhānyānusandhipara īśvara iti bhāvaḥ |   
avyaktamahamityabhimānenāviṣṭa īśvara eva tridhā'bhavaditi sambandhaḥ || 74 ||  
  
tridhā samabhavad rudraharidruhiṇarūpataḥ |  
dṛṣṭṛdṛśyāhārāśisamudāyāvabhāsakāḥ [k: bhāsakaḥ] ||   
75 ||  
  
tatreśvaraḥ svasvātantryādavyaktaṃ tamaḥsattvarajoguṇairbahuvidhamābhāsya   
tattadguṇaparicchinnāvyaktāṃśeṣvasaṃkhyāteṣu   
paricchinnāhantārūpābhimānena rudraharindruhiṇarūpeṇa tridhā rāśitrayarūpeṇa   
samabhavat | trayāṇāṃ sṛṣṭisthitisaṃhārakriyā āha - draṣṭriti |   
mahārāśirbrahmāṇḍam | tadanekatvābhiprāyeṇa - samudāya iti |   
utpattyavabhāsakāḥ || 75 ||  
  
vidhayo vividhā āsaṃstathā tadrūpasaṃsthitāḥ |  
bahavo harayo'pyāsaṃstatsaṃhāraparāyaṇāḥ || 76 ||  
  
tadrūpasaṃsthitā aṇḍānāṃ rūpaṃ saṃsthitaṃ yebhyaḥ | sthitikartāra iti yāvat |   
saṃhāraparāyaṇā rudrā āsanniti sambandhaḥ || 76 ||  
  
p. 441)  
  
anekaśo'bhavan rudrā evameṣa jagadvidhiḥ |  
evaṃvidhaṃ jagattattvaṃ darpaṇapratibimbavat || 77 ||  
  
anekaśo rudrā āsannityarthaḥ | atrāṇḍānāmanantatvena brahmādīnāmanantatvaṃ   
jñeyam | jagato vidhirvidhānam | evaṃ proktavat | evaṃvidhamapi jagattatvaṃ   
paraciteravyatiriktamevetyāha [k: parā] - darpaṇeti || 77 ||  
  
bhāsate kevalaṃ rāma nahi jātaṃ tu kiñcana |  
parā citiḥ prapūrṇāhaṃbhāvarūpaiva sarvadā || 78 ||  
  
evamavabhāsanameva jagadutpattyādi na tasyārambhaḥ pariṇāmo vetyāha -   
bhāsata iti  evamavabhāsanamātrasāratvājjagadavabhāsane'pi paraciteḥ [k:   
parā] svarūpādapracyutimāha - parā citiriti || 78 ||  
  
sthitāpyanekā sampūrṇāhaṃbhāvaparibṛṃhitā |  
yathā tvaṃ rāma sarvasmin dehe'haṃbhāvabṛṃhitaḥ || 79 ||  
  
vastutaḥ sadāśivādikṛmyantānāṃ   
tanmātrarūpatvādanantaparicchinnāhaṃbhāvapūrṇāpi setyāha - sthiteti |   
rūpaiva sthitāpīti sambandhaḥ | etadeva sadṛṣṭāntamupapādayati - yatheti || 79   
||  
  
pṛthag netrādyahaṃbhāvairapi tattatkriyāparaḥ |  
evameva parā saṃvit pūrṇāhantāsamāśrayā || 80 ||  
  
yathā tvamakhiladehavyāptāhaṃbhāvavānapi   
rūpādigrāhakanetrāditattadekadeśāhantāsamudāyavān evameva sā parā saṃviditi   
|| 80 ||  
  
sadāśivādistambāntā'pūrṇāhantāśrayāpi vai |  
vastutaḥ saiva paramā citirevaṃ hi bhāsinī || 81 ||  
  
vastuta iti | vastutaḥ sā parasaṃvideva   
pūrṇāhantāparicchinnāhantāsadāśivādirūpe'navabhāsinītyarthaḥ || 81 ||  
  
dehāhaṃbhāvarūpastvaṃ svato rūparasādikam |  
grahītumasamartho'pi cākṣatādātmyametya tu || 82 ||  
  
adhunā sarvajñatvaṃ sarvakartṛtvaṃ sadāśivasya śuddhaparacitervastuto na   
kartṛtvādikamiti sadṛṣṭāntaṃ krameṇāha - deheti | svataḥ   
cakṣurāditādātmyamaprāpya akṣatādātmyamindriyatādātmyametya sarvaṃ   
gṛhṇāsīti sambandhaḥ || 82 ||  
  
p. 442)  
  
sarvaṃ gṛhṇāsi satatamevaṃ devaḥ sadāśivaḥ |  
svataḥ sarvābhedamayo brahmādistambarāśiṣu || 83 ||  
  
dārṣṭāntike yojayati - evamiti | sarvāntaryāmitvena sarvābhedamayaḥ || 83 ||  
  
antastādātmyamāpanno [k: ataḥ] jānāti ca karoti ca |  
yathā te nirvikalpaṃ tu rūpaṃ sarvāśrayaṃ hi sat || 84 ||  
  
sarvaṃ jānāti karoti ca | yatheti | darpaṇasthānīyaṃ tava nirvikalpaṃ   
śuddhacidrūpaṃ pratibimbasthānīyaṃ dehendriyādyakhilāśrayaṃ sadapi || 84 ||  
  
na kiñcidapi jānāti karoti ca bhṛgudvaha |  
evameva parā saṃvit sarvalokasamāśrayā || 85 ||  
  
na kiñcijjānāti karoti ca | jñeyakāryayorvastutaḥ svātmamātratvāditi bhāvaḥ |   
dārṣṭāntike saṅgamayati - evamiti || 85 ||  
  
bhedaleśamapi kvāpi na jānāti karoti ca |  
etāvajjāgataṃ sarvaṃ tasyāmevāvabhāsate || 86 ||  
  
kvāpi kāle | kuta evamiti cet ? jñeyakāryayostanmātrarūpatvādityāha -   
etāvaditi || 86 ||  
  
tatsvātantryāt [kh: svasvā] prabhūtaṃ [k: taśca] ca   
darpaṇapratibimbavat |  
jagato bhāsanaṃ sarvaṃ tasyā evāvabhāsanam || 87 ||  
  
avabhāsanaṃ bhavanaṃ ca darpaṇe svaśaktyā pratibimbānāmiva paraciti   
[k, kh: parācitiḥ] svasvātantryeṇa jagata ityāha - tatsvātantryāditi   
| avabhāsate prabhūtaṃ ceti sambandhaḥ | avabhāsanaṃ prakarṣeṇa | sarvaṃ [g:   
sattvaṃ] ca tadadhīnamiti bhāvaḥ | ata evāha - jagata iti | tasyāḥ paraciteḥ ||   
87 ||  
  
p. 443)  
  
yathādarśābhāsa eva [k, kh: eṣa] pratibimbāvabhāsanam |  
atra tvamahamanye ca draṣṭāro dṛṅmayāḥ khalu || 88 ||  
  
dṛśyavaddraṣṭṛṇāmapi tanmātratāmāha - atreti | jagatītyarthaḥ || 88 ||  
  
dṛśyāsaṃmelane śuddhacitireva na cetarat |  
ghaṭādidarpaṇo yadvad ghaṭādīnāmasaṅgame || 89 ||  
  
ye dṛṅmayā bhāsante teṣāṃ svarūpaṃ dṛśyasyāsammelane'navabhāse sati   
śuddhā parā citireva | etad dṛṣṭāntadvāropapādayati - ghaṭeti |   
ghaṭādipratibimbaparicchinnadarpaṇāṃśaḥ || 89 ||  
  
śuddhadarpaṇamātraḥ syādvibhedaḥ pratibimbataḥ |  
evaṃ vikalpasambhūtadṛśyābhāsapramārjane || 90 ||  
  
pratibimbakāle'pi bhedaḥ [k: bhedaprati] pratibimbarūpaupādhika ityāha -  
  
शेषिता परमा संविदद्वितीयस्वरूपिणी ।  
महानन्दघना चैषा दुःखलेशविवर्जनात् ॥ ९१ ॥  
  
सङ्कल्पेन भासमानदृश्यस्यानुल्लेखेन प्रमार्जने कृते सति शेषिता   
अनुल्लेखसाक्षित्वेन स्थिता स्वात्मसंविदद्वितीयस्वरूपिणी परसंविदेव ।   
तद्रूपस्य पुरुषार्थत्वसिद्धये सुखरूपतामाह - महानन्देति ।   
महताऽपरिच्छिन्नेनानन्देन घना निबिडा । अखण्डानन्दरूपेति यावत् । कुत   
एवमिति चेदाह - दुःखेति । दुःखस्यौपाधिकत्वेन वस्तुतः स्वरूपे   
तदभावादखण्डानन्दरूपता ॥ ९१ ॥  
  
सर्वानन्दघनाकारा यतः सर्वैरभीप्सिता ।  
सुखमात्मस्वरूपं स्यात् सर्वैर्यस्मादभीप्सितम् ॥ ९२ ॥  
  
सर्वेति । सर्वेषां प्राणिनां ये आनन्दा विषयाभिव्यक्त्याऽवभासमानाः   
तैर्घनो निबिड आकारः स्वरूपं यस्याः सा ।   
सर्वैरनुभूयमानानन्दमात्रस्वरूपेति यावत् । एवमेवैतदिति हेतुप्रदर्शनेन   
सम्भावयति - यत इति [क्, ख्: यत इति नास्ति] । आत्मा   
आनन्दैकरूपः सर्वाभीप्सितत्वात् स्त्रीसुखवदिति प्रयोगः । ननु सर्वाभीप्सितं   
सुखं भोग्यम् । तत्कथं भोक्तृरूपं स्यादित्याक्षेपपरिजिहीर्षयाह -   
सुखमिति । आत्मस्वरूपमेव सुखं भवेत् सर्वाभीप्स्तितत्वात् यन्नैवं तन्नैवम्   
यथा दुःखमिति प्रयोगः ॥ ९२ ॥  
  
प्। ४४४)  
  
यदर्थो देहादिभावो यन्न कस्यापि नेप्सितम् ।  
यस्यैव लेशो विषयानन्द इत्यभिधीयते ॥ ९३ ॥  
  
नन्वेष हेतुर्देहस्त्रीधनादिष्वीप्सितेषु [ग्: ईप्सितेषु नास्ति] व्यभिचरित   
इत्याशङ्कां शमयन्नाह - यदर्थ इति । देहादेर्मुख्येप्सितत्वाभावः   
[क्, ख्: देहादेर्देहमुखेय्] । यतो हि देहाद्यमात्मसुखार्थमीप्सितम्   
। एवं [ख्, ग्: अत एव] स्वर्गादिसुखार्थिनामनशनादिना   
देहादित्याग उपपद्यते । अत एव आत्मस्वरूपं कथञ्चिदपि कदाचिदप्यनीप्सितं   
नेत्याह - यदिति । आत्मस्वरूपमित्यर्थः । अत आत्मैव मुख्येप्सितत्वात्   
सुखात्मक इति भावः । ननु स्त्रीसुखादेः स्पष्टं   
भोग्यत्वानुभवात्तदतिरिक्तसुखस्याप्रामाणिकत्वान्नात्मनः सुखरूपतेति   
चेदाह - यस्यैवेति । यस्यात्मानन्दस्य लेश एव विषयानन्द   
इत्यागमेष्वभिधीयत इत्यर्थः । यथा गगनस्य निष्क्रियस्य   
घटादिपरिच्छिन्नांशे औपाधिकी क्रियोपलभ्यते यथा च चिदात्मनोऽवेद्यस्य   
दृश्यपरिच्छेदेनौपाधिकं वेद्यत्वम् एवं सुखस्य   
परिच्छेदनिमित्तमौपाधिकं भोग्यत्वमिति भावः ॥ ९३ ॥  
  
स एव भारहानादौ सुषुप्तौ चावभासते ।  
चिदेव् स्पृहणीयत्वादानन्द इति प्रोच्यते ॥ ९४ ॥  
  
नन्वात्मनः सुखार्थित्वमेव न सुखरूपता   
प्रमाणाभावादित्याशङ्कामपोहितुमाह - स एवेति । स्वरूपभूतानन्द   
एव । भारस्य हानं त्यागः । आदिनाऽसह्यशिरोव्यथादेः सद्यो निवृत्तिदशा ।   
सुषुप्तौ चावभासते । अत्रेदं तात्पर्यम् - भारत्यागोत्तरं   
सर्वैरनुभूयमानं सुखमनपह्नवनीयं स्वसंवेदनसिद्धमस्ति । तस्य   
स्त्र्यादिसङ्गनिमित्तकत्वाभावात् [क्, ख्: निर्निमित्त] स्वरूपभूतत्वम्   
।   
  
प्। ४४५)  
  
न च तद्भारत्यागप्रयुक्तमिति वक्तुं युक्तम् भारत्यागस्याभावत्वेन   
तस्माद्भावोत्पत्तेरनभ्युपगमात् । नहीतरत्तदा किञ्चिदस्ति सुखप्रयोजकम्   
अतस्तत्स्वरूपभूतमेव [क्: अतस्तत्त्व] सुखमिति । ननु तदा   
गाढदुःखनिवृत्तेरेव सुखत्वं भ्रान्त्या भासत इत्याशङ्क्याह -   
सुषुप्ताविति । स्वस्थोऽपि पुरुष सुषुप्तौ निर्निमित्तं महत्सुखमनुभवति ।   
व्युत्थितस्य सुखमहमस्वाप्समिति स्मृतिः तस्या अपह्नोतुमशक्यत्वात् । तच्च   
स्वरूपभूतमेव । तत्र हि सुखानभ्युपगमे पशुपामराद्यखिलानां   
सुषुप्तौ प्रवृत्तिर्नोपपद्येत [क्: द्यते] । ननु सुखस्य स्वरूपभूतत्वे   
तत्सर्वदा कुतो नानुभूयत इति चेदुच्यते - यथा हि सर्वेषामाधारध्वनिः   
सततं विद्यमानोऽपि बाह्यध्वनिना [क्, ख्: ध्वनिरितो] तिरोभूतः अत   
एव कर्णगाढपिधानादिना श्रूयते एवं स्वात्मसुखं   
कामकर्तव्यताद्यखिलवासनौघदावाग्निदन्दह्यमानस्य तद्दु।खात्तिरोहितम् ।   
तस्य वासनौघस्य सुषुप्तौ स्वकारणे विलयात् पिहितकर्णस्य   
ध्वनेरिवात्मसुखस्याभिव्यक्तिः । भारवहनसमये   
भारनिमित्तकमहादुःखेन वासनौघकृतदुःखस्य तिरोभावाद्   
भारदुःखमेव प्ररूढम् । भारत्यागेन तद्दुःखनिवृत्तौ   
वासनादुःखोद्भवपर्यन्तमात्मसुखमभिव्यक्तं भवति ।   
स्त्र्यादिविषयसुखमप्येवम् । तथा हि - अनन्ता हि वासनाः कण्टकवत्   
प्रतुदन्त्योऽजस्रं हृदि समाहिताः । तत्रान्यतरविषयप्राप्तिसम्भावनायां   
तद्विषयककामनाया उत्कटत्वेन तज्जनितसन्तापस्योत्कटस्योपस्थितौ अन्याः   
सर्वा वासनास्तिरोहिता इव भवन्ति । ततस्तद्विषयप्राप्तौ महादुःखप्रशान्त्या   
इतरकामनोद्भवपर्यन्तमात्मसुखमभिव्यक्तं भवतीति । तस्मात्   
सर्वस्पृहणीयत्वाच्चिदात्मैवानन्द इति प्रोच्यत इत्याह - चिदेवेति ॥ ९४ ॥  
  
प्। ४४६)  
  
मूढा नहि विजानन्ति स्वात्मभूतं महासुखम् ।  
विभिन्नमभिजानन्ति व्यञ्जकानां विभेदतः ॥ ९५ ॥  
  
ननु तर्हि सर्वं सुखं स्वात्मभूतमिति [क्: सुखं स्व नास्ति] कुतो न   
जानन्तीति चेदाह - मूढा इति । मौढ्यादेव न जानन्तीति भावः ।   
स्वस्वरूपाद्विभिन्नम् । अत्र हेतुमाह - व्यञ्जकानामिति । व्यञ्जकस्य   
स्त्र्यादेर्भेदात्तत्तत्काले उत्पन्नं नष्टं चेति ज्ञानात् स्थिरात्मरूपं न   
जानन्तीति भावः ॥ ९५ ॥  
  
यथा हि दर्पणे भावा भासमाना निमित्ततः ।  
यावद्दर्प्णविज्ञानं भिन्ना एव विभान्ति वै ॥ ९६ ॥  
  
यथा स्वात्मभूतं सुखं विभिन्नं जानन्ति तथा स्वात्माभिन्नां   
जगदप्यज्ञा विभिन्नं जानन्तीति सदृस्।टान्तमाह यथेति ।   
बिम्बात्मकनिमित्ततः । यावद्दर्पणविज्ञानमिति । दर्पणस्यायं दर्पणः   
प्रतिबिम्बग्रहणसमर्थ इति विशेषेण ज्ञानपर्यन्तमित्यर्थः ।   
प्रतिबिम्बात्मका भावा भिन्ना एव विभान्ति । दर्पण एवैतत्सर्वमिति न भान्तीति   
भावः ॥ ९६ ॥  
  
विदिते प्रतिबिम्बत्वे भासमानं च पूर्ववत् ।  
न दर्पणाद् भिन्नमस्ति त्वादर्शः शुद्ध एव हि ॥ ९७ ॥  
  
तेषां प्रतिबिम्बत्वे दर्पणज्ञानपूर्वकं विदिते सति । ततः   
पूर्ववद्भासमानमपि तत्सर्वं न दर्पणाद्भिन्नमस्तीति जानन्ति किन्त्वादर्शः   
शुद्ध एवैतत्सर्वमिति हि जानन्तीति शेषः । ९७ ॥  
  
एवं विदिततत्त्वस्य जगदेतावदीदृशम् ।  
भासमानमपि स्वात्ममात्रमेव न चेतरत् ॥ ९८ ॥  
  
दार्ष्टान्तिके योजयति - एवमिति । न चेतरद्भासत इति शेषः ॥ ९८ ॥  
  
घटादिकं मृदि यथा हेम्नि यद्वद्विभूषणम् ।  
प्रतिमाश्च यथा शैले जगदेवं चिदात्मनि ॥ ९९ ॥  
  
जगच्चिदात्मनोऽनतिरिक्तमित्येतदसत्ख्यातिनिराकरणाभिप्रायेण   
दृष्टान्तैर्निरूपयितुमुपक्रमते - घटादिकमिति । चिदात्मनि भासत   
[क्: भासत नास्ति] इति शेषः ॥ ९९ ॥  
  
प्। ४४७)  
  
जगन्नास्त्येवेति दृष्टिरपूर्णैव भृगूद्वह ।  
नास्तीति विपरीतो हि निश्चयो नैव सिद्ध्यति ॥ १०० ॥  
  
जगदिति । असत्ख्यातिवादिनो निरधिष्ठानमेव भ्रममभ्युपगच्छन्ति ।   
तन्मतनिराकरणार्थोऽयमारम्भः । तन्मते हि इदं रजतमित्यसदालम्बनं   
ज्ञानम् । एवं जगज्ज्ञानमप्यसदालम्बनमेव । जगन्नास्तीति निश्चयपूर्वकं   
शून्यस्यैव चिरभावनया जगद्भावनानिवृत्तौ शून्यात्मतापत्तिर्मोक्ष इति   
स्थितिः । एतद् दूषयति - जगन्नास्तीति । अपूर्णा भ्रमरूपेत्यर्थः । यथा हि   
सर्वात्मना घटादिकं नह्यसत् अपि तु मृदादिरूपेण सदेव एवं जगन्न   
सर्वथा ह्यसत् किन्तु चिद्रूपेण सदेव । अतो जगदत्यन्तं नास्तीति निश्चयो भ्रम   
एवेति भावः । कुत इति चेदाह - नास्तीति । सर्वथा नास्तीति यो विपरीतनिश्चयः स   
प्रमाणत्वेन यतो न सिद्ध्यति ॥ १०० ॥  
  
साधकात्मजगद्दृष्टेर्भूयः सम्भवतः स्फुटम् ।  
नास्तीति शापमात्रेण कथं स्याज्जगतो लयः ॥ १०१ ॥  
  
एतदपि कुत इति चेदाह - साधकेति । अस्ति नास्तीत्युभयपक्षसाधकस्य   
चिदात्मनः स्वरूपेण जगद्दृष्टेः सर्वनिषेधानन्तरमपि भूयः स्फुटं   
सम्भवात् । घटादीनां विकारात्मना नास्तीति निषेधेऽपि   
मृद्रूपेणानपोहनवद् दृश्यजगतो दृश्यत्वेन निषेधेऽपि   
दृग्रूपेणावभासनस्यानपोह्यत्वमिति क्: भासमानस्या] भावः ।   
अत्रेदं तत्त्वम् - जगद्धि मृदनुगतघटादिवच्चिदनुगतमेव भासते ।   
अत्र परः सर्वथा निषेधति भासमानम् असत्ख्यात्यभ्युपगमात् । तत्रोच्यते   
[क्, ख्: अत्रो] - निषेद्धुर्निषेध्यकोट्यन्तर्गतत्वे   
निषेधासिद्धेर्निषेद्धुरनुगतचिदात्मनोऽनिषेध इति । परस्य   
सर्वनिषेधेऽयमाशयः [क्: सर्व नास्ति] चितो हि सविकल्पः स्वभावः स   
एव हि संसार निर्विकल्पचितेरप्रामाणिकत्वात् सर्वनिषेधे मोक्षसिद्धिरिति ।   
निषेद्धुर्निषेधायोगादेव नास्तीति शापमात्रेण न जगतः सर्वात्मना लय   
इत्याह - नास्तीति । सर्वसाधकशुद्धचिदात्मनो निर्व्कल्पस्य स्वप्रकाशस्य   
सर्वनिषेधे समाध्यादौ भासमानत्वात् ॥ १०१ ॥  
  
प्। ४४८)  
  
आदर्शनगरं सर्वमस्त्यादशस्वभावतः ।  
एवं जगच्चिदात्मैकरूपं सत्यमुदीरितम् ॥ १०२ ॥  
  
नन्वद्वैतमित्यत्र योऽयं निषेध्यांशः स किंविध इत्याशङ्क्याह -   
आदर्शेति । अत्राहुरौपनिषदाः - आदर्शप्रतिबिम्बवत्   
सदसदादिरूपैरनिर्वचनीयं जगन्निषेध्यमिति । आगमिकास्तु -   
आदर्शनगरावभासवज्जगदवभासनम् ।   
प्रतिबिम्बस्यादर्शात्मत्ववज्जगतश्चिदात्मत्वेन सत्यत्वमिति । ननु तर्हि किं   
निषेध्यमिति चेत् ? द्वैतमिति ब्रूमः । ननु द्वैतं जगदन्तःपाति न वा ?   
आद्ये सत्यत्वेन तन्निषेधायोगात् । द्वितीये तस्यानिर्वचनीयत्वमवर्जनीयमिति   
चेदुच्यते - द्वैतमपि जगदन्तर्गतमेव । ननु तर्हि कथं द्वैतस्य सत्यस्य   
निषेधः ? शृणु - अत्र नये हि भास्यस्य भासनानतिरिक्तत्वेन   
द्वैतस्य भ्रमभासनानतिरिक्तत्वाद् द्वैतनिषेधो   
द्वैतभ्रमनिरसनमपर्यवसायीति । अत एवोक्तम् - परमार्थे [एष श्लोको   
राजानकरामकण्ठकृतायां स्पन्दकारिकाविवृतावप्युद्धृतो दृश्यते ।   
द्रष्टव्यम् - पृ० १६३] तु नैकत्वं पृथक्त्वाद्भिन्नलक्षणम् ।   
पृथक्त्वैकत्वरूपेण तत्त्वमेकं व्यवस्थितम् ॥ इति । अनिर्वचनीयवादेऽपि   
निषेधः किमनिर्वचनीय उत सत्यः ? आद्ये जगदनिषेधः । द्वितीये   
द्वैतप्रसक्तिः । न च निषेधस्याधिकरणात्मकत्वेन ब्रह्मरूपत्वान्न   
द्वैतप्रसक्तिरिति वाच्यम् अनात्मत्वेन प्रतीयमानस्य   
निषेधस्यात्मरूपत्वाभ्युपगमे निखिलजगतोऽप्यात्मरूपत्वस्वीकारस्या   
स्मदुक्तस्याप्यदुष्टत्वात् [क्: स्वीकारस्या इत्यनन्तरं   
सत्त्वादेवमर्थपर्यवसायित्वं निषेधस्येति वक्तुं युक्तत्वादनिर्वचनीयत्वस्या   
इत्ययमधिकः पाठः] । न चाभावस्यैवाधिकरणात्मत्वमिति शङ्क्यम्   
स्वेतरभेदस्य स्वात्मरूपत्वमित्यादिरीत्या निखिलजगतो   
भाव(अभाव)त्वस्य सम्पादयितुं शक्यत्वात् । निषेधेन वान्यथा वा   
द्वैताभासात्मकभ्रमनिरसने [ग्: रसने ॥॥। चिदात्मैक नास्ति]   
पुरुषार्थत्वमित्येवाद्वैतशास्त्रत्वम् । अतो मुमुक्षुभिर्मतभेदेषु   
तर्कमूलकेषु नाभिनिवि(वे)ष्टव्यमिति ध्येयम् ।   
यथादर्शप्रतिबिम्बनगरमादर्शानतिरिक्तम् एवं सत्यं चिदात्मैकरूपमेव   
जगदिति । नहि जगच्चिदात्मरूपेण सत्यमित्युक्तिमात्रेण जगच्चिदात्मरूपेणास्ति   
किमित्याक्षेप्तुं युक्तम् अनिर्वचनीयाऽविद्येति कथिते किमविद्यास्ति   
वेत्याक्षेपतुल्यत्वात् । अनिर्वचनीयत्वकथनादेव यथा तस्या अस्ति   
वेत्याक्षेपोऽयुक्तः एवं चिदनतिरिक्तं सर्वमित्युक्तौ [ग्: सर्वमित्युक्तौ   
नास्ति] सर्वमस्ति वेत्याक्षेपोऽप्यनुपपन्न एवेति ध्येयम् ॥ १०२ ॥  
  
प्। ४४९)  
  
पूर्णविज्ञानमेतत् स्यात् सङ्कोचपरिवर्जनात् ।  
दृगेव दृश्यतां प्राप्तं स्वमाहात्म्यप्रकर्षतः ॥ १०३ ॥  
  
एवं सर्वं सत्यमिति ज्ञानमेव पूर्णज्ञानमित्याह - पूर्णेति । कुत इति   
चेदाह - सङ्कोचेति । दृश्यं दृगिति द्वयम् । तत्र दृश्यं नास्तीत्युक्तेऽपि   
दृश्याभावप्रयुक्तं सङ्कोचावभासनमस्ति [क्, ख्:   
सङ्कोचाभावभासन] । दृश्यं सर्वं दर्पणप्रतिबिम्बवद्   
दृङ्मात्रमित्युक्ते हि सङ्कोचावभासो नास्तीति [ग्: अस्तीति]   
पूर्णविज्ञानमेतदेवेति भावः । तस्मान्न दृगतिरिक्तं   
दृश्यमित्युपसंहरति - दृगेवेति । स्वमाहात्म्यं स्वस्वातन्त्र्यम् ॥ १०३ ॥  
  
यथादर्शो नगरतामेष शास्त्रार्थसङ्ग्रहः ।  
न बन्धोऽस्ति न मोक्षोऽस्ति साधकः साधनं च न ॥ १०४ ॥  
  
अत्र दृष्टान्तः - यथेति । आदित उक्तं सर्वं सङ्गृह्य   
वदेत्यक्तमुपसंहरति - एष इति । पुनः प्रोक्तार्थसारं सङ्गृह्य वदति   
- न बन्धोऽस्तीति । दृगतिरिक्तत्वेन भासमानस्य सर्वस्य प्रतिबिम्बन्यायेन   
दृङ्मात्रत्वात् स्वरूपातिरिक्तबन्धनाभावान्न बन्धोऽस्ति । अत एव न मोक्षोऽस्ति ।   
साधकः साधनं च न ॥ १०४ ॥  
  
प्। ४५०)  
  
अखण्डाद्वयचिच्छक्तिस्त्रिपुरैवावभासिनी ।  
सैवाविद्या च विद्या च बन्धो मोक्षश्च [ख्: मोक्षस्य] साधनम् ॥   
१०५ ॥  
  
ननु तर्हि किमेतद्विचित्रत्वेनावभासत इति चेदाह - अखण्डेति । अखण्डेति   
स्वगतभेदस्य अद्वयेति विजातीयसजातीयभेदस्य च निरासः । एवंविधा   
चिच्छक्तिस्त्रिपरा तुर्या या सैव दर्पणवद्वैचित्र्येणावभासिनी । अतः सैव   
सर्वमित्याह - सैवेति ॥ १०५ ॥  
  
एतावदेव विज्ञेयं नान्यद् भार्गव विद्यते ।  
एतत्तेऽभिहितं राम विज्ञानक्रममादितः ॥ १०६ ॥  
  
तस्मादज्ञानमात्रादेव बन्धोदयः । एवं ज्ञानेनैव कृतार्थवेत्याह -  
- etattu iti | āditaḥ sādhanaprāptimāabhyetyarthaḥ || 106 ||  
  
etat suvijñāya jano bhūyaḥ kvāpi na śocati |  
nāradaiṣa jñānakhaṇḍaḥ sūpapattyupalabdhikaḥ || 107 ||  
  
etad jñānakhaṇḍaṃ suṣṭhu kutarkarahitayā buddhyā vijñāya   
vicārapūrvakamarthato'nubhūya | jana iti nātra   
varṇāśramādyadhikāriviśeṣaniyama iti sūcitam | kvāpi dehapātāt   
pūrvamanantaraṃ vā | nāradaṃ prati hāritāyan āha - nāradeti | upapattiryuktiḥ   
upalabdhiranubhavaḥ | suṣṭhurūpam ubhayaṃ yasmin || 107 ||  
  
śruto na nāśayet kasya mohamajñānasambhavam |  
śrutvāpyetad yasya moho na śāntiṃ prāpnuyāt kvacit || 108 ||  
  
mohaṃ bhramam | kasya mohaṃ na nāśayet | sarvasyāpi mohaṃ   
nāśayedevetyarthaḥ | śāntiṃ nāśam || 108 ||  
  
sa śailapuruṣo loke kena jñānaṃ punarbhavet |  
sakṛdeva śrutaṃ [kh: kṛtam] hyetadvijñānaṃ janayed   
dṛḍham || 109 ||  
  
sa śailamayaḥ atimūḍhaḥ puruṣaḥ | kena punastasya jñānaṃ bhavet ? na   
kenāpītyarthaḥ | nirmaladhiyāṃ sakṛcchrutena jñānaṃ bhavedityāha -   
sakṛdeveti || 109 ||  
  
p. 451)  
  
dvidhā tridhā vā mandasya jñātaṃ na janayet katham |  
etat pāpaughaśamanaṃ śrutaṃ vijñānadaṃ matam || 110 ||  
  
mandasya mandadhiyaḥ | dvidhā tridhā vā śrutaṃ jñānaṃ kathaṃ na janayedapi tu   
janayedevetyarthaḥ | jñānakhaṇḍaṃ stauti - etaditi | arthāvagamamantarā   
śrutam | matamarthato'vagatam || 110 ||  
  
likhitaṃ dṛṣṭidoṣaghnaṃ pūjitaṃ cittaśodhanam |  
mūḍhatānāśanaṃ caitat sarvadā pariśīlitam || 111 ||  
  
dṛṣṭidoṣaḥ | dṛṣṭerbāhyendriyasya doṣo viṣayapravaṇatā | cittasya   
rāgādidoṣaśāntyā śodhanam | mūḍhatā karmavāsanā | pariśīlanaṃ bhūyo   
vicāraḥ || 111 ||  
  
sarvātmabhūtaṃ yadrūpaṃ vicāryāvagataṃ sphuṭam |  
muktiḥ syādanyathā bandhaḥ sā bhavet tripuraiva hrīm || 112 ||  
  
granthānte prakaraṇapratipādyāyāḥ svabhāvanirdeśātmakamaṅgalamāracayati   
- sarveti | sarveṣāṃ sthāvarajaṅgamātmakānāṃ bhāvānām [k, kh:   
bhāvānām nāsti] ātmabhūtṃ svabhāvabhūtam yad rūpaṃ paracitirūpam   
pratibimbānāṃ darpaṇavat sthitaṃ vicārya | cetyaṃ sarvaṃ citimātram   
tadananugatatvenābhāsanāt darpaṇamātrātmapratibimbavad iti sattarkeṇa niścitya |   
sphūṭamaparokṣatvenāvagatam | sarvātmabhūtā citirahamiti pratyabhijñātaṃ cediti   
śeṣaḥ | saṃsārabandhānmuktiḥ syād bhavet | anyathā anavagataṃ cedbandha eva   
sthiraḥ syāt | yadā'vagataṃ yadrūpameva muktiḥ syādanyathā bandhaḥ syāditi |   
bandhamokṣayoḥ svarūpānatirekādyuktamevaitat | yaivaṃvidhā parā citiḥ sā   
prakṛtaprakaraṇapratipādyā tripuraiva | sā hrīmiti   
śaktipraṇavārthabhūtatvāttadarūpā [g: praṇavārdha]   
vācyavācakayorabhedāt | iti śivam || 112 ||  
  
iti śrīmaditihāsottame tripurārahasye dvādaśasāhasryāṃ saṃhitāyāṃ   
jñānakhaṇḍe dvāviṃśo'dhyāyaḥ ||  
  
p. 452)  
  
tātparyadīpikākhyānā tripurāyā rahasyake |  
jñānakhaṇḍasya suvyākhyā tripurāprītaye kṛtā || 1 ||  
  
drāviḍeṣvanuhālāsyanagaraṃ [k, kh: nagare] santi sammatāḥ |  
pañca grāmāstatra mahāpuṣkaragrāmasaṃsthitiḥ || 2 ||  
  
drāviḍānvayadugdhābdhisamudyatsukalānidhiḥ |  
bṛhaccharaṇasadvaṃśaprodyanmuktāphalasthitiḥ || 3 ||  
  
vaidyanāthamahāyajvā sadvidyāviśadāśayaḥ |  
abhūttattanujaḥ śrīmān śrīnivāsābhidho budhaḥ || 4 ||  
  
śrtyāgamasutattvajñastripurātatparāśayaḥ |  
netrāgninandajaladhi(4932)varṣe'tīte kalau yuge || 5 ||  
  
tātparyadīpikāmenāṃ tripurāyā rahasyake |  
jñānakhaṇḍasya suvyākhyāmatanodatisusphuṭām || 6 ||  
  
syādatra me'jñāsya kutau hi sarvato doṣo [k, kh: ṣo'pyapa]   
hypabhraṃśamukhastu sarvathā |  
saṃśodhayiṣyantyanuraktamānasāḥ śiṣyasya me prārthanayaiva taṃ budhāḥ || 7 ||  
  
kvāhaṃ mandamanīṣaḥ kvedaṃ vijñānaśāstrasarvasvam |  
śrītripurāparasukṛpāmātrānmūkasya vāgmiteveyam || 8 ||  
  
tātparyadīpikā hyeṣā svātmaśuddhyai vibhāvitā |  
paracittripurānandonmeṣaṇāya [k: parā ci] bhavet sadā || 9 ||  
  
iti śrītripurārahasyajñānakhaṇḍavyākhyāyāṃ tātparyadīpikāyāṃ   
śrīnivāsavibudhaviracitāyāṃ [k, kh: budha ityeva]   
dvāviṃśo'dhyāyaḥ ||  
  
  
  
  
  
MUKTABODHA INDOLOGICAL RESEARCH INSTITUTE©2011 Muktabodha Indological Research Institute  All Rights Reserved.E-texts may be viewed only online or downloaded for private study.E-texts may not, under any circumstances, be copied, republished,reproduced, distributed or sold, either in original or altered form, withoutthe express permission of Muktabodha Indological Research Institute in writing.Data-entered by the staff of Muktabodha under the direction of Mark S. G. Dyczkowski.          