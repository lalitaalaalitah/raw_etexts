---
Catalog number: M00310
Description: "The Devīrahasya and Uddhārakośa are published together in one volume.\
  \ Edited by \nRāma candra Kāka and Haribhaṭṭa śāstrī, it was published originally\
  \ published in Kashmir in 1941. The Devīrahasya is considered to be a part \nof\
  \ the Rudrayāmala. It appears to be have been composed in Kashmiri as it refers\
  \ \nrepeatedly to the goddesses Jvālāmukhī, śārikā, Mahārājñī, \nśāradā, Bhidā,\
  \ and Bālā who have shrines in the Kathmandu Valley where \nthey were very popular.\
  \ The words Arabic words phirangahā and safak found on pages \n307 and 317 indicate\
  \ that it was composed when the Muslims were already establized in \nthe Valley.\n\
  \nThe Devīrahasya is divided into three parts, as follows. \nA) The Pūrvārdha (First\
  \ Half). This consists of  twenty-five \npaṭalas that deal with (1) Initiation.\
  \ (2) Mantras of form so the \nGoddess. (3) Mantras of śiva. (4) Mantras of Viṣṇu.\
  \ (5) \nUtkelana or unlocking of Mantras. (6) Vitalizing of Mantras. (7) \nMethods\
  \ to remove curses attached to Mantras. (8) The mental utterance of \nMantras (pārāyaṇa).\
  \ (9) How to use particular seed syllables \n(bīja) uttered , before and after particular\
  \ Mantras. (10) \nPreliminary practice of Mantras. (11) The sacrificial rite performed\
  \ for the \npreliminary practice of Mantras. (12) Diagrams used for worship \n(yantra).\
  \ (13) How to wear amulets containing those diagrams. \n(14) The Rṣ.i, metre etc\
  \ of Mantras. (15, 16) Worship in \ncremation grounds. (17, 18) Purification of\
  \ the impliments used for \nworship. (19) The origin of wine. (20) Ritual ingestion\
  \ of wine. \n(21) Prayers and hymns dedicated to śākta sādhakas (vīra). \n(22) Purification\
  \ of wine. (23) Purification of the consort. \n(24) Different kinds of rosary and\
  \ their purification. (25) Purification \netc., of the diagrams. \n\nB) The uttarārdha\
  \ (Second Half) otherwise called Rahasyavijaya \nconsists of thirty-five chapters\
  \ embodying the Pañcāṅgas, Paṭala, \nKavaca, Paddhati Sahasranāma and Stotra of\
  \ Gaṇeśa, Sūrya, \nLakṣhmīnārāyaṇa, śiva and Durgā.\nThe appendix (Pariśiṣṭha) gives\
  \ the Pañcāṅgas of Jvālāmukhī, \nśārikā, Mahārajñī and Bālā the family goddesses\
  \ of the Kashmiri paṇḍits.\n\nB) The Uddhārakośa (Treasure of Mantras) which is\
  \ in the \nappendix. Written in the form of a dialogue between Dakṣināmūrti and\
  \ his disciple \nAkṣobhya, it is a collection of quotations from no less than forty-seven\
  \ \nTantrika works. It is in seven sections. 1) The Mantras of the goddesses \n\
  Tripurā, Lakṣmī, Sarasvatī, Tārā, Bhuvaneśvarī, \nMātaṅgī, śarikā, Rāñjī, Bhīdā\
  \ and Jvālāmukhī along with some \nseed syllable Mantras and their names. 2) The\
  \ Mantras of Bhadrakālī, \nTurī, chinnamastā, Dakṣiṇākālikā, śyāmā and Kālarātrī.\
  \ 3) \nThe Mantras of Vajrayoginī, Vārāhī, śāradā, Kāmeśvarī, \nGaurī, Annapurṇā\
  \ and Kulvāgīśvarī along with those of Ganeśa, \nVatuka, Kumāra, Mṛtyuñjaya, Kārtaviryārjuna,\
  \ Sugrīva and \nHanuman. 4) The Mantras of the nine planets. 5) Names of the letters\
  \ of the \nSanskrit alphabet. 6) The Mantras of Bhavānī, Bagalāmukhī, Indrākṣī \n\
  and Khecarī. 7) Descriptions of the goddesses, gods and planets mentioned in \n\
  the preceding sections."
Editor:
- ram chandra kak
- harrabaṭṭa śastrī
Main title: devī rahasya with pariśiṣṭas
Publication city:
- Srinigar
Publication country: India
Publication year:
- '1941'
Publisher:
- Unknown
Subjects:
- tantric / āgamic literature
- śākta
Uniform title: devīrahasya
title: देवीरहस्य
title_iast: devīrahasya

---
  
  
  
  
प्। १)  
  
अथ  
  
श्रीदेवीरहस्यम्  
  
ॐ श्रीगणेशाय नमः । नमस्त्रिपुरसुन्दर्यै ।  
  
श्रीभैरव उवाच ।  
  
अधुना देवि वक्ष्यामि रहस्यं परमाद्भुतम् ।  
यन्न सर्वेषु तन्त्रेषु यामलादिषु भाषितम् ॥ १ ॥  
  
परादेवीरहस्याख्यं तन्त्रं मन्त्रोच्चविग्रहम् ।  
तत्त्वं श्रीषोडशाक्षर्याः सर्वस्वं मम पार्वति ॥ २ ॥  
  
अप्रकाश्यमदातव्यं परमोच्चफलप्रदम् ।  
भोगापवर्गदं लोके साधकानां सुखावहम् [क्: शुभावहम्] ॥ ३ ॥  
  
श्रीदेव्युवाच ।  
  
भगवन् सर्वतन्त्रज्ञ कौलिकेश्वर शङ्कर ।  
त्वत्प्रसादान्मया ज्ञातं तत्त्वं देव्याः सुदुर्लभम् ॥ ४ ॥  
  
तन्त्रं मन्त्रात्मकं गुह्यं सूचितं भवता स्वयम् ।  
परादेवीरहस्याख्यं दीक्षापूर्वं वदस्व मे ॥ ५ ॥  
  
श्रीभैरव उवाच ।  
  
देवीरहस्यमीशानि शृणु त्वं भक्तिपूर्वकम् ।  
येन श्रवणमात्रेण कोटिपूजाफलं लभेत् ॥ ६ ॥  
  
अथाहं निर्णयं वक्ष्ये परमं गुरुशिष्ययोः ।  
  
प्। २)  
  
विचार्य विधिवद्धीमान् दीक्षाकर्म समाचरेत् ॥ ७ ॥  
  
ब्रह्मादिकीटपर्यन्तं जगत स्थावरजङ्गमम् ।  
परादेव्या पशुत्वेन मोहितं विगतस्पृहम् ॥ ८ ॥  
  
तथापि तत्प्रसादेन सेवया तत्पदाब्जयोः ।  
कौलिकः पशुभावेन मुक्तो ज्ञानं भजेत् ततः ॥ ९ ॥  
  
दीक्षां तस्याः शिवे मन्त्री लब्ध्वा गुरुपदार्चनात् ।  
दीक्षितः स भवेज्ज्ञानी दीक्षाहीनो भवेत् पशुः ॥ १० ॥  
  
यस्य दीक्षा शिवे नास्ति जीवनं तस्य निष्फलम् [ख्: जीवनान्तं च   
जन्मिनः] ।  
स जातु नोत्तरेद् देवि निरयाम्बुनिधेः क्वचित् ॥ ११ ॥  
  
दीक्षाहीनस्य देवेशि पशोः कुत्सिन्तजन्मनः ।  
पापौघोऽन्तिकमायाति पुण्यं दूरं पलायते ॥ १२ ॥  
  
तस्माद् यत्नेन दीक्षैषा ग्राह्या कृतिभिरुत्तमा ।  
बाल्ये वा यौवने वापि वार्धक्येऽपि सुरेश्वरि ॥ १३ ॥  
  
अन्यथा निरयी पापी पितॄन् स्वान् निरयं नयेत् ।  
अतः पशुर्मनुष्यः सन् पशुयोनिं व्रजेच्छिवे ॥ १४ ॥  
  
पूर्वजन्मार्जितां प्राप्य वासनां परमार्थदाम् ।  
गुरुमन्वेषयेद् देवि कौलिकाचारदीक्षितम् ॥ १५ ॥  
  
गुरुं कुलीनं तन्त्रज्ञं सर्वाङ्गैः सुमनोहरम् ।  
निरामयं च निर्लोभं निःशेषागमपारगम् ॥ १६ ॥   
  
लब्ध्वा भक्त्या प्रणम्यादौ तोषयित्वा विशेषतः ।  
सिद्धसाध्यारिनिर्णीतां दीक्षां देव्या यथाविधि ॥ १७ ॥  
  
गृह्णीयात् परया भक्त्या साधको येन जायते ।  
गुरुश्च शिष्यं रम्याङ्गं कुलीनं गर्भदीक्षितम् ॥ १८ ॥  
  
गुरुभक्तिरतं बालं युवानं धिषणायुतम् ।  
  
प्। ३)  
  
देवीभक्तिरतं भक्तं पापभीतं कृतात्मकम् ॥ १९ ॥  
  
दृष्ट्वा दीक्षां परां दद्यात् कृतभागी भवेत् ततः ।  
  
श्रीदेव्युवाच ।  
  
भगवन् करुणाम्भोधे संशयोऽयं महान् मम ।  
यस्य चित्ते परा भक्तिर्गुरुर्नास्ति तथाविधः [ख्: तथा विधिः] ॥ २० ॥  
  
कुलीनः सर्वतन्त्रज्ञो मन्त्रसाधनकक्षमः ।  
भक्त्या परमया युक्तः स किं देव करिष्यति ॥ २१ ॥  
  
श्रीभैरव उवाच ।  
  
अदीक्षित उपाध्यायविहीनः शक्तिभक्तिमान् ।  
गुरोरभावे देवेशि पुस्तकं गुरुमाचरेत् ॥ २२ ॥  
  
यदि कश्चिद् भवेद् देवि गुरुस्तन्त्रविचक्षणः ।  
दीक्षितः शिवमन्त्रेण वैष्णवः शुभलक्षणः ॥ २३ ॥  
  
तं परित्यज्य यो देवि पराभक्तोऽपि भक्तिमान् ।  
पुस्तकं तु गुरुं कुर्यात् स भवेच्छिवघातकः ॥ २४ ॥  
  
गुरुं कुलीनं तन्त्रज्ञं भजेन्मन्त्रस्य सिद्धये ।  
मूर्खं लोभात्मकं देवि कुलीनं च परित्यजेत् ॥ २५ ॥  
  
पितुर्दीक्षां न गृह्णीयात् तथा मातामहस्य च ।  
सोदरस्य कनिष्ठस्य मातुलस्य विशेषतः ॥ २६ ॥  
  
दम्भं वित्तेच्छया लौल्यं न कुर्यान्मनसापि वा ।  
परलोकेच्छया कुर्यात् परलोकभयाय वा ॥ २७ ॥  
  
श्रीदेव्युवाच ।  
  
भगवन् परमेशान साधकानां हितेच्छया ।  
कदा दीक्षा परा ग्राह्या साधकैस्तद्वदस्व मे ॥ २८ ॥  
  
श्रीभैरव उवाच ।  
  
प्। ४)  
  
सुदिने शुभनक्षत्रे सङ्क्रान्तावयनद्वये ।  
नवरात्रिदिने पित्रोः श्राद्धे स्वजनिवासरे ॥ २९ ॥  
  
नववर्षदिने देवि चन्द्रसूर्योपरागके ।  
तिष्ये स्वजन्मनक्षत्रे दीक्षां दद्याद्विचक्षणः ॥ ३० ॥  
  
तत्रादौ शुभनक्षत्रे स्नात्वा सम्पूज्य भैरवम् ।  
गत्वा नदीतटं दिव्यं लताकुसुमसुन्दरम् ॥ ३१ ॥  
  
द्वीपं वा परमं पुण्यं देवानामपि दुर्लभम् ।  
देवतायतनं वापि प्राप्याशु प्रणमेत् ततः ॥ ३२ ॥  
  
विलिप्य [क्: विलिख्य] विधिवद् देवि गुरुः कुर्यात् कृताह्निकः ।  
वेदीमीशानदिग्भागे चतुष्कोणां मनोहराम् ॥ ३३ ॥  
  
तत्र देवि परादेव्याः श्रीचक्रं तु विभावयेत् ।  
सिन्दूरेण शिवे यन्त्रं मूलमन्त्रं समुच्चरन् ॥ ३४ ॥  
  
त्रिकोणं बिन्दुसंयुक्तं षट्कोणं वृत्तमण्डलम् ।  
वसुपत्रं त्रिवृत्ताङ्कं [ख्: वृत्ताङ्गं] भूगृहेणोपशोभितम्   
[ख्: गेहेनो] ॥ ३५ ॥  
  
दीक्षायन्त्रमिदं देवि दीक्षाकाले प्रपूजयेत् ।  
गणेशधर्मवरुणाः कुबेरसहिताः शिवे ॥ ३६ ॥  
  
विदिक्षु विदिगीशानाः पूजनीया यथाक्रमम् ।  
तारमायारमाबीजैर्धूपदीपप्रसूनकैः ॥ ३७ ॥  
  
मायां च मोहिनीं मेनां मङ्गलां सर्वमङ्गलाम् ।  
महाविद्यां च देवेशि षट्कोणेषु प्रपूजयेत् ॥ ३८ ॥  
  
तारमायारमाबीजैर्गन्धाक्षतप्रसूनकैः ।  
गङ्गां च यमुनां देवि तदग्रेऽपि सरस्वतीम् ॥ ३९ ॥  
  
त्रिकोणे पूजयेद् धीमानीशानाग्नेयपूर्वकम् ।  
बिन्दौ श्रीमूलमन्त्रेण परादेवीं प्रपूजयेत् ॥ ४० ॥  
  
प्। ५)  
  
सदाशिवं महारौद्रं कामेशं कामनेश्वरम् ।  
गन्धाक्षतप्रसूनाद्यैर्धूपदीपादितर्पणैः ॥ ४१ ॥  
  
नैवेद्याचमनीयाद्यैस्ताम्बूलैश्च सुवासितैः ।  
अष्टपत्रेषु देवेशि सम्पूज्या अष्ट मातरः ॥ ४२ ॥  
  
ब्राह्म्याद्या देवि मन्त्रेण अष्टभैरवपूर्वकम् ।  
ब्राह्मी नारायणी चैव कौमारी चापराजिता ॥ ४३ ॥  
  
माहेश्वरी च चामुण्डा वाराही नारसिंहिका ।  
वामावर्तक्रमेणैवं पूजनीया विशेषतः ॥ ४४ ॥  
  
तत्रैव पूजयेदष्ट भैरवान् भैरवेश्वरि ।  
महाकालं च कालाग्निं करालं विकरालकम् ॥ ४५ ॥  
  
संहारं रुरुमीशानि सुप्तमुन्मत्तभैरवम् ।  
सम्पूज्य विधिवत् तत्र गन्धाक्षतप्रसूनकैः ॥ ४६ ॥  
  
यन्त्रमभ्यर्च्य देवेशि गुरुं सम्पूजयेत् ततः ।  
पूर्वे ततः खनेत् कुण्डं योनिरूपं त्रिकोणकम् ॥ ४७ ॥  
  
तत्रारणिं प्रपूज्यादौ वह्निमावाहयेच्छिवे ।  
तारं वह्नित्रयं चाग्ने वैश्वानरपदं वदेत् ॥ ४८ ॥  
  
प्रज्वलेति युगं प्रोच्येदिहागच्छेति संवदेत् ।  
इह सन्निधिमाधत्स्व वरं मे देहि-युग्मकम् ॥ ४९ ॥  
  
फड्वह्निजायां प्रोच्चार्य गन्धेनाभ्यर्चयेत् ततः ।  
परादेव्यास्तु मन्त्रेण घृतमाज्यं चरेच्छिवे ॥ ५० ॥  
  
मूलेनाग्नौ शिवे दद्यादाहुतीनां शतं परम् ।  
घृतखण्डादिमृद्वीकाखर्जूराम्बुजपायसैः ॥ ५१ ॥  
  
तत्र देवीं समावाह्य परां ध्यात्वा विशेषतः ।  
प्राङ्मुखो गुरुरासीन उत्तराभिमुखं शिशुम् ॥ ५२ ॥  
  
संस्थाप्य विधिवद् देवि कृत्वा विष्टरशोधनम् ।  
  
प्। ६)  
  
भूतशुद्धिक्रमोपेतं प्राणार्पणविधिं चरेत् ॥ ५३ ॥  
  
प्राणायामत्रयं कृत्वा विधायाचमनत्रयम् ।  
तत्र मूलेन देवेशि दिशो बद्ध्वा परां स्मरेत् ॥ ५४ ॥  
  
गुरुः शिष्याय शान्ताय पराप्रीत्यै महेश्वरि ।  
वह्नेः समक्षं यन्त्राग्रे दीक्षां परमदुर्लभाम् ॥ ५५ ॥  
  
कर्णमूले महाविद्यां श्रीविद्यां साधकेश्वरः ।  
आनन्दासक्तहृदयः शनैस्त्रिस्त्रिः समर्पयेत् ॥ ५६ ॥  
  
प्रथमं तु गणेशस्य मन्त्रं साङ्गं समर्पयेत् ।  
ततो देव्याश्च गायत्रीं ततो मूलं महेश्वरि ॥ ५७ ॥  
  
एवं समर्प्य देवेशि कृत्वा होमं यथाविधि ।  
शिष्यो दीक्षां तु सम्प्राप्य गुरुमभ्यर्च्य शक्तितः ॥ ५८ ॥  
  
तोषयित्वा प्रणामैश्च दक्षिणाभिः शुभाम्बरैः ।  
तदाज्ञां सहसादाय जपाय परमेश्वरि ॥ ५९ ॥  
  
यन्त्रं मन्त्रं च मालां च तन्त्रं वैकाङ्गमीश्वरि ।  
पुनर्जातु शिवे शिष्यो गुरवेऽपि न दर्शयेत् ॥ ६० ॥  
  
ततो होमं च सम्पाद्य वटुकं योगिनीगणम् ।  
भूतान् सन्तर्प्य बलिना देवीं [ख्: देवीदेवं] देवं विसर्जयेत् ॥ ६१ ॥  
  
श्रीदेव्युवाच ।  
  
भगवन् देवदेवेश भक्तानुग्रहकारक ।  
गणेशं चैव गायत्रीं मूलविद्यां जपेत् परम् ॥ ६२ ॥  
  
शैवं मन्त्रं जपन्नो [ख्: जपन् यो] वा वैष्णवं साधकेश्वरः ।  
कां कां विद्यां स गृह्णीयाच्छिन्ध्येतत् संशयं मम ॥ ६३ ॥  
  
श्रीभैरव उवाच ।  
  
प्रथमेऽहनि देवेशि साधको गुरुभक्तितः ।  
  
प्। ७)  
  
गणेशं देवि गायत्रीं मूलविद्यां जपेत् परम् ॥ ६४ ॥  
  
मुहूर्ते शुभदे देवि शैवं मन्त्रं जपेत् ततः ।  
गुरोः पादप्रसादेन लब्ध्वा कतिपयैर्दिनैः ॥ ६५ ॥  
  
ततो गुरुं शिवे भक्त्या वन्दनैः पूजनैः सदा ।  
प्रार्थनाभिश्च सन्तोष्य श्रीविद्यां प्रार्थयेत् ततः ॥ ६६ ॥  
  
विना श्रीविद्यया देवि साधकोऽदीक्षितः स्मृतः ।  
अदीक्षितः पशुः प्रोक्तः पशुत्वान्निरयी भवेत् ॥ ६७ ॥  
  
स्वजन्मनि शिवे तस्माद् गुरुमभ्यर्च्य भक्तितः ।  
श्रीविद्यां प्रार्थयित्वादौ गृह्णीयात् सर्वसिद्धये ॥ ६८ ॥  
  
महात्रिपुरसुन्दर्याः श्रीविद्यां प्राप्य दुर्लभाम् ।  
सशिवां गिरिजे साङ्गां प्रार्थयेद् दक्षिणां ततः ॥ ६९ ॥  
  
विना श्यामां न सिद्धिः स्यान्ममापि परमेश्वरि ।  
द्वाविंशत्यक्षरीं विद्यां प्रजपेत् साधकोत्तमः ॥ ७० ॥  
  
श्यामाविद्याजपेनाशु श्रीविद्या सिद्धिमेष्यति ।  
तामसी कालिका प्रोक्ता राजसी षोडशाक्षरी ॥ ७१ ॥  
  
सात्त्विकी च परादेवी महाश्रीषोडशाक्षरी ।  
राज्यं देयं शिरो देयं देया सन्ततिरर्थिने ॥ ७२ ॥  
  
वसुपूर्णं गृहं देयं न देया षोडशाक्षरी ।  
विद्यां त्रिपुरसुन्दर्या लब्ध्वा गुरुप्रसादतः ॥ ७३ ॥  
  
मनसापीति नो ब्रूयाच्छ्रीविद्योपासकोऽस्म्यहम् ।  
श्यामां भजेत् पराविद्यां श्रीविद्याभेदरूपिणीम् ॥ ७४ ॥  
  
तेन सिद्धिर्भवेदाशु देवानामपि दुर्लभा ।  
यन्न दृष्ट्यापि वै ब्रूयाद्गुरुस्तन्न [क्: तत्र] समाचरेत् ॥ ७५ ॥  
  
गुरुरेव परा देवी गुरुरेव परा गतिः ।  
  
प्। ८)  
  
गुरुमुल्लङ्घ्य यः कुर्यात् किञ्चित् स निरयं व्रजेत् ॥ ७६ ॥  
  
एवं देवि पराभक्तो दीक्षितो गुरुपूजकः ।  
गुरूपदेशतः कुर्याज् जपं पूजामहर्निशम् ॥ ७७ ॥  
  
स्वयं दीक्षां गुरोर्लब्ध्वा दीक्षितः पुण्यभाजनम् [क्: भाजनः] ।  
गुरुमभ्यर्च्य सम्प्रार्थ्य शक्तिदीक्षार्थमीश्वरि ॥ ७८ ॥  
  
दीक्षिता यस्य नो शक्तिस्तस्य दीक्षा तु निष्फला ।  
जन्मकोटिषु जप्तापि तस्य विद्या न सिध्यति ॥ ७९ ॥  
  
ततः शिवे गुरुः शिष्यं सम्पूज्य परमार्थवित् ।  
शिष्यस्त्रियं परारूपां देवीरूपां विचिन्तयेत् ॥ ८० ॥  
  
अभ्यर्च्य परमां शक्तिं परावद् वन्दनैः स्तवैः ।  
आदृत्य मातृवद् देवि कन्यावद् दीक्षयेत् तदा ॥ ८१ ॥  
  
परावत् पूजयित्वादौ ततो दीक्षां समर्पयेत् ।  
उपविश्य गुरुस्तत्र पश्चिमाभिमुखः शिवे ॥ ८२ ॥  
  
दीक्षायै प्राङ्मुखीं कृत्वा पूजयेद् यन्त्रराजवत् ।  
ततः सम्पूज्य देवेशि यन्त्राग्रे देवतागृहे ॥ ८३ ॥  
  
शिवो भूत्वा पराविद्यां कर्णमूले समर्पयेत् ।  
सम्प्राप्य सशिवां विद्यां गुरुं पितृवदर्चयेत् ॥ ८४ ॥  
  
गन्धाक्षतप्रसूनाद्यैर्दक्षिणाम्बरपूर्वकैः ।  
तदाज्ञां शिरसादाय जपं कुर्यात्तु सर्वदा ॥ ८५ ॥  
  
शक्तिश्च दीक्षिता भूत्वा दीक्षितोऽपि स्वयं शिवे ।  
मर्त्योऽपि सञ्छिवे जन्तुरमरत्वमवाप्नुयात् ॥ ८६ ॥  
  
गुरोः पादप्रसादेन श्रीविद्या यदि लभ्यते ।  
स श्यामा स शिवा देवि वश्यं तस्य जगत् त्रयम् ॥ ८७ ॥  
  
इदं रहस्यं परमं तव भक्त्या मयेरितम् ।  
  
प्। ९)  
  
दीक्षाविधेर्महादेवि गोपनीयं प्रयत्नतः ॥ ८८ ॥  
  
इति श्रीरुद्रयामले तन्त्रे श्रीदेवीरहस्ये दीक्षाविधिनिरूपणं प्रथमः पटलः ॥   
१ ॥  
अथ  
  
द्वितीयः पटलः   
  
श्रीभैरव उवाच ।  
  
अधुना कथयिष्यामि मन्त्रान् साङ्गान् महेश्वरि ।  
देवीनां वैष्णवाञ्छाक्ताञ्छैवांस्त्वं शृणु पार्वति ॥ १ ॥  
  
त्रिपुरा त्र्यक्षरी बाला तथा त्रिपुरभैरवी ।  
कालिका भद्रकाली च मातङ्गी भुवनेश्वरी ॥ २ ॥  
  
उग्रतारा छिन्नशीर्षा सुमुखी च सरस्वती ।  
अन्नपूर्णा महालक्ष्मीः शारिका शारदा ततः ॥ ३ ॥  
  
इन्द्राक्षी बगला तुर्या राज्ञी ज्वालामुखी तथा ।  
भीडा च कालरात्रिश्च भवानी वज्रयोगिनी ॥ ४ ॥  
  
वाराही सिद्धलक्ष्मीश्च कुलवागीश्वरी ततः ।  
(पद्मावती कुब्जिका च गौरी श्रीखेचरी ततः ॥ ५ ॥)  
  
नीलसरस्वती देवि पराशक्तिः ततः स्मृता ।  
एतासां देवि साङ्गानां शक्तीनां वच्म्यहं मनून् ॥ ६ ॥  
  
शैवान् मन्त्रांस्ततो वक्ष्ये यथावच्छृणु पार्वति ।  
मृत्युञ्जयोऽमृतेशानो वटुकोऽपि महेश्वरः ॥ ७ ॥  
  
शिवः सदाशिवो रुद्रो महादेवः करालकः ।  
  
प्। १०)  
  
विकरालो नीलकण्ठः शर्वः पशुपतिर्मृडः ॥ ८ ॥   
  
पिनाकी गिरिशो भीमो गणेशः प्रमथाधिपः ।  
कुमारः क्रोधनश्चेशः कपाली क्रूरभैरवः ॥ ९ ॥  
  
संहार ईश्वरो भर्गो रुरुः कालाग्निरव्ययः ।  
अघोरश्च महाकालः कामेश्वर इति स्मृतः ॥ १० ॥  
  
वैष्णवाञ्छृणु देवेशि मन्त्रांस्तन्त्रेषु गोपितान् ।  
येन [ख्: येषां] श्रवणमात्रेण मन्त्री विष्णुपदं व्रजेत् ॥ ११ ॥  
  
लक्ष्मीनारायणो राधाकृष्णो विष्णुर्नृसिंहकः ।  
वराहो जामदग्न्यश्च सीतारामो जनार्दनः ॥ १२ ॥  
  
विश्वक्सेनो वासुदेव इत्येवं दश वैष्णवाः ।  
मन्त्रा अत्युत्तमा [क्: अभ्युत्तमाः] देवि जप्याः साधकसत्तमैः ॥ १३ ॥  
  
एतेषां शाक्तशैवानां वैष्णवानां महेश्वरि ।  
उद्धारान् वच्मि मन्त्राणां श्रुत्वा गोपय यत्नतः ॥ १४ ॥  
  
वाग्भवं कामराजश्च शक्तिर्मध्येऽभिधं न्यसेत् ।  
नमोऽन्ते देवि बालाया मन्त्रोऽयं चाष्टवर्णकः ॥ १५ ॥  
  
प्रकाशम्- ऐं क्लीं सौः बालायै नमः इति बाला ।  
  
वेधोबीजमधोऽध्यर्णमधो जिष्णुस्तमः परा ।  
छविः शक्तिः शिरः कान्तिस्तमो माया शरत् शिरः ॥ १६ ॥  
  
तमो मायाञ्चले देव्या मन्त्रः पञ्चदशाक्षरः ।  
  
स्पष्टम् [ग्: प्रकाशं]- कएईलह्रीं हसकहलह्रीं सकलह्रीं इति ।  
  
लक्ष्मीः परा मदनवाग्भवशक्तियुक्ता तारं च भूतिकमले कथितापि विद्या ।  
शक्त्यादिकं तु विपरीततया च प्रोक्तः श्रीषोडशाक्षरविधिः शिवमस्तु   
[ख्: शुभदोस्तु] पूर्णः ॥ १७ ॥  
  
प्। ११)  
  
स्पष्टम्- श्रीं ह्रीं क्लीं ऐं सौः ॐ ह्रीं श्रीं कएईलह्रीं हसकहलह्रीं   
सकलह्रीं सौः ऐं क्लीं ह्रीं श्रीं इति ।  
  
देवि वक्ष्याम्यहं गुह्यं त्रिपुराया रहस्यकम् ।  
नित्यायाः शक्तयः पूज्या वाग्भवीकामशक्तयः ॥ १८ ॥  
  
तारमायारमाबीजैर्नाम मध्येऽञ्चलेऽश्मरी ।  
मन्त्रोऽयं सर्वशक्तीनां सर्वसाधारणो मतः ॥ १९ ॥  
  
त्रिपुरापूजने देवि पृथग् जाप्ये मृथग्मनुः ।  
कालीत्रयं कूर्चयुग्मं लज्जायुग्मं समुच्चरेत् ॥ २० ॥  
  
दक्षिणे कालिके चेति पुनर्बीजानि पूर्ववत् ।  
ठद्वयं स्यान्मनोरन्ते मन्त्रोऽयं भुवनेश्वरः ॥ २१ ॥  
  
द्वाविंशत्यक्षरी विद्या विद्याराज्ञी प्रकीर्तिता ।  
  
स्पष्टम्- क्रीङ्क्रीङ्क्रीं हूंहूं ह्रींह्रीं दक्षिणे कालिके क्रीङ्क्रीङ्क्रीं   
हूंहूं ह्रींह्रीं स्वाहा इति काली ।  
  
काल्याद्याः शक्तयः पूज्याः कालीबीजेन केवलम् ।  
अन्यथा सिद्धिहानिः स्यात् कालिकापूजने परम् ॥ २२ ॥  
  
कालीत्रयं कूर्चयुग्मं लज्जायुग्मं च भद्रिकाम् ।  
भद्रकालिपदं ब्रूयाद् बीजानि प्रतिलोमतः ॥ २३ ॥  
  
ठद्वयेन समायुक्तो भद्रकाली महामनुः ।  
  
प्रकाशम्- क्रीङ्क्रीङ्क्रीं हूंहूं ह्रींह्रीं भैं भद्रकालि भैं   
ह्रींह्रीं हूंहूं क्रीङ्क्रीङ्क्रीं स्वाहा इति भद्रकाली ।  
  
कालीकूर्चपराबीजैः परिवारादिशक्तयः ।  
पूजनीया महादेवि भद्रकालीसमर्चने ॥ २४ ॥  
  
तारं परां समुद्धृत्य राजमातङ्गिनीति च ।  
मम सर्वार्थसिद्धिं च देहि-युग्मं समुद्धरेत् ॥ २५ ॥  
  
तुरगं ठद्वयं चान्ते मन्त्रोऽयं राजवल्लभः ।  
  
प्रकाशम्- ॐ ह्रीं राजमातङ्गिनि मम सर्वार्थसिद्धिं देहि २ फट्   
स्वाहा इति मातङ्गी ।  
  
प्। १२)  
  
तारेण पूज्या देवेशि शक्तयः परिवारगाः ।  
मायाबीजं नाम मध्ये नमो मन्त्राञ्चले वदेत् ।  
एकाक्षरीयं विदिता भुवने भुवनेश्वरी ॥ २७ ॥  
  
प्रकाशम्- ह्रीं भुवनेश्वर्यै नमः इति भुवनेश्वरी ।  
  
मायाबीजेन सम्पूज्याः पूजाकालेऽत्र शक्तयः ।  
तारं परां वधूं कूर्चं तुरगं सकलाञ्चले ॥ २८ ॥  
  
सार्धपञ्चाक्षरी तारा भवसागरतारिणी ।  
  
स्पष्टम्- ॐ ह्रीं श्त्रीं हूं फट् इत्युग्रतारा ।  
  
तारकान्तातटैः पूज्याः शक्तयश्चक्रमध्यगाः ॥ २९ ॥  
  
लक्ष्मीं लज्जां तथा मायां मात्रां द्वादशिकीमथ ।  
वज्रवैरोचनीये द्वे माये फट्स्वाहया युते ॥ ३० ॥  
  
स्पष्टम्- श्रीं ह्रीं ह्रीं ऐं वज्रवैरोचनीये ह्रींह्रीं फट् स्वाहा इति   
छिन्नमस्ता ।  
  
मायायुग्मेन सम्पूज्याः शक्तयः परिवारगाः ।  
वाग्भवं कामराजं च तथोच्छिष्ट-पदं वदेत् ॥ ३१ ॥  
  
चण्डालिनीति प्रोच्चार्य सुमुखीदेवि चोद्धरेत् ।  
महापिशाचिनि चेति मायार्णं पङ्कजत्रयम् ॥ ३२ ॥  
  
वह्निजायाञ्चलो मन्त्रो गोपनीयो महेश्वरि ।  
  
स्पष्टम्- ऐं क्लीं उच्छिष्टचण्डालिनि सुमुखीदेवि महापिशाचिनि ह्रीं ठः   
ठः ठः स्वाहा इति सुमुखी ।  
  
वाक्कामबीजैः सम्पूज्याः शक्तयोऽन्याः परस्परम् ॥ ३३ ॥  
  
तारं माया च वाग्बीजं परा तारं महेश्वरि ।  
सरस्वत्यै जगन्मन्त्रः प्रसिद्धोऽयं शिवाक्षरः ॥ ३४ ॥  
  
स्पष्टं यथा- ॐ ह्रीं ऐं ह्रीं ॐ सरस्वत्यै नमः इति सरस्वती ।  
  
तारमायाक्षरैः पूज्या देव्यो देवीसमीपगाः ।  
तारं परापि कमला कामं विश्वं ततो वदेत् ॥ ३५ ॥  
  
भगवति माहेश्वरि चान्नपूर्णे च ठद्वयम् ।  
  
प्। १३)  
  
स्पष्टम्- ॐह्रीं श्रीं क्लीं नमो भगवति माहेश्वरि अन्नपूर्णे स्वाहा इति   
अन्नपूर्णा ।  
  
आदिबीजद्वयेनैव पूज्या देव्याः समीपगाः ॥ ३६ ॥  
  
[क्: भ्रुकुटिबन्धान्तर्गतं पुस्तके नास्ति] तारं परां रमां कामं   
वाग्भवं शक्तिबीजकम् ।  
महालक्ष्मि प्रसीदेति युग्मं मा पङ्कजत्रयम् ॥ ३७ ॥  
  
स्वाहान्तोऽयं महामन्त्रो महालक्ष्मीपदप्रदः ।  
  
प्रकाशम्- ॐ ह्रीं श्रीं क्लीं ऐं सौः महालक्ष्मि प्रसीद २ श्रीं ठः   
ठः ठः स्वाहा इति महालक्ष्मीः ।  
  
आदिबीजत्रयेणैव पूज्याः परमशक्तयः ॥ ३८ ॥  
  
तारं मायां श्रियं कूर्चं सिन्धुरं शर्म प्रो रेत ।  
नामाश्मरीं मनोरन्ते मन्त्रोऽयं भुवि दुर्लभः ॥ ३९ ॥  
  
स्पष्टम्- ॐ ह्रीं श्रीं हूं फ्रां आं शां शारिकायै नमः इति शारिका   
।  
  
मायया पूजयेद् देवीः परिवारगताः शिवे ।  
तारं माया स्मरः शक्तिरश्मरी नाम संवदेत् ॥ ४० ॥  
  
भगवत्यै शारदायै मनोरन्ते परा वनम् ।  
  
स्पष्टम्- ॐ ह्रीं क्लीं सः नमो भगवत्यै शारदायै ह्रीं स्वाहा इति   
शारदा ।  
  
तारकामैः शिवे पूज्याः शक्तयः परमार्थदाः ॥ ४१ ॥  
  
प्रणवं कमलां मायां वाग्भवं शक्तिमन्मथौ ।  
इन्द्राक्षि वज्रहस्ते च हरमन्तेऽग्निवल्लभा ॥ ४२ ॥  
  
मूलम्- ॐ श्रीं ह्रीं ऐं सौः क्लीं इन्द्राक्षि वज्रहस्ते फट् स्वाहा इति   
इन्द्राक्षी ।  
  
आदिबीजत्रयेणैताः पूज्याः श्रीचक्रदेवताः ।  
तारं मृत्स्नां च देवेशि बगलामुखि सर्व च [ख्, ग्: सर्वदा] ॥   
४३ ॥  
  
दुष्टानां वाचं मुखकं पदं स्तम्भय-युग्मकम् ।  
जिह्वां कीलय-युग्मं च मृत्तारं ठद्वयं मनुः ॥ ४४ ॥  
  
प्। १४)  
  
प्रकाशम्- ॐ ह्लीं बगलामुखि सर्वदुष्टानां वाचं मुखं पदं   
स्तम्भय २ जिह्वां कीलय २ ह्लीं ॐ स्वाहा इति बगलामुखी ।  
  
बीजद्वयेन सम्पूज्याः परिवारगताः पराः ।  
प्रणवस्तारका ज्योतिस्तारा मध्येऽभिधं न्यसेत् ॥ ४५ ॥  
  
अन्तेऽश्मरी महादेवि मन्त्रोऽयं शत्रुसूदनः ।  
  
प्रकाशम्- ॐ त्रुं त्रौं त्र्ॐ महातुर्यै नमः इति महातुरी ।  
  
प्रणवेनार्चयेद् देवि परिवारान् यथाक्रमम् ॥ ४६ ॥  
  
तारं परा रमा वह्निः कामः शक्तिः षडक्षरः ।  
भगवत्यै च राज्ञ्यै च माया ठद्वयमञ्चले ॥ ४७ ॥  
  
प्रकाशम्- ॐ ह्रीं श्रीं रां क्लीं सौः भगवत्यै राज्ञ्यै ह्रीं स्वाहा इति   
महाराज्ञी ।   
  
ताराग्निभ्यां शिवे देवीपरिवारान् समर्चयेत् ।  
तारं लज्जां श्रियं चैव ज्वालामुखि ममेति च ॥ ४८ ॥  
  
सर्वशत्रून् भक्षय द्विरन्ते कूर्चं हरं पयः ।  
  
प्रकाशम्- ॐ ह्रीं श्रीं ज्वालामुखि मम सर्वशत्रून् भक्षय भक्षय   
हूं फट् स्वाहा इति ज्वालामुखी ।  
  
तारेण पूजयेद् देवि परिवारगताः पराः ॥ ४९ ॥  
  
तारं परा रमा वेदी चन्द्रमन्मथशक्तयः ।  
भीडाभगवतीत्येवं हंसरूपिणि ठद्वयम् ॥ ५० ॥  
  
स्पष्टं यथा- ॐ ह्रीं श्रीं ह्स्रैं ऐं क्लीं सौः भीडाभगवति   
हंसरूपिणि स्वाहा इति भीडा ।  
  
परारमार्णैर्देवेशि परिवारान् प्रपूजयेत् ।  
प्रणवं वासना माया मन्मथः कमला ततः ॥ ५१ ॥  
  
मध्ये नामाञ्चले सर्वं वश्यं कुरुद्वयं वदेत् ।  
वीर्यं देहि पुनर्नाम गणेश्वर्याश्मरी स्मृता ॥ ५२ ॥  
  
प्रकाशम्- ॐ ऐं ह्रीं क्लीं श्रीं कालरात्रि सर्वं वश्यं कुरु २ वीर्यं   
देहि २ गणेश्वर्यै नमः इति कालरात्री ।  
  
प्। १५)  
  
तारचन्द्रेण सम्पूज्य [ख्: सम्पूज्या] परिवारांस्ततो यजेत् ।  
तारं रमा रमा तारं तारं माया रमा रमा ॥ ५३ ॥  
  
हूम्फडन्तः समाख्यातो मन्त्रः सर्वार्थसाधकः ।  
  
प्रकाशम्- ॐ श्रीं श्रीं ॐ ॐ ह्रीं श्रीं श्रीं हूं फट् इति भवानी ।  
  
माबीजैः पूजयेद् देवि परिवारगताः पराः ॥ ५४ ॥  
  
परार्णं वज्रयोगिन्यै ठद्वयं प्रणवादितः ।  
मन्त्रोऽयं सर्वसिद्धीशः साधकानां जयप्रदः ॥ ५५ ॥  
  
मूलम्- ॐ ह्रीं वज्रयोगिन्यै स्वाहा इति वज्रयोगिनी ।  
  
मायाबीजेन देवेशि परिवारान् समर्चयेत् ।  
चन्द्रवाह्लीकमोहार्णचन्द्रा मध्येऽभिधं न्यसेत् ॥ ५६ ॥  
  
चन्द्रो मठं पद्मयुग्मं हरं नीरमयं मनुः ।  
वासनामोहबीजेन पूजयेत् परिवारगान् ॥ ५७ ॥  
  
मूलम्- ऐं ग्लौं लं ऐं नमो भगवति वार्तालि [ग्: वात्तालि]   
वाराहि देवते वराहमुखि ऐं ग्लौं ठः ठः फट् स्वाहा इति धूम्रवाराही ।  
  
तारं रमायुगं माया हरितं चन्द्रमन्मथौ ।  
शक्तिर्नामाश्मरीमन्त्रः सिद्धलक्ष्म्या उदाहृतः ॥ ५८ ॥  
  
प्रकाशम्- ॐ श्रीं श्रीं ह्रीं ह्सौः [क्: शौ] ऐं क्लीं सौः   
सिद्धलक्ष्म्यै नमः इति सिद्धलक्ष्मीः ।  
  
रमया पूजयेदन्याः परिवारगताः शिवे ।  
तारं कामो डिम्बलक्ष्मीः कूर्चं काङ्क्षाभिधं ततः ॥ ५९ ॥  
  
चन्द्रः पद्मः स्पृहा पद्मो वेश्या पद्मो वनं मनुः [ख्, ग्:   
ततः] ।  
  
प्रकाशम्- ॐ क्लीं ह्रां श्रीं हूं झं झषहस्ते कुलवागीश्वरि ऐं   
ठः झं ठः स्त्रीं ठः स्वाहा इति कुलवागीश्वरी ।  
  
कामेन पूजयेद् देवि परिवारान् यथाक्रमम् [क्: क्रमात्] ॥ ६० ॥  
  
तारं परा रमा कामा वीची पद्मावतीति च ।  
  
प्। १६)  
  
मम वरं देहि-युग्मं हरं नीरमयं मनुः ॥ ६१ ॥  
  
परया पूजयेद् देवीः परिवारगताः पराः ।  
  
प्रकाशम्- ॐ ह्रीं श्रीं क्लीं ब्लूं पद्मावति मम वरं देहि २ फट्   
स्वाहा इति पद्मावती ।  
  
तारं रमा वागुरार्णं नाम मध्ये ततः परा ॥ ६२ ॥  
  
पद्मो वनमयं मन्त्रः सर्वसिद्धिफलप्रदः ।  
वागुरार्णेण देवेशि पूजयेत् परिवारगाः ॥ ६३ ॥  
  
पर्काशम्- ॐ श्रीं प्रीं कुब्जिके देवि ह्रीं ठः स्वाहा इति कुब्जिका ।  
  
प्रणवं कमला माया वाल्हीकं च शिवं ततः ।  
गौरि शर्वो वनं देवि मन्त्रः सर्वार्थसिद्धिदः ॥ ६४ ॥  
  
स्पष्टम्- ॐ श्रीं ह्रीं ग्लौं गं गौरि गीं स्वाहा इति गौरी ।  
  
रमया परिवाराश्च पूजयेत् साधकोत्तमः ।  
भेकी तमः परा शक्तिः खेचर्यै चाश्मरी ततः ॥ ६५ ॥  
  
मन्त्रोऽयं खेचरो नाम खेचरत्वप्रदायकः ।  
परया पूजयेद् देवीः परिवारगताः प्रिये ॥ ६६ ॥  
  
स्पष्टम्- मलह्रीं सौः खेचर्य्यै नमः इति खेचरी ।  
  
तारं व्योषम् वाग्भवं च कूर्चं नीलसरस्वति ।  
हरं नीरं मनोरन्ते मन्त्रोऽयं वाक्प्रदायकः ॥ ६७ ॥  
  
व्योषेण पूजयेद् देवि परिवारा यथाविधि ।  
  
प्रकाशम्- ॐ ह्रां ऐं हूं नीलसरस्वति फट् स्वाहा इति नीलसरस्वती ।  
  
तारं रमा परा कामः शक्तिर्वस्त्रं ततोऽभिधम् ॥ ६८ ॥  
  
वाग्भवं ठद्वयं देवि मन्त्रराजोऽयमीरितः ।  
  
प्रकाशम्- ॐ श्रीं ह्रीं क्लीं सौः ह्सौः पराशक्त्यै ऐं स्वाहा इति   
पराशक्तिः ।  
  
मूलेन पूजयेदन्या देवीस्तत्परिवारगाः ॥ ६९ ॥  
  
इत्येष शाक्तमन्त्राढ्यः पटलो देवदुर्लभः ।  
  
प्। १७)  
  
अधुना ते मनून् शैवान् वक्ष्यामि शृणु पार्वति ॥ ७० ॥  
  
इदं रहस्यं परमं तव भक्त्या प्रकाशितम् ।  
गुह्यातिगुह्यगुप्तं च गोपनीयं स्वयोनिवत् ॥ ७१ ॥  
  
इति श्रीरुद्रयामले तन्त्रे श्रीदेवीरहस्ये शाक्तमन्त्रोद्धारनिरूपणं द्वितीयः   
पटलः ॥ २ ॥  
अथ  
  
तृतीयः पटलः   
  
श्रीभैरव उवाच   
  
यो देवदेवो देवेशि महामृत्युञ्जयः स्मृतः ।  
मन्त्रोद्धारं प्रवक्ष्यामि तस्याहं शृणु पार्वति ॥ १ ॥  
  
त्र्यक्षं हृज्जं शक्तिशोभेऽपि शङ्का   
मां तस्माद्वै पालय द्विस्तथैव ।  
तस्माच्छक्तिः खं शरद् हृज्जतारं   
मन्त्रोद्धारो देवि मृत्युञ्जयस्य ॥ २ ॥  
  
अमृतेशस्य वक्ष्यामि मन्त्रोद्धारं महेश्वरि ।  
येन विज्ञातमात्रेण दीक्षाफलमवाप्नुयात् ॥ ३ ॥  
  
तारं हृज्जं शरन्नाम मध्ये विश्वं तथाञ्चले ।  
मन्त्रोऽयं सर्वसिद्धीशः सुमुखीशिववल्लभः ॥ ४ ॥  
  
प्रणवं भूतिबीजं च वटुकाय समुद्धरेत् ।  
  
प्। १८)  
  
आपदुद्धारणायेति कुरुयुग्मं समुच्चरेत् ॥ ५ ॥  
  
वटुकाय पराबीजं मन्त्रोऽयं देवदुर्लभः ।  
तारं व्योषं महादेवि ततो महेश्वराय च ॥ ६ ॥  
  
विश्वमन्ते मनोर्दद्यान्मन्त्रोऽयं सर्वसिद्धिदः [ङ्: मन्त्र] ।  
तारं विश्वं शिवायेति मन्त्रोऽयं भोगमोक्षदः ॥ ७ ॥  
  
तारं व्योषं शिवायेति नमोऽन्तेऽस्त्यपरो मनुः ।  
  
इति शिवस्य मन्त्राः ।  
  
तारं वाणी शरत् कामः सदाशिवाय प्रोद्धरेत् ।  
विश्वमन्ते स्मृतो मन्त्रो मन्त्रमौलिमणिः परः ॥ ८ ॥  
  
इति सदाशिवस्य ।  
  
तारं व्योषं शिवो रुद्र प्रसीदेति युगं वदेत् ।  
अन्ते ठद्वयमीशानि मन्त्रोऽयं देवदुर्लभः ॥ ९ ॥  
  
इति रुद्रस्य ।  
  
तारं परा शिवो देवि महादेवाय ठद्वयम् ।  
मन्त्रः शिवप्रदो देवि शैवानां परमार्थदः ॥ १० ॥  
  
तारं काली शिवो नाम तुरीरूपं [तुरीरूपं चतुर्थ्यन्तमित्यर्थः] च   
ठद्वयम् ।  
मन्त्रो भैरवविख्यातः कलौ भोगापवर्गदः ॥ ११ ॥  
  
इति करालस्य ।  
  
तारं वाग्भवमामाया विकरालाय विन्यसेत् ।  
अन्ते ठद्वयमुच्चार्य मन्त्रराजोऽयमीरितः ॥ १२ ॥  
  
इति विकरालस्य ।  
  
प्रणवं हरितं डिम्बं नीलकण्ठाय चाश्मरी ।  
दुर्गेशनीलकण्ठस्य मन्त्रोद्धारो दशाक्षरः ॥ १३ ॥  
  
तारं परा रमा-बीजं शर्वायेति पदं वदेत् ।  
अन्तेऽश्मरी मनोर्देवि मन्त्रोऽयं भोगदः स्मृतः ॥ १४ ॥  
  
प्। १९)   
  
प्रणवो वाग्भवो मारः शक्तिः पशुपतेर्वनम् ।  
मन्त्रोऽयं देवदेवस्य वल्लभो मुक्तिसाधनम् ॥ १५ ॥  
  
तारं रमा मृडायेति विश्वमन्ते मनुः स्मृतः ।  
तारं हृज्जं परा लक्ष्मीर्मध्ये ब्रूयात्पिनाकिने ॥ १६ ॥  
  
अन्तेऽश्मरी मनोर्देवि मन्त्रोऽयं वैरिसूदनः ।  
तारं शिवो मठं देवि गिरिशायाश्मरी मनुः ॥ १७ ॥  
  
तारं परा भद्रिका च भीमायान्तेऽश्मरी मनु ः ।  
माया शिवाक्षरं माया महागणपमुद्धरेत् ॥ १८ ॥  
  
तयेऽश्मरी मनोरन्ते मन्त्रोऽयं विघ्नहारकः ।  
तारं परा च वाह्लीकं प्रमथाधिपमुद्धरेत् ॥ १९ ॥  
  
प्रसीद-द्वयमापोऽन्ते मन्त्रोऽयं देवदुर्लभः ।  
छविः कुमाराय मनोरन्ते विश्वं मनुः परः ॥ २० ॥  
  
सर्वदेवेन्द्रपददो भगदो मोक्षदः स्मृतः ।  
तारं काली शिवो देवि क्रोधनेशाय चाश्मरी ॥ २१ ॥  
  
मन्त्रोऽयं सर्वसिद्धीशो वैरिवर्गनिवर्हणः ।  
तारं परा रमा लक्ष्मीरीशायेति वनं मनुः ॥ २२ ॥  
  
तारं शिवः कामराजः कपालीशाय संवदेत् ।  
अन्ते ठद्वयमुद्धृत्य मन्त्रोऽयं स्याद् दशाक्षरः ॥ २३ ॥  
  
तारं कालीयुगं माया क्रूरभैरव प्रोद्धरेत् ।  
प्रसीद-द्वयमापोऽन्ते मन्त्रोऽयं सर्वसिद्धिदः ॥ २४ ॥  
  
तारं वाणी शरत् कामः संहारायाञ्चले वनम् ।  
मन्त्रोऽयं देवदेवस्य वर्णितस्ते दशाक्षरः ॥ २५ ॥  
  
तारं मा भूतिर्मा लक्ष्मीरीश्वरायाश्मरी मनुः ।  
तारं च भास्वती माया भर्गायान्तेऽश्मरी मनुः ॥ २६ ॥  
  
तारं चाब्धिः परा बीजं रुरवे चाश्मरी मनुः ।  
  
प्। २०)   
  
प्रणवं कमला माया कालाग्नये-पदं ततः ॥ २७ ॥  
  
विश्वमन्ते मनोर्देवि मन्त्रराजोऽयमीरितः ।  
तारं व्योषं शिवो देवि सद्योजाताय चाश्मरी ॥ २८ ॥  
  
उग्रताराशिवस्यायमव्ययस्य मनुः स्मृतः ।  
मात्रादिः षडभिज्ञवह्निकुलिशास्तस्माद्बिलं मारजिद्वह्नी   
वज्रकगौतमाग्नियुगलं रात्र्यग्निवज्राङ्कितम् ।  
शङ्कौ र्वौ च तमी शुभौ बकयुतौ शक्त्यौ[?   
क्ति]र्ववज्राश्मका   
रात्र्यब्धीन्दुजसिन्दुमत्स्यकुलिशा मन्त्रोऽयमाघोरिकः ॥ २९ ॥  
  
कूर्चद्वन्द्वं महाकाल प्रसीदेति पदद्वयम् ।  
मायाद्वयं वह्निजाया राजराजेश्वरो मनुः ॥ ३० ॥  
  
वाग्भवं मदनशक्तितारका मा परा सकलविद्ययाञ्चिता ।  
तारयुक्तविपरीतबीजकः षोडशाक्षरविधिः शिवः स्मृतः ॥ ३१ ॥  
  
इतीदं मन्त्रसर्वस्वं रहस्यं परमं परम् ।  
तव भक्त्या मयाख्यातं नचाख्येयं दुरात्मने ॥ ३२ ॥  
  
इति श्रीरुद्रयामले तन्त्रे श्रीदेवीरहस्ये शिवमन्त्रोद्धारनिरूपणं तृतीयः   
पटलः ॥ ३ ॥  
प्। २१)  
  
अथ  
  
चतुर्थः पटलः ।  
  
श्रीभैरव उवाच   
  
अधुना कथयिष्यामि वैष्णवांस्तत्त्वतो मनून् ।  
येषां स्मरणमात्रेण दीक्षितो दीक्षितो भवेत् ॥ १ ॥  
  
मन्त्रोद्धारं प्रवक्ष्यामि लक्ष्मीनारायणस्य ते ।  
अष्टसिद्धिप्रदं सद्यः साधकानां सुदुर्लभम् ॥ २ ॥  
  
तारं परा च हरितं परा लक्ष्मीस्ततोऽभिधम् ।  
लक्ष्मीनारायणायेति विश्वमन्ते मनुः स्मृतः ॥ ३ ॥  
  
तारं रमा वाग्भवकामशक्तिर्मायाग्निराधेति पदं वदेच्च ।  
कृष्णाय कूर्चं हरठद्वयं स्याच्छ्रीकृष्णमन्त्रो मनुराजमौलिः ॥ ४ ॥  
  
तारं परायुगं तारं विष्णवे विश्वमञ्चले ।  
देवदेवस्य मन्त्रोऽयं विष्णोस्तव समीरितः ॥ ५ ॥  
  
तारं रमा भूविजवाक्स्मराश्च शक्तिर्नृबीजं नरसिंहदेवम् ।  
तुर्याङ्कितं वाक् तटफड्वनं ते प्रोक्तो हि लक्ष्मीनरसिंहमन्त्रः ॥ ६ ॥  
  
तारं रमार्णं सकला स्मरश्च लक्ष्मीवराहाय पदं वदेत् तु ।  
अन्तेऽश्मरी वैष्णवधामदायी लक्ष्मीवराहस्य मनुः स्मृतस्ते ॥ ७ ॥  
  
प्। २२)  
  
तारं परा भूति रमा कुचार्णं श्रीजामदग्न्याय सरोजयुग्मम् ।  
आपस्तथान्ते गदितोऽयमीढ्यो यथेष्टदो भार्गवराममन्त्रः ॥ ८ ॥  
  
तारं परा रमा लक्ष्मीसीतारामेति संवदेत् ।  
प्रसीद-युगमापोऽन्ते मन्त्रोऽयं मुक्तिकारणम् ॥ ९ ॥  
  
तारं मा भूतिमा माख्यां वदेज्जनार्दनाय च ।  
विश्वमन्ते मनोर्देवि मन्त्रोऽयं रिपुसूदनः ॥ १० ॥  
  
तारं परायुगं लक्ष्मीविश्वक्सेनाय संवदेत् ।  
कूर्चं पद्मत्रयं नीरं वैष्णवानां सुदुर्लभः ॥ ११ ॥  
  
तारं परा रमा वणी कामो लक्ष्मीपदं वदेत् ।  
वासुदेवाय विश्वं स्यान्मन्त्रोऽयं भोगमोक्षदः ॥ १२ ॥  
  
इदं तत्त्वतमं गुह्यं रहस्यं परमाद्भुतम् ।  
वैष्णवानां च सर्वस्वं गोपनीयं स्वयोनिवत् ॥ १३ ॥  
  
इति श्रीरुद्रयामले तन्त्रे श्रीदेवीरहस्ये वैष्णवमन्त्रोद्धारनिरूपणं   
चतुर्थः पटलः ॥ ४ ॥  
प्। २३)  
  
अथ   
  
पञ्चमः पटलः ।  
  
श्रीभैरव उवाच ।  
  
अथ वक्ष्ये महत्तत्त्वं मन्त्राणां परमार्थदम् ।  
येन विज्ञातमात्रेण विद्या सिध्यति सत्त्वरम् ॥ १ ॥  
  
उत्कीलनविथिं वक्ष्ये सर्वमन्त्ररहस्यकम् ।  
अदातव्यमभक्तेभ्यो नाख्येयं यस्य कस्यचित् ॥ २ ॥  
  
शाक्तानां देवि मन्त्राणां शैवानां च विशेषतः ।  
वैष्णवानां मनूनां तु वक्ष्याम्युत्कीलनं परम् ॥ ३ ॥  
  
प्रथमं देवि बालायास्त्र्यक्षर्याः शृणु पार्वति ।  
वाणीमन्ते त्रिरुच्चार्य भवेदुत्कीलनं मनोः ॥ ४ ॥  
  
अन्त्यकूटं वदेदादौ द्विर्देवि जपसिद्धये ।  
भवेत् त्रिपुरभैरव्या मनोरुत्कीलनं परम् ॥ ५ ॥  
  
कूटत्रयाणां प्रथमं वर्णं वर्णं समुद्धरेत् ।  
जपेच्छ्रीषोडशाक्षर्या भवेदुत्कीलनं मनोः ॥ ६ ॥  
  
अथ वक्ष्ये रहस्यं ते कालिकाया महेश्वरि ।  
निष्कीलिता स्याद्विद्येयं द्वाविंशत्यक्षरी परा ॥ ७ ॥  
  
भद्रिकां प्रथमं दद्यादन्ते कालीत्रयं वदेत् [ङ्: जपेत्] ।  
भद्रकालीमनोर्देवि भवेदुत्कीलनं तथा ॥ ८ ॥  
  
ठद्वयान्ते परां दद्यात् जपेत् साधकसत्तमः ।  
भवेदुत्कीलनं देवि राजमातङ्गिनीमनोः ॥ ९ ॥  
  
विश्वान्ते सकलां दद्याज्जपेत् पार्वति जापकः ।  
  
प्। २४)  
  
मनोः श्रीभुवनेश्वर्याः स्यादुत्कीलनमुत्तमम् ॥ १० ॥  
  
वद्बूमादौ पठेदन्ते तारं जप्त्वा च पार्वति ।  
अयमुत्कीलनो मन्त्रस्तारायाः समुदाहृतः ॥ ११ ॥  
  
मात्रां द्वादशिकीमादौ जपेन्मन्त्रस्य पार्वति ।  
छिन्नशीर्षामनोरेष स्यादुत्कीलनकः परः ॥ १२ ॥  
  
मायामादौ वनान्ते च वाग्भवं साधको जपेत् ।  
सुमुख्या मन्त्रराजस्य भवेदुत्कीलनं तथा ॥ १३ ॥  
  
वाग्भवं प्रथमं दद्याद्विश्वान्ते प्रणवं जपेत् ।  
सरस्वतीमनोर्देवि मन्त्रोऽस्त्युत्कीलनाभिधः ॥ १४ ॥  
  
विश्वमादौ जपेद् देवि वनान्ते मदनं पठेत् ।  
अन्नपूर्णामनोरेष स्यादुत्कीलनको मनुः ॥ १५ ॥  
  
रमामादौ मनोर्दद्यात् पद्मत्रयमथाञ्चले ।  
महालक्ष्मीमनोर्देवि मन्त्रोऽस्त्युत्कीलनाभिधः ॥ १६ ॥  
  
सिन्धुरं सञ्जपेदादौ मायामन्ते महेश्वरि ।  
शारिकामन्त्रराजस्य स्यादुत्कीलनको मनुः । १७ ॥  
  
वनमादौ च नामाग्रे तारं दत्त्वा जपेच्छिवे ।  
शारदामन्त्रराजस्य मन्त्रोऽस्त्युत्कीलनाभिधः ॥ १८ ॥  
  
शक्तिबीजं पठेदादौ ठद्वयान्ते च मन्मथम् ।  
इन्द्राक्षीमन्त्रराजस्य स्यादुत्कीलनको मनुः ॥ १९ ॥  
  
मृद्बीजं च मनोरादौ वनान्ते प्रणवं जपेत् ।  
मन्त्रोऽयं बगलामुख्या मन्त्रोत्कीलनसिद्धिदः ॥ २० ॥  
  
त्रिः पठेदश्मरीप्रान्ते प्रणवं साधकोत्तमः ।  
तुरीमन्त्रस्य मन्त्रोऽयमुत्कीलनफलप्रदः ॥ २१ ॥  
  
वह्निमादौ तथा चान्ते [ख्: चास्ते व] तारं दत्त्वा महेश्वरि ।  
  
प्। २५)  
  
जपेन्मन्त्रं महाराज्ञीमनूत्कीलनसिद्धये ॥ २२ ॥  
  
रमामादौ जपेद् देवि मन्त्रान्ते सकलां जपेत् ।  
ज्वालामुखीमनोरेष मन्त्रोऽस्त्युत्कीलनक्षमः [ख्, ग्: मन्त्रोत्कीलनको   
मनुः] ॥ २३ ॥  
  
वेदीबीजं पठेदादौ नामान्ते प्रणवं जपेत् ।  
भीडामन्त्रस्य मन्त्रोऽयमुत्कीलनफलप्रदः ॥ २४ ॥  
  
विश्वान्ते वाग्भवं दद्यात् काममादौ जपेत् प्रिये ।  
कालरात्रिमनोर्देवि स्यादुत्कीलनको मनुः ॥ २५ ॥  
  
तारत्रयं पठेदन्ते मा-त्रयं प्रथमं जपेत् ।  
भवानीमन्त्रराजस्य मन्त्रोऽयं कीलदोषनुत् ॥ २६ ॥  
  
परामन्ते जपेद् देवि वज्रयोगेश्वरीमनोः ।  
उत्कीलनाख्यो मन्त्रोऽयं मन्त्रसिद्धिफलप्रदः ॥ २७ ॥  
  
मठमादौ जपेद् देवि ठद्वयान्ते हरं तथा ।  
वाराहीमन्त्रराजस्य मन्त्रोऽस्त्युत्कीलनाभिधः ॥ २८ ॥  
  
हरितं प्रथमं देवि विश्वान्ते वाग्भवं जपेत् ।  
सिद्धलक्ष्मीर्मनोर्देवि मन्त्रोऽस्त्युत्कीलनाभिधः ॥ २९ ॥  
  
वेश्यामादौ वनान्ते च डिम्बबीजं जपेच्छिवे ।  
उत्कीलनाख्यो मन्त्रोऽयं कुलवागीश्वरीमनोः ॥ ३० ॥  
  
वीचिबीजं जपेदादौ ठद्वयान्ते च तारकम् ।  
पद्मावतीमनोर्देवि मन्त्रोऽस्त्युत्कीलनाभिधः ॥ ३१ ॥  
  
वागुरां सञ्जपेदादौ वनान्ते सकलां जपेत् ।  
कुब्जिकामन्त्रराजस्य मन्त्रोऽयं कीलदोषहृत् ॥ ३२ ॥  
  
मठमादौ मनोर्देवि प्रणवं ठद्वयाञ्चले ।  
मन्त्रं जपेदयं मन्त्रो गौरीमन्त्रस्य कीलहृत् ॥ ३३ ॥  
  
शक्तिमन्ते जपेद्विश्वं प्रथमं परमेश्वरि ।  
  
प्। २६)  
  
खेचरीमन्त्रराजस्य स्यादुत्कीलनको मनुः ॥ ३४ ॥  
  
कूर्चमादौ मनोरन्ते व्योषं दत्त्वा जपेच्छिवे ।  
मनोर्नीलसरस्वत्याः स्यादुत्कीलनको मनुः ॥ ३५ ॥  
  
शक्तिमादौ मनोर्देवि वासनामञ्चले जपेत् [ग्, घ्: न्यसेत्] ।  
पराशक्तेर्मनोर्देवि कीलदोषापहो मनुः ॥ ३६ ॥  
  
श्रीभैरव उवाच ।  
  
अधुना शैवमन्त्राणां केचिद् देवि मनूत्तमाः ।  
निष्कीलिता मया ख्याताः केचित् पार्वति कीलिताः ॥ ३७ ॥  
  
महेश्वरः शिवो रुद्रो महादेवः करालकः ।  
विकरालः शिवो शर्वो मृडः पशुपतिस्तथा ॥ ३८ ॥  
  
पिनाकी गिरिशो भीमः कुमारः प्रमथाधिपः ।  
क्रोधेश ईश ईशानि कपाली क्रूरभैरवः ॥ ३९ ॥  
  
संहार ईश्वरो भर्गो रुरुः कालाग्निभैरवः ।  
एते मन्त्रा महादेवि कीलदोषविवर्जिताः ॥ ४० ॥  
  
पुरश्चरणमात्रेण फलं दास्यन्ति सत्वरम् ।  
अथवा देवदेवेशि वक्ष्ये तत्त्वं परात् परम् ॥ ४१ ॥  
  
एतेषां शैवमन्त्राणां श्रुत्वा गोप्यतमं कुरु ।  
मन्त्रादिबीजं देवेशि प्रतिमन्त्रं जपेत् सुधीः ॥ ४२ ॥  
  
त्रिवारं साधको येन भवेदुत्कीलनं मनोः ।  
मृत्युञ्जयोऽमृतेशानो वटुको नीलकण्ठकः ॥ ४३ ॥  
  
सद्योजातो गणेशश्च देवेशोऽघोरभैरवः ।  
महाकालो महादेवि कामेश्वर इति प्रिये ॥ ४४ ॥  
  
एते मन्त्रा मया देवि कीलिता मन्त्रसिद्धये ।  
एतेषां शृणु मन्त्राणां देवेश्युत्कीलनं परम् ॥ ४५ ॥  
  
येनोच्चारणमात्रेण मन्त्रसिद्धिः प्रजायते ।  
  
प्। २७)  
  
हृज्जबीजं जपेदादौ अन्ते शक्तिं जपेत् प्रिये ॥ ४६ ॥  
  
श्रीमृत्युञ्जयमन्त्रस्य मन्त्रोऽस्त्युत्कीलनाभिधः ।  
तारमन्ते जपेदादौ शक्तिं मन्त्रस्य पार्वति ॥ ४७ ॥  
  
अमृतेश्वरमन्त्रस्य स्यादयं कीलदोषहृत् ।  
[ख्: भ्रकुटिबन्धान्तर्गतं नास्ति ] (परामादौ जपेदन्ते प्रणवं   
साधकोत्तमः ॥ ४८ ॥  
  
मन्त्रो वटुकमन्त्रस्य स्यादयं कीलनाशकः ।)  
हरितं प्रथमं दत्त्वा मन्त्रान्ते च शिवं जपेत् ॥ ४९ ॥  
  
दुर्गाशिवस्य मन्त्रोऽयं नीलकण्ठस्य कीलनुत् ।  
शिवमादौ जपेदन्ते तारं पार्वति साधकः ॥ ५० ॥  
  
उग्रताराशिवस्यायं मन्त्रो मन्त्रस्य कीलहृत् [ख्: नुत्] ।  
मायामन्ते जपेद् देवि शिवमादौ च साधकः ॥ ५१ ॥  
  
महागणपतेर्मन्त्रो मनोरुत्कीलनाभिधः ।  
विश्वमादौ मनोर्देवि मात्रादिं चाञ्चले जपेत् ॥ ५२ ॥  
  
अघोरभैरवस्यायं मनोरुत्कीलनो मनुः ।  
एषामपि महाकालो निष्कीलित इति स्मृतः ॥ ५३ ॥  
  
अस्य मन्त्रप्रसादेन सर्वे निष्कीलिताः शिवे ।  
कामेशकूटत्रयतः प्रथमार्णत्रयं जपेत् ॥ ५४ ॥  
  
श्रीविद्याशिवमन्त्रस्य स्यादुत्कीलनको मनुः ।  
अथाहं [ग्, घ्: अद्याहं] वैष्णवानां ते मन्त्राणां वच्मि   
पार्वति ॥ ५५ ॥  
  
उत्कीलनमनून् येषां जपमात्राच्छिवं भजेत् [क्: शिवो भवेत्] ।  
हरितं प्रथमं दद्यादन्ते प्रणवैमीश्वरि ॥ ५६ ॥  
  
लक्ष्मीनारायणस्यायं स्यादुत्कीलनको मनुः ।  
शक्तिमादौ मनोरन्ते वाग्भवं साधको जपेत् ॥ ५७ ॥  
  
श्रीराधाकृष्णमन्त्रस्य मन्त्रोऽयं कीलदोषहृत् ।  
  
प्। २८)  
  
परायुगं जपेदन्ते विश्वमादौ जपेन्मनोः ॥ ५८ ॥  
  
विष्णुमन्त्रस्य मन्त्रोऽयं स्यादुत्कीलनकाभिधः ।  
स्मरमादौ जपेदन्ते नृबीजं साधकोत्तमः ॥ ५९ ॥  
  
लक्ष्मीनृसिंहमन्त्रस्य मन्त्रोऽयं कीलदोषहृत् ।  
तारमन्ते रमामादौ जपेत् साधकसत्तमः ॥ ६० ॥  
  
लक्ष्मीवराहमन्त्रस्य भवेदुत्कीलनं परम् ।  
कुचबीजं जपेदादौ मन्त्रान्ते पद्मयुग्मकम् ॥ ६१ ॥  
  
मनोर्भार्गवरामस्य भवेदुत्कीलनं शिवे ।  
परामन्ते रमामादौ जपेत् पार्वति सिद्धये ॥ ६२ ॥  
  
श्रीसीतारामभद्रस्य मनोर्मन्त्रोऽस्ति कीलहृत् ।  
मामन्ते प्रथमं मां च जपेत् पार्वति साधकः ॥ ६३ ॥  
  
जनार्दनमनोर्मन्त्रः स्यादुत्कीलनकाभिधः ।  
लक्ष्मीमादौ परामन्ते सकृदुच्चारयेत् सुधीः ॥ ६४ ॥  
  
विश्वक्सेनमनोर्देवि स्यादुत्कीलनको मनुः ।  
काममादौ च मन्त्रान्ते तारं देवि जपेत् सुधीः ॥ ६५ ॥  
  
वासुदेवमनोर्मन्त्रः स्यादुत्कीलनकाभिधः ।  
इति तत्त्वं महादेवि मन्त्राणां परमार्थदम् ।  
तव स्नेहेन कथितं नाख्येयं ब्रह्मवादिभिः ॥ ६६ ॥  
  
इति श्रीरुद्रयामले तन्त्रे श्रीदेवीरहस्ये मन्त्रोत्कीलनविधिनिरूपणं पञ्चमः   
पटलः ॥ ५ ॥  
प्। २९)  
  
अथ  
  
षष्ठः पटलः ।  
  
श्रीभैरव उवाच ।  
  
अथ ते  वर्णयिष्यामि सञ्जीवनमनून् प्रिये ।  
एषामुच्चारमात्रेण मन्त्रः सिद्धिप्रदो भवेत् ॥ १ ॥  
  
बालाया देवि त्र्यक्षर्याः शक्तिमादौ पठेत् सुधीः ।  
सञ्जीवनाख्यो मन्त्रोऽयं दिव्यो मन्त्रस्य सिद्धये ॥ २ ॥  
  
परात्रयं पठेदादौ जीवनं भैरवीमनोः ।  
कूटत्रयाणां देवेशि त्रिकूटाया जपेत् सुधीः ॥ ३ ॥  
  
द्वितीयार्णत्रयं देवि भवेत् सञ्जीवनं मनोः ।  
सिद्धविद्या महाश्यामा सर्वदोषविवर्जिता ॥ ४ ॥  
  
जप्या सिध्यै सदा सद्भिर्ब्रह्मविद्भिर्मुमुक्षुभिः ।  
भद्रिकायुगलं देवि दद्यादन्ते मनोः शिवे ॥ ५ ॥  
  
भद्रकालीमनोरेष स्यात् सञ्जीवनको मनुः ।  
तारं परां पठेदन्ते जपादौ साधकेश्वरि ॥ ६ ॥  
  
राजमातङ्गिनीदेव्या भवेत् सञ्जीवनं मनोः ।  
वारत्रयं पठेदादौ मूलमन्त्रस्य वै पराम् ॥ ७ ॥  
  
मन्त्रस्य भुवनेश्वर्या भवेत् सञ्जीवनं परम् ।  
कालीं तारं [क्, ख्, ग्, घ्: कालीत्रयं] पठेदन्ते   
मन्त्रस्यास्य महेश्वरि ॥ ८ ॥  
  
उग्रतारामनोरेष स्यात् सञ्जीवनको मनुः ।  
  
प्। ३०)  
  
वासनां मूलमन्त्रस्य जपेदन्ते महेश्वरि ॥ ९ ॥  
  
छिन्नमस्तामनोरेष स्यात् सञ्जीवनको मनुः ।  
परामादौ जपेद् देवि काममन्ते तथैव च ॥ १० ॥  
  
सुमुखीमन्त्रराजस्य भवेत् सञ्जीवनं प्रिये ।  
तारद्वयं जपेन्मन्त्री मन्त्रान्ते मान्त्रिकेश्वरि ॥ ११ ॥  
  
सरस्वतीमनोरेष स्यात् सञ्जीवनको मनुः ।  
विश्वमन्ते जपेदादौ ठद्वयं कालिकेश्वरि ॥ १२ ॥  
  
अन्नपूर्णामनोर्येन भवेत् सञ्जीवनं परम् ।  
वाणीमन्ते जपेदादौ कामराजं च साधकः ॥ १३ ॥  
  
महालक्ष्मीमनोर्देवि भवेत् सञ्जीवनं परम् ।  
कूर्चमादौ परामन्ते जपेत् साधकसत्तमः ॥ १४ ॥  
  
शारिकामूलमन्त्रस्य भवेत् सञ्जीवनं प्रिये ।  
कामराजं जपेदादौ मायाबीजं तथाञ्चले ॥ १५ ॥  
  
शारदामन्त्रराजस्य सञ्जीवनमनुः स्मृतः ।  
मन्मथं शक्तिबीजं च जपेदादौ च साधकः ॥ १६ ॥  
  
इन्द्राक्षीमूलमन्त्रस्य सञ्जीवनमनुः परः ।  
मृत्स्नाबीजं जपेद् देवि प्रणवं च वनाञ्चले ॥ १७ ॥  
  
बगलामन्त्रराजस्य भवेत् सञ्जीवनं परम् ।  
तारकं मूलमन्त्रान्ते त्रिरुच्चार्य जपेत् प्रिये ॥ १८ ॥  
  
तुर्यामन्त्रस्य निर्णीतः सञ्जीवनमनुः परः ।  
वह्निबीजं जपेदन्ते शक्तिमादौ महेश्वरि ॥ १९ ॥  
  
राज्ञीमन्त्रस्य मन्त्रोऽयं सञ्जीवनकरः स्मृतः ।  
कूर्चमादौ च तुरगं जपेदन्ते महेश्वरि ॥ २० ॥  
  
ज्वालामुखीमनोरेष मन्त्रः सञ्जीवनाभिधः ।  
वाग्भवं प्रणवादौ च ठद्वयान्ते जपेत् पराम् ॥ २१ ॥  
  
एष सञ्जीवनो मन्त्रो भीडाभगवतीमनोः ।  
  
प्। ३१)  
  
तारमन्ते रमामादौ जपेत् साधकसत्तमः [ख्: तत्परम्] ॥ २२ ॥  
  
गणेश्वरीकालरात्र्याः स्यात् सञ्जीवनको मनुः ।  
कूर्चमादौ हरान्ते मां जपेत् साधकसत्तमः [ख्: पार्वति साधकः] ॥   
२३ ॥  
  
भवानीमूलमन्त्रस्य भवेत् सञ्जीवनं परम् ।  
मायामुच्चार्य देवेशि त्रिरादौ त्रिस्तथाञ्चले ॥ २४ ॥  
  
सञ्जीवनमनुर्देवि स्याद्वज्रयोगिनीमनोः ।  
मठमन्ते मठं चादौ जपेत् पार्वति कौलिकः ॥ २५ ॥  
  
मन्त्रोऽयं धूम्रवाराह्या मनोः सञ्जीवनाभिधः ।  
हरितं मूलमन्त्रान्ते जपेदादौ च मन्मथम् ॥ २६ ॥  
  
सिद्धलक्ष्मीमनोरेष स्यात् सञ्जीवनको मनुः ।  
काङ्क्षामादौ रमामन्ते जपेत् साधकसत्तमः ॥ २७ ॥  
  
भवेत् सञ्जीवनं देवि कुलवागीश्वरीमनोः ।  
काममादौ महादेवि जपेदन्ते रमां शिवे ॥ २८ ॥  
  
पद्मावतीमनोरेष स्मृतः सञ्जीवनो मनः ।  
वागुरां पङ्कजान्ते च प्रणवादौ परां जपेत् ॥ २९ ॥  
  
कुब्जिकामूलमन्त्रस्य मन्त्रोऽयं जीवनाभिधः ।  
वाह्लीकं प्रणवादौ च मूलान्ते तु [ख्: न्तेऽपि] शिवं जपेत् ॥ ३० ॥  
  
गौरीमन्त्रस्य मन्त्रोऽयं स्यात् सञ्जीवनकाभिधः ।  
कूटमन्ते विश्वमादौ जपेत् पार्वति साधकः ॥ ३१ ॥  
  
खेचरीमन्त्रराजस्य भवेत् सञ्जीवनं शिवे ।  
वाणीमादौ परामन्ते जपेन्मान्त्रिकसत्तमः ॥ ३२ ॥  
  
भवेत् सञ्जीवनं देवि नीलासरस्वतीमनोः ।  
वाग्भवं प्रणवादौ च काममन्ते जपेत् शिवे ॥ ३३ ॥  
  
एष सञ्जीवनो मन्त्रः पराशक्तिमनोः स्मृतः ।  
  
प्। ३२)  
  
अधुना शैवमन्त्राणां निष्कीलानां महेश्वरि ॥ ३४ ॥  
  
वक्ष्ये तत्त्वं रहस्यं ते सञ्जीवनकरं परम् ।  
मूलमन्त्राञ्चले मन्त्री जपेत् तारं पृथक् पृथक् ॥ ३५ ॥  
  
सर्वेषां शैवमन्त्राणां भवेत् सञ्जीवनं प्रिये ।  
तथापि कीलितानां ते सञ्जीवनमनून् ब्रुवे ॥ ३६ ॥  
  
येषां साधनमात्रेण मूलविद्याशु सिध्यति ।  
सूर्यनामाक्षरद्वन्द्वं जपेदादौ च साधकः ॥ ३७ ॥  
  
मृत्युञ्जयमनोरेष मन्त्रः सञ्जीवनाभिधः ।  
विश्वमादौ विश्वमन्ते जपेन्मान्त्रिकनायकः ॥ ३८ ॥  
  
अमृतेश्वरमन्त्रस्य भवेत् सञ्जीवनं परम् ।  
वटुकायेति तारादौ जपेत् पार्वति साधकः ॥ ३९ ॥  
  
सञ्जीवनमनुः प्रोक्तो वटुकस्यैष दुर्लभः ।  
शिवं च प्रणवादौ तु जपेत् साधकवन्दिते ॥ ४० ॥  
  
श्रीनीलकण्ठमन्त्रस्य मन्त्रः सञ्जीवनाभिधः ।  
परामादौ त्रिरुच्चार्य जपादौ सञ्जपेत् सुधीः ॥ ४१ ॥  
  
सद्योजातमनोरेष स्मृतः सञ्जीवनो मनुः ।  
शिवमन्ते द्विरुच्चार्य जपेद् देवि जपादितः ॥ ४२ ॥  
  
महागणपतेर्मन्त्रो मनोः सञ्जीवनाभिधः ।  
वज्रबीजानि मूलादौ जपेत् पार्वति साधकः ॥ ४३ ॥  
  
अघोरदेवमन्त्रस्य मनुः सञ्जीवनः स्मृतः ।  
निर्दोषो मन्त्रराजोऽयं महाकालस्य पार्वति ॥ ४४ ॥  
  
अस्योच्चारणमात्रेण मन्त्राः सिध्यन्ति सर्वदा ।  
कूटत्रयेभ्यो देवेशि द्वितीयाक्षरमुच्चरेत् ॥ ४५ ॥  
  
जपेत् कामेशमन्त्रस्य भवेत् सञ्जीवनं शिवे ।  
अथाहं वैष्णवानां तु मनूनां वच्मि जीवनम् ॥ ४६ ॥  
  
प्। ३३)  
  
याञ्जप्त्वा साधको देवि भवेद्भैरवसन्निभः ।  
हरितं मूलमन्त्रान्तं जपेत् पार्वति साधकः ॥ ४७ ॥  
  
लक्ष्मीनारायणमनोर्भवेत् सञ्जीवनं परम् ।  
शक्तिमन्ते मनोरादौ वाग्भवं साधको जपेत् ॥ ४८ ॥  
  
श्रीराधाकृष्णमन्त्रस्य सञ्जीवनमनुः स्मृतः ।  
विश्वान्ते प्रणवं देवि जपेत् साधकसत्तमः ॥ ४९ ॥  
  
विष्णुमन्त्रस्य मन्त्रोऽयं स्मृतः सञ्जीवनाभिधः ।  
नृबीजं प्रथमं देवि प्रणवं चाञ्चले जपेत् ॥ ५० ॥  
  
लक्ष्मीनृसिंहमन्त्रस्य मन्त्रः सञ्जीवनाभिधः ।  
रमामन्ते त्रिरुच्चार्य जपेदानन्दनिर्भरे ॥ ५१ ॥  
  
लक्ष्मीवराहमन्त्रस्य सञ्जीवनमनुः स्मृतः ।  
परायुगं जपेदादौ मन्त्रराजस्य पार्वति ॥ ५२ ॥  
  
मन्त्रो भार्गवरामस्य मनोः सञ्जीवनः स्मृतः ।  
मन्त्रान्ते प्रणवं देवि तारादौ सकलां जपेत् ॥ ५३ ॥  
  
श्रीसीताराममन्त्रस्य मनोः सञ्जीवनो मनुः ।  
विश्वमादौ परामन्ते जपेत् पार्वति मान्त्रिकः ॥ ५४ ॥  
  
जनार्दनमनोरेष मन्त्रः सञ्जीवनः स्मृतः ।  
परामादौ परामन्ते सतारां साधको जपेत् ॥ ५५ ॥  
  
विश्वक्सेनमनोरेष स्यात् सञ्जीवनको मनुः ।  
रमामादौ रमामन्ते जपादौ सञ्जपेत् सुधीः ॥ ५६ ॥  
  
श्रीलक्ष्मीवासुदेवस्य मनोः सञ्जीवनो मनुः ।  
इतीदं मन्त्रसर्वस्वं रहस्यं सारमद्भुतम् ।  
तव भक्त्या मयाख्यातं गोपनीयं स्वयोनिवत् ॥ ५७ ॥  
  
इति श्रीरुद्रयामले तन्त्रे श्रीदेवीरहस्ये मन्त्रसञ्जीवनविधिनिरूपणं षष्टः   
पटलः ॥ ६ ॥  
प्। ३४)  
  
अथ  
  
सप्तमः पटलः ।  
  
श्रीभैरव उवाच ।  
  
अधुना कथयिष्यामि विद्यां शापहरीं शिवे ।  
सर्वेषामेव मन्त्राणां कलौ निस्तेजसां शृणु ॥ १ ॥  
  
या बाला भैरवी सैव सैव त्रिपुरसुन्दरी ।  
तिर्पुरा यास्ति सा काली श्यामा सैव परा स्मृता ॥ २ ॥  
  
तारं परां रमां बाले शिवशापं विमोचय ।  
विमोचय हरं नीरं बालाशापहरी स्मृता ॥ ३ ॥  
  
वाणी शरत् स्मरो रुद्रशापं मोचय मोचय ।  
तुरगं ठद्वयं देवि भैरवीशापमोचनम् ॥ ४ ॥  
  
बालाबीजत्रयं कूटमाद्यं तारं परां रमाम् ।  
सदाशिवस्य शापं च मोचय द्वयमुद्धरेत् ॥ ५ ॥  
  
शरत् कूटं पठेदन्ते विद्येयं शापहारिणी ।  
श्यामा परमविद्येयं द्वाविंशत्यक्षरी परा ॥ ६ ॥  
  
महाश्रीषोडशीविद्या सर्वदोषविवर्जिता ।  
तथापि दुर्लभां विद्यां वक्ष्येऽहं शापहारिणीम् ॥ ७ ॥  
  
द्वाविंशत्यक्षरीदेव्या यथा मन्त्रो हि सिद्ध्यति ।  
कालीं कूर्चं परं नाम दक्षिणे कालिके तथा ॥ ८ ॥  
  
वसिष्ठशापं प्रोच्चार्य मोचय द्वयमीश्वरि ।  
कालीं कूर्चं परां नीरमेषा स्याच्छापहारिणी ॥ ९ ॥  
  
कालीं भीमां तटं भद्रकालि भीमां शिवस्य हि ।  
  
प्। ३५)  
  
शापं मोचय युग्मापो विद्येयं शापहारिणी ॥ १० ॥  
  
तारं परां च मातङ्गि कालशापं विमोचय ।  
तुरगं नीरमन्ते तु विद्येयं शापहारिणी ॥ ११ ॥  
  
मायां भैरवशापं च मोचय द्वयमञ्चले ।  
मायां स्याद्भुवनेश्वर्या विद्येयं शापहारिणी ॥ १२ ॥  
  
प्रणवं कामिनीं मायां ब्रह्मशापं विमोचय ।  
विमोचयापस्ताराया विद्येयं शापहारिणी ॥ १३ ॥  
  
वासनां कमलां मायां रुद्रशापं विमोचय ।  
मोचयापो मयाख्यातं छिन्नमस्ताङ्कमोचनम् ॥ १४ ॥  
  
वाग्भवं कामराजं च शिवशापं विमोचय ।  
परां नीरमियं विद्या सुमुख्याः शापहारिणी ॥ १५ ॥  
  
प्रणवं वासनां तारं सरस्वति वदेत् ततः ।  
दुर्वासःशापं मुञ्चाशु ठद्वयं शापमोचनम् ॥ १६ ॥  
  
तारं परामन्नपूर्णे शिवशापं विमोचय ।  
कूर्चं हरं वनं देवि विद्येयं शापहारिणी ॥ १७ ॥  
  
तारं रमां महालक्ष्मि विष्णुशापं विमोचय ।  
तुरगं नीरमीशानि विद्येयं शापहारिणी ॥ १८ ॥  
  
तारं च सिन्धुरं देवि शारिके ब्रह्मलाञ्छनम् ।  
मोचय द्वयमापश्च विद्येयं शापहारिणी ॥ १९ ॥  
  
तारं मायां शारदे च विष्णुशापं विमोचय ।  
शक्तिर्नीरं महादेवि विद्येयं शापहारिणी ॥ २० ॥  
  
तारं वाणी शरत्काममिन्द्राक्षि ब्रह्मलाञ्छनम् ।  
मोचय द्वयमापश्च विद्येयं शापहारिणी ॥ २१ ॥  
  
तारं मृत्स्नां च बगले रुद्रशापं विमोचय ।  
तारं मृदं वनं देवि विद्येयं शापहारिणी ॥ २२ ॥  
  
प्। ३६)  
  
तारं तारां च तुर्ये तु शिवशापं विमोचय ।  
तारकं ठद्वयं देवि विद्येयं शापहारिणी ॥ २३ ॥  
  
तारं वह्निं शरद्राज्ञि ब्रह्मशापं विमोचय ।  
विमोचय वनं देवि विद्येयं शापहारिणी ॥ २४ ॥  
  
तारं रमां परां ज्वालामुखि भैरवलाञ्छनम् ।  
कूर्चं नीरं महादेवि विद्येयं शापहारिणी ॥ २५ ॥  
  
तारं परां रमां भीडे ध्रुवशापं विमोचय ।  
मोचयापो महादेवि विद्येयं शापहारिणी ॥ २६ ॥  
  
तारं वाणीं च डिम्बं च कालरात्रि शिवस्य च ।  
शापं मोचय नीरं च विद्येयं शापहारिणी ॥ २७ ॥  
  
तारं रमां रमां तारं रुद्रशापं विमोचय ।  
कूर्चं हरं वनं देवि विद्येयं शापहारिणी ॥ २८ ॥  
  
तारं परां परां तारं वज्रयोगिनि प्रोद्धरेत् ।  
शिवशापं मोचयापो विद्येयं शापहारिणी ॥ २९ ॥  
  
तारं रमां च वाराहि नारदाङ्कं विमोचय ।  
मठं नीरं महादेवि विद्येयं शापहारिणी ॥ ३० ॥  
  
तारं रमां सिद्धलक्ष्मि सिद्धशापं विमोचय ।  
वाणी शरत् स्मरो नीरं विद्येयं शापहारिणी ॥ ३१ ॥  
  
तारं व्योषं रमां काङ्क्षां कुलवागीश्वरि स्फुटम् ।  
शिवशापं च मुञ्चापो विद्येयं शापहारिणी ॥ ३२ ॥  
  
तारं मायां च पद्मं च पद्मावति हरेस्तथा ।  
शापं मुञ्चयुगं नीरं विद्येयं शापहारिणी ॥ ३३ ॥  
  
तारं मायां कुब्जिके च जह्नुशापं विमोचय ।  
नीरमन्ते महादेवि विद्येयं शापहारिणी ॥ ३४ ॥  
  
तारं शिवं गौरि भृगोः शापं मोचय मोचय ।  
  
प्। ३७)   
  
नीरमन्ते मनोर्देवि विद्येयं शापहारिणी ॥ ३५ ॥  
  
[ख्: पुस्तके अधिकः] (तारं खेचरि रुद्रस्य शापं मोचय मोचय ।  
परां नीरं महादेवि विद्येयं शापहारिणी ॥ ३६ ॥)  
  
तारं वाणी च नीलेति सरस्वति हरिच्छलम् ।  
मोचयापो मनोरन्ते विद्येयं शापहारिणी ॥ ३७ ॥  
  
तारं शक्तिः पराशक्ते शिवशापं विमोचय ।  
विमोचय शरन्नीरं विद्येयं शापहारिणी ॥ ३८ ॥  
  
अधुना शैवमन्त्राणां कीलितानां महेश्वरि ।  
सर्वसाधारणीं विद्यां वक्ष्येऽहं शापहारिणीम् ॥ ३९ ॥  
  
निष्कीलितानां मन्त्राणां विद्यां शापहरीं शृणु ।  
यस्या उच्चारमात्रेण दुष्टमन्त्रोऽपि सिध्यति ॥ ४० ॥  
  
तारं परां रमां वाणीं कामं शक्तिं सदाशिव ।  
शिवशापं मोचयापो विद्येयं शापहारिणी ॥ ४१ ॥  
  
तारं हृज्जं शरद्रुद्रशापं मोचय मोचय ।  
शरधृज्जं च तारं च विद्येयं शापहारिणी ॥ ४२ ॥  
  
तारं ततोऽमृतेशान शिवशापं वोमोचय ।  
युग्ममन्ते तथा तारं विद्येयं शापहारिणी ॥ ४३ ॥  
  
तारं परां च वटुक ब्रह्मशापं विमोचय ।  
द्वयं च देवीप्रणवो विद्येयं शापहारिणी ॥ ४४ ॥  
  
तारं च नीलकण्ठेति दुर्वासाङ्कं विमोचय ।  
मोचयापो महादेवि विद्येयं शापहारिणी ॥ ४५ ॥  
  
तारं छविः परा तारं सद्योजात रविच्छलम् ।  
मोचय ठद्वयं देवि विद्येयं शापहारिणी ॥ ४६ ॥  
  
तारं शिवं गणेशान रुद्रशापं विमोचय ।  
  
प्। ३८)  
  
वनमन्ते महादेवि विद्येयं शापहारिणी ॥ ४७ ॥  
  
तारमाद्यक्षरहविर्देव स्वच्छन्दनायक ।  
शिवशापं मोचयापो विद्येयं शापहारिणी ॥ ४८ ॥  
  
तारं कूर्चं परां देवि महाकाल विधिच्छलम् ।  
मोचय द्वयमापश्च विद्येयं शापहारिणी ॥ ४९ ॥  
  
वाग्भवं कामशक्तिश्च भैरवाङ्कं विमोचय ।  
तारं परामाद्यबीजं विद्येयं शापहारिणी ॥ ५० ॥  
  
अथ वैष्णवमन्त्राणां शृणु पार्वति सादरम् ।  
विद्यां शापहरीं सद्यो मन्त्रसिद्धिर्भवेद् यतः ॥ ५१ ॥  
  
तारं रमां च लक्ष्मीति नारायण शिवच्छलम् ।  
मोचय द्वयमापश्च विद्येयं शापहारिणी ॥ ५२ ॥  
  
तारं शक्तिः परा तारं राधाकृष्ण विधिच्छलम् ।  
मोचयापो महादेवि विद्येयं शापहारिणी ॥ ५३ ॥  
  
तारं परां रमां विष्णो रुद्रशापं विमोचय ।  
तारं ठद्वयमन्ते च विद्येयं शापहारिणी ॥ ५४ ॥  
  
तारं परां नृबीजं च नरसिंह शिवच्छलम् ।  
मोचय द्वयमापश्च [ख्: पोऽन्ते] विद्येयं शापहारिणी ॥ ५५ ॥  
  
तारं रमां [ख्: परां] च लक्ष्मीति वराह हरिलाञ्छनम् ।  
मोचय द्वयमापोऽन्ते विद्येयं शापहारिणी ॥ ५६ ॥  
  
तारं कूर्चं भार्गवेति शुक्रशापं विमोचय ।  
तुरगं ठद्वयं देवि विद्येयं शापहारिणी ॥ ५७ ॥  
  
तारं रमां रामभद्र गुरुशापं विमोचय ।  
हरं ठद्वयमन्ते च विद्येयं शापहारिणी ॥ ५८ ॥  
  
[ख्: पुस्तके अधिकः पाठः] (तारं रमा रमा तारं जनार्दन   
विधिच्छलम् ।  
  
प्। ३९)  
  
मोचयापो महादेवि विद्येयं शापहारिणी ॥ ५९ ॥)  
  
तारं परां रमां तारं विश्वक्सेन मनुच्छलम् ।  
मोचय द्वयमापश्च विद्येयं शापहारिणी ॥ ६० ॥  
  
तारं रमा रमा लक्ष्मीवासुदेव शिवच्छलम् ।  
मोचय द्वयमापश्च विद्येयं शापहारिणी ॥ ६१ ॥  
  
इतीदं परमं तत्त्वं रहस्यं सारमुत्तमम् ।  
गुह्यं सर्वस्वमीशानि गोपनीयं विशेषतः ॥ ६२ ॥  
  
इति श्रीरुद्रयामले तन्त्रे श्रीदेवीरहस्ये शापहरीविद्योद्धारनिरूपणं सप्तमः   
पटलः ॥ ७ ॥  
अथ   
  
अष्टमः पटलः ।  
  
श्रीभैरव उवाच ।  
  
अधुना कथयिष्यामि जपसाधनमुत्तमम् ।  
येन साधितमात्रेण मन्त्रसिद्धिः प्रजायते ॥ १ ॥  
  
गुरुपादप्रसादेन श्रीविद्या यदि लभ्यते ।  
पुरस्क्रियाजपेनैव चेत्तां साधयितुं क्षमः ॥ २ ॥  
  
वाग्मी धनी जयी शूर इह भोगी स भूपतिः ।  
परत्र साधको देवि भवेद् भैरवसन्निभः ॥ ३ ॥  
  
सुदिने शुभनक्षत्रे प्रातःकृत्यं विधाय च ।  
  
प्। ४०)  
  
स्वगृहं स्वगुरुं नीत्वा नत्वा पादौ महेश्वरि ॥ ४ ॥  
  
प्रक्षाल्य पूजायतने श्रीचक्रं पूजयेच्छिवे ।  
सिन्दूरेण लिखेत् त्र्यस्रं गुरुं तत्र निवेशयेत् ॥ ५ ॥  
  
तारं शिवत्रयं देवि गुरवे पदमुच्चरेत् ।  
विश्वमन्ते महादेवि गुरुमन्त्रोऽयमुत्तमः ॥ ६ ॥  
  
अनेन मूलमन्त्रेण गुरुं सम्पूजयेत् सुधीः ।  
मातृकाभिः समं देवि यथास्थानेषु पार्वति ॥ ७ ॥  
  
गन्धाक्षतप्रसूनाद्यैर्द्रव्यैर्देवि शुभाम्बरैः ।  
गुरुं सन्तोषयेत् तत्र दक्षिणाभिः कुलामृतैः ॥ ८ ॥  
  
तदाज्ञां शिरसादाय जपाय साधकोत्तमः ।  
रवौ प्रातर्महादेवि गुरुं नत्वा च साधकः ॥ ९ ॥  
  
प्राङ्मुखः प्रणतो भूत्वा जपेदष्टोत्तरं शतम् ।  
शिवशक्त्योः पृथग् देवि जपं सम्पाद्य साधकः ॥ १० ॥  
  
षडङ्गं मूलमन्त्रस्य दशांशेन जपेत् ततः ।  
ततो देवि जपेन्मन्त्री छन्दोमुनिमनुं ततः ॥ ११ ॥  
  
ततो देवि जयी जप्त्वा होमं कुर्याद् दशांशतः ।  
तर्पयित्वा दशांशेन मार्जयेत् तद्दशांशतः ॥ १२ ॥  
  
भोजयित्वा दशांशेन जपसिद्धिर्भवेत् ततः ।  
जपात् सिद्धिर्जपात् सिद्धिर्जपात् सिद्धिर्महेश्वरि ॥ १३ ॥  
  
न स्तवान्नार्चनाद् ध्यानात् सिद्धिर्भवति तादृशी ।  
पारायणजपेनास्ति यादृशी मन्त्रिणां शिवे ॥ १४ ॥  
  
श्रीदेव्युवाच ।  
  
भगवन् परमेशान साधकानां हितेच्छया ।  
पारायणजपं ब्रूहि यद्यहं तव वल्लभा ॥ १५ ॥  
  
श्रीभैरव उवाच ।  
  
प्। ४१)  
  
देवि पारायणं वक्ष्ये विद्याजपफलाप्तये ।  
येन सिद्धियुतो मन्त्री भवेद्भैरवसन्निभः ॥ १६ ॥  
  
असङ्ख्याताश्च विख्याताः पारायणजपाः प्रिये ।  
तेषां तत्त्वं परं वक्ष्ये येन ब्रह्ममयो भवेत् ॥ १७ ॥  
  
पारायणस्तु स जपः सम्यग् यद् ब्रह्मचिन्तनम् ।  
तस्यैव सगुणस्यात्र चिन्तनं घटिकाजपः ॥ १८ ॥  
  
द्विविधोऽयं जपो देवि सगुणो निर्गुणस्तथा ।  
सिद्धः साध्य इति स्मृत्वा जपेत् पारायणं मनुम् ॥ १९ ॥  
  
कलेर्युगारम्भदिने दिनेशो हृल्लेखबीजेऽभ्युदितो बभूव ।  
तदादि नित्यं घटिकैकमानात् प्रत्यक्षरं याति दिने दिनेऽर्कः ॥ २० ॥  
  
नवार्णमन्त्रावलिमेति सूर्यो मध्यन्दिने सायमथ प्रभाते ।  
त्रिभागमाद्यन्तरयोस्तथान्ते विधाय मन्त्रस्य जपेन्मुमुक्षुः ॥ २१ ॥  
  
एकादिपञ्चाशतिवर्णपङ्क्त्या संयोज्य मन्त्रस्य नवाक्षराणि ।  
घटीप्रमाणाः कुलमातृकाया भवन्ति वर्णा मनुराजसिद्ध्यैः ॥ २२ ॥  
  
आई-विभूषितां कृत्वा मातृकां हंसभूषिताम् ।  
मूलविद्यां जपेन्मन्त्री शिवशक्तिमयीं शिवे ॥ २३ ॥  
  
पञ्चनादान् परित्यज्य यो जपेत् षोडशाक्षरीम् ।  
पञ्चषष्ट्यक्षरीमूलान् पञ्चनादात्मको भवेत् ॥ २४ ॥  
  
आदितो देवि विद्यादौ विद्यामध्ये तदग्रतः ।  
विद्यान्तेऽपि त्यजेद्विद्यां शिवरूपां शिवो भवेत् ॥ २५ ॥  
  
शहके विश्वरूपोऽपि सूर्योऽकारे तदोदितः ।  
तदा प्रभृति लोकेऽस्मिन् मातृकासु चरेद्रविः ॥ २६ ॥  
  
वासनावशतस्त्र्यक्षो वह्नितेजोमयो भवेत् ।  
लक्ष्मीं प्राप्य शिवो मन्त्री सौभाग्यान्तां यथाक्रमम् ॥ २७ ॥  
  
पयोदविद्यया विद्यामाई-पल्लवितां क्रमात् ।  
  
प्। ४२)  
  
हंसान्तां सञ्जपेद् देवि मन्त्री मातृकया सदा ॥ २८ ॥  
  
अयं पारायणो नाम जपः सिद्धिप्रदः कलौ ।  
महाश्रीषोडशीविद्यामष्टभूतिमयीं पराम् ॥ २९ ॥  
  
वेदादिभूतां प्रजपेन्मातृकाभिः कुलाश्रयः ।  
इदं रहस्यं परमं पारायणजपात्मकम् ।  
ब्रह्मविद्यालयोत्थानं नाख्येयं ब्रह्मवादिभिः ॥ ३० ॥  
  
इति श्रीरुद्रयामले तन्त्रे श्रीदेवीरहस्ये पारायणजपविधिनिरूपणमष्टमः   
पटलः ॥ ८ ॥  
अथ   
  
नवमः पटलः ।  
  
श्रीभैरव उवाच ।  
  
अथाहं सर्वमन्त्राणां वक्ष्ये सम्पुटसङ्क्रमम् ।  
यं विज्ञाय भवेद् देवि सर्वसौख्यमयः सुधीः ॥ १ ॥  
  
बालायाः शक्तिबीजं तु दद्यादादौ महेश्वरि ।  
बालात्रिपुरसुन्दर्याः सम्पुटाख्योऽस्त्ययं मनुः ॥ २ ॥  
  
मायात्रयं पठेदन्ते त्रिकूटाया महेश्वरि ।  
साध्यस्त्रिपुरभैरव्याः सम्पुटाख्योऽस्त्ययं मनुः ॥ ३ ॥  
  
शक्त्यादिकूटं मन्त्रस्य दद्यादादौ जपेन्मनुम् ।  
महात्रिपुरसुन्दर्या मन्त्रोऽयं सम्पुटाभिधः ॥ ४ ॥  
  
श्यामास्ति दक्षिणाकाली द्वाविंशत्यक्षरी शिवे ।  
  
प्। ४३)  
  
सर्वदोषविनिर्मुक्ता पुरापि कथितं मया ॥ ५ ॥  
  
भद्रिकामञ्चले दत्त्वा जपेन्मूलं महेश्वरि ।  
भद्रकाल्या अयं मन्त्रः सम्पुटाख्योऽस्ति सुन्दरि [ङ्: पार्वति] ॥ ६ ॥  
  
तारमन्ते जपेद् [जपे इति स्यात्] देवि त्रिवारं प्रोच्चरेत् सुधीः ।  
राजमातङ्गिनीदेव्याः सम्पुटाख्योऽस्त्ययं मनुः ॥ ७ ॥  
  
विश्वान्ते च पराबीजं दशवारं पठेच्छिवे ।  
मन्त्रोऽयं भुवनेश्वर्याः सम्पुटाख्यः सुसिद्धिदः ॥ ८ ॥  
  
तुरगं मूलमन्त्रादौ जपेत् पार्वति साधकः ।  
उग्रतारामनोरेष मन्त्रः श्रीसम्पुटाभिधः ॥ ९ ॥  
  
मायाद्वयं जपेदन्ते साधकः साधकेश्वरि ।  
मन्त्रोऽयं छिन्नमस्तायाः सम्पुटाख्योऽतिदुर्लभः ॥ १० ॥  
  
पद्मत्रयं पठेदादौ मायामन्ते महेश्वरि ।  
देव्या उच्छिष्टमातङ्ग्याः सम्पुटाख्योऽस्त्ययं मनुः ॥ ११ ॥  
  
वाग्भवं च मनोरन्ते पठेत् साधकसत्तमः ।  
सरस्वत्या मनोर्देवि मन्त्रोऽयं सम्पुटाभिधः ॥ १२ ॥  
  
तारं कामं मनोरन्ते दद्यात् पार्वति साधकः ।  
अन्नपूर्णामनोरेष मनुः स्यात् सम्पुटाभिधः ॥ १३ ॥  
  
वाग्भवं प्रथमं दद्यादन्ते दद्याच्च मन्मथम् ।  
देवताया महालक्ष्म्याः सम्पुटाख्योऽस्त्ययं मनुः  ॥ १४ ॥  
  
सिन्धुरं साधको दद्यान्मनोरन्ते महेश्वरि ।  
शारिकामूलमन्त्रस्य मन्त्रः सम्पुटकाभिधः ॥ १५ ॥  
  
तारं कामं मनोरन्ते पठेत् साधकसत्तमः ।  
शारदायाः सरस्वत्याऽमन्त्रोऽयं सम्पुटाभिधः ॥ १६ ॥  
  
शक्तिमादौ पठेन्मन्त्री वाणीमन्ते महेश्वरि ।  
  
प्। ४४)  
  
इन्द्राक्ष्या वज्रहस्ताया मन्त्रोऽयं सम्पुटाभिधः ॥ १७ ॥  
  
रसनां मृत्तिकाबीजं मनोरन्ते पठेत् सुधीः ।  
श्रीदेव्या बगलामुख्या मन्त्रः सम्पुटकाभिधः ॥ १८ ॥  
  
तारं दद्यान्मनोरन्ते जपेत् पार्वति साधकः ।  
महातुर्या मनोरेष सम्पुटाख्योऽस्ति सिद्धिदः ॥ १९ ॥  
  
वह्निं वाणीं पठेदन्ते जपेत् पार्वति साधकः ।  
महाराज्ञ्या मनोरेष मनुः स्यात् सम्पुटाभिधः ॥ २० ॥  
  
कूर्चमादौ हरं चान्ते जपेन्मूलं महेश्वरि ।  
ज्वालामुख्या अयं मन्त्रः सम्पुटाख्योऽस्ति पार्वति ॥ २१ ॥  
  
तारं शक्तिं मनोरन्ते ठद्वयं प्रथमं पठेत् ।  
सम्पुटाख्योऽस्त्ययं मन्त्रो भीडाया देवदुर्लभः ॥ २२ ॥  
  
कुरु बीजं जपेदादौ विश्वान्ते प्रणवं पठेत् ।  
कालरात्रिमनोरेष मन्त्रः सम्पुटकारणम् ॥ २३ ॥  
  
रमां तारं पठेदन्ते कूर्चमादौ महेश्वरि ।  
भवानीमूलमन्त्रस्य सम्पुटोऽयं मयेरितः ॥ २४ ॥  
  
तारादौ सकलां दद्यादन्ते तारं जपेत् प्रिये ।  
सम्पुटो वर्णितो देवि श्रीवज्रयोगिनीमनोः ॥ २५ ॥  
  
मठबीजं जपेदादौ मन्त्रान्ते पङ्कजं जपेत् ।  
मन्त्रोऽयं धूम्रवाराह्याः सम्पुटाख्यो मयेरितः ॥ २६ ॥  
  
कामराजं जपेदादौ विश्वान्ते वाग्भवं जपेत् ।  
सिद्धलक्ष्मीमनोरेष सम्पुटो वर्णितो मया ॥ २७ ॥  
  
स्पृहामादौ जपेद् देवि वनान्ते पङ्कजं जपेत् ।  
मन्त्रोऽयं सम्पुटाख्योऽस्ति कुलवागीश्वरीमनोः ॥ २८ ॥  
  
कामराजं जपेदादौ वनान्ते सकलां जपेत् ।  
पद्मावतीमनोरेष मन्त्रः स्यात् सम्पुटाभिधः ॥ २९ ॥  
  
प्। ४५)  
  
वागुरां प्रणवादौ च वनान्ते पङ्कजं जपेत् ।  
कुब्जिकामूलमन्त्रस्य मन्त्रोऽयं सम्पुटाभिधः ॥ ३० ॥  
  
मठमादौ महादेवि ठद्वयान्ते शिवं जपेत् ।  
गौरीमन्त्रस्य मन्त्रोऽयं सम्पुटो वर्णितो मया ॥ ३१ ॥  
  
विश्वान्ते सञ्जपेत् कूटं कूटादौ शरदं जपेत् ।  
खेचरीमूलमन्त्रस्य मन्त्रोऽयं सम्पुटाभिधः ॥ ३२ ॥  
  
कूर्चं जपेन्मनोरादौ वनान्ते तुरगं जपेत् ।  
मनोर्नीलसरस्वत्याः सम्पुटो वर्णितो मया ॥ ३३ ॥  
  
वाग्भवं प्रथमं देवि प्रणवं ठद्वयाञ्चले ।  
पराशक्तिमनोरेष मन्त्रः सम्पुटकारणम् ॥ ३४ ॥  
  
निष्कीलितानां मन्त्राणां शैवानां कुलपूजिते ।  
सर्वसाधारणं वक्ष्ये सम्पुटं सुरपूजिते ॥ ३५ ॥  
  
तारद्वयं जपेदादौ मध्ये नामाञ्चले पराम् ।  
सर्वेषां शैवमन्त्राणां सम्पुटाख्योऽस्त्ययं मनुः ॥ ३६ ॥  
  
तारं हृज्जं पठेन्मध्ये पालय द्वयमादितः ।  
मृत्युञ्जयमनोरेष सम्पुटो वर्णितो मया ॥ ३७ ॥  
  
विश्वमादौ महादेवि शक्तिमन्ते जपेत् सुधीः ।  
अमृतेश्वरमन्त्रस्य सम्पुटाख्योऽस्त्ययं मनुः ॥ ३८ ॥  
  
कुरु द्वयादौ प्रणवं परान्तेऽपि कुरु द्वयम् ।  
सम्पुटाख्यो मनुः प्रोक्तो वटुकस्य मया शिवे ॥ ३९ ॥  
  
हरितं द्विः समुच्चार्य मध्ये नाम ततः पराम् ।  
मन्त्रोऽयं नीलकण्ठस्य सम्पुटाख्यो मयेरितः ॥ ४० ॥  
  
तारमन्ते परामादौ जपेत् साधकसत्तमः ।  
सद्योजातस्य मन्त्रस्य मन्त्रोऽयं सम्पुटाभिधः ॥ ४१ ॥  
  
परात्रयं शिवान्ते च प्रणवान्ते शिवत्रयम् ।  
  
प्। ४६)  
  
महागणपतेरेष मन्त्रः सम्पुटकारकः ॥ ४२ ॥  
  
विश्वबीजं जपेदादौ विश्वमन्ते जपेत् प्रिये ।  
मन्त्रोऽस्त्यघोरदेवस्य वर्णितः सम्पुटाभिधः ॥ ४३ ॥  
  
कूटमादौ महादेवि कूटान्ते वाग्भवं जपेत् ।  
श्रीकामेश्वरमन्त्रस्य मन्त्रोऽयं सम्पुटाभिधः ॥ ४४ ॥  
  
एतेषामपि मन्त्राणां शैवानां कुलनायिके ।  
निष्कीलितो महाकालमन्त्रो दोषविवर्जितः ॥ ४५ ॥  
  
अधुना वैष्णवानां ते मन्त्राणां परमेश्वरि ।  
वक्ष्ये सम्पुटमन्त्रांश्च साधकानां हितेच्छया ॥ ४६ ॥  
  
नामान्ते कमलां देवि विश्वान्ते प्रणवं जपेत् ।  
लक्ष्मीनारायणमनोर्मन्त्रोऽयं सम्पुटाभिधः ॥ ४७ ॥  
  
हरमादौ महादेवि ठद्वयान्ते रमां जपेत् ।  
श्रीराधाकृष्णमन्त्रस्य मन्त्रोऽयं सम्पुटाभिधः ॥ ४८ ॥  
  
तारमन्ते जपेदादौ विश्वं विश्वसमर्चिते ।  
श्रीविष्णुमूलमन्त्रस्य [क्, ख्: विष्णोः] मन्त्रोऽयं   
सम्पुटाभिधः ॥ ४९ ॥  
  
स्मरमादौ जपेद् देवि रमाबीजं तथाञ्चले ।  
लक्ष्मीनृसिंहमन्त्रस्य मन्त्रोऽयं सम्पुटाभिधः ॥ ५० ॥  
  
विश्वमादौ मनोर्देवि नाम्नोऽग्रे सकलां जपेत् ।  
लक्ष्मीवराहमन्त्रस्य मन्त्रोऽयं सम्पुटाभिधः ॥ ५१ ॥  
  
सरोजं प्रथमं देवि वनान्ते च रमां जपेत् ।  
जामदग्न्यमनोरेष मन्त्रः सम्पुटकारकः ॥ ५२ ॥  
  
तारमन्ते वनं चादौ जपेत् साधकसत्तमः ।  
श्रीसीताराममन्त्रस्य मन्त्रोऽयं सम्पुटाभिधः ॥ ५३ ॥  
  
विश्वान्ते नाम देवेशि मायुगं प्रथमं जपेत् ।  
  
प्। ४७)  
  
श्रीजनार्दनमन्त्रस्य मन्त्रोऽयं सम्पुटाभिधः ॥ ५४ ॥  
  
परामादौ परामन्ते जपेत् साधकनायकः ।  
विश्वक्सेनमनोरेष मन्त्रः सम्पुटकारकः ॥ ५५ ॥  
  
वाणीमादौ जपेद् देवि लक्ष्मीमन्ते महेश्वरि ।  
श्रीवासुदेवमन्त्रस्य मन्त्रोऽयं सम्पुटाभिधः ॥ ५६ ॥  
  
इतीदं मन्त्रसर्वस्वं रहस्यं तत्त्वमुत्तमम् ।  
तव स्नेहेन निर्णीतं गोपनीयं मुमुक्षुभिः ॥ ५७ ॥  
  
इति श्रीरुद्रयामले तन्त्रे श्रीदेवीरहस्ये सम्पुटविधिनिरूपणं नवमः पटलः   
॥ ९ ॥  
अथ  
  
दशमः पटलः ।  
  
श्रीभैरव उवाच ।  
  
अधुना देवि वक्ष्येऽहं पुरश्चरणसाधनम् ।  
येन साधितमात्रेण मन्त्रः सिद्धिप्रदो भवेत् ॥ १ ॥  
  
जीवहीनो यथा देही [ख्: देहः] सर्वकर्मसु न क्षमः ।  
पुरश्चरणहीनो हि न मन्त्रः सिद्धिदायकः ॥ २ ॥  
  
वर्णलक्षं जपेन्मन्त्रं तदर्धं वा महेश्वरि ।  
एकलक्षावधिं कुर्यान्नातो न्यूनं कदाचन ॥ ३ ॥  
  
वटेऽरण्ये श्मशाने च शून्यागारे चतुष्पथे ।  
  
प्। ४८)  
  
अर्धरात्रेऽपि मध्याह्ने पुरश्चरणमारभेत् ॥ ४ ॥  
  
सुदिने शुभनक्षत्रे सुमुहूर्ते महेश्वरि ।  
स्वगुरुं पूजयित्वादौ पुरश्चर्यां समारभेत् ॥ ५ ॥  
  
गुरोराज्ञां समादाय स्नात्वा वेदीं चरेत् सुधीः ।  
चतुष्कोणामीशदिशि स्वहस्तपरिविस्तृताम् ॥ ६ ॥  
  
तत्र लिप्त्वा महादेवि सिन्दूरेणाष्टगन्धकैः ।  
लिखेद् बिन्दुत्र्यस्रमादौ षडश्रं वृत्तमण्डलम् ॥ ७ ॥  
  
वसुपत्रं रवृत्ताढ्यं भूगेहेनोपशोभितम् [क्, ख्: गृहेणो] ।  
पुरश्चर्यायन्त्रमेतद्गदितं गिरिजे मया ॥ ८ ॥  
  
सर्वसाधारणं पूज्यं साधकैस्तत्त्वदर्शिभिः ।  
इन्द्राग्नियममांसाद वरुणानिलवित्तदाः ॥ ९ ॥  
  
सेश्वरा लरय(ट)क्षाभ्रयसहम्बीजमण्डिताः [क्: म] ।  
पूज्या सहेतयो देवि धराभवनमण्डले ॥ १० ॥  
  
ब्राह्मी च वैष्णवी रौद्री कौमारी नारसिंहिका ।  
वाराही चण्डिका देवि पूजनीयापराजिता ॥ ११ ॥  
  
सभैरवा वसुदले वामावृत्त्या मुमुक्षुभिः ।  
पार्वती कुब्जिका दुर्गा चामुण्डा नीलतारिणी ॥ १२ ॥  
  
कात्यायनी पूजनीया षडश्रेषु महत्तरैः ।  
गङ्गा च यमुना देवि पूज्या त्र्यश्रे सरस्वती ॥ १३ ॥  
  
बिन्दौ पूज्या च सशिवा साधकैरिष्टदेवता ।  
मूलमन्त्रेण गन्धार्घ्यपुष्पधूपादिदीपकैः ॥ १४ ॥  
  
तत्र बिन्दौ न्यसेद्यन्त्रं स्वेष्टदेव्या महेश्वरि ।  
वेदीविदिक्षु संस्थाप्य मन्त्री घटचतुष्टयम् ॥ १५ ॥  
  
मूलेन साधको देवि यवान् सम्मन्त्र्य वापयेत् ।  
  
प्। ४९)  
  
वह्निनिरृतिवातेशक्रमेणैवं समर्चयेत् ॥ १६ ॥  
  
गणेशं भारतीं दुर्गां क्षेत्रपालं घटेषु च ।  
स्वस्वमूलेन देवेशि तत्र पूजां तथाह्निकीम् ॥ १७ ॥  
  
कुर्यात् तदग्रतो देवि पुरश्चरणमारभेत् ।  
श्रीचक्रं पूजयित्वादौ ततः कुर्याज्जपं सुधीः ॥ १८ ॥  
  
शान्तो दम्भं तथा लौल्यं त्यजेन्मन्त्रस्य सिद्धये ।  
ब्रह्मचर्यधरो मन्त्री ध्यायन् देवीं वरप्रदाम् ॥ १९ ॥  
  
जपेन्मूलं वशी लक्षं नियमेन समाहितः ।  
हविष्याशी महादेवि ततः सिद्धमनुर्भवेत् ॥ २० ॥  
  
जप्त्वा मन्त्री मन्त्रराजं हुत्वा देवि दशांशतः ।  
तर्पयेत् तद्दशांशेन मार्जयेत् तद्दशांशतः ॥ २१ ॥  
  
भोजयेत् तद्दशांशेन मन्त्रसिद्धिर्भवेद् ध्रुवम् ।  
अथवान्यप्रकारेण पुरश्चरणमिष्यते ॥ २२ ॥  
  
रात्रौ परस्त्रियं बालां श्यामां वा मदनातुराम् ।  
आनीय पूजयेन्मन्त्री यथोक्तविधिना शिवे ॥ २३ ॥  
  
नग्नो मुक्तकचो धीरो मधुपानपरायणः ।  
शक्तिवक्षःसमाश्लिष्टो जपेन्मूलं यथाविधि ॥ २४ ॥  
  
लक्षमेकं दशांशेन संस्कृतं [ख्, ग्: संस्कृतः]   
होमतर्पणैः ।  
मन्त्रसिद्धिर्भवेत् तस्य देवानामपि दुर्लभा ॥ २५ ॥  
  
अथवान्यप्रकारेण पुरश्चरणमिष्यते ।  
पुत्रजन्मोत्सवदिने सूतिकाकुलमन्दिरे ॥ २६ ॥  
  
मान्त्रिको मूलमन्त्रं स्वं जपेद् दशदिनावधि ।  
दशांशसंस्कृतं [ख्, ग्: तः] मन्त्रं कुर्यात् सिद्धो   
भवेन्मनुः ॥ २७ ॥  
  
अथवान्यप्रकारेण पुरश्चरणमिष्यते ।  
  
प्। ५०)  
  
मृतकाशौचदिवसे प्रथमे साधको जपेत् ॥ २८ ॥  
  
मनुं वशी दिने रात्रौ वीरो भूत्वा यथार्थतः ।  
एकादशेऽहनि सुधीः कुर्यान्मन्त्रं तु संस्कृतम् ॥ २९ ॥  
  
कर्मणा मनसा वाचा मन्त्रः कल्पद्रुमो भवेत् ।  
अथवान्यप्रकारेण पुरश्चरणमिष्यते ॥ ३० ॥  
  
सूर्योदयात् समारभ्य यावत् सूर्योदयान्तरम् ।  
तावज्जप्त्वा निरातङ्को मन्त्रः कल्पद्रुमो भवेत् ॥ ३१ ॥  
  
अथवान्यप्रकारेण पुरश्चरणमिष्यते ।  
सूर्योपरागवेलायां जपेन्मन्त्रं महेश्वरि ॥ ३२ ॥  
  
जप्त्वा होमादिकं कृत्वा मन्त्रसिद्धिर्भवेद् ध्रुवम् ।  
अथवान्यप्रकारेण पुरश्चरणमिष्यते ॥ ३३ ॥  
  
चन्द्रोपरागे देवेशि जपेन्मूलं यथाविधि ।  
दशांशसंस्कृतो मन्त्रो भवेच्चिन्तामणिः क्षणात् ॥ ३४ ॥  
  
यस्य नास्ति जपे शक्तिः पञ्चरत्नेश्वरीं जपेत् ।  
वर्णलक्षपुरश्चर्याफलमाप्नोति साधकः ॥ ३५ ॥  
  
इदं तत्त्वं हि मन्त्राणां सारात् सारं परात् परम् ।  
अवाच्यं गुह्यमीशानि गोपनीयं मुमुक्षुभिः ॥ ३६ ॥  
  
इति श्रीरुद्रयामले तन्त्रे श्रीदेवीरहस्ये पुरश्चर्याविधिनिरूपणं दशमः   
पटलः ॥ १० ॥  
प्। ५१)  
  
अथ   
  
एकादशः पटलः ।  
  
श्रीभैरव उवाच ।  
  
अधुना देवि वक्ष्येऽहं पुरश्चर्याफलं परम् ।  
यं लब्ध्वा साधको देवि मर्त्योऽप्यमरतां लभेत् ॥ १ ॥  
  
श्रीदेव्युवाच ।  
  
भगवंस्तत्त्ववेत्ता त्वं सकलागमपारगः ।  
पुरश्चरणहोमस्य वद मेऽद्य विधिं विभो ॥ २ ॥  
  
श्रीभैरव उवाच ।  
  
जप्त्वा मनुं लक्षसङ्ख्यं साधको मन्त्रसाधकः ।  
गत्वा रहःस्थलं देवि होमं कुर्याद् दशांशतः ॥ ३ ॥  
  
सुदिने शुभनक्षत्रे साधको भैरवार्चने ।  
गृहीत्वा होमसम्भारं व्रजेत् प्रयतमानसः ॥ ४ ॥  
  
तत्रैकतः श्मशानं तु धृत्वा सम्मुखपृष्ठयोः ।  
ऐशान्यां दिशि देवेशि लिखेच्छ्रीचक्रमुत्तमम् ॥ ५ ॥  
  
तत्समभ्यर्च्य विधिना श्रीचक्रं मूलविद्यया ।  
ततो मन्त्रं जपेत् सिद्धमष्टोत्तरशतावधि ॥ ६ ॥  
  
पूर्वस्यां दिशि सद्यन्त्रात् खनेत् कुण्डं त्रिकोणकम् ।  
हस्तैकविस्तृतं चाधो हस्तैकपरिमाणतः ॥ ७ ॥  
  
कुण्डेऽस्मिन् विलिखेद्यन्त्रं त्र्यश्रं बिन्दुविराजितम् ।  
षट्कोणमष्टपत्रं च त्रिवृत्तं भूगृहाङ्कितम् ॥ ८ ॥  
  
ततः पूजां चरेद् देवि कुण्डचक्रस्य पार्वति ।  
यथोक्तविधिना येन साधको दीक्षितो भवेत् ॥ ९ ॥  
  
प्। ५२)  
  
गणेशधर्मवरुणाः कुबेरसहितास्तथा ।  
चतुर्द्वारेषु सम्पूज्याश्चत्वारो द्वारपालकाः ॥ १० ॥  
  
माया च मोहिनी मत्ता माधवी वह्निवल्लभा ।  
वर्तुली [ग्: वार्ताली] वीरसूर्वाम्या पूज्या अष्टदलस्थिताः ॥ ११ ॥  
  
अम्बालिकाम्बा बगला च्छिन्नशीर्षाम्बिका भगा ।  
षट्कोणमध्यगाः पूज्याः कुण्डचक्रे महेश्वरि ॥ १२ ॥  
  
वह्निं वैश्वानरं चाग्निं त्रिकोणे पूजयेच्छिवे ।  
स्वाहाभगवतीं बिन्दौ जातवेदसमर्चयेत् ॥ १३ ॥  
  
अग्निं मूलेन देवेशि वह्नेर्दशकलास्ततः ।  
तारं वह्निः शिवोऽब्धिश्च हृज्जं शक्तिर्महेश्वरि ॥ १४ ॥  
  
अग्ने वैश्वानरं ब्रूयाज्जटाभारेति संवदेत् ।  
भास्वरेति त्रिनेत्रेति ज्वालामुख पदं वदेत् ॥ १५ ॥  
  
प्रज्वलेति युगं ब्रूयाज्जातवेदसि संवदेत् ।  
ठद्वयं संवदेदन्ते मन्त्रोऽयं वह्निवल्लभः ॥ १६ ॥  
  
अनेन मूलमन्त्रेण वह्निचक्रं प्रपूजयेत् ।  
गन्धाक्षतप्रसूनैश्च धूपदीपादितर्पणैः ॥ १७ ॥  
  
नैवेद्याचमनीयाद्यैस्ताम्बूलैश्च सुवासितैः ।  
तत्र सम्पूज्य देवेशि श्रीचक्रं नवयोनिकम् ॥ १८ ॥  
  
ततो दिग्भैरवान् भूतानर्चयेत् कुसुमैः परम् ।  
ततो देवि प्रमथ्याग्निं कुण्डचक्रे कुलेश्वरि ॥ १९ ॥  
  
बिन्दौ वह्निं समावाह्य मूलेनोज्ज्वालयेच्छिवे ।  
अग्निं सन्दीप्य मूलेन प्रणमेद् वह्निमुद्रया ॥ २० ॥  
  
मूलेनाहुतिभिर्वह्निं हुनेत् षोडशभिस्ततः ।  
अष्टोत्तरशतावृत्त्या दद्यादाज्येन पार्वति ॥ २१ ॥  
  
प्। ५३)   
  
आहुतीः पायसैर्देवि मृद्वीकागुरुपुष्पकैः ।  
मत्स्यण्डशर्कराचन्द्रैः कस्तूरीदृषदङ्कितैः ॥ २२ ॥  
  
ततो जप्त्वा महाविद्यां साधकान् पूजयेच्छिवे ।  
पञ्च वा नव वा देवि तथैकादश वा शिवे ॥ २३ ॥  
  
कुलीनान् धार्मिकाञ्छुद्धान् दीक्षितान् वाप्यदीक्षितान् ।  
दृढव्रताञ्छुभाचारान् देवीभक्तिरतांस्तथा ॥ २४ ॥  
  
वैष्णवान् गिरिजे शैवान् गुरुभक्तिपरायणान् ।  
तत्र सम्पूज्य विधिवज् ज्ञात्वा भैरवसन्निभान् ॥ २५ ॥  
  
पाद्यार्घ्यमधुपर्काद्यैर्गन्धाक्षतसुपुष्पकैः ।  
तान् सम्पूज्य महादेवि दशांशं होममाचरेत् ॥ २६ ॥  
  
श्रीदेव्युवाच ।  
  
भगवन् देवदेवेश तन्त्रज्ञ परमेश्वर ।  
कुलसाधकपूजायां संशयं छेतुमर्हसि ॥ २७ ॥  
  
तत्र पूजाविधौ नाथ सर्वे पूज्या द्विजोत्तमाः ।  
अथवा क्षत्रिया वैश्याः शूद्रा वा वद विस्तरात् ॥ २८ ॥  
  
श्रीभैरव उवाच ।  
  
प्रवृत्ते भैरवे तन्त्रे सर्वे वर्णा द्विजोत्तमाः ।  
निवृत्ते भैरवे तन्त्रे सर्वे वर्णाः पृथक् पृथक् ॥ २९ ॥  
  
सर्वदा शिवचक्रेऽस्मिन् सम्प्रदायोऽयमीरितः ।  
न पुरश्चरणार्चायां तत्र सर्वे द्विजोत्तमाः ॥ ३० ॥  
  
एकस्तु क्षत्रियः पुण्यो दाता वैष्णवसत्तमः ।  
दृढव्रतः शुभाचारः कुलीनः शिवपूजकः ॥ ३१ ॥  
  
शाक्तः परमभक्तश्च कुलचक्रे निगद्यते ।  
तत्र होमं च सम्पाद्य दद्यान्नैवेद्यमादरात् ॥ ३२ ॥  
  
कुलचक्रगतान् देवि ब्राह्मणान् साधकोत्तमान् ।  
  
प्। ५४)  
  
पूजयेत् क्षत्रियो वीरो भक्तिश्रद्धासमन्वितः ॥ ३३ ॥  
  
गन्धाक्षतसुपुष्पैश्च धूपदीपादिभिः शिवे ।  
नैवेद्याचमनीयाद्यैर्भक्ष्यैर्भोज्यैश्च लेह्यकैः ॥ ३४ ॥  
  
सन्तर्प्य साधकान् देवि परमानन्दसेवितः ।  
साधकः क्षत्रियं वीरं दातारं वीरसेवकम् ॥ ३५ ॥  
  
आशीर्भिर्वर्धयेद् देवि प्रणमेत् त्रिपुराम्बिकाम् ।  
कुलचक्रगता विराः कुलचक्रप्रपूजकाः ॥ ३६ ॥  
  
सर्वे ते कुलदेव्यन्ते यान्ति शीघ्रं कुलालयम् ।  
क्षत्रियोऽपि महादेवि कुलसङ्घान् कुलार्थवित् ॥ ३७ ॥  
  
सर्वपापविनिर्मुक्तः सर्वसिद्धिसमन्वितः ।  
इह लोके श्रियं प्राप्य भुक्त्वा भोगान् यथेप्सितान् ॥ ३८ ॥  
  
परत्र परमेशानि मृतो देवीपदं व्रजेत् ।  
एवं विधाय मन्त्रज्ञो होमं जपफलाप्तये ॥ ३९ ॥  
  
पुरश्चर्याफलं देवि वर्णलक्षस्य सोऽश्नुते ।  
वर्णलक्षजपस्यैवं फलमाप्नोति कौलिकः ॥ ४० ॥  
  
सर्वे तत्र स्थिता नत्वा श्मशानस्थं च भैरवम् ।  
संहारमुद्रया देवीं विसृज्य सशिवां शिवे ॥ ४१ ॥  
  
सर्वे ते साधकश्रेष्ठा भवेयुः कुलभागिनः ।  
इदं रहस्यं देवेशि भक्त्या तव मयोदितम् ।  
अप्रकाश्यमदातव्यमित्याज्ञा पारमेश्वरी ॥ ४२ ॥  
  
इति श्रीरुद्रयामले तन्त्रे श्रीदेवीरहस्ये   
पुरश्चर्याहोमविधिनिरूपणमेकादशः पटलः ॥ ११ ॥  
प्। ५५)  
  
अथ  
  
द्वादशः पटलः ।  
  
श्रीभैरव उवाच ।  
  
शृणु देवि प्रवक्ष्यामि गुह्यं सर्वस्वमुत्तमम् ।  
श्रीचक्रनिर्णयं नाम पटलं देवदुर्लभम् ॥ १ ॥  
  
देवीनां परमप्रीत्या यन्त्रोद्धारं ब्रवीम्यहम् ।  
यस्य कस्य न वक्तव्यं गोपनीयं विशेषतः ॥ २ ॥  
  
त्रयस्त्रिंशतिदेवानां कोटयः स्युर्महेश्वरि ।  
देवीनां च तथा देवि त्रयस्त्रिंशतिकोटयः ॥ ३ ॥   
  
तासां मध्ये प्रधानाः स्युस्त्रयस्त्रिंशतिदेवताः ।  
पूर्वोक्ता या महादेवि तासां मन्त्रोत्तमाञ्छृणु ॥ ४ ॥  
  
अथ वक्ष्ये तव प्रीत्या बालायन्त्रं महेश्वरि ।  
सर्वार्थसाधकं देवि सर्वाशापरिपूरकम् ॥ ५ ॥  
  
बिन्दुस्त्रिकोणरसकोणकनागपत्रवृत्तत्रयाञ्चितमहीसदनत्रयं [क्,   
ख्, ग्: यार्चित] च ।  
बालादिचक्रमिदमार्तिहरं गिरीशब्रह्मेन्द्रविष्णुनमितं गदितं मया ते ॥ ६ ॥  
  
अथो त्रिपुरभैरव्या यन्त्रोद्धारं ब्रवीम्यहम् ।  
सकलागमसाराढ्यमापदुद्धारणक्षमम् ॥ ७ ॥  
  
बिन्दुस्त्र्यश्रं नागकोणं दशारं  
वृत्ताञ्चितं [क्, ख्: र्चितं] वसुपत्रं कलारम् ।  
  
प्। ५६)  
  
वृत्तत्रयं भूनिकेतत्रयं च    
श्रीचक्रं ते वर्णितं भैरवीयम् ॥ ८ ॥  
  
अथो त्रिपुरसुन्दर्या वक्ष्ये श्रीचक्रनिर्णयम् ।  
सर्वसम्मोनं देवि सर्वसिद्धिप्रवर्तकम् ॥ ९ ॥  
  
शून्यं मध्यगमग्निकोणसहितं दिग्दन्तिकोणाङ्कितं विंशारं   
मनुमिश्रितं करिदलश्रीषोडशाराञ्चितम् ।  
सद्वृत्तत्रयसंयुतं च धरणीगेहाङ्कितं त्रैपुरं   
भक्त्याभीष्टफलप्रदं कलियुगे श्रीचक्रमुद्द्योतते ॥ १० ॥  
  
बिन्दुस्त्रिकोणवसुकोणदशारयुग्ममन्वश्रनागदलसङ्गतषोडशारम् ।  
वृत्तत्रयं च धरणीसदनत्रयं च श्रीचक्रमेतदुदितं परदेवतायाः ॥ ११ ॥  
  
अथाहं कालिकायास्ते यन्त्रोद्धारं ब्रवीम्यहम् ।  
सर्वार्थसिद्धिदं लोके सर्वकामप्रपूरकम् ॥ १२ ॥  
  
त्रिकोणस्थं शून्यं तदुपरि शरत्कोणसहितं त्रिकोणं षट्कोणं भगवति च   
वृत्तं वसुदलम् ।  
त्रिवृत्तं तद्बाह्ये क्षितिभुवनयुक्तं च जयतादिदं श्यामायन्त्रं   
मरणभयवर्गप्रमथनम् ॥ १३ ॥  
  
अथाहं भद्रकाल्यास्ते यन्त्रोद्धारं सुरप्रियम् ।  
ब्रवीमि दयया देवि सर्वसारस्वतप्रदम् ॥ १४ ॥  
  
मध्ये तुर्यवरं खमण्डलयुतं द्विःसप्तकाराङ्कितं द्विस्तुर्यारयुगं   
चतुर्गुणचतुष्पत्रावलीशोभितम् ।  
सद्वृत्तत्रयमण्डितं बहिरिलागेहत्रयोद्भासितं जीयाद्यन्त्रमिदं   
यथेष्टफलदं श्रीभद्रकालीप्रियम् [ख्, ग्: भैं] ॥ १५ ॥  
  
अथ वक्ष्यामि मातङ्ग्या यन्त्रं तन्त्रविनिश्चितम् ।  
  
प्। ५७)  
  
देवदेवि तव प्रीत्या नचान्यत्र प्रकाशयेत् ॥ १६ ॥  
  
बिन्दुस्त्रिकोणं वसुकोणयुक्तं वृत्तं ततो नागदलं त्रिवृत्तम् ।  
भूमन्दिरं पार्वति वह्निरेखं मातङ्गिनीयन्त्रमिदं प्रदिष्टम् ॥ १७ ॥  
  
अथाहं भुवनेश्वर्या यन्त्रोद्धारं ब्रवीमि ते ।  
प्रीत्या भक्त्या महेशानि नचाख्येयं महात्मभिः ॥ १८ ॥  
  
बिन्दुस्त्रिकोणं रसकोणसंयुतं वृत्ताञ्चितं [क्, ख्, ग्:   
र्चितं] नागदलेन मण्डितम् ।  
कलारवृत्तत्रयभूगृहाङ्कितं [क्, ख्, ग्: कराल]   
श्रीचक्रमेतद् भुवनेश्वरीप्रियम् ॥ १९ ॥  
  
अथ वक्ष्यामि ताराया यन्त्रोद्धारमनुत्तमम् ।  
भोगमोक्षप्रदं देवि गोप्यं कुरु महेश्वरि ॥ २० ॥  
  
बिन्दुस्त्रिकोणं च षडस्रयुक्तं वृत्तं तथाष्टारमलं त्रिवृत्तम् ।  
सभूपुरं चैकजटाविलासगेहं मया यन्त्रमिदं प्रदिष्टम् ॥ २१ ॥  
  
अथाहं छिन्नमस्ताया यन्त्रोद्धारमनुत्तमम् ।  
प्रवक्ष्यामि तव प्रीत्या न वक्तव्यं मुमुक्षुभिः ॥ २२ ॥  
  
बिन्दुस्त्रिकोणं च बहिस्त्रिकोणं त्रिकोणमूर्ध्वं शुभवृत्तबिम्बम् ।  
वस्वश्रयुक्तं धरणीगृहं स्यात् श्रीचक्रमेतत् परदेवतायाः ॥ २३ ॥  
  
अथ वक्ष्यामि ते देव्या यन्त्रोद्धारं महेश्वरि ।  
  
प्। ५८)  
  
सुमुख्याः सारसर्वस्वं न देयं ब्रह्मवादिभिः ॥ २४ ॥  
  
बिन्दुं चानत्वकोणगं च विलिखेद् बाणाश्रकोणाङ्कितं  
वृत्तं नागदलेन मण्डितमथो श्रीषोडशाराङ्कितम् ।  
सद्वृत्तत्रयसंयुतं च धरणीगेहाङ्कितं पार्वति   
श्रीचक्रं सुमुखीप्रियं विजयताद् भोगापवर्गप्रदम् ॥ २५ ॥  
  
अध वक्ष्यामि तत्त्वं ते यन्त्रोद्धारं महेश्वरि ।  
सरस्वत्याः कौलिकानां भुक्तिमुक्तिफलप्रदम् ॥ २६ ॥  
  
त्रिकोणं सबिन्दुं ततः षट्ककोणं   
सवृत्तं ततो नागपत्रं त्रिवृत्तम् ।  
धरामन्दिरं वह्निरेखोज्ज्वलं ते   
मयोक्तं हि सारस्वतं यन्त्रमेतत् ॥ २७ ॥  
  
अथाहमन्नपूर्णाया यन्त्रराजं ब्रवीमि ते ।  
सर्वसम्मोहनं देवि सर्वभोगैकसाधनम् ॥ २८ ॥  
  
त्रिकोणं रसारं त्रिकोणं त्रिकोणं   
त्रिकोणं त्रिकोणं त्रिकोणं हि वृत्तम् ।  
ततो नागपत्राञ्चितं [क्, ख्, ग्: र्चितं] चाग्निवृत्तं   
धरामन्दिरं चान्नपूर्णेष्टचक्रम् ॥ २९ ॥  
  
अथ वक्ष्ये शिवे यन्त्रं महालक्ष्म्याः परात् परम् ।  
यमभ्यर्च्य मया प्राप्तं दुर्लभं परमं पदम् ॥ ३० ॥  
  
खं वह्न्यारगतं च कारममलं वृत्तं बहिः शोभनं  
बाह्ये नागदलं कलारविलसद्वृत्तत्रयोद्भासितम् [क्, ख्, ग्:   
कराल] ।  
भूगेहत्रयशोभितं तव मया निर्णीतमेतत् परं   
श्रीचक्रं परमार्थदायि च महालक्ष्मीप्रियं सिद्धिदम् ॥ ३१ ॥  
  
यन्त्रोद्धारं प्रवक्ष्यामि साधकानां शुभावहम् ।  
  
प्। ५९)  
  
शारिकाया महादेवि लीलालयलयाकुलम् ॥ ३२ ॥  
  
खत्रिकोणवसुकोणसुवृत्तोद्-  
द्योतनागदलवृत्तमण्डलम् ।  
भूगृहं शिखिरवीन्दुभाञ्चितं   
यन्त्रमेतदुदितं शिलालयम् ॥ ३३ ॥  
  
यन्त्रोद्धारं महादेवि शारदाया ब्रवीम्यहम् ।  
सर्वार्थसाधकं चक्रं सर्वकामप्रपूरकम् ॥ ३४ ॥  
  
मध्ये बिन्दुस्तद्बहिः स्यात् त्रिकोणं   
षट्कोणं स्याद् वृत्तवस्वश्रयुक्तम् ।  
वृत्ताकारं षोडशारं त्रिवृत्तं   
भूगेहं स्याच्छारदायन्त्रमेतत् ॥ ३५ ॥  
  
अथाहं ते प्रवक्ष्यामि यन्त्रोद्धारं सुदुर्लभम् ।  
इन्द्राक्ष्यास्तत्त्वसर्वस्वं त्रिषु लोकेषु गोपितम् ॥ ३६ ॥  
  
बिन्दुस्त्रिकोणजषडश्रषडस्रयुक्तषट्कोणवृत्तवसुपत्रकलाश्रमिश्रम् ।  
भूगेहबिम्बमनलेनशशिप्रभाभमिन्द्राक्षिणीप्रियतरं जयचक्रमेतत् ॥ ३७ ॥  
  
अथ ते बगलामुख्या यन्त्रोद्धारं ब्रविम्यहम् ।  
सर्वसिद्धिप्रदं देवि गोपनीयं प्रयत्नतः ॥ ३८ ॥  
  
बिन्दुस्त्रिकोणं च रसारवृत्तवस्वश्रवृत्ताञ्चितषोडशारम् ।  
वृत्तत्रयं भूसदनत्रयं च श्रीचक्रमेतद् बगलामुखीयम् ॥ ३९ ॥  
  
अथाहं ते महातुर्यायन्त्रोद्धारमनुत्तमम् ।  
ब्रवीमि परमप्रीत्या सकलाभीष्टसाधनम् ॥ ४० ॥  
  
प्। ६०)  
  
बिन्दुस्त्रिकोणं नवयोनियुक्तं वृत्ताञ्चितं नागदलं त्रिवृत्तम् ।  
धरागृहं वह्नितुटीभिरीड्यं तुर्यालयं चक्रमिदं प्रदिष्टम् ॥ ४१ ॥  
  
यन्त्रोद्धारं प्रवक्ष्यामि सर्वाशापरिपूरकम् [ग्: महाराज्ञ्या   
महेश्वरि] ।  
सर्वार्थसाधकं चक्रं सर्वसम्मोहनं तथा ॥ ४२ ॥  
  
बिन्दुस्त्र्यश्रं षडश्रं च वृत्ताष्टदलमण्डितम् ।  
वृत्तत्रयं धरासद्म राज्ञीश्रीचक्रमीरितम् ॥ ४३ ॥  
  
अथ यन्त्रवरं वक्ष्ये ज्वालामुख्या महेश्वरि ।  
सर्वतत्त्वैकनिलयं सर्ववाञ्छितदायकम् ॥ ४४ ॥  
  
मध्ये शून्यं तदुपरि शरत्कोणमालिख्य देवि   
तत्राधस्तात् त्रिकमथ बहिर्दिग्दलं वृत्तमेकम् ।  
वस्वश्रं द्विः कदलजशरद्वृत्तभूगेहयुक्तं   
ज्वालामुख्या जगति जयताच्चक्रमेतन्महेशि ॥ ४५ ॥  
  
अथ वक्ष्यामि देवेशि भीडायन्त्रमनुत्तमम् [घ्: भेडा] ।  
सर्वागमरहस्याढ्यं सर्वसारस्वतप्रदम् ॥ ४६ ॥  
  
बिन्दुस्त्र्यश्रं काश्रमिश्रं सुवृत्तं वस्वश्रं स्यात् तद्बहिः षोडशारम् ।  
वृत्तत्रयं भूमिगेहत्रयाढ्यं भीडायन्त्रं सर्वसिद्धिप्रदं स्यात् ॥ ४७ ॥  
  
अथ वक्ष्यामि देवेशि कालरात्र्या अनुत्तमम् ।  
यन्त्रोद्धारं परानन्दसाधनैकरसायनम् ॥ ४८ ॥  
  
बिन्दुस्त्रिकोणरसकोणसुवृत्तनागपत्रं कलारविलसद्दहनोरुवृत्तम् ।  
  
प्। ६१)  
  
भूमन्दिरत्रयमिदं गिरिपुत्रि यन्त्रं श्रीकालरात्रिनिलयं परमार्थदं स्यात् ॥   
४९ ॥  
  
अथाहं ते प्रवक्ष्यामि भवान्या यन्त्रमुत्तमम् ।  
मूलमन्त्ररहस्याढ्यं सर्वसिद्धिप्रदायकम् ॥ ५० ॥  
  
बिन्दुस्त्रिकोणं च षडश्रयुक्तं वृत्तं च नागारकलादलाढ्यम् ।  
वृत्तत्रयं भूसदनत्रयं स्यात् श्रीचक्रमानन्दपदं भवान्याः ॥ ५१ ॥  
  
अथ वक्ष्ये महादेवि यन्त्रराजं सुदुर्लभम् ।  
श्रीवज्रयोगिनीदेव्याः सर्वसौख्यप्रवर्धनम् ॥ ५२ ॥  
  
बिन्दुस्त्रिकोणं च बहिः षडश्रं वृत्तैकवस्वश्र रवृत्तयुक्तम् ।  
धरागृहं यन्त्रमिदं महेशि श्रीवज्रशब्दाङ्कितयोगिनीयम् ॥ ५३ ॥  
  
अथ वक्ष्यामि वाराह्या यन्त्रोद्धारमनुत्तमम् ।  
सर्वमङ्गलमाङ्गल्यं साधकानां शुभावहम् ॥ ५४ ॥  
  
त्रिकोणं सबिन्दुं पुनः स्यात् त्रिकोणं ततः सप्तवारं त्रिकोणं प्रकुर्यात् ।  
गजाश्रं कलारं हि वृत्तत्रयाङ्कं धरासद्म यन्त्रं वराहेश्वरीयम् ॥   
५५ ॥  
  
अथ वक्ष्ये महादेवि [ग्: सिद्धलक्ष्म्या] यन्त्रोद्धारं सुदुर्लभम् ।  
सर्ववैरिप्रशमनं सर्ववाञ्छितपूरकम् ॥ ५६ ॥  
  
बिन्दुस्त्रिकोणषट्कोणवृत्ताष्टदलमण्डितम् ।  
त्रिवृत्तं भूगृहं यन्त्रं सिद्धलक्ष्म्या मया स्मृतम् ॥ ५७ ॥  
  
अथ यन्त्रवरं वक्ष्ये कुलवागीश्वरीप्रियम् ।  
  
प्। ६२)  
  
साधकेष्टप्रदं दिव्यं परपदरसालयम् ॥ ५८ ॥  
  
त्रिकोणं सबिन्दुं शराश्रं सवृत्तं ततो नागपत्राञ्चितं षोडशारम् ।  
त्रिवृत्तं धरासद्म पद्मास्पदं ते सुयन्त्रं प्रदिष्टं च वागीश्वरीयम्   
[ङ्: रीष्टम्] ॥ ५९ ॥  
  
अथ वक्ष्यामि देवेशि यन्त्रं पद्मावतीप्रियम् ।  
सर्वार्थसाधकं दिव्यं सर्वाशापरिपूरकम् ॥ ६० ॥  
  
बिन्दुस्त्रिकोणवसुकोणसवृत्तनागपत्रादिषोडशदलानलवर्तुलं च ।  
भूमन्दिरत्रयमिदं सकलार्थदं स्यात् पद्मावतीप्रियतरं जयचक्रमेतत् ॥ ६१   
॥  
  
अथ वक्ष्ये महादेवि कुब्जिकायन्त्रमुत्तमम् ।  
सर्वदेवरहस्यं च गोपनीयं विशेषतः ॥ ६२ ॥  
  
बिन्दुस्त्रिकोणं रसकोणयुक्तं वृत्तं ततो नागदलं [क्, ख्, ग्:   
दलार] रवृत्तम् ।  
धरागृहं सर्वरहस्यगर्भं श्रीकुब्जिकायन्त्रमिदं मयोक्तम् ॥ ६३ ॥  
  
अथ वक्ष्ये महादेवि गौरीयन्त्रं सुदुर्लभम् ।  
सर्वैश्वर्यप्रदं सर्वविघ्नप्रशमनं शिवे ॥ ६४ ॥  
  
मध्ये त्रिकोणं खयुतं [क्, ख्, ग्: युगं] षडश्रं वृत्तं   
तथा नागदलाग्निवृत्तम् ।  
भूमन्दिरं कौलकुलेष्टतत्त्वभूतं सुचक्रं कथितं हि गौर्याः ॥ ६५ ॥  
  
अथ वक्ष्ये महादेवि खेचरीयन्त्रमुत्तमम् ।  
  
प्। ६३)  
  
योगिनां दुर्लभं योगसाधनानन्दकारणम् ॥ ६६ ॥  
  
बिन्दुस्त्रिकोणकं वृत्तं वसुपत्राग्निवृत्तकम् ।  
धरागृहं मयाख्यातं खेचरीयन्त्रमुत्तमम् ॥ ६७ ॥  
  
अथ नीलसरस्वत्या यन्त्रोद्धारं ब्रवीम्यहम् ।  
महाचीनपदस्थानां सिद्धिदं भोगदं शिवे ॥ ६८ ॥  
  
बिन्दुस्ततोऽग्न्यारषडश्रयुक्तं वृत्तं ततो नागदलाग्निवृत्तम् ।  
धरागृहं वह्नितुटीभिरीड्यं यन्त्रं परं नीलसरस्वतीयम् ॥ ६९ ॥  
  
अथ देव्याः पराशक्तेर्यन्त्रोद्धारं ब्रवीम्यहम् ।  
सर्वसम्पत्प्रदं दिव्यं सर्वैश्वर्यप्रदायकम् ॥ ७० ॥  
  
बिन्दुस्त्रिकोणं वृत्ताढ्यवसुपत्राग्निवृत्तकम् ।  
भूगृहं यन्त्रमेतत्ते पराशक्तेर्मया स्मृतम् ॥ ७१ ॥  
  
अथाहं यन्त्रमीशानि शिवस्य परमं ब्रुवे ।  
सर्वसाधारणं सर्ववाञ्छितैकप्रदायकम् ॥ ७२ ॥  
  
बिन्दुस्त्रिकोणवसुकोणदशारवृत्तनागाश्रषोडशदलानलवृत्तयुक्तम् ।  
भूमन्दिरत्रयमिदं परमार्थदं स्यात् साधारणं जगति यन्त्रमनादि   
शैवम् ॥ ७३ ॥  
  
अथाहं वैष्णवं देवि यन्त्रराजं ब्रवीमि ते ।  
सर्वसाधारणं लोके वैष्णवानां शुभप्रदम् ॥ ७४ ॥  
  
बिन्दुस्त्रिकोणवसुकोणसुवृत्तनागपत्राढ्यषोडशदलाञ्चितवृत्तबिम्बम् ।  
भूमन्दिरं जयति यन्त्रमिदं भवानि साधारणं परमवैष्णवधाम   
सत्यम् ॥ ७५ ॥  
  
प्। ६४)  
  
सर्वेषामेव मन्त्राणां शैवानां परमेश्वरि ।  
गुरुरघोरो वक्ष्येऽहं तस्य यन्त्रमनुत्तमम् ॥ ७६ ॥  
  
त्रिकोणं सबिन्दुं शराश्रं सकाश्रं ततो नागपत्रं सवृत्तं [क्,   
ख्, ग्: सुवृत्तं] कलारम् ।  
चतुर्भूगृहोद्भासितं वह्निरेखं सदोद्द्योततेऽघोरदेवस्य यन्त्रम् ॥ ७७ ॥  
  
सर्वेषामेव मन्त्राणां वैष्णवानां महेश्वरि ।  
लक्ष्मीनारायणः श्रेष्ठस्तस्य यन्त्रं ब्रवीम्यहम् ॥ ७८ ॥  
  
बिन्दुस्त्रिकोणं वस्वश्रं वृत्ताष्टदलमण्डितम् ।  
षोडशारं रवृत्तं च भूगेहेनोपशोभितम् ॥ ७९ ॥  
  
लक्ष्मीनारायणस्यैतच्छ्रीचक्रं परमार्थदम् ।  
इतीदं सर्वदेवानां रहस्यं परमाद्भुतम् ।  
तत्त्वं तव मयाख्यातं गोपनीयं स्वयोनिवत् ॥ ८० ॥  
  
इति श्रीरुद्रयामले तन्त्रे श्रीदेवीरहस्ये यन्त्रोद्वारनिरूपणं द्वादशः पटलः   
॥ १२ ॥  
प्। ६५)  
  
अथ  
  
त्रयोदशः पटलः ।  
  
श्रीभैरव उवाच ।  
  
शृणु देवि प्रवक्ष्यामि रहस्यं सर्वकामिकम् ।  
यन्त्रधारणपूजाया विधिं साधारणं परम् ॥ १ ॥  
  
विना वर्म विना नाम्नां सहस्रकं महेश्वरि ।  
न सिद्धिः साधकस्यास्ति भैरवस्यापि पार्वति ॥ २ ॥  
  
यः साधको जपेद् विद्यां यन्त्रधारणवर्जितः ।  
सा विद्या कोटिजप्तापि तस्य निष्फलतां व्रजेत् ॥ ३ ॥  
  
शुभेऽह्नि शुभनक्षत्रे शुभवारे महेश्वरि ।  
ब्राह्म्ये मुहूर्ते उत्थाय स्नात्वा ध्यात्वा गुरुं निजम् ॥ ४ ॥  
  
सशिवां देवतां ध्यात्वा रहःस्थाने सुधूपिते ।  
गन्धाष्टकेन विलिखेद् यन्त्रं मूलेन वेष्टितम् ॥ ५ ॥  
  
तद्बाह्ये कवचं दिव्यं तथा नामसहस्रकम् ।  
लिखेत् कनकलेखन्या भूर्जपत्रे सुशोभने ॥ ६ ॥  
  
गन्धाष्टकं प्रवक्ष्यामि रहस्यं परमं प्रिये ।  
अवाच्यं देवभक्ताय परशिष्याय सर्वथा ॥ ७ ॥  
  
स्वयम्भूकुसुमं कुण्डगोलोत्थं रोचनागुरु ।  
कर्पूरं मृगनाभिश्च मद्यं च मलयोद्भवम् ॥ ८ ॥  
  
अपरं ते प्रवक्ष्यामि सिद्धिदं गन्धसाधनम् ।  
वैष्णवानां च शैवानां शाक्तानां च शुभावहम् ॥ ९ ॥  
  
काश्मीर गोरोचन पूगकादि कुरङ्गनाभीज सरुद्र मूर्वाः ।  
  
प्। ६६)  
  
पूतासकं चन्दनमिश्रमेतद्गन्धाष्टकं भैरवभैरवीष्टम् [ख्:   
भैरवि भैरवेष्टम्] ॥ १० ॥  
  
गन्धाष्टकं स्वमूलेन नियोज्य कुलसाधकः ।  
न्यासमृष्यादिकं कृत्वा ध्यायेद् देवीं शिवाङ्कगाम् ॥ ११ ॥  
  
लिखेद्य*? निजं दिव्यं तद्बाह्ये मूलमन्त्रतः ।  
मातृका विलिखेन्मन्त्री तद्बाह्ये कवचं लिखेत् ॥ १२ ॥  
  
तथा नामसहस्रं च लिखित्वा भूर्जपत्रके ।  
वेष्टयेत् श्वेतसूत्रेण पीतनीलक्रमेण च ॥ १३ ॥  
  
निजेष्टदेवीध्यानाभ वर्णेन परमेश्वरि ।  
लाक्षया परिवेष्ट्याथ सुवर्णेनाथ वेष्टयेत् ॥ १४ ॥  
  
ततः परां गुटीं दिव्यां देवीरूपां विचिन्त्य च ।  
यन्त्रधारण यन्त्रस्य बिन्दौ संस्थापयेच्छिवे ॥ १५ ॥  
  
यन्त्रधारण यन्त्रं ते वक्ष्ये साधकपूजिते ।  
कौलिकानां हितार्थाय गोपनीयं विशेषतः ॥ १६ ॥  
  
बिन्दुस्त्रिकोणं षट्कोणं षडस्रं वसुपत्रकम् ।  
त्रिवृत्तं च धरासद्म यन्त्रधारण यन्त्रकम् ॥ १७ ॥  
  
सिन्दूरेण लिखेद् देवि लयाङ्गं पूजयेच्छिवे ।  
यस्य पूजनमात्रेण मन्त्री भैरवतां व्रजेत् ॥ १८ ॥  
  
गणेशं धर्मराजं च वरुणं च कुबेरकम् ।  
चतुर्द्वारेषु सम्पूज्याश्चत्वारो द्वारपालकाः ॥ १९ ॥  
  
असिताङ्गं च कालाग्निं संहारं रुरुभैरवम् ।  
करालं विकराल च सुप्तेशोन्मत्तभैरवौ ॥ २० ॥  
  
अष्टपत्रेषु सम्पूज्य भैरवानष्ट पार्वति ।  
दुर्गां चण्डीं च सुमुखीं शिवादूतीं शिवां जयाम् ॥ २१ ॥  
  
प्। ६७)  
  
बहिः षट्कोणके पूज्याश्चैता मूलेन साधकैः ।  
तारां च तारिणीं तुर्यां बगलां विजयां तथा ॥ २२ ॥  
  
छिन्नमस्तां षडश्रेषु पूजयेत् साधकोत्तमः ।  
भवानी कुब्जिका गौरी त्र्यश्रे पूज्या महेश्वरि ॥ २३ ॥  
  
बिन्दौ स्वदेवतामिष्टां सशिवां कौलिकोत्तमः ।  
गन्धाक्षतप्रसूनैश्च धूपदीपादितर्पणैः ॥ २४ ॥  
  
नैवेद्याचमनीयाद्यैस्ताम्बूलैश्च सुवासितैः ।  
तत्र बिन्दौ महादेवि यथाविभवमात्मनः ॥ २५ ॥  
  
सौवर्णं राजतं मुक्तामणिताम्रादिपूर्वकम् ।  
देवताप्रीतये दद्याद् दक्षिणां गुरवेऽपि च ॥ २६ ॥  
  
तत्र स्वयं गुटीं दिव्यां देवीरूपां कुलेश्वरि ।  
पञ्चामृतैः पञ्चगव्यैः स्नापयेत् साधकोत्तमः ॥ २७ ॥  
  
संस्थाप्य गुटिकां मन्त्री बिन्दौ संस्थापयेत् ततः ।  
प्राणान् दत्त्वाऽऽवाहनादिमुद्रा मन्त्री प्रदर्शयेत् ॥ २८ ॥  
  
पाद्यार्घ्यमधुपर्कादि सर्वं तत्र निवेदयेत् ।  
चिन्तयेद् देवतारूपां पूजयेद् यन्त्रराजवत् ॥ २९ ॥  
  
सम्पूज्य गुटिकां दिव्यां तदग्रे साधको जपेत् ।  
मूलमन्त्रं यथाशक्त्या मालया करमालया ॥ ३० ॥  
  
पठेत् तत्रैव कवचं मन्त्रनामसहस्रकम् ।  
स्तोत्रं मन्त्रमयं देवि मन्त्रिचक्रं [ग्: मन्त्र] प्रपूजयेत् ॥ ३१ ॥  
  
तैः समं साधकैः कुर्यात् पात्रवन्दनमीश्वरि ।  
तान् सन्तर्प्य सुधीर्भक्त्या धारयेद् देवतां हृदि ॥ ३२ ॥  
  
विसृज्य सशिवां देवीं नमेत् संहारमुद्रया ।  
  
प्। ६८)  
  
धारयेन्मूर्ध्नी वा बाहौ गुटिकां वरदायिनीम् ॥ ३३ ॥  
  
य एवं धारयेद् यन्त्रं जपेन्मन्त्रं स साधकः ।  
साक्षाद् भवभयोन्मुक्तो भवेद् भैरवसन्निभः ॥ ३४ ॥  
  
जपसिद्धिर्भवेत् तस्य य एवं धारयेद् गुटीम् ।  
बहुनोक्तेन किं देवि स भवेद् भैरवः स्वयम् ॥ ३५ ॥  
  
इदं तत्त्वतमं दिव्यं सर्वस्वं परमार्थदम् ।  
सारात् सारतरं गोप्यं गोपनीयं मुमुक्षुभिः ॥ ३६ ॥  
  
इति श्रीरुद्रयामले तन्त्रे श्रीदेवीरहस्ये यन्त्रधारणविधिनिरूपणं त्रयोदशः   
पटलः ॥ १३ ॥  
अथ   
  
चतुर्दशः पटलः ।  
  
श्रीदेव्युवाच ।  
  
भगवन् श्रोतुमिच्छामि च्छन्दोमुनिविनिर्णयम् ।  
तथा देवीश्वरादीनां देवताबीजनिर्णयम् ॥ १ ॥  
  
शक्तिकीलकदिग्बन्धनिर्णयं परमेश्वर ।  
वक्तुमर्हसि मे देव यद्यस्ति मयि ते दया ॥ २ ॥  
  
श्रीभैरव उवाच ।  
  
एतद् गुह्यतमं देवि देवानां सारमुत्तमम् ।  
देवीनामादिदेवानां मन्त्राणां मे रहस्यकम् ॥ ३ ॥  
  
वक्ष्यामि तव भक्त्याहमृषिच्छन्दोविनिर्णयम् ।  
देवानां मन्त्रराजस्य देवीनां वा तथैव च ॥ ४ ॥  
  
प्। ६९)  
  
षष्टिकल्पसहस्राणि येनैव विहितो जपः ।  
तथाब्दषष्टिलक्षाणि षष्टिजन्मान्तरेषु च ॥ ५ ॥  
  
पुरश्चर्याकरो देवि सर्षिरित्यभिधीयते ।  
ऋषिहीनो भवेन्मन्त्रो जप्तो जन्मान्तरेषु च ॥ ६ ॥  
  
प्रत्यवायकरो लोके साधकानां महेश्वरि ।  
यदा मन्त्रो मया वक्त्रान्महादेवि बहिष्कृतः ॥ ७ ॥  
  
वेष्टितो येन तेजस्वी तच्छन्द इति गीयते ।  
छन्दांसि विविधान्येषां मन्त्राणां परमेश्वरि ॥ ८ ॥  
  
छन्दोहीनो भवेन्मन्त्रो नग्नो मर्त्य इव प्रिये ।  
यदा जप्तो मनुर्देवि मया परमभक्तितः ॥ ९ ॥  
  
प्रादुर्बभूव मे सद्यो या सा प्रोक्तेति देवता ।  
मन्त्रराजस्य देवीनां [ख्: देवानां] येनोत्पत्तिर्मया कृता ॥ १० ॥  
  
तद्बीजमिति मन्त्राणां वर्ण्यते परमेश्वरि ।  
बीजहीनो भवेन्मन्त्रः सिद्धिहानिकरः शिवे ॥ ११ ॥  
  
बीजहीनं जगद्धीनं जलहीनो नदो यथा ।  
जपान्ते जगदुत्पत्तिस्थितिसंहारिकी मतिः ॥ १२ ॥  
  
जाता मे येन देवेशि सा शक्तिरिति गीयते ।  
शक्तिहीनो महादेवि मन्त्रो विघ्नकरो मतः ॥ १३ ॥  
  
महामाङ्गल्यदो मन्त्रो देवीनां शक्तिबीजतः ।  
जप्त्वा स्तुत्वा महादेवि पुनर्येन स गोपितः ॥ १४ ॥  
  
निस्तेजकः पुनर्जातः कीलकं तदुदाहृतम् ।  
निष्कीलितं जपान्ते च मनुमश्रद्धया शिवे ॥ १५ ॥  
  
त्यक्त्वा साधकराजस्य सिद्धिं हरति भैरवः ।  
जपकाले महादेवि राक्षसा भूतप्रेतकाः ॥ १६ ॥  
  
प्। ७०)  
  
दिशो दश पलायन्ते येन दिग्बन्धनं च तत् ।  
दिग्बन्धेन [ख्: बन्धने] विना देवि जपः पाठोऽपि वा तथा ॥ १७ ॥  
  
निष्फलो विघ्नकृन्नित्यं तेन दिग्बन्धनं चरेत् ।  
एतैर्विहीनो मन्त्रोऽस्ति निष्फलो विघ्नकारकः ॥ १८ ॥  
  
ममापि देवि किं वक्ष्ये पुनः क्षुद्रेषु जन्तुषु ।  
इत्येष पटलो गुह्यश्छन्दसां परमेश्वरि ॥  
गोपनीयो महावीरैरित्याज्ञा पारमेश्वरी ॥ १९ ॥  
  
इति श्रीरुद्रयामले तन्त्रे श्रीदेवीरहस्ये ऋष्यादिनिरूपणं चतुर्दशः पटलः ॥   
१४ ॥  
अथ   
  
पञ्चदशः पटलः ।   
  
श्रीभैरव उवाच ।  
  
शृणु देवि प्रवक्ष्यामि श्मशानस्योग्रसाधनम् ।  
येन साधनमात्रेण साधको भैरवो भवेत् ॥ १ ॥  
  
श्रीदेव्युवाच ।  
  
भगवन् भवता भक्त्या प्रसादोऽयं महान् कृतः ।  
विस्मृतोऽयं विधिर्गुह्यः श्मशानस्यार्चनाङ्कितः ॥ २ ॥  
  
सर्वतन्त्रेष्वविख्यातः स्मारितो मेऽधुना परः ।  
  
श्रीभैरव उवाच ।  
  
प्। ७१)  
  
त्रयस्त्रिंशतिकोटीनां देवतानां हि शक्तयः ।  
नामभिर्विश्रुता देवि भवत्या मे परं श्रुताः ॥ ३ ॥  
  
तासां वक्ष्येऽधुना देवि श्मशानार्चा यथाविधि ।  
साधका येन जायन्ते सर्वसिद्धियुताः शिवे ॥ ४ ॥  
  
विना श्मशानविधिना पूजायोगजपादयः ।  
न सिद्ध्यन्ति वरारोहे कलौ भैरवशापतः ॥ ५ ॥  
  
त्रिस्त्रिंशत्कोटयो देव्यः सर्वाः प्रेतालयस्थिताः ।  
तत्र गत्वार्चयेद् यस्तु स भवेद् भैरवोपमः ॥ ६ ॥  
  
तत्र घोरारवैर्देवि महाकालः सृगालकैः ।  
सारमेयैश्च यक्षेन्द्रैः सोरगैः सपिशाचकैः ॥ ७ ॥  
  
वेतालभूतप्रेतैश्च श्मशानार्चां करोति हि ।  
तत्र भूता महाघोराश्चत्वारो विघ्नकारकाः ॥ ८ ॥  
  
दिग्विदिक्षु भ्रमन्ते ते देव्यष्टौ भूतभैरवाः ।  
ते सम्मुखगताः क्रूरा भूताः कुर्वन्ति विप्रियम् ॥ ९ ॥  
  
भैरवा विघ्नहन्तारः शिवं कुर्वन्त्यसम्मुखे ।  
तेषां विधिं प्रवक्ष्यामि गुह्यं सारोत्तमोत्तमम् ॥ १० ॥  
  
अप्रकाश्यमदातव्यं श्मशानार्चनमुत्तमम् ।  
रवौ चन्द्रे कुजे सौम्ये गुरौ शुक्रे शनौ तथा ॥ ११ ॥  
  
पुनः सूर्ये भ्रमन्ते ते दिग्विदिक्ष्वष्टभैरवाः ।  
  
पूर्वोत्तरेशानसमीरणाग्निकेनाशरक्षोवरुणादिदिक्षु ।  
महोग्र चित्राङ्गद चण्ड भास्वल्लोलाक्ष भूतेश कराल भीमाः ॥ १२ ॥  
  
एते भ्रमन्ते सततं श्मशाने दिग्भैरवा भूतयुता महेशि ।  
  
प्। ७२)  
  
एतान् समभ्यर्च्य वसेत् श्मशाने स्यादन्यथा धीभ्रमणं विपत्तिः ॥ १३ ॥  
  
इति श्रीरुद्रयामले तन्त्रे श्रीदेवीरहस्ये श्मशानार्चनविधिनिरूपणं   
पञ्चदशः पटलः ॥ १५ ॥  
अथ   
  
षोडशः पटलः ।  
  
श्रीभैरव उवाच ।  
  
अथाहं पूजनस्यास्य वक्ष्ये पद्धतिमादरात् ।  
गद्यपद्यमयीं देवि मन्त्रसिद्धिप्रदायिनीम् ॥ १ ॥  
  
रात्रिशेषे समुत्थाय साधको विहिताह्निकः ।  
श्मशानार्चनसम्भारं समादाय च सानुगः ॥ २ ॥  
  
सवीरो वीरभूमिं तु व्रजेद्रात्रिमुखे प्रिये ।  
तत्र देवि विधिं वक्ष्ये शृणु पार्वति सादरम् ॥ ३ ॥  
  
गुह्यं सारतमं गोप्यं नाख्येयं सिद्धिवाञ्छकैः ॥ ४ ॥  
  
तत्र रात्रिमुखे सवीरः श्मशानं गत्वा सप्तपदान्तां भूमिमुत्सृज्य   
श्मशानवेलां नोल्लङ्घयेत् । तत्र सम्भारं संस्थाप्य स्वहस्तपादौ   
प्रक्षाल्य त्रिराचम्य प्राणायामत्रयं मूलेन विधाय पूर्ववदाचम्य   
स्वमूलऋषिच्छन्दोन्यासं कृत्वा कराङ्गन्यासौ कृत्वा   
मूलमष्टोत्तरशतं जपेत् । यथाशक्ति जप्त्वा देवीं सशिवां स्वगुरुं   
ध्यात्वा कवच सहस्रनाम स्तवान् पठन् वेलां सप्तपदमात्रामुल्लङ्घ्य   
श्मशानमण्डलं प्रदक्षिणाकृत्या प्रविश्य चितां प्रणमेत् ।  
  
प्। ७३)  
  
ज्वालाकरालवदने कल्पान्तदहनप्रिये ।  
प्राणिप्राणालयोद्भूते चिते मेऽनुग्रहं कुरु ॥ ४ ॥  
  
इति नत्वा यथावारं प्रशस्ताप्रशस्तान् भूतभैरवान्   
सम्मुखपृष्ठयोर्धृत्वा पूजामारभेत् ॥  
  
श्रीदेवी उवाच ।  
  
भगवन् भैरवान् भूतान् शापानुग्रहकारकान् [क्: ग्रहणक्षमान्] ।  
कथं सन्धारयेन् मन्त्री तत्र सम्मुखपृष्ठयोः ॥ ५ ॥  
  
श्रीभैरव उवाच ।  
  
एतद् देवि परं गुह्यं भूतभैरवसाधनम् ।  
वक्ष्यामि तव भक्त्याहं न चाख्येयं दुरात्मने ॥ ६ ॥  
  
भूतो रवौ पूर्वगतो महोग्रश्चित्राङ्गदोऽप्युत्तरगो हिमांशौ ।  
चण्डस्तथेशानगतो [ग्, घ्: स्तवे] महीजे भास्वान् बुधे भैरव   
एव वायौ ॥ ७ ॥  
  
लोलाक्षको वह्निगतः सुरेज्य भूतेश्वरो दक्षिणगोऽसुरेज्ये ।  
करालको निरृतिगोऽपि मन्दे रवौ पुनः पश्चिमगोऽपि भीमः ॥ ८ ॥  
  
एवं भ्रमन्ते सततं महेशि दिग्भैरवा भूतगणाः श्मशाने ।  
सुधांशुवृद्धौ शशिहीनपक्षे तद्वैपरीत्येन शिवे भ्रमन्ति ॥ ९ ॥  
  
श्रीदेव्युवाच ।  
  
देवेश करुणासान्द्र साधकेश जगत्पते ।  
ज्ञायते [क्, ख्: जायन्ते] भीमकर्मेदं हृदि साधकसत्तमाः ॥   
१० ॥  
  
प्। ७४)  
  
महोग्रभीमयोः पूजां पक्षयोर्भीमसौम्ययोः ।  
कथं देवि करिष्यन्ति द्वयोर्भास्करवारयोः ॥ ११ ॥  
  
श्रीभैरव उवाच ।  
  
पौर्णमास्यां शिवे दृष्ट्वा ग्रहवारं ततोऽष्टधा ।  
रविवारं च सङ्गुण्य प्रथमं वा द्वितीयकम् ॥ १२ ॥  
  
प्रथमे रविवारे तु महोग्रं पूर्वगं यजेत् ।  
द्वितीये पश्चिमे भीमं पूजयेच्छुक्लपक्षके ॥ १३ ॥  
  
कृष्णपक्षेऽर्चयेद् भूतान् विपरीतक्रमेण तु ।  
अधुनैषां प्रवक्ष्यामि पूजासारं महेश्वरि ॥ १४ ॥  
  
अवाच्यं परशिष्याय कुचैलाय दुरात्मने ।  
श्मशानपूजामन्त्रस्य महाकाल ऋषिः स्मृतः ॥ १५ ॥  
  
उष्णिक् छन्द इति ख्यातं देवी श्मशानकालिका ।  
परा बीजं तटं शक्तिः काली कीलकमीरितम् ॥ १६ ॥  
  
धर्मार्थकाममोक्षेषु विनियोगः प्रकीर्तितः ।  
  
अस्य श्रीश्मशानकालिकापूजामन्त्रस्य महाकालभैरव ऋषिः उष्णिक् छन्दः   
श्रीश्मशानकालिका देवता ह्रीं बीजं हूं शक्तिः क्रीं कीलकं   
धर्मार्थकाममोक्षार्थे पूजायां विनियोगः । महाकालभैरव ऋषये   
नमः शिरसि उष्णिक्छन्दसे नमो मुखे श्मशानकालिकादेवतायै नमो हृदि   
ह्रीं बीजाय नमो नाभौ हूं शक्तये नमो गुह्ये क्रीं कीलकाय नमः पादयोः   
विनियोगाय नमः सर्वाङ्गेषु । ॐक्रां हृ० । ॐक्रीं शि० इत्यादि   
कराङ्गन्यासः । एवं षडङ्गं विधायासनं शोधयेत् । ॐ आं   
आसनशोधनमन्त्रस्य [ग्, ङ्: शुद्धि] मेरुपृष्ठ ऋषिः   
सुतलं छन्दः कूर्मो देवता आसनशोधने विनियोगः । प्रीं पृथ्व्यै नमः   
महि त्वया धृता लोका देवि त्वं विष्णुना धृता । त्वं च धारय मां देवि   
पवित्रं कुरु चासनम् ॥ ॐ क्रां आधारशक्तिकमलासनाय नमः । अनन्ताय   
नमः । पद्माय नमः । पद्मनालाय नमः । तत्रोपविश्य तालत्रयं दद्यात् ।   
अपसर्पन्तु ते भूताः इत्यादिना  
  
प्। ७५)  
  
तालत्रयं दत्त्वा नाराचमुद्रां प्रदर्शयेत् । इत्यासनशुद्धिं विधाय   
भूतशुद्धिं कुर्यात् । ॐ हूं आकुञ्चेन [क्, ख्: अङ्कुशेन]   
सुषुम्नावर्त्मना प्रदीपकलिकाकारां ब्रह्मपथान्तर्नीत्वा स्वजीवं तत्र   
सदाशिवे लीनं ध्यात्वा आदौ यमिति वायुबीजेन षोडशधा जप्तेन पापपुरुषं   
वामकुक्षिस्थं शोषयेत् । रमिति वह्निबीजेन चतुष्षष्टिवारजप्तेन दाहयेत् । वमिति   
वरुणबीजेन द्वात्रिंशद्वारजप्तेन प्लावयेत् । लमिति भूबीजेन दशधा जप्तेन   
शरीरं पिण्डीभूतं विभाव्य स्वजीवं हृदि संस्थाप्य प्राणानर्पयेत् । इति   
भूतशुद्धिः ॥ ॐ आं ह्रीङ्क्र्ॐ यंरंलंवं शंषंसंहं सोहं   
हंसः [घ्: सोहं हौं हंसः] मम प्राणा इह प्राणाः एवं मम   
जीव इह स्थितः एवं मम सर्वेन्द्रियाणि मम   
वाङ्मनश्चक्षुःश्रोत्रजिह्वाघ्राणप्राणा इहैवागत्य [क्: इहा] सुखं   
चिरं तिष्ठन्तु स्वाहा । इति प्राणान् समर्प्य मातृकान्यासं विधाय पूर्ववत्   
कराङ्गन्यासौ कृत्वा तत्र चिताया ईशाने चतुरश्रां वेदीं विधाय तत्र   
श्रीचक्रं विभाव्य यथोक्तविधिनाभ्यर्च्य तत्र नवग्रहान् [ङ्: ग्रहा   
सम्पूजयेत् ॐ स्रीं] सम्पूज्य पूर्वे वटुकं सम्पूज्य भूतभैरवान्   
सम्पूजयेत् । ॐ म्रीं महोग्राय नमः । ॐ म्रीं मदालसायै नमः पूर्वे ।   
ॐ श्रीं चित्राङ्गदाय नमः । ॐ श्रीं चित्रिण्यै नमः उत्तरे । ॐ ह्रीं   
चण्डाय नमः । ॐ ह्रीं चण्ड्यै नमः ईशाने । ॐ हौं भास्वते नमः । ॐ   
हौं प्रभायै नमः वायवे । ॐ लां लोलाक्षाय नमः । ॐ लां लोलायै   
नमः आग्नेये । ॐ भैं भूतेशाय नमः । ॐ भैं भूतधात्र्यै नमः   
दक्षिणे । ॐ क्रीं करालाय नमः । ॐ क्रीं करालिन्यै नमः नैर्-ऋते । ॐ   
ह्रीं श्रीं भीमाय नमः । ॐ ह्रीं श्रीं भीमरूपायै नमः पश्चिमे । इति   
यथावारक्रमेण गन्धाक्षतपुष्पैरभ्यर्च्य तत्र चिताग्रे श्रीचक्रं   
नवयोनिचक्रं वा विभाव्य योगपीठपूजां कृत्वा पात्राणि संस्थाप्य   
पात्रपूजां कृत्वा तत्र देवतावरणपूर्वं सशिवां देवीं सम्पूज्य   
यथाशक्त्या जप्त्वा जपं देव्यै समर्प्य ततः कवच सहस्रनामस्तवपाठादि   
विधाय तदपि समर्प्य चिताग्नौ दशांशं होमं कुर्यात् । तत्र वटुकादीन्   
सन्तर्प्य ([ङ्: नास्ति] भूतभैरवानपि सन्तर्प्य नवकन्याः   
सन्तर्प्य) परस्परं नवपात्रावधि पानं कुर्यात् ।  
  
श्रीदेव्युवाच ।  
  
देवदेव महादेव शरणागतवत्सल ।  
सुरापानविधिं ब्रूहि येन सिद्धिर्भवेद् ध्रुवम् ॥ १७ ॥  
  
प्। ७६)  
  
श्रीभैरव उवाच ।  
  
शृणु देवि प्रवक्ष्यामि पानपूजाविधिं परम् ।  
साधका येन जायन्ते कलौ भैरवसन्निभाः ॥ १८ ॥  
  
श्मशानेषु चरेत् पानं निशीथे वा महेश्वरि ।  
विना पानं न सिद्धिः स्यात् साधकानां कलौ ध्रुवम् ॥ १९ ॥  
  
सुरा संविद्वारुणीति [क्, ख्, ग्: वामणी] त्रिधा पानं   
सदोत्तमम् ।  
तेषु ब्रह्मादयो देवा निलीना मुक्तये परम् ॥ २० ॥  
  
आसवो मधुरं मद्यं शीधु चेति त्रयं परम् ।  
तत्र सर्वे स्थिता देवा वासवाद्या अहर्निशम् ॥ २१ ॥  
  
सम्पूज्य सशिवां देवीं प्रवृत्ते भैरवार्चने ।  
तत्र पानं परादेव्या महानन्दप्रदायकम् ॥ २२ ॥  
  
विना पानं न सिद्धिः स्याद् विना शक्तिसमर्चनम् ।  
न सिद्ध्यति शिवे मन्त्रः श्मशानार्चां विना तथा ॥ २३ ॥  
  
तस्मात् श्मशानं सम्पूज्य शक्तिमभ्यर्च्य साधकः ।  
पानं भजेत् परादेव्याः श्रीचक्राग्रे यथाविधि ॥ २४ ॥  
  
संवित्पानं चरेद्रात्रौ दिवापानं च शीधुना ।  
अहोरात्रे सुरापानं भोगदं मोक्षदं शिवे ॥ २५ ॥  
  
संविदासवयोर्मध्ये संविदेव गरीयसी ।  
स वैष्णवः स शाक्तश्च स शैवो यः श्मशानगः ॥ २६ ॥  
  
श्मशानभजनाद्वीरो भवेद् भैरवसन्निभः ।  
पानं तावद्भजेद् देवि यावत् संविन्मनोमयी ॥ २७ ॥  
  
यति तत्र विकारः स्यात् पानं तद् ब्रह्मघातवत् ।  
यावन्न चलते दृष्टिर्यावन्न चलते मनः ॥ २८ ॥  
  
तावत् पानं प्रकर्तव्यं पशुपानमतः परम् ।  
  
प्। ७७)  
  
विना पूजां चरेद्यस्तु पानं वा चर्वणादिकम् ॥ २९ ॥  
  
मकारान् पञ्च देवेशि कुलटां वा परस्त्रियम् ।  
स रोगी [स भोगी इति साधुः पाठः] निन्दितो लोके परपिण्डोपजीवकः ॥ ३० ॥  
  
ब्रह्मघातवदीशानि शीघ्रं मृत्युमुखं व्रजेत् ।  
आत्मोच्छिष्टं न दातव्यं परोच्छिष्टं न भक्षयेत् ॥ ३१ ॥  
  
यद्युच्छिष्टं वीरचक्रे कौलिको भक्षयेच्छिवे ।  
सिद्धिहानिर्भवेत् सद्यो योगिन्यो भक्षयन्ति तम् ॥ ३२ ॥  
  
पूजाकाले निशीथे च ध्यात्वा देवीं शिवाङ्कगाम् [क्, ख्: ङ्किताम्]   
।  
अभ्यर्च्य विधिना पानं कृत्वा चर्वणपूर्वकम् ॥ ३३ ॥  
  
मकारैः पञ्चभिर्देवि तर्पयित्वा परस्त्रियम् ।  
पानं पानं शिवे पानं सप्तवारं समुच्चरेत् ॥ ३४ ॥  
  
तेन देवी शिवाङ्कोपविष्टा प्रादुर्भविष्यति ।  
इत्येषा पद्धतिर्गुह्या श्मशानार्चनसंयुता ॥ ३५ ॥  
  
गद्यपद्यमयी दिव्या तत्त्वसर्वस्वसंयुता ।  
तव स्नेहेन विख्याता न प्रकाश्या कदाचन ॥ ३६ ॥  
  
इति गुह्यतमं देवि रहस्यं देवदुर्लभम् ।  
अप्रकाश्यमदातव्यं गोपनीयं स्वयोनिवत् ॥ ३७ ॥  
  
इति श्रीरुद्रयामले तन्त्रे श्रीदेवीरहस्ये श्मशानार्चनविधिनिरूपणं षोडशः   
पटलः ॥ १६ ॥  
प्। ७८)  
  
अथ   
  
सप्तदशः पटलः ।  
  
श्रीदेव्युवाच ।  
  
भगवन् सर्वतन्त्रज्ञ सर्वलोकनमस्कृत ।  
श्रीदेव्या यन्त्रराजस्य मालाकङ्कणयोरपि ॥ १ ॥  
  
शोधनं श्रोतुमिच्छामि त्वयैव प्राङ्निवेदितम् ।  
येन शुद्धिर्भवेद् देव द्रव्याणां साधकस्य हि ॥ २ ॥  
  
श्रीभैरव उवाच ।  
  
अधुना देवि वक्ष्यामि शोधनं सर्वकामदम् ।  
सर्वसाधारणं लोके पटलं गुह्यमुत्तमम् ॥ ३ ॥  
  
सुदिने देवि गत्वादौ श्मशानं साधकोत्तमः ।  
कपालं नरदन्तानां माला कङ्कणमीश्वरि ॥ ४ ॥  
  
अष्टोत्तरशतं जप्त्वा मूलं यन्त्रे निधापयेत् ।  
पुनरष्टोत्तरशतं जप्त्वा तेनैव तर्पयेत् ॥ ५ ॥  
  
देवान् पितॄन् ऋषीन् देवि माया मा कामबीजकैः ।  
श्मशानभस्मलिप्तेन शुद्धेन सुरवन्दिते ॥ ६ ॥  
  
ततो यन्त्रं लिखेद् देवि कपाले साधकोत्तमः ।  
मालां कुर्यान्नृदन्तानां सकलाभीष्टसिद्धये ॥ ७ ॥  
  
वामाचारपरः श्रीमान् यो न कुर्यान्महेश्वरि ।  
यन्त्रं मालां शिवे तस्य मन्त्रहानिर्भवेद् ध्रुवम् ॥ ८ ॥  
  
कपालं मृतकस्याशु गृहीत्वा स्फटिकप्रभम् ।  
  
प्। ७९)  
  
श्मशानभस्म शुद्धं च कृत्वा साधकसत्तमः ॥ ९ ॥  
  
स्वमन्त्रं साधयेद् धीमानन्यथा सिद्धिहानिदः ।  
कपालयन्त्रं देवेशि केशकङ्कणमुत्तमम् ॥ १० ॥  
  
नृदन्तमालां द्रव्यं च मुण्डपात्रं महेश्वरि ।  
गोपयेत् साधकोऽत्यन्तं देवीरूपं विचिन्तयेत् ॥ ११ ॥  
  
य एवं साधकः कुर्यात् तस्य सिद्धिरदूरतः [घ्: र्न दूरतः] ।  
अन्यथा सिद्धिहानिः स्यान्ममापि परमेश्वरि ॥ १२ ॥  
  
इतीदं पटलं दिव्यं गुह्यं सर्वस्वमुत्तमम् ।  
अप्रकाश्यमदातव्यं गोपनीयं विशेषतः ॥ १३ ॥  
  
इति श्रीरुद्रयामले तन्त्रे श्रीदेवीरहस्ये द्रव्यादिशोधननिरूपणं सप्तदशः   
पटलः ॥ १७ ॥  
अथ  
  
अष्टादशः पटलः ।  
  
श्रीदेव्युवाच ।  
  
भगवन् देवदेवेश मालायन्त्रार्चनं परम् ।  
शोधनं श्रोतुमिच्छामि विस्तरात् परमार्थदम् ॥ १ ॥  
  
श्रीभैरव उवाच ।  
  
अधुना देवि वक्ष्यामि पद्धतिं गद्यरूपिणीम् ।  
  
प्। ८०)  
  
शोधनस्य हि द्रव्याणां मालादीनां महेश्वरि ॥ २ ॥  
  
तत्रादौ साधको रात्रिशेष उत्थाय बद्धपद्मासनः   
स्वशिरःस्थसहस्राराधोमुखकमलकर्णिकान्तर्गतं निजगुरुं ध्यात्वा देवीं   
च हृद्विषये ध्यात्वा मानसैरुपचारैरभ्यर्च्याजपाजपं गुरवे देव्यै च   
समर्प्य प्रणमेत् । ततो बहिरागत्य नद्यादौ गत्वा स्नानसन्ध्यादि विधाय   
यागगेहमेत्य नित्यकर्म समाप्य यन्त्रशोधनाद्यारभेत् । तत्रेशानदिग्विषये   
चतुष्कोणां हस्तैकविस्तृतां विश्वक् सम्यक्तया वेदीं विधाय विलिप्य   
सिन्दूरेण स्वद्रेवतायन्त्रं विभाव्य यथोक्तया पूजया सम्पूज्य   
द्रव्यादीन्यानाय्य यन्त्रादीन् शोधयेत् ॥   
  
स्त्रीकेशैश्च चरेद् देवि कङ्कणं साधकोत्तमः ।  
कङ्कणं दन्तमालां च यन्त्रं कापालिकं शिवे ॥ ३ ॥  
  
द्रव्यं मधु तथा मत्स्यं मांसं मुद्रां च मैथुनम् ।  
मकारपञ्चसंयुक्तं पूजयेद् भैरवेश्वरीम् ॥ ४ ॥  
  
तत्रैवानीयासनादिशुद्धिं कृत्वा स्वमूलस्य   
सङ्कल्पपूर्वमृष्यादिन्यासं कुर्यात् । ततो मूलेनाचम्य प्राणायामत्रयं   
कृत्वा भूतशुद्ध्यादिप्राणान् संस्थाप्य पञ्चगव्येनौषधसप्तकेन   
शोधनं कुर्यात् ॥  
  
स्तन्यं शुक्रं चारणालं तक्रं रक्तं स्वयोनिजम् ।  
पञ्चगव्यमिति प्राज्यं कुर्यात् साधकसत्तमः ॥ ५ ॥  
  
काश्मीर गोरोचन पूगकादि कुरङ्गनाभीजमथापि मूर्वा ।  
पूतासमेवं मलयोद्भवं च सद्यन्त्रशुद्धौ महदौषधानि ॥ ६ ॥  
  
एभिः सम्यक्तया यन्त्रं मालां कङ्कणं संलिप्य मूलविद्यया पृथक्   
पृथक् शोधनं कुर्यात् । ॐह्रींश्रीङ्क्लीं देवि यन्त्रेश्वरि क्लींश्रींह्रींॐ   
यन्त्रं शोधय २ ह्रःश्रःक्लः ठःठःठः स्वाहा ।  
  
इमां मन्त्रात्मिकां विद्यामष्टोत्तरशतं जपेत् ।  
यन्त्रे देवीं समावाह्य पूजयेत् साधकोत्तमः ॥ ७ ॥  
  
तत्रादौ यन्त्रं मूलविद्यया पञ्चगव्यौषधैः संशोध्य सिन्दूरयन्त्रे  
  
प्। ८१)  
  
बिन्दूपरि संस्थाप्य पूर्ववत् स्वोक्तक्रमेण पूजयेत् । ततो मालामौषधादिना   
मूलविद्यया शोधयेत् । ॐॐह्रांह्रींश्रींश्रां क्लीङ्क्लां मालारूपिणि   
सर्वलोकभक्षिणि हूं नृदन्तमालां शोधय २ फट् ठःठःठः स्वाहा ।   
इत्येवमष्टोत्तरशतं जप्त्वा मूलविद्यया पञ्चगव्येन शोधयेत् । ततः   
कङ्कणं शतबालानां स्त्रीकेशस्य कृत्वा मूलविद्यया शोधयेत् ।   
ॐह्रींस्त्रींहूंश्रीङ्क्रीं केशिनि निराकेशिनि कङ्कणं शोधय २ हूङ्क्रां   
फट् ठःठःठः स्वाहा । इति मूलविद्यामष्टोत्तरशतं जप्त्वा   
पञ्चगव्यौषधजलेन संशोध्य वामहस्तदक्षहस्तयोर्निबध्य स्वमूलं   
नृदन्तमालया यथाशक्त्या जपेत् । ततः कवचस्तोत्रसहस्रनामादिपाठं   
विधाय मूलेन नैवेद्यं निवेद्य तदग्रे चक्रपूजां कुर्यात् ।   
साधकैरेकादशक्रमेण वृत्ताकृत्या यागमण्डपे उपविश्य मध्ये   
त्रिकोणं सबिन्दुं षडश्रकं वृत्तमष्टदलं वृत्तत्रयं भूगृहं   
विलिख्य रक्तपुष्पैः पूजयेत्- बाह्ये गं गणेशाय नमः धं   
धर्मराजाय नमः वं वरुणाय नमः क्रीं कुबेराय नमः इति सम्पूज्य ।   
अष्टदलेषु ह्रीं श्रीं करालाय नमः ह्रींश्रीं विकरालाय नमः ह्रींश्रीं   
संहाराय नमः ह्रींश्रीं रुरुभैरवाय नमः ह्रींश्रीं महाकालाय   
नमः ह्रींश्रीं कालाग्नये नमः ह्रींश्रीं सुप्तभैरवाय नमः ह्रींश्रीं   
उन्मत्तभैरवाय नमः इत्यभ्यर्च्य । षडश्रे ॐह्रींश्रीं जयायै नमः ॐ   
विजयायै० ॐ कान्त्यै नमः ॐ रत्यै नमः ॐ प्रीत्यै नमः ॐ मनोन्मनायै   
नमः इति पुष्पैरभ्यर्च्य । ततस्त्रिकोणे गां गङ्गायै नमः यां यमुनायै   
नमः सं सरस्वत्यै नमः इत्यभ्यर्च्य बिन्दौ मूलं० महामायायै नमः   
एवं सम्पूज्य तत्र श्रीदेवीं ज्योतीरूपां गोघृतेन विभाव्य यन्त्रवत्तां च   
पूजयेत् । तत्र भैरवं भैरवीं च पूजयेत् । तत्र वटुकं सशक्तिकं च पूजयेत्   
। प्रवृत्ते भैरवे तन्त्रे सर्वे वर्णा द्विजातयः । निवृत्ते भैरवे तन्त्रे सर्वे   
वर्णाः पृथक् पृथक् ॥ तत्रैव नव कन्याः अभ्यर्च्य   
  
वामे रामा रमणकुशला दक्षिणे चालिपात्रमग्रे मुद्राश्चणकवटकौ   
सूकरस्योष्णशुद्धिः ।  
तन्त्री वीणा सरसमधुरा सद्गुरुः सत्कथाश्च [ङ्: सत्कथायां]  
वामाचारः [ग्, घ्: कौला] परमगहनो योगिनामप्यगम्यः ॥ ८ ॥  
  
प्। ८२)  
  
पीत्वा पीत्वा पुनः पीत्वा यावत् संविन्मनोमयी ।  
यदि तत्र विकारः स्यात् पानं तद् ब्रह्मघातवत् ॥ ९ ॥  
  
मधुपानपरो [क्, ख्: रतो] मन्त्री शक्तिं सन्तोषयेद्रते ।  
रेतसा तर्पयेद् देवीं शक्तिं पानेन तर्पयेत् ॥ १० ॥  
  
शक्त्युच्छिष्टं पिबेन्मद्यं वीरोच्छिष्टं तु चर्वणम् ।  
मकारपञ्चसंयुक्तं कुर्याच्छ्रीचक्रमण्डलम् ॥ ११ ॥  
  
साधकान् साधको भक्त्या सन्तर्प्य पानभोजनैः ।  
सन्तर्प्य देवतामिष्टां मिष्टान्नैश्चर्वणैः शिवे ॥ १२ ॥  
  
स्वगुरुं पूजयेद् भक्त्या तर्पयेच्छक्तितः परम् ।  
सन्तोषयित्वा स्वगुरुं दक्षिणाभिश्च वन्दनैः ॥ १३ ॥  
  
तदाज्ञां शिरसादाय नित्यकर्मणि सिद्धिदाम् ।  
  
तत्रैवं चक्रे साधकानभ्यर्च्यानन्दभैरवं स्वात्मानं ध्यात्वा   
परानन्दमयो भूत्वा संहारमुद्रया देवीं सशिवां विसृज्य दण्डवत्   
प्रणमेत् ।  
  
इत्येवं पद्धतिं गुह्यां गद्यपद्यैकरूपिणीम् ।  
सकलागमसाराढ्यां गोपयेत् साधकोत्तमः ॥ १४ ॥  
  
इति श्रीरुद्रयामले तन्त्रे श्रीदेवीरहस्ये शोधनपद्धतिनिरूपणमष्टादशः   
पटलः ॥ १८ ॥  
प्। ८३)  
  
अथ  
  
एकोनविंशः पटलः ।  
  
श्रीभैरव उवाच ।  
  
अधुना देवि वक्ष्यामि सुरोत्पत्तिं महेश्वरि ।  
यस्याः श्रवणमात्रेण दीक्षाफलमवाप्नुयात् ॥ १ ॥  
  
समुद्रे मथ्यमाने तु क्षीराब्धौ सागरोत्तमे ।  
तत्रोत्पन्ना सुरादेवी कुमारीरूपधारिणी ॥ २ ॥  
  
नग्ना कालाग्निसदृशी कृतहासोल्लसन्मुखी ।  
अष्टादशभुजा दिव्या नवकुम्भधरा तथा ॥ ३ ॥  
  
नवपात्रधरा तद्वन्मदिरारुणलोचना ।  
नानाकुसुमभूषाढ्या मुक्तकेशी त्रिलोचना ॥ ४ ॥  
  
नानारत्नाङ्गदयुता मुक्ताहारलताञ्चिता ।  
रक्तात्नाङ्गुलीयशोभाढ्या तुङ्गापीनस्तनाञ्चिता ॥ ५ ॥  
  
विचित्ररत्नखचितकाञ्चीगुणनितम्बिनी ।  
रत्नसिंहासनगता परमानन्ददायिनी ॥ ६ ॥  
  
तां दृष्ट्वा तुष्तुवुर्देवीं ब्रह्मविष्णुमहेश्वराः ।  
ससुरासुरगन्धर्वाः सेश्वराः ससदाशिवाः ॥ ७ ॥  
  
तदा प्रसन्नवदना वरदानोद्यता सुरा ।  
आदौ पात्रं ददौ दिव्यमानन्दरसपूरितम् ॥ ८ ॥  
  
सदाशिवाय देवेशि स नत्वा पात्रमग्रहीत् ।  
पात्राद् बिन्दुः पपातोर्व्यां जाता गुडलतास्ततः ॥ ९ ॥  
  
प्। ८४)  
  
बिन्दुपातात् कणा जातास्तेभ्यो जाताः सहस्रशः ।  
इक्षुभेदाश्च खदिरास्त्र्यूषणाद्याः सितादयः ॥ १० ॥  
  
क्रमुका नागवल्ली च स्रवन्तीति महेश्वरि ।  
गौडी चैतद्युता प्रोक्ता सर्वार्थफलदायिनी ॥ ११ ॥  
  
ततो ददौ परं पात्रमीश्वराय सुरा शिवे ।  
पात्राद् बिन्दुः पपातोर्व्यां ततो जाताहिवल्लरी ॥ १२ ॥  
  
बिन्दुपातकणेभ्योऽपि द्राक्षाभेदाः सहस्रशः ।  
मृद्वीकाद्या महादेवि जाताः परमपावनाः ॥ १३ ॥  
  
माध्वी प्रोक्ता महाविद्यासाधने [क्, ख्, घ्: साधके]   
सर्वसिद्धिदा ।  
ततो ददौ परं पात्रं रुद्रायामृतपूरितम् ॥ १४ ॥  
  
पात्राद् बिन्दुः पपातोर्व्यां जाता गोधूमजातयः ।  
तत्कणेभ्यो भदन्ती च जाता वै धान्यजातयः ॥ १५ ॥  
  
पैष्टी प्रोक्ता सुरा देवि परमानन्ददायिनी ।  
ततो ददौ परं पात्रं विष्णवे प्रभविष्णवे ॥ १६ ॥  
  
पात्राद् बिन्दुः पपातोर्व्यां संविज्जाता ततः प्रिये ।  
तत्कणेभ्योऽपि देवेशि तद्भेदाः कनकादयः ॥ १७ ॥  
  
अन्ये च बहवो जाता भेदा मदनवर्धकाः [ख्, ग्: वर्धनाः] ।  
विजयेति मया प्रोक्ता वैष्णवी परमार्थदा ॥ १८ ॥  
  
संविदासवयोर्मध्ये संविदेव गरीयसी ।  
ततो ददौ परं पात्रं श्रीसुरा परमेष्ठिने ॥ १९ ॥  
  
पात्राद् बिन्दुः पपातोर्व्यां जातः शीघ्रं परूषकः ।  
तत्कणेभ्योऽपि सञ्जाता भेदाः क्षौद्ररसादयः ॥ २० ॥  
  
पानकं प्रोक्तमीशानि सर्वसाधारणं परम् ।  
ततो ददौ परं पात्रमिन्द्रायामृतनिर्भरम् [क्, ख्, ग्, घ्:   
पूरितं] ॥ २१ ॥  
  
प्। ८५)  
  
पात्राद् बिन्दुः पपातोर्व्यां जातं जातीफलं ततः ।  
तत्कणेभ्योऽपि सञ्जाता भेदाश्चामलकादयः ॥ २२ ॥  
  
पानकं नाम तद् दिव्यं रसायनमुदाहृतम् ।  
ततो ददौ परं पात्रं गुरवे गिरिजे सुरा ॥ २३ ॥  
  
पात्राद् बिन्दुः पपातोर्व्यां गुडपुष्पं ततः शिवे ।  
जातं तत्कणजा भेदा नारिकेलफलादयः ॥ २४ ॥  
  
पानकं नाम देवेशि रसायनमिदं परम् ।  
ततो ददौ परं पात्रं शुक्रायामृतपूरितम् ॥ २५ ॥  
  
पात्राद् बिन्दुः पपातोर्व्यां जाताः खर्जूरपादपाः ।  
तत्कणेभ्योऽपि सञ्जाता भेदा भादामकादयः [ङ्:   
भाधामकादयः] ॥ २६ ॥  
  
पानकं तदपि प्रोक्तं दिव्यं सन्तोषकारणम् ।  
ततो ददौ परं पात्रं सूर्याचन्द्रमसोः सकृत् [क्, ख्: पृथक्] ॥   
२७ ॥  
  
पात्राद् बिन्दुः पपातोर्व्यां जाता सञ्जीवनौषधिः ।  
तत्कणेभ्योऽपि सञ्जाता विविधौषधयः शिवे ॥ २८ ॥  
  
पानकं तदपि प्रोक्तं सर्वसाधारणं परम् ।  
सर्वार्थफलदं देवि सर्वसारस्वतप्रदम् ॥ २९ ॥  
  
दत्त्वा दिव्यं रसं देवी सुरा तत्र तिरोदधे ।  
ते सर्वे परमेशानि सुरानन्दैकनिर्भराः ॥ ३० ॥  
  
सदाशिवादयो देवाः सुरायै च वरं ददुः ।  
ये पिबन्ति परं पानं परमानन्दकारणम् ॥ ३१ ॥  
  
ते सर्वे यान्ति परमं पदं शाश्वतमव्ययम् ।  
विना गौडीं तथा माध्वीं सुरां यः पूजयेच्छिवाम् ॥ ३२ ॥  
  
शिवं नारायणं रुद्रं स भवेन्निरयास्पदम् ।  
अदीक्षितः पशुर्देवि दीक्षितोऽप्यसुरः पशुः ॥ ३३ ॥  
  
प्। ८६)  
  
तस्मात् सुरां शिवेऽभ्यर्च्य पूजायां वैष्णवोत्तमः ।  
पिवेद्गौडीं तथा माध्वीं पैष्टीमासवमुत्तमम् ॥ ३४ ॥  
  
पानकं च शुभाः सर्वे पूर्वाभावे परः परः ।  
इतीदं परमं तत्त्वं कौलिकानां रहस्यकम् ।  
आनन्देश्वरसर्वस्वं गोपनीयं स्वयोनिवत् ॥ ३५ ॥  
  
इति श्रीरुद्रयामले तन्त्रे श्रीदेवीरहस्ये सुरोत्पत्तिनिरूपणमेकोनविंशः पटलः   
॥ १९ ॥  
अथ   
  
विंशः पटलः ।  
  
श्रीभैरव उवाच ।  
  
अधुना देवि वक्ष्येऽहं पात्रवन्दनमीश्वरि ।  
तत्कालं यद्वदानन्दपात्रं देवैश्च वन्दितम् ॥ १ ॥  
  
पूजायां पात्रमानन्दभरितं परमेश्वरि ।  
गुरुणा दत्तमभ्यर्च्य प्रणमेच्छिरसा तदा ॥ २ ॥  
  
श्रीमद्भैरवशेखरप्रविलसच्चन्द्रामृताप्लावितं   
क्षेत्राधीश्वरयोगिनीगणमहासिद्धैः समाराधितम् ।  
  
प्। ८७)  
  
आनन्दागमकं महात्मकमिदं साक्षात् त्रिखण्डामृतं वन्दे   
श्रीप्रथमं कराम्बुजगतं पात्रं विशुद्धिप्रदम् ॥ ३ ॥ [इदं ते पात्रं   
सनवित्तमिन्द्र पिवा सोममेना शतक्रतो ।  
पूण आहावो मदिरस्य मध्वो यं विश्व इदभिहर्यन्ति देवाः ॥ (ऋ० १० ।   
११२ । ६) ॥  
  
इदन्तापात्रसम्भूतमहन्तापरमामृतम् ।  
पराहन्तामये वह्नौ जुहोमि शिवरूपिणि ॥  
  
इदं पवित्रममृतं पिबामि भवभेषजम् ।  
पशुपाशसमुच्छेदकारणं भैरवोदितम् ॥  
  
चितेः स्वातन्त्र्यसारत्वात् तस्यानन्दमयत्वतः ।  
तन्मयत्वाच्च भावानां भावाश्चान्तर्हिता रसे ॥  
  
स्वस्वातन्त्र्यविकासाय स्वरसः स्वेन पीयते ।  
तस्मादिमां सुधारूपां पूर्णाहन्तां पिबाम्यहम् ॥  
  
स्वात्ममूलत्रिकोणस्थे कोटिसूर्यसमप्रभे ।  
कुण्डल्याकृतिचिद्रूपे हुनेद् द्रव्यं समन्त्रकम् ॥ इति घ् पुस्तकेऽधिकः पाठः   
क्षिप्तः ।]  
  
हैमं सिन्धुरसावहं दयितया दत्तं च पेयादिभिः   
किञ्चिच्चञ्चलरक्तपङ्कजदृशा सानन्दमुद्वीक्षितम् [घ्:   
आनन्दमालोकितम्] ।  
वामे स्वान्दुविशुद्धशुद्धिकवलं [घ्: विशुद्धशुद्धशकलं पाणौ   
निधाय स्वके] पाणौ विधायात्मके वन्दे पात्रमहं   
द्वितीयमधुनानन्दैकसंवर्धनम् ॥ ४ ॥  
  
सर्वाम्नायकलाकलापकलितं कौतूहलोद्द्योतितं [घ्: लोद्द्योतनं]  
चन्द्रोपेन्द्रमहेन्द्रशम्भुवरुणब्रह्मादिभिः सेवितम् ।  
ध्यातं देवगणैः परं मुनिगणैर्मोक्षार्थिभिः सर्वदा   
वन्दे पात्रमहं तृतीयमधुना स्वात्मावबोधक्षमम् ॥ ५ ॥  
  
मद्यं मीनरसावहं हरिहरब्रह्मादिभिः पूरितं [घ्: सेवितं]   
मुद्रामैथुनधर्मकर्मनिरतं क्षाराम्लतिक्ताश्रयम् [घ्: श्रितम्] ।  
आचार्याष्टकसिद्धभैरवकलान्यासेन [घ्: धीशेन] संशोधितं   
पायात् पञ्चमकारतत्त्वनिलयं [घ्: सहितं] पात्रं चतुर्थं नुमः ॥   
६ ॥  
  
आधारे भुजगाधिराजवलये पात्रं महीमण्डलं   
मद्यं [घ्: द्रव्यं] सप्तसमुद्रवारि पिशितं चाष्टौ च दिग्दन्तिनः ।  
  
प्। ८८)  
  
सोऽहं भैरवमर्चयन् प्रतिदिनं तारागणैरक्षतैरादित्यप्रमुखैः   
सुरासुरगणैराज्ञाकरैः किङ्करैः [घ्: सेवितं] ॥ ७ ॥  
  
सच्छत्रामलभद्रपीठपरमानन्दोदयादायकं [क्: छत्रं   
चामरभद्र]  
रम्यं [क्: वाजीदन्तिमनोहरं] राज्यकरं सदा सुखकरं   
सायुज्यसाम्राज्यदम् ।  
नानाव्याधिभवान्धकारहरणं जन्मान्तरध्वंसनं   
स्रीमद्भैरवभैरवीप्रियतरं पात्रं च षष्ठं नुमः ॥ ८ ॥  
  
जाग्रत्स्वप्नसुषुप्तितुर्यपरतश्चैतन्यसाक्ष्यप्रदं [क्: बोधपवनं]  
विद्युद्भास्करवह्निचन्द्रधनुषां [घ्: चन्द्रजिष्णुधनुषां]   
ज्योतिष्कलाव्यापितम् ।  
येडापिङ्गलमध्यगा [ख्: वामा] त्रिवलया तस्याः [ख्: सत्कुण्डली   
चोर्ध्वगा] प्रबोधोद्धरं  
पात्रं सप्तममूषणेन [घ्: मपूरणेन] तरुणानन्दप्रदं पातु   
माम् ॥ ९ ॥  
  
खड्गं पात्रकमञ्चलं [ख्, ङ्: पादुकमञ्जलं ; घ्:   
श्रीगुरुपादुकाच तिलकं] च गुटिकां कण्ठे हि सारस्वतं   
शत्रोर्वाग्बलशौर्यकार्यहरणं [ख्, घ्: बुद्धि] देहस्थितेः   
कारणम् ।  
वाञ्छासिद्धिकरं [क्: वाचा] मनःस्थितिकरं वश्यं [ख्,   
घ्: चावर्जनं योषिताम्] जगद्योषितां   
पात्रं चाष्टममष्टसिद्धिकरणं प्रौढप्रसन्नं [क्: प्रपन्नं]   
भजे ॥ १० ॥  
  
सर्वानन्दकरं सदाशिवपदं सर्वार्थसम्पत्प्रदं   
साम्राज्यार्थकरं समस्तसुखदं चाज्ञानविध्वंसनम् ।  
आयुःकान्तियशोविवर्धनकरं संसारमोहच्छिदं  
पात्रं लक्षगुणात्मकं च नवमं प्रौढप्रतापं भजे ॥ ११ ॥  
  
ब्रह्मविष्णुमहेशानां देवानां च विशेषतः ।  
दुर्लभं पावनं पात्रं दशमं प्रणमाम्यहम् ॥ १२ ॥  
  
पापघ्नं शान्तिशुभदं दिव्यं स्वादु सुखालयम् ।  
  
प्। ८९)  
  
पात्रमेकादशं वन्दे गुरुसेवासुखागतम् ॥ १३ ॥  
  
पात्रं कृत्वा करे मन्त्री सर्वकर्म लभेत् सुखी ।  
इह लोके श्रियं भुक्त्वा देहान्ते भैरवो भवेत् ॥ १४ ॥  
  
देहस्थाखिलदेवता गजमुखाः क्षेत्राधिपा भैरवाः योगिन्यो वटुकाश्च   
यक्षपितरः पैशाचिकाश्चेटकाः ।  
अन्ये भूचरखेचराः प्रतिपगा वेतालभूतग्रहास्तृप्ताः स्युः कुलपुत्रकस्य   
पिबतः पानं सदीपं चरुम् [क्: समं माक्षिकम्] ॥ १५ ॥  
  
(करे माला मुखे हाला वामे रामा सुकोमला ।  
हृदये त्रिपुरा बाला यागशाला गृहे गृहे ॥ १६ ॥  
  
पात्रं भैरवपात्रं गोत्रं श्रीनाथपादुकागोत्रम् ।  
शास्त्रं संविच्छास्त्रं ज्ञानं तत्त्वावबोधकं ज्ञानम् ॥ १७ ॥)  
  
वामे रामा रमणकुशला दक्षिणे चालिपात्रमग्रे मुद्राश्चणकवटकौ   
सूकरस्योष्णशुद्धिः ।  
स्कन्धे [ख्: तन्त्रीवीणा सरसकविता सद्गुरुः सत्कथायां] वीणा   
सरसमधुरा सद्गुरोः सत्कथा च कौलो मार्गः परमगहनो   
योगिनामप्यगम्यः ॥ १८ ॥  
  
अलिपिशितपुरन्ध्री भोगपूजापरोऽहं बहुविधकुलमार्गारम्भसम्भावितोऽहम् ।  
पशुजनविमुखोऽहं भैरवीमाश्रितोऽहं गुरुचरणरतोऽहं भैरवोऽहं   
शिवोऽहम् ॥ १९ ॥  
  
करे पात्रं मुखे स्तोत्रमानन्दो हृदयान्तरे ।  
भक्तिर्गुरुपदाम्भोजे शरणं [ख्: स्मरणं] किमतः परम् ॥ २० ॥  
  
एकेन शुष्कवटकेन घटं पिबामि वापीं पिबामि सहसा लवणार्द्रकेण ।  
  
प्। ९०)  
  
आस्वाद्य मांसमलिरोहितमुण्डखण्डं गङ्गां पिबामि यमुनां सह   
सागरेण ॥ २१ ॥  
  
वामे चन्द्रमुखी मुखे च मदिरा पात्रं कराम्भोरुहे मूर्ध्नि   
श्रीगुरुचिन्तनं भगवतीध्यानास्पदं मानसम् ।  
जिह्वायां जपसाधनं परिणतिः कौलक्रमाभ्यासने ये सन्तो नियतं पिबन्ति   
सुरसं ते भुक्तिमुक्ती गताः ॥ २२ ॥  
  
पीत्वा पीत्वा पुनः पीत्वा यावत् पतति भूतले ।  
पुनरुत्थाय वै पीत्वा पुनर्जन्म न विद्यते ॥ २३ ॥  
  
धर्माधर्महविर्दीप्ते स्वात्माग्नौ मनसा स्रुचा ।  
सुषुम्नावर्त्मना नित्यमक्षवृत्तीर्जुहोम्यहम् ॥ २४ ॥  
  
प्रकाशाकाशहस्ताभ्यामवलम्ब्योन्मनीस्रुचम् [क्: स्रुचा] ।  
धर्माधर्मकलास्नेहपूर्णां [ङ्: पूर्णवह्नौ] वह्नौ जुहोम्यहम् ॥   
२५ ॥  
  
यावन्न चलते दृष्टिर्यावन्न चलते मनः ।  
तावत् पानं प्रकर्तव्यं पशुपानमतः परम् ॥ २६ ॥  
  
इति श्रीरुद्रयामले तन्त्रे श्रीदेवीरहस्ये पात्रवन्दनविधिनिरूपणं विंशः   
पटलः ॥ २० ॥  
प्। ९१)  
  
अथ  
  
एकविंशः पटलः ।  
  
श्रीभैरव उवाच ।  
  
देवि वक्ष्यामि पूजान्ते शान्तिस्तोत्रमनुत्तमम् ।  
वीरा येन परानन्दपदं प्राप्स्यन्ति निःस्पृहाः ॥ १ ॥  
  
योगिनीचक्रमध्यस्थं मातृमण्डलवेष्टितम् ।  
नमामि शिरसा नाथं भैरवं भैरवीप्रियम् ॥ २ ॥  
  
अनादिघोरसंसार व्याधिध्वंसैकहेतवे ।  
नमः श्रीनाथवैद्याय कुलौषधप्रदायिने ॥ ३ ॥  
  
आपदो दुरितं रोगाः समयाचारलङ्घनात् ।  
ते सर्वेऽत्र व्यपोहन्तु दिव्यचक्रस्य मेलनात् ॥ ४ ॥  
  
आयुरारोग्यमैश्वर्यं कीर्तिर्लाभः सुखं जयः ।  
कान्तिर्मनोरथश्चास्तु पान्तु सर्वाश्च देवताः ॥ ५ ॥  
  
सम्पूजकानां प्रतिपालकानां [ख्, घ्: परि]   
यतीन्द्रयोगीन्द्रतपोधनानाम् ।  
देशस्य राष्ट्रस्य कुलस्य राज्ञः [ग्, घ्: नित्यं] करोतु शान्तिं   
भगवान् कुलेशः ॥ ६ ॥  
  
नन्दन्तु साधककुलान्वयदर्शका ये सृष्ट्याद्यनाख्यचतुरुक्तमहान्वया   
[क्, ख्: सृष्टा] ये ।  
नन्दन्तु सर्वकुलकौलरताः परे येऽप्यन्ये [क्, ख्: प्यन्ते]   
विशेषपदभेदकशाम्भवा ये ॥ ७ ॥  
  
प्। ९२)  
  
नन्दन्तु सिद्धगुरवः स्वगुरुक्रमौघा ज्येष्ठानुगाः समयिनो वटुकाः   
कुमार्यः ।  
षड्योगिनीप्रवरवीरकुलप्रसूता नन्दन्तु भूमिपतिगोद्विजसाधुलोकाः ॥ ८ ॥  
  
नन्दन्तु नीतिनिपुणा निरवद्यनिष्ठा निर्मत्सरा निरुपमा निरुपद्रवाश्च ।  
नित्या निरन्तररता [ङ्: निरञ्जन] गुरवो निरीहाः शाक्ताश्च   
शान्तमनसो हृतशोकशङ्काः ॥ ९ ॥  
  
नन्दन्तु योगनिरताः कुलयोगयुक्ता आचार्यसामयिकसाधकपुत्रकाश्च   
[क्, ख्: साधन] ।  
गावो द्विजा युवतयो यतयः कुमार्यो धर्मे भवन्तु निरता गुरुभक्तियुक्ताः ॥   
१० ॥  
  
नन्दन्तु साधककुला ह्यणिमादिनिष्ठाः शापाः पतन्तु द्विषतः [क्,   
ख्: द्विषतां] कुलयोगिनीनाम् ।  
सा शाम्भवी स्फुरतु कापि ममाप्यवस्था यस्यां गुरोश्चरणपङ्कजमेव   
लभ्यम् ॥ ११ ॥  
  
याश्चक्रक्रमभूमिकावसतयो नाडीषु याः संस्थिता याः   
कायद्रुमरोमकूपनिलया याः संस्थिता धातुषु ।  
उच्छ्वासोर्मिमरुत्तरङ्गनिलयां निःश्वासवासाश्च यास्ता देव्यो   
रिपुभक्षणोद्यमपरास्तृप्यन्तु कौलार्चिताः ॥ १२ ॥  
  
या दिव्यक्रमपालिकाः क्षितिगता या देवतास्तोयगा या नित्यं प्रथितप्रभाः   
शिखिगता या मातरिश्वाश्रयाः ।  
या व्योमामृतमण्डलामृतमया याः सर्वदा सर्वगास्ताः सर्वाः   
कुलमार्गपालनपराः शान्तिं प्रयच्छन्तु मे ॥ १३ ॥  
  
प्। ९३)  
  
ऊर्ध्वं ब्रह्माण्डतो वा दिवि भुवनतले भूतले निस्तले [क्, ङ्:   
निष्कले] वा  
पातले वा तले वा पवनसलिलयोर्यत्र कुत्र स्थिता वा ।  
क्षेत्रे पीठोपपीठादिषु च कृतपदा धूपदीपादिमांसैः   
प्रित्या देव्यः सदा वः शुभबलिविधिना पान्तु विरेन्द्रवन्द्याः ॥ १४ ॥  
  
ब्रह्मा श्रीशेषदुर्गागुहवटुकगणा भैरवाः क्षेत्रपाला   
वेतालादित्यरुद्रग्रहवसुमनुसिद्धाप्सरोगुह्यकाद्याः ।  
भूता गन्धर्वविद्याधरऋषिपितृयक्षासुराहिप्रभूता  
योगीशाश्चारणाः किम्पुरुषमुनिसुराश्चक्रगाः पान्तु सर्वे ॥ १५ ॥  
  
सत्यं चेद्गुरुवाक्यमेव पितरो देवाश्च [क्, ङ्: पितृदेवाः   
शेषवद्] चेद्योगिनीप्रीतिश्चेत् परदेवता च यदि चेद्वेदाः प्रमाणाश्च   
[घ्: प्रमाणं] चेत् ।  
शाक्तेयं यदि दर्शनं भवति चेदाज्ञेयमेषा(माशा)स्ति चेत्   
सन्त्यत्रापि च कौलिकाश्च यदि चेत् स्यान्मे जयः सर्वदा ॥ १६ ॥  
  
तृप्यन्तु मातरः सर्वाः समुद्राः सगणाधिपाः ।  
योगिन्यः क्षेत्रपालाश्च मम देहे व्यवस्थिताः ॥ १७ ॥  
  
शिवाद्यवनिपर्यन्तं ब्रह्मादिस्तम्बसंयुतम् ।  
कालाग्न्यादिशिवान्तं च जगद्यज्ञेन तृप्यतु ॥ १८ ॥  
  
इति शान्तिस्तोत्रम् ॥ अथ वीरवन्दनस्तोत्रम् ।  
  
जगत्त्रयाभ्यर्चितशासनेभ्यः परार्थसम्पादनकोविदेभ्यः ।  
समुद्धृतक्लेशमहोरगेभ्यो नमो नमः साधकनायकेभ्यः ॥ २० ॥  
  
प्। ९४)  
  
प्रहीणसर्वास्रववासनेभ्यः [क्: सर्वार्थकु]   
सर्वार्थतत्त्वोदितसाधनेभ्यः [क्: वासनेभ्यः] ।  
सर्वप्रजाभ्युद्धरणोद्यतेभ्यो नमो नमः साधकनायकेभ्यः ॥ २१ ॥  
  
निस्तीर्णसंसारमहार्णवेभ्यस्तृष्णालतोन्मूलनतत्परेभ्यः [क्, ख्:   
लवो] ।  
जरारुजामृत्युनिवारकेभ्यो नमो नमः साधकनायकेभ्यः ॥ २२ ॥  
  
सद्धर्मरत्नाकरभाजनेभ्यो निर्वाणमार्गोत्तमदेशिकेभ्यः ।  
सर्वत्र सम्पूर्णमनोरथेभ्यो नमो नमः साधकनायकेभ्यः ॥ २३ ॥  
  
लोकानुकम्पाभ्युदितादरेभ्यः [ख्: द्यु] कारुण्यमैत्रीपरिभावितेभ्यः   
।  
सर्वार्थचर्यापरिपूरकेभ्यो नमो नमः साधकनायकेभ्यः ॥ २४ ॥  
  
विध्वस्तनिशेषकुवासनेभ्यो ज्ञानाग्निना दग्धमलेन्धनेभ्यः ।  
प्रज्ञाप्रतिज्ञापरिपूरकेभ्यो नमो नमः साधकनायकेभ्यः ॥ २५ ॥  
  
सर्वार्थिताशापरिपूरकेभ्यो वैनेयपद्माकरबोधकेभ्यः [ख्:   
बोधनेभ्यः] ।  
विस्तीर्णसर्वार्थगुणाकरेभ्यो नमो नमः साधकनायकेभ्यः ॥ २६ ॥  
  
प्। ९५)  
  
अनन्तकर्मार्जितशासनेभ्यो ब्रह्मेन्द्ररुद्रादिनमस्कृतेभ्यः ।  
परस्परानुग्रहकारकेभ्यो नमो नमः साधकनायकेभ्यः ॥ २७ ॥  
  
विभग्नभूतादिमहाभयेभ्यो मपञ्चकाचारपरायणेभ्यः ।  
समस्तसौभाग्यकलाकरेभ्यो नमो नमः कारणनायकेभ्यः ॥ २८ ॥  
  
विभक्तदुष्कर्मजवासनेभ्यः [क्, ख्: विभग्न] समन्ततो   
जुष्टमहायशोभ्यः ।  
लभ्यामलज्ञानकृतास्पदेभ्यो नमो नमः शाम्भविशाम्भवेभ्यः   
[ख्, ग्: व । एवमग्नेऽपि] ॥ २९ ॥  
  
सर्वागमाम्भोधिमहाप्लवेभ्यः श्रीचक्रपूजार्थपरायणेभ्यः ।  
श्रीवीरचर्याचरणक्षमेभ्यो नमो नमः शाम्भविशाम्भवेभ्यः ॥ ३० ॥  
  
श्रीमन्त्रकोटिद्युतिभूषणेभ्यो द्वाविंशदुल्लासदशातिगेभ्यः ।  
अद्वैततत्त्वामृतभाजनेभ्यो नमो नमः शाम्भविशाम्भवेभ्यः ॥ ३१ ॥  
  
षट्त्रिंशतालक्षणभूषितेभ्यः प्रोत्फुल्लपद्माकरलोचनेभ्यः ।  
प्रतप्तचामीकरविग्रहेभ्यो नमो नमः शाम्भविशाम्भवेभ्यः ॥ ३२ ॥  
  
प्। ९६)  
  
सम्बोधसम्भारसुसंस्थितेभ्यः संसारनिर्वाणनिदर्शनेभ्यः [क्,   
ङ्: निर्वारविदर्शकेभ्यः] ।  
महाकृपावेष्टितमानसेभ्यो नमो नमः शाम्भविशाम्भवेभ्यः ॥ ३३ ॥  
  
परैक्यविज्ञानरसाकुलेभ्यो वामाश्रिताचारभयानकेभ्यः ।  
स्वातन्त्र्यविध्वस्तजगत्तमोभ्यो नमो नमः शाम्भविशाम्भवेभ्यः ॥ ३४ ॥  
  
श्मशानचर्याप्तमहाफलेभ्यो मोहान्धकारापहृतिक्षमेभ्यः ।  
परस्पराज्ञापरिपालकेभ्यो नमो नमः शाम्भविशाम्भवेभ्यः ॥ ३५ ॥  
  
विधूतकेशालिकपालकेभ्यः सुरासवारक्तविलोचनेभ्यः ।  
नवीनकान्तारत तत्परेभ्यो नमो नमः शाम्भविशाम्भवेभ्यः ॥ ३६ ॥  
  
विभूतिलिप्ताङ्गदिगम्बरेभ्यश्चिताग्निधूमालिभयानकेभ्यः ।  
कपालसान्द्रामृतपानकेभ्यो [घ्, ङ्: पात्रामृत] नमो नमो   
भैरविभैरवेभ्यः ॥ ३७ ॥  
  
सिद्ध्यष्टकाधानमहामुनिभ्यः [क्, घ्, ङ्: दान]  
श्रीभैरवाचारकृतादरेभ्यः [घ्: कृतास्पदेभ्यः] ।  
स्वाधीनतान्यक्कृतनिर्जरेभ्यो नमो नमो भैरविभैरवेभ्यः ॥ ३८ ॥  
  
प्। ९७)  
  
प्रशान्तशास्त्रार्थविचारकेभ्यो निवृत्तनानारसकाव्यकेभ्यः ।  
निरस्तनिःशेषविकल्पनेभ्यो नमो नमो भैरविभैरवेभ्यः ॥ ३९ ॥  
  
स्वात्मैक्यभावान्तरिताशयेभ्यः सायुज्यसाम्राज्यसुखाकरेभ्यः ।  
श्रीसच्चिदानन्दितविग्रहेभ्यो नमो नमो भैरविभैरवेभ्यः ॥ ४० ॥  
  
पराप्रसादास्पदमानसेभ्यो ब्रह्माद्वयज्ञानरसाकुलेभ्यः ।  
शिवोऽहमित्याश्रितचेतनेभ्यो नमो नमो भैरविभैरवेभ्यः ॥ ४१ ॥  
  
सर्वथा सर्वदानन्दं [ङ्: सर्व] सर्वं घटपटादिसत् [क्,   
ख्: मत्] ।  
जगज्जनितविस्तारं ब्रह्मेदमिति वेद्म्यहम् ॥ ४२ ॥  
  
अहमेव परो हंसः शिवः परमकारणम् ।  
मत्प्राणे स तु मच्चात्मा लीनः समरसीगतः ॥ ४३ ॥  
  
सच्चिदानन्दनिलयं परापरमकारणम् ।  
शिवाद्वयप्रकाशाढ्यं श्यामलं धाम धीमहि ॥ ४४ ॥  
  
अनेन वीरस्तवकीर्तनेन समुद्धृतक्लेशसुवासनोऽहम् ।  
संसारकान्तारमहार्णवेऽस्मिन्निमज्जमानं जगदुद्धरेयम् ॥ ४५ ॥  
  
इति श्रीरुद्रयामले तन्त्रे श्रीदेवीरहस्ये शान्तिस्तोत्रवीरवन्दना   
निरूपणमेकविंशः पटलः ॥ २१ ॥  
प्। ९८)  
  
अथ  
  
द्वाविंशः पटलः ।  
  
श्रीभैरव उवाच ।  
  
शृणु देवि प्रवक्ष्यामि सुराशुद्धिविधिं परम् ।  
यं विधाय कलौ मन्त्री भविता मुक्तिभाजनम् ॥ १ ॥  
  
यैरेव पातकी देवि साधको द्रव्यसङ्करैः [घ्: सञ्चयैः] ।  
शुद्धैस्तैरेव पूजायां भवेद्भोगापवर्गभाक् ॥ २ ॥  
  
यदा प्रभृति लोकेऽस्मिन् सुरा ख्यातिमुपागता ।  
तदा सर्वे सुरा देवि ब्रह्मविष्णुहरादयः ॥ ३ ॥  
  
तत्संसर्गोद्भवानन्द [क्, ख्: र्गोत्सवा] निर्भरान्तरमानसाः ।  
असुरा राक्षसा यक्षा गन्धर्वा मानवादयः ॥ ४ ॥  
  
भजन्ति च सुरां दिव्यां मन्त्रसंस्कारमन्त्रिताम् ।  
कालेन कलशस्थाभूत् सुरादेवी सुरेश्वरि ॥ ५ ॥  
  
कलिना कालरूपेण बाधिते जगति प्रिये ।  
शप्ता शुक्रेण देवेशि कचकारणहत्यया ॥ ६ ॥  
  
शुक्रशापवशाद् देवा ब्रह्मविष्णुशिवादयः ।  
ब्रह्मर्षयः सुरादेव्यै ददुः शापं यथाक्रमम् ॥ ७ ॥  
  
ब्रह्महत्या सुरापानं समं ज्ञेयं महेश्वरि ।  
सुरा शप्ता यदा देवैस्तदा दैत्या मुदं ययुः ॥ ८ ॥  
  
सुरां पीत्वा तु दितिजैर्देवा बलविवर्जिताः ।  
स्वर्गान्निराकृता देवि पुरन्दरपुरःसराः ॥ ९ ॥  
  
प्। ९९)  
  
तदा जिष्णुं पुरस्कृत्य देवा यज्ञमतन्वत ।  
सदाशिवादयो देवि प्रादुर्भूता मखोत्तमे ॥ १० ॥  
  
वरं वृणु यथाभीष्टं देवनायक साम्प्रतम् ।  
तं तवाशु प्रयच्छामो गच्छामो निलयं स्वकम् ॥ ११ ॥  
  
तदा शक्रोऽब्रवीद् देवि पुरस्कृत्य गुरं शिवे ।  
तृणाग्रबिन्दुमात्रेण सुरायाः प्राशितेन च ॥ १२ ॥  
  
या तृप्तिर्जायतेऽस्माकं न सामृतघटीशतैः ।  
सा शप्ता ब्रह्मणा देवी विष्णुना शङ्करेण च ॥ १३ ॥  
  
तां विना निर्बला जाताः शत्रुभिश्च [क्, ग्, घ्: शक्राद्या]   
प्राजिताः ।  
तदा सर्वे सुरा देवं शिवमीश्वरमव्ययम् ॥ १४ ॥  
  
तुष्टुवुः परया भक्त्या प्रणिपत्य पुनः पुनः ।  
एकाक्षराय रुद्राय अकारायात्मरूपिणे ॥ १५ ॥  
  
उकारायादिदेवाय विद्यादेहाय वै नमः ।  
तृतीयाय मकाराय शिवाय परमात्मने ॥ १६ ॥  
  
सूर्याय सोमवर्णाय यजमानाय वै नमः ।  
नमस्ते भगवन् रुद्र भास्करामिततेजसे ॥ १७ ॥  
  
नमो भवाय देवाय शर्वाय च कपर्दिने ।  
शिवाय क्षितिरूपाय सदासुरभये [घ्: भिदे] नमः ॥ १८ ॥  
  
ईशानाय नमस्तुभ्यं संस्पर्शाय नमो नमः ।  
पशूनां पतये चैव पावकामिततेजसे ॥ १९ ॥  
  
भीमाय व्योमरूपाय शब्दमात्राय वै नमः ।  
महादेवाय सोमाय अमृताय नमो नमः ॥ २० ॥  
  
उग्राय यजमानाय नमस्ते कर्मयोगिने [क्, ख्, ग्: रूपिणे] ।  
इति स्तुत्वा परं देवं भैरवं शिवमीश्वरम् ॥ २१ ॥  
  
प्। १००)  
  
प्रणेमुः सकला देवा ब्रह्मविष्णुहरादयः ।  
तदा वागुदभूद् व्योम्नः पञ्चव्योमशरीरिणाम् ॥ २२ ॥  
  
सुरेयं सर्वदा सेव्या सकलैस्तु मुमुक्षुभिः ।  
युक्त्यानया प्रसङ्गेन यथावदनुपूर्वशः ॥ २३ ॥  
  
चतुर्धा वेदरूपोऽहमृग्यजुःसामरूपवान् ।  
अथर्वाहं च मन्त्रात्मा परमात्मा शिवोऽव्ययः ॥ २४ ॥  
  
वेदानालोड्य वेदार्थं मन्त्ररूपं विधाय च ।  
कुरुकुल्लां महाविद्यां सदाशिव प्रकाशय ॥ २५ ॥  
  
आगमं नाम शास्त्रं तु चतुष्षष्ट्यात्मकं परम् ।  
तस्मिन् सुरादिशुद्धिं तु प्रकाशय मनूत्तमैः ॥ २६ ॥  
  
इति वाणी शिवोद्भूता विरराम यदा परा [ङ्: तदा] ।  
सदाशिवं महेशानं तुष्टुवुः प्रणताः सुराः ॥ २७ ॥  
  
ॐकाररूपिणे देव नमस्ते विश्वरूपिणे ।  
नमो देवादिदेवाय महादेवाय वै नमः ॥ २८ ॥  
  
अर्धनारीशरीराय साङ्ख्ययोगप्रवर्तिते ।  
वेदशास्त्रार्थगम्याय शाश्वताय नमो नमः ॥ २९ ॥  
  
दीनार्तत्राणकर्त्रे च नमस्ते दिव्यचक्षुषे ।  
नमः सहस्रशीर्षाय नमः साहस्रिकाङ्घ्रये ॥ ३० ॥  
  
नमो मन्त्राय विद्व्योमवासिने परमात्मने ।  
इति स्तुत्वा महादेवो महात्मा श्रीसदाशिवः ॥ ३१ ॥  
  
प्रोवाचागमशास्त्रं तु मोक्षमार्गं महात्मनाम् ।  
देवदेवीति या देवी या भवानीति विश्रुता ॥ ३२ ॥  
  
सदाशिवं प्रणम्याशु प्रोवाच श्लक्ष्णया गिरा ।  
वद देवागमं शास्त्रं रहस्यं परमाद्भुतम् ॥ ३३ ॥  
  
प्। १०१)  
  
यस्योच्चारणमात्रेण शापहीना भवेत् सुरा ।  
  
श्रीशिव उवाच ।  
  
शृणु देवि प्रवक्ष्यामि सुराशुद्धिं यथाक्रमम् ।  
मकाराणां च सर्वेषां शोधनं सिद्धिवर्धनम् ॥ ३४ ॥  
  
वेदो निष्कलशब्दो वै वेदार्थोऽस्त्यागमः शिवे ।  
वेदार्थागमतत्त्वज्ञैः सुरा सेव्या मुमुक्षुभिः ॥ ३५ ॥  
  
न वेदागमयोर्भेदः सर्वथेति विनिश्चयः ।  
शास्त्राणां परमेशानि भ्रान्तिः कार्या न कौलिकैः ॥ ३६ ॥  
  
अधुना शृणु देवेशि सुराशोधनमुत्तमम् ।  
येन शोधनमात्रेण सर्वसिद्धिः प्रजायते ॥ ३७ ॥  
  
मण्डलं वामतः कृत्वा जलेन रजसापि वा ।  
कुङ्कुमेनाष्टगन्धेन सर्वथा वीरभस्मना ॥ ३८ ॥  
  
त्रिकोणं बिन्दुसंयुक्तं वृत्तं च चतुरश्रकम् ।  
सामान्यार्घ्योदकेनाशु सम्प्रोक्ष्य कुलसुन्दरि ॥ ३९ ॥  
  
तत्राधारं च संस्थाप्य वह्निमण्डलमर्चयेत् ।  
वह्नेः कलाः समभ्यर्च्य यथावद्वर्ण्यते मया ॥ ४० ॥  
  
रकारं बिन्दुसंयुक्तं वह्निबिम्बं च ङेऽन्तिकम् ।  
दशकलात्मने विश्वमिति मन्त्रेण पूजयेत् ॥ ४१ ॥  
  
धूम्रा च नीलवर्णा च कपिला विस्फुलिङ्गिनी ।  
ज्वाला हैमवती कव्यवाहनी हव्यवाहनी ॥ ४२ ॥  
  
रौद्री सङ्कर्षणी चैव वैश्वानरकला दश ।  
पूजयित्वोक्तविधिना गन्धाक्षतप्रसूनकैः ॥ ४३ ॥  
  
कलशं संस्थुलं दिव्यं पुष्पमालादिशोभितम् ।  
हैमं वा राजतं मार्दं स्थापयेद् वीरमुद्रया ॥ ४४ ॥  
  
शम्भुना च यथा देवि विष्णुना च यथा पुरा ।  
  
प्। १०२)  
  
ब्रह्मणा च यथा पूर्वं तथा त्वां स्थापयाम्यहम् ॥ ४५ ॥  
  
इति संस्थाप्य कलशं तत्र सूर्यं प्रपूजयेत् ।  
सूर्यनाम समुच्चार्य जीवमन्त्रं महेश्वरि ॥ ४६ ॥  
  
सूर्यमण्डलङेन्तं च श्रीद्वादशकलात्मने ।  
विश्वमन्ते प्रयोक्तव्यं मनुनानेन पूजयेत् ॥ ४७ ॥  
  
कला द्वादश सूर्यस्य पूजयेदुच्यते मया ।  
तपिनी तापिनी चैव बोधिनी चैव रोधिनी ॥ ४८ ॥  
  
कलिनी शोषणी चैव वरेण्याकर्षणी तथा ।  
माया विश्वावती हेमप्रभा सौरकला इमाः ॥ ४९ ॥  
  
सम्पूज्य कलशे देवि कौलिकः कुलसिद्धये ।  
सुरया पूरयेत् कुम्भं विलोमैर्मातृकाक्षरैः ॥ ५० ॥  
  
तदिदं चामृतं साक्षाच्चन्द्ररूपं विचिन्तयेत् ।  
चन्द्रमण्डलमभ्यर्च्य मन्त्रेणानेन पार्वति ॥ ५१ ॥  
  
शक्तिमुच्चार्य देवेशि सोममण्डलङेयुतम् ।  
विश्वाञ्चलाय देवेशि श्रीषोडशकलात्मने ॥ ५२ ॥  
  
इति सम्पूज्य चन्द्रस्य कलाः षोडश पूजयेत् ।  
अमृता मानदा तुष्टिः पुष्टिः प्रीती रतिस्तथा ॥ ५३ ॥  
  
श्रीश्च ह्रीश्च स्वधा रात्रिर्ज्योत्स्ना हैमवती तथा ।  
छाया च पूर्णिमा नित्या चामावस्या च षोडशी ॥ ५४ ॥  
  
एताः सम्पूज्य मन्त्रैस्तु यजेद् देवीं च भैरवीम् ।  
मूलेन तत्र कलशे त्रिकोणं च विभावयेत् ॥ ५५ ॥  
  
बिन्दुबिम्बे परां [क्, ख्, ग्: बिम्बपरां] ध्यात्वा   
पूजयेदिष्टदेवताम् ।  
प्रणवेनार्चयेद् देवि शिवं गन्धेन वायुना ॥ ५६ ॥  
  
तत्र तारं च मायां च परमस्वामिन्युद्धरेत् ।  
  
प्। १०३)  
  
परमाकाशशून्यं च वाहिनीति समुद्धरेत् ॥ ५७ ॥  
  
चन्द्रार्काग्निभक्षणीति पात्रे विश युगं वदेत् ।  
ठद्वयान्तामिमां विद्यां जपेत्तु दशधा घटे ॥ ५८ ॥  
  
तत्रैव मातृकान्ते च जपेदृचमिमां प्रिये ।  
आकृष्णेन रजसेति नाम्नीं परमपावनीम् ॥ ५९ ॥  
  
दशधैतामृचं देवि मधुवातऋदाभिधाम् ।  
तत्रानन्देशगायत्रीं जपेत्तु दशधा प्रिये ॥ ६० ॥  
  
वाङ्मायामाः समुच्चार्य तथानन्देश्वराय च ।   
विद्महे श्रीसुरादेव्यै धीमहीति ततो वदेत् ॥ ६१ ॥  
  
तन्नोऽर्धनारीश्वरश्च प्रचोदयात् समुद्धरेत् ।  
गायत्रीं दशधा जप्त्वा हंसः शुचिषदार्चयेत् ॥ ६२ ॥  
  
अग्निमीले पुरोहितं त्रिःसञ्जप्येति कौलिकः ।  
वकारं दीर्घषट्काद्यं प्रोच्चार्य तदनन्तरम् ॥ ६३ ॥  
  
ब्रह्मशापमोचितायै सुरादेव्यै कुटान्तकम् ।  
दशधा प्रजपेद्विद्यामिषे त्वोर्जेत्यृचं जपेत् ॥ ६४ ॥  
  
तारं मायार्णषड्दीर्घान् प्रोच्चार्येति सुधे ततः ।  
शुक्रशापं मोचय द्विर्वनान्तं च मनुं जपेत् ॥ ६५ ॥  
  
अग्न आयाहीति ऋचं दशधा प्रजपेत् प्रिये ।  
शुक्रशापहरीं विद्यां प्रजपेदुच्यते यथा [ख्: मया] ॥ ६६ ॥  
  
सूर्यमण्डलसम्भूते वरुणालयसम्भवे ।  
अमाबीजमये देवि शुक्रशापाद्विमुच्यताम् ॥ ६७ ॥  
  
देवानां (वेदानां) प्रणवो बीजं ब्रह्मानन्दमयं यदि ।  
तेन सत्येन देवेशि ब्रह्महत्या व्यपोहतु ॥ ६८ ॥  
  
एकमेव परं ब्रह्म स्थूलसूक्ष्ममयं परम् ।  
  
प्। १०४)  
  
कचोद्भवां ब्रह्महत्यां तेन ते नाशयाम्यहम् ॥ ६९ ॥  
  
ब्रह्मशापविनिर्मुक्ता त्वं मुक्ता विष्णुशापतः ।  
विमुक्ता रुद्रशापेन पवित्रा भव साम्प्रतम् ॥ ७० ॥  
  
एतैर्मन्त्रैः समभ्यर्च्य त्रिवारं कौलिकः शिवे ।  
शन्नो देवीरिति ऋचं दशधा प्रजपेद् घटे ॥ ७१ ॥  
  
ततो मायां रमां देवि पङ्गुं षड्दीर्घभाजितम् ।  
छुरिकाकारिण्युच्चार्य शोभिनीति ततो वदेत् ॥ ७२ ॥  
  
विकारानस्य द्रव्यस्य हर युग्मं च ठद्वयम् ।  
छुरिकाख्यां जपेद्विद्यां दशधा कलशोपरि ॥ ७३ ॥  
  
यो विश्वचक्षुरिति च [ङ्: तां] ऋचं वै दशधा जपेत् ।  
गुरुं ध्यात्वा सहस्रारे हृत्पद्मेऽपीष्टदेवताम् ॥ ७४ ॥  
  
प्रणम्य कौलिको ध्यायेत् श्रीतिरस्करणीं जपेत् ।  
नीलतोयदसङ्काशां नीलकुन्तलशोभिताम् ॥ ७५ ॥  
  
नीलाम्बरधरां देवीं नीलोत्पलविलोचनाम् ।  
नीलपुष्पविभूषाढ्यां नीलालङ्कारभूषिताम् ॥ ७६ ॥  
  
नीलाङ्गरागसञ्छन्नां नीलवैडूर्यमालिनीम् ।  
इन्द्रनीलनिबद्धांशुमहार्घमणिबूषिताम् ॥ ७७ ॥  
  
नीलवाजिसमारूढां नीलखड्गायुधां पराम् [क्, ख्:   
धाम्बराम्] ।  
निद्रापटेन नीलेन भुवनानि चतुर्दश ॥ ७८ ॥  
  
मोहयन्तीं महायायां द्रव्यनिन्दकभक्षिणीम् ।  
वीरपानरतान् वीरान् पालयन्तीं समन्ततः ॥ ७९ ॥  
  
सङ्केतमण्डलं दिव्यं छादयन्ता स्ववाससा ।  
परमानन्दवपुषीं परमानन्दभैरवीम् ॥ ८० ॥  
  
परमानन्दजननीं प्रणमामि पराम्बिकाम् ।  
  
प्। १०५)  
  
इति ध्यात्वा जपेद्विद्यां यथावद् वर्ण्यते मया ॥ ८१ ॥  
  
वाक्काममठमायाश्च तिरस्करणि संवदेत् ।  
सकलजनं प्रोच्चार्य वाग्वादिनि ततो वदेत् ॥ ८२ ॥  
  
सकलपशुजनं च वदेद् व्रातमनःपदम् ।  
चक्षुःश्रोत्रजिह्वाघ्राणादीनि चेति तिरस्कुरु ॥ ८३ ॥  
  
तिरस्कुरु ततः पद्मत्रयं ठद्वयमुद्धरेत् ।  
श्रीतिरस्करणीं विद्यां सञ्जपेद् दशधा घटे ॥ ८४ ॥  
  
पावमान्याः परं ब्रह्म शुद्धं ज्योतिः सनातनम् ।  
पितॄंस्तस्योपतिष्ठति क्षीरं सर्पिर्मधूदकैः [ख्: मधूदकम्] ॥ ८५   
॥  
  
ऋचमेतां जपेदादौ त्रिवारं त्रिर्जपेद् ततः ।  
पावमान्यं परं ब्रह्म पावमान्यः परो रसः ॥ ८६ ॥  
  
पावमान्यं परं ज्ञानं तेन त्वां पावयाम्यहम् ।  
इति जप्त्वा गुरुं ध्यात्वा जपेद् वरुणबीजकम् ॥ ८७ ॥  
  
हंस इत्यर्कमन्त्रं च देवीं कुण्डलिनीं स्मरेत् ।  
प्रसुप्तभुजगाकारां सार्धत्रिवलयां शुभाम् ॥ ८८ ॥  
  
सूर्यकोटिकरालाभां चन्द्रकोटिसुशीतलाम् ।  
वह्निकोटिदुराद(ध)र्षां बिसतन्तुतनीयसीम् ॥ ८९ ॥  
  
षट् चक्राणि विभिद्याशु सुषुम्नावर्त्मना नयेत् ।  
सहस्रारस्थितं देवं नत्वा शिवपदे लयेत् ॥ ९० ॥  
  
शिवशक्त्योर्महज्ज्योतिर्ध्यात्वा चन्द्रकलास्रुतम् ।  
अमृतं वामनासाग्रान्निःसार्य कलशे क्षिपेत् ॥ ९१ ॥  
  
अमृतीकृत्य तद् द्रव्यं धेनुमुद्रां प्रदर्शयेत् ।  
मायां रमां कामकलाममृतेऽप्यमृतोद्भवे ॥ ९२ ॥  
  
अमृतवर्षिण्युच्चार्य अमृतं स्रावय द्वयम् ।  
अंआं विष्णुकलान्ते च पठेत् पार्वति कौलिकः ॥ ९३ ॥  
  
प्। १०६)  
  
विश्वान्तममृतेश्वर्यै मनुमेनं जपेद् घटे ।  
ध्यात्वामृतमयं द्रव्यं कर्पूरादिसुवासितम् ॥ ९४ ॥  
  
एलालवङ्गकस्तूरी चन्दनोशीरमिश्रितम् ।  
विधाय मूलमन्त्रेण तीर्थान्यावाहयेद् घटे ॥ ९५ ॥  
  
तारं शिवं शिवोद्भूतिं मूलमेतत् समुद्धरेत् ।  
गङ्गे च यमुने चैव गोदावरि सरस्वति ॥ ९६ ॥  
  
नर्मदे सिन्धुकावेरि द्रव्येऽस्मिन् सन्निधिं कुरु ।  
इत्यावाह्य महादेवि मुद्रयाङ्कुशरूपया ॥ ९७ ॥  
  
सर्वतीर्थमयं द्रव्यं ध्यायेत् परमपावनम् ।  
द्रव्यमध्ये बिन्दुयुतं त्रिकोणं च विभावयेत् ॥ ९८ ॥  
  
योनिमुद्रां निबद्ध्याशु ध्यायेदानन्दभैरवम् ।  
सूर्यकोटिप्रतीकाशं चन्द्रकोटिसुशीतलम् ॥ ९९ ॥  
  
अष्टादशभुजं देवं पञ्चवक्त्रं त्रिलोचनम् ।  
अमृतार्णवमध्यस्थं ब्रह्मपद्मोपरिस्थितम् ॥ १०० ॥  
  
वृषारूढं नीलकण्ठं सर्वा(र्पा)भरणभूषितम् ।  
कपालखट्वाङ्गधरं घण्टाडमरुवादिनम् ॥ १०१ ॥  
  
पाशाङ्कुशधरं देवं गदामुसलधारिणम् ।  
खड्गखेटकपट्टीश मुद्गरोच्छूलकुन्तिनम् ॥ १०२ ॥  
  
विचित्रखेटकं मुण्डवरदाभयपाणिकम् ।  
लोहितं देवदेवेशं भावयेत् साधकोत्तमः ॥ १०३ ॥  
  
दत्त्वा पुष्पाञ्जलिं कुम्भे जपेदानन्दभैरवम् ।  
हकारं च भृगुं देवं मण्डूकं धरणिं ततः ॥ १०४ ॥  
  
(तथा जीमूतबीजं च हुतभुग्बीजमुद्धरेत् ।)  
वायुं केशं तथानन्दभैरवाय ततोऽञ्चले ॥ १०५ ॥  
  
विकुटं च मनुं जप्त्वा दशधा भैरवीं यजेत् ।  
  
प्। १०७)  
  
आनन्दभैरवीं ध्यायेद् यथावद् वर्ण्यते [ग्: वर्णिता] शिवे ॥ १०६ ॥  
  
समुद्रे मथ्यमाने तु क्षीराब्धौ सागरोत्तमे ।  
तत्रोत्पन्ना सुरा देवी कुमारीरूपधारिणी ॥ १०७ ॥  
  
भावयेच्च सुरां देवीं चन्द्रकोट्ययुतप्रभाम् ।  
हिमकुन्देन्दुधवलां पञ्चवक्त्रां त्रिलोचनाम् ॥ १०८ ॥  
  
अष्टादशभुजैर्युक्तां सर्वानन्दकरोद्यताम् ।  
प्रहसन्तीं विशालाक्षीं देवदेवस्य सम्मुखीम् ॥ १०९ ॥  
  
शक्तिं शिवं निर्जरं च भेकीं भूबीजमेव च ।  
मेघं वह्निं समीरार्णं केशं चैव समुद्धरेत् ॥ ११० ॥  
  
सुरादेव्यै कुटं चान्ते विद्यां च दशधा जपेत् ।  
भैरवं भैरवीं चैव यष्ट्वा पार्वति कौलिकः ॥ १११ ॥  
  
महामुद्रां धेनुमुद्रां योनिं मत्स्यं प्रदर्शयेत् ।  
बद्ध्वा च लेलिहानाख्यां मुद्रां कुण्डलिनीं पुनः ॥ ११२ ॥  
  
मूलाधारात् समुत्थाय सुषुम्नावर्त्मना प्रिये ।  
द्वादशान्तं समास्थाप्य सोहं हंस इति स्मरेत् ॥ ११३ ॥  
  
शिवेन सह संयोज्य परानन्दमयो भवेत् ।  
तदुद्भूतामृतवृष्टिमुत्सृजेद् वामनासया ॥ ११४ ॥  
  
प्रणवेन च देवेशि परद्रव्ये नियोजयेत् ।  
साक्षादमृततत्त्वाढ्यं ध्यायेत् कलशमुत्तमम् ॥ ११५ ॥  
  
वारुणं बीजमुच्चार्य मूलमन्त्रं समुच्चरेत् ।  
दशधा प्रजपेद् देवि गन्धाक्षतपुरःसरैः ॥ ११६ ॥  
  
पुष्पैर्नानाविधैर्दिव्यैर्माल्यैर्विविधभुषणैः ।  
सम्पूज्य कलशं दिव्यं घण्टानिःस्वानपूर्वकम् ॥ ११७ ॥  
  
धूपैर्दीपैर्महोत्साहैः परमैर्विविधौषधैः ।  
प्रपूज्थ परया भक्त्या प्रणामैः स्तुतिपूर्वकैः ॥ ११८ ॥  
  
प्। १०८)  
  
सर्वदेवमयं कुम्भं ध्यायेद् देवेशि साधकः ।  
या सुरा सा उमादेवी यो द्रव्यं स महेश्वरः ॥ ११९ ॥  
  
यो गन्धः स भवेद् ब्रह्मा यो मोहः स जनार्दनः ।  
स्वादे च संस्थितः सोमं फेनायामनलः स्थितः ॥ १२० ॥  
  
इच्छायां मन्मथो देवश्छर्द्यामुच्छिष्टभैरवः ।  
द्रावे गङ्गा स्थिता देवि घटस्थाः सप्त सागराः ॥ १२१ ॥  
  
सर्वतेजोमयं द्रव्यं परमानन्दनिर्भरम् ।  
सर्वशापविनिर्मुक्तं सर्वमन्त्रसुसंस्कृतम् ॥ १२२ ॥  
  
परमामृतभावेन भैरवं भैरवीं यजेत् ।  
माहेश्वरैर्महावीरैर्महाचीनपदस्थितैः ॥ १२३ ॥  
  
महाशक्तिमयैर्मान्यैः सेव्यं द्रव्यमिदं प्रिये ।  
सन्तर्प्य देवतामिष्टां योगिनीगणमैश्वरम् ॥ १२४ ॥  
  
वटुकं क्षेत्रपालांश्च त्रिस्त्रिशत्कोटिदेवताः [त्रित्रिंशत् पाठः   
साधु] ।  
मातॄर्मातृगणान् सर्वान् भूतप्रेतादिसंयुतान् ॥ १२५ ॥  
  
सन्तर्प्य विधिवद् देवि गुरुं गुरुवरांस्ततः ।  
गुरुं ध्यात्वा परां ध्यायेद्वीरान् सम्पूज्य शक्तितः ॥ १२६ ॥  
  
शक्तियुक्तो यजेत् पात्रमित्याज्ञा पारमेश्वरी ।  
शक्तिहीने वृथापानं शिवहीने वृथार्चनम् ॥ १२७ ॥  
  
शिवशक्तिसमायोगे वीरपूजा विमोक्षदा ।  
इतीदं शोधनं दिव्यं सुरायां सुरदुर्लभम् ॥ १२८ ॥  
  
तव स्नेहेन निर्णीतं शृणुष्वान्यदपि प्रिये ।  
मद्यं मांसं तथा मीनो मुद्रा मैथुनमेव च ॥ १२९ ॥  
  
मकारपञ्चकं पूज्यं शिवशक्तिसमागमे ।  
पूजायां यद्यदानीतं भक्ष्यं भोज्यं च लेह्यकम् ॥ १३० ॥  
  
प्। १०९)  
  
पेयं चोष्यं फलं पुष्पं सर्वं मन्त्रेण मन्त्रयेत् ।  
विनाभिमन्त्रणेनैतद् यो मोहाद् भक्षयेच्छिवे ॥ १३१ ॥  
  
स मान्त्रिकोऽपि देवेशि सहसा निरयी भवेत् ।  
चतुरस्रं लिखेद्बिम्बं तत्र मीनान् निधापयेत् ॥ १३२ ॥  
  
शोषयेद् दाहयेद् देवि प्लावयेन्मनुना शिवे ।  
वायुबीजेन वाह्न्येन वारुणेन यथाक्रमम् ॥ १३३ ॥  
  
धेनुयोनिमहामत्स्या [क्, ख्, ग्: मत्स्यमु] मुद्राश्चैव   
प्रदर्शयेत् ।  
दशधा प्रजपेन्मन्त्रमानन्देश्वरभैरवम् ॥ १३४ ॥  
  
प्रजप्य प्रपठेद्विद्यां यथोक्तां कौलिकेश्वरि ।  
कृतावतारो हरिणा कलिना पीडितं जगत् ॥ १३५ ॥  
  
बलिना निगृहीतं च कौलिकानां हितेच्छया ।  
भैरवीपरितोषार्थं स्वयं मीनोऽभवद् हरिः ॥ १३६ ॥  
  
मायां च हरये [हरते सर्वपुस्तकेषु पाठः] विश्वं   
जपेदृचमतः परम् ।  
त्र्यम्बकं यजामहीति मन्त्रं त्रिःसञ्जपेत् सुधीः ॥ १३७ ॥  
  
प्रपूज्य गन्धपुष्पैस्तु प्रणमेद् देवतां पराम् ।  
चतुरस्रे महादेवि मांसपात्रं निधापयेत् ॥ १३८ ॥  
  
संशोष्य सन्दह्य पलमाप्लाव्य कुलसुन्दरि ।  
मुद्रात्रयं प्रदर्श्याशु प्रपठेत् कौलिको मनुम् ॥ १३९ ॥  
  
छागलाज्येणमर्त्यान्त्र(न्तः)कृतरूपाय [क्, ख्, ग्:   
मन्त्रार्थ] विष्णवे ।  
बल्यर्थं शिवशक्त्योस्तं प्रपद्ये विष्णुमव्ययम् ॥ १४० ॥  
  
प्रतर्पयामि बल्यर्थं पवित्रीभव साम्प्रतम् ।  
त्रिः पठित्वा ऋचं देवि जपेत् कौलिकसत्तमः ॥ १४१ ॥  
  
प्र तद्विष्णुरिति स्मृत्वा प्रणमेद् योनिमुद्रया ।  
मुद्रापात्रं समानीय स्थापयेच्चतुरश्रके ॥ १४२ ॥  
  
प्। ११०)  
  
संशोषणं दाहनं च प्लावनं पूर्ववच्चरेत् ।  
मुद्रात्रयं च सन्दर्श्य प्रपठेद् वेदवद् विधिम् ॥ १४३ ॥  
  
देवतापूजने यानि सौरभेयानि साम्प्रतम् ।  
बल्यर्थं देवदेव्योश्च पवित्राणीह सिद्धये ॥ १४४ ॥  
  
मूलं च दशधा जप्त्वा जपेदृचमनुत्तमाम् ।  
(तद्विष्णोः परमं मन्त्रं प्रजप्योपरि कौलिकः ॥ १४५ ॥  
  
प्रणम्य भक्तिभावेन कुण्डगोलं च शोधयेत् ।  
चतुरश्रे च संस्थाप्य शोषयेद् दाहयेत् सुधीः ॥ १४६ ॥  
  
आप्लावयेत् परैर्बीजैर्मुद्राभिरभिरक्षयेत् ।)  
मूलं च दशधा जप्त्वा जपेदृचमथोपरि ॥ १४७ ॥  
  
विष्णुर्योनिमिति स्मृत्वा प्रजप्य प्रणमेत्ततः ।  
सर्वेषु देवद्रव्येषु समानीतेषु कौलिकैः ॥ १४८ ॥  
  
ऋचमेतां जपेत् सम्यङ् मन्त्रमेनं समुद्धरेत् ।  
ग्लूम्म्लूंस्लूम्प्लून्न्लूं देवेशि स्वान्तं खं कामकालिकम् ॥ १४९ ॥  
  
अमृतेऽप्यमृतोद्भूतेऽप्यमृतेश्वरि चामृतम् ।  
स्रावय द्वयमुद्धृत्य ठद्वयं च समुद्धरेत् ॥ १५० ॥  
  
इयं शापहरी विद्या मकाराणां महेश्वरि ।  
पञ्चानां पञ्चकल्पानां स्मरणीयार्चनाविधौ ॥ १५१ ॥  
  
संशोध्य शिवद्रव्याणि मन्त्रैर्मुद्राभिरेव च ।  
ऋग्भिः क्रमेण मूलेन प्ला(पा)वयेच्च यथाक्रमम् ॥ १५२ ॥  
  
आनन्दरससम्पूर्णैः कलशामृतबिन्दुभिः ।  
एवं संशोध्य द्रव्याणि परमाणि कुलेश्वरि ॥ १५३ ॥  
  
भैरवं भैरवीं देवीं यजेद् वीरसमागमे ।  
अयष्ट्वा भैरवं देवमकृत्वा देवतार्चनम् ॥ १५४ ॥  
  
पशुपानविधौ पीत्वा वीरोऽपि नरकं व्रजेत् ।  
  
प्। १११)  
  
एवं संस्कृत्य देवेशि गुरुभक्तिपुरःसरम् ॥ १५५ ॥  
  
यः पिबेत् परमं पानं शिवसायुज्यमाप्नुयात् ।  
इतीदं परमं गुह्यं रहस्यानां रहस्यकम् ॥ १५६ ॥  
  
अष्टसिद्धिमयं तत्त्वं गोपनीयं स्वयोनिवत् ।  
  
इति श्रीरुद्रयामले तन्त्रे श्रीदेवीरहस्ये सुराशोधनविधिनिरूपणं द्वाविंशः   
पटलः ॥ २२ ॥  
अथ   
  
त्रयोविंशः पटलः ।  
  
श्रीभैरव उवाच ।  
  
अधुना शृणु देवेशि शक्तिशोधनमुत्तमम् ।  
येन [ग्: यस्य] श्रवणमात्रेण पराशक्तिपदे लयेत् ॥ १ ॥  
  
अदीक्षितकुलासङ्गात् सिद्धिहानिः प्रजायते ।  
तत्कथाश्रवणं चेत् स्यात् तत्तल्पगमनं यदि ॥ २ ॥  
  
श्रीदेव्युवाच ।  
  
कुलाचारक्रमार्चायां सिद्धिं कामयते तु यः ।  
स कुलीनः कथं देव पूजयेत् कुलयोषितम् ॥ ३ ॥  
  
श्रीभैरव उवाच ।  
  
संशोधनमकृत्वा वै स्त्रीषु मद्येषु कौलिकः ।  
कृतेऽपि सिद्धिहानिः स्यात् क्रुद्धा भवति चण्डिका ॥ ४ ॥  
  
प्। ११२)  
  
अभिषेकाद् भवेत् सिद्धिर्मन्त्रस्योच्चारणाच्छुभा ।  
रतिकाले महेशानी दीक्षाकाले च कन्यका ॥ ५ ॥  
  
बलाद्वा यत्नतो बुद्ध्या प्ला(पा)वयेत् परयोषितम् ।  
सुरया रेतसा वापि जलेन मधुनाथ वा ॥ ६ ॥  
  
सङ्गेऽभिषेचयेन्नारीं [सम्भोगेऽभिषिचेत् इति सर्वत्र पाठः] चण्डां   
वा मन्त्रवर्जिताम् ।  
स्वकीयां परकीयां वा रूपयौवनगर्विताम् ॥ ७ ॥  
  
श्रीदेव्युवाच ।  
  
भगवन् देवदेवेश कुलाचारैकसिद्धये ।  
कुलयोगी कथं कुर्याच्छोधनं कुलयोषिताम् ॥ ८ ॥  
  
श्रीभैरव उवाच ।  
  
कुलजां युवतिं वीक्ष्य नमस्कुर्यात् कुलेश्वरः ।  
विधाय मानसीं पूजां मन्त्रं योगी समुच्चरेत् ॥ ९ ॥  
  
बालां वा यौवनोन्मत्तां वृद्धां वा सुन्दरीं तथा ।  
कुत्सितां वा महादुष्टां नमस्कृत्य विभावयेत् ॥ १० ॥  
  
तासां प्रहारो निन्दा च कौटिल्यमप्रियं तथा ।  
सर्वथा नैव कर्तव्यमन्यथा सिद्धिरोधकृत् ॥ ११ ॥  
  
स्त्रियो देवाः स्त्रियः प्राणाः स्त्रिय एव हि भूषणम् ।  
स्त्रीगणेषु सदा भाव्यमन्यथा स्वस्त्रियामपि ॥ १२ ॥  
  
विपरीतरता सापि भविता हृदयोपरि ।  
साधकस्य भवेदाशु कामधेनुरिवापरा ॥ १३ ॥  
  
नाधर्मो जायते तेन न कश्चिद् धर्महा भवेत् ।  
तत्परः परतन्वीनां परतत्त्वे प्रलीयते ॥ १४ ॥  
  
नटी कापालिकी वेश्या रजकी नापिताङ्गना ।  
ब्राह्मणी शूद्रकन्या च तथा गोपालकन्यका ॥ १५ ॥  
  
प्। ११३)  
  
मालाकारस्य कन्यापि नव कन्याः प्रकीर्तिताः ।  
एतासु काञ्चिदानीय संशोधनमथाचरेत् ॥ १६ ॥  
  
पूजयेत् कौलिको देवि यथावद् वर्ण्यते मया ।  
शक्तिशोधनमन्त्रस्य ऋषिः प्रोक्तः सदाशिवः ॥ १७ ॥  
  
त्रिष्टुप् छन्द इति ख्यातं देवता च पराम्बिका ।  
वाग्बीजं बीजमीशानि शक्तिः शक्तिरितीरिता ॥ १८ ॥  
  
कामेशः कीलकं देवि दिग्बन्धो हरमीश्वरि ।  
भोगापवर्गसिद्ध्यर्थं विनियोगो महेश्वरि ॥ १९ ॥  
  
महानिशायामानीय नव कन्याश्च भैरवान् ।  
एकादश नवाष्टौ वा कौलिकः कौलिकेश्वरि ॥ २० ॥  
  
शोधयेन्नवभिर्मन्त्रैः पूजयेत् कौलिकोत्तमः ।  
साधकः संस्पृशेदादौ कृत्वा विष्टरशोधनम् ॥ २१ ॥  
  
भूतशुद्धिं विधायापि प्राणार्पणविधिं चरेत् ।  
मन्त्रसङ्कल्पकं कृत्वा मुन्यादिन्यासमाचरेत् ॥ २२ ॥  
  
विधाय मातृकान्यासं कराङ्गन्यासपूर्वकम् ।  
हृत्पीठार्चां विधायाथ [ङ्: यात्र] श्रीचक्रार्चनमाचरेत् ॥ २३ ॥  
  
संशोध्य देवद्रव्याणि [क्, ख्: देवि द्र] कुण्डगोलादिकं तथा ।  
वीरार्चनं वीरकान्तासेवनं देवदुर्लभम् ॥ २४ ॥  
  
यथोक्तविधिना देवीं सम्पूज्य श्रीपराम्बिकाम् ।  
शक्तिं वामे तु संस्थाप्य पूजयेद्वर्ण्यते यथा ॥ २५ ॥  
  
त्रिकोणं वाथ षट्कोणं त्र्यश्रत्रयमथो हविः (बहिः) ।  
शिवत्र्यश्रं कामत्र्यश्रं हेतित्र्यश्रं महेश्वरि ॥ २६ ॥  
  
ब्रह्मत्र्यश्रं नवत्र्यश्रं सिन्दूरेण विभावयेत् ।  
श्रीचक्रेषु हि नट्यादिमालिन्यन्तं विचार्य च ॥ २७ ॥  
  
प्। ११४)  
  
यामेवासां कुमारीणां कौलिकस्तु समानयेत् ।  
तदीयं यन्त्रमालिख्य तस्मिंस्तामेव पूजयेत् ॥ २८ ॥  
  
श्रीचक्रे स्थापयेद् वामे कन्यां भैरववल्लभाम् ।  
मुक्तकेशीं वीतलज्जां सर्वाभरणभूषिताम् ॥ २९ ॥  
  
सर्वशृङ्गारशोभाढ्यां तारुण्यमदगर्विताम् ।  
आनन्दलीनहृदयां सौन्दर्यातिमनोहराम् ॥ ३० ॥  
  
शोधयेच्छुद्धिमन्त्रेण सुरानन्दामृताम्बुभिः ।  
बालाबीजत्रयं देवि प्रोच्चार्य तदनन्तरं ॥ ३१ ॥  
  
त्रिपुरायै ततो विश्वं विश्वान्ते नामपूर्वकम् ।  
इमां शक्तिं पवित्रीति कुरु युग्मं समुद्धरेत् ॥ ३२ ॥  
  
मम शक्तिं कुरु युग्मं वह्निजायां समुद्धरेत् ।  
मन्त्रेणानेन देवेशि कामिनीमभिषेचयेत् ॥ ३३ ॥  
  
अभिषिच्य कुमारीं तां न्यासजालं प्रविन्यसेत् ।  
मातृकावन्महादेवि कामबाणांस्ततो न्यसेत् ॥ ३४ ॥  
  
चन्द्रबीजद्वयं देवि कामराजं च मोहनम् ।  
शक्तिबीजं ततो देवि यथावद्विन्यसेत् प्रिये ॥ ३५ ॥  
  
ललाटे वदने न्यस्य (चांसे) हृदये योनिमण्डले ।  
सर्वसङ्क्षोभणं बाणं सर्वविद्रावणं तथा ॥ ३६ ॥  
  
सर्वाकर्षणबाणं च सर्वसम्मोहनं ततः ।  
वशिकरणबाणं च पञ्चेषोः पञ्चबाणकान् ॥ ३७ ॥  
  
विन्यस्य बाणमुद्राश्च पञ्चैता देवि दर्शयेत् ।  
योनिबिम्बे जपेन्मन्त्रान् नव यान् वर्णयाम्यहम् [क्, ख्, ग्: यान्   
वर्ण्यते मया] ॥ ३८ ॥  
  
तारं चन्द्रं च वाग्बीजं कामं शक्तिं ततो वदेत् ।  
नटिनीति महासिद्धिं मम देहि युगं वदेत् ॥ ३९ ॥  
  
प्। ११५)  
  
ठद्वयं प्रोच्चरेदन्ते मन्त्रोऽयं नटिनीप्रियः ।  
कालीं कूर्चं परां शक्तिं कामं कापालिनि प्रिये ॥ ४० ॥  
  
रेतो मुञ्च युगं ब्रूयादन्ते दहनवल्लभा ।  
देवि कापालिकीमन्त्रः कामदेववशङ्करः ॥ ४१ ॥  
  
तारद्वन्द्वं च हरितं मेघषड्दीर्घबीजकम् [ङ्: मेघवद्] ।  
वेश्ये कामदुघे रेतो मुञ्च युग्माग्निवल्लभा ॥ ४२ ॥  
  
वेश्याशोधनमन्त्रोऽयं सर्वकौलिकवल्लभः ।  
वेदाद्यं वाग्भवं कामं शक्तिं लक्ष्मीं परां स्मरेत् ॥ ४३ ॥  
  
रजकीति महासिद्धिं देहि मे हर ठद्वयम् ।  
रजकीशुद्धिमन्त्रोऽयं कुलयोषिद्वशङ्करः ॥ ४४ ॥  
  
तारं तारत्रयं वस्त्रं प्रोच्चरेन्नापिताङ्गने ।  
हर युग्मं च मे विघ्नांस्तुरगं ठद्वयं ततः ॥ ४५ ॥  
  
नापितस्त्रीशुद्धिमन्त्रो महामाङ्गल्यदायकः ।  
वेदाद्यं भूतिबीजं च तारं मायां धनुर्धरः ॥ ४६ ॥  
  
ब्राह्मणि स्मर वीर्यं च मुञ्च मुञ्चेति सर्वदा ।  
सिद्धिं मे देहि देहीति हरं दहनवल्लभा ॥ ४७ ॥  
  
ब्राह्मणीशुद्धिमन्त्रोऽयं महासिद्धिप्रदायकः ।  
तारं रमा रमा तारं शूद्राणि च रतप्रिये ॥ ४८ ॥  
  
रेतः स्तम्भय मे सिद्धिं देहि युग्मं ततो वनम् ।  
शूद्राणीशुद्धिमन्त्रोऽयं कामिनीजनमोहनः ॥ ४९ ॥  
  
तारकं शिवषड्दीर्घसंयुतं मठबीजकम् ।  
गोपालि मे सिद्धदण्डं द्रावय द्वयमुद्धरेत् ॥ ५० ॥  
  
ठद्वयान्तो महामन्त्रो गोपीशोधनसाधकः ।  
तारद्वयीसम्पुटितां मृद्वीकां दीर्घसंयुताम् ॥ ५१ ॥  
  
प्। ११६)  
  
उद्धृत्य मालिनि प्रेम कुरु युग्मं मयि स्मरेत् ।  
तुरगं ठद्वयं प्रान्ते मन्त्रोऽयं मालिनीप्रियः ॥ ५२ ॥  
  
एवं शोधनमन्त्रास्ते वर्णिताश्च पृथङ्मया ।  
योनौ जपेत् कुमारीणां कौलिकः करमालया ॥ ५३ ॥  
  
सञ्जप्य दक्षकर्णे च मूलमन्त्रं त्रिरुच्चरेत् ।  
अदीक्षितापि देवेशि कीक्षितैव भवेत् तदा ॥ ५४ ॥  
  
दीक्षितां शोधितां वीरो भजेत् सर्वार्थसिद्धये ।  
तारं व्योषमौष्मकं च शिवायेति स्वयम्भुवम् ॥ ५५ ॥  
  
सम्पूज्य शिवमन्त्रं च जपेत् संस्तभ्य पुन्ध्वजम् ।  
जप्त्वा निरुध्य तं दण्डं करभीतुण्डमुद्रया [क्, ख्, ग्:   
करितुण्डाख्यमुद्रया] ॥ ५६ ॥  
  
आनन्दतर्पितां कान्तां वीरः स्वानन्दविग्रहः ।  
रतेन तर्पयेत् तत्र श्रीचक्रे वीरसंसदि ॥ ५७ ॥  
  
पठन् प्रणवमुद्धृत्य मन्त्रराजं कुलेश्वरि ।  
धर्माधर्महविर्दीप्ते स्वात्माग्नौ मनसा स्रुचा ॥ ५८ ॥  
  
सुषुम्नावर्त्मना नित्यमक्षवृत्तीर्जुहोम्यहम् ।  
स्वाहान्तमन्त्रमुच्चार्य जपन् मूलं स्मरन् पराम् ॥ ५९ ॥  
  
कुर्यान्निधुवनं मन्त्री मन्त्रसिद्धिमवाप्नुयात् ।  
रतान्ते सञ्जपेन्मूलं पठेन्मन्त्रमिमं पुनः ॥ ६० ॥  
  
तारद्वयान्तरगतं परमानन्दकारणम् ।  
प्रकाशाकाशहस्ताभ्यामवलम्ब्योन्मनीस्रुचम् ॥ ६१ ॥  
  
धर्माधर्मकलास्नेहपूर्णां [क्, ख्, ङ्: पूर्णे] वह्नौ   
जुहोम्यहम् ।  
स्वाहान्तेनाशु मन्त्रेण शुक्रमादाय पार्वति ॥ ६२ ॥  
  
श्रीचक्रे तर्पयेद् देवीं ततः सिद्धिमवाप्नुयात् ।  
सम्पूज्य कान्तां सन्तर्प्य स्तुत्वा नत्वा परस्परम् ॥ ६३ ॥  
  
प्। ११७)  
  
संहारमुद्रया मन्त्री शक्तिं वीरान् विसर्जयेत् ।  
इतीदं परमं दिव्यं शक्तिशोधनमुत्तमम् ॥ ६४ ॥  
  
तव स्नेहेन निर्णीतं गोपनीयं मुमुक्षुभिः ।  
  
इति श्रीरुद्रयामले तन्त्रे श्रीदेवीरहस्ये शक्तिशोधनविधिनिरूपणं   
त्रयोर्विंशः पटलः ॥ २३ ॥  
अथ  
  
चतुर्विंशः पटलः ।  
  
श्रीभैरव उवाच ।  
  
शृणुष्वावहिता भूत्वा मालाशोधनमुत्तमम् ।  
येन शोधनमात्रेण माला सिद्ध्यति सत्फला ॥ १ ॥  
  
श्रीदेव्युवाच ।  
  
माला कीदृग्विधा नाथ क्रियते कौलिकोत्तमैः ।  
कियत्फला कियत्सङ्ख्या सर्वं मे वक्तुमर्हसि ॥ २ ॥  
  
श्रीभैरव उवाच ।  
  
नवान्ता वर्णिता सङ्ख्या कालोऽयं द्वादशावधिः ।  
माला जपस्य देवेशि रहस्यमिदमैश्वरम् ॥ ३ ॥  
  
कालात्मा सविता प्रोक्तो वल्लभे जपदेवता ।  
द्वादशात्मा स सविता तदन्तावृत्तिरीरिता ॥ ४ ॥  
  
माला रविफला प्रोक्ता सङ्ख्यया कौलिकेश्वरि ।  
आवर्तयेच्च नवधा तामेव जपसिद्धये ॥ ५ ॥  
  
प्। ११८)  
  
अथान्तर्गुह्यमाचक्षे तव स्नेहेन पार्वति ।  
मालारहस्यसर्वस्वं नाख्येयं यस्य कस्यचित् ॥ ६ ॥  
  
रुद्राणां तु शतं चैकं भैरवाष्टकयोजितम् ।  
कृत्वा मेरुं महारुद्रं जपमाला विनिर्मिता ॥ ७ ॥  
  
न हन्याद् भैरवान् रुद्रैः रुद्रांश्च भैरवैस्तथा ।  
अन्यथा जपहानिः स्याद्रुद्रस्य वचनं यथा ॥ ८ ॥  
  
अष्टोत्कृष्टशतं देवि गोलकानां मुखं मुखे ।  
पायुं पायौ निबध्नीयात् सूत्रे मन्त्रमनुस्मरन् ॥ ९ ॥  
  
ऊर्ध्वे मेरुं महाकेतुं निबध्य कुलसुन्दरि ।  
शङ्खमुक्ताप्रवालार्क रुद्राक्षवरवीरुधाम् ॥ १० ॥  
  
मणिकाञ्चनपद्माक्षनृदन्तानां यथाक्रमम् ।  
सर्वेषां गोलकानां च मेरुं रुद्राक्षमाचरेत् ॥ ११ ॥  
  
नरदन्तविरोधानां [नृदन्तवीरुधां चैव इति साधुः पाठः]   
मेरुं वाजिरदं चरेत् ।  
षण्मासेनाक्षसूत्राणां शोधनं साधकश्चरेत् ॥ १२ ॥  
  
ततो जपेन्महाविद्यां कौलिको जपमालया ।  
गुणैस्त्रिभिस्त्रिरावर्त्य [रावृत्य सर्वत्र पाठः]   
षट्त्रिंशत्तत्त्वगोलकान् ॥ १३ ॥  
  
तारं मेरुं विदध्यात् तु तत्त्वमालासु कौलिकः ।  
अष्टोत्कृष्टशते प्रौढा मालेयं देवि दुर्लभा ॥ १४ ॥  
  
प्रणवान्तरिता वर्णा देवि लोमानुलोमतः ।  
वर्णिता मातृकामाला वेदादिहविराश्रिता ॥ १५ ॥  
  
तारद्वयं स्वरान्ते च दद्याल्लोमानुलोमतः ।  
तारद्वयं च वर्गान्ते वर्णाद्यन्ते च तद्द्वयम् ॥ १६ ॥  
  
विधाय तुरगं मेरुं जपेच्छक्त्यर्णमालया ।  
तारकामैः सम्पुटिता मालेयं गुरुवल्लभा ॥ १७ ॥  
  
प्। ११९)  
  
देवदेवस्य देवेशि स्वतन्त्रस्य महेशितुः ।  
षडाननोद्भवास्ताराः षट् षडाम्नायसूचकाः ॥ १८ ॥  
  
चतुर्णामाश्रमाणां तु शङ्खार्कवरवीरुधाम् ।  
रुद्राक्षाणां प्रकुर्वीत मालां सर्वार्थसिद्धिदाम् ॥ १९ ॥  
  
मुक्ताप्रवालसद्रत्न हेमपद्माक्षशालिनाम् ।  
पूर्वाम्नायादिभेदानां मालां कुर्याद्यथाक्रमम् ॥ २० ॥  
  
लामानुलोमवर्णानां द्वयोत्कृष्टशतं शिवे ।  
तारकामेन संयोज्य ब्रह्मोत्कृष्टशतं शिवे ॥ २१ ॥  
  
क्षः सुमेरुं नियोज्यादौ वर्णलोमानुलोमकैः ।  
स्वरवर्गयशा&ल्लान्तान् योजयेत् परमेश्वरि ॥ २२ ॥  
  
श्रीशिवाक्षरमालेयं वर्णिता स्नेहतो मया ।  
श्रीमहाषोडशीविद्यागुरूनादाय पार्वति ॥ २३ ॥  
  
षट्त्रिंशत्तत्त्वमात्राभिर्योजयेत् सप्तभिर्ग्रहैः ।  
शिवामालेयमाख्याता शिवसायुज्यसिद्धये ॥ २४ ॥  
  
पञ्चषष्ट्यक्षरीवर्णांश्चत्वारिंशतिभैरवैः ।  
त्र्यधिकैर्योजयेन्माला भैरवीयमुदाहृता ॥ २५ ॥  
  
अनामिकाद्वयं पर्व कनिष्ठादिक्रमेण तु ।  
तर्जनीमूलपर्यन्तं करमालेयमाहृता [ख्: जपेद् द्वादशपर्वसु] ॥   
२६ ॥  
  
दशांशं सञ्जपेद् देवि केवलं करमालया ।  
अनामिकाद्वयं पर्व कनिष्ठादिक्रमेण तु ॥ २७ ॥  
  
तर्जनीमूलपर्यन्तं जपेद् द्वादशपर्वसु ।  
कनिष्ठिकाचतुष्पर्वानामापर्वत्रयं तथा ॥ २८ ॥  
  
मध्यमापर्व देव्येकं तर्जन्याश्च चतुष्टयम् ।  
संयोज्य सञ्जपेद् विद्यां मन्त्री द्वादशपर्वसु ॥ २९ ॥  
  
प्। १२०)  
  
शक्तिमालेयमाख्याता त्यक्त्वा पर्वचतुष्टयम् ।  
दुर्गावृत्त्या जपेद् देवि सहस्राद्ययुतावधि ॥ ३० ॥  
  
दिक्पालाश्च गृहाश्चाष्टौ सन्ति षोडशपर्वसु ।  
प्रलम्बपर्वत्रितये त्रयो देवाः समाहिताः ॥ ३१ ॥  
  
क्रूरग्रहौ च मन्दारौ दिक्पालौ यमनिर्-ऋती ।  
कुलिकश्चेति विख्यातो जपहानिकरो मतः ॥ ३२ ॥  
  
कुलिकं सन्त्यजेद् देवि मन्त्री करजपे सदा ।  
कनिष्ठामूलपर्वादिक्रमेण करगाः सुराः ॥ ३३ ॥  
  
तान् शृणुष्व महादेवि यथावद्वर्ण्यते मया ।  
ईशानोऽग्निर्निर्-ऋतिश्च वायुरिन्द्रो यमस्तथा ॥ ३४ ॥  
  
वरुणश्च कुबेरश्च सूर्यः सोमो बुधो गुरुः ।  
सितराह्वारसौरान्ता [क्, ख्, ग्: तमन्दारसुर्भानु]   
ब्रह्मविष्णुमहेश्वराः ॥ ३५ ॥  
  
जपसिद्धिकरा देवि सकलाः करदेवताः ।  
कुलिकं सन्त्यजेद् देवि जपकाले स्वसिद्धये [क्, ख्, ग्: जापको   
जपसिद्धये] ॥ ३६ ॥  
  
कुलिको मुद्गरो ज्ञेयो मुद्गरे तु महद्भयम् ।  
मुद्गरोल्लङ्घने शक्तिर्महारुद्रस्य केवलम् ॥ ३७ ॥  
  
कुलिकं च महाकेतुं मेरुरूपं न लङ्घयेत् ।  
अन्यथा देवि मन्त्री च देवताशापमाप्नुयात् ॥ ३८ ॥  
  
अथ षाण्मासिकीं शुद्धिं मालानां ते ब्रवीम्यहम् ।  
यया सिद्धिर्भवेद् देवि देवानामपि दुर्लभा ॥ ३९ ॥  
  
मालाशोधनकाले तु गत्वा प्रेतालयं सुधीः ।  
विधाय भस्मना स्नानं जलेन मन्त्रितेन वा ॥ ४० ॥  
  
तत्र स्नात्वोपविश्याथ कृत्वा विष्टरशोधनम् ।  
भूतशुद्धिक्रमोपेतं प्राणार्पणविधिं ततः ॥ ४१ ॥  
  
प्। १२१)  
  
देहशुद्धिं विधायाथ मन्त्रसङ्कल्पमाचरेत् ।  
मालाशोधनमन्त्रस्य ऋषिः कालाग्निरुद्रकः ॥ ४२ ॥  
  
छन्दोऽनुष्टुव् महादेवि देवी श्मशानभैरवी ।  
कालरात्रीति विख्याता मुण्डमालाविलासिनी ॥ ४३ ॥  
  
हरितं बीजमाख्यातं नलिनी शक्तिरीरिता ।  
सूर्याख्यं कीलकं मालाशुद्धये विनियोगकः ॥ ४४ ॥  
  
ऋषिच्छन्दोदैवतादिन्यासं कुर्यात् कुलार्थवित् ।  
अङ्गन्यासं विधायाथ करन्यासादिपूर्वकम् ॥ ४५ ॥  
  
विधायासनशुद्धिं च भूतशुद्धिक्रमं चरेत् ।  
प्राणान् देवि प्रतिष्ठाप्य श्रीचक्रार्चनमाचरेत् ॥ ४६ ॥  
  
योगपीठार्चनं कृत्वा द्रव्यादीनि विशोधयेत् ।  
क्षेत्रेश योगिनीवृन्दं सन्तर्प्य कुलसुन्दरि ॥ ४७ ॥  
  
लयाङ्गं पूजयेद् देवि पूजान्ते सञ्जपेन्मनुम् ।  
मालाया देवदेवेशि यथाम्नायं यथाविधि ॥ ४८ ॥  
  
श्रीचक्रोपरि संस्थाप्य शोधयेत् कलशामृतैः ।  
मालामूलेण देवेशि मूलमन्त्रेण साधकः ॥ ४९ ॥  
  
मालामन्त्रान् प्रवक्ष्येऽहं शृणुष्वावहिता प्रिये ।  
तारं रमा रमा तारं शङ्खिनीति पदं वदेत् ॥ ५० ॥  
  
तारं मा तारमन्तेऽपो मन्त्रोऽयं शङ्खमालिकः ।  
तारं लज्जा युगं तारं मुक्तामालिनि मा युगम् ॥ ५१ ॥  
  
ठद्वयं मन्त्रराजोऽयं मुक्तामालाविशोधनः ।  
तारं वधूं च वेदाद्यं रौद्रे च रोध्रमालिनि ॥ ५२ ॥  
  
अब्धिबीजं ठद्वयं च मन्त्रोऽयं रौध्रमालिकः ।  
तारं मात्राद्यमुच्चार्य सूर्याख्यबीज युग्मकम् ॥ ५३ ॥  
  
अर्कमाले हरं नीरं मन्त्रः स्फटिकशुद्धिकृत् ।  
  
प्। १२२)  
  
तारमब्धिरमामायाः सिन्धुं रुद्राक्षमालिनि ॥ ५४ ॥  
  
शुद्धा भव वनं मन्त्रो देवि रुद्राक्षशोधनः ।  
तारं तारात्रयं तारं वधूं तुलसि वैष्णवि ॥ ५५ ॥  
  
वौषड् वनं महामन्त्रस्तुलसीशोधनाभिधः ।  
तारं तारा [क्, ग्, घ्: तारं] च मृद्वीका मणिमाले मनोहरे ॥   
५६ ॥  
  
ठद्वयं मन्त्रराजोऽयं मणिमालाविशोधनः ।  
वेदाद्यं कमला कुन्ती वाग्बीजं कामशक्तिकम् ॥ ५७ ॥  
  
सुवर्णमाले शक्त्यापो मन्त्रोऽयं स्वर्णशोधनः ।  
तारं च वायुपूज्या च तारं पद्माक्षमालिनि ॥ ५८ ॥  
  
हरितं ठद्वयं मन्त्रो देवि पद्माक्षशोधनः ।  
तारत्रयं मा त्रयं च कामराजत्रयं शिवे ॥ ५९ ॥  
  
शिवः शक्तिर्दन्तमाले मुण्डमाले च वागुरा ।  
वधूर्वस्त्रं वनं मन्त्रो नरदन्तविशुद्धिकृत् ॥ ६० ॥  
  
पृथङ्पृथङ् महामन्त्रैः श्रीचक्रस्थां महेश्वरि ।  
मालां संशोध्य सम्पूज्य मूलं जप्त्वा दशांशतः ॥ ६१ ॥  
  
गन्धाक्षतप्रसूनैश्च पूजयेत् कौलिकोत्तमः ।  
ॐमाले माले महामाले सर्वतत्त्वस्वरूपिणि [क्: सर्वशक्ति; ग्, घ्,   
ङ्: पराशक्ति] ॥ ६२ ॥  
  
चतुर्वर्गस्त्वयि न्यस्तस्तस्मान्मे सिद्धिदा भव ।  
स्वाहान्तोऽयं महामन्त्रः सर्वमालाविशोधनः ॥ ६३ ॥  
  
शिवबीजं समुच्चार्य ततोऽविघ्नं कुरु स्मरेत् ।  
मे ठद्वयं महामन्त्रः सदा [ग्: सर्व] मालाविशोधनः ॥ ६४ ॥  
  
एवं संशोध्य संस्कृत्य सम्पूज्य कुलसुन्दरि ।  
मालामादाय देवेशि सञ्जपेदर्धरात्रके ॥ ६५ ॥  
  
श्रीदेव्युवाच ।  
  
प्। १२३)  
  
करमालास्त्वया प्रोक्ता वह्व्यस्तासां च शोधनम् ।  
वद देव कथं कुर्यात् कौलिकः सर्वसिद्धये ॥ ६६ ॥  
  
श्रीभैरव उवाच ।  
  
काली कामः कृपा कुन्ती करमाले हरं वनम् ।  
मन्त्रोऽयं करमालायाः शुद्धिदः [ग्: कृत्] सर्वसिद्धिदः ॥ ६७ ॥  
  
षण्मासेनैव मालानां शोधनं साधकश्चरेत् ।  
ततो जपेन्महाविद्यां सर्वसिद्धीश्वरो भवेत् ॥ ६८ ॥  
  
इदं तत्त्वं हि तत्त्वानां सर्वस्वं पारदैवतम् ।  
तव भक्त्या मयाख्यातं नाख्येयं ब्रह्मवादिभिः ॥ ६९ ॥  
  
इति श्रीरुद्रयामले तन्त्रे श्रीदेवीरहस्ये माला तन्मन्त्रादिशोधननिरूपणं   
चतुर्विंशः पटलः ॥ २४ ॥  
अथ   
  
पञ्चविंशः पटलः ।  
  
श्रीभैरव उवाच ।  
  
अधुना देवदेवेशि यन्त्रशोधनमुत्तमम् ।  
वक्ष्यामि तव भक्त्याहं कौलिकानां हिताय च ॥ १ ॥  
  
सौवर्णं राजतं ताम्रं स्फाटिकं रौध्रिकं तथा ।  
कापालिकं च पाशासं श्रीचक्रं वैष्णवाश्मिकम् ॥ २ ॥  
  
एतेष्वष्टसु दिव्येषु योगपीठेषु पार्वति ।  
  
प्। १२४)  
  
विभावयेन्महायन्त्रं दैवं भौमं च भाविकम् ॥ ३ ॥  
  
ऊर्ध्वरेखमधोरेखं तृतीयं गन्धचित्रितम् ।  
त्रिविधं यन्त्रमीशानि सुसिद्धं [क्, ख्, ग्: स्वसिद्धं]   
सिद्धसाध्यकम् ॥ ४ ॥  
  
सहस्राभं च पाशासं शोधयेदुत्तरायणे ।  
पञ्चमे पञ्चमे देवि ततः सिद्धिप्रदं भवेत् ॥ ५ ॥  
  
शराङ्कुशं वैष्णवाश्मं शोधयेद् दक्षिणायने ।  
चतुर्थे च चतुर्थे च ततः सिद्धिमवाप्नुयात् ॥ ६ ॥  
  
सौवर्णं स्फाटिकं यन्त्रं वर्षान्ते शोधयेत् सुधीः ।  
राजतं ताम्रिकं यन्त्रं षण्मासान्ते च शोधयेत् ॥ ७ ॥  
  
एवं मयोक्तकालेषु शोधयेद् यन्त्रमीश्वरि ।  
सिद्धये कौलिको देवि यथावद्वर्ण्यते मया ॥ ८ ॥  
  
यन्त्रशोधनमन्त्रस्य ऋषिः प्रोक्तो मया शिवः ।  
त्रिष्टुप् छन्द इति ख्यातं पराशक्तिश्च देवता ॥ ९ ॥  
  
रमा बीजं परा शक्तिः कामः कीलकमीश्वरि [ख्: कमुच्यते] ।  
श्रीचक्रशुद्धिसिद्ध्यर्थं विनियोगः प्रकीर्तितः ॥ १० ॥  
  
मुन्यादिना चरेन्न्यासं करन्यासं षडङ्गकम् ।  
ततो विष्टरशुद्धिं च प्राणार्पणविधिं चरेत् ॥ ११ ॥  
  
इष्टर्षिदेवतान्यासं कराङ्गन्यासमाचरेत् ।  
विधाय मातृकान्यासं लयाङ्गन्याससंयुतम् ॥ १२ ॥  
  
अर्धनारीश्वरन्यासं षोढान्यासमतः परम् ।  
मूलत्रिखण्डकं न्यासं कृत्वा प्राणचयं शिवे ॥ १३ ॥  
  
पीठपूजां स्वहृदये कृत्वा षट्चक्रदीपनम् ।  
स्वर्णसिंहासने स्थाप्य श्रीचक्रं स्वेष्टदैवतम् ॥ १४ ॥  
  
शोधयेन्मधुना देवि कुण्डगोलोद्भवेन वा ।  
  
प्। १२५)  
  
अष्टगन्धेन वा देवि पौरुषेण रसेन वा ॥ १५ ॥  
  
इभ्याज्येन महादेवि संस्थाप्य कुलपूजिते ।  
श्रीचक्रं मूलमन्त्रेण पूजयेत् तत्र कौलिकः ॥ १६ ॥  
  
वाग्भवं शक्तिबीजं वाक् शक्तिं चक्रेश्वरि प्रिये ।  
यन्त्रं सौवर्णमुद्धृत्य शोधय द्वयमुद्धरेत् ॥ १७ ॥  
  
ठद्वयं स्वर्णयन्त्रस्य मन्त्रः शोधनकारकः ।  
तारं सिन्धुं च तारं च राजतं यन्त्रमुद्धरेत् ॥ १८ ॥  
  
शोधय द्वयमापश्च यन्त्रशोधनको मनुः ।  
तारं तारा च तारं च वधूं तारं च तारका ॥ १९ ॥  
  
ताम्रेश्वरीति यन्त्रं मे शोधयापो महामनुः ।  
वेदाद्यं कमलां मायां तारं यन्त्रं कुलाम्बिके ॥ २० ॥  
  
शोधय द्विर्वनं मन्त्रः स्फाटिकाश्मविशोधनः ।  
प्रणवं कूवरीबीजं मा माया वायुपूजिता ॥ २१ ॥  
  
रुद्रेश्वरि परा यन्त्रं शोधयापो मनुः स्मृतः ।  
तारं वाक् कामराजश्च शक्तिः कपालमालिनि ॥ २२ ॥  
  
यन्त्रं शोधय ठद्वन्द्वं कपालशोधनो मनुः ।  
तारं गौरी च तार्तीयं वाक् कामश्च चितासने ॥ २३ ॥  
  
यन्त्रं शोधय ठद्वन्द्वं मनुः पाशासंशोधनः ।  
वेदाद्यं हरितं वाणी शक्तिः कामो रमा रमा ॥ २४ ॥  
  
नित्ये विष्णुशिलायन्त्रं शोधयापो मनुः स्मृतः ।  
इत्येवं यन्त्रमीशानि रत्नसिंहासनस्थितम् ॥ २५ ॥  
  
मूलमन्त्रेण संस्नाप्य पूर्वोक्तौषधवारिणा ।  
मन्त्रैरेभिः प्रजप्तैश्च पूजयेद् गन्धमाल्यकैः [क्, ग्, घ्,   
ङ्: पुष्पकैः] ॥ २६ ॥  
  
सम्पूज्य देवि संशोध्य ततः पूजां [घ्, ग्: पूर्णं] शिवोदिताम्   
[ग्, घ्: दितम्] ।  
  
प्। १२६)  
  
यथोक्तां साधकः कुर्याद् द्रव्यशोधनपूर्वकम् ॥ २७ ॥  
  
अष्टाङ्गपूजां निर्माय निशीथे जपमाचरेत् ।  
  
श्रीभैरव्युवाच ।  
  
भगवन् कुलकौलेश भैरवाष्टकमध्यग ।  
निशीथकालं मे ब्रूहि संशयोऽयं महान् मम ॥ २८ ॥  
  
श्रीभैरव उवाच ।  
  
अर्धरात्रस्तु त्रिविधो यन्मुहूर्तचतुष्टयम् ।  
निशीथो वार्धरात्रश्च तृतीयैव महानिशा ॥ २९ ॥  
  
द्वितीये च तृतीये च यामे यामलभैरवि ।  
मुहूर्ते द्वे समादाय तथा द्वे च महेश्वरि ॥ ३० ॥  
  
द्वे मुहूर्ते निशीथस्तु परतो द्वे मुहूर्तके ।  
अर्धरात्रो मुहूर्ते द्वे पूजार्हः परमेश्वरि ॥ ३१ ॥  
  
मुहूर्तैकं समादाय परतश्चैकमीश्वरि ।  
यामद्वयादर्धरात्रो वर्णितः कौलसिद्धये ॥ ३२ ॥  
  
शिवे मध्यमयोः सन्धिर्यामयोर्या [ग्, घ्: न्धिः पादयोः]   
महानिशा ।  
तस्यां परां जपेद्यस्तु स भवेच्छिवसन्निभः ॥ ३३ ॥  
  
निशीथे पूजयेद्यन्त्रमर्धरात्रे जपेन्मनुम् ।  
महानिशायां प्रजपेत् परां कौलिकसत्तमः ॥ ३४ ॥  
  
किं किं न साधयेल्लोके यन्ममापि हि दुर्लभम् ।  
रजः शुक्रं सुरां देवि मांसं मीनं च मैथुनम् ॥ ३५ ॥  
  
सर्वथा शोधयेद् देवि मूलमन्त्रेण मान्त्रिकः ।  
पिबेन्मद्यं भजेद्रामां स्मरेद् भैरविभैरवम् ॥ ३६ ॥  
  
नमेद्गुरुं जपेद् विद्यामिति कौलमतं परम् ।  
प्रातःकृत्यं शिवे कृत्वा श्रीचक्रं पूजयेत् ततः ॥ ३७ ॥  
  
प्। १२७)  
  
जपेन्मन्त्री महाविद्यां स्तोत्रपाठं चरेत् ततः ।  
परां जपेत् सदा सत्यां ततो याति परं पदम् ॥ ३८ ॥  
  
महापदि महोत्पाते महाशोके महामये ।  
महामोहे महाऽसौख्ये महादारिद्र्यसङ्कटे ॥ ३९ ॥  
  
महारण्ये महाशून्ये [घ्: महाशैले] महाऽज्ञाने महारणे ।  
दुरापदि दुराशे च दुर्भिक्षे दुर्निमित्तके ॥ ४० ॥  
  
समस्तक्लेशसङ्घाते स्मरेद् देवि प्राम्बिकाम् ।  
वक्त्रे सरस्वती तस्य लक्ष्मीस्तस्य गृहे सदा [ख्: तथा] ॥ ४१ ॥  
  
धन्या च जननी तस्य येन देवी समर्चिता ।  
इदं सारं हि तन्त्राणां मन्त्राणां तत्त्वमुत्तमम् ।  
मयोदितं तव स्नेहान्नाख्येयं ब्रह्मवादिभिः ॥ ४२ ॥  
  
इति श्रीरुद्रयामले तन्त्रे श्रीदेवीरहस्ये भैरवभैरवीसंवादे   
परमार्थप्रदीपिकायां यन्त्रशोधनादिविधि जप पूजाकालनिरूपणं  
पञ्चविंशः पटलः ॥ २५ ॥  
  
समाप्तमिदं पूर्वार्धम् ।  
प्। १२८)  
  
अथ  
  
षड्विंशः पटलः ।  
  
श्रीभैरव्युवाच ।  
  
भगवन् भूतभव्येश [ग्, ङ्: भव] कुलधर्मप्रकाशक ।  
कुलेश श्रोतुमिच्छामि तन्त्रस्यास्योत्तरार्धकम् ॥ १ ॥  
  
श्रीभैरव उवाच ।  
  
अधुना देवि कौलेशि कौलिकानां हितेच्छया ।  
तन्त्रोत्तरार्धं वक्ष्यामि रहस्यविजयाभिधम् ॥ २ ॥  
  
दुर्गादेवी परादेवी पराशक्तिः पराम्बिका ।  
देवदेवीति या ख्याता [क्: विख्याता] गायत्रीति श्रुतौ स्मृता ॥ ३ ॥  
  
तेजोमयी महाश्यामा महात्रिपुरसुन्दरी ।  
पञ्चात्मिका पञ्चमीशी पञ्चव्योमप्रकाशिनि ॥ ४ ॥  
  
उग्रदुर्गा परा या श्रीस्तज्ज्योतिः परमं पदम् ।  
परादेवीति या दुर्गा सा शिवः सा हरिः स्मृता ॥ ५ ॥  
  
सा सूर्यः सविता सैव महागणपतिः स्मृता ।  
पञ्चमी पञ्चिका देवी पञ्चमाचारवर्तिनी ॥ ६ ॥  
  
पञ्चाक्षरीति गायत्री परमात्मेति कीर्त्यते ।  
पञ्चकृत्यमयी [क्, ख्, ग्: वेद्य] देवी सर्वदेवीमयी शिवा ॥ ७ ॥  
  
गणेशार्कहरीशान दुर्गारूपा सरस्वती ।  
महाश्यामा महाविद्या पूजनीया यथाक्रमम् ॥ ८ ॥  
  
न कुर्याद् भेदमेतेषां कौलिको वैष्णवोऽथवा ।  
गणेशार्कहरीशान दुर्गाणां परमार्थवित् ॥ ९ ॥  
  
प्। १२९)  
  
पूजयेदैक्यभावेन देवीभक्त्यैव भक्तिमान् ।  
देवीचक्रेऽर्चयेत् सर्वांश्छिवलिङ्गेऽथवा शिवे ॥ १० ॥  
  
सालिग्रामशिलायां वा सूर्यपीठेऽथवा प्रिये ।  
श्रीगणेश्वरचक्रेण म भेदं कारयेद् बुधः ॥ ११ ॥  
  
भेदं वै कुरुते यस्तु स शैवः शिवहा भवेत् ।  
पृथक् पृथक् शिवे कुर्यादर्चनं कौलिकोत्तमः ॥ १२ ॥  
  
गणेशस्य च सूर्यस्य विष्णोर्देवि शिवस्य च ।  
श्रीदेव्या उग्रदुर्गाया मन्त्री देवीरहस्यवित् [क्: वत्] ॥ १३ ॥  
  
अद्याहं तव देवेशि प्रेम्णा वक्ष्ये कुलात्मकम् ।  
रहस्यविजयं नाम तन्त्रं तन्त्रोत्तरार्धकम् ॥ १४ ॥  
  
पञ्चाङ्गभूतमेतेषां [क्, ख्, ग्: तत्त्वं]   
सर्वमन्त्रार्चनामयम् ।  
गणेशस्य च पञ्चाङ्गं पञ्चाङ्गं सवितुस्तथा ॥ १५ ॥  
  
लक्ष्मीनारायणस्यापि पञ्चाङ्गं श्रीशिवस्य च ।  
दुर्गादेव्याश्च पञ्चाङ्गं दुर्गादेवीरहस्यकम् ॥ १६ ॥  
  
उत्तरार्धमिति प्रोक्तं तन्त्रस्यास्य महेश्वरि ।  
सर्वस्वमेतद् देवेशि तन्त्रं देवीरहस्यकम् ॥ १७ ॥  
  
अवक्तव्यमभक्तेभ्यो गोपयेत् कुलनायकः ।  
प्रथमं देवि पञ्चाङ्गं महागणपतेः शृणु ॥ १८ ॥  
  
येन श्रवणमात्रेण विघ्ननाशो भवेत् क्षणात् ।  
मेरुपृष्ठे सुखासीनं महादेवं त्रिलोचनम् ॥ १९ ॥  
  
सुरासुरगणैर्युक्तं ब्रह्माच्युतनमस्कृतम् ।  
सिद्धकिन्नरगन्धर्वैर्यक्षभूतपिशाचकैः ॥ २० ॥  
  
तोषितं नतिभिः स्तोत्रैः पार्वतीसहितं शिवम् ।  
सस्मितं भाषमाणं च ब्रह्मणा हरिणा सह ॥ २१ ॥  
  
प्। १३०)  
  
पार्वती प्रणता भूत्वा वचनं समभाषत ।  
  
श्रीदेव्युवाच ।  
  
भगवन् सर्वतत्त्वज्ञ सर्वधर्मप्रकाशक ।  
कार्यस्य देवतानां च मनुष्याणां तथैव च ॥ २२ ॥  
  
विघ्नः केन भवेद् देव संशयं छिन्दि शङ्कर ।  
  
श्रीभैरव उवाच ।  
  
देवि वक्ष्ये रहस्यं ते प्रश्नोत्तरमिदं महत् ।  
अवक्तव्यमभक्तेभ्यो भक्तेभ्यो मुक्तिसाधनम् ॥ २३ ॥  
  
विनायको गणाध्यक्षो गणेश इति यः प्रभुः ।  
विघ्नकर्ता जगत्त्राता विघ्नहर्तेति विश्रुतः ॥ २४ ॥  
  
तस्य भक्तस्य देवस्य मर्त्यस्यापि महेश्वरि ।  
विघ्नो न बाधते जातु [क्: तस्य] यस्तं सम्पूजयेत् सदा ॥ २५ ॥  
  
यो जपेद् देवि तन्मन्त्रं कवचं तस्य धारयेत् ।  
पठेन्नाम्नां सहस्रं तु स्तोत्रं मूलैकसाधनम् ॥ २६ ॥  
  
विघ्नो न बाधते तस्य कार्यहानिर्न वा भवेत् ।  
  
श्रीदेव्युवाच ।  
  
देवदेव महादेव गणेशस्य जगत्प्रभो ।  
मन्त्रं यन्त्रं स्तवं वर्म नाम्नां सहस्रमुत्तमम् ॥ २७ ॥  
  
पूजां श्रोतुमहं त्वत्तो वाञ्छामि परमेश्वर ।  
  
श्रीभैरव उवाच ।  
  
यो देवदेवो वरदो गणेशो विघ्ननायकः ।  
गजाननो गणाध्यक्षो विनायक इति श्रुतः ॥ २८ ॥  
  
पञ्चाङ्गमखिलं तस्य वक्ष्यामि तव प्रीतये ।  
तत्रादौ ते प्रवक्ष्यामि मन्त्रोद्धारं सुरेश्वरि ॥ २९ ॥  
  
प्। १३१)  
  
यन्त्रोद्धारं लयाङ्गं च महागणपतेः शिवे ।  
  
अथ मन्त्रोद्धारः-  
  
तारं मा सकला स्मरो मठशिवौ नाम्नो वरेति द्वयं  
सर्पः सर्वमतो जनं डुलिलते जीमूतशर्माक्षरम् ।  
भेकी खं लवणं समीरसहितं मन्त्राञ्चले ठद्वयं  
ह्यष्टाविंशतिवर्णको निगदितो वैनायकोऽयं मनुः ॥ ३० ॥  
  
इति मन्त्रोद्धारः । प्रकाशम्- ॐश्रींह्रीङ्क्लीङ्ग्लौङ्गं गणपतये   
वरवरद सर्वजनं मे वशमानय स्वाहा ॥ (२८)  
  
तत्त्वलक्षं सवेदाङ्कं पुरश्चर्या प्रकीर्तिता ।  
वटे चतुष्पथे शून्यगृहे प्रेतालये चरेत् ॥ ३१ ॥  
  
नास्य [तस्य सर्वत्र पाठः] विघ्नो न वाशौचं न वा   
मन्त्रविपर्ययः ।  
न क्लेशो नच दुर्बुद्धिर्न मोहो नच शोकता ॥ ३२ ॥  
  
सर्वथा सिद्धमन्त्रोऽयं महागणपतेः शिवे ।  
यन्त्रोद्धारं प्रवक्ष्यामि सर्वाशापरिपूरकम् ॥ ३३ ॥  
  
सर्वसम्मोहनं चक्रं गणेशस्य जगत्प्रभोः ।  
  
अथ यन्त्रोद्धारः-  
  
त्रिकोणं खयुक्तं दशारं महेशि सुवृत्तं तथा नागपत्रं कलारम् ।  
सुवृत्तं चतुर्द्वारयुक्तं प्रयुक्तं गजास्यस्य श्रीचक्रमेतत् प्रसिद्धम् ॥ ३४ ॥  
  
अथ ध्यानं प्रवक्ष्यामि सर्वसिद्धिप्रदायकम् ।  
येन स्मरणमात्रेण सर्वो विघ्नः पलायते ॥ ३५ ॥  
  
उद्यत्कोटिदिवाकरांशुसदृशं त्र्यक्षं किरीटोज्ज्वलं   
पात्रं मोदकपूर्णमीड्यकलशं पद्माक्षसूत्रं भुजैः ।  
बिभ्राणं शुचिनागसम्भवलसत्कायं भुजङ्गोज्ज्वलं   
ध्यायेत् सिंहयुगासनं गणपतिं त्रैलोक्यचिन्तामणिम् ॥ ३६ ॥  
  
प्। १३२)  
  
गामित्यादिकरन्यासं हृदयादिषडङ्गकम् ।  
षड्वर्गबीजभागेन कल्यन्यासं चरेत् ततः ॥ ३७ ॥  
  
लयाङ्गमधुना वक्ष्ये [ङ्: लयाङ्गमद्य वक्ष्येहं] यन्त्रस्य   
परमेश्वरि ।  
पूजनं सर्वतन्त्रेषु गोपितं शरजन्मना ॥ ३८ ॥  
  
इन्द्रधर्मेशवरुणाः कुबेरसहितास्तथा ।  
पूर्वपश्चिमयोः पूज्या दक्षिणोत्तरयोस्तथा ॥ ३९ ॥  
  
इति द्वारपालाः ।  
  
नन्दिवीरेशसौभाग्य भृङ्गिरीटिविराटकाः ।  
पुष्पदन्तविकर्तान्त्य चित्तलोहितसुन्दराः ॥ ४० ॥  
  
नूपुराढ्यविचारोग्ररूप सुप्तविनर्तकाः ।  
गणाः षोडश सम्पूज्याः षोडशारेषु सुन्दरि ॥ ४१ ॥  
  
करालं विकरालं च संहारं रुरुमेव च ।  
महाकालं च कालाग्निं सितास्यमसितात्मकम् ॥ ४२ ॥  
  
अष्टपत्रेषु देवेशि पूजयेदष्ट भैरवान् ।  
विनायकं विघ्नराजं गणाध्यक्षं गजाननम् ॥ ४३ ॥  
  
हेरम्बं मोदकाहारं द्वैमातुरमरिन्दमम् ।  
एकदन्तं वक्रतुण्डं दशारेषु प्रपूजयेत् ॥ ४४ ॥  
  
कुमारं च जयन्तं च प्रद्युम्नं सुरसुन्दरि ।  
त्रिकोणे पूजयेद्बिन्दौ महागणपतिं प्रभुम् ॥ ४५ ॥  
  
गणेशं चैव गाङ्गेयं सिंहासनमतः परम् ।  
विघ्नान्तकाखुवाहौ च त्रिपुरान्तकमीश्वरि ॥ ४६ ॥  
  
उपर्युपरि सम्पूज्य पूजयेदायुधांस्ततः ।  
शतपत्रं सहस्रारं दन्तमालां महेश्वरि ॥ ४७ ॥  
  
मोदकाङ्कितपात्रं च कलशं परशुं ततः ।  
  
प्। १३३)  
  
शङ्खौ सम्पूजयेद्बिन्दौ लयाङ्गमिदमुच्यते ॥ ४८ ॥  
  
मन्त्रस्यास्य गणेशस्य ऋषिर्ब्रह्मा प्रकीर्तितः ।  
गायत्र्यं छन्द इत्युक्तं देवो गणपतिः स्मृतः ॥ ४९ ॥  
  
शिवबीजं च बीजं स्यान्मायाशक्तिरुदाहृता ।  
कुरुद्वयं कीलकं स्यात् सर्वमन्त्रैकसाधनम् ॥ ५० ॥  
  
त्रैलोक्यविजये देवि विनियोगः प्रकीर्तितः ।  
अयुतं च जपेन्मूलं हुत्वा सर्पिर्यवाङ्कुरम् ॥ ५१ ॥  
  
मोहयेत् परमेशानि मारयेद् रिपुमण्डलम् ।  
अयुतं च जपेन्मूलं वटे हुत्वा चितानले ॥ ५२ ॥  
  
स्तम्भयेदखिलांल्लोकान् वादिदस्युबलानि च ।  
नद्यां साधक एवाशु जपेदयुतसङ्ख्यया ॥ ५३ ॥  
  
जुहुयादिभविण्मांसं रिपुमुच्चाटयेद् ध्रुवम् ।  
विद्वेषयेच्च ब्रह्माणं गिरिजे नात्र संशयः ॥ ५४ ॥  
  
वने निम्बरसं हुत्वा जप्त्वा मूलमथायुतम् ।  
वशयेदपि राजानमाकर्षयति योषितः ॥ ५५ ॥  
  
इतीदं पटलं गुप्तं महागणपतेः शिवे ।  
सर्वतन्त्रैकसर्वस्वं गोपनीयं विशेषतः ॥ ५६ ॥  
  
इति श्रीरुद्रयामले तन्त्रे श्रीदेवीरहस्ये   
महागणपति(पटल)मन्त्रोद्धारनिरूपणं षड्विंशः पटलः ॥ २६   
॥  
प्। १३४)  
  
अथ  
  
सप्तविंशः पटलः ।  
  
श्रीभैरव उवाच ।  
  
अद्याहं पद्धतिं वक्ष्ये महागणपतेः पराम् ।  
गद्यैकसारसर्वस्वामानन्दैकतरङ्गिणीम् ॥ १ ॥  
  
साधको रात्रिशेषे समुत्थाय पद्मासनं बद्ध्वा मूलेन त्रिराचम्य स्वशिरसि   
सहस्रारपद्मकेसरोज्ज्वलकर्णिकान्तर्गतं निजगुरुं शुक्लालङ्कारं ध्यात्वा   
नत्वा तच्छासनामादाय बहिरागत्य मलोत्सर्गशोधनं [ग्:   
मलापशोधनं] विधाय वर्णोक्तं [क्, ग्: शाखावर्णो]   
शौचं कृत्वा नद्यादौ गत्वा वाह्लीकबीजेन दन्तान् विशोध्य शिवबीजेन   
गण्डूषाणि कृत्वा श्रींह्रीङ्क्लीं इति मलापकर्षणं स्नानं विधाय   
मूलेनाङ्कुशमुद्रया तत्र त्रिकोणं विलिख्य गङ्गे च यमुने चैव गोदावरि   
सरस्वति । नर्मदे सिन्धुकावेरि जलेऽस्मिन् सन्निधिं कुरु ॥ इति तत्र तीर्थमावाह्य   
देवं सशिवं (सशक्तिं) मूलेनावाह्य मूलेन मुखं त्रिः प्रोक्ष्य   
त्रिरात्मानं पयसि प्रोन्मज्ज्य हृईंहंसः श्रीसूर्याय एष तेऽर्घो नमः   
इत्यर्कायार्घ्यत्रयं दत्त्वा जलादवरुह्य वैदिकीं सन्ध्यां निर्वर्त्य तान्त्रिकीं   
कुर्यात् । ततो वामकरे जलं धृत्वा वर्मणावगुण्ठ्य मूलेन   
सप्तधाभिमन्त्र्य तद्गलितोदकबिन्दुभिः स्वशिरः सप्तधा प्रोक्ष्य   
तज्जलमिडयान्तर्नीत्वा वामनासया विरिच्य सुषुम्नामार्गेण दक्षहस्ते   
निःक्षिप्य अस्त्राय फडिति मन्त्रेण वामभागस्थशिलायामास्फालयेत्   
इत्यघमर्षणं विधायाचम्य प्राणायामत्रयं चरेत् । यथा पूरकः १६   
कुम्भकः ३२ रेचकः ६४ एवं विधाय गायत्रीं त्रिर्जपेत् । ॐह्रीं वक्रतुण्डाय   
विद्महे श्रीङ्क्लीं एकदन्ताय धीमहि ग्लौङ्गं गणपतिस्तन्नः प्रचोदयात् ३ इति   
यथाशक्त्या जप्त्वा गायत्र्या देवीदेवयोरर्घ्यत्रयं दत्त्वा मूलं   
समस्तभुवनान्तरायहरणं हरपुत्रं गणगन्धर्वसिद्धवन्दितं   
प्रकटविकटाम्नायपरापररूपं गणाध्यक्षं गजाननं महागणपतिं   
वरदगणेशं   
  
प्। १३५)  
  
तर्पयामि नमः इति द्विः सन्तर्प्य मूलं   
दिव्यौघसिद्धौघमानवौघपङ्क्तिगतान् गुरूंस्तर्पयामि नमः ।   
मूलेनैकैकाञ्जलिना परिवारान् सन्तर्प्य संहारमुद्रया मनसा देवीदेवौ   
विसृज्य यागमण्डपमागच्छेदिति सन्ध्याविधिः ॥ यागमण्डपमेत्य   
ह्रींश्रीङ्क्लीं गं गङ्गायै नमः पूर्वे । ३। यं यमुनायै नमः उत्तरे । ३।   
सं सरस्वत्यै नमो दक्षिणे । ३। यां योगिनीभ्यो नमः पश्चिमे । ३। क्षां   
क्षेत्रपालाय नमः मध्ये । इति द्वारदेवताः सम्पूज्य गृहान्तः प्रविश्य ३।   
आं आसनशोधनमन्त्रस्य मेरुपृष्ठ ऋषिः सुतलं छन्दः कूर्मो देवता   
आसनमन्त्रणे विनियोगः । ऐं पृथिव्यै नमः अं अनन्ताय नमः वं   
वसुन्धरायै नमः । मूलं पृथ्वि त्वया धृता लोका देवि त्वं विष्णुना   
धृता । त्वं च धारय मां देवि पवित्रं कुरु चासनम् ॥ इति ध्यानम् ।   
ॐह्रींश्रीङ्क्लीं पद्मासनाय नमः । ४। सिंहासनाय नमः । ४।   
भद्रासनाय नमः । ४। अपसर्पन्तु ते भूता ये भूता भूमिसंस्थिताः । ये   
भूता विघ्नकर्तारस्ते नश्यन्तु शिवाज्ञया ॥ इति तालत्रयं दत्त्वा   
नाराचमुद्रां प्रदर्श्य गुरुं ध्यायेत् । अज्ञानतिमिरान्धस्य   
ज्ञानाञ्जनशलाकया । चक्षुरुन्मीलितं येन तस्मै श्रीगुरवे नमः ॥ इति गुरुं   
ध्यात्वाचमेत् । ग्लौं आत्मतत्त्वं शोधयामि स्वाहा । १। विद्यातत्त्वं   
शोधयामि स्वाहा । १। शिवतत्त्वं शोधयामि स्वाहा । इत्याचम्य पूर्वोक्तं   
प्राणायामत्रयं विधाय भूतशुद्धिं कुर्यात् । ह्रीं कुण्डलिनीं ध्यात्वा   
श्रीं सुषुम्नावर्त्मना वायुं प्रोक्ष्य क्लीं तत्राधिष्ठानमानीय स्वशरीरं   
भस्मीभूतं विचिन्त्य यंरंलंवं ब्रह्मपथान्तर्जीवात्मानं विचिन्त्य तत्र   
हङ्क्षं सुधामानीय तोयात् स्वात्मानं सम्प्लाव्य विगतकल्मषं देहं   
विभाव्य स्वस्थानं जीवमानीय प्राणान् प्रतिष्ठापयेदिति भूतशुद्धिः ॥   
आंह्रीङ्क्र्ॐ यंरंलंवं शंषंसंहं सोहंसः हंसः मम प्राणाः   
इह प्राणाः १६। मम जीव इह स्थितः १६। मम सर्वेन्द्रियाणि   
वाङ्मनश्चक्षुःश्रोत्रजिह्वाघ्राणप्राणा इहैवागत्य सुखं चिरं तिष्ठन्तु   
स्वाहा इति प्राणप्रतिष्ठाक्रमः । ततः पुनराचम्य प्राणायामं विधाय   
न्यासपूर्वकं सङ्कल्पं चरेत् ।  
  
अस्य श्रीवरदगणेशमन्त्रस्य श्रीब्रह्मा ऋषिः गायत्रं छन्दः   
श्रीमहागणपतिर्देवता गं बीजं ह्रीं शक्तिः कुरु कुरु कीलकं   
श्रीमहागणपतिप्रीत्यर्थे (त्रैलोक्यविजये जपे विनियोगः । ब्रह्मऋषये   
नमः शिरसि   
  
प्। १३६)  
  
गायत्रीच्छन्दसे नमो मुखे श्रीमहागणपतिदेवतायै नमो हृदि गं बीजाय   
नमो नाभौ ह्रीं शक्तये नमो गुह्ये कुरु कुरु कीलकाय नमः पादयोः   
त्रैलोक्यविजये विनियोगाय नमः सर्वाङ्गेषु इति ऋष्यादिन्यासः । गां   
अङ्गुष्ठाभ्यां नमः हृदयाय नमः । गीं तर्जनीभ्यां नमः शिरसे   
स्वाहा । गूं मध्यमाभ्यां नमः शिखायै वषट् । गैं अनामिकाभ्यां   
नमः कवचाय हुं । गौं कनिष्ठाभ्यां नमः नेत्रेभ्यो वौषट् । गः   
करतलपृष्ठाभ्यां नमः अस्त्राय फट् । इति करषडङ्गन्यासः ॥   
ॐआत्मतत्त्वं हृदयाय नमः । ॐविद्यातत्त्वं शिरसे स्वाहा ।   
ॐशिवतत्त्वं शिखायै वषट् । ॐगुरुतत्त्वं कवचाय हुं । ॐयोगतत्त्वं   
नेत्रेभ्यो वौषट् । ॐसर्वतत्त्वमस्त्राय फट् । इति तत्त्वन्यासः ॥   
ॐअङ्कङ्खङ्गङ्घङ्ङंआं हृदयाय नमः   
इञ्चञ्छञ्जञ्झञ्ञंईं शिरसे स्वाहा उण्टण्ठण्डण्ढण्णंऊं   
शिखायै वषट् एन्तन्थन्दन्धन्नंऐं कवचाय हुं   
ॐपम्फम्बम्भम्मंऔं नेत्रेभ्यो वौषट्   
अंयंरंलंवंशंषंसंहंलङ्क्षंअः अस्त्राय फट् । एवं करन्यासः ।   
इति कल्पन्यासः ॥ ॐगं काशीपीठाय नमो हृदये ॐगं काञ्चीपीठाय   
नमः शिरसि ॐगं मधुपुरीपीठाय नमः शिखायां । ॐगं   
उड्डीयानपीठाय नमः कवचे । ॐगं अयोध्यापीठाय नमो नेत्रयोः ।   
ॐगं जालन्धरपीठाय नमः अस्त्रे इति पीठन्यासः ॥ ॐ हृदयाय नमः ।   
ह्रीं गणपतये शिरसे स्वाहा । श्रीं वरवरद शिखायै वषट् । क्लीं सर्वजनं   
मे कवचाय हुं । ग्लौं वशमानय नेत्रेभ्यो वौषट् । गं स्वाहा अस्त्राय फट्   
। एवं करन्यासः इति मन्त्रन्यासः ॥ एवं न्यासं विधाय श्रीचक्रं ध्यात्वा   
चतुरश्रं षोडशदलं वसुदलं दशारं त्रिकोणं बिन्दुं विचिन्त्य   
भद्रपीठोपरि मूलेन संस्थाप्य योगपीठपूजां कुर्यात् । ह्रीं मण्डूकाय   
नमः । ह्रीं कालाग्निरुद्राय नमः । एवं मूलप्रकृत्यै । आधारशक्त्यै० ।   
कूर्माय० । अनन्ताय० । वराहाय० । पृथिव्यै० । इत्युपर्युपरि सम्पूज्य तन्मध्ये   
ह्रीं सुधार्णवाय नमः । तन्मध्ये   
नवरत्नविराजितनवखण्डमयश्वेतद्वीपाय नमः । तत्रेशानादिष्वष्टसु   
प्रादक्षिण्येन नवरत्नखण्डेभ्यो नमः । तन्मध्ये पद्मरागखण्डाय   
नमः । मध्ये सुवर्णपर्वताय नमः । उपरि नन्दनोद्यानाय नमः । मध्ये   
कल्पवनाय नमः । सरोवराय नमः । पद्मवनाय नमः ।   
विचित्ररत्नखचितभूमिकायै नमः । मध्ये   
सहस्रस्तम्भान्वितमध्यस्तम्भविवर्जितचतुष्पञ्चाशद्योजनविस्तीर्ण-  
  
p. 137)  
  
madhye navaratnakhacitaratnamayavedikāyai namaḥ | upari ratnasiṃhāsanāya namaḥ   
| upari uccaiḥśvetacchatrāya namaḥ | pīṭhasya kalpitāgnikoṇādiṣu dharmāya   
namaḥ ityādi | kalpitapūrvādiṣu adharmāya namaḥ ityādi | siṃhāsanamadhye   
ānandakandāya namaḥ | saṃvinnālāya0 | sahasradalakamalāya0 |   
prakṛtimayapatrebhyo0 | vikṛtimayakesarebhyo0 |   
pañcāśadvarṇabījāḍhyasarvatattvarūpāyai karṇikāyai namaḥ | upari aṃ   
arkamaṇḍalāya namaḥ | soṃ somamaṇḍalāya namaḥ | raṃ vahnimaṇḍalāya namaḥ   
| taṃ tamase0 | raṃ rajase0 | saṃ sattvāya0 | hrīṃgaṃhrīṃ sarvamantrāsanāya namaḥ   
| oṃaṃāṃ ityādikṣāntamuccārya śivaśaktisadāśiveśvara0   
ityādisakalatattvātmane hrīṃ yogapīṭhāya namaḥ iti yogapīṭhapūjāṃ vidhāya   
pātrāṇi sthāpayet | svavāmabhāge trikoṇasaṭkoṇavṛttacaturaśrarūpaṃ yantraṃ   
vilikhya śaṅkhamudrāṃ pradarśya gāṃ hṛdayāya namaḥ | gīṃ śirase0 | gūṃ   
śikhāyai0 | gaiṃ kavacāya0 | gauṃ netrebhyo0 | gaḥ astrāya phaṭ | iti tripādikāṃ   
prakṣālya mūlena saṃsthāpya raṃ vahnimaṇḍalāya daśakalātmane namaḥ   
śrīmahāgaṇapatipātrāsanāya namaḥ iti gandhākṣaterabhyarcya tadupari pātraṃ   
saṃsthāpya oṃ sūryamaṇḍalāya dvādaśakalātmane namaḥ   
śrīmahāgaṇapatyarghyapātrāya namaḥ tato mūlenāpūrya oṃ candramaṇḍalāya   
ṣoḍaśakalātmane namaḥ gaṇapatipātrāya namaḥ iti gandhākṣatairabhyarcya   
tato'ṅkuśamudrayā gaṅge ca yamune tāpe godāvari sarasvati | narmade   
sindhukāveri jale'smin sannidhiṃ kuru || iti tīrthamāvāhya mūlenāṣṭadhābhimantrya   
ṣaḍaṅgaiḥ saṃpūjya matsyamudrayācchādya phaḍiti choṭikābhiḥ saṃrakṣya   
humityaṃvaguṇṭhya vamityamṛtīkṛtya śaṅkhacakramusalayonimudrāḥ   
pradarśya tenaiva jalena yāgavastūni prokṣayet | mūlaṃ oṃhrīṃ   
paramāmṛtarūpeṇa mahāgaṇapaticandramaṇḍalanivāsāya candrāmṛtena   
pūraya pūraya dravyaṃ pavitrīkuru 2 oṃhrauṃ juṃsaḥ svāhā | anena sarvaṃ   
prokṣayet | taduttare pādyācamanīyamadhuparkapātrāṇi saṃsthāpya   
saṃpūjyātmānaṃ tanmayaṃ vibhāvya oṃ namo bhagavate   
sakalaguṇātmaśaktiyuktāya yogapīṭhātmane'nantāya namaḥ iti saṃpūjya   
saśaktikaṃ devaṃ mūlenāvāhya mūlena navamudrāḥ pradarśya mūlaṣaḍaṅgaṃ   
vidhāya prāṇān pratiṣṭhāpya svāgatamityudīrya mūlena pādyārghye dadyāt |   
evaṃ pādyārghyācamanīyamadhuparkasnānādi vidhāya mātṛkākṣarairabhyarcya   
tairdhūpadīpanaivedyācamanīyādīn nivedya   
  
p. 138)  
  
puṣpāñjalitrayaṃ dattvā devasyāvaraṇadevatāḥ pūjayet | oṃhrīṃśrīṃ   
sarvāśāpūrakacakrāya namaḥ iti puṣpāñjaliṃ dattvā oṃhrīṃśrīṃ indrāya   
namaḥ pūrve | 3/ varuṇāya namaḥ paścime | 3/ dharmarājāya namo dakṣiṇe | 3/   
kuberāya namaḥ uttare | iti caturaśraṃ gandhākṣatairabhyarcya prathamāvaraṇam ||   
mūlena puṣpāñjaliṃ dattvā oṃhrīṃśrīṃ nandine namaḥ | 3/ vīreśāya namaḥ |   
3/ saubhāgyāya namaḥ | 3/ bhṛṅgirīṭine namaḥ | 3/ virāṭakāya namaḥ | 3/   
puṣpadantāya namaḥ | 3/ vikartāya namaḥ | 3/ antyagaṇāya namaḥ | 3/ cittagaṇāya   
namaḥ | 3/ lohitāya namaḥ | 3/ sundarāya namaḥ | 3/ nūpurāḍhyāya namaḥ | 3/   
vicārāya namaḥ | 3/ ugrarūpāya namaḥ | 3/ suptāya namaḥ | 3/ vinartakāya namaḥ   
| iti ṣoḍaśāraṃ gandhākṣatairdakṣiṇāvartenābhyarcya dvitīyāvaraṇam || mūlena   
puṣpāñjaliṃ dattvā oṃhrīṃśrīṃ karālāya namaḥ 3/ vikarālāya namaḥ 3/   
saṃhārāya0 | 3/ rurave0 | 3/ mahākālāya0 | 3/ kālāgnaye0 | 3/ sitāsyāya0 | 3/   
asitātmane namaḥ | iti vasudalaṃ   
gandhākṣatadūrvābhirdakṣiṇāvartenābhyarcayediti tṛtīyāvaraṇam || mūlena   
puṣpāñjaliṃ dattvā oṃhrīṃśrīṃ vināyakāya namaḥ | 3/ vighnarājāya namaḥ |   
3/ gaṇādhyakṣāya0 | 3/ gajānanāya0 | 3/ herambāya0 | 3/ modakāhārāya0 | 3/   
dvaimāturāya0 | 3/ arindamāya0 | 3/ ekadantāya0 | 3/ vakratuṇḍāya namaḥ | iti   
gandhākṣatadūrvābhirdakṣāvartena daśāramabhyarcayediti caturthāvaraṇam ||   
mūlena puṣpāñjaliṃ dattvā 3/ kumārāya namaḥ agre | 3/ jayantāya0 dakṣe | 3/   
pradyumnāya0 vāme | iti gandhākṣatadūrvābhiḥ trikoṇamabhyarcayediti   
pañcamāvaraṇam || mūlena puṣpāñjaliṃ dattvā mūlavidyāmuccārya hrīṃ   
svaśaktisahitāya mahāgaṇapataye namaḥ iti saptadhā binduṃ saṃpūjayediti [g:   
jyeti] ṣaṣṭhāvaraṇam || mū0 hrīṃ gaṇeśāya namaḥ | hrīṃ gāṅgeyāya   
namaḥ | hrīṃ siṃhāsanāya namaḥ | hrīṃ vighnāntakāya namaḥ | hrīṃ ākhuvāhāya   
namaḥ | hrīṃ tripurāntakāya namaḥ | ityupari gandhākṣatadūrvābhirabhyarcayediti   
saptamāvaraṇam || upari mūlaṃ0 hrīṃ śatapatrāya namaḥ hrīṃ sahasrārāya namaḥ   
hrīṃ dantamālāyai namaḥ hrīṃ modakapātrāya namaḥ hrīṃ sudhākalaśāya   
namaḥ hrīṃ paraśave namaḥ hrīṃ  
  
p. 139)  
  
śaṅkhāya namaḥ hrīṃ pāñcajanyāya namaḥ iti darśanenāpi śaṅkhasya kiṃ   
punaḥ sparśanena ca | vilayaṃ yānti pāpāni himavadbhāskarodaye || iti saptadhā   
saṃpūjayedityaṣṭamāvaraṇam || mūlamuccārya gandhākṣatadūrvāpuṣpa-  
सङ्कल्पपूर्वं षडङ्गन्यासं विधाय देवं ध्यात्वा मूलेन   
मालामभ्यर्च्य यथाशक्त्या मूलं जपेत् । ततो मूलमुच्चार्य देवाय जपं   
समर्प्य कवचसहस्रनामस्तवराजपाठं देवाग्रे कृत्वा मूलं   
प्रातःप्रभृति सायान्तं सायादिप्रातरन्ततः । यत्करोमि गणाध्यक्ष तदस्तु   
तव पूजनम् ॥ इति नत्वा संहारमुद्रया सशक्तिकं देवं विसर्जयेत् ॥  
  
इति श्रीनित्यपूजायाः पद्धतिं गद्यरूपिणीम् ।  
महागणपतेर्दिव्यां सर्वथा देवि गोपयेत् ॥ १ ॥  
  
इति श्रीरुद्रयामले तन्त्रे श्रीदेवीरहस्ये वरदगणेशपूजापद्धतिनिरूपणं   
सप्तविंशः पटलः ॥ २७ ॥  
अथ   
  
अष्टाविंशः पटलः ।  
  
श्रीभैरव उवाच ।  
  
महादेवि गणेशस्य वरदस्य महात्मनः ।  
कवचं ते प्रवक्ष्यामि वज्रपञ्जरकाभिधम् ॥ १ ॥  
  
अस्य श्रीमहागणपतिवज्रपञ्जरकवचस्य श्रीभैरव ऋषिः गायत्र्यं   
छन्दः श्रीमहागणपतिर्देवता गं बीजं ह्रीं शक्तिः कुरुकुरु कीलकं   
वज्रविद्यादिसिद्ध्यर्थे महागणपतिवज्रपञ्जरकवचपाठे विनियोगः ।   
गामित्यादिना षडङ्गन्यासं विधाय ध्यायेत् । ध्यानम्-  
  
प्। १४०)  
  
विघ्नेशं विश्ववन्द्यं सुविपुलयशसं लोकरक्षाप्रदक्षं   
साक्षात् सर्वापदासु प्रशमनसुमतिं पार्वतीप्राणसूनुम् ।  
प्रायः सर्वासुरेन्द्रैः ससुरमुनिगणैः साधकैः पूज्यमानं  
कारुण्येनान्तरायामितभयशमनं विघ्नराजं नमामि ॥ २ ॥  
  
ॐश्रींह्रीङ्गं शिरः पातु महागणपतिः प्रभुः ।  
विनायको ललाटं मे विघ्नराजो भ्रुवौ मम ॥ ३ ॥  
  
पातु नेत्रे गणाध्यक्षो नासिकां मे गजाननः ।  
श्रुती मेऽवतु हेरम्बो गण्डौ मे मोदकाशनः ॥ ४ ॥  
  
द्वैमातुरो मुखं पातु चाधरौ पात्वरिन्दमः ।  
दन्तान् ममैकदन्तोऽव्याद् वक्रतुण्डओऽवताद् रसाम् ॥ ५ ॥  
  
गाङ्गेयो मे गलं पातु स्कन्धौ सिंहासनोऽवतु ।  
विघ्नान्तको भुजौ पातु हस्तौ मूषकवाहनः ॥ ६ ॥  
  
ऊरू ममावतान्नित्यं देवस्त्रिपुरघातनः ।  
हृदयं मे कुमारोऽव्याज्जयन्तः पार्श्वयुग्मकम् ॥ ७ ॥  
  
प्रद्युम्नो मेऽवतात् पृष्ठं नाभिं शङ्करनन्दनः ।  
कटिं नन्दिगणः पातु शिश्नं वीरेश्वरोऽवतु ॥ ८ ॥  
  
मेढ्रे मेऽवतु सौभाग्यो भृङ्गिरीटी च गुह्यकम् ।  
विराटकोऽवतादूरू जानू मे पुष्पदन्तकः ॥ ९ ॥  
  
जङ्घे मम विकर्तोऽव्याद् गुल्फावन्त्यगणोऽवतु ।  
पादौ चित्तगणः पातु पादाधो लोहितोऽवतु ॥ १० ॥  
  
पादपृष्ठं सुन्दरोऽव्याद् नूपुराढ्यो वपुर्मम ।  
विचारो जठरं पातु भूतानि चोग्ररूपकः ॥ ११ ॥  
  
शिरसः पादपर्यन्तं वपुः सुप्तगणोऽवतु ।  
पादादिमूर्धपर्यन्तं वपुः पातु विनर्तकः ॥ १२ ॥  
  
विस्मारितं तु यत् स्थानं गणेशस्तत् सदावतु ।  
  
प्। १४१)  
  
पूर्वे मां ह्रीं करालोऽव्यादाग्नेये विकरालकः ॥ १३ ॥  
  
दक्षिणे पातु संहारो नैर्-ऋते रुरुभैरवः ।  
पश्चिमे मां माहाकालो वायौ कालाग्निभैरवः ॥ १४ ॥  
  
उत्तरे मां सितास्योऽव्यादैशान्यामसितात्मकः ।  
प्रभाते शतपत्रोऽव्यात् सहस्रारस्तु मध्यमे ॥ १५ ॥  
  
दन्तमाला दिनान्तेऽव्यान्निशि पात्रं सदावतु ।  
कलशो मां निशीथेऽव्यान्निशान्ते परशुस्तथा ॥ १६ ॥   
  
सर्वत्र सर्वदा पातु शङ्खयुग्मं च मद्वपुः ।  
ॐॐ राजकुले हहौं रणभये ह्रींह्रीं कुद्यूतेऽवतात्   
श्रींश्रीं शत्रुगृहे शशौं जलभये क्लीङ्क्लीं वनान्तेऽवतु ।  
ग्लौङ्ग्लूङ्ग्लैङ्ग्लङ्गुं सत्त्वभीतिषु महाव्याध्यार्तिषु ग्लौङ्गगौं  
नित्यं यक्षपिशाचभूतफणिषु ग्लौङ्गं गणेशोऽवतु ॥ १७ ॥  
  
इतीदं कवचं गुह्यं सर्वतन्त्रेषु गोपितम् ।  
वज्रपञ्जरनामानं गणेशस्य महात्मनः ॥ १८ ॥  
  
अङ्गभूतं मनुमयं सर्वाचारैकसाधनम् ।  
विनानेन न सिद्धिः स्यात् पूजनस्य जपस्य च ॥ १९ ॥  
  
तस्मात् तु कवचं पुण्यं पठेद्वा धारयेत् सदा ।  
तस्य सिद्धिर्महादेवि करस्था पारलौकिकी ॥ २० ॥  
  
यंयं कामयते कामं तन्तं प्राप्नोति पाठतः ।  
अर्धरात्रे पठेन्नित्यं सर्वाभीष्टफलं लभेत् ॥ २१ ॥  
  
इति गुह्यं सुकवचं महागणपतेः प्रियम् ।  
सर्वसिद्धिमयं दिव्यं [ङ्: पूज्य] गोपयेत् परमेश्वरि ॥ २२ ॥  
  
इति श्रीरुद्रयामले तन्त्रे श्रीदेवीरहस्ये   
महागणपतिकवचनिरूपणमष्टाविंशः पटलः ॥ २८ ॥  
प्। १४२)  
  
अथ   
  
एकोनत्रिंशः पटलः ।  
  
श्रीभैरव उवाच ।  
  
शृणु देवि रहस्यं मे यत्पुरा सूचितं मया ।  
तव भक्त्या गणेशस्य वक्ष्ये नामसहस्रकम् ॥ १ ॥  
  
श्रीदेवी ।  
  
भगवन् गणनाथस्य वरदस्य महात्मनः ।  
श्रोतुं नामसहस्रं मे हृदयं प्रोत्सुकायते ॥ २ ॥  
  
श्रीभैरवः ।  
  
प्राङ् मे त्रिपुरनाशे तु जाता विघ्नकुलाः शिवे ।  
मोहेन मुह्यते चेतस्ते सर्वे बलदर्पिताः ॥ ३ ॥  
  
तदा प्रभुं गणाध्यक्षं स्तुत्वा नामसहस्रकैः ।  
विघ्ना दूरात् पलायन्त कालरुद्रादिव प्रजाः ॥ ४ ॥  
  
तस्यानुग्रहतो देवि जातोऽहं त्रिपुरान्तकः ।  
तमद्यापि गणेशानं स्तौमि नामसहस्रकैः ॥ ५ ॥  
  
तमद्य तव भक्त्याहं साधकानां हिताय च ।  
महागणपतेर्वक्ष्ये दिव्यं नामसहस्रकम् ॥ ६ ॥  
  
(पाठकानां च दातॄणां सुखसम्पत्प्रदायकम् ।  
दुःखापहं च श्रोतॄणां मन्त्रनामसहस्रकम्) ॥ ७ ॥  
  
अस्य श्रीवरदगणेशसहस्रनामस्तोत्रमन्त्रस्य श्रीभैरव ऋषिः गायत्र्यं   
छन्दः श्रीमहागणपतिर्देवता गं बीजं ह्रीं शक्तिः कुरु २ कीलकं   
धर्मार्थकाममोक्षार्थे सहस्रनामस्तवपाठे विनियोगः । पूर्ववद्   
ध्यानम्-   
  
प्। १४३)  
  
ॐह्रींश्रीङ्क्लीं गणाध्यक्षो ग्लौङ्गं गणपतिर्गुणी ।  
गुणाद्यो निर्गुणो गोप्ता गजवक्त्रो विभावसुः ॥ ८ ॥  
  
विश्वेश्वरो विभादीप्तो दीपनो धीवरो धनी ।  
सदाशान्तो जगत्तातो [ख्: जगत्त्राता] विश्वक्सेनो विभाकरः ॥ ९ ॥  
  
विस्रम्भी विजयी वैद्यो वारान्निधिरनुत्तमः ।  
अणीयान् विभवी श्रेष्ठो ज्येष्ठो गाथाप्रियो गुरुः ॥ १० ॥  
  
सृष्टिकर्ता जगद्धर्ता विश्वभर्ता जगन्निधिः ।  
पतिः पीतविभूषाङ्गो रक्ताक्षो लोहिताम्बरः ॥ ११ ॥  
  
विरूपाक्षो विमानस्थो विनयः सनयः सुखी ।  
सुरूपः सात्त्विकः सत्यः शुद्धः शङ्करनन्दनः ॥ १२ ॥  
  
नन्दीश्वरो सदानन्दी [क्, ख्: जयानन्दी] वन्दिस्तुत्यो विचक्षणः ।  
दैत्यमर्दी मदाक्षीबो मदिरारुणलोचनः ॥ १३ ॥  
  
सारात्मा विश्वसारश्च विश्वचारी विलेपनः ।  
परं ब्रह्म परं ज्योतिः साक्षी त्र्यक्षो विकत्थनः ॥ १४ ॥  
  
वीरेश्वरो वीरहर्ता सौभाग्यो भाग्यवर्धनः ।  
भृङ्गिरीटी भृङ्गमाली भृङ्गकूजितनादितः ॥ १५ ॥  
  
विनर्तको विनेतापि विनतानन्दनोऽर्चितः ।  
वैनतेयो विनम्राङ्गो विश्वनेता विनायकः ॥ १६ ॥  
  
विराटको विराटश्च विदग्धो विधिरात्मभूः ।  
पुष्पदन्तः पुष्पहारी पुष्पमालाविभूषणः ॥ १७ ॥  
  
पुष्पेषुर्मथनः पुष्टो विकर्ता कर्तरीकरः ।  
अन्त्योऽन्तकश्चित्तगणश्चित्तचिन्तापहारकः ॥ १८ ॥  
  
अचिन्त्योऽचिन्त्यरूपश्च चन्दनाकुलमुण्डकः ।  
लिपितो लोहितो लुप्तो (१००) लोहिताक्षो विलोभकः ॥ १९ ॥  
  
प्। १४४)  
  
लुब्धाशयो लोभरतो लाभदोऽलङ्घ्यगात्रकः ।  
सुन्दरः सुन्दरीपुत्रः समस्तासुरघातनः ॥ २० ॥  
  
नूपुराढ्यो विभवदो नरो नारायणो रविः ।  
विचारी वान्तदो वाग्मी वितर्की विजयेश्वरः ॥ २१ ॥  
  
सुप्तो बुद्धः सदारूपः सुखदः सुखसेवितः ।  
विकर्तनो वियच्चारी विनटो नर्तको नटः ॥ २२ ॥  
  
नाट्यो नाट्यप्रियो नादोऽनन्तोऽनन्तगुणात्मकः ।  
विश्वमूर्विश्वघाती च विनतास्यो विनर्तकः ॥ २३ ॥  
  
करालः कामदः कान्तः कमनीयः कलाधरः [क्, ख्, ग्:   
निधिः] ।  
कारुण्यरूपः कुटिलः कुलाचारी कुलेश्वरः ॥ २४ ॥  
  
विकरालो गणश्रेष्ठः [ङ्: रण] संहारो हारभूषणः ।  
रुरू रम्यमुखो रक्तो रेवतीदयितो रसः ॥ २५ ॥  
  
महाकालो महादंष्ट्रो महोरगभयापहः ।  
उन्मत्तरूपः कालाग्निरग्निसूर्येन्दुलोचनः ॥ २६ ॥  
  
सितास्यः सितमाल्यश्च सितदन्दः सितांशुमान् ।  
असितात्मा भैरवेशो भाग्यवान् भगवान् भगः ॥ २७ ॥  
  
भर्गात्मजो भगावासो भगदो भगवर्धनः ।  
शुभङ्करः शुचिः शान्तः श्रेष्यः श्रव्यः शचीपतिः ॥ २८ ॥  
  
वेदाद्यो वेदकर्ता च वेदवेद्यः सनातनः ।  
विद्याप्रदो वेदसारो वैदिको वेदपारगः ॥ २९ ॥  
  
वेदध्वनिरतो वीरो वरो वेदागमार्थवित् [इदं नामत्रयम्] ।  
तत्त्वज्ञः सर्वगः साधुः सदयः [सन्मयायेति नामच्छेदः] सद्   
(२००) असन्मयः ॥ ३० ॥  
  
निरामयो निराकारो निर्भयो नित्यरूपभृत् ।  
  
प्। १४५)  
  
निर्वैरो वैरिविध्वंसी मत्तवारणसन्निभः ॥ ३१ ॥  
  
शिवङ्करः शिवसुतः शिवः सुखविवर्धनः [क्, ख्, ङ्:   
शिवानन्दविवर्धनः] ।  
श्वैत्यः श्वेतः शतमुखो मुग्धो मोदकभोजनः ॥ ३२ ॥  
  
देवदेवो दिनकरो धृतिमान् द्युतिमान् धवः ।  
शुद्धात्मा शुद्धमतिमाञ्छुद्धदीप्तिः शुचिव्रतः ॥ ३३ ॥  
  
शरण्यः शौनकः शूरः शरदम्भोजधारकः ।  
दारकः शिखिवाहेष्टः शीतः शङ्करवल्लभः ॥ ३४ ॥  
  
शङ्करो निर्भवो [क्, ख्: निर्भयः] नित्यो लयकृल्लास्यतत्परः ।  
लूतो लीलारसोल्लासी विलासी विभ्रमो भ्रमः ॥ ४५ ॥  
  
भ्रमणः शशभृत् सूर्यः शनिर्धरणिनन्दनः ।  
बुद्धो विबुधसेव्यश्च बुधराजो बलन्धरः ॥ ३६ ॥  
  
जीवो जीवप्रदो जैत्रः स्तुत्यो नुत्यो नतिप्रियः ।  
जनको जिनमार्गज्ञो जैनमार्गनिवर्तकः ॥ ३७ ॥  
  
गौरीसुतो गुरुरवो गौराङ्गो गजपूजितः ।  
परं पदं परं धाम परमात्मा कविः कुजः ॥ ३८ ॥  
  
राहुर्दैत्यशिरश्छेदी केतुः कनककुण्डलः ।  
ग्रहेन्द्रो ग्राहितो ग्राह्योऽग्रणीर्घुर्घुरनादितः ॥ ३९ ॥  
  
पर्जन्यः पीवरो पोत्री पीनवक्षाः परार्जितः ।  
वनेचरो वनपतिर्वनवासः स्मरोपमः ॥ ४० ॥  
  
पुण्यं पूतः पवित्रं च परात्मा पूर्णविग्रहः ।  
पूर्णेन्दुशकलाकारो मन्युः [क्, ख्: मनुः] पूर्णमनोरथः ॥ ४१   
॥  
  
युगात्मा युगभृद् [क्, ग्, ङ्: योग] यज्वा (३००)   
याज्ञिको यञवत्सलः ।  
यशस्वी यजमानेष्टो वज्रभृद् वज्रपञ्जरः ॥ ४२ ॥  
  
प्। १४६)  
  
मणिभद्रो [क्, ख्, ग्: मणिप्रभः] मणिमयो मान्यो   
मीनध्वजाश्रितः ।  
मीनध्वजो मनोहारी योगिनां योगवर्धनः ॥ ४३ ॥  
  
द्रष्टा स्रष्टा तपस्वी च विग्रही तापसप्रियः ।  
तपोमयस्तपोमूर्तिस्तपनश्च तपोधनः ॥ ४४ ॥  
  
रुचको मोचको रुष्टस्तुष्टस्तोमरधारकः ।  
दण्डी चण्डांशुरव्यक्तः कमण्डलुधरोऽनघः ॥ ४५ ॥  
  
कामी कर्मरतः कालः कोलः क्रन्दितदिक्तटः ।  
भ्रामको जातिपूज्यश्च जाड्यहा जडसूदनः ॥ ४६ ॥  
  
जालन्धरो जगद्वासी हासकृद् हवनो हविः ।  
हविष्मान् हव्यवाहाक्षो हाटको हाटकाङ्गदः ॥ ४७ ॥  
  
सुमेरुर्हिमवान् होता हरपुत्रो हलङ्कषः ।  
हालाप्रियो हृदाशान्तः कान्ताहृदयपोषणः ॥ ४८ ॥  
  
शोषणः क्लेशहा क्रूरः कठोरः कठिनाकृतिः ।  
कूवरो धीमयो ध्याता ध्येयो धीमान् दयानिधिः ॥ ४९ ॥  
  
दविष्ठो दमनो द्युस्थो दाता त्राता सितः समः ।  
निर्गतो नैगमी गम्यो निर्जेयो जटिलोऽजरः ॥ ५० ॥  
  
जनजीवो जितारातिर्जगद्व्यापी जगन्मयः ।  
चामीकरनिभोऽनाद्यो [ङ्: नाभ्यः] नलिनायतलोचनः ॥ ५१ ॥  
  
रोचनो मोचनो मन्त्री मन्त्रकोटिसमाश्रितः ।  
पञ्चभूतात्मकः पञ्चसायकः पञ्चवक्तकः ॥ ५२ ॥  
  
पञ्चमः पश्चिमः पूर्वः (४००) पूर्णः कीर्णालकः कुणिः ।  
कठोरहृदयो ग्रीवालङ्कृतो ललिताशयः ॥ ५३ ॥  
  
लोलचित्तो बृहन्नासो मासपक्षर्तुरूपवान् [इदं नामत्रयम्] ।  
ध्रुवो द्रुतगतिर्धर्म्यो धर्मी नाकिप्रियोऽनलः ॥ ५४ ॥  
  
प्। १४७)  
  
अगस्त्यो ग्रस्तभुवनो भुवनैकमलापहः ।  
सागरः स्वर्गतिः स्वक्षः सानन्दः साधुपूजितः ॥ ५५ ॥  
  
सतीपतिः समरसः सनकः सरलः सुरः ।  
सुराप्रियो वसुपतिर्वासवो वसुपूजितः ॥ ५६ ॥  
  
वित्तदो वित्तनाथश्च धनिनां धनदायकः ।  
राजी राजीवनयनः स्मृतिदः कृत्तिकाम्बरः ॥ ५७ ॥  
  
आश्विनोऽश्वमुखः शुभ्रो भरणो भरणीप्रियः ।  
कृत्तिकासनगः कोलो रोही रहणपादुकः ॥ ५८ ॥  
  
ऋभुवेष्टोऽरिमर्दी च रोहिणीमोहनोऽमृतम् ।  
मृगराजो मृगशिरा माधवो मधुरध्वनिः ॥ ५९ ॥  
  
आर्द्राननो महाबुद्धिर्महोरगविभूषणः ।  
भ्रूक्षेपदत्तविभवो भ्रूकरालः पुनर्मयः ॥ ६० ॥  
  
पुनर्देवः पुनर्जेता पुनर्जीवः पुनर्वसुः ।  
तित्तिरिस्तिमिकेतुश्च तिमिचारकघातनः ॥ ६१ ॥  
  
तिष्यस्तुलाधरो जम्भ्यो विश्लेषोऽश्लेष एणराट् ।  
मानदो माधवो माघो वाचालो मघवोपमः ॥ ६२ ॥  
  
मेध्यो मघाप्रियो मेघो महामुण्डो महाभुजः ।  
पूर्वफाल्गुनिकः स्फीतः फल्गुरुत्तरफाल्गुनः ॥ ६३ ॥  
  
फेनिलो ब्रह्मदो ब्रह्मा सप्ततन्तुसमाश्रयः ।  
घोणाहस्तश्चतुर्हस्तो हस्तिवक्त्रो हलायुधः ॥ ६४ ॥  
  
चित्राम्बरो (५००)ऽर्चितपदः स्वादितः स्वातिविग्रहः ।  
विशाखः शिखिसेव्यश्च शिखिध्वजसहोदरः ॥ ६५ ॥  
  
अणू रेणुः कलास्फारोऽनूरू रेणुसुतो नरः ।  
अनूराधाप्रियो राध्यः श्रीमाञ्छुक्लः शुचिस्मितः ॥ ६६ ॥  
  
ज्येष्ठः श्रेष्ठार्चितपदो मूलं त्रिजगतो गुरुः ।  
  
प्। १४८)  
  
शुचिः पूर्वस्तथाषाढश्चोत्तराषाढ ईश्वरः ॥ ६७ ॥  
  
श्रव्योऽभिजिदनन्तात्मा श्रवो वेपितदानवः ।  
श्रावणः श्रवणः श्रोता धनी धन्यो धनिष्ठकः ॥ ६८ ॥  
  
शातातपः शातकुम्भः शतञ्ज्योतिः शतम्भिषक् ।  
पूर्वाभाद्रपदो भद्रश्चोत्तराभाद्रपादितः ॥ ६९ ॥  
  
रेणुकातनयो रामो रेवतीरमणो रमी ।  
अश्वियुक् कार्तिकेयेष्टो मार्गशीर्षो मृगोत्तमः ॥ ७० ॥  
  
पुष्यशौर्यः फाल्गुनात्मा वसन्तश्चित्रको मधुः ।  
राज्यदोऽभिजिदात्मीयस्तारेशः तारकद्युतिः ॥ ७१ ॥  
  
प्रतीतः प्रोज्झितः प्रीतः परमः पारमो हितः ।  
परहा पञ्चभूः पञ्चवायुः पूज्यः परं महः ॥ ७२ ॥  
  
पुराणागमविद् [इदं नामद्वयम्] योग्यो महिषो रासभोऽग्रगः ।  
ग्राहो मेषो वृषो मन्दो मन्मथो मिथुनार्चितः ॥ ७३ ॥  
  
कल्कभृत् कटको दीनो मर्कटः कर्कटो घृणी ।  
कुक्कुटो वनजो हंसः परहंसः शृगालकः ॥ ७४ ॥  
  
सिंहः सिंहासनो मूषो मोह्यो मूषकवाहनः (६००) ।  
पुत्रदो नरकत्राता कन्याप्रीतः कुलोद्वहः ॥ ७५ ॥  
  
अतुल्यरूपो बलदस्तुलाभृत् तुल्यसाक्षिकः ।  
अलिचापधरो धन्वी कच्छपो मकरो मणिः ॥ ७६ ॥  
  
स्थिरः प्रभुर्महाकर्मी महाभोगी महायशाः ।  
वसुमूर्तिधरो व्यग्रोऽसुरहारी यमान्तकः ॥ ७७ ॥  
  
देवाग्रणीर्गणाध्यक्षो ह्यम्बुजालो महामतिः ।  
अङ्गदी कुण्डली भक्तिप्रियो भक्तविवर्धनः ॥ ७२ ॥  
  
गाणपत्यप्रदो मायी वेदवेदान्तपारगः ।  
  
प्। १४९)  
  
कात्यायनीसुतो ब्रह्मपूजितो विघ्ननाशनः ॥ ७९ ॥  
  
संसारभयविध्वंसी महोरस्को महीधरः ।  
विघ्नान्तको महाग्रीवो भृशं मोदकमोदितः ॥ ८० ॥  
  
वाराणसीप्रियो मानी गहन आखुवाहनः ।  
गुहाश्रयो विष्णुपदीतनयः स्थानदो ध्रुवः ॥ ८१ ॥  
  
परर्द्धिस्तुष्टो विमलो मौलिमान् वल्लभाप्रियः ।  
चतुर्दशीप्रियो मान्यो व्यवसायो मदान्वितः ॥ ८२ ॥  
  
अचिन्त्यः सिंहयुगलनिविष्टो बालरूपधृत् ।  
धीरः शक्तिमतां श्रेष्ठो महाबलसमन्वितः ॥ ८३ ॥  
  
सर्वात्मा हितकृद् वैद्यो महाकुक्षिर्महामतिः ।  
करणं मृत्युहारी च पापसङ्घनिवर्तकः ॥ ८४ ॥  
  
उद्भिद् वज्री महादैत्यसूदनो दीनरक्षकः ।  
भूतचारी प्रेतचारी बुद्धिरूपो मनोमयः ॥ ८५ ॥  
  
अहङ्कारवपुः साङ्ख्यपुरुषस्त्रिगुणात्मकः ।  
तन्मात्ररूपो भूतात्मा इन्द्रियात्मा वशीकरः ॥ ८६ ॥  
  
मलत्रयबहिर्भूतो ह्यवस्थात्रयवर्जितः ।  
नीरूपो बहुरूपश्च किन्नरो नागविक्रमः ॥ ८७ ॥  
  
एकदन्तो महावेगः सेनानी स्त्रिदशाधिपः ।  
विश्वकर्ता विश्वबीजं (७००) श्रीः सम्पध्रीर्धृतिर्मतिः ॥ ८८ ॥  
  
सर्वशोषकरो वायुः सूक्ष्मरूपः सुनिश्चलः ।  
संहर्ता सृष्टिकर्ता च स्थितिकर्ता लयाश्रितः ॥ ८९ ॥  
  
सामान्यरूपः समास्योऽथर्वशीषा यजुर्भुजः ।  
ऋगीक्षणः काव्यकर्ता शिक्षाकारी निरुक्तवित् ॥ ९० ॥  
  
शेषरूपधरो मुख्यः शब्दब्रह्मस्वरूपभाक् ।  
  
प्। १५०)  
  
विचारवाञ्शङ्खधारी सत्यव्रतपरायणः ॥ ९१ ॥  
  
महातपा घोरतपाः सर्वदो भीमविक्रमः ।  
सर्वसम्पत्करो व्यापी मेघगम्भीरनादभृत् ॥ ९२ ॥  
  
समृद्धो भूतिदो भोगी वेशी शङ्करवत्सलः ।  
शम्भुभक्तिरतो मोक्षदाता भवदवानलः ॥ ९३ ॥  
  
सत्यस्तपा ध्येयमूर्तिः कर्ममूर्तिर्महांस्तथा ।  
समष्टिव्यष्टिरूपश्च [इदं नामद्वयम्] पञ्चकोशपराङ्मुखः ॥   
९४ ॥  
  
तेजोनिधिर्जगन्मूर्तिश्चराचरवपुर्धरः ।  
प्राणदो ज्ञानमूर्तिश्च नादमूर्तियुतोऽक्षरः ॥ ९५ ॥  
  
भूताद्यस्तैजसो भावो निष्कलश्चैव निर्मलः ।  
कूटस्थश्चेतनो रुद्रः क्षेत्रवित् पुरुषो बुधः ॥ ९६ ॥  
  
अनाधारोऽप्यनाकारो धाता च विश्वतोमुखः ।  
अप्रतर्क्यवपुः स्कन्दानुजो भानुर्महाप्रभः ॥ ९७ ॥  
  
यज्ञहर्ता यज्ञकर्ता यज्ञानां फलदायकः ।  
यज्ञगोप्ता यज्ञमयो दक्षयज्ञविनाशकृत् ॥ ९८ ॥  
  
वक्रतुण्डो महाकायः कोटिसूर्यसमप्रभः ।  
एकदंष्ट्रः कृष्णपिङ्गो विकटो धूम्रवर्णकः ॥ ९९ ॥  
  
टङ्कधारी जम्बुकश्च नायकः शूर्पकर्णकः ।  
सुवर्णगर्भः सुमुखः श्रीकरः सर्वसिद्धिदः ॥ १०० ॥  
  
सुवर्णवर्णो हेमाङ्गो महात्मा चन्दनच्छविः ।  
स्वङ्गः स्वक्षः (८००) शतानन्दो लोकविल्लोकविग्रहः ॥ १०१ ॥  
  
इन्द्रो विष्णुर्धूमकेतुर्वह्निः पूज्यो दवान्तकः ।  
पूर्णानन्दः परानन्दः पुराणपुरुषोत्तमः ॥ १०२ ॥  
  
प्। १५१)  
  
कुम्भभृत् कलशी कुब्जो मीनमांससुतर्पितः ।  
राशिताराग्रहमयस्तिथिरूपो [इदं नामत्रयम्] जगद्विभुः ॥ १०३ ॥  
  
प्रतापि प्रतिपत्प्रेयान् द्वितीयोऽद्वैतनिश्चितः ।  
त्रिरूपश्च तृतीयाग्निस्त्रयीरूपस्त्रयीतनुः ॥ १०४ ॥  
  
चतुर्थीवल्लभो देवो पारगः पञ्चमीरवः ।  
षड्रसास्वादकोऽजातः षष्ठी षष्टिकवत्सरः ॥ १०५ ॥  
  
सप्तार्णवगतिः सारः सप्तमीश्वर ईहितः ।  
अष्टमीनन्दनोऽनार्तो नवमीभक्तिभावितः ॥ १०६ ॥  
  
दशदिक्पतिपूज्यश्च दशमी द्रुहिणो द्रुतः ।  
एकादशात्मा गणपो द्वादशीयुगचर्चितः ॥ १०७ ॥  
  
त्रयोदशमनुस्तुत्यश्चतुर्दशसुरप्रियः ।  
चतुर्दशेन्द्रसंस्तुत्यः पूर्णिमानन्दविग्रहः ॥ १०८ ॥  
  
दर्शादर्शो दर्शनश्च वानप्रस्थो मुनीश्वरः ।  
मौनी मधुरवाङ्मूलं मूर्तिमान् मेघवाहनः ॥ १०९ ॥  
  
महागजो जितक्रोधो जितशत्रुर्जयाश्रयः ।  
रौद्रो रुद्रप्रियो रुक्मो रुद्रपुत्रोऽघतापनः ॥ ११० ॥  
  
भवप्रियो भवानीष्टो भारभृद् भूतभावनः ।  
गान्धर्वकुशलोऽकुण्ठो वैकुण्ठो विष्णुसेवितः ॥ १११ ॥  
  
वृत्रहा विघ्नहा सीरः समस्तदुरितापहः ।  
मञ्जुलो मार्जनो मत्तो दुर्गापुत्रो दुरालसः ॥ ११२ ॥  
  
अनन्तचित्सुधाधारो वीरो वीर्यैकसाधकः ।  
भास्वन्मुकुटमाणिक्यः कूजत्किङ्किणिजालकः ॥ ११३ ॥  
  
शुण्डाधारी तुण्डचलः कुण्डली मुण्डमालकः ।  
  
प्। १५२)  
  
पद्माक्षः पद्महस्तश्च (९००) पद्मनाभसमर्चितः ॥ ११४ ॥  
  
उद्गीथो नरदन्ताढ्यमालाभूषणभूषितः ।  
नारदो वारणो लोलश्रवणः शूर्पकश्रवाः ॥ ११५ ॥  
  
बृहदुल्लासनासाढ्यव्याप्तत्रैलोक्यमण्डलः ।  
इलामण्डलसम्भ्रान्तकृतानुग्रहजीवकः ॥ ११६ ॥  
  
बृहत्कर्णाञ्चलोद्भूतवायुवीजितदिक्तटः ।  
बृहदास्यरवाक्रान्तभीमब्रह्माण्डभाण्डकः ॥ ११७ ॥  
  
बृहत्पादसमाक्रान्तसप्तपातालवेपितः ।  
बृहद्दन्तकृतात्युग्ररणानन्दरसालसः ॥ ११८ ॥  
  
बृहद्धस्तधृताशेषायुधनिर्जितदानवः ।  
स्फुरत्सिन्दूरवदनः स्फुरत्तेजोग्निलोचनः ॥ ११९ ॥  
  
उद्दीपितमणिस्फूर्जन्नूपुरध्वनिनादितः ।  
चलत्तोयप्रवाहाढ्यनदीजलकणाकुलः ॥ १२० ॥  
  
भ्रमत्कुञ्जरसङ्घातवन्दिताङ्घ्रिसरोरुहः ।  
ब्रह्माच्युतमहारुद्रपुरःसरसुरार्चितः ॥ १२१ ॥  
  
अशेषशेषप्रभृतिव्यालजालोपसेवितः ।  
गूर्जत्पञ्चाननारावप्राप्ताकाशधरातलः ॥ १२२ ॥  
  
हाहाहूहूकृतात्युग्रसुरविभ्रान्तमानसः ।  
पञ्चाशद्वर्णबीजाढ्यमन्त्रमन्त्रितविग्रहः ॥ १२३ ॥  
  
वेदान्तशास्त्रपीयूषधाराप्लावितभूतलः ।  
शङ्खध्वनिसमाक्रान्तपातालादिनभस्तलः ॥ १२४ ॥  
  
चिन्तामणिर्महामल्लो भल्लहस्तो बलिः कलिः ।  
कृतत्रेतायुगोल्लासभासमानजगत्त्रयः ॥ १२५ ॥  
  
द्वापरः परलोकैककर्मध्वान्तसुधाकरः ।  
सुधासिक्तवपुर्व्याप्तब्रह्माण्डादिकटाहकः ॥ १२६ ॥  
  
प्। १५३)  
  
अकारादिक्षकारान्तवर्णपङ्क्तिसमुज्ज्वलः ।  
अकाराकारप्रोद्गीततारनादनिनादितः ॥ १२७ ॥  
  
इकारेकारमन्त्राढ्यमालाभ्रमणलालसः ।  
उकारोकारप्रोद्गारिघोरनागोपवीतकः ॥ १२८ ॥  
  
ऋवर्णाङ्कितॠकारपद्मद्वयसमुज्ज्वलः ।  
ऌकारयुतॡकारशङ्खपूर्णदिगन्तरः ॥ १२९ ॥  
  
एकारैकारगिरिजास्तनपानविचक्षणः ।  
ओकारौकारविश्वादिकृतसृष्टिक्रमालसः ॥ १३० ॥  
  
अंअःवर्णावलीव्याप्तपादादिशीर्षमण्डलः ।  
कर्णतालकृतात्युच्चैर्वायुवीजितनिर्जरः ॥ १३१ ॥  
  
खगेशध्वजरत्नाङ्ककिरीटारुणपादकः ।  
गर्विताशेषगन्धर्वगीततत्परश्रोत्रकः ॥ १३२ ॥  
  
घनवाहनवागीशपुरःसरसुरार्चितः ।  
ङवर्णामृतधाराढ्यशोभमानैकदन्तकः ॥ १३३ ॥  
  
चन्द्रकुङ्कुमजम्बाललिप्तसुन्दरविग्रहः ।  
छत्रचामररत्नाढ्यमुकुटालङ्कृताननः ॥ १३४ ॥  
  
जटाबद्धमहानर्घमणिपङ्क्तिविराजितः ।  
झाङ्कारिमधुपव्रातगाननादनिनादितः ॥ १३५ ॥  
  
ञवर्णकृतसंहारदैत्यासृक्पूर्णमुद्गरः ।  
टङ्कारुकफलास्वादवेपिताशेषमूर्धजः ॥ १३६ ॥  
  
ठकाराढ्यडकाराङ्कढकारानन्दतोषितः ।  
णवर्णामृतपीयूषधाराधरसुधाधरः ॥ १३७ ॥  
  
ताम्रसिन्दूरपुञ्जाढ्यललाटफलकच्छविः ।  
थकारधनपङ्क्त्याढ्यसन्तोषितद्विजव्रजः ॥ १३८ ॥  
  
दयामयहृदम्भोजधृतत्रैलोक्यमण्डलः ।  
  
प्। १५४)  
  
धनदादिमहायक्षसंसेवितपदाम्बुजः ॥ १३९ ॥  
  
नमिताशेषदेवौघकिरीटमणिरञ्जितः ।  
परवर्गापवर्गादिमार्गच्छेदनदक्षकः ॥ १४० ॥  
  
फणिचक्रसमाक्रान्तगलमण्डलमण्डितः ।  
बद्धभ्रूयुगभीमोग्रसन्तर्जितसुरासुरः ॥ १४१ ॥  
  
भवानीहृदयानन्दवर्धनैकनिशाकरः ।  
मदिराकलशस्फीतकरालैककराम्बुजः ॥ १४२ ॥  
  
यज्ञान्तरायसङ्घातघातसज्जीकृतायुधः ।  
रत्नाकरसुताकान्तकान्तिकीर्तिविवर्धनः ॥ १४३ ॥  
  
लम्बोदरमहाभीमवपुर्दीनीकृतासुरः ।  
वरुणादिदिगीशानरचितार्चनचर्चितः ॥ १४४ ॥  
  
शङ्करैकप्रियप्रेमनयनानन्दवर्धनः ।  
षोडशस्वरितालापगीतगानविचक्षणः ॥ १४५ ॥  
  
समस्तदुर्गतिसरिन्नाथोत्तारणकोडुपः ।  
हरादिब्रह्मवैकुण्ठब्रह्मगीतादिपाठकः ॥ १४६ ॥  
  
क्षमापूरितहृत्पद्मसंरक्षितचराचरः ।  
ताराङ्कमन्त्रवर्णैकविग्रहोज्ज्वलविग्रहः [ख्: तारार्ण] ॥ १४७ ॥  
  
अकारादिक्षकारान्तविद्याभूषितविग्रहः ।  
ॐश्रींविनायको ॐह्रींविघ्नाध्यक्षो गणाधिपः ॥ १४८ ॥  
  
हेरम्बो मोदकाहारो वक्रतुण्डो विधिस्मृतः [ख्: विधिः स्मृतिः] ।  
वेदान्तगीतो विद्यार्थी शुद्धमन्त्रः [ख्: सिद्ध] षडक्षरः ॥ १४९ ॥  
  
गणेशो वरदो देवो द्वादशाक्षरमन्त्रितः ।  
सप्तकोटिमहामन्त्रमन्त्रिताशेषविग्रहः ॥ १५० ॥  
  
गाङ्गेयो गणसेव्यश्च ॐश्रीन्द्वैमातुरः शिवः ।  
ॐह्रींश्रीङ्क्लीङ्ग्लौङ्गन्देवो महागणपतिः प्रभुः (१०००) ॥ १५१ ॥  
  
प्। १५५)  
  
इदं नाम्नां सहस्रं ते महागणपतेः स्मृतम् ।  
गुह्यं गोप्यतमं गुप्तं सर्वतन्त्रेषु गोपितम् ॥ १५२ ॥  
  
सर्वमन्त्रनिधिं दिव्यं सर्वविघ्नविनाशनम् ।  
ग्रहतारामयं राशिवर्णपङ्क्तिसमन्वितम् ॥ १५३ ॥  
  
सर्वविद्यामयं ब्रह्मसाधनं साधकप्रियम् ।  
गणेशस्य च सर्वस्वं रहस्यं त्रिदिवौकसाम् ॥ १५४ ॥  
  
यथेष्टफलदं लोके मनोरथप्रपूरणम् ।  
अष्टसिद्धिमयं साध्यं साधकानां जयप्रदम् ॥ १५५ ॥  
  
विनार्चनं विना होमं विना न्यासं विना जपम् ।  
अणिमाद्यष्टसिद्धीनां साधनं स्मृतिमात्रतः ॥ १५६ ॥  
  
चतुर्थ्यामर्धरात्रे तु पठेन्मन्त्री चतुष्पथे ।  
लिखेद्भूर्जे रवौ देवि पुण्यं नाम्नां सहस्रकम् ॥ १५७ ॥  
  
धारयेत्तु चतुर्दश्यां मध्याह्ने मूर्ध्नि वा भुजे ।  
योषिद्वामकरे बद्ध्वा पुरुषो दक्षिणे भुजे ॥ १५८ ॥	  
  
स्तम्भयेदपि ब्रह्माणं मोहयेदपि शङ्करम् ।  
वशयेदपि त्रैलोक्यं मारयेदखिलान् रिपून् ॥ १५९ ॥  
  
उच्चाटयेच्च गीर्बाणान् शमयेच्च धनञ्जयम् ।  
वन्ध्या पुत्रांल्लभेच्छीघ्रं निर्धनो धनमाप्नुयात् ॥ १६० ॥  
  
त्रिवारं यः पठेद्रात्रौ गणेशस्थ पुरः शिवे ।  
नग्नः शक्तियुतो देवि भुक्त्वा भोगान् यथेप्सितान् ॥ १६१ ॥  
  
प्रत्यक्षं वरदं पश्येद्गणेशं साधकोत्तमः ।  
य एनं [ग्: इदं] पठते नाम्नां सहस्रं भक्तिपूर्वकम् ॥ १६२ ॥  
  
तस्य वित्तादिविभवो दारायुःसम्पदः सदा ।  
रणे राजभये द्यूते पटेन्नाम्नां सहस्रकम् ॥ १६३ ॥  
  
सर्वत्र जयमाप्नोति गणेशस्य प्रसादतः ।  
  
प्। १५६)  
  
इतीदं पुण्यसर्वस्वं मन्त्रनामसहस्रकम् ॥ १६४ ॥  
  
महागणपतेर्गुह्यं गोपनीयं स्वयोनिवत् ।  
  
इति श्रीरुद्रयामले तन्त्रे श्रीदेवीरहस्ये   
महागणपतिसहस्रनामनिरूपणमेकोनत्रिंशः पटलः ॥ २९ ॥  
अथ   
  
त्रिंशः पटलः ।  
  
श्रीदेव्युवाच ।  
  
भगवन् परमेशान महागणपतेर्विभोः ।  
स्तोत्रमङ्गतमं ब्रूहि मूलमन्त्रस्य तत्त्वतः ॥ १ ॥  
  
श्रीभैरव उवाच ।  
  
महागणपतेर्वक्ष्ये स्तोत्रं तत्त्वनिरूपणम् ।  
जीवस्याङ्गे [ङ्: देवस्याग्रे] कलौ शीघ्रं जीवन्मुक्तिप्रदायकम् ॥ २ ॥  
  
अस्य श्रीमहागणपतेः स्तोत्रस्य भैरव ऋषिः गायत्र्यं छन्दः   
श्रीमहागणपतिर्देवता गं बीजं ह्रीं शक्तिः कुरु कुरु कीलकं   
जीवन्मुक्तिकामनार्थे महागणपतिस्तवराजपाठे विनियोगः ॥ ध्यानम्-  
  
द्विचतुर्दशवर्णभूषिताङ्गं शशिसूर्याग्निविलोचनं सुरेशम् ।  
अहिभूषितकण्ठमक्षसूत्रं भ्रमयन्तं हृदये स्मरे गणेशम् ॥ ३ ॥  
  
प्। १५७)  
  
तारं नारदगीतमाद्यमनिशं यः साधकेन्द्रो जपेद्रात्रावह्नि निशामुखे   
शवगृहे शून्यालये वा प्रभो ।  
तस्य स्मेरमुखाम्बुजाः प्रतिदिनं लावण्यदर्पोज्ज्वलाः स्वर्वेश्याश्च   
वशीभवन्ति त्रिदिवे भूमौ समस्ता नृपाः ॥ ४ ॥  
  
सकलां सकलां जपेद्यदा गणनाथप्रियमन्त्रमेव यः ।  
सकलक्ष्मापतिमूर्धसु स्फुरच्चरणाब्जो भुवि शोभते च सः ॥ ५ ॥  
  
कमलां कमलास्पृही च यो हृदये ध्यायति देवमध्यगाम् ।  
तव मन्त्रप्रभावतस्तदा [क्, ख्, ग्: ततः] कमला सद्मनि तस्य   
निश्चला ॥ ६ ॥  
  
कामराजमनिशं स्मरातुरो यो जपेद्धृदि गणेश तावकम् ।  
उर्वशीवदनपद्मषट्पदो धीयतेऽधरपरागकामृतम् ॥ ७ ॥  
  
मठं जपेद्यो निशि शून्यगेहे विमुक्तकेशो गणनाथ भक्त्या ।  
रणे रिपूनिन्द्रसमान् विजित्य प्राप्नोति राज्यं नृपचक्रवर्ती ॥ ८ ॥  
  
शिवार्णमन्तर्यादि साधको जपेदरण्यभूमौ शिवसन्निधौ विभो ।  
चराचरे वै विचरेद्विमाने जगत्यशेषामरचक्रवर्ती ॥ ९ ॥  
  
गणपतय इति मूलमनुं यो जपते भजते शृणुते पठते ।  
गणकिन्नरसिद्धसुरासुरैर्नमितो लभते गाणपत्यं सः ॥ १० ॥  
  
वर वरदेति च मन्त्रमिमं यो भजते निशि वा दिवसेऽप्यनिशम् ।  
वदने वसते सदने वसते हृदि वाक् कमला तव भक्तिरपि ॥ ११ ॥  
  
सर्व जनं मे इति मन्त्रराजं जपन्ति ये भोजनकावसाने ।  
भजन्ति ते नन्दनचन्दनादिवृक्षेषु लीलां सुरसुन्दरीभिः ॥ १२ ॥  
  
वशमानयेति भगवन् यदि जपति स्मरतप्तहृदयश्च ।  
वशमेति किन्नरसुताप्युर्वशी सततं सुरतदक्षा ॥ १३ ॥  
  
स्वाहेति मन्त्राक्षरयुग्ममेतज्जपेद् दिनान्तेऽप्यशनादिकाले ।  
रोगा अशेषा विलयं प्रयान्ति तमांसि सूर्येऽभ्युदिते यथाशु ॥ १४ ॥  
  
प्। १५८)  
  
पद्महस्तममृतांशुसन्निभं शङ्खयुग्ममपरं च दधानम् ।  
त्र्यक्षमग्निसदृशं स्मरन्ति ये ते प्रयान्ति त्रिदिवं विमानगाः ॥ १५ ॥  
  
बिन्दुत्र्यश्रदशारवासवकलावेदाश्रमध्ये विभो ये ध्यायन्ति   
भवन्तमीड्यवपुषं त्रैलोक्यरक्षापरम् ।  
जित्वा भूमिमनल्पकल्पनिवहान् भुक्त्वा सहायैर्युताः पश्चाद्यान्ति गणेश   
तावकपदं देवासुरैर्दुर्लभम् ॥ १६ ॥  
  
इति गणपतेः स्तोत्रं मन्त्रात्मकं परमं जपेत् पठति शृणुयाद्भक्त्या   
नित्यं समस्तरहस्यकम् ।  
इह धनपतिर्लक्ष्मीमायुः सुतांल्लभतेऽचिराद् व्रजति त्रिदिवं जीवन्मुक्तः परत्र   
स साधकः ॥ १७ ॥  
  
इति स्तवोत्तमं देवि महागणपतेः परम् ।  
गोप्यं गुप्तं सदा [क्, ख्, ग्: गुह्यं गोप्यं सदा] गोप्यं   
पञ्चाङ्गं सुरसुन्दरि ॥ १८ ॥  
  
पञ्चाङ्गं च गणेशस्य रहस्यं मम पार्वति ।  
विना शिष्याय नो दद्यात् साधकाय विना तथा ॥ १९ ॥  
  
विना दानं न दातव्यं विना दानं न ग्राहयेत् ।  
अन्यथा सिद्धिहानिः स्यात् सर्वथा दानमाचरेत् ॥ २० ॥  
  
पटलं पद्धतिं वर्म मन्त्रनामसहस्रकम् ।  
स्तोत्रं पञ्चाङ्गमनिशं [ङ्: मखिलं] गोपनीयं प्रयत्नतः ॥ २१   
॥  
  
इति श्रीरुद्रयामले तन्त्रे श्रीदेवीरहस्ये महागणपतेः  
स्तोत्रनिरूपणं त्रिंशः पटलः ॥ ३० ॥  
  
इति गणपतिपञ्चाङ्गं समाप्तम् ॥  
प्। १५९)  
  
अथ  
  
एकत्रिंशः पटलः ।  
  
अथ सूर्यपञ्चाङ्गम् ।  
  
श्रीभैरव उवाच ।  
  
कैलासशिखरासीनं [ङ्: श्रीशैल] भैरवीपतिमीश्वरम् ।  
भैरवं चन्द्रमुकुटं गणगन्धर्वसेवितम् ॥ १ ॥  
  
पन्नगाभरणोपेतं जटामुकुटमण्डितम् ।  
भस्माङ्गरागधवलं सर्पगोनसकङ्कणम् ॥ २ ॥  
  
सिंहचर्मपरीधानं गजचर्मोत्तरीयकम् ।  
कपालखट्वाङ्गधरं घण्टाडमरुधारिणम् ॥ ३ ॥  
  
त्रिशूलबाणासकरं [क्, ख्, ग्: बाणासिकरं] वराभयकरं   
शिवम् ।  
मुण्डमालाधरं [करं सर्वपाठः]   
कामकालान्धकभयङ्करम् ॥ ४ ॥  
  
ब्रह्मोपेन्द्रेन्द्रनमितं चन्द्रकोटिसुशीतलम् [क्, ख्, ग्:   
समप्रभम्] ।  
यक्षेशकिन्नरोपेतं सुरासुरनमस्कृतम् [क्, ख्, ग्: सुपूजितं]   
॥ ५ ॥  
  
रक्षोमारीमहाप्रेत भूतवेतालसङ्कुलम् ।  
साध्यसिद्धपिशाचौघ भैरवप्रणतं प्रभुम् ॥ ६ ॥  
  
ब्रह्मर्षिसेवितं देवं पार्वतीसहितं विभुम् ।  
गङ्गाधरं प्रसन्नास्यं हसिताननपङ्कजम् ॥ ७ ॥  
  
नन्दिरुद्रार्चितं शम्भुं दृष्ट्वा प्रोवाच भैरवी ।  
  
प्। १६०)  
  
श्रीदेव्युवाच ।  
  
भगवन् देवदेवेश भक्तानामभयप्रद ।  
त्वं शिवः परमेशानस्त्वं विष्णुस्त्वं प्रजापतिः ॥ ८ ॥  
  
सत्त्वाश्रितो रजोरूपस्तामसो लोकनाशनः ।  
निर्गुणो भैरवाध्यक्षः कारणानां च कारणम् ॥ ९ ॥  
  
वेदमूलो वेदगम्यो जगत्त्राता जगत्पतिः ।  
त्वं मे प्राणाधिको देव क्रीतास्मि तव किङ्करी ॥ १० ॥  
  
पुरा पृष्टोऽसि भगवन् मया त्वं भक्तिपूर्वकम् ।  
अद्य तद्वद तत्त्वं मे यद्यहं तव वल्लभा ॥ ११ ॥  
  
श्रीभैरवः ।  
  
किं वक्ष्यामि शिवे तत्त्वं यत् तवास्ति सुदुर्लभम् ।  
विस्मृतं वद मे शीघ्रं वक्ष्ये प्राणाधिकासि मे ॥ १२ ॥  
  
श्रीदेव्युवाच ।  
  
देवदेव महादेव दैत्यनायकपूजित ।  
सकलागमसारज्ञ कौलिकानां हितेच्छया ॥ १३ ॥  
  
वद शीघ्रं दयासिन्धो पञ्चाङ्गं पूर्वसूचितम् ।  
देवदेवस्य सूर्यस्य सर्वतत्त्वोत्तमोत्तमम् ॥ १४ ॥  
  
श्रीभैरवः ।  
  
एतद् गुह्यतमं देवि पञ्चाङ्गं द्वादशात्मनः ।  
सर्वागमरहस्यं ते वक्ष्ये स्नेहेन पार्वति ॥ १५ ॥  
  
पटलं नित्यपूजायाः पद्धतिं कवचं परम् ।  
मन्त्रनामसहस्रं च स्तोत्रं मूलात्मकं प्रिये ॥ १६ ॥  
  
पञ्चाङ्गमिदमीशानि देवदेवस्य भास्वतः ।  
सर्वसारमयं [क्, ख्, ग्: सर्वागम] दिव्यं रहस्यं मम   
दुर्लभम् ॥ १७ ॥  
  
प्। १६१)  
  
अदातव्यमभक्तेभ्यो भक्तेभ्यो भोगदायकम् ।  
अथाहं पटलं वक्ष्ये मूलमन्त्रमयं प्रिये ॥ १८ ॥  
  
यस्य श्रवणमात्रेण सर्वरोगैः प्रमुच्यते ।  
यो देवदेवो भगवान् भास्करस्तेजसां निधिः ॥ १९ ॥  
  
प्रत्यक्षदेवो वेदानां कर्ता साक्षी च कर्मणाम् ।  
सवितेति च वेदेषु परमात्मा जगत्पतिः ॥ २० ॥  
  
गायत्रीवल्लभः सूर्यः सृष्टिस्थितिलयेश्वरः ।  
कालात्मा च परं धाम परं ब्रह्मेति गीयते ॥ २१ ॥  
  
तस्यादिदेवदेवस्य सूर्यस्य सवितुः शिवे ।  
मन्त्रोद्धारं परं वक्ष्ये सर्वसिद्धिमयं कलौ ॥ २२ ॥  
  
तारं डिम्बं भूतिशक्ती च सूर्यं ङेन्तं मध्ये विश्वमन्ते भवानि ।  
मन्त्रोद्धारः सवितुर्वर्णितस्ते गुर्गाक्षरो भोगमोक्षैकहेतुः ॥ २३ ॥  
  
नास्य विघ्नो न वा दोषो न साध्यारिभयं शिवे ।  
न शौचनियमो वापि विपर्ययभयं नहि ॥ २४ ॥  
  
अष्टसिद्धिप्रदो मन्त्रः सर्वरोगहरः परः ।  
सर्वार्थसाधको देवि न देयो यस्य कस्यचित् ॥ २५ ॥  
  
वर्णलक्षं जपेन्मन्त्रं साधकः साङ्गमीश्वरि ।  
किं किं न लभते मन्त्री वाञ्छितं सूर्यमुद्रणात् ॥ २६ ॥  
  
लक्षमेकं जपेन्मन्त्रं दशांशं साधको हुनेत् ।  
तर्पयेत् तद्दशांशेन मार्जयेत् तद्दशांशतः ॥ २७ ॥  
  
भोजयेत् तद्दशांशेन मन्त्रः कल्पद्रुमो भवेत् ।  
वटेऽरण्ये श्मशाने च शून्यागारे चतुष्पथे ॥ २८ ॥  
  
अर्धरात्रेऽथ मध्याह्ने परश्चरणमाचरेत् ।  
  
प्। १६२)  
  
सूर्योपरागसमये ग्रासावधि विमुक्तितः ॥ २९ ॥  
  
यज्जपेत् तद्भवेत् सिद्धं भोगमोक्षैककारणम् ।  
मन्त्रस्यास्य महादेवि ऋषिर्ब्रह्मा समीरितः ॥ ३० ॥  
  
गायत्र्यं छन्द इत्युक्तं सविता देवता स्मृतः ।  
व्योषं बीजं परा शक्तिस्तारं कीलकमीश्वरि ॥ ३१ ॥  
  
धर्मार्थकाममोक्षार्थे विनियोग इति स्मृतः ।  
मायाबीजेन षड्दीर्घभागिना न्यासमाचरेत् ॥ ३२ ॥  
  
करन्यासषडङ्गानि यथावदनुपूर्वशः ।  
कोलत्रयं पठेद् देवि जपादौ साधकोत्तमः ॥ ३३ ॥  
  
उत्कीलनं भवेद् देवि मन्त्रराजस्य पार्वति ।  
शरत्त्रयं पठेन्मध्ये मूलमन्त्रस्य साधकः ॥ ३४ ॥  
  
सञ्जीवनमनुः प्रोक्तो मन्त्रस्यास्य महेश्वरि ।  
मातृकाशोधितं मन्त्रं कृत्वा पार्वति साधकः ॥ ३५ ॥  
  
निस्तौटिल्यो भवेन्मन्त्रः सर्वसिद्धिप्रदायकः ।  
वेदादिडिम्बकान्त्यच्छं शक्तिर्मध्ये पठेच्छिवे ॥ ३६ ॥  
  
शिवशापं मोचय द्विः पुनर्जाया विभावसोः ।  
इयं शापहरी विद्या जप्या साधकसत्तमैः ॥ ३७ ॥  
  
दशधा सवितुर्देवि येन मन्त्री शिवं भजेत् ।  
सिद्धं मन्त्रं जपेद् देवि यथाशक्त्याक्षमालया ॥ ३८ ॥  
  
सर्वरोगैर्विमुक्तो हि भोगमोक्षफलं लभेत् ।  
जगदन्ते पठेद् देवि शरद्वारं च कौलिकः ॥ ३९ ॥  
  
सम्पुटाख्योऽस्त्ययं मन्त्रो मन्त्ररक्षामणिः परः ।  
गुरूपदेशतो ज्ञेयः सूर्यास्त्रमनुरुत्तमः ॥ ४० ॥  
  
यं जप्त्वा सवितुर्मन्त्रो भवेत् कल्पद्रुमोऽचिरात् ।  
तारं व्योषं च सूर्याय विद्महे तदनन्तरम् ॥ ४१ ॥  
  
प्। १६३)  
  
मायां शक्तिं समुच्चार्य ज्योतीरूपाय धीमहि ।  
तन्नः शिवश्च शक्तिश्च परमात्मा प्रचोदयात् ॥ ४२ ॥  
  
वर्णिता सूर्यगायत्री सर्वतन्त्रेषु गोपिता ।  
दशधा साधकैर्जप्या सन्ध्यास्वर्चासु तर्पणे ॥ ४३ ॥  
  
ध्यानमस्य प्रवक्ष्यामि सर्वदेवरहस्यकम् ।  
सर्वरोगापहं देवि भोगमोक्षफलप्रदम् ॥ ४४ ॥  
  
कल्पान्तानलकोटिभास्वरमुखं सिन्दूरधूलीजपावर्णं रत्नकिरीटिनं   
द्विनयनं श्वेताब्जमध्यासनम् ।  
नानाभूषणभूषितं स्मितमुखं रक्ताम्बरं चिन्मयं सूर्यं   
स्वर्णसरोजरत्नकलशौ दोर्भ्यां दधानं भजे ॥ ४५ ॥  
  
यन्त्रोद्धारं प्रवक्ष्यामि सर्वाशापरिपूरकम् ।  
सर्वसम्मोहनं दिव्यं सर्वसिद्धिमयं शिवे ॥ ४६ ॥  
  
बिन्दुत्रिकोणवसुकोणसुवृत्तरूपं दिव्याष्टपत्रविलसद्दहनारणाढ्यम् ।  
रेखात्रयाञ्चितधरासदनं च देवि श्रीचक्रमेतदुदितं सवितुर्वरेण्यम् ॥ ४७ ॥  
  
लयाङ्गमस्य यन्त्रस्य वक्ष्ये पार्वति साधरम् ।  
यस्य श्रवणमात्रेण कोटिपूजाफलं लभेत् ॥ ४८ ॥  
  
शक्राग्नियममांसाद वरुणानिलवित्तदाः ।  
सेशाः पूज्या बहिर्द्वारे यन्त्रराजस्य साधकैः ॥ ४९ ॥  
  
गणेशश्चण्डवेतालो लोलाक्षो विकरालकः ।  
अन्तर्द्वास्थाः शिवे पूज्या वामावर्तेन साधकैः ॥ ५० ॥  
  
दिव्यसिद्धमनुष्याख्यं गुरुपङ्क्तित्रयं शिवे ।  
वृत्तत्रयेऽर्चयेन्मन्त्री गन्धपुष्पाक्षतादिभिः ॥ ५१ ॥  
  
चन्द्रं भौमं बुधं जीवं शुक्रं सौरं तमस्तथा ।  
  
प्। १६४)  
  
केतुं वसुदले देवि वामावृत्यार्चयेत् सुधीः ॥ ५२ ॥  
  
दीप्तां सूक्ष्मां जयां भद्रां विमलां निर्मलां ततः ।  
विद्युतां सर्वतोवक्त्रां ग्रहैर्वसुदलेऽर्चयेत् ॥ ५३ ॥  
  
सूर्यं दिवाकरं भानुं भास्करं रविमीश्वरि ।  
त्वष्टारं तपनं धर्मं वसुकोणे समर्चयेत् ॥ ५४ ॥  
  
हंसं गृहपतिं देवि त्रिकोणे च त्रयीतनुम् ।  
श्रीबिन्दुमण्डले देवि सवितारं समर्चयेत् ॥ ५५ ॥  
  
कलाः समर्चयेद् देवि वसुकोणे त्रिकोणके ।  
तपिनीं तापिनीं चैव बोधिनीं चैव रोधिनीम् ॥ ५६ ॥  
  
केलिनीं शोषिणीं चैव वरेण्याकर्षिणीयुताम् ।  
एताः सम्पूज्य वस्वश्रे कौलिकः कुलसिद्धये ॥ ५७ ॥  
  
मायां विश्वावतीं हेमप्रभां त्र्यश्रे समर्चयेत् ।  
विस्फुरां सवितारं च बिन्दुबिम्बे समर्चयेत् ॥ ५८ ॥  
  
कमलैः केवलं देवं पूजयेदायुधानि च ।  
सुवर्णपद्मं सम्पूज्य रत्नाढ्यकलशं शिवे ॥ ५९ ॥  
  
मूलेन विधिवद् देवं [ख्: देवि] नमेत् कैवल्यसिद्धये ।  
लयाङ्गमेतदाख्यातं सर्वतन्त्रेषु गोपितम् ॥ ६० ॥  
  
मुद्रां पद्माभिधां देवि दर्शयेदर्चनाविधौ ।  
अङ्गुष्ठौ विमुखौ मध्ये संयोज्य तर्जनीद्वयम् ॥ ६१ ॥  
  
कनिष्ठिके च संयोज्य मध्यमानामिकाः पृथक् ।  
पद्ममुद्रेयमाख्याता बिम्बमुद्रां शृणु प्रिये ॥ ६२ ॥  
  
अङ्गुष्ठौ सम्मुखौ कृत्वा सम्मुखीरङ्गुलीश्चरेत् ।  
ऊर्ध्वं करयुगं कृत्वा बिम्बमुद्रेयमीरिता ॥ ६३ ॥  
  
अधोमेरुर्वाममध्या तदूर्ध्वे सव्यमध्यमा ।  
  
प्। १६५)  
  
तथैव कौलिकः कुर्याद्वामतः सव्यतोऽङ्गुलीः ॥ ६४ ॥  
  
इयं तु भास्करीमुद्रा त्रैलोक्यवशकारिणी ।  
सर्वरोगापहा ख्याता दर्शनीयार्चनाविधौ ॥ ६५ ॥  
  
अङ्गुष्ठयोश्च चन्द्रारौ ज्ञेज्यावनामयोस्तथा ।  
सितासितौ च तर्जन्योः राहुकेतू प्रलम्बयोः ॥ ६६ ॥  
  
मध्ये तु भास्करं देवं ध्यात्वा मुद्रां प्रदर्शयेत् ।  
आवाहने च गन्धादौ नैवेद्ये च विसर्जने ॥ ६७ ॥  
  
धूपदीपादिनैवेद्यं देयं सर्वं खशोल्कया ।  
खशोल्काख्या महामुद्रा (सर्वरोगापहारिणी ॥ ६८ ॥  
  
सर्वार्थसाधनकरी दुःखदारिद्र्यनाशिनी ।  
बद्ध्वा मुष्टियुगं देवि पर्वं पर्वणि योजयेत् ॥ ६९ ॥  
  
अङ्गुष्ठयोनिं बद्ध्वोर्ध्वे सर्वयोन्युत्तमोत्तमाम् ।  
खशोल्काख्या महामुद्रा) शत्रुवर्गविमर्दिनी ॥ ७० ॥  
  
रविं दृष्ट्वा प्रणम्यादौ दर्शनीया महेश्वरि ।  
महामुद्रा महागोप्या महामार्तण्डवल्लभा ॥ ७१ ॥  
  
इमां यो भानवीं मुद्रां दर्शयेत् पूजने सुधीः ।  
शतवर्षसहस्राणां पूजाफलमवाप्नुयात् ॥ ७२ ॥  
  
प्रयोगानष्ट वक्ष्येऽहं शृणु पार्वति सादरम् ।  
येषां साधनमात्रेण मन्त्रः सिद्धिप्रदो भवेत् ॥ ७३ ॥  
  
स्तम्भनं मोहनं चैव मारणाकर्षणौ ततः ।  
वशीकरणविद्वेषौ शान्तिकी पौष्टिकी क्रिया ॥ ७४ ॥  
  
एतेषां साधनं वक्ष्ये साधकानां हितेच्छया ।  
अप्रकाश्यमदातव्यं कलौ रोगापहं शिवे ॥ ७५ ॥  
  
रवौ प्रभाते शयनादुत्थायावश्यकं चरेत् ।  
स्नात्वा जपेन्महादेवि सूर्याग्रे साधकोऽयुतम् ॥ ७६ ॥  
  
प्। १६६)  
  
हुनेद् दशांशतो देवि पद्मपद्माक्षशर्कराः ।  
सर्पिषा स्तम्भनं सद्यो वादितस्करपाथसाम् [ख्: वह्नि] ॥ ७७ ॥  
  
रवौ मध्याह्नवेलायां जपेदयुतसङ्ख्यया ।  
हुनेद् दशांशमीशानि घृतपद्माक्षनागरान् ॥ ७८ ॥  
  
तर्पयेत् पयसा सद्यो मोहनं द्युसदामपि ।  
रवौ सायं जपेन्मूलं नदीतीरस्थितो रहः ॥ ७९ ॥  
  
अयुतं तद्दशांशेन हुनेत् पद्माक्षपर्पटान् ।  
घृतेन दध्ना सन्तर्प्य मारणं द्विषतां भवेत् ॥ ८० ॥  
  
रवौ निशीथे सञ्जप्य मूलमन्त्रायुतं शिवे ।  
हुनेद् दशांशमम्भोजशटीघृतकुलत्थकैः ॥ ८१ ॥  
  
आकर्षणं भवेत् सद्यो देवि नाकस्त्रियामपि ।  
रवौ ब्राह्मे मुहूर्ते तु स्नात्वा तत्र जपेज्जले ॥ ८२ ॥  
  
अयुतं मूलविद्याया दशांशं जुहुयात् सुधीः ।  
घृतमत्स्यण्डकर्पूर पद्मपद्माक्षकेसरान् ॥ ८३ ॥  
  
इन्द्रोऽपि वशतां याति किं पुनः क्षुद्रभूमिपः ।  
सूर्योदये जपेद्विद्यां साधकोऽयुतसङ्ख्यया ॥ ८४ ॥  
  
जुहुयात् सर्पिरम्भोज मुस्तापर्पटशर्कराः ।  
विषेण तर्पयेद् देवं भवेद्विद्वेषणं द्विषाम् ॥ ८५ ॥  
  
रवावर्धोदिते देवि कूपभूमौ जपेन्मनुम् ।  
अयुतं तद्दशांशेन हुनेद् घृतयवाकणाः ॥ ८६ ॥  
  
अम्भोजकेसरं शुण्ठीं [ङ्: कण्टीं] शान्तिर्भवति तत्क्षणात् ।  
अतिवृष्टेरनावृष्टेः राजभीतेर्महेश्वरि ॥ ८७ ॥  
  
रवावस्तङ्गतेऽप्यर्धे जपेद्वानीरमूलके ।  
मन्त्रायुतं महादेवि जुहुयाद् घृतगोपयः ॥ ८८ ॥  
  
प्। १६७)  
  
पद्मपद्माक्षकिञ्जल्क मत्स्यण्डार्कदलानि च ।  
दशांशं तर्पयेद् दध्ना क्षीरेण सितया सुधीः ॥ ८९ ॥  
  
महापुष्टिर्भवेल्लोके देवानामपि दुर्लभा ।  
इत्येष पटलो गुह्यः सवितुश्चातिवल्लभः ॥ ९० ॥  
  
सर्वमन्त्रमयो दिव्यो गोपनीयो मुमुक्षुभिः ।  
  
इति श्रीरुद्रयामले तन्त्रे श्रीदेवीरहस्ये सूर्यपटलनिरूपणमेकत्रिंशः   
पटलः ॥ ३१ ॥  
अथ  
  
द्वात्रिंशः पटलः ।  
  
श्रीभैरव उवाच ।  
  
अद्याहं सवितुर्वक्ष्ये नित्यपूजारहस्यकम् ।  
पद्धतिं परमां दिव्यां शृणु पार्वति सादरम् ॥ १ ॥  
  
पञ्चकृत्यमकृत्वा यो गायत्रीं सञ्जपेच्छिवे ।  
स पातकी भवेद्रोगी यदिदं शिवशासनम् ॥ २ ॥  
  
सवितुर्नित्यपूजायाः पद्धतिं गद्यरूपिणीम् ।  
सर्वतत्त्वरहस्याढ्यां वक्ष्येऽहं प्राणवल्लभे ॥ ३ ॥  
  
ब्राह्मे मुहूर्ते उत्थाय बद्धपद्मासनः   
स्वशिरःस्थसहस्राराधोमुखकमलकर्णिकामध्यवर्तिनं श्रीगुरुं   
चिदानन्दस्वरूपं ध्यात्वा नुत्वा तद्दर्शनानन्दाप्लुतो भूत्वा हंसः सोहं   
स्वाहा इति सञ्जप्य जपं हंसाय निवेद्य सोहं हंसः स्वाहा इति ध्यात्वा   
जप्त्वा गुरवे निवेद्य   
  
प्। १६८)  
  
तदाज्ञां गृहीत्वा बहिरागत्य मलादीन् सन्त्यज्य वर्णानुरूपं शौचं   
विधाय देवं ध्यात्वा प्राणायामत्रयं विधाय तत्त्वत्रयेणाचम्य   
दन्तधावनं कुर्यात् । तद्यथा क्लीं सर्वजनमनोहराय कामदेवाय वौषट् इति   
दन्तान् संशोध्य ह्रामिति गण्डूषत्रयं विधाय प्रणवेन त्रिराचम्य   
शिरोमुखहृत्कुक्षिनाभिपृष्ठलिङ्गजानुपादेषु प्रत्येकं   
मूलबीजाक्षराणि न्यसेत् । तत उपस्पृश्य मायाबीजेन ताराद्येन   
प्राणायामत्रयं कुर्यात् । पूरकं १६ कुम्भकं ६४ रेचकं ३२ इति   
प्राणापानसमानोदानव्यानादीन् नियम्य नद्यादौ गत्वा मृत्त्रयं मूलेन   
त्रिधाभिमन्त्र्य मलापकर्षणं स्नानं निर्माय ॐगाङ्गीङ्गूं गङ्गे च   
यमुने चैव गोदावरि सरस्वति नर्मदे सिन्धुकावेरि जलेऽस्मिन् सन्निधिं कुरु ॥   
इत्यङ्कुशमुद्रया सूर्यमण्डलात्तीर्थान्यावाह्य ॐ भगवन् भवभूतेश   
ग्रहनायक भास्कर । चिद्रूप वेदनेत्रेश परमार्थाद्वय प्रभो ॥ यावत् त्वां   
तर्पयिष्यामि तावद्भानो इहावह । इत्यावाह्य तृतीयां मृदमङ्गे विलिप्य   
मूलं सप्तधा समुच्चार्य कुम्भमुद्रां प्रदर्श्य जले त्रिरुन्मज्जेत् । इति स्नात्वा   
देवं ध्यात्वा मूलेन देवायार्घ्यत्रयं दत्त्वा मूलविद्यां दशधा जप्त्वा   
सूर्यगायत्र्या महामार्तण्डायार्घ्यत्रयं दद्यात् । ॐह्रीं सूर्यरूपाय   
विद्महे ह्रींसः ज्योतीरूपाय धीमहि तन्नो हंसः प्रचोदयात् ३ । ॐहंसः   
महामार्तण्डाय प्रकाशशक्तिसहिताय एष तेऽर्घो नमः । इत्यर्घ्यत्रयं   
दत्त्वा मूलेन त्रिर्मार्जनपूर्वमाचम्य वासोऽन्यत् परिधाय सन्ध्यां कुर्यात् ।   
यथा जले त्र्यश्रं कृत्वा स्वदेह उपस्पृश्य वामहस्ते जलं धृत्वा   
दक्षहस्तेनाच्छाद्य लंवंरंयंहं इति त्रिरभिमन्त्र्य दक्षकरे धृत्वा   
तद्गलिताम्बुबिन्दुभिः स्वमूर्ध्नि द्वादशधा सम्मार्ज्य इडया   
तज्जलमन्तर्नीत्वा शारीरं कलुषं प्रक्षाल्य वामनासया विरेच्य तज्जलं   
कृष्णं पापरूपं स्ववामभागस्थवज्रशिलायामास्फालयेदिति   
मलापकर्षणं कृत्वा ॐह्रीं आत्मतत्त्वं शोधयामि स्वाहा ॐह्रीं   
विद्यातत्त्वं शोधयामि स्वाहा ॐह्रीं शिवतत्त्वं शोधयामि स्वाहा इति   
त्रिराचम्य पूर्ववत् १६ । ६४ । ३२ त्रिः प्राणानायम्य गायत्रीं दशधा जपेत् ।   
सवितुर्देवि गायत्रीं कौलिको दशधा जपेत् । महापातकयुक्तोऽपि सर्वरोगैः   
प्रमुच्यते ॥ इति जप्त्वा मूलं यथाशक्त्या जप्त्वा जपं देवाय समर्प्य   
मूलमुच्चार्य उद्वयन्तमनाभासं परमं व्योम चिन्मयम् । अव्ययं   
सच्चिदाकाशमद्यन्म  
  
प्। १६९)  
  
ज्योतिरुत्तमम् स्वाहा इत्युपस्थाय जलाञ्जलिं दत्त्वा पुनर्जले श्रीचक्रं वा   
योनिचक्रं बिन्दुमण्डितं विलिख्य मूलान्ते श्रीमहामार्तण्डदेवः सूर्यः   
सविता विस्फुरासहितस्तृप्यतामिति द्वादशवारं सन्तर्प्य प्रत्येकं   
परिवारदेवताः सन्तर्प्य पित्रादितर्पणं विधाय त्रिराचम्य स्नानेशाय   
वरुणाय ॐह्रूंश्रूंवां वरुणाय वौषट् इति नत्वा देवं सदेवीकं   
विसृज्य हृत्कुशेशयकोशान्तर्लीनं ध्यात्वा स्नानशाटीं निर्वर्त्य [ख्:   
निष्पीड्य] यागमण्डपमागच्छेदिति सन्ध्याविधिः ॥  
  
तत्र पादौ प्रक्षाल्य गेहान्तः प्रविश्य सामान्यार्घ्योदकेनाभ्युक्ष्य ॐह्रां   
देहल्यै नमः ॐगं गणपतये नमः ॐसं सरस्वत्यै नमः ॐदुं   
दुर्गायै नमः ॐक्षां क्षेत्रपालाय नमः मध्ये वास्तुदेवताभ्यो नमः इति   
पूर्वद्वारादारभ्योत्तरद्वारपर्यन्तमभ्यर्च्य द्वारोर्ध्वे गङ्गायै नमः   
दक्षिणे यमुनायै नमः द्वाराधः सरस्वत्यै नमः उत्तरे चक्रायै नमः   
मध्ये सुधार्णवाय नमः इति सम्पूज्य मूलेन निरीक्ष्य छोटिकाभिः   
सन्ताड्य यथार्हमासन उपविश्य शोधनं कुर्यात् ।  
  
ॐआं आसनशोधनमन्त्रस्य मेरुपृष्ठ ऋषिः सुतलं छन्दः कूर्मो   
देवता आसनशोधने विनियोगः । ॐप्रीं पृथिव्यै नमः ॐमहि त्वया   
धृता लोका देवि त्वं विष्णुना धृता । त्वं च धारय मां देवि पवित्रं कुरु   
चासनम् ॥ ॐक्रांह्रांह्रीं आधारशक्तिकमलासनाय नमः अं अनन्ताय   
नमः पद्मनालाय नमः पद्माय नमः परागेभ्यो नमः   
अष्टदलपद्मासनाय नमः सहस्रदलपद्मासनाय नमः ॐहंसः   
श्रीकर्णिकायै नमः सप्ततुरगेभ्यो नमः इति सम्पूज्य दिव्यदृष्ट्या   
दिव्यांस्तालत्रयेणान्तरिक्षगतान् वामपार्ष्णिघातत्रयेण भौमान्   
विघ्नानुत्सार्य अपसर्पन्तु ते भूता ये भूता भुवि संस्थिताः । ये भूता   
विघ्नकर्तारस्ते नश्यन्तु शिवाज्ञया ॥ इत्यक्षतप्रक्षेपेण भूतान्निःसार्य   
ॐह्रः अस्त्राय फडिति दिग्बन्धनं कृत्वा ॐहंसः मां रक्ष २ हूं फट्   
स्वाहा इत्यात्मरक्षां विधाय हूं फट् वामनासया वायुमापूर्य ह्रीं फट्   
कुम्भयित्वा सः फट् विरेच्य स्वात्मानं हंसरूपं ध्यात्वा ॐहूंहंसः   
इत्याकुञ्चेन कुलकुण्डलिनीं सार्धत्रिवलयां दीर्घाकारामुत्थाप्य   
प्रदीपकलिकाकारां बिसतन्तुतनीयसीं तडित्कोटिप्रभां चन्द्रकोटिशीतलां   
सूर्यकोटिदुर्दर्शां वह्निकोटिकरालां सुषुम्नामार्गेण षट्चक्रं भित्त्वा   
ब्रह्मपथान्तर्नीत्वा  
  
प्। १७०)  
  
परमशिवेन संयोज्य सामरस्योद्भवानन्दामृतेन सन्तर्प्य पुनस्तेनैव   
पथा मूलाधारं प्रापयित्वा वामे पापपुरुषं श्मश्रुलं रक्ताक्षं   
धूम्रवर्णं खड्गचर्मधरं स्वाङ्गुष्ठाकारं विचिन्त्य   
यंरंवंलंहं इति भूतबीजैः शोषण दाहन प्लावनादीन् कुर्यात् । यथा   
आदौ प्राणायामयोगेन यमिति वायुबीजेन षोडशवारजप्तेन शोषयेत् । ततो रमिति   
वह्निबीजेन चतुष्षष्टिवारजप्तेन दाहयेत् । वमिति वरुणबीजेन   
द्वात्रिंशद्वारजप्तेन प्लावयेत् । लमिति भूबीजेन दशधा जप्तेन देहं   
दृढं विचिन्त्य हमित्याकाशबीजेन दशधा जप्तेन शुन्यात्मकं   
स्वात्मानं ध्यात्वा हृदयारबिन्दकर्णिकायां देवं सूर्यं ध्यायेत् ।   
देदीप्यमानमुकुटं मणिकुण्डलमण्डितम् । देवं सहस्रकिरणं   
विस्फुरालिङ्गितं स्मरेत् । इति ध्यात्वा स्वात्मानं देवरूपं स्मृत्वा   
ॐआंह्रीङ्क्र्ॐह्रांह्रीं हंसः मम प्राणा इह प्राणा ८। मम जीव इह   
स्थितः ८। मम सर्वेन्द्रियाणि वाङ्मनश्चक्षुस्त्वक्श्रोत्रजिह्वाघ्राणप्राणाः   
इहैवागत्य सुखं चिरं तिष्ठन्तु स्वाहा इति   
भूतशुद्धिम्प्राणप्रतिष्ठाक्रमः । ततो मूलन्यासं विधाय मूलान्ते शिरसि   
त्रिः सूर्यं सम्पूज्य मन्त्रसङ्कल्पं कुर्यात् ।  
  
ॐ अस्य श्रीसूर्यपूजामन्त्रस्य श्रीब्रह्मा ऋषिः गायत्र्यं छन्दः श्रीसविता   
देवता ह्रां बीजं ह्रीं शक्तिः ॐकीलकम् धर्मार्थकाममोक्षार्थे   
सूर्यपूजायां विनियोगः । ब्रह्मऋषये नमः शिरसि गायत्र्यच्छन्दसे नमो   
मुखे श्रीसवित्रे देवतायै नमो हृदि ह्रां बीजाय नमो नाभौ ह्रीं शक्तये   
नमो गुह्ये ॐकीलकाय नमः पादयोः जपे विनियोगाय नमः सर्वाङ्गेषु ।   
ह्रां अङ्गुष्ठाभ्यां नमः ह्रीं तर्जनीभ्यां नमः ह्रूं   
मध्यमाभ्यां नमः ह्रैं अनामिकाभ्यां नमः ह्रौं कनिष्ठिकाभ्यां   
नमः ह्रः करतलपृष्ठाभ्यां नमः । ह्रां हृदयाय० । ह्रीं शिरसे० ।   
ह्रूं शिखायै० । ह्रैं कवचाय० । ह्रौं नेत्रा० । ह्रः अस्त्राय० । इति   
करषडङ्गन्यासः । ॐनमः शिरसि ह्रां नेत्रयोः ह्रीं मुखे सः हृदि   
सूं कुक्षौ र्यां नाभौ यं जानुनोः नं पादयोः मः शिरसः   
पादपर्यन्तमिति सप्तधा व्यापयेदिति मूलविद्यान्यासः ॥  
  
ॐह्रां ऋग्वेदात्मने सूर्याय नमः शिरसि । ॐह्रीं यजुर्वेदात्मने सूर्याय   
नमः कुक्षौ । ॐसः सामवेदात्मने सूर्याय नमो गुह्ये । ॐ अथर्ववेदात्मने   
सूर्याय नमः पादयोः । इति त्रिर्व्यापयेदिति वेदन्यासः ॥   
  
प्। १७१)  
  
ॐह्रां आत्मरूपाय सूर्याय हृदयाय नमः । ॐह्रीं परमात्मने सूर्याय   
शिरसे स्वाहा । ॐह्रूं सर्वभूतात्मने सूर्याय शिखायै० । ॐह्रैं   
ज्ञानात्मने सूर्याय कवचाय० । ॐह्रौं अन्तरात्मने सूर्याय नेत्रत्रयाय० ।   
ॐह्रः हंसात्मने सूर्याय अस्त्राय फट् । एवमङ्गुलीन्यासः । इत्यात्मन्यासः ॥  
  
ॐह्रां सोमात्मने सूर्याय अङ्गुष्ठाभ्यां० । ॐह्रीं भौमात्मने सूर्याय   
तर्जनीभ्यां० । ॐह्रूं बुधात्मने सूर्याय मध्यमाभ्यां० । ॐह्रैं   
जीवात्मने सूर्याय अनामिकाभ्यां० । ॐह्रौं शुक्रात्मने सूर्याय   
कनिष्ठिकाभ्यां० । ॐह्रः सौरात्मने सूर्याय करतलपृष्ठाभ्यां नमः ।   
एवं हृदयादिन्यासः । इति ग्रहन्यासः ॥  
  
ॐअंआंइंईंउंऊंऋंॠंऌंॡंएंऐंॐऔंअंअः सूर्याय नमः   
मूलाधारे । ह्रां कङ्खङ्गङ्घङ्ङं सूर्याय नमः मणिपूरे । ह्रीं   
चञ्छञ्जञ्झञ्ञं सूर्याय नमः स्वाधिष्ठाने । सः   
टण्ठण्डण्ढण्णं सूर्याय नमः अनाहते । सूर्याय तन्थन्दन्धन्नं   
सूर्याय नमः विशुद्धौ । नं पम्फम्बम्भम्मं सूर्याय नमः   
आज्ञायां । मः यंरंलंवंशंषंसंहंलङ्क्षं सूर्याय नमः   
करन्ध्रे । इति सप्तधा व्यापयेदिति मूलशुद्धिमातृकान्यासः ॥  
  
अंआं गायत्रीछन्दसे सूर्याय नमो ब्रह्मरन्ध्रे । इंईं त्रिष्ठुप्छन्दसे   
सूर्याय नमः आज्ञायां । उंऊं अनुष्टुप्छन्दसे सूर्याय नमो विशुद्धौ ।   
ऋंॠंऌंॡं उष्णिक्छन्दसे सूर्याय नमः अनाहते । एंऐं   
विराट्छन्दसे सूर्याय नमः स्वाधिष्ठाने । ॐऔं सम्राट्छन्दसे सूर्याय   
नमो मणिपूरे । अंअः बृहतीछन्दसे सूर्याय नमो मूलाधारे । इति सप्तधा   
व्यापयेदिति सप्तछन्दोन्यासः ॥   
  
ॐ गौराश्वाय सूर्याय नमो ब्रह्मरन्ध्रे । ह्रां पाण्डुराश्वाय सूर्याय   
नमः आज्ञायां । ह्रीं सिताश्वाय सूर्याय नमो विशुद्धौ । सः श्वेताश्वाय   
सूर्याय नमः अनाहते । सूर्याय हिमाश्वाय सूर्याय नमः स्वाधिष्ठाने ।   
नं क्षीराश्वाय सूर्याय नमो मणिपूरे । मः कुन्दाश्वाय सूर्याय नमो   
मूलाधारे । इति त्रिर्व्यापयेत् इति सप्ततुरगन्यासः ॥  
  
ॐ अजपादेवतायै सूर्याय नमः करन्ध्रे । ह्रां गायत्रीदेवतायै सूर्याय   
नमः आज्ञायां । ह्रीं सावित्रीदेवतायै सूर्याय नमो विशुद्धौ । सः   
सरस्वतीदेवतायै सूर्याय नमः अनाहते । सूर्याय त्र्यक्षरीदेवतायै सूर्याय   
नमः स्वाधिष्ठाने । नं ब्रह्मवादिनीदेवतायै सूर्याय नमो मणिपूरे । मः   
पञ्चमुखीदेवतायै   
  
प्। १७२)  
  
सूर्याय नमो मूलाधारे । इति त्रिर्व्यापयेदिति गायत्रीन्यासः ॥  
  
ॐ शिवतत्त्वाय सूर्याय नमो ब्रह्मरन्ध्रे । ह्रां शक्तितत्त्वाय सूर्याय   
नमः आज्ञायां । ह्रीं मायातत्त्वाय सूर्याय नमो विशुद्धौ । सः   
विद्यातत्त्वाय सूर्याय नमः अनाहते । सूर्याय कलातत्त्वाय सूर्याय नमः   
स्वाधिष्ठाने । नं नियतितत्त्वात्मने सूर्याय नमो मणिपूरे । मः आत्मतत्त्वाय   
सूर्याय नमो मूलाधारे । इति त्रिर्व्यापयेदिति तत्त्वन्यासः ॥  
  
ॐ कामरूपपीठेशाय सूर्याय नमो ब्रह्मरन्ध्रे । ह्रां   
उड्डीयानपीठेशाय सूर्याय नमः आज्ञायां । ह्रीं जालन्धरपीठेशाय   
सूर्याय नमो विशुद्धौ । सः पूर्णगिरिपीठेशाय सूर्याय नमः अनाहते ।   
सूर्याय मधुपुरीपीठेशाय सूर्याय नमः स्वाधिष्ठाने । नं   
अवन्तीपीठेशाय सूर्याय नमो मणिपूरे । मः वाराणसीपीठेशाय सूर्याय   
नमो मूलाधारे । मूलं कुरुक्षेत्रपीठेशाय सूर्याय नमः सर्वाङ्गेषु । इति   
त्रिर्व्यापयेदिति पीठन्यासः । इति द्वादशन्यासाः । यथोक्तम्-  
  
मुनिमायामूलविद्या वेदात्मग्रहशुद्धयः ।  
छन्दस्तुरगगायत्री तत्त्वपीठादयः पुनः ॥  
  
एते हि द्वादश न्यासाः सर्वतन्त्रेषु गोपिताः ।  
वर्णितास्तव देवेशि सर्वरोगापहारकाः ॥  
  
एतान् यः कुरुते न्यासान् सवितुः सर्वसिद्धये ।  
तस्य लक्ष्मीधनारोग्यविद्याकीर्तिसुखाप्तयः ॥  
न्यासान्ते भास्करं ध्यायेत् पूजाकोटिफलं लभेत् । इति ॥  
  
अथ मातृकान्यासः अं कं ५ आं अङ्गुष्ठाभ्यां नमः । इं चं ५ ईं   
तर्जनीभ्यां० । उं टं ५ ऊं मध्यमाभ्यां० । एं तं ५ ऐं अनामिकाभ्यां ।   
ॐ पं ५ औं कनिष्ठिकाभ्यां० । अं यंरंलंवंशंषंसंहंलङ्क्षः   
अः करतलपृष्ठाभ्यां नमः । इति करन्यासः । एवं षडङ्गन्यासः । इति   
स्वराद्यन्तमातृकान्यासः ॥   
  
अथ शुद्धमातृकान्यासः अं नमः शिरसि । आं नमो मुखवृत्ते । एवं इं   
दक्षनेत्रे । ईं वामनेत्रे । उं दक्षकर्णे । ऊं वामकर्णे । ऋं दक्षनासापुटे   
। ॠं वामे । ऌं दक्षगण्डे । ॡं वामे । एं ऊर्ध्वोष्ठे । ऐं अधरोष्ठे ।   
ॐ ऊर्ध्वदन्तपङ्क्तौ । औं अधोदन्तपङ्क्तौ । अं शिरसि । अः मुखे । कं   
दक्षबाहुमूले । खं कुर्परे । गं मणिबन्धे । घं अङ्गुलिमूले । ङं  
  
प्। १७३)  
  
अङ्गुल्यग्रे । चं वामबाहुमूले । छं कुर्परे । जं मणिबन्धे । झं   
अङ्गुलिमूले । ञं अङ्गुल्यग्रे । टं दक्षपादमूले । ठं जानुनि । डं गुल्फे ।   
ढं अङ्गुलिमूले । णं अङ्गुल्यग्रे । तं वामपादमूले । थं जानुनि । दं   
गुल्फे । धं अङ्गुलिमूले । नं अङ्गुल्यग्रे । पं दक्षपार्श्वे । फं वामे ।   
बं पृष्ठे । भं नाभौ । मं जठरे । यं हृदि । रं दक्षांसे । लं   
ककुदि । वं वामांसे । शं हृदादिदक्षहस्ताग्रान्तं । षं   
हृदादिवामहस्ताग्रान्तं । सं हृदादिदक्षपादाग्रान्तं । हं   
हृदादिवामपादाग्रान्तं । लं पादादिशिरःपर्यन्तं । क्षः नमः शिरसः   
पादपर्यन्तमिति त्रिर्व्यापयेत् । इति मातृकान्यासः ॥ ह्रीं नमः शिरसि हं नमो   
हृदि सः नमः पादयोः मूलं शिरसः पादपर्यन्तं त्रिर्व्यापयेदिति [घ्:   
इत्थं] न्यासं विधाय हृत्कमलकर्णिकान्तर्गतं देवं ध्यायेत्-   
  
जपादाडिमबिम्बाभं द्विभुजं चारुणाम्बरम् ।  
सप्ताश्वरथसंयुक्तं मणिकुण्डलमण्डितम् ॥  
  
कीयूरहाराभरणं कलशाम्भोजधारिणम् ।  
सवितारं जगन्नाथं विस्फुरालिङ्गितं भजे ॥   
  
एवं ध्यात्वा मानसोपचारैरभ्यर्च्य स्ववामे त्रिकोणवृत्तमण्डलं विलिख्य   
रं वह्निमण्डलाय दशकलात्मने नमः इति सम्पूज्य त्रिपदीं क्षालितां   
संस्थाप्य तत्र शङ्खं संस्थाप्य शङ्खे अं अर्कमण्डलाय   
द्वादशकलात्मने नमः इति सम्पूज्य तीर्थजलेनापूर्य सौः सोममण्डलाय   
षोडशकलात्मने नमः इत्यभ्यर्च्य हंसः सूर्याय ह्रीं नमः इति   
त्रिर्गन्धाक्षतपुष्पैः समभ्यर्च्य ॐगाङ्गीङ्गूं गङ्गे च यमुने चैव   
इत्यादिना सूर्यमण्डलात् तीर्थान्यङ्कुशमुद्रयावाह्य ॐह्रांह्रींसः   
हंसः शुचिषदे सूर्याय नमः [ङ्: स्वाहा] इति सम्पूज्य   
धेनुयोनिमत्स्यखशोल्कामुद्राः प्रदर्श्य प्रणमेत् ।  
  
दर्शनेनापि शङ्खस्य किं पुनः स्पर्शनेन च ।  
विलयं यान्ति पापानि हिमवद्भास्करोदये ॥  
  
इति सामान्यार्घ्यं विधाय सुधार्घ्यं कुर्यात् । यथा सामान्यार्घ्यस्य दक्षे   
त्रिकोणवृत्तचतुरश्रं विलिख्य सामान्यार्घ्योदकेनाभ्युक्ष्य ॐह्रां   
हृदयाय नमः पूर्वे । ॐह्रीं शिरसे स्वाहा दक्षिणे । ॐह्रूं शिखायै   
वषट् पश्चिमे   
  
प्। १७४)  
  
ॐह्रैं कवचाय हुं उत्तरे । ॐह्रौं नेत्रेभ्यो वौषट् अधः । ॐह्रः अस्त्राय   
फट् ऊर्ध्वे । इति सम्पूज्य ॐमितीशाने हमित्याग्नेये सः इति अग्रे इति त्र्यश्रं   
सम्पूज्य क्षालिताधारं संस्थाप्य रं वह्निमण्डलाय दशकलात्मने नमः   
इत्यभ्यर्च्य तत्र  
  
सौवर्णं राजतं वापि रक्तं वा मृण्मयं घटम् ।  
स्थापयेच्छोभितं दिव्यमालाभिः कुङ्कुमार्ञ्चितम् ॥  
  
इति संस्थाप्य हंसः सूर्यमण्डलाय द्वादशकलात्मने नमः इति सम्पूज्य   
मधुमात्रेणापूर्य तत्रानामिकाङ्गुष्ठाभ्याममृतधारापातेन   
सम्पूर्य सौः सोममण्डलाय षोडशकलात्मने नमः इति   
सोममण्डलादमृतीकरणमुद्रयामृतं ध्यात्वा तत्रानीय कुम्भे   
निःक्षिप्य अंआं इत्यादिक्षान्तमुच्चार्य मूलमुच्चार्य   
म्राम्म्रीम्म्रूम्म्रैम्म्रौम्म्रः अः अमृते अमृतोद्भवे अमृताकर्षिणि   
अमृतवर्षिणि महामार्तण्डमण्डलेश्वरि सुधादेवि परमानन्देश्वरि   
ह्रांह्रींसः हंसः सोहं स्वाहा इति दशधा जपेत् इति जप्त्वा   
  
सूर्यमण्डलसम्भूते वरुणालयसम्भवे ।  
अमाबीजमये देवि शुक्रशापाद्विमुच्यताम् ॥  
  
वेदानां [ङ्: देवानां] प्रणवो बीजं ब्रह्मानन्दमयं यदि ।  
तेन सत्येन देवेशि [घ्, ङ्: ते देवि] शुक्रशापाद्विमुच्यताम् ॥  
  
एकमेव परं ब्रह्म स्थूलसूक्ष्ममयं ध्रुवम् [ङ्: परं] ।  
कचोद्भवां ब्रह्महत्यां तेन ते नाशयाम्यहम् ॥  
  
कृष्णशापविनिर्मुक्ता त्वं मुक्ता ब्रह्मशापतः ।  
विमुक्ता रुद्रशापेन पवित्रा भव साम्प्रतम् ॥  
  
पवमानः परानन्दः पवमानः परो रसः ।  
पवमानं परं ब्रह्म तेन त्वां पावयाम्यहम् ॥   
  
इति त्रिः सम्पूज्य गङ्गादितीर्थान्यावाह्य धेनुयोनिमत्स्यमुद्राः प्रदर्श्य   
हंसः सोहं स्वाहा इत्यमृतीकृत्य मूलं दशधा प्रजप्य   
गन्धाक्षतपुष्पैः सम्पूज्य महामृतमयं तीर्थं ध्यायेदिति   
घटस्थापनम् ॥  
  
प्। १७५)  
  
घटान्ते त्रिकोणं विलिख्य साधारं पात्रं संस्थाप्य घटामृतेनापूर्य   
अं नम इत्यादि क्षं नमः इत्यन्तां मातृकां सञ्जप्य मूलं तदुपरि   
जप्त्वा दिव्यखण्डं भावयेदिति परमं पात्रम् । परमपात्रान्ते गुरु शक्ति   
ग्रह वीरपाद्याचमनीयमधुपर्कपात्राणि संस्थाप्य   
गुरुशक्तिग्रहवीरपात्राणि तीर्थामृतेनापूर्य पाद्याचमनीयपात्रे जलं   
[घ्: पाद्यार्घ्याचमनीयपात्राणि जलेनापूर्य] मधुपर्कपात्रे   
घृतमधुसितादि निःक्षिपेत् । ततः पूजाद्रव्याणि परमपात्रामृतेनाभ्युक्ष्य   
धेनुयोन्यमृतीकरणमुद्राः प्रदर्श्य श्रीचक्रं रत्नपीठाधारोपरि   
ध्यात्वा बिन्दुविराजमान त्रिकोणमण्डित वसुकोणाञ्चित सुवृत्तविराजित   
वसुदलखचित वृत्तत्रयविलसित धरणीसद्माश्रयं [ङ:   
सद्मपद्माश्रयं] श्रीचक्रं विलिख्य संस्थाप्य वा ॐह्रांह्रींसः   
हंसः सोहंसः स्वाहा अं आमित्यादिक्षान्तमुच्चार्य    
शिवशक्तिसदाशिवेश्वरशुद्धविद्यामाया-  
-jihvāghrāṇavākpāṇipādapāyūpasthaśabdasparśarūparasagandhākāśa-  
नमः । ॐह्रां अष्टदलपद्माय नमः । २। द्वादशदलपद्माय नमः । २।   
सहस्रदलपद्माय नमः । २। सप्तच्छन्दोभ्यो नमः । २। सप्ततुरगेभ्यो   
नमः । मूलं श्रीरत्नसिंहासनाय नमः इति सम्पूज्य पद्मकेसराञ्जलिं   
गृहीत्वार्घ्यमुद्रां बद्ध्वा श्रीदेवं पूर्वोक्तं ध्यात्वा मूलान्ते   
विस्फुरासहिताय श्रीसूर्याय पाद्याचमनीय मधुपर्काचमनीयार्घ्य-  
sūryanāḍīnirgataṃ vāyutejorūpaṃ puṣpamātraṃ dhyātvā  
  
bhagavan sarvalokeśaṃ sahasrakiraṇa prabho |  
yāvat tvāmarcayiṣyāmi tāvat sūrya ihāvaha ||  
  
iti śrībindubimbe puṣpaṃ dattvā bimbamudrayā jīvaṃ nyaset | oṃhrāṃhrīṃsaḥ   
haṃsaḥ yaṃraṃlaṃvaṃśaṃṣaṃsaṃhaṃlaṃkṣaṃ visphurāsahitasya śrīsūryasya   
prāṇā iha prāṇāḥ 16/ visphurāsahitasya śrīsūryasya jīva iha sthitaḥ 16/   
visphurāsahitasya śrīsūryasya sarvendriyāṇi 16/   
vāṅmanastvakcakṣuḥśrotrajihvāghrāṇaprāṇā ihaivāgatya sukhaṃ ciraṃ   
tiṣṭhantu svāhā iti prāṇān   
  
p. 176)  
  
dattvā āvāhanasaṃsthāpanasaṃnirodhanāvaguṇṭhanasaṃmukhī   
(karaṇasuprasannāmṛtīkaraṇaparamī) karaṇānupūrvaṃ   
dhenuyonimatsyapadmabimbabhānukhaśolkāmudrāḥ pradarśya mūlānte bhagavan   
sūrya idaṃ ratnasiṃhāsanamāsyatām | mūlānte paramāvaraṇadevatā   
raśmimaṇḍalānnirgatā dhyātvā mūlaṃ pādyācanīya   
madhuparkācamanīyapātrebhyaḥ sarvaṃ samarpya mūlānte bhagavannarghyaṃ   
[kh: sūrya] gṛhāṇa vauṣaṭ mū0 gandhaṃ gṛhāṇa namaḥ mū0   
puṣpāṇi gṛhāṇa vaṣaṭ mū0 sarvāṅge gaṅgodakaṃ namaḥ mū0 bhagavan   
ratnavastrālaṅkārādi gṛhāṇa namaḥ mū0 bhagavan ratnapāduke gṛhāṇa   
namaḥ mū0 bhagavan ratnasiṃhāsanaṃ namaḥ mū0 gandhākṣatapūrvaṃ puṣpāṇi   
gṛhāṇa namo vauṣaṭ mū0 bhagavan dhūpaṃ gṛhāṇa namaḥ mū0 bhagavan   
dīpaṃ gṛhāṇa namaḥ iti khaśolkayā sarvaṃ dattvā ātmapuratastryaśraṃ   
savṛttaṃ bhūmau vilikhya tatra sādhāraṃ pātraṃ saṃsthāpya naivedyaṃ nivedya   
mūlenāmṛtīkṛtya khaśolkayā nirīkṣya mūlaṃ daśadhā japtvā   
dhenuyonimudre pradarśya oṃhrāṃhrīṃsaḥ bhagavan sūrya apośānaṃ namaḥ   
amṛtopastaraṇamasi svāhā iti jalaṃ dattvā puṇḍrakamudrāṃ pradarśya   
grāsamudrayā''ghrāya mūlānte devaṃ saṃtṛptaṃ dhyātvā idamācamanīyaṃ   
svadhā (amṛtāpidhānamasi svāhā) mū0 tāmbūlaṃ namaḥ mūlānte   
saptadhā paramapātrāmṛtena santarpya visphurāmapi triḥ santarpya praṇamet |   
tataḥ parivāradevatā dhyāyet | yathā-   
  
saumyāni raktavarṇāni varadābjakarāṇi ca |  
bhūṣitāni dvihastāni bhānoraṅgāni bhāvayet ||  
  
daṃṣṭrākarālamatyugraṃ prajvalatpāvakaprabham |  
tarjayad vighnasaṅghātamitthamastraṃ vicintayet ||  
  
somaṃ kumudakundābhaṃ bhaumaṃ cāmīkaraprabham |  
nīlaratnanibhaṃ saumyaṃ guruṃ gorocanānibham ||  
  
gokṣīrasannibhaṃ śukraṃ śaniṃ nīlāñjanaprabham |  
kāmarūpadharāḥ sarve divyāmvaravibhūṣaṇāḥ ||  
  
vāmorunyastasaddhastā dakṣahastābhayapradāḥ |  
  
p. 177)  
  
dhyānapūrvaṃ grahānevaṃ subhaktyā kauliko'rcayet ||  
  
iti puṣpāñjaliṃ dattvā vīrapātrāmṛtena saṃhṛtikrameṇa svavāmāvṛttyā   
pūjayet | dvāḥsthādidevāyudhadhyānārcanāntaṃ pūjākramaḥ iti śivaśāsanam   
yathā laṃ indraśrīpādukāṃ pūjayāmi tarpayāmi namaḥ vīrapātrāmṛtena   
tarpayet | raṃ agniśrīpādukāṃ pū0 | ṭaṃ yamaśrīpā0 | kṣaṃ nir-ṛtiśrī0 |   
vaṃ varuṇaśrī0 | yaṃ vāyuśrī0 | saṃ somaśrī0 [kh: kuṃ kubera0] | haṃ   
īśānaśrī0 | oṃ brahmaśrī0 | hrīṃ anantaśrī0 | iti padmapatrairabhyarcayet |   
(abhīṣṭasiddhiṃ0) iti prathamāvaraṇam |  
  
oṃ gaṃ gaṇeśaśrīpādukāṃ pū0 | oṃ caṃ caṇḍavetālaśrīpā0 | oṃ   
lolākṣaśrīpā0 | oṃ vikarālaśrī0 | iti gandhākṣatapuṣpairabhyarcya   
pūrvadakṣiṇapaścimottareṣu vāmāvartenāntardvāḥsthān saṃpūjayediti   
(abhīṣṭa0) iti dvitīyāvaraṇam ||  
  
mū0 guṃ svagurupādukāṃ pūjayāmi namaḥ tarpayāmi namaḥ iti   
gurupātrāmṛtena saṃpūjya vā saṃtarpya paṃ paramaguruśrī0 paṃ   
parameṣṭhiguruśrī0 iti vṛttatrayeṣu vāyavyādīśāntaṃ saṃpūjayediti   
tṛtīyāvaraṇam ||  
  
sauḥ jyotsnādevīdīptāsahitasomaśrīpā0 | iti grahapātrāmṛtena tarpayet | saṃ   
sūkṣmāsahitamaṅgalaśrī0 | baṃ jayāsahitabudhaśrī0 | juṃ bhadrāsahitajīvaśrī0 |   
śrīṃ vimalāsahitaśukraśrī0 | śaṃ nirmalāsahitaśaniśrī0 | rāṃ   
vidyutāsahitarāhuśrī0 | kaṃ sarvatovaktrāsahitaketuśrī0 | iti   
gandhākṣatapadmaparāgairvāmāvartena vasudale pūrvādīśāntaṃ saṃpūjayediti   
caturthāvaraṇam ||  
  
oṃhrāṃhrīṃ tapanīsahitasūryaśrīpā0 | 3/ tāpinīsahitadivākaraśrī0 | 3/   
bodhinīsahitabhānuśrī0 | 3/ rodhinīsahitabhāskaraśrī0 | 3/ kalinīsahitaraviśrī0 | 3/   
śoṣiṇīsahitatvaṣṭṭaśrī0 | 3/ vareṇyāsahitatapanaśrī0 | 3/   
ākarṣiṇīsahitadharmaśrī0 | iti śrīparamapātrāmṛtena svavāmāvṛttyā   
vasukoṇe padmapatraiḥ saṃpūjayediti pañcamāvaraṇam ||  
  
oṃhrāṃhrīṃ māyāsahitahaṃsaśrīpā0 itīśāne | 3/ viśvāvatīsahitagrahapatiśrī0   
iti āgneye |  
  
p. 178)  
  
3/ hemaprabhāsahitatrayītanuśrī0 ityagre | iti gandhapuṣpākṣatairarcayediti   
ṣaṣṭhāvaraṇam ||  
  
3/ jagaddhvanimaye mātarghaṇṭāyai namaḥ iti saṃpūjya śanairvādayan   
mūlavidyāmuccārya śrīvisphurāsahitasavitṛśrī0 iti dvādaśavāraṃ śatapatraiḥ   
kevalamabhyarcayediti saptamāvaraṇam ||  
  
3/ ratnakalaśaśrīpā0 3/ suvarṇakamalaśrī0 iti paramapātrāmṛtena   
vāmadakṣiṇayoḥ karakamalayoḥ saṃpūjayedityaṣṭamāvaraṇam || itthaṃ saṃpūjya   
mūlena mūladevatāṃ triḥ santarpya praṇamet | tato mūladevatāsahitāya   
śrīsūryāya saparicchadāya paramānnaṃ naivedyaṃ nivedayāmi namaḥ mūlena   
dattvā mūlānte saptapradakṣiṇāni kṛtvā mūlānte merupuṇḍrakamudrāṃ   
pradarśya punaḥ punaḥ praṇamet ||  
  
dakṣiṇāntargatā vāmā vāmāntaragatāḥ parāḥ |  
aṅgulīryojayed devi cāṅguṣṭhau saṃukhau caret ||  
āvarttya vyomavad hastāvaṅguṣṭhau devyadhomukhau |  
merupuṇḍrakamudreyaṃ divyā bhāskaravallabhā ||  
naivedye ca praṇāme ca puṇḍrakākhyāṃ pradarśayet |  
  
iti natvā saṃkalpapūrvaṃ ṣaḍaṅgaṃ vidhāya prāṇāyāmatrayaṃ kṛtvā   
arkamālayā mūlaṃ yathāśaktyā japet | japānte-   
  
guhyātiguhyagoptā tvaṃ gṛhāṇāsmatkṛtaṃ japam |  
siddhirbhavatu me deva tvatprasādāt prabhākara [ṅ: jagatpriya; kh:   
divākara] ||  
  
iti japaṃ devāya samarpya yonimudrayā praṇamet | tataḥ   
kavacasahasranāmastavarājapāṭhaṃ kuryāt (vaiśvadevādinityakarma   
kuryāt) | tadapi bimbamudrayā devāya samarpya daṇḍavat praṇamya   
oṃhrīṃvīṃ vīravaṭukāya namaḥ | oṃyāṃyūṃyoṃ yoginībhyo namaḥ | oṃkṣāṃ   
kṣetrapālebhyo namaḥ | oṃtrāṃtroṃ tejaścaṇḍābhyāṃ [ṅ:   
tejaścaṇḍāya] namaḥ iti baliṃ nivedya oṃhrāṃhrūṃ sarvabhūtebhyaḥ   
sarvavighnakṛdbhyo balirvauṣaṭ iti baliṃ dattvā (tataḥ sūryasya   
kṣamāpayet)  
  
p. 179)  
  
śrīsāmayikaiḥ saha vīravandanaṃ vidhāya tadante oṃ sohaṃ haṃsaḥ svāhā   
ityānandapātraṃ śirasi niḥkṣipya paramānandamayo bhūtvā svātmānaṃ   
tejomayaṃ sūryarūpaṃ vibhāvya oṃhraḥ astrāya phaṭ sūryāstraṃ dhyātvā   
praṇamya puṣpāñjaliṃ dattvā bhānavīṃ mudrāṃ pradarśya saṃhāramudrayā   
śrīcakre bindubimbāt sūryatejomayaṃ puṣpamādāya piṅgalayāghrāya tatsauraṃ   
tejaḥ paramaśivena saṃyojya punarmūlādhāraṃ prāpayya svātmānaṃ   
tejomayarūpaṃ divyaṃ nāṭayan svaśaktyā saha yathāsukhaṃ viharet ||  
  
ityeṣā nityapūjāyāḥ paddhatirgadyarūpiṇī |  
tava snehena nirṇītā nākhyeyā kaulikaiḥ priye ||  
  
iti śrīrudrayāmale tantre śrīdevīrahasye sūryapūjāpaddhatinirūpaṇaṃ   
dvātriṃśaḥ paṭalaḥ || 32 ||  
atha   
  
trayastriṃśaḥ paṭalaḥ |  
  
śrībhairava uvāca |  
  
yo devadevo bhagavān bhāskaro mahasāṃ nidhiḥ |  
gāyatrīnāyako bhāsvān [k: śreṣṭhaḥ] saviteti pragīyate || 1 ||  
  
tasyāhaṃ kavacaṃ divyaṃ vajrapañjarakābhidham |  
sarvamantramayaṃ guhyaṃ [k: divyaṃ] mūlavidyārahasyakam || 2 ||  
  
sarvapāpāpahaṃ [k, kh: pāpaharaṃ] devi duḥkhadāridryanāśanam |  
  
p. 180)  
  
mahākuṣṭhaharaṃ puṇyaṃ [k: devi] sarvaroganivarhaṇam [k:   
nivāraṇam] || 3 ||  
  
sarvaśatrusamūhaghnaṃ saṃgrāme vijayapradam |  
sarvatejomayaṃ sarvadevadānavapūjitam || 4 ||  
  
raṇe rājabhaye ghore sarvopadravanāśanam |  
mātṛkāveṣṭitaṃ varma bhairavānananirgatam || 5 ||  
  
grahapīḍāharaṃ devi sarvasaṅkaṭanāśanam |  
dhāraṇādasya deveśi brahmā lokapitāmahaḥ || 6 ||  
  
viṣṇurnārāyaṇo devi raṇe daityāñjayiṣyati |  
śaṅkaraḥ sarvalokeśo vāsavo'pi divaspatiḥ || 7 ||  
  
oṣadhīśaḥ śaśī devi śivo'haṃ bhairaveśvaraḥ |  
mantrātmakaṃ para varma savituḥ sāramuttamam || 8 ||  
  
yo dhārayed bhuje mūrdhni ravivāre maheśvari |  
sa rājavallabho loke tejasvī vairimardanaḥ || 9 ||  
  
bahunoktena kiṃ devi kavacasyāsya dhāraṇāt |  
iha lakṣmīdhanārogya vṛddhirbhavati nānyathā || 10 ||  
  
paratra paramā muktirdevānāmapi durlabhā |  
kavacasyāsya deveśi mūlavidyāmayasya ca || 11 ||  
  
vajrapañjarakākhyasya munirbrahmā samīritaḥ |  
gāyatryaṃ chanda ityuktaṃ devatā savitā smṛtaḥ || 12 ||  
  
māyā bījaṃ śarat śaktirnamaḥ kīlakamīśvari |  
sarvārthasādhane devi viniyogaḥ prakīrtitaḥ || 13 ||  
  
asya śrīvajrapañjarakavacasya brahmā ṛṣiḥ gāyatryaṃ chandaḥ śrīsavitā   
devatā hrīṃ bījaṃ saḥ śaktiḥ namaḥ kīlakaṃ sarvārthasādhane   
vajrapañjarakavacapāṭhe viniyogaḥ ||  
  
p. 181)  
  
oṃaṃāṃiṃīṃ śiraḥ pātu oṃ sūryo mantravigrahaḥ |  
uṃūṃṛṃṝṃ lalāṭaṃ me hrāṃ raviḥ pātu cinmayaḥ || 14 ||  
  
ḷṃḹṃeṃaiṃ pātu netre hrīṃ mamāruṇasārathiḥ |  
oṃauṃaṃaḥ śrutī pātu saḥ sarvajagadīśvaraḥ || 15 ||  
  
kaṃ.khaṃgaṃghaṃ pātu gaṇḍau sūṃ sūraḥ [k, kh: sūryaḥ]   
surapūjitaḥ |  
caṃchaṃjaṃjhaṃ ca nāsāṃ me pāturyāṃ aryamā prabhuḥ || 16 ||  
  
ṭaṃṭhaṃḍaṃḍhaṃ mukhaṃ pāyād yaṃ yogīśvarapūjitaḥ |  
taṃthaṃdaṃdhaṃ galaṃ pātu naṃ nārāyaṇavallabhaḥ || 17 ||  
  
paṃphaṃbaṃbhaṃ mama skandhau pātu maṃ mahasāṃ nidhiḥ |  
yaṃraṃlaṃvaṃ bhujau pātu mūlaṃ sakalanāyakaḥ || 18 ||  
  
śaṃṣaṃsaṃhaṃ pātu vakṣo mūlamantramayo dhruvaḥ |  
laṃkṣaḥ kukṣiṃ sadā pātu grahanātho dineśvaraḥ || 19 ||  
  
ṅaṃñaṃṇaṃnaṃmaṃ me pātu pṛṣṭhaṃ divasanāyakaḥ |  
aṃāṃiṃīṃ uṃūṃṛṃṝṃ nābhiṃ pātu tamopahaḥ || 20 ||  
  
ḷṃḹṃeṃaiṃ oṃauṃaṃaḥ liṅgaṃ me'vyād graheśvaraḥ |  
kaṃkhaṃgaṃghaṃcaṃ chaṃjaṃjhaṃ kaṭiṃ bhānurmamāvatu || 21 ||  
  
ṭaṃṭhaṃḍaṃḍhaṃ taṃthaṃdaṃdhaṃ jānū bhāsvān mamāvatu |  
paṃphaṃbaṃbhaṃ yaṃraṃlaṃvaṃ jaṅghe me'vyād vibhākaraḥ [k, kh:   
divākaraḥ] || 22 ||  
  
śaṃṣaṃsaṃhaṃlaṃkṣaḥ pātu mūlaṃ pādau trayītanuḥ |  
ṅaṃñaṃṇaṃnaṃmaṃ me pātu savitā sakalaṃ vapuḥ || 23 ||  
  
somaḥ pūrve ca māṃ pātu bhaumo'gnau māṃ sadāvatu |  
budho māṃ dakṣiṇe pātu nair-ṛtyām gurureva mām || 24 ||  
  
paścime māṃ sitaḥ pātu vāyavyāṃ māṃ śanaiścaraḥ |  
uttare māṃ tamaḥ pāyādaiśānyāṃ māṃ śikhī tathā || 25 ||  
  
p. 182)  
  
ūrdhvaṃ māṃ pātu mihiro māmadhastājjagatpatiḥ |  
prabhāte bhāskaraḥ pātu madhyāhne māṃ dineśvaraḥ || 26 ||  
  
sāyaṃ vedapriyaḥ pātu niśīthe visphurāpatiḥ |  
sarvatra sarvadā sūryaḥ pātu māṃ cakranāyakaḥ || 27 ||  
  
raṇe rājakule dyūte vivāde śatrusaṅkaṭe [kh: deśa] |  
saṅgrāme ca jvare roge pātu māṃ savitā prabhuḥ || 28 ||  
  
oṃoṃoṃ uta oṃu-ūhasamayaḥ [k, kh, g: sahā]   
sūryo'vatānmāṃ bhayād  
hrāṃhrīṃhruṃ [k, kh, g: sa] hahahā hasauḥ hasahasauḥ   
haṃso'vatāt sarvataḥ |  
saḥsaḥsaḥ sasasā nṛpādvanacarāccaurādraṇāt saṃkaṭāt   
pāyānmāṃ kulanāyako'pi savitā oṃhrīṃhasauḥ sarvadā || 29 ||  
  
drāṃdrīṃdrūṃ dahanaṃ tathā ca taraṇirbhāṃbhairbhayād bhāskaro   
rāṃrīṃrūṃ rururūṃ ravirjvarabhayāt kuṣṭhācca śūlāmayāt |  
aṃaṃāṃ vivivīṃ mahāmayabhayaṃ māṃ pātu mārtaṇḍako   
mūlavyāptatanuḥ sadāvatu paraṃ haṃsaḥ sahasrāṃśumān || 30 ||  
  
iti śrīkavacaṃ divyaṃ vajrapañjarakābhidham |  
sarvadevarahasyaṃ ca mātṛkāmantraveṣṭitam [kh: varṇa] || 31 ||  
  
mahārogabhayaghnaṃ ca pāpaghnaṃ manmukhoditam |  
guhyaṃ yaśaskaraṃ puṇyaṃ sarvaśreyaskaraṃ śive || 32 ||  
  
likhitvā ravivāre tu tiṣye vā janmabhe priye |  
aṣṭagandhena divyena sudhākṣīreṇa pārvati || 33 ||  
  
arkakṣīreṇa puṇyena bhūrjatvaci maheśvari |  
kanakīkāṣṭhalekhanyā kavacaṃ bhāskarodaye || 34 ||  
  
śvetasūtreṇa raktena śyāmenāveṣṭayed guṭīm |  
sauvarṇenātha saṃveṣṭya dhārayenmūrdhni vā bhuje || 35 ||  
  
p 183)  
  
raṇe ripūñjayed devi vāde sadasi jeṣyati |  
rājamānyo bhavennityaṃ sarvatejomayo bhavet || 36 ||  
  
kaṇṭhasthā putradā devi kukṣisthā roganāśinī |  
śiraḥsthā guṭikā divyā rājalokavaśaṅkarī || 37 ||  
  
bhujasthā dhanadā nityaṃ tejobuddhivivardhinī |  
vandhyā vā kākavandhyā vā mṛtavatsā ca yāṅganā || 38 ||  
  
kaṇṭhe sā dhārayennityaṃ bahuputrā prajāyate |  
yasya dehe bhavennityaṃ guṭikaiṣā maheśvari || 139 ||  
  
mahāstrāṇīndramuktāni brahmāstrādīni pārvati |  
taddehaṃ prāpya vyarthāni bhaviṣyanti na saṃśayaḥ || 40 ||  
  
trikālaṃ yaḥ paṭhennityaṃ kavacaṃ vajrapañjaram |  
tasya sadyo mahādevi savitā varado bhavet || 41 ||  
  
ajñātvā kavacaṃ devi pūjayed yastrayītanum |  
tasya pūjārjitaṃ puṇyaṃ janmakoṭiṣu niṣphalam || 42 ||  
  
śatāvartaṃ paṭhedvarma saptamyāṃ ravivāsare |  
mahākuṣṭhārdito devi mucyate nātra saṃśayaḥ || 43 ||  
  
nīrogo yaḥ paṭhedvarma daridro vajrapañjaram |  
lakṣmīvāñjāyate devi sadyaḥ sūryaprasādataḥ || 44 ||  
  
bhaktyā yaḥ prapaṭhed devi kavacaṃ pratyahaṃ priye |  
iha loke śriyaṃ [k, kh, g: sukhaṃ] bhuktvā dehānte   
muktimāpnuyāt || 45 ||  
  
iti śrīrudrayāmale tantre śrīdevīrahasye vajrapañjarākhyasūryakavacanirūpaṇaṃ   
trayastriṃśaḥ paṭalaḥ || 33 ||  
p. 184)  
  
atha  
  
catustriṃśaḥ paṭalaḥ |  
  
śrībhairava uvāca |  
  
devadevi mahādevi sarvābhayavaraprade |  
tvaṃ me prāṇapriyā prītā varado'haṃ tava sthitaḥ || 1 ||  
  
kiñcit prārthaya me premṇā vakṣye tatte tadāmyaham |  
  
śrīdevyuvāca |  
  
bhagavan devadeveśa mahārudra maheśvara || 2 ||  
  
yadi deyo varo mahyaṃ varayogyāsmyahaṃ yadi |  
devadevasya saviturvada nāmasahasrakam || 3 ||  
  
śrībhairava uvāca |  
  
etadguhyatamaṃ devi sarvasvaṃ mama pārvati |  
rahasyaṃ sarvadevānāṃ durlabhaṃ kāmanāvaham || 4 ||  
  
yo devo bhagavān sūryo vedakartā prajāpatiḥ |  
karmasākṣī jagaccakṣuḥ stotuṃ taṃ kena śakyate || 5 ||  
  
yasyādirmadhyamantaṃ ca surairapi na gamyate |  
tasyādidevadevasya saviturjagadīśituḥ || 6 ||  
  
mantranāmasahasraṃ te vakṣye sāmrājyasiddhidam |  
sarvapāpāpahaṃ [k, kh: pāpaharaṃ devi tantramantrā] devi   
tantravedāgamoddhṛtam || 7 ||  
  
māṅgalyaṃ pauṣṭikaṃ caiva rakṣoghnaṃ pāvanaṃ mahat |  
sarvamaṅgalamāṅgalyaṃ sarvapāpapraṇāśanam || 8 ||  
  
dhanadaṃ puṇyadaṃ puṇyaṃ śreyaskaraṃ yaśaskaram |  
  
p. 185)  
  
vakṣyāmi paramaṃ tattvaṃ mūlavidyātmakaṃ param || 9 ||  
  
brahmaṇo yat paraṃ brahma parāṇāmapi yat param |  
mantrāṇāmapi yat tattvaṃ mahasāmapi yanmahaḥ || 10 ||  
  
śāntānāmapi yaḥ śānto manūnāmapi yo manuḥ |  
yogināmapi yo yogī vedānāṃ praṇavaśca yaḥ || 11 ||  
  
grahāṇāmapi yo bhāsvān devānāmapi vāsavaḥ |  
tārāṇāmapi yo rājā vāyūnāṃ ca prabhañjanaḥ || 12 ||  
  
indriyāṇāmapi mano devīnāmapi yaḥ parā |  
nagānāmapi yo meruḥ pannagānāṃ ca vāsukiḥ || 13 ||  
  
tejasāmapi yo vahniḥ kāraṇānāṃ ca yaḥ śivaḥ |  
savitā yastu gāyatryāḥ paramātmeti kīrtyate || 14 ||  
  
vakṣye paramahaṃsasya tasya nāmasahasrakam |  
sarvadāridryaśamanaṃ sarvaduḥkhavināśanam || 15 ||  
  
sarvapāpapraśamanaṃ sarvatīrthaphalapradam |  
jvararogāpamṛtyughnaṃ sadā sarvābhayapradam || 16 ||  
  
tattvaṃ paramatattvaṃ ca sarvasārottamottamam |  
rājaprasādavijaya lakṣmīvibhavakāraṇam || 17 ||  
  
āyuṣkaraṃ puṣṭikaraṃ sarvayajñaphalapradam |  
mohanastambhanākṛṣṭi vaśīkaraṇakāraṇam || 18 ||  
  
adātavyamabhaktāya sarvakāmaprapūrakam |  
śṛṇuṣvāvahitā bhūtvā sūryanāmasahasrakam || 19 ||  
  
asya śrīsūryanāmasahasrasya śrībrahmā ṛṣiḥ gāyatryaṃ chandaḥ śrībhagavān   
savitā devatā hrāṃ bījaṃ saḥ śaktiḥ hrīṃ kīlakaṃ dharmārthakāmamokṣārthe   
sūryasahasranāmapāṭhe viniyogaḥ | dhyānam-   
  
kalpāntānalakoṭibhāsvaramukhaṃ sindūradhūlījapāvarṇaṃ ratnakirīṭinaṃ   
dvinayanaṃ śvetābjamadhyāsanam |  
  
p. 186)  
  
nānābhūṣaṇabhūṣitaṃ smitamukhaṃ raktāmbaraṃ cinmayaṃ   
sūryaṃ svarṇasarojaratnakalaśau dorbhyāṃ dadhānaṃ bhaje || 1 ||  
  
pratyakṣadevaṃ viśadaṃ sahasramarīcibhiḥ śobhitabhūmideśam |  
saptāśvagaṃ saddhvajahastamādyaṃ devaṃ bhaje'haṃ mihiraṃ hṛdabje || 2 ||  
  
oṃhrāṃhrīṃsaḥhaṃsaḥsohaṃ [ṅ: hsauḥ haṃsaḥ] savitā [kh:   
ādityaḥ] bhāskaro bhagaḥ |  
bhagavān sarvalokeśo bhūteśo bhūtabhāvanaḥ || 3 ||  
  
bhūtātmā sṛṣṭikṛt sraṣṭā kartā hartā jagatpatiḥ |  
ādityo varado vīro vīralo viśvadīpanaḥ || 4 ||  
  
viśvakṛd viśvahṛd bhakto bhoktā bhīmo'bhayāpahaḥ |  
viśvātmā puruṣaḥ sākṣī [ṅ: sākṣāt] paraṃ brahma parāt paraḥ || 5 ||  
  
pratāpavān viśvayonirviśveśo viśvatomukhaḥ |  
kāmī [k: kāmayogī] yogī mahābuddhirmanasvī [gh: mahasvī]   
manuravyayaḥ || 6 ||  
  
prajāpatirviśvavandyo vandito bhuvaneśvaraḥ |  
bhūtabhavyabhaviṣyātmā tattvātmā jñānavān guṇī || 7 ||  
  
sāttviko rājasastāmastamasvī karuṇānidhiḥ |  
sahasrakiraṇo bhāsvān bhārgavo bhṛgurīśvaraḥ || 8 ||  
  
nirguṇo nirmamo [kh: nirmalaḥ] nityo nityānando [g: nirānandaḥ]   
nirāśrayaḥ |  
tapasvī kālakṛt kālaḥ kamanīyatanuḥ kṛśaḥ || 9 ||  
  
durdarśaḥ sudaśo dāśo dīnabandhurdayākaraḥ [g: dayānidhiḥ] |  
dvibhujo'ṣṭabhujo dhīro daśabāhurdaśātigaḥ || 10 ||  
  
daśāṃśaphalado viṣṇurjigīṣurjayavāñjayī |  
jaṭilo nirbhayo bhānuḥ padmahastaḥ kuśīrakaḥ || 11 ||  
  
p. 187)  
  
samāhitagatirdhātā vidhātā kṛtamaṅgalaḥ |  
mārtaṇḍo kokadhṛt trātā rudro bhadrapradaḥ prabhuḥ || 12 ||  
  
arātiśamanaḥ śāntaḥ śaṅkaraḥ kamalāsanaḥ |  
avicintyavapuḥ (100) śreṣṭho mahācīnakrameśvaraḥ [kh:   
parākramaḥ] || 13 ||  
  
mahārtidamano dānto mahāmohaharo hariḥ |  
niyatātmā ca kāleśo dineśo bhaktavatsalaḥ || 14 ||  
  
kalyāṇakārī kamaṭhakarkaśaḥ kāmavallabhaḥ |  
vyomacārī mahān satyaḥ śambhurambhojavallabhaḥ || 15 ||  
  
sāmagaḥ pañcamo dravyo dhruvo dīnajanapriyaḥ |  
trijaṭo raktavāhaśca raktavastro ratipriyaḥ || 16 ||  
  
kālayogī mahānādo [kh: mahānandaḥ] niścalo dṛśyarūpadhṛk |  
gambhīraghoṣo nirghoṣo ghaṭahasto mahomayaḥ [k mayomayaḥ] || 17 ||  
  
raktāmbaradharo rakto raktamālyānulepanaḥ |  
sahasrahasto vijayo harigāmī harīśvaraḥ || 18 ||  
  
muṇḍaḥ kuṇḍī bhujaṅgeśo rathī surathapūjitaḥ |  
nyagrodhavāsī nyagrodho vṛkṣakarṇaḥ kulandharaḥ [ṅ: dhurandharaḥ] ||   
19 ||  
  
śikhī caṇḍī jaṭī [k: ghaṭī] jvālī jvālātejomayo vibhuḥ |  
haimo hemakaro [g: haimakarī] hārī haridratnāsanasthitaḥ || 20 ||  
  
haridaśvo jagadvāsī jagatāṃ patiriṅgilaḥ [kh: iṅginaḥ; ṅ: iṅgitaḥ] |  
virocano vilāsī ca virūpākṣo vikartanaḥ || 21 ||  
  
vināyako vibhāsaśca bhāso bhāsāṃ patiḥ patiḥ [k: prabhuḥ] |  
matimān ratimān svakṣo viśālākṣo viśāṃpatiḥ || 22 ||  
  
p. 188)  
  
bālarūpo giricaro gīrpatirgomatīpatiḥ |  
gaṅgādharo gaṇādhyakṣo gaṇasevyo gaṇeśvaraḥ || 23 ||  
  
girīśanayanāvāsī sarvavāsī satīpriyaḥ |  
satyātmakaḥ satyadharaḥ [k, kh: dharmā; kh, gh: satyaparaḥ]   
satyasandhaḥ sahasraguḥ || 24 ||  
  
apāramahimā mukto muktido mokṣakāmadaḥ |  
mūrtimān (200) dūrdharo'mūrtistuṭirūpo lavātmakaḥ || 25 ||  
  
prāṇeśo vyānado'pānasamānodānarūpavān |  
caṣako ghaṭikārūpo muhūrto dinarūpavān || 26 ||  
  
pakṣo māsa ṛturvarṣā dinakāleśvareśvaraḥ |  
ayanaṃ yugarūpaśca kṛtaṃ tretāyugastripāt || 27 ||  
  
dvāparaśca kaliḥ kālaḥ kālātmā kalināśanaḥ |  
manvantarātmako devaḥ śakrastribhuvaneśvaraḥ [k: śaktiḥ] || 28 ||  
  
vāsavo'gniryamo rakṣo varuṇo yādasāṃ patiḥ |  
vāyurvaiśravaṇaḥ śaivyo [k: śravyo girijo jaladāsanaḥ] girijo   
jalajāsanaḥ || 29 ||  
  
ananto'nantamahimā parameṣṭhī gatajvaraḥ |  
kalpāntakalanaḥ krūraḥ kālāgniḥ kālasūdanaḥ || 30 ||  
  
mahāpralayakṛt kṛtyaḥ kṛtyāśīryugavartanaḥ [k: vartakaḥ] |  
kālāvarto [gh: kalā] yugadharo yugādiḥ śahakeśvaraḥ || 31 ||  
  
ākāśanidhirūpaśca sarvakālapravartakaḥ |  
acintyaḥ subalo bālo balākāvallabho varaḥ || 32 ||  
  
varado vīryado vāgmī vākpatirvāgvilāsadaḥ [k, kh: vāgyoniḥ] |  
sāṃkhyeśvaro vedagamyo mantreśastantranāyakaḥ || 33 ||  
  
kulācāraparo nutyo nutituṣṭo nutipriyaḥ |  
  
p. 189)  
  
alasastulasīsevyastuṣṭā roganivarhaṇaḥ || 34 ||  
  
praskandano vibhāgaśca nīrāgo [kh, gh: nīrogaḥ] daśadikpatiḥ |  
vairāgyado vimānastho ratnakumbhadharāyudhaḥ || 35 ||  
  
mahāpādo mahāhasto mahākāyo mahāśayaḥ [k: śaniḥ] |  
ṛgyajuḥsāmarūpaśca tvaṣṭātharvaṇaśākhilaḥ [kh: śālinaḥ] || 36 ||  
  
sahasraśākhī sadvṛkṣo [kh: sadvyaktaḥ] mahākalpapriyaḥ pumān |  
kalpavṛkṣaśca mandāro (300) mandārācalaśobhanaḥ || 37 ||  
  
merurhimālayo [g, gh: himācalaḥ] mālī malayo malayadrumaḥ |  
santānakusumacchannaḥ santānaphalado virāṭ || 38 ||  
  
kṣīrāmbhodhirghṛtāmbhodhirjaladhiḥ kleśanāśanaḥ |  
ratnākaro mahāmānyo vaiṇyo [kh, gh: veṇyo vīṇādharaḥ] veṇudharo   
vaṇik || 39 ||  
  
vasanto mārasāmanto grīṣmaḥ kalmaṣanāśanaḥ |  
varṣākālo varṣapatiḥ śaradambhojavallabhaḥ || 40 ||  
  
hemanto hemakeyūraḥ śiśiraḥ śiśuvīryadaḥ |  
sumatiḥ sugatiḥ sādhurviṣṇuḥ sāmbo'mbikāsutaḥ || 41 ||  
  
sāragrīvo mahārājaḥ sunando nandisevitaḥ |  
sumeruśikharāvāsī saptapātālagocaraḥ || 42 ||  
  
ākāśacārī nityātmā vibhutvavijayapradaḥ |  
kulakāntaḥ kulādrīśo [g, gh: kulādhīśo vihārī] vinayī vijayī viyat ||   
43 ||  
  
viśvambharo viyaccārī [kh, g: viyad vyāpī] viyadrūpo viyadrathaḥ |  
surathaḥ sugatastutyo veṇuvādanatatparaḥ || 44 ||  
  
gopālo gomayo goptā pratiṣṭhāyī prajāpatiḥ |  
  
p. 190)  
  
āvedanīyo vedākṣo mahādivyavapuḥ surāṭ || 45 ||  
  
nirjīvo jīvano mantrī mahārṇavaninādabhṛt [kh: nādavān] |  
vasurāvartano nityaḥ sarvāmnāyaprabhuḥ sudhīḥ || 46 ||  
  
nyāyanirvāpaṇaḥ śūlī kapālī padmamadhyagaḥ |  
trikoṇanilayaścetyo bindumaṇḍalamadhyagaḥ || 47 ||  
  
bahumālo [kh: mālyaḥ] mahāmālo divyamālādharo japaḥ |  
japākusumasaṅkāśo japapūjāphalapradaḥ || 48 ||  
  
sahasramūrdhā devendraḥ sahasranayano raviḥ |  
sarvatattvāśrayo bradhno vīravandyo vibhāvasuḥ || 49 ||  
  
viśvāvasurvasupatirvasunātho visargavān |  
ādirādityalokeśaḥ sarvagāmī (400) kalāśrayaḥ || 50 ||  
  
bhogeśo devadevendro narendro havyavāhanaḥ |  
vidyādhareśo vidyeśo yakṣeśo rakṣaṇo guruḥ || 51 ||  
  
rakṣaḥkulaikavarado gandharvakulapūjitaḥ |  
apsarovandito'jayyo jetā daityanivarhaṇaḥ || 52 ||  
  
guhyakeśaḥ piśāceśaḥ kinnarīpūjitaḥ kujaḥ |  
siddhasevyaḥ samāmnāyaḥ sādhusevyaḥ saritpatiḥ || 53 ||  
  
lalāṭākṣo viśvadeho niyamī niyatendriyaḥ |  
arko'rkakāntaratneśo'nantabāhuralopakaḥ || 54 ||  
  
alipātradharo'naṅgo'pyambareśo'mbarāśrayaḥ |  
akāramātṛkānātho devānāmādirākṛtiḥ || 55 ||  
  
ārogyakārī cānandavigraho nigraho grahaḥ |  
ālokakṛt tathādityo vīrādityaḥ prajādhipaḥ || 56 ||  
  
ākāśarūpaḥ svākāra indrādisurapūjitaḥ |  
  
p. 191)  
  
indirāpūjitaścendurindralokāśrayastvinaḥ [g, gh: sthitaḥ] || 57 ||  
  
īśāna īśvaraścandra [kh: ścendraḥ] īśa īkāravallabhaḥ |  
unnatāsyo'pyuruvapurunnatādricaro guruḥ [ṅ: guḍaḥ] || 58 ||  
  
utpalo'pyuccalatketuruccairhayagatiḥ sukhī |  
ukārākārasukhitastathoṣmā nidhirūṣaṇaḥ || 59 ||  
  
anūrusārathiścoṣṇabhānurūkāravallabhaḥ |  
ṛṇahartā ṝlihasta ṝṛbhūṣaṇabhūṣitaḥ || 60 ||  
  
ḷptāṅga [k: kḷptāṅgaḥ] ḹmanusthāyī   
ḷḹgaṇḍayugojjvalaḥ |  
eṇāṅkāmṛtadaścīnapaṭṭabhṛd bahugocaraḥ || 61 ||  
  
ekacakradharaścaiko'nekarcakṣustathaikyadaḥ [kh: vaktradharaḥ] |  
ekārabījaramaṇa eaioṣṭhāmṛtākaraḥ || 62 ||  
  
oṃkārakāraṇaṃ brahma aukāraucityamaṇḍanaḥ |  
oaudantālirahito mahito mahatāṃ patiḥ || 63 ||  
  
aṃvidyābhūṣaṇo bhūṣyo lakṣmīśo'mbījarūpavān |  
aḥsvarūpaḥ (500) svaramayaḥ sarvasvaraparātmakaḥ || 64 ||  
  
aṃaḥsvarūpamantrāṅgaḥ [g: svarūpaḥ sakaliḥ] kalikālanivartakaḥ |  
karmaikavaradaḥ karmasākṣī kalmaṣanāśanaḥ || 65 ||  
  
kacadhvaṃsī ca kapilaḥ kanakācalacārakaḥ |  
kāntaḥ kāmaḥ kapiḥ krūraḥ kīraḥ keśanisūdanaḥ [k, gh:   
keśārisūdanaḥ] || 66 ||  
  
kṛṣṇaḥ kāpālikaḥ kubjaḥ kamalāśrayaṇaḥ kulī |  
kapālamocakaḥ kāśaḥ kāśmīraghanasārabhṛt || 67 ||  
  
kūjatkinnaragīteṣṭaḥ kururājaḥ [kh, g: kularājaḥ] kulandharaḥ |  
kuvāsī kulakauleśaḥ kakārākṣaramaṇḍanaḥ || 68 ||  
  
p. 192)  
  
khavāsī [ṅ: kharvāsī] kheṭakeśānaḥ khaḍgamuṇḍadharaḥ khagaḥ |  
khageśvaraśca khacaraḥ [kh: khecaraśca] khecarīgaṇasevitaḥ || 69 ||  
  
kharāṃśuḥ kheṭakadharaḥ khalahartā khavarṇakaḥ |  
gantā gītapriyo geyo gayāvāsī gaṇāśrayaḥ || 70 ||  
  
guṇātīto golagatirgucchalo guṇisevitaḥ |  
gadādharo gadaharo [kh: gadāhāraḥ] gāṅgeyavaradaḥ pragī [kh:   
sudhīḥ] || 71 ||  
  
giṅgilo gaṭilo [g: gajilaḥ] gānto gakārākṣarabhāskaraḥ |  
ghṛṇimān ghurghurārāvo ghaṇṭāhasto [kh: gajagaṇṭāhatākaraḥ]   
ghaṭākaraḥ || 72 ||  
  
ghanacchanno ghanagatirghanavāhanatarpitaḥ |  
ṅānto ṅeśo ṅakārāṅgaścandrakuṅkumavāsitaḥ || 73 ||  
  
candrāśrayaścandradharo'cyutaścampakasannibhaḥ |  
cāmīkaraprabhaścaṇḍabhānuścaṇḍeśavallabhaḥ || 74 ||  
  
cañcaccakorakokeṣṭaścapalaścapalāśrayaḥ |  
calatpatākaścaṇḍādriścīvaraikadharo'caraḥ || 75 ||  
  
citkalāvardhitaścintyaścintādhvaṃsī cavarṇavān |  
chatrabhṛcchalahṛcchandac [kh, g: hṛt]   
churikācchinnavigrahaḥ || 76 ||  
  
jāmbūnadāṅgado'jāto jinendro jambuvallabhaḥ |  
jambārirjaṅgiṭo [kh, g: jaṭilaḥ] jaṅgī janalokatamopahaḥ || 77 ||  
  
jayakārī (600) jagaddhartā jarāmṛtyuvināśanaḥ |  
jagattrātā jagaddhātā jagaddhyeyo [k, kh: yoniḥ] jagannidhiḥ || 78 ||  
  
jagatsākṣī jagaccakṣurjagannāthapriyo'jitaḥ |  
jakārākāramukuṭo jhañjāchannākṛtirjhaṭaḥ || 79 ||  
  
p. 193)  
  
jhillīśvaro jhakāreśo jhañjāṅgulikarāmbujaḥ |  
jhañākṣarāñcitaṣṭaṅkaṣṭiṭṭibhāsanasaṃsthitaḥ || 80 ||  
  
ṭītkāraṣṭaṅkadhārī ca ṭhaḥsvarūpaṣṭhaṭhādhipaḥ |  
ḍambharo ḍāmarurḍiṇḍī ḍāmarīśo ḍalākṛtiḥ || 81 ||  
  
ḍākinīsevito ḍāḍhī ḍaḍhagulphāṅguliprabhaḥ |  
ṇeśapriyo ṇavarṇeśo ṇakārapadapaṅkajaḥ || 82 ||  
  
tārādhipeśvarastathyastantrīvādanatatparaḥ |  
tripureśastrinetreśastrayītanuradhokṣajaḥ || 83 ||  
  
tāmastāmaraseṣṭaśca tamohartā tamoripuḥ |  
tandrāhartā tamorūpastapasāṃ phaladāyakaḥ || 84 ||  
  
tuṭyādikalanākāntastakārākṣarabhūṣaṇaḥ |  
sthāṇusthalīsthito nityaṃ sthaviraḥ sthaṇḍilaḥ sthulaḥ [kh, g: sthiraḥ]   
|| 85 ||  
  
thakārajānuradhyātmā devanāyakanāyakaḥ [k, kh: dānava] |  
durjayo duḥkhahā dātā dāridryacchedano damī [kh, g:   
cchedanodyanī] || 86 ||  
  
daurbhāgyahartā devendro dvādaśārābjamadhyagaḥ |  
dvādaśāntaikavasatirdvādaśātmā divaspatiḥ || 87 ||  
  
durgamo daityaśamano dūrago duratikramaḥ |  
durdhyeyo duṣṭavaṃśaghno dayānātho dayākulaḥ || 88 ||  
  
dāmodaro dīdhitimān dakārākṣaramātṛkaḥ |  
dharmabandhurdharmanidhirdharmarājo dhanapradaḥ || 89 ||  
  
dhanadeṣṭo dhanādhyakṣo dharādarśo dhurandharaḥ |  
dhūrjaṭīkṣaṇavāsī ca dharmakṣetro dharādhipaḥ || 90 ||  
  
dhārādharo dhurīṇaśca dharmātmā dharmavatsalaḥ |  
dharābhṛdvallabho dharmī dhakārākṣarabhūṣaṇaḥ || 91 ||  
  
p. 194)  
  
narmapriyo [g, gh: nandipriyaḥ] nandirudro (700) netā   
nītipriyo nayī |  
nalinīvallabho nunno nāṭyakṛnnāṭyavardhanaḥ || 92 ||  
  
naranātho nṛpastutyo nabhogāmī namaḥpriyaḥ |  
namonto namitārātirnaranārāyaṇāśrayaḥ || 93 ||  
  
nārāyaṇo nīlarucirnamrāṅgo nīlalohitaḥ |  
nādarūpo [kh: nādapriyaḥ] nādamayo nādabindusvarūpakaḥ || 94 ||  
  
nātho nāgapatirnāgo nagarājāśrito nagaḥ |  
nākasthito'nekavapurnakārākṣaramātṛkaḥ || 95 ||  
  
padmāśrayaḥ paraṃ jyotiḥ pīvarāṃsaḥ puṭeśvaraḥ |  
prītipriyaḥ premakaraḥ praṇatārtibhayāpahaḥ || 96 ||  
  
paratrātā paradhvaṃsī purāriḥ purasaṃsthitaḥ |  
pūrṇānandamayaḥ pūrṇatejāḥ pūrṇeśvarīśvaraḥ || 97 ||  
  
paṭolavarṇaḥ paṭimā pāṭaleśaḥ parātmavān |  
parameśavapuḥ prāṃśuḥ pramattaḥ praṇateṣṭadaḥ || 98 ||  
  
apārapāradaḥ pīnaḥ pītāmbarapriyaḥ paviḥ |  
pācanaḥ piculaḥ pluṣṭaḥ pramadājanasaukhyadaḥ || 99 ||  
  
pramodī [g, gh: pramadaḥ] pratipakṣaghnaḥ pakārākṣaramātṛkaḥ |  
phalaṃ bhogāpavargasya phalinīśaḥ phalātmakaḥ || 101 ||  
  
phulladambhojamadhyasthaḥ phulladambhojadhārakaḥ |  
sphuṭadyotiḥ [gh: sphuṭada dyotī] sphuṭākāraḥ sphaṭikācalacārakaḥ ||   
102 ||  
  
sphūrjatkiraṇamālī ca phakārākṣarapārśvakaḥ |  
bālo balapriyo bānto biladhvāntaharo [g, gh: hṛtaḥ] balī || 103 ||  
  
bālādirbarbaradhvaṃsī babvolāmṛtapānakaḥ |  
budho bṛhaspatirvṛkṣo bṛhadaśvo bṛhadgatiḥ || 104 ||  
  
bapṛṣṭho bhīmarūpaśca bhāmayo bheśvarapriyaḥ |  
  
p. 195)  
  
bhago bhṛgurbhṛgusthāyī bhārgavaḥ kaviśekharaḥ || 105 ||  
  
bhāgyado bhānudīptāṅgo bhanābhiśca bhamātṛkaḥ |  
mahākālo (800) mahādhyakṣo mahānādo mahāmatiḥ || 106 ||  
  
mahojjvalo manohārī manogāmī manobhavaḥ |  
mānado mallahā mallo merumandaramandiraḥ || 107 ||  
  
mandāramālābharaṇo mānanīyo manomayaḥ |  
modito madirāhāro mārtaṇḍo muṇḍamuṇḍitaḥ || 108 ||  
  
mahāvarāho mīneśo meṣago mithuneṣṭadaḥ |  
madālaso'marastutyo [g: malastutyaḥ] murārivarado manuḥ || 109 ||  
  
mādhavo medinīśaśca madhukaiṭabhanāśanaḥ |  
mālyavān medhano māro medhāvī musalāyudhaḥ || 110 ||  
  
mukundo murarīśāno marālaphalado madaḥ |  
madano [g: modanī] modakāhāro makārākṣaramātṛkaḥ || 111 ||  
  
yajvā yajñeśvaro yānto yogināṃ hṛdayasthitaḥ |  
yātriko yajñaphalado yāyī yāmalanāyakaḥ || 112 ||  
  
yoganidrāpriyo yogakāraṇaṃ yogivatsalaḥ |  
yaṣṭidhārī ca yantreśo yonimaṇḍalamadhyagaḥ || 113 ||  
  
yuyutsujayado yoddhā yugadharmānuvartakaḥ [kh: yogi] |  
yoginīcakramadhyastho yugaleśvarapūjitaḥ || 114 ||  
  
yānto yakṣaikatilako yakārākṣarabhūṣaṇaḥ |  
rāmo ramaṇaśīlaśca ratnabhānū rurupriyaḥ || 115 ||  
  
ratnamaulī [kh: mālī] ratnatuṅgo ratnapīṭhāntarasthitaḥ |  
ratnāṃśumālī ratnāḍhyo ratnakaṅkaṇanūpuraḥ || 116 ||  
  
p. 196)  
  
ratnāṅgadalasadbāhū ratnapādukamaṇḍitaḥ [kh: mālaika] |  
rohiṇīśāśrayo rakṣākaro rātriñcarāntakaḥ || 117 ||  
  
rakārākṣararūpaśca lajjābījāśrito lavaḥ |  
lakṣmībhānurlatāvāsī lasatkāntiśca lokabhṛt || 118 ||  
  
lokāntakaharo lāmāvallabho lomaśo'ligaḥ |  
loṅgeśvaro liṅganādo līlākārī lalambusaḥ || 119 ||  
  
lakṣmīvā&llokavidhvaṃsī lakārākṣarabhūṣaṇaḥ |  
vāmano vīravīrendro vācālo (900) vākpatipriyaḥ || 120 ||  
  
vācāmagocaro vānto vīṇāveṇudharo vanam |  
vāgbhavo vāliśadhvaṃsī vidyānāyakanāyakaḥ || 121 ||  
  
vakāramātṛkāmauliḥ śāmbhaveṣṭapradaḥ śukaḥ |  
śaśī śobhākaraḥ śāntaḥ śāntikṛcchamanapriyaḥ || 122 ||  
  
śubhaṅkaraḥ śuklavastraḥ śrīpatiḥ śrīyutaḥ śrutaḥ |  
śrutigamyaḥ śaradbījamaṇḍitaḥ śiṣṭasevitaḥ || 123 ||  
  
śiṣṭācāraḥ śubhācāraḥ śeṣaḥ śevālatāḍanaḥ |  
śipiviṣṭaḥ śiviḥ [kh, g: śivaḥ] śukrasevyaḥ śākṣaramātṛkaḥ ||   
124 ||  
  
ṣaḍānanaḥ ṣaṭkarakaḥ ṣoḍaśasvarabhūṣitaḥ |  
ṣaṭpadasvanasantoṣī ṣaḍāmnāyapravartakaḥ || 125 ||  
  
ṣaḍrasāsvādasantuṣṭaḥ ṣakārākṣaramātṛkaḥ |  
sūryabhānuḥ sūrabhānuḥ sūribhānuḥ sukhākaraḥ || 126 ||  
  
samastadaityavaṃśaghnaḥ samastasurasevitaḥ |  
samastasādhakeśānaḥ samastakulaśekharaḥ || 127 ||  
  
surasūryaḥ sudhāsūryaḥ svaḥsūryaḥ sākṣareśvaraḥ |  
haritsūryo haridbhānurhavirbhug havyavāhanaḥ || 128 ||  
  
p. 197)  
  
hālāsūryo homasūryo hutasūryo harīśvaraḥ |  
hrāṃbījasūryo hrīṃsūryo hakārākṣaramātṛkaḥ || 129 ||  
  
laṃbījamaṇḍitaḥ sūryaḥ kṣoṇīsūryaḥ kṣamāpatiḥ |  
kṣutsūryaḥ kṣāntasūryaśca laṃkṣaḥsūryaḥ sadāśivaḥ || 130 ||  
  
akārasūryaḥ kṣaḥsūryaḥ sarvasūryaḥ kṛpānidhiḥ |  
bhūḥsūryaśca bhuvaḥsūryaḥ svaḥsūryaḥ sūryanāyakaḥ || 131 ||  
  
grahasūrya ṛkṣasūryo lagnasūryo maheśvaraḥ |  
rāśisūryo yogasūryo mantrasūryo manūttamaḥ || 132 ||  
  
tattvasūryaḥ parāsūryo viṣṇusūryaḥ pratāpavān |  
rudrasūryo brahmasūryo vīrasūryo varottamaḥ || 133 ||  
  
dharmasūryaḥ karmasūryo viśvasūryo vināyakaḥ | (1000)  
itīdaṃ devadeveśi mantranāmasahasrakam || 134 ||  
  
devadevasya savituḥ sūryasyāmitatejasaḥ |  
sarvasāramayaṃ divyaṃ brahmatejovivardhanam || 135 ||  
  
brahmajñānamayaṃ puṇyaṃ puṇyatīrthaphalapradam |  
sarvayajñaphalaistulyaṃ sarvasārasvatapradam || 136 ||  
  
sarvaśreyaskaraṃ loke kīrtidaṃ dhanadaṃ param |  
sarvavrataphalodriktaṃ sarvadharmaphalapradam || 137 ||  
  
sarvarogaharaṃ devi śarīrārogyavardhanam |  
prabhāvamasya deveśi nāmnāṃ sahasrakasya ca || 138 ||  
  
kalpakoṭiśatairvarṣairnaiva śaknomi varṇitum |  
yaṃ yaṃ kāmamabhiṃdhyāyed devānāmapi durlabham || 139 ||  
  
taṃ taṃ prāpnoti sahasā paṭhanenāsya pārvati [ kh, g: sundari] |  
yaḥ paṭhecchrāvayedvāpi ṛṇoti niyatendriyaḥ || 140 ||  
  
p. 198)  
  
sa vīro dharmiṇāṃ rājā lakṣmīvānapi jāyate |  
dhanavāñjāyate loke putravān rājavallabhaḥ || 141 ||  
  
āyurārogyavān nityaṃ sa bhavet saṃpadāṃ padam |  
ravau paṭhenmahādevi sūryaṃ saṃpūjya kaulikaḥ || 142 ||  
  
sūryodaye raviṃ dhyātvā labhet kāmān yathepsitān |  
saṃkrāntau yaḥ paṭhed devi trikālaṃ bhaktipūrvakam || 143 ||  
  
iha loke śriyaṃ bhuktvā sarvarogaiḥ pramucyate |  
saptamyāṃ śuklapakṣe yaḥ paṭhedastaṃgate ravau || 144 ||  
  
sarvārogyamayaṃ dehaṃ dhārayet kaulikottamaḥ |  
vyatīpāte paṭhed devi madhyāhne saṃyatendriyaḥ || 145 ||  
  
dhanaṃ putrān yaśo mānaṃ labhet sūryaprasādataḥ |  
cakrārcane paṭhed devi japan mūlaṃ raviṃ smaran || 146 ||  
  
ravībhūtvā mahācīnakramācāravicakṣaṇaḥ |  
sarvaśatrūn vijityāśu labhellakṣmīṃ pratāpavān || 147 ||  
  
yaḥ paṭhet paradeśastho vaṭukārcanatatparaḥ |  
kāntāśrito vītabhayo bhavet sa śivasannibhaḥ || 148 ||  
  
śatāvartaṃ paṭhedyastu sūryodayayugāntare |  
savitā sarvalokeśo varadaḥ sahasā bhavet || 149 ||  
  
bahunātra kimuktena paṭhanādasya pārvati |  
iha lakṣmīṃ sadā bhuktvā paratrāpnoti tatpadam || 150 ||  
  
ravau devi likhedbhūrje mantranāmasahasrakam |  
aṣṭagandhena divyena nīlapuṣpaharidrayā || 151 ||  
  
pañcāmṛtauṣadhībhiśca nṛyukpīyūṣabindubhiḥ |  
vilikhya vidhivanmantrī yantramadhye'rṇaveṣṭitam || 152 ||  
  
guṭīṃ vidhāya saṃveṣṭya mūlamantramanusmaran |  
  
p. 199)  
  
kanyākartitasūtreṇa veṣṭayedraktalākṣayā || 153 ||  
  
suvarṇena ca saṃveṣṭya pañcagavyena śodhayet [kh, g: mūlamantreṇa   
mantrayet] |  
sādhayenmantrarājena dhārayenmūrdhni vā bhuje || 154 ||  
  
kiṃ kiṃ na sādhayed devi yanmamāpi sudurlabham |  
kuṣṭharogī ca śūlī ca pramehī kukṣirogavān || 155 ||  
  
bhagandharāturo'pyarśī aśmarīvāṃśca kṛcchravān |  
mucyate sahasā dhṛtvā guṭīmetāṃ sudurlabhām || 156 ||  
  
vandhyā ca kākavandhyā ca mṛtavatsā ca kāminī |  
dhārayedguṭikāmetāṃ vakṣasi smayatarpitā || 157 ||  
  
vandhyā labhet sutaṃ kāntaṃ kākavandhyāpi pārvati |  
mṛtavatsā bahūn putrān surūpāṃśa cirāyuṣaḥ || 158 ||  
  
raṇe gatvā guṭīṃ dhṛtvā śatrūñjitvā labhecchriyam |  
akṣatāṅgo mahārājaḥ sukhī svapuramāviśet || 159 ||  
  
yo dhārayed bhuje nityaṃ rājalokavaśaṅkarīm |  
guṭikāṃ mohanākarṣastambhanoccāṭanakṣamām || 150 ||  
  
sa bhavet sūryasaṅkāśo mahasā mahasāṃ nidhiḥ |  
dhanena dhanado devi vibhavena ca śaṃkaraḥ || 161 ||  
  
śriyendro yaśasā rāmaḥ pauruṣeṇa ca bhārgavaḥ |  
girā bṛhaspatirdevi nayena bhṛgunandanaḥ || 162 ||  
  
balena vāyusaṅkāśo dayayā puruṣottamaḥ |  
ārogyeṇa ghaṭodbhūtiḥ kāntyā pūrṇendusannibhaḥ || 163 ||  
  
dharmeṇa dharmarājaśca ratnai ratnākaropamaḥ |  
gāmbhīryeṇa tathāmbhodhirdātṛtvena baliḥ svayam || 164 ||  
  
siddhyā śrībhairavaḥ sākṣādānandena cidīśvaraḥ |  
  
p. 200)  
  
kiṃ pralāpena bahunā paṭhedvā dhārayecchive || 165 ||  
  
śṛṇuyād yaḥ paraṃ divyaṃ sūryanāmasahasrakam |  
sa bhaved bhāskaraḥ sākṣāt paramānandavigrahaḥ || 166 ||  
  
svatantraḥ sa prayātyante tadviṣṇoḥ paramaṃ padam |  
idaṃ divyaṃ mahat tattvaṃ sūryanāmasahasrakam || 167 ||  
  
aprakāśyamadātavyamavaktavyaṃ durātmane |  
abhaktāya kucailāya paraśiṣyāya pārvati || 168 ||  
  
karkaśāyākulīnāya durjanāyāghabuddhaye |  
gurubhaktivihīnāya nindakāya śivāgame || 169 ||  
  
deyaṃ śiṣyāya śāntāya gurubhaktiparāya ca |  
kulīnāya subhaktāya sūryabhaktiratāya ca || 170 ||  
  
idaṃ tattvaṃ [gh: idaṃ bhadraṃ] hi tattvānāṃ vedāgamarahasyakam |  
sarvamantramayaṃ gopyaṃ gopanīyaṃ svayonivat || 171 ||  
  
iti śrīrudrayāmale tantre śrīdevīrahasye sūryasahasranāmanirūpaṇaṃ   
catustriṃśaḥ paṭalaḥ || 34 ||  
atha  
  
pañcatriṃśaḥ paṭalaḥ |  
  
śrībhairava uvāca |  
  
adhunā devi vakṣyāmi strotraṃ mantranirūpaṇam |  
pañcamāṅgamayaṃ tattvaṃ sarvāpattāraṇaṃ dhruvam || 1 ||  
  
p. 201)  
  
aṣṭasiddhimayaṃ sādhyaṃ siddhidaṃ buddhivardhanam |  
sarvāmayapraśamanaṃ tejobalavivardhanam || 2 ||  
  
mahādāridryaharaṇaṃ putrapautrapradaṃ śive |  
bhogāpavargadaṃ loke rahasyaṃ mama pārvati || 3 ||  
  
stotrasyāsya mahādevi ṛṣirbrahmā smīritaḥ |  
gāyatryaṃ chanda ityuktaṃ devatā savitā smṛtaḥ || 4 ||  
  
bījaṃ ca vyoṣamākhyātaṃ māyā śaktiritīritā |  
praṇavaḥ kīlakaṃ devi viśvaṃ digbandhanaṃ tataḥ || 5 ||  
  
bhogāpavargasiddhyarthaṃ viniyogaḥ prakīrtitaḥ |  
  
asya śrīsūryastotramantrasya śrībrahmā ṛṣiḥ gāyatryaṃ chandaḥ savitā devatā   
hrāṃ bījaṃ hrīṃ śaktiḥ oṃ kīlakaṃ namo digbandhanaṃ bhogāpavargasiddhyarthe   
pāṭhe viniyogaḥ || dhyānam-   
  
dedīpyamānamukuṭaṃ maṇikuṇḍalamaṇḍitam |  
visphurāliṅgitaṃ dhyātvā stotrametadudīrayet || 6 ||  
  
kalpāntānalakoṭibhāsvaramukhaṃ sindūradhūlījapāvarṇaṃ ratnakirīṭinaṃ   
dvinayanaṃ śvetābjamadhyāsanam |  
nānābhūṣaṇabhūṣitaṃ smitamukhaṃ raktāmbaraṃ cinmayaṃ sūryaṃ   
svarṇasarojaratnakalaśau dorbhyāṃ dadhānaṃ bhaje || 7 ||  
  
vedādyaṃ nādabindusphuritaśaśikalālaṅkṛtaṃ mantramūlaṃ yo   
dhyāyedvedavidyādhyayanavirahito jāḍyapūrṇo daridraḥ |  
sadyaḥ sa kṣoṇipālojjvalamukuṭalasadratnanīrājitāṅghrirvāgīśaṃ jeṣyate   
[k, kh, g: jīyate] drāk surasadasi sudhāpūritābhiśca vāgbhiḥ || 8 ||  
  
śivākāraṃ vahniṃ śaśadharakalābindulalitaṃ vibho dhyāyeccitte   
manumukuṭaratnaṃ japati yaḥ |  
  
p. 202)  
  
sa saṃgrāme jitvā sakalaripusaṅghātamacirād bhavet samrāḍ bhūmau vrajati hi   
parāsustava padam || 9 ||  
  
vyomānalārūḍhamiti smared yo vāmākṣibindvīndukalābhirāmam |  
gadyādipadyāmṛtavarṣiṇī vāg vaktre vibho tasya karasthitā śrīḥ || 10 ||  
  
śaktiṃ bhaktiyuto japedyadi manormadhye smaran bhāskaraṃ rogārto   
nijaśaktikāmarasiko hālārasenālasaḥ |  
vīro vīryamayo nirāmayavapurbhūtveha bhuktvā śriyaṃ svargastrījanavījitaḥ sa   
bhagavan dhāmāvyayaṃ yāsyati || 11 ||  
  
sūryāyetyabhidhākṣarāṇi japate yo deva sūryodaye mūkaḥ śokayuto   
mahāmayamayo [kh: mahābhaya] dāridryapīḍākulaḥ |  
sadyo gadyasupadyasārasaralā niryāti vāṇī mukhāt tasyārogyatanorbhavanti   
bhagavan vaśyāḥ sadā saṃpadaḥ || 12 ||  
  
viśvaṃ viśvamanorvibho'ñcalagataṃ yo mānase sañjaped rātrau   
kāmakalāsamāhitatanuḥ kāmāturaḥ kautukī |  
kāmaṃ hanta tilottamottamatamā kāmābhirāmā'samā sadyastasya vaśībhaviṣyati   
majātejasvino māninaḥ || 13 ||  
  
maṇimukuṭamarīcisphītabhāsvallalāṭaṃ kanakakalaśadivyāmbhojahastārabindam |  
nikhilanigamagamyaṃ visphurāliṅgitāṅgaṃ   
manasi sarasijeṣṭaṃ sūryamīśaṃ namāmi || 14 ||  
  
bhūgehaśobhitapa(su)rāraṇabhūṣitāṣṭapatrāñcitātmavasukoṇasurāśra  
bindau |  
  
p. 203)  
  
devaṃ niṣaṇamuditāṃśusahasrabhāsvraddehaṃ bhajāmi   
bhagavantamanantamādyam || 15 ||  
  
iti stotraṃ mantrātmakamakhilatantroddhṛtamidaṃ paṭhet prātaḥsnāto   
mihirabhuvaneśasya bhavataḥ |  
bhaved bhogī bhūmau vibhavasahitaḥ kīrtisahitaḥ paratrānte viṣṇorvrajati paramaṃ   
dhāma savituḥ || 16 ||  
  
itīdaṃ devi pañcāṅgaṃ devadevasya bhāsvataḥ |  
tava snehānmayākhyātaṃ nākhyeyaṃ yasya kasyacit || 17 ||  
  
yadgṛhe vartate puṇyaṃ pañcāṅgaṃ paramātmanaḥ |  
savituḥ sarvasarvasvaṃ [g: tattva] rahasyaṃ guhyamuttamam || 18 ||  
  
tadgṛhe niścalā lakṣmīrdāsīva vasatiṃ caret |  
nāgnibhītirna dāridryaṃ na rogo nāpyupadravaḥ || 19 ||  
  
na rājabhītirno śokaḥ sadā sarvārthasaṃpadaḥ [k, kh: sarvadā saṃpado   
gṛhe] |  
idaṃ tattvaṃ hi tattvānāṃ rahasyaṃ devadurlabham || 20 ||  
  
adātavyamabhaktāya dātavyaṃ ca mahātmane |  
guhyātiguhyaguhyaṃ ca sūryapañcāṅgamuttamam || 21 ||  
  
sarvadā sarvathā gopyaṃ gopanīyaṃ svayonivat |  
  
iti śrīrudrayāmale tantre śrīdevīrahasye sūryastotranirūpaṇaṃ pañcatriṃśaḥ   
paṭalaḥ || 35 ||  
  
samāptaṃ sūryapañcāṅgam ||  
p. 204)  
  
atha  
  
ṣaṭtriṃśaḥ paṭalaḥ |  
  
lakṣmīnārāyaṇapañcāṅgam |  
  
śrībhairava uvāca |  
  
kailāsottuṅgaśikhare ratnarājivirājite |  
kalpadrumavanākīrṇe svarṇapāṣāṇamaṇḍite || 1 ||  
  
padmarāgaśilāmuktā maṇimāṇikyabhūṣite |  
vasantakusumāmoda gandhavāhaikavāhini || 2 ||  
  
navaratnaśilābhadra [kh: baddha] pīṭhasthaṃ parameśvaram |  
devadevaṃ jagannāthaṃ pārvatīsahitaṃ vibhum || 3 ||  
  
vasantaṃ [g: ramantaṃ] ca japantaṃ ca dhyāyantaṃ brahma śāśvatam |  
pannagābharaṇopetaṃ jaṭāmukuṭamaṇḍitam || 4 ||  
  
kapālakhaṭvāṅgakaraṃ varābhayadharaṃ haram |  
devadānavayakṣendra piśācoragasevitam || 5 ||  
  
gaṇagandharvasiddhaugha nāradārcitamavyayam |  
prasannavadanaṃ devaṃ devī dṛṣṭvā maheśvaram || 6 ||  
  
praṇamyotthāya sahasā baddhāñjalipuṭaṃ puraḥ |  
uvāca pārvatī devī [k: dīnā] śivaṃ trailokyanāyakam || 7 ||  
  
śrīdevyuvāca |  
  
p. 205)  
  
bhagavan devadeveśa devāsuranamaskṛta |  
tvaṃ śivaḥ sarvalokeśaḥ satyaḥ saccitsvarūpakaḥ || 8 ||  
  
anantaḥ paramātmeti trijagatkāraṇaṃ prabhuḥ |  
udbhūtisthitikṛnnityaṃ layakṛd bhuvaneśvaraḥ || 9 ||  
  
anādinidhano devastriguṇātmāpi nirguṇaḥ |  
kiṃ tat paraṃ mahattattvaṃ yajjapasyadya santatam || 10 ||  
  
tattattvaṃ śrotumicchāmi tvatto bhaktāsmi kiṅkarī |  
  
śrībhairava uvāca |  
  
lakṣavārasahasrāṇi vāritāsi punaḥ punaḥ |  
strīsvabhāvānmahādevi punarmāṃ paripṛcchasi || 11 ||  
  
bhaktyānayā prasanno'haṃ tava pārvati tattvataḥ |  
etadrahasyaṃ paramaṃ vakṣye guhyaṃ divaukasām || 12 ||  
  
avaktavyamidaṃ tattvamadātavyaṃ maheśvari |  
tava snehena vakṣyāmi nacākhyeyaṃ mahātmabhiḥ || 13 ||  
  
yo devadevo varado lakṣmīnārāyaṇo vibhuḥ [kh: prabhuḥ] |  
sargasthitikaro loke pralayāntakaro laye || 14 ||  
  
sa eva parameśāno devapannagarakṣasām |  
daityakinnarayakṣendra manujānalapāthasām || 15 ||  
  
brahmādikīṭaparyanta jagattritayakāraṇam |  
adhyakṣaḥ sāttvikaḥ sarvabhūtātmā parameśvaraḥ || 16 ||  
  
tasya devasya pañcāṅgaṃ paṭalaṃ paddhatiṃ śive |  
kavacaṃ tattvabhūtaṃ ca mantranāmasahasrakam || 17 ||  
  
stotraṃ japāmi deveśi smarāmi manasā sadā |  
paṭhāmyaharniśaṃ śāntaḥ paramānandakāraṇam || 18 ||  
  
p. 206)  
  
śrīdevyuvāca |  
  
pañcāṅgaṃ devadevasya lakṣmīnārāyaṇasya vai |  
śrotumicchāmyahaṃ nātha vaktumarhasi sāṃpratam || 19 ||  
  
śrībhairava uvāca |  
  
paramārthapradaṃ devi pañcāṅgaṃ sarvasiddhidam |  
vakṣyāmi parameśasya lakṣmīnārāyaṇasya te || 20 ||  
  
tatradau paṭalaṃ vakṣye mūlavidyārahasyakam |  
mantroddhāraṃ pravakṣyāmi lakṣmīnārāyaṇasya te || 21 ||  
  
aṣṭasiddhiṃpradaṃ sadyaḥ sādhakānāṃ sudurlabham |  
tāraṃ parā ca haritaṃ parā lakṣmīstato'bhidham || 22 ||  
  
lakṣmīnārāyaṇāyeti viśvamante manuḥ smṛtaḥ |  
nāsya vighno navā doṣo na bhītirna viparyayaḥ || 23 ||  
  
sākṣānmokṣaprado mantraḥ sarvārthaphaladāyakaḥ |  
varṇalakṣapuraścaryāṃ vināyaṃ cāsti doṣabhāk || 24 ||  
  
jīvahīno yathā dehaḥ sarvakarmasu na kṣamaḥ |  
puraścaraṇahīno'pi na mantraḥ phaladāyakaḥ || 25 ||  
  
vaṭe'raṇye śmaśāne ca śūnyāgāre catuṣpathe |  
ardharātre ca madhyāhne puraścaraṇamācaret [kh: mādiśet] || 26 ||  
  
varṇalakṣaṃ puraścaryāṃ tadardhaṃ vā maheśvari |  
ekalakṣāvadhiṃ kuryānnāto nyūnaṃ kadācana || 27 ||  
  
prathamaṃ guruhastena sādhakasya kareṇa vā |  
tataḥ svayaṃ caredbahvīḥ puraścaryā vidhānataḥ || 28 ||  
  
japād daśāṃśato homastaddaśāṃśena tarpaṇam |  
mārjanaṃ taddaśāṃśena taddaśāṃśena bhojanam || 29 ||  
  
p. 207)  
  
vinā daśāṃśahomena na tatphalamavāpnuyāt |  
pañcaratneśvarīṃ vidyāṃ lakṣmīnārāyaṇasya hi || 30 ||  
  
japet tāṃ pañcabhiḥ sārdhaṃ puraścaryāphalaṃ labhet |  
atha mantrasya deveśi saṃskāravidhimācaret || 31 ||  
  
vidhinā yena sadyastu sādhakaḥ siddhibhāgbhavet |  
utkīlayenmanuṃ devi tataḥ sañjīvayet punaḥ || 32 ||  
  
vidyāṃ śāpaharīṃ devi japet sadguruvaktrataḥ |  
siddhaṃ mantraṃ japedante punaḥ saṃpuṭitaṃ caret || 33 ||  
  
eṣa yogavaro mantro yogināṃ durlabhaḥ kalau |  
athotkīlanamācakṣe mantrasyāsya maheśvari || 34 ||  
  
parārṇaṃ haritaṃ bhūtiṃ māṃ nāma sakalāṃ paṭhet |  
viśvānte praṇavo devi sakṛduccārayet sudhīḥ || 35 ||  
  
mantrotkīlanametat syāt sarvatattvamayaṃ śive |  
mantrasañjīvanaṃ vakṣye śṛṇu pārvati sādaram || 36 ||  
  
parā vibhūtirmā tāraṃ nāmānte viśvamīritam |  
sañjīvanākhyo gadito mantrarājo maheśvari || 37 ||  
  
śivena varṇitāṃ vidyāṃ śive śāpaharīṃ japet |  
vakṣyāmi tava bhaktyāhaṃ guhyāṃ sarvārthadāyinīm || 38 ||  
  
tāraṃ parā virdeveśi brahmaśāpaṃ tataḥ paṭhet |  
mocaya dvayamuddhṛtya parā mā ṭhadvayaṃ japet || 39 ||  
  
vidyeyaṃ durlabhā loke lakṣmīnārāyaṇapriyā |  
siddhaṃ mantraṃ japenmantrī punaḥ saṃpuṭitaṃ caret || 40 ||  
  
saṃpuṭasya manuṃ vakṣye sarvāgamasamuddhṛtam |  
viśvamādau manuṃ paścānnāma cānte japet priye || 141 ||  
  
saṃpuṭākhyo manurdevi varṇito'yaṃ phalāptaye |  
  
p. 208)  
  
mantrasyāsya mahādevi varṇito'tra ṛṣiḥ śivaḥ || 42 ||  
  
triṣṭup chando mayākhyātaṃ devatāpi samīritā |  
lakṣmīnārāyaṇo devi bījaṃ lakṣmīrudāhṛtā || 43 ||  
  
śaktiḥ parā tathā tāraṃ kīlakaṃ samudāhṛtam |  
bhogāpavargasiddhyarthaṃ viniyogaḥ prakīrtitaḥ || 44 ||  
  
dhyānamasya pravakṣyāmi lakṣmīnārāyaṇasya te |  
yenaiva dhyānamātreṇa lakṣmīḥ sannidhimeṣyati || 45 ||  
  
pūrṇenduvadanaṃ pītavasanaṃ kamalāsanam |  
lakṣmyāśritaṃ caturbāhuṃ lakṣmīnārāyanaṃ bhaje || 46 ||  
  
tāramābhūtibījaistu ṣaḍdīrghāntairmaheśvari |  
nyāsaṃ kuryāt ṣaḍaṅgādi karaśuddhyādipūrvakam || 47 ||  
  
yantroddhāraṃ pravakṣyāmi sarvāśāsiddhidaṃ param |  
sarvasaṃmohanaṃ yantraṃ vāñchitaikapradāyakam || 48 ||  
  
bindustrikoṇaṃ vasvaśraṃ vṛttāṣṭadalamaṇḍitam |  
ṣoḍaśāraṃ ravṛttaṃ ca bhūgṛheṇopaśobhitam || 49 ||  
  
lakṣmīnārāyaṇasyaitacchrīcakraṃ paramārthadam |  
layāṅgaṃ devi vakṣyāmi bhogamokṣaphalapradam || 50 ||  
  
vedāgamarahasyāḍhyaṃ pūjākoṭiphalapradam |  
vajraśaktidaṇḍakhaḍga pāśayaṣṭidhvajāstataḥ || 51 ||  
  
śūlaṃ pūjyāḥ śive caite bāhyadvāreṣu sarvadā |  
indrāgniyamamāṃsāda varuṇānilavittadāḥ || 52 ||  
  
seśvarāḥ sādhakaiḥ pūjyā brahmānantādayastataḥ |  
keśavaṃ mādhavaṃ kṛṣṇaṃ govindaṃ madhusūdanam || 53 ||  
  
gaṅgādharaṃ śaṅkhadharaṃ cakrapāṇiṃ caturbhujam |  
padmāyudhaṃ kaiṭabhāriṃ ghoradaṃṣṭraṃ janārdanam || 54 ||  
  
p. 209)  
  
vaikuṇṭhaṃ vāmanaṃ caiva pūjayed garuḍadhvajam |  
ṣoḍaśāreṣu deveśi vāmāvartena sādhakaḥ || 55 ||  
  
tatrārcayenmahādevi mantrī gurucatuṣṭayam |  
asitāṅgaṃ haṃsaketuṃ vaṃśīpāṇiṃ ca pūjayet || 56 ||  
  
vṛttatrayeṣu deveśi sādhako gandhapuṣpakaiḥ |  
saṃhāraṃ rurukaṃ caṇḍaṃ bhūteśaṃ kālabhairavam || 57 ||  
  
kapālaṃ bhīṣaṇaṃ [kapālibhīṣaṇau iti sādhuḥ pāṭhaḥ] caiva tathā   
śmaśānabhairavam |  
pūjayet sādhakaḥ siddhyai vasupatre maheśvari || 58 ||  
  
viṣṇuṃ ca vāsudevaṃ ca devaṃ dāmodaraṃ tathā |  
nṛsiṃhaṃ ca mahādevi devaṃ saṅkarṣaṇaṃ tathā || 59 ||  
  
trivikramaṃ cāniruddhaṃ viśvaksenaṃ ca sādhakaḥ |  
lakṣmīśabdāṅkitaṃ devi vasukoṇeṣu pūjayet || 60 ||  
  
gaṅgāṃ ca yamunāṃ caiva tryaśre sarasvatīṃ tathā |  
pūjayedagravahnīśakramayogena pārvati || 61 ||  
  
lakṣmīnārāyaṇaṃ devaṃ pūjayed bindumaṇḍale |  
mahālakṣmīṃ rājyalakṣmīṃ siddhalakṣmīṃ ca pūjayet || 62 ||  
  
śaṅkhaṃ cakraṃ gadāṃ padmaṃ pūjayed bindumaṇḍale |  
gandhākṣataprasūnādi gurumālyavibhūṣaṇaiḥ || 63 ||  
  
saṃpūjyāmṛtakumbhasthairbindubhirmantrapūjitaiḥ |  
tarpayet sādhako devaṃ makāraiḥ pañcabhiḥ param || 64 ||  
  
layāṅgametadākhyātaṃ prayogānaṣṭa pārvati |  
vakṣye yena bhavet siddhirmantrasyāsya viśeṣataḥ || 65 ||  
  
stambhanaṃ mohanaṃ caiva māraṇākarṣaṇau tataḥ |  
vaśīkāraṃ tathoccāṭaṃ śāntikaṃ pauṣṭikaṃ tataḥ || 66 ||  
  
p. 210)  
  
eteṣāṃ sādhanaṃ vakṣye prayogāṇāṃ maheśvari |  
eṣāṃ sādhanamātreṇa mantrasiddhiḥ prajāyate || 67 ||  
  
ravau snātvā mahādevi gatvāśvatthatarostalam |  
japedayutamīśāni hunet tatra daśāṃśataḥ || 68 ||  
  
ghṛtamatsyaṇḍaguḍajaiḥ puṣpairānandamiśritaiḥ |  
stambhanaṃ jāyate sadyo vādivātārkapāthasām || 69 ||  
  
candre'rdharātravelāyāṃ gatvā śṛṅgāṭakaṃ sudhīḥ |  
diśo baddhvāsanaṃ śodhya prāṇāyāmaṃ vidhāya ca || 70 ||  
  
japenmūlaṃ hariṃ dhyātvā hutvā devi daśāṃśataḥ |  
ghṛtanāgarapunnāga karañjakusumāni ca || 71 ||  
  
tarpayitvā daśāṃśena mārjayitvā maheśvari |  
tadbhasmanā cared bhāle tilakaṃ sādhakottamaḥ || 72 ||  
  
trailokyaṃ sahasā dṛṣṭvā mohameṣyati tanmukham |  
bhaume gatvā śmaśānaṃ ca japedayutasaṃkhyayā || 73 ||  
  
huned daśāṃśato devi sarpirgodhūmapāyasam |  
dūrvāpatraṃ sāsavaṃ ca mṛtyuśca mriyate kṣaṇāt || 74 ||  
  
budhe gatvāṭavīṃ dūraṃ japej jhaṃjhātaṭe śive |  
ayutaṃ mūlamantraṃ ca hunet sarpiryavākaṇān || 75 ||  
  
dūrvāpūtāsapadmākṣapatrāṇi kusumāni ca |  
rambhāpi puratastasya sadyaḥ prādurbhaviṣyati || 76 ||  
  
gurau gatvā nadītīraṃ japet tatra daśāṃśataḥ |  
hunedājyena madhunā śaṭīcandrakarīrakān || 77 ||  
  
tadbhasmanā sādhitena trailokyaṃ vaśyameṣyati |  
śukre'śokataruṃ gatvā japedayutasaṃkhyayā || 78 ||  
  
hunet sarpirnāgapaṭaṃ śālicūrṇaṃ tuṣākulam |  
  
p. 211)  
  
tarpayedāsavājyekṣu rasairbhuktvā daśāṃśataḥ || 79 ||  
  
śatroḥ śambhusamānasya bhaveduccāṭanaṃ dhruvam |  
śanau gatvā nadītīraṃ japedayutasaṃkhyayā || 80 ||  
  
homo daśāṃśataḥ kāryo ghṛtapāyasakuṅkumaiḥ |  
sāraṇālairjambuphalaiḥ śāntikaṃ jāyate kṣaṇāt || 81 ||  
  
śubharkṣe śubhavāre vā gatvopavanamaṇḍalam |  
japedayutamīśāni hunedājyena paṅkajaiḥ || 82 ||  
  
sotpalaṃ sakaṇaṃ sāmlaṃ mahāpuṣṭiḥ prajāyate |  
etadrahasyaṃ paramaṃ tava bhaktyā mayoditam || 83 ||  
  
lakṣmīnārāyaṇasyedaṃ sarvasvaṃ paramārthadam |  
adātavyamabhaktebhyo duṣṭebhyo vīravandite || 84 ||  
  
mahācīnapadasthebhyo bhogadaṃ mokṣadaṃ kalau |  
gopyaṃ guhyatamaṃ tattvaṃ guhyādguhyatamaṃ śive |  
ānandakāraṇaṃ gopyaṃ gopanīyaṃ svayonivat || 85 ||  
  
iti śrīrudrayāmale tantre śrīdevīrahasye lakṣmīnārāyaṇapaṭalanirūpaṇaṃ   
ṣaṭtriṃśaḥ paṭalaḥ || 36 ||  
atha  
  
saptatriṃśaḥ paṭalaḥ |  
  
śrībhairava uvāca |  
  
adhunā devi vakṣye'haṃ gadyapadyaikarūpiṇīm |  
paddhatiṃ nityapūjāyā lakṣmīnārāyaṇasya te || 1 ||  
  
p. 212)  
  
brāhme muhūrte utthāya baddhapadmāsanaḥ   
svaśiraḥsthasahasrārādhomukhakamalakarṇikāntargataṃ nijaguruṃ   
śvetālaṅkārālaṅkṛtaṃ dhyātvā mānasairupacārairabhyarcya tadagre mūlaṃ   
svaśaktyā japtvā tajjapaṃ gurave samarpya tadājñāmādāya bahirāgatya dūraṃ   
malādi saṃtyajya varṇoktaṃ śaucamādāya nadyādau gatvā oṃklīṃ   
sarvajanapriyāya kāmadevāya namaḥ iti dantān viśodhya ātmaśuddhiṃ kṛtvā   
mṛttrayaṃ mūlena saṃśodhya malāpakarṣaṇaṃ snānaṃ kṛtvā mantrasnānaṃ   
caret | tatra mṛdā oṃgāṃgūṃ gaṅge ca yamune caiva godāvari sarasvati |   
narmade sindhukāveri jale'smin saṃnidhiṃ kuru || ityaṅkuśamudrayāvāhya mṛdā   
mūlaṃ deveśa bhaktisulabha parivārasamanvita | yāvat tvāṃ tarpayiṣyāmi tāvad   
deva ihāvaha || ityāvāhanādimudrāḥ pradarśya dhenuyonimatsyamudrāḥ   
pradarśya mṛdamaṅge vilipya jale tryaśraṃ vibhāvya tryaśre mūlaṃ vilikhya   
tatra mūlamuccaraṃstrirunmajjet | tataḥ sūryāyārghyatrayaṃ dadyāt   
oṃhrīṃhaṃsaḥ śrīsūryāya eṣa te'rgho namaḥ ityarghyatrayaṃ dattvā jalādāruhya   
vāsāṃsi [k, kh: vāsasī] paridhāpya dehaśuddhiṃ vidhāya   
mūlarṣinyāsādi vidhāya mūlaṃ yathāśaktyā japtvā'ghamarṣaṇaṃ kuryāt |   
vāmahaste jalaṃ dhṛtvā dakṣahastenācchādya yaṃraṃvaṃlaṃhaṃ iti   
saptadhābhimantrya tadgalitodakabindubhirmūlamuccaraṃścaturdaśadhā śiraḥ   
prokṣyāvaśiṣṭajalaṃ dakṣahaste dhṛtveḍayāntarnītvā pāpaṃ prakṣālya tajjalaṃ   
kaluṣaṃ vāmanāsāpuṭena bahī recayitvā   
vāmamārgasthaśilāyāmāsphālayedityaghamarṣaṇam [kh: bhāgastha] |  
  
tataḥ pūrvavannyāsaṃ vidhāya gāyatrīṃ japet oṃhrīṃ lakṣmīnārāyaṇāya   
vidmahe hsauḥ parabrahmaṇe dhīmahi hrīṃśrīṃ tannaḥ paramātmā pracodayāt 3 |   
iti yathāśaktyā japtvā anayā śrīgāyatryā sāṅgāya savāhanāya saparicchadāya   
saśaktikāya śrīlakṣmīnārāyaṇāya eṣa te'rgho namaḥ ityarghyatrayaṃ dattvā   
prāṇāyāmatrayaṃ kṛtvā iḍayā piba ṣoḍaśabhiḥ pavanaṃ kuru   
ṣaṣṭicatuṣṭayamantaragam [gh, ṅ: caturuttaraṣaṣṭi tato adhikam] |   
tyaja piṅgalayā śanakaiḥ śanakairdaśabhirdaśabhirdaśabhirdvyadhikaiḥ   
[gh, ṅ: sahitam] || itthaṃ prāṇāyāmatrayaṃ vidhāya oṃhrīṃ   
ātmatattvaṃ śodhayāmi svāhā oṃhrīṃ vidyātattvaṃ śodhayāmi svāhā oṃhrīṃ   
śivatattvaṃ śodhayāmi svāhā ityācamya pūrvavat sūryāyārghyatrayaṃ dattvā   
jale yantraṃ dhyātvā tatra yathāśaktyā tarpaṇaṃ kuryāt | mūlamuccārya  
  
p. 213)  
  
śrīsāṅgaḥ savāhanaḥ saparivāraḥ sadevīkaḥ lakṣmīnārāyaṇaḥ tṛpyatāmiti   
triḥ santarpya mūlavidyākṣaramuccārya ekaikāñjalinā parivārān santarpya   
devarṣipitṝn santarpya pūrvavat sūryāyārghyatrayaṃ dattvā   
(saṃhāramudrayā devatāṃ praṇamya) yāgamaṇḍapaṃ praviśediti   
sandhyāvidhiḥ ||  
  
tatra gṛhamāgatya pādau prakṣālya dvāramabhyukṣya   
dehalyagrataścaturaśravṛttamaṇḍalaṃ vilikhya tatra kṣālitādhāraṃ saṃsthāpya   
astrāya phaḍiti sādhāraṃ pātraṃ saṃsthāpya oṃ hṛdayāya namaḥ iti   
hṛnmantreṇāpūrya oṃ lakṣmīnārāyaṇasāmānyārghyāya namaḥ ityabhyarcya   
gaṅge iti tīrthamāvāhya dhenumudrāṃ pradarśya dvāramabhiṣecayediti   
sāmānyārghyavidhiḥ || pūrve gaṃ gaṇapataye namaḥ dakṣiṇe vāṃ vaṭukāya   
namaḥ paścime kṣāṃ kṣetrapālāya namaḥ uttare yāṃ yoginībhyo namaḥ dakṣe   
gāṃ gaṅgāyai namaḥ vāme yaṃ yamunāyai namaḥ ūrdhve saṃ sarasvatyai namaḥ   
adho dehalyāṃ astrāya phaṭ iti dvāradevīḥ saṃpūjya dvārāntaḥ praviśya   
vihitāsane upaviśya mūlena nirīkṣya kavacenābhyukṣya astrāya phaḍiti santāḍya   
pūjāmaṇḍapaṃ sadhūpitaṃ kṛtvā viṣṭaraśuddhiṃ kuryāt | oṃāṃ   
āsanaśodhanamantrasya merupṛṣṭha ṛṣiḥ sutalaṃ chandaḥ kūrmo devatā   
āsanaśodhane viniyogaḥ | prīṃ pṛthivyai namaḥ oṃ mahi tvayā dhṛtā lokā   
devi tvaṃ viṣṇunā dhṛtā | tvaṃ ca dhāraya māṃ loke [kh: devi]   
pavitraṃ kuru cāsanam || oṃkrāṃ ādhāraśaktikamalāsanāya namaḥ anantāya   
namaḥ padmāya namaḥ padmanālāya namaḥ tatropaviśya tālatrayaṃ dattvā   
apasarpantu te bhūtā ye bhūtā bhuvi saṃsthitāḥ | ye bhūtā vighnakartāraste   
naśyantu śivājñayā || iti vāmapārṣṇighātatrayeṇa vighnānutsārya   
nārācamudrāṃ pradarśayet iti āsanaṃ saṃśodhya guruṃ praṇamet |   
akhaṇḍamaṇḍalākāraṃ vyāptaṃ yena carācaram | tatpadaṃ darśitaṃ yena tasmai   
śrīgurave namaḥ || gurubhyo namaḥ paramagurubhyo namaḥ parāparagurubhyo   
namaḥ parameṣṭhigurubhyo namaḥ iti śirasi saṃpūjya devaṃ praṇamya   
oṃhrīṃmityākuñcanena suṣumnāvartmanā pradīpakalikākārāṃ   
brahmapathāntarnītvā paramaśivena saṃyojya tayoraikyaṃ vibhāvya   
tadudbhūtāmṛtadhārayā kulagurūn saṃtarpya punastenaiva mārgeṇa   
ḍākinyādiśaktīḥ prīṇayantīṃ kuṇḍalinīṃ svaṃ padaṃ prāpayya vāmakuṣau   
pāpapuruṣamaṅguṣṭhamātrākāraṃ dhūmravarṇaṃ dhyātvā yaṃraṃvaṃlaṃ iti   
śoṣaṇadāhanāplāvanotpādanādi kuryāt |  
  
p. 214)  
  
yaṃ vāyubījena ṣoḍaśadhā japtena śoṣayet | raṃ vahnibījena catuḥṣaṣṭyā japtena   
dāhayet | vaṃ varuṇabījena dvātriṃśadvārajaptenāplāvayet | lamiti bhūbījena   
daśadhā japtena śarīraṃ piṇḍībhūtaṃ vidhāya prāṇapratiṣṭhāṃ kuryāditi   
bhūtaśuddhiḥ || oṃhrīṃkroṃ yaṃraṃlaṃvaṃ śaṃṣaṃsaṃhaṃ sohaṃsaḥ   
haṃsaḥ mama prāṇā iha prāṇāḥ 16/ mama jīva iha sthitaḥ 16/ sarvendriyāṇi 16/   
vāṅmanaścakṣuḥśrotrajihvāghrāṇaprāṇā ihaivāgatya sukhaṃ ciraṃ tiṣṭhantu   
svāhā iti prāṇapratiṣṭhākramaḥ || prāṇān samarpya prāṇāyāmatrayaṃ kṛtvā   
pūrvavadācamya saṅkalpapūrvaṃ nyāsaṃ kuryāt |  
  
asya śrīlakṣmīnārāyaṇapūjāmantrasya śrīśiva ṛṣiḥ triṣṭup chandaḥ   
lakṣmīnārāyaṇo devatā śrīṃbījaṃ hrīṃśaktiḥ oṃkīlakaṃ   
bhogāpavargasiddhyarthe lakṣmīnārāyaṇapūjāyāṃ viniyogaḥ | śivaṛṣaye   
namaḥ śirasi triṣṭupchandase namo mukhe lakṣmīnārāyaṇadevatāyai namo hṛdi   
śrīṃbījāya namo guhye hrīṃ śaktaye namaḥ pādayoḥ oṃ kīlakāya namaḥ   
sarvāṅgeṣu iti vinyasya ṣaḍaṅgādi kuryāt | oṃhrāṃśrāṃ aṅguṣṭhābhyāṃ   
namaḥ | oṃhrīṃśrīṃ tarjanībhyāṃ namaḥ | oṃhrūṃśrūṃ madhyamābhyāṃ   
namaḥ | oṃhraiṃśraiṃ anāmikābhyāṃ namaḥ | oṃhrauṃśrauṃ   
kaniṣṭhikābhyāṃ namaḥ | oṃhraḥśraḥ karatalakarapṛṣṭhābhyāṃ namaḥ |   
evaṃ ṣaḍaṅganyāsaḥ | atha (punaḥ) karaśuddhiḥ oṃkāmarūpapīṭhāya   
namaḥ aṅguṣṭhābhyāṃ namaḥ | hrīṃ jālandharapīṭhāya namaḥ tarjanībhyāṃ   
namaḥ | hsauḥ pūrṇagiripīṭhāya namaḥ madhyamābhyāṃ namaḥ | hrīṃ   
avantīpīṭhāya namaḥ anāmikābhyāṃ namaḥ | śrīṃ saptapurīpīṭhāya namaḥ   
kaniṣṭhikābhyāṃ namaḥ | oṃhrīṃ hsauḥ hrīṃśrīṃ vārāṇasīpīṭhāya namaḥ   
karatalapṛṣṭhābhyāṃ namaḥ | iti kara śuddhiḥ | evaṃ ṣaḍaṅganyāsaḥ |     
aṃāṃiṃīṃ uṃūṃṛṃṝṃ vāmapādādigulphāntam | ḷṃḹṃeṃaiṃ   
oṃauṃaṃaḥ dakṣapādādigulphāntam | kaṃkhaṃgaṃghaṃṅaṃ   
gulphādivāmapādamūlāntam | caṃchaṃjaṃjhaṃñaṃ   
gulphādidakṣapādamūlāntam | ṭaṃṭhaṃḍaṃḍhaṃṇaṃ   
nābhyādivāmabāhumūlāntam | taṃthaṃdaṃdhaṃnaṃ   
nābhyādidakṣabāhumūlāntam | paṃphaṃbaṃbhaṃmaṃ kaṭyādikakubantam |   
yaṃraṃlaṃvaṃ vāmaskandhādivāmakarṇāntam | śaṃṣaṃsaṃhaṃ   
dakṣaskandhādidakṣakarṇāntam | lakṣaḥ śirasaḥ pādaparyantamiti trirvyāpayet ||  
  
aṃkaṃkhaṃgaṃghaṃṅaṃāṃ aṅguṣṭhābhyāṃ namaḥ   
iṃcaṃchaṃjaṃjhaṃñaṃīṃ tarjanībhyāṃ namaḥ   
uṃṭaṃṭhaṃḍaṃḍhaṃṇaṃūṃ madhyamābhyāṃ namaḥ   
eṃtaṃthaṃdaṃdhaṃnaṃaiṃ anāmikābhyāṃ namaḥ   
oṃpaṃphaṃbaṃbhaṃmaṃauṃ kaniṣṭhikābhyāṃ namaḥ   
aṃyaṃraṃlaṃvaṃśaṃṣaṃsaṃhaṃlaṃkṣaḥaḥ  
  
p. 215)  
  
karatalakarapṛṣṭhābhyāṃ namaḥ iti karanyāsaḥ | evaṃ   
hṛdayādiṣaḍaṅganyāsaḥ ||  
  
atha mātṛkānyāsaḥ- aṃ namaḥ śirasi āṃ mukhavṛtte iṃ dakṣanetre īṃ   
vāmanetre uṃ dakṣakarṇe ūṃ vāmakarṇe ṛṃ dakṣanāsāpuṭe ṝṃ   
vāmanāsāpuṭe ḷṃ dakṣagaṇḍe ḹṃ vāmagaṇḍe eṃ ūrdhvoṣṭhe aiṃ   
adharoṣṭhe oṃ ūrdhvadantapaṅktau auṃ adhodantapaṅktau aṃ śirasi aḥ mukhe   
kaṃkhaṃgaṃghaṃṅaṃ dakṣabāhusandhiṣu caṃchaṃjaṃjhaṃñaṃ   
vāmabāhusandhiṣu ṭaṃṭhaṃḍaṃḍhaṃṇaṃ dakṣapādasandhiṣu   
taṃthaṃdaṃdhaṃnaṃ vāmapādasandhiṣu paṃ dakṣapārśve phaṃ vāmapārśve   
baṃ pṛṣṭhe bhaṃ nābhau maṃ jaṭhare yaṃ hṛdi raṃ dakṣāṃse laṃ kakudi   
vaṃ vāmāṃse śaṃ hṛdādidakṣahastāgrāntaṃ ṣaṃ   
hṛdādivāmahastāgrāntaṃ saṃ hṛdādidakṣapādāgrāntaṃ haṃ   
hṛdādivāmapādāgrāntaṃ laṃ pādādiśiraḥparyantaṃ kṣaḥ śirasaḥ    
pādaparyantamiti trirvyāpayet | tataḥ aṃoṃaṃ iti kṣāntaṃ nyaset | aṃhrīṃamiti    
kṣāntaṃ mātṛkāṃsthāneṣu nyaset | aṃhsauḥamiti kṣāntaṃ nyaset | aṃhrīṃaṃ   
iti kṣāntaṃ nyaset | aṃśrīṃaṃ iti kṣāntaṃ nyaset | kevalaṃ mātṛkāsthāneṣu   
mūlaṃ nyasediti ṣoḍhā nyāsaṃ vidhāya mūlamuccaran dehaśuddhiṃ kṛtvā   
ghaṭapūjāṃ kuryāt | tatra sāmānyārghyasya vāme   
binduṣaṭkoṇavṛttacaturaśraṃ vilikhya tatra oṃ pīṭhebhyo namaḥ ityabhyarcya   
tatra kṣālitādhāraṃ saṃsthāpya raṃ vahnimaṇḍalāya daśakalātmane namaḥ   
ityakṣataiḥ saṃpūjya tatra śrīghaṭaṃ saṃsthāpya brahmaṇā ca yathāpūrvaṃ   
viṣṇunā ca yathā purā | śambhunā ca yathā devi tathā tvāṃ sthāpayāmyaham || iti   
saṃsthāpya aṃ arkamaṇḍalāya dvādaśakalātmane namaḥ iti   
gandhapuṣpairabhyarcya mūlaṃ vilomamātṛkayā paramāmṛtenāpūrya sauḥ   
somamaṇḍalāya ṣoḍaśakalātmane namaḥ iti saṃpūjya astrāyaphaḍiti kumbhe   
dravyaṃ saṃtāḍya mūlamuccaran nāsayā trirgandhaṃ gṛhṇīyāt | tatra trikoṇaṃ   
vilikhya mūlaṃ tririṣṭvā mūlena prapūjya oṃhrāṃhrīṃhrūṃhraiṃhrauṃhraḥ   
sudhe śukraśāpaṃ mocaya mocaya amṛtaṃ srāvaya srāvaya svāhā iti dravyopari   
daśadhā saṃjapya oṃ sūryamaṇḍalasaṃbhūte varuṇālayasaṃbhave |   
amābījamaye devi śukraśāpādvimucyatām || vedānāṃ [k, kh:   
devānāṃ] praṇavo bījaṃ brahmānandamayaṃ yadi | tena satyena te devi   
brahmahatyā vyapohatu || pavamānaḥ parānandaḥ pavamānaḥ paro rasaḥ |   
pavamānaṃ paraṃ jñānaṃ tena tvāṃ pāvayāmyaham ||  
  
p. 216)  
  
iti trirjaptvā oṃaṃāṃiṃ amṛte amṛtodbhave amṛtavaṣiṇi amṛtaṃ srāvaya   
srāvaya aṃhrīṃ amṛteśvaryai namaḥ iti dravyopari daśadhā japtvā   
ānandabhairavabhairavyau dhyātvā hsakṣamalavaraya-ūṃ ānandabhairavāya   
vaṣaṭ [kh: vauṣaṭ] iti daśadhā japet | 9/ sudhodavyai vauṣaṭ iti dravyopari   
daśadhā japtvā tatra trikoṇaṃ vilikhya gaṅge ca yamune caiva ityādinā   
tīrthamāvāhya akārādiṣoḍaśa kakārādiṣoḍaśa thakārādiṣoḍaśa   
pūrvāditrikoṇe nyaset | madhye haṃlaṃkṣaṃ vilikhya mūlaṃ daśadhā japtvā   
gandhapuṣpadūrvākṣataiḥ saṃpūjya matsyamudrādīn śodhayediti dravyaśuddhiḥ ||  
  
mīnopari dhenuyonimatsyamudrāḥ pradarśya oṃ tryambakaṃ yajāmahe sugandhiṃ   
puṣṭivardhanam | urvārukamiva bandhanānmṛtyormukṣīya māmṛtāt || iti   
mūlaṃ trirjaptvā mīnaṃ śodhayediti mīnaśuddhiḥ ||  
  
māṃsopari mudrātrayaṃ pradarśya oṃ pra tadviṣṇuḥ stavate vīryeṇa mṛgo na   
bhīmaḥ kucaro giriṣṭhāḥ | yasyoruṣu triṣu vikramaṇeṣvadhikṣiyanti bhuvanāni   
viśvā || iti mūlaṃ trirjaptvā māṃsaṃ śodhayediti māṃsaśuddhiḥ ||  
  
mudropari mudrātrayaṃ pradarśya oṃ tadviṣṇoḥ paramaṃ padaṃ sadā paśyanti   
sūrayaḥ | divīva cakṣurātatam | tadviprāso vipaṇyavo jāgṛvāṃsaḥ samindhate   
viṣṇoryatparamaṃ padam || iti mūlaṃ trirjaptvā mudrāṃ śodhayediti | tato   
mudrākhaṇḍamīnakhaṇḍamāṃsakhaṇḍādīn ghaṭe niḥkṣipya caturasraṃ vilikhya   
svavāme sādhāraṃ pātraṃ guroḥ saṃsthāpya kulāmṛtenāpūrya mūlena pūjayet   
| tataḥ svabhogapātraṃ śaktipātraṃ yoginīvīrapātramadhuparkapātrāṇi   
saṃsthāpya kalaśāmṛtenāpūrya ghṛtamadhuśarkarābhirmadhuparkapātraṃ   
prapūrya yogapīṭhapūjāṃ kuryāt | binduvibhūṣaṇa trikoṇavirājamāna   
vasukoṇamaṇḍita vṛttāñcita vasudalavirājita ṣoḍaśadalakhacita   
vṛttatrayasaṃbhūṣita caturaśraṃ śrīyantrarājaṃ vilikhya śrīsvarṇapīṭhādau   
niveśya hṛdi sadevīkaṃ devaṃ mānasopacārairabhyarcya bāhyapūjāṃ kuryāt |   
tatra oṃhrīm maṇḍūkāya namaḥ 2/ kālāgnirudrāya namaḥ 2/ mūlaprakṛtyai   
namaḥ 2/ ādhāraśaktyai namaḥ 2/ kūrmāya namaḥ 2/ anantāya namaḥ 2/   
varāhāya namaḥ 2/ pṛthivyai namaḥ   
  
p. 217)  
  
2/ sudhārṇavāya namaḥ 2/ maṇimayadvāpāya namaḥ | aṣṭadiṣu 2/   
navaratnakhaṇḍebhyo namaḥ 2/ suvarṇaparvatāya namaḥ 2/ nandanodyānāya   
namaḥ 2/ kalpavanāya namaḥ 2/ padmavanāya namaḥ 2/   
vicitraratnakhacitabhūmikāyai namaḥ 2/ cintāmaṇimaṇḍapāya namaḥ 2/   
navaratnavedikāyai0 2/ ratnasiṃhāsanāya0 2/ uccaiḥśvetacchatrāya namaḥ   
pūrvādidikṣu 2/ dharmajñānavairāgyaiśvaryebhyo0 vidikṣu 2/   
adharmājñānāvairāgyānaiśvaryebhyo0 2/ saṃ sattvāya0 2/ raṃ rajase0 2/ taṃ   
tamase0 2/ tattvebhyo namaḥ 2/ oṃhrīṃhsauḥ mantravarṇabhūṣitakarṇikāyai0   
prakṛtimayapatrebhyo0 vikṛtimayakesarebhyo namaḥ garuḍāya namaḥ   
pañcāśadvarṇavibhūṣitapadmāsanāya namaḥ mūlaṃ sarvatattvātmakāya   
śrīyogapīṭhāya namaḥ iti saṃpūjya devaṃ dhyātvā trikhaṇḍāṃ puṣpagarbhitāṃ   
nibaddhya deveśa bhaktisulabha parivārasamanvita | yāvat tvāṃ pūjayiṣyāmi tāvad   
deva ihāvaha || iti puṣpāñjaliṃ kṣiptvā āvāhanādikā mudrāḥ pradarśya mūlaṃ   
sāṅga sadevīka śrīlakṣmīnārāyaṇadeva ihāgaccha 2 iha saṃtiṣṭha 2 iha   
saṃnidhatsva 2 mūlaṃ oṃhrīṃhsauḥ āṃhrīṃkroṃ haṃsaḥ   
lakṣmīnārāyaṇaprāṇā iha prāṇā 8/ lakṣmīnārāyaṇajīva iha sthitaḥ 8/   
lakṣmīnārāyaṇasarvendriyāṇi vāṅmanaścakṣuḥśrotraghrāṇaprāṇā   
ihaivāgatya sukhaṃ ciraṃ tiṣṭhantu svāhā iti lelihānamudrayā prāṇān dattvā   
mūlaṃ sadevīka lakṣmīnārāyaṇa idamāsanamāsyatāṃ mūlavidyānte   
pādyācamanīyamadhuparkācamanīyārghyagandhapuṣpākṣata   
snānālaṅkāraratnapīṭhagandhapuṣpākṣata   
dhūpadīpanavedyācamanīyatāmbūlacchatracāmarārātrikādīnnivedya praṇamya   
mūlena kalaśāmṛtena tattvamudrayā sāṅgaṃ savāhanaṃ sāyudhaṃ sadevīkaṃ   
saparicchadaṃ lakṣmīnārāyaṇaṃ pūjayāmi namaḥ tarpayāmi namaḥ iti triḥ   
santarpya devājñāmādāya parivāradevatāḥ pūjayet | puṣpāñjaliṃ dattvā mūlaṃ   
mahālakṣmīśrīpādukāṃ pūjayāmi tarpayāmi namaḥ mū0 rājyalakṣmīśrīpā0   
mū0 siddhalakṣmīśrī0 iti bindau prathamāvaraṇam | oṃhrīṃhsauḥ gaṃ   
gaṅgāśrīpādukāṃ0 oṃhrīṃhsauḥ yaṃ yamunāśrī0 oṃhrīṃhsauḥ saṃ   
sarasvatīśrī0 iti tryaśre dvitīyāvaraṇam | oṃhrīṃhsauḥ śaṅkhaśrī0   
oṃhrīṃhsauḥ cakraśrī0 oṃhrīṃhsauḥ gadāśrī0 oṃhrīṃhsauḥ padmaśrī0 iti   
bindau tṛtīyāvaraṇam | mūlaṃ lakṣmīviṣṇuśrīpā0   
  
p. 218)  
  
oṃhrīṃhsauḥ lakṣmīvāsudevaśrī0 oṃhrīṃhsauḥ lakṣmīdāmodaraśrī0   
oṃhrīṃhsauḥ lakṣmīnṛsiṃhaśrī0 oṃhrīṃhsauḥ lakṣmīsaṅkarṣaṇaśrī0   
oṃhrīṃhsauḥ lakṣmītrivikramaśrīpādu0 oṃhrīṃhsauḥ lakṣmīaniruddhaśrī0   
oṃhrīṃhsauḥ lakṣmīviśvaksenaśrī0 iti vasukoṇe caturthāvaraṇam | oṃhrīṃhsauḥ   
mahābhairavaśrīpā0 3/ rurubhairavaśrī0 3/ caṇḍabhairavaśrī0 3/   
bhūteśabhairavaśrī0 3/ kālabhairavaśrī0 3/ kapālibhairavaśrī0 3/   
bhīṣaṇabhairavaśrī0 3/ śmaśānabhairavaśrī0 ityaṣṭadaleṣu pañcamāvaraṇam |   
oṃhrīṃhsauḥ asitāṅgabhairavaśrī0 3/ haṃsaketubhairavaśrī0 3/   
vaṃśīpāṇiśrī0 3/ svaguruśrī0 3/ paramaguruśrī0 3/ parāparaguruśrī0 3/   
parameṣṭhiguruśrī0 iti vāyavyādīśāntaṃ antarvṛttatraye ṣaṣṭhāvaraṇam |   
oṃhrīṃhsauḥ keśavaśrī0 3/ mādhavaśrī0 3/ kṛṣṇaśrī0 3/ govindaśrī 3/   
madhusūdanaśrī0 3/ gadādharaśrī0 3/ śaṅkhapāṇiśrī0 3/ cakrapāṇiśrī0 3/   
caturbhujaśrī0 3/ padmāyudhaśrī0 3/ kaiṭabhāriśrī0 3/ ghoradaṃṣṭraśrī0 3/   
janārdanaśrī0 3/ vaikuṇṭhaśrī0 3/ vāmanaśrī0 3/ garuḍadhvajaśrī0 iti   
ṣoḍaśadaleṣu saptamāvaraṇam | oṃhrīṃhsauḥ laṃ indraśrī0 3/ raṃ vahniśrī0 3/   
ṭaṃ yamaśrī0 3/ kṣaṃ nir-ṛtiśrī0 3/ vaṃ varuṇaśrī0 3/ yaṃ vāyuśrī0 3/   
saṃ somaśrī0 3/ haṃ īśānaśrī0 3/ hrīṃ anantaśrī0 3/ hrīṃ brahmaśrī0 iti   
caturaśre'ṣṭamāvaraṇam | oṃhrīṃhsauḥ vajraśrī0 3/ śaktiśrī0 3/ daṇḍaśrī0 3/   
khaḍgaśrī0 3/ pāśaśrī0 3/ dhvajaśrī0 3/ yaṣṭiśrī0 3/ śūlaśrī0 iti   
bāhyadvāracakreṣu navamāvaraṇam | mūlaṃ triruccārya sāṅgaṃ savāhanaṃ   
sāyudhaṃ saparicchadaṃ salakṣmīkaṃ lakṣmīnārāyaṇaṃ devaṃ pūjayāmi namaḥ   
tarpayāmi namaḥ iti saṃpūjya triḥ saṃtarpya yonimudrayā praṇamediti   
daśamāvaraṇam || tataḥ punarnaivedyācamanīyatāmbūlacchatrādīn nivedya   
devāgre mālāṃ mūlena saṃpūjya yathāśaktyā mūlaṃ japtvā guhyātiguhyagoptā   
tvaṃ ityādinā devāya japaṃ samarpya tadagre kavaca sahasranāmastavapāṭhān   
kṛtvā tadapi devīdevayoḥ samarpya sādhakaiḥ saha sādhakaḥ pātravandanaṃ   
kuryāt | yāvanna calate dṛṣṭiryāvanna calate manaḥ |  
  
p. 219)  
  
tāvat pānaṃ prakartavyaṃ paśupānamataḥ param iti pūrṇapātraṃ hutvā   
śāntistotraṃ paṭhitvā puṣpāñjaliṃ dattvā nāsayā puṣpamāghrāya karandhre   
sadevīkaṃ devaṃ prāpayya punarhṛtkamalamānīya svayamapi   
lakṣmīnārāyaṇavihitavigraho bhūtvā bāhyato vaiṣṇavācāraparāyaṇaḥ sukhaṃ   
viharet | saṃhāramudrayā ca praṇamet |  
  
iti śrīdevadevasya lakṣmīnārāyaṇasya te |  
paddhatirnityapūjāyā varṇitā gopitāṃ kuru ||  
  
guhyaṃ gopyamidaṃ tattvaṃ pūjāsāraṃ maheśvari |  
gopayed vaiṣṇavaḥ satyamityājñā pārameśvarī ||  
  
iti śrīrudrayāmale tantre śrīdevīrahasye lakṣmīnārāyaṇapūjāpaddhatinirūpaṇaṃ   
saptatriṃśaḥ paṭalaḥ || 37 ||  
atha  
  
aṣṭātriṃśaḥ paṭalaḥ |  
  
śrībhairava uvāca |  
  
adhunā devi vakṣyāmi lakṣmīnārāyaṇasya te |  
kavacaṃ mantragarbhaṃ ca vajrapañjarakākhyayā || 1 ||  
  
śrīvajrapañjaraṃ nāma kavacaṃ paramādbhutam |  
rahasyaṃ sarvadevānāṃ sādhakānāṃ viśeṣataḥ || 2 ||  
  
yaṃ dhṛtvā bhagavān devaḥ prasīdati paraḥ pumān |  
  
p. 220)  
  
yasya dhāraṇamātreṇa brahmā lokapitāmahaḥ || 3 ||  
  
īśvaro'haṃ śivo bhīmo vāsavo'pi divaspatiḥ |  
sūryastejonidhirdevi candramāstārakeśvaraḥ || 4 ||  
  
vāyuśca balavāṃlloke varuṇo yādasāṃpatiḥ |  
kubero'pi dhanādhyakṣo dharmarājo yamaḥ smṛtaḥ || 5 ||  
  
yaṃ dhṛtvā sahasā viṣṇuḥ saṃhariṣyati dānavān |  
jaghāna rāvaṇādīṃśca kiṃ vakṣye'hamataḥ param || 6 ||  
  
kavacasyāsya subhage kathito'yaṃ muniḥ śivaḥ |  
triṣṭup chando devatā ca lakṣmīnārāyaṇo mataḥ || 7 ||  
  
ramā bījaṃ parā śaktistāraṃ kīlakamīśvari |  
bhogāpavargasiddhyarthaṃ viniyoga iti smṛtaḥ || 8 ||  
  
pūrṇenduvadanaṃ pītavasanaṃ kamalāsanam |  
lakṣmyā śritaṃ caturbāhuṃ lakṣmīnārāyaṇaṃ bhaje || 9 ||  
  
oṃvāsudevo'vatu me mastakaṃ saśiroruham |  
hrīṃlalāṭaṃ sadā pātu lakṣmīviṣṇuḥ samantataḥ || 10 ||  
  
hasauḥ netre'vatāllakṣmīgovindo jagatāṃ patiḥ |  
hrīṃ nāsāṃ sarvadā pātu lakṣmīdāmodaraḥ prabhuḥ || 11 ||  
  
śrīṃ mukhaṃ satataṃ pātu devo lakṣmītrivikramaḥ |  
lakṣmī kaṇṭhaṃ sadā pātu devī lakṣmījanārdanaḥ || 12 ||  
  
nārāyaṇāya bāhū me pātu lakṣmīgadāgrajaḥ |  
namaḥ pārśvau sadā pātu lakṣmīnandaikanandanaḥ || 13 ||  
  
aṃāṃiṃīṃ pātu vakṣo oṃ lakṣmītripureśvaraḥ |  
uṃūṃṛṃṝṃ pātu kukṣiṃ hrīṃ lakṣmīgaruḍadhvajaḥ || 14 ||  
  
ḷṃḹṃeṃaiṃ pātu pṛṣṭhaṃ hasauḥ lakṣmīnṛsiṃhakaḥ |  
oṃauṃaṃaḥ pātu nābhiṃ hrīṃ lakṣmīviṣṭaraśravaḥ || 15 ||  
  
p. 221)  
  
kaṃkhaṃgaṃghaṃ gudaṃ pātu śrīṃ lakṣmīkaiṭabhāntakaḥ |  
caṃchaṃjaṃjhaṃ pātu śiśnaṃ lakṣmī lakṣmīśvaraḥ prabhuḥ || 16 ||  
  
ṭaṃṭhaṃḍaṃḍhaṃ kaṭiṃ pātu nārāyaṇāya nāyakaḥ |  
taṃthaṃdaṃdhaṃ pātu corū namo lakṣmījagatpatiḥ || 17 ||  
  
paṃphaṃbaṃbhaṃ pātu jānū oṃhrīṃ lakṣmīcaturbhujaḥ |  
yaṃraṃlaṃvaṃ pātu jaṅghe hasauḥ lakṣmīgadādharaḥ || 18 ||  
  
śaṃṣaṃsaṃhaṃ pātu gulphau hrīṃśrīṃ lakṣmīrathāṅgabhṛt |  
laṃkṣaḥ pādau sadā pātu mūlaṃ lakṣmīsahasrapāt || 19 ||  
  
ṅaṃñaṃṇaṃnaṃmaṃ me pātu lakṣmīśaḥ sakalaṃ vapuḥ |  
indro māṃ pūrvataḥ pātu vahnirvahnau sadāvatu || 20 ||  
  
yamo māṃ dakṣiṇe pātu nair-ṛtyāṃ nir-ṛtiśca mām |  
varuṇaḥ paścime'vyānmāṃ vāyavye'vatu māṃ marut || 21 ||  
  
uttare dhanadaḥ pāyādaiśānyāmīśvaro'vatu |  
vajraśaktidaṇḍakhaḍga pāśayaṣṭidhvajāṅkitāḥ || 22 ||  
  
saśūlāḥ sarvadā pāntu digīśāḥ paramārthadāḥ |  
anantaḥ pātvadho nityamūrdhve brahmāvatācca mām || 23 ||  
  
daśadikṣu sadā pātu lakṣmīnārāyaṇaḥ prabhuḥ |  
prabhāte pātu māṃ viṣṇurmadhyāhne vāsudevakaḥ || 24 ||  
  
dāmodaro'vatāt sāyaṃ niśādau narasiṃhakaḥ |  
saṅkarṣaṇo'rdharātre'vyāt prabhāte'vyāt trivikramaḥ || 25 ||  
  
aniruddhaḥ sarvakālaṃ viśvaksenaśca sarvataḥ |  
raṇe rājakule dyūte vivāde śatrusaṅkaṭe |  
oṃhrīṃhasauḥ hrīṃśrīṃmūlaṃ lakṣmīnārāyaṇo'vatu || 26 ||  
  
oṃoṃoṃraṇarājacaurariputaḥ pāyācca māṃ keśavaḥ hīṃhīṃhīṃhahahāhasauḥ   
hasahasau vahnervatānmādhavaḥ |  
  
p. 222)  
  
hrīṃhrīṃhrīṃjalaparvatāgrabhayataḥ [gh: parvatāgni] pāyādananto vibhuḥ  
śrīṃśrīṃśrīṃśaśaśālalaṃ pratidinaṃ lakṣmīdhavaḥ pātu mām || 27 ||  
  
itīdaṃ kavacaṃ divyaṃ vajrapañjarakābhidham |  
lakṣmīnārāyaṇasyeṣṭaṃ caturvargaphalapradam || 28 ||  
  
sarvasaubhāgyanilayaṃ sarvasārasvatapradam |  
lakṣmīsaṃvananaṃ tattvaṃ paramārtharasāyanam || 29 ||  
  
mantragarbhaṃ jagatsāraṃ rahasyaṃ tridivaukasām |  
daśavāraṃ paṭhedrātrau ratānte vaiṣṇavottamaḥ || 30 ||  
  
svapne varapradaṃ paśyellakṣmīnārāyaṇaṃ sudhīḥ |  
trisaṇdhyaṃ yaḥ paṭhennityaṃ kavacaṃ manmukhoditam || 31 ||  
  
sa yāti paramaṃ dhāma vaiṣṇavaṃ vaiṣṇavottamaḥ [ṅ:   
vaiṣṇaveśvaraḥ] |  
mahācīnapadastho'pi yaḥ paṭhedātmacintakaḥ || 32 ||  
  
ānandapūritastūrṇaṃ labhed mokṣaṃ sa sādhakaḥ |  
gandhāṣṭakena vilikhedravau bhūrje japanmanum || 33 ||  
  
pītasūtreṇa saṃveṣṭya sauvarṇenātha veṣṭayet |  
dhārayedguṭikāṃ mūrdhni lakṣmīnārāyaṇaṃ smaran || 34 ||  
  
raṇe ripūn vijityāśu kalyāṇī gṛhamāviśet |  
vandhyā vā kākavandhyā vā mṛtavatsā ca yāṅganā || 35 ||  
  
sā badhnīyāt kaṇṭhadeśe labhet putrāṃścirāyuṣaḥ |  
gurūpadeśato dhṛtvā guruṃ dhyātvā manuṃ japan || 36 ||  
  
varṇalakṣapuraścaryāphalamāpnoti sādhakaḥ |  
bahunoktena kiṃ devi kavacasyāsya pārvati || 37 ||  
  
vinānena na siddhiḥ syānmantrasyāsya maheśvari |  
sarvāgamarahasyāḍhyaṃ tattvāt tattvaṃ parāt param || 38 ||  
  
p. 223)  
  
abhaktāya na dātavyaṃ kucailāya durātmane |  
dikṣitāya kulīnāya svaśiṣyāya mahātmane || 39 ||  
  
mahācīnapadasthāya dātavyaṃ kavacottamam |  
guhyaṃ gopyaṃ mahādevi lakṣmīnārāyaṇapriyam |  
vajrapañjarakaṃ varma gopanīyaṃ svayonivat || 40 ||  
  
iti śrīrudrayāmale tantre śrīdevīrahasye   
lakṣmīnārāyaṇakavacanirūpaṇamaṣṭātriṃśaḥ paṭalaḥ || 38 ||  
atha  
  
ekonacatvāriṃśaḥ paṭalaḥ |  
  
śrībhairava uvāca |  
  
adhunā kathayiṣyāmi vidyāṃ sāhasranāmikīm |  
bhogadāṃ mokṣadāṃ loke lakṣmīnārāyaṇasya te || 1 ||  
  
śrībhairavī |  
  
bhagavan karuṇāmbhodhe lakṣmīnārāyaṇasya me |  
bhogāpavargadaṃ divyaṃ vada nāmasahasrakam || 2 ||  
  
sarvamantramayaṃ tattvaṃ sarvapūjāphalapradam |  
  
p. 224)  
  
sarvāgamarahasyāḍhyaṃ sarvadevaikavanditam || 3 ||  
  
śrībhairava uvāca |  
  
etadrahasyaṃ paramaṃ mantranāmasahasrakam |  
lakṣmīnārāyaṇasyeṣṭaṃ sarvasvaṃ tattvato mama || 4 ||  
  
guhyaṃ gopyatamaṃ devi sukhadaṃ dharmavardhanam |  
lakṣmīsaṃvananaṃ [kh: saṃvardhanaṃ] loke paratra paramārthadam || 5 ||  
  
mahācīnapadasthānāṃ kaulikānāmabhīṣṭadam |  
upapātakapāpānāṃ śamanaṃ damakārakam || 6 ||  
  
sarvatīrthaphalodriktaṃ sarvayajñaphalapradam |  
sarvadevastutaṃ sādhyaṃ caturvargaphalapradam || 7 ||  
  
avācyaṃ mārgahīnānāmaśravyaṃ duṣṭacetasām |  
vaiṣṇavaḥ kaulikaśreṣṭhaḥ paṭhennāmasahasrakam |  
gurūpadeśato devi sarvasiddhimavāpnuyāt || 8 ||  
  
asya śrīlakṣmīnārāyaṇasahasranāmapāṭhasya śrīśiva ṛṣiḥ triṣṭup chandaḥ   
śrīlakṣmīnārāyaṇo devatā śrīṃ bījaṃ hrīṃ śaktiḥ oṃ kīlakaṃ   
dharmārthakāmamokṣārthe sahasranāmapāṭhe viniyogaḥ | dhyānam-   
  
vedānuddharate jaganti vahate bhūgolamudbibhrate [kh: lokaṃ] daityān   
dārayate baliṃ chalayate kṣatrakṣayaṃ kurvate |  
paulastyaṃ jayate halaṃ kalayate kāruṇyamātanvate mlecchān mūrchayate   
daśākṛtikute kṛṣṇāya tubhyaṃ namaḥ ||   
  
oṃlakṣmīviṣṇurīśāno lakṣmīkānto vināyakaḥ |  
viśvambharo viśvanātho viśvasūrviśvasūdanaḥ || 1 ||  
  
lakṣmīrājo mahātmā ca paramātmā parāparaḥ |  
apāravibhavo bhavyo bhavabhūtimayo bhavaḥ || 2 ||  
  
p. 225)  
  
lakṣmīdhavo mahāṃllakṣmīdevo [kh: mahālakṣmī] lakṣmībhavottamaḥ |  
lakṣmīdharādharo lakṣmīdhārādharasamadyutiḥ || 3 ||  
  
viśruto vikalo vyagro [atra rekhāṅkitamekameva nāma jñeyam] vilāsī   
gītavallabhaḥ |  
vidyādharapriyo vidyāvādī vidyāviśāradaḥ || 4 ||  
  
paṭṭabhṛt pāṭaladyotaḥ pītapaṭṭadharo bhagaḥ |  
bhāgyavān bhogado bārgo bhṛgubhāvavivardhanaḥ || 5 ||  
  
lakṣmīkauleśvaro lakṣmīguhyo lakṣmīvibhāvasuḥ |  
lakṣmīvīreśvaro lakṣmīdhanyo lakṣmīvibhākaraḥ || 6 ||  
  
acintyo nityasaṃyogī saṃyamī yamabhītihṛt |  
yāminīśapriyakaro rāhudhvaṃsī viṣāpahaḥ || 7 ||  
  
dhīro bhramaharo bhīmo bhīmāsyo bhīmavallabhaḥ |  
hārakaṅkaṇabhūṣāḍhyo maulimān nūpurāñcitaḥ || 8 ||  
  
kiṅkiṇīravasantuṣṭo vaṃśīvādanatatparaḥ |  
sthāṇurūpaścaragatiścāruvaktro jayī nayī || 9 ||  
  
lakṣmīvinayavā&llakṣmījayavā&llalitākṛtiḥ |  
lakṣmīnetravaśī lakṣmīhāsavaśyo vinartakaḥ || 10 ||  
  
nāṭyapriyo naṭo [kh: naṭī nandī] nandī sarvavit sarvasārabhṛt |  
vāsavo gopyamārgeṣṭo vaiṣṇavācāratatparaḥ || 11 ||  
  
ātmā parātmā jñānātmā lokādhyakṣaḥ sureśvaraḥ |  
satyaḥ stutyaḥ śucirnityo nityātmā nityadarśanaḥ || 12 ||  
  
pañcanādamayo'nantaḥ pañcamācāravallabhaḥ |  
pañcamasvarasaṅgītaḥ kīrtido mohanāśanaḥ || 13 ||  
  
p. 226)  
  
lakṣmīparaḥ pumā&llakṣmīśaktibhṛd bhaktitoṣitaḥ |  
lakṣmīyogīśvaro [kh: yogeśvaraḥ] lakṣmīyogado bhogināyakaḥ || 14 ||  
  
lakṣmīlokeśvaro lakṣmīvasurlakṣmīmanoharaḥ |  
acintyamahimā(100)'cintyagarimā ghoranisvanaḥ || 15 ||  
  
sukhī sukhaprado divyarūpo deveśvareśvaraḥ |  
kāmadevo vaidyavaidyo [ṅ: viśvavaidyo] vedavid vedanāyakaḥ || 16 ||  
  
ṛgrūpaḥ sāmagītajño yajuryajñabhujāṃ patiḥ |  
yājñiko yamināṃ trātā trilokajanako'jaraḥ || 17 ||  
  
kāmapradaḥ kāmivaraḥ kamanīyākṛtiḥ kuruḥ |  
lakṣmīpṛthurvasuprīto lakṣmīśrīdaḥ śriyaḥpatiḥ || 118 ||  
  
lakṣmīkāmo lakṣmaṇeśo lakṣmīrāmo'tisundaraḥ |  
anirvartī ca niḥsaṅgo nirbhayo nirupadravaḥ || 119 ||  
  
nirābhāso nirādhāro nirlepo nirahaṅkṛtiḥ |  
nirāśrayo nirguṇaśca guṇātīto gaṇeśvaraḥ || 120 ||  
  
brahmasvarūpo brahmajño bṛṃhaṇo brahmavardhanaḥ |  
mahākraturyajñavapurvarāho yajñanāyakaḥ || 121 ||  
  
mahārudro mahādevo mādhavo madhusūdanaḥ |  
lakṣmīnirañjano lakṣmīsiddhidaḥ siddhivardhanaḥ || 22 ||  
  
lakṣmīśrīvatsavakṣāśca lakṣmīkaustubhabhūṣitaḥ |  
sarvalokadharo dānto dantidantāyudho damī || 23 ||  
  
aprameyagatiḥ śāntaḥ śamī kāmī kṛtāgamaḥ |  
mahākarmā mahācīno makāraśivapūjitaḥ || 24 ||  
  
vāmamārgarasodriktaḥ sarvācāraikamadhyagaḥ [kh: vāmācārai] |  
  
p. 227)  
  
māṃsāhārī nityasaṅgī mīnāsavarasākulaḥ || 25 ||  
  
mudrāpriyo ratānandarato ratipatipriyaḥ |  
aghoradevo daityārirjitadevo divākaraḥ || 26 ||  
  
niśānātho'mṛtamayo navagrahasamarcitaḥ |  
satsvarūpo virūpākṣo vibhākaraśataprabhaḥ || 27 ||  
  
nigraho vigrahī vāmo vārāṃnidhinivāsakaḥ |  
pīnabāhuḥ sthūlapādo dīrghacakṣuralaṃbhujaḥ || 28 ||  
  
pādāmitakramātītaḥ satyasandhaḥ sanātanaḥ |  
lakṣmīsanātano lakṣmīdharmādhyakṣo dhaneśvaraḥ || 29 ||  
  
lakṣmīdhanaprado (200) lakṣmīdharmabhāgī ca dharmavān |  
vīrahaḥ puṇḍarīkākṣaḥ padmanābho jagatprabhuḥ || 30 ||  
  
padmāsano brahmamayo vismayī vigatasmayaḥ |  
samānaḥ samadṛṣṭiśca viṣamo viṣamekṣaṇaḥ [ṅ: viṣamokṣaṇaḥ] ||   
31 ||  
  
caturmūrtistrimūrtiśca cintitaściñciṇīpatiḥ |  
sahasrabāhuḥ kṣatreśo brāhmaṇo vaṇijāṃ patiḥ || 32 ||  
  
sarvavyāpī sarvamukhaḥ sarvamadhyagataḥ sakhā |  
cakrārcito nakrapatirvaruṇaḥ śakrasodaraḥ || 33 ||  
  
darpahā sarpaśayanaḥ sarpāśanavarapradaḥ [ṅ: sarpāsanavara] |  
amānī mānado mānyo mānavendro manūttamaḥ || 34 ||  
  
manuvaśyo'marādhyakṣo lakṣyo lokaikarakṣakaḥ |  
śokahā durgamo dṛpto balihā kalināśanaḥ || 35 ||  
  
śubhāṅgo madirākṣībaḥ śubhakṛt śobhanākṛtiḥ |  
atithistithināthaśca nakṣatrapariveṣagaḥ || 36 ||  
  
p. 228)  
  
caturbāhuścatuḥśrotro [ṅ: caturbhāgī] viśravā vilayapradaḥ |  
pralayāntakaraḥ prājyo jananījanakapriyaḥ || 37 ||  
  
yaśasvī śrīdharaḥ śāntaḥ śaṅkāśatavināśakaḥ |  
akrūravaradaḥ krūraḥ kīravāg gaṇanāyakaḥ || 38 ||  
  
suvarṇamukuṭo māro mārasūrmaṇibhūṣaṇaḥ |  
māntriko mañjulo mantrī māntrikeṣṭavarapradaḥ || 39 ||  
  
lakṣmīvitarkavā&llakṣmīsundaro bandhuro'bhayaḥ |  
arjitaḥ sukhitastārastārtīyaḥ kārtavīryakaḥ || 40 ||  
  
lakṣmīpadmadharo lakṣmīcandrahāso vikatthanaḥ |  
lakṣmīgovardhanadharo lakṣmīkambudharo virāṭ || 41 ||  
  
skandāśrayo ripudhvaṃsī devasenādhināyakaḥ |  
anukūlo'nukūṭaśca sānumān somasundaraḥ || 42 ||  
  
tāmasaḥ sāttvikaḥ sabhyaḥ (300) somarājo marīcimān |  
arciṣmān vikalaḥ kulyakalpaḥ sajjanapoṣakaḥ [ṅ: pūjakaḥ] || 43 ||  
  
virājo vāmano veṇurvānaro vārivāhanaḥ |  
vālmīkivarado vandī vandyo bandhūkasannibhaḥ || 44 ||  
  
varṇeśvaro varṇamālī vanamālātisundaraḥ |  
bhṛgurbhāsvadvapurbhoktā kartā hartā śatakratuḥ || 45 ||  
  
atulyaḥ komalaḥ kopī ramaṇo maṇikuṇḍalaḥ |  
lakṣmīkeyūravā&llakṣmīmaṇidāmavirājitaḥ || 46 ||  
  
lakṣmīnūpuravā&llakṣmīmuktāmālyavibhūṣaṇaḥ |  
lakṣmīgodhāṅgulitrāṇo lakṣmīsauvarṇakaṅkaṇaḥ || 47 ||  
  
lakṣmīvirājito lakṣmīvividhābharaṇojjvalaḥ |  
  
p. 229)  
  
kakārādikṣakārāntavidyābhūṣaṇabhūṣitaḥ || 48 ||  
  
akārādyakṣarasphīto niḥśeṣasvaramaṇḍitaḥ |  
varṇamānyo mahāvidyāmātṛkākṣaratattvavān || 49 ||  
  
lakṣmīkāmeśvaro lakṣmīkāmuko nirjareśvaraḥ |  
kalāvān kīrtimān kūtaḥ kumbhāṇḍaprāṇahārakaḥ || 50 ||  
  
keśāntakaḥ kālasūśca kārakaḥ kaṣṭahā kaṭhī |  
krītaḥ kubjaḥ kambudharaḥ kalakaṇṭhaḥ kulālakaḥ || 51 ||  
  
kulādhyakṣaḥ kulācārī kulākulapadārcitaḥ |  
karañjakaḥ kartarīśaḥ kanakaḥ kartarīkaraḥ || 52 ||  
  
kalaṅkarahitaḥ kokaḥ kokaśokanivarhaṇaḥ |  
kapilaḥ kalaśī kolaḥ kālikaḥ kulamānasaḥ || 53 ||  
  
lakṣmīkulākulo lakṣmīkulajaḥ karmavardhanaḥ |  
lakṣmīkāśīśvaro lakṣmīnavanāthavināyakaḥ || 54 ||  
  
lakṣmīkaniṣṭho niṣpiṣṭo lakṣmīyogīndrayogadaḥ |  
khaparaḥ khecaraḥ kheṭaḥ khagagāmī khalāntakaḥ || 55 ||  
  
kharūpaḥ khagarūpaśca khanitraḥ kheṭanāyakaḥ |  
khagāyudhaḥ khaṇḍadhārī khañjanekṣaṇabhañjanaḥ || 56 ||  
  
kharadhvaṃsī kharārāvaḥ kharkhurākārabhīṣaṇaḥ |  
khaṃkhaṭolaḥ khagagatiḥ khecareśvarasevitaḥ [k: pūjitaḥ] || 57 ||  
  
khecarīgaṇasevyaśca khaṇḍamudrāniyantritaḥ |  
khaḍgahastaḥ khaḍgapālaḥ khetaḥ [k, kh: kheṭaḥ]   
khavarṇabhūṣaṇaḥ (400) || 58 ||  
  
lakṣmīkheśaḥ khokarūpo lakṣmībhāsvaramūrtimān |  
lakṣmīkhaṭvāṅgabhṛllakṣmīkhecaraḥ khāśmalepitaḥ [k, kh:   
khāśmarīpriyaḥ] || 59 ||  
  
lakṣmīcitāgninilayo lakṣmībhasmīkṛtānalaḥ |  
  
p. 230)  
  
lakṣmībhūtiprado lakṣmījyotiṣmān gākṣarāñcitaḥ || 60 ||  
  
lakṣmīgītaḥ svarālāpī gopatirgokuleśvaraḥ |  
gaṅgādharapriyo goṣṭhī gopālo gandhavardhanaḥ || 61 ||  
  
gandhavāhapriyo gīto gītijño gītalālasaḥ |  
guñjāhārapriyo gaṇḍī gururgovāhano'gadaḥ [k, kh: gavaḥ; gh, ṅ:   
'gamaḥ] || 62 ||  
  
gāmbhīryavān gurutaro guruśabdavivardhanaḥ |  
gurubhaktipriyo golo gaṇḍaśailanivāsakaḥ || 63 ||  
  
garjannādo gotrapatirgolamārgapriyo'ṅgavān |  
niraṅgo gajavaktreśo gaṇanāyakanāyakaḥ || 64 ||  
  
gandharvanāthavarado gaganecarapūjitaḥ |  
garbhahīno garbhavāhī guṇeyo guṇasāgaraḥ || 65 ||  
  
guṇātītavapurguṇyo guptamārgapravartakaḥ |  
guptamantrapriyo gopyo guhyo guhyakavallabhaḥ || 66 ||  
  
gopīto girināthaśca giridhārī jagannidhiḥ |  
lakṣmīpriyaḥ priyaḥ prīto lakṣmīgaruḍavāhanaḥ || 67 ||  
  
lakṣmīkapotanilayo lakṣmīkalpadrumo raviḥ |  
lakṣmīsantānakaḥ sāro lakṣmīsāro latāpatiḥ || 68 ||  
  
lakṣmīgrāhyo'sulakṣmā ca lakṣmīsāgaranandanaḥ |  
ghṛṇī ghṛṇimayo ghṛṣṭo ghusṛṇārakta īśvaraḥ || 69 ||  
  
ghṛṇāmayo'ghahartā ca ghṛṇinātho ghavarṇabhāk |  
lakṣmīcintāmaṇiḥ sādhurlakṣmīvīro [g: lakṣmīcintāmaṇisakhaḥ]   
varottamaḥ || 70 ||  
  
lakṣmīcaturbhujo lakṣmīviśvanātho vināyakaḥ |  
ṅavarṇo'nantarūpaśca jānujño [k: ṅāntarūpaśca ṅāṇajño]   
ṅoṇarūpavān || 71 ||  
  
p. 231)  
  
ṅavarṇarūpo viśveśo ṅakārākṣaramaṇḍanaḥ |  
lakṣmīsevyo nirguṇātmā lakṣmīśānaḥ śivārcitaḥ || 72 ||  
  
cārurūpaścārugatiścārumūrtiścamatkṛtiḥ |  
cārunetraścārumukhaścārubāhuścaturbhujaḥ || 73 ||  
  
cāruhastaścārunakhaścārukeśaścabhūpatiḥ (500) |  
citāvāsī caro'celaścīnāmbaradharo'cyutaḥ || 74 ||  
  
cāruhāsaścārudandaścyavanaścandravāsitaḥ |  
candraścandrakalānāthaścārupādaścaturgatiḥ || 75 ||  
  
caturātmā caturthātmā caturbhūmidharo dharaḥ |  
catuḥsamudraśayanaḥ catussāgaralaṅghanaḥ || 76 ||  
  
caturdyutiścatuḥśayyācaturvīravaro'varaḥ |  
caturvedamayo vaidyaścārvaṅgaścārubhāṣaṇaḥ || 77 ||  
  
caturvaktraścaturvaktrapūjitaḥ parameśvaraḥ |  
calaccandrakaśobhāḍhyaścalannūpurakūjitaḥ || 78 ||  
  
caladambhodasadṛśaścaladambhojalocanaḥ |  
caladambhodavadanaścaladambhodaśobhitaḥ || 79 ||  
  
calatkanakakeyūraścalatkāñcanakuṇḍalaḥ |  
calatkanakaśṛṅgābhaścalatkanakaśekharaḥ || 80 ||  
  
cakārarūpaścāreśaścakārārṇavibhūṣitaḥ |  
lakṣmīśānto mahādakṣo lakṣmīpītāmbaraḥ paviḥ || 81 ||  
  
chatrī cchatradharaśchāntaḥ [k, kh: lakṣmīcchatradharaḥ]   
chinnamastāpriyaḥ pitā |  
channacchedī chinnamukhaḥ chakārākṣararūpavān || 82 ||  
  
lakṣmīkāntaḥ kāntiyukto lakṣmīsādhaka īśvaraḥ |  
  
p. 232)  
  
jagannātho jagadbhartā jagatkartā jagatsthitiḥ || 83 ||  
  
jagatkṣayakaro jetā jagatāṃ patiruttamaḥ |  
jagatsvāmī jagaddhātā jagatsaṃhārakārakaḥ || 84 ||  
  
jīvātmā paramātmā ca jagadbhūtiprado bhavaḥ |  
jagadguṇī jagatstutyo jagadānandadāyakaḥ || 85 ||  
  
jagatsantoṣabhūtātmā jagatkrodhadayānvitaḥ |  
jagaddīptikaro vedopāsito jagadīśvaraḥ || 86 ||  
  
javī javānvito jāro jagadāḍambarapradaḥ |  
jagatsevyo jagatprīto jagadiṣṭo jaganmayaḥ || 87 ||  
  
jṛmbhaṇo jaṭilo jīvo jambhārātivarapradaḥ |  
jāmātā jaladherjānto [k: trātā] jaṭāmukuṭamaṇḍitaḥ || 88 ||  
  
jitārirjayado'jeyo jayakṛdvīratāpanaḥ |  
lakṣmīkucataṭāsīno lakṣmīnayanagocaraḥ || 89 ||  
  
jhalarījhotkṛto jhāḍī jhaṇḍī śaṇṭhapratāpanaḥ |  
jhāṅkārī jhaṅkṛtirjhillīravo jhāṅkārinūpuraḥ || 90 ||  
  
lakṣmīvaro (600) mahālakṣmīsevito devavanditaḥ |  
ñakāro ñāralo [k: ñādaro] ñeśo ñavarṇāmṛtarūpavān || 91 ||  
  
lakṣmīsvabhūḥ svargapatirlakṣmīvandyo vidhuntudaḥ |  
ṭakāro [ṅ: ṭaṃkāro; kh: ṭāṃkāro] ṭaṅkahastaśca   
ṭāntaṣṭītkārakūjitaḥ || 92 ||  
  
lakṣmīdevo devadevo lakṣmīdāntaḥ kṛpānidhiḥ |  
ṭhakuro ṭhālako ṭhāsyo ṭhavarṇasuṣamānidhiḥ || 93 ||  
  
lakṣmīvidhurvitarkākhyo vainateyadhvajo dhvajaḥ |  
ḍamarurḍāmareśāno ḍakārākṣarasaṃyutaḥ [k, kh: saṃjñakaḥ] ||   
94 ||  
  
p. 233)  
  
lakṣmīpatiḥ pāvarāṅgo lakṣmīnāyakanāyakaḥ |  
ḍakāravāg ḍhakkabhedyo ḍhakkāsuranisūdanaḥ || 95 ||  
  
lakṣmījetā jayakaro lakṣmīśo lambamūrdhajaḥ |  
lakṣmījagatsthitirlakṣmīśaurirlakṣmīgadādharaḥ || 96 ||  
  
ṇānto ṇavarṇako ṇeśo ṇavarṇāmṛtasādhitaḥ |  
lakṣmīdāmodaro lakṣmīprāṇo lakṣmīrathāṅgabhṛt || 97 ||  
  
tulyo'tulyo mahātulyacittastārārṇamaṇḍitaḥ |  
totulastulasīnāthastantrajño mantranāyakaḥ || 98 ||  
  
tapaḥphalapradastāmrarūpo'tulaparākramaḥ |  
tuṭirūpastuṭigatistapasvī tāpasapriyaḥ || 99 ||  
  
tuhināṃśustuhinajastuṣārakaraśobhitaḥ |  
turīsevyastulābhaśca takārākṣaramaṇḍanaḥ || 100 ||  
  
lakṣmīśaṅkhāyudho lakṣmīnandakeśastavarṇabhṛt |  
sthaviraḥ sthūlagātraśca sthāṇusevyasthaśabdakṛt || 101 ||  
  
sthālīrasapriyo sthūlaḥ sthakāreśvara īśvaraḥ |  
lakṣmījīveśvaro lakṣmīdharo lakṣmīnṛsiṃhakaḥ || 102 ||  
  
dayāvān dyupatirdakṣo dyūto dambhavivarjitaḥ |  
dāridryahā duḥkhahartā daurbhāgyakṣayakṛd dayī || 102 ||  
  
dīno dīnaprabhurdambhī dayitodayavāñchakaḥ |  
dānakṛd dātṛphalado danujendrakṣayaṅkaraḥ || 103 ||  
  
daityahā daityadarpaghno darpavādikṣayaṃkaraḥ |  
dārapriyo dīrghanakho duṣṭāsuranisūdanaḥ || 104 ||  
  
devadevo yaśovandyo dakārākṣaramaṇḍitaḥ (700) |  
lakṣmīdayākaro lakṣmīdevo lakṣmīdayānidhiḥ || 105 ||  
  
p. 234)  
  
dhanado dhanakṛddhanyo dhanadeśo dhanapradaḥ |  
dhṛtimān dharmavān dharmī dharmakarmavicakṣaṇaḥ || 106 ||  
  
dharmādhyakṣo dhanādhyakṣo dhavalo dhairyavān dhanī |  
dhīro dhairyakaro dharmadakṣo dhanadapūjitaḥ || 107 ||  
  
lakṣmīdhanī mahālakṣmīdhavo lakṣmīmanobhavaḥ |  
navīno nūtano namro naṭano nāṭyatoṣitaḥ || 108 ||  
  
nago nāganagaśreṣṭho nṛgamyo nāgamaṇḍanaḥ |  
nṛsiṃho nṛvaro'nanto naranārāyaṇo navaḥ || 109 ||  
  
nāgarājo nāgapatirnāgāntakadhvajo'nalaḥ |  
nagārūḍho nimnanābhirnandisevyo naṭeśvaraḥ || 110 ||  
  
nalinākṣo nṛvandyo'pi nāyako nāganāyakaḥ |  
narmadātīrakrīḍākṛnnalinīpatilocanaḥ || 111 ||  
  
nareśo nṛpapūjyaśca nāgaśāyī nagottamaḥ |  
nārāyaṇo niṣkalaṅko navarṇākṛtirātmavān || 112 ||  
  
lakṣmīnāgo nagadharo lakṣmīnātho narūpavān |  
puṣpapriyaḥ puṣpaśayyāśayānaḥ puṣpaśekharaḥ || 113 ||  
  
puṣpadhanvā pradyumnaśca puṣpeṣupuṣpapūjitaḥ |  
pūjyaḥ pavitraṃ paramaṃ parameṣṭhī pitāmahaḥ || 114 ||  
  
paraṃ padaṃ paraṃ puṇyaṃ paramāyuḥ parātparaḥ |  
pārāvārasutābhartā parameśaḥ paraṃ mahaḥ || 115 ||  
  
puṇyadaḥ puṇyakṛt pūtaḥ purāṇāgamapūjitaḥ |  
purāṇapuruṣaḥ pīnaḥ pīnavakṣā jitendriyaḥ || 116 ||  
  
pītavāsāḥ pītamālaḥ pītavarṇaḥ parāṅkuśaḥ |  
  
p. 235)  
  
patrago viśrutaḥ pānthaḥ pathikaḥ pānthatoṣadaḥ || 117 ||  
  
pūrvaḥ paurajanastutyaḥ pavarṇākṣaramaṇḍanaḥ |  
lakṣmīpītāmbaro lakṣmīpīto lakṣmīparaḥ param || 118 ||  
  
phalaṃ phaṇivaraḥ sphītaḥ phalakṛt phaladaḥ phaṇī |  
phaṇiśayyāśayānaśca phakārāmṛtamaṇḍanaḥ (800) || 119 ||  
  
bālako buddhimān bauddho bandhurbāndhava īśvaraḥ |  
lakṣmībandhurmahālakṣmībāndhavo lakṣaṇānvitaḥ || 120 ||  
  
bhadrapado bhāsvarāṅgo bhāskaro bhānuravyayaḥ |  
bhānidhirbhagavān bhīto bhītihā'bhayadāyakaḥ || 121 ||  
  
lakṣmībhayaharo lakṣmībhayado bhayaghātanaḥ |  
maheśvaro mahāmānyo mahāmātyo manoramaḥ || 122 ||  
  
manohārī mahāśānto mahātejā manojavaḥ |  
mahotsāhī mādhavaśca māyādhārī manonmanaḥ || 123 ||  
  
mānado muraghātī ca mānaveṣṭaphalapradaḥ |  
madirāmodamudito māramohavivarjitaḥ || 124 ||  
  
lakṣmīmahodayo lakṣmīmānyo lakṣmīmadālasaḥ |  
yaśodānandano yānto yaśasvī yodhasainikaḥ || 125 ||  
  
yaśodharo yamo yogī yogināṃ yogadāyakaḥ |  
yogendro yāgapūjyaśca yādavo yādaveśvaraḥ || 126 ||  
  
yajñaprīto yajñanidhiryājako yājñikapriyaḥ |  
yajvā yajño yaśojāto yakārākṣararūpavān || 127 ||  
  
lakṣmīyajñakaro lakṣmīyājñiko yajñasevitaḥ |  
rājā ramāpatirdevo rāmo rājā rajorajaḥ || 128 ||  
  
rājaso rātrikṛdrāmo rāmānandapradāyakaḥ |  
  
p. 236)  
  
revatīramaṇo rākāpatiḥ sarvakalādharaḥ || 129 ||  
  
lakṣmīrāmo mahālakṣmīrājā lakṣmītrivikramaḥ |  
lākṣāruṇo lītarākṣo lalajjihvo latāpatiḥ || 130 ||  
  
laṅkeśo lāsiko lānto lambodarapriyaḥ paraḥ |  
lakṣmīlīno'livarṇaśca lakārākāra īśvaraḥ || 131 ||  
  
vāntado vārasenānīrvarāho vigrahī [kh, g: varāhavigraho] virāṭ |  
viṣṇurvasundharānātho vasudo vasudhādhipaḥ || 132 ||  
  
vāgīśvaro veṇuhasto vetālo viraso viyat |  
vidvān viśālanayano vikāro'vikṛtiḥ pumān || 133 ||  
  
vitarkī (900) vinayī vidyārājamānyo vicārakaḥ |  
vāgmī vānīramūlastho vācāṭo vīranāyakaḥ || 134 ||  
  
lakṣmīvarāho vīreśo lakṣmīvīro vanecaraḥ |  
śaṅkaraḥ śrīdharaḥ śrīlaḥ śramī śītāṃśuśītalaḥ || 135 ||  
  
śaśimauliḥ śarannāgaḥ śambhuḥ śaṅkhanimūdanaḥ |  
śakraḥ śatrukṣayakaraḥ śatrukālakaraḥ śivaḥ || 136 ||  
  
lakṣmīśivaḥ śrīpatiḥ śrīvaro lakṣmīśivapradaḥ |  
ṣoḍaśasvararūpaśca ṣoḍaśārṇavibhūṣaṇaḥ || 137 ||  
  
ṣaḍaṅgavidyāvettā ca ṣakārākṣarabhūṣitaḥ |  
lakṣmīṣaḍaṅgadhārī ca lakṣmīṣoḍaśavarṇabhṛt || 138 ||  
  
sundaraḥ svargavasatiḥ sarveśaḥ sarvatomukhaḥ |  
saptasaptiḥ sadācāraḥ sādhuḥ sādhujanapriyaḥ || 139 ||  
  
saramaḥ [k, kh: sarasaḥ saralaḥ sāraḥ] saralaḥ sālaḥ sukhī   
sukhavirdhanaḥ |  
saptadvīpavatīnāthaḥ saptasāgaranāyakaḥ || 140 ||  
  
p. 237)  
  
saptasvaramayaḥ saptapātālatalavāsakaḥ |  
sāttvikaḥ sattvasaṃpannaḥ samastaduritāpahaḥ || 141 ||  
  
samastaripuvidhvaṃsī samastāsuraghātanaḥ |  
samastapātakadhvaṃsī samastasuravanditaḥ || 142 ||  
  
lakṣmīsanātano lakṣmīsanakaḥ sādhupūjitaḥ |  
harirharo hariharo hāṭakeśo haṭāpahaḥ || 143 ||  
  
haridravarṇo hasito hārī haritalocanaḥ |  
lakṣmīharirhṛṣīkeśo lakṣmīhāradharo'naghaḥ || 144 ||  
  
kṣamī kṣamāpatiḥ kṣattā kṣameśaśca [k, kh, g: meśaḥ   
kṣaravarṇa] kṣavarṇabhāk |  
kṣaṇakṛt kṣaṇadānāthaḥ kṣamāvān kṣubhitāsuraḥ || 145 ||  
  
lakṣmīkṣamāyuto lakṣmīkṣattā lakṣmīkṣavarṇabhṛt |  
ananto'nantapūjyaścāpyādirādityasaṃnnibhaḥ [kh: nandipūjya] || 146 ||  
  
indirāvallabho deva īśvaraścograrūpavān |  
ūṣmojjvalo'pi ṛṇahā ṝkārojjvalamātṛkaḥ || 147 ||  
  
ḷvarṇavarṇo ḹkāra enavarṇasamanvitaḥ |  
aiśvaryasahitaścoṣṭhastathaunmattasvarārcitaḥ || 148 ||  
  
aṃkāraścaivamaḥkārasvarūpaḥ svarabhūṣitaḥ |  
oṃhrīṃhasauḥ hrīṃśrīṃdevo lakṣmīnārāyaṇaḥ śivaḥ (1000) || 149 ||  
  
iti mantramayaṃ nāmnāṃ sahasraṃ tattvamuttamam |  
akārādikṣakārānta vidyānilayamīśvari || 150 ||  
  
sarvatīrthamayaṃ sarvadevadānavapūjitam |  
aśvamedhasahasrāṇi vājipeyasya koṭayaḥ || 151 ||  
  
cāndrāyaṇāyutaṃ devi mahādānānyanekaśaḥ |  
  
p. 238)  
  
mantranāmasahasrasya kalāṃ nārghanti ṣoḍaśīm || 152 ||  
  
ardharātre paṭhedvīraḥ śaktivakṣaḥsthitaḥ śanaiḥ |  
svapne lakṣmīpriyaṃ devaṃ varadaṃ so'pi paśyati || 153 ||  
  
mahācīnārcanaṃ kṛtvā paṭhedvīrārcane sakṛt |  
śatavarṣasahasrāṇi pūjāyāḥ phalamāpnuyāt || 154 ||  
  
ekavāraṃ paṭhedyastu saṃpūjya gurusaṃnidhau |  
sa bhavet sādhakaḥ śrīmān paratra tridivaṃ vrajet || 155 ||  
  
puṇyadaṃ varadaṃ nutyaṃ [k: nityaṃ] tīrthasādhanamuttamam |  
yogināṃ yogadaṃ pūjyaṃ [k: puṇyaṃ] bhogināṃ bhogavardhanam || 156 ||  
  
rogiṇāṃ rogaśamanaṃ sarvaduṣkṛtanāśanam |  
vaiṣṇavānāṃ priyataraṃ muktānāṃ paramārthadam || 157 ||  
  
adātavyamaśrotavyamanyaśiṣyāya pārvati |  
vinā dānaṃ na gṛhṇīyānna dadyād dakṣiṇāṃ vinā || 158 ||  
  
dattvā gṛhītvāpyubhayoḥ siddhihānirbhaved dhruvam |  
idaṃ nāmasahasraṃ tu lakṣmīnārāyaṇasya te |  
tava bhaktyā mayākhyātaṃ gopanīyaṃ svayonivat || 159 ||  
  
iti śrīrudrayāmale tantre śrīdevīrahasye   
lakṣmīnārāyaṇasahasranāmanirūpaṇamekonacatvāriṃśaḥ paṭalaḥ || 39 ||  
p. 239)  
  
atha   
  
catvāriṃśaḥ paṭalaḥ |  
  
śrībhairava uvāca |  
  
adyāhaṃ tattvasarvasvaṃ rahasyaṃ paramārthadam |  
mantrastotraṃ pravakṣyāmi lakṣmīnārāyaṇasya te || 1 ||  
  
pañcamāṅgaṃ mahādevi paramārthaprakāśakam |  
caturvedāgamastutyaṃ bhogamokṣaikakāraṇam || 2 ||  
  
guhyaṃ guptataraṃ tattvaṃ mantrarājasya pārvati |  
kaulikānāṃ sadā saṃvidānandarasakāraṇam || 3 ||  
  
asya śrīlakṣmīnārāyaṇamantrastotrarājasya śiva ṛṣiḥ triṣṭup chandaḥ   
śrīlakṣmīnārāyaṇo devatā śrīṃ bījaṃ hrīṃ śaktiḥ oṃ kīlakaṃ   
bhogāpavargasiddhyarthe pāṭhe viniyogaḥ | dhyānam-  
  
pūrṇenduvadanaṃ pītavasanaṃ kamalāsanam |  
lakṣmyā śritaṃ caturbhāhuṃ lakṣmīnārāyaṇaṃ bhaje || 4 ||  
  
kirīṭinaṃ kuṇḍalahāramaṇḍitaṃ padmāsanaṃ śyāmamukhaṃ caturbhujam |  
pītāmbaraṃ śaṃkhagadābjacakrapāṇiṃ [k, kh: gadābjapāṇiṃ   
purāṇamīśaṃ puruṣaṃ] purāṇaṃ puruṣaṃ bhaje vibhum || 5 ||  
  
praṇavaṃ yadi mānavo japeddharipādāmbujasevanākulaḥ |  
danujāntakadhāma yāti nūnaṃ paramānandamayo gatasmayaḥ || 6 ||  
  
parābījaṃ nutyaṃ yadi japati janturjapabhuvi smarākrāntaḥ   
smārtāgamakuṭilamārgojjhitabhayaḥ |  
  
p. 240)  
  
bhavet kauleśānaḥ sakalaripudāvāgnijaladaḥ   
surastrībhiḥ sārdhaṃ suraviṭapivāṭīṣu ramate || 7 ||  
  
vibījaṃ yo mahāmantraṃ japedānandanirbharaḥ |  
ānandarūpo bhavitā lakṣmīnārāyaṇapriyaḥ || 8 ||  
  
vibhūtibījaṃ manurājatattvaṃ japedratānte yadi kaulikendraḥ |  
sa yāti devāsurapūjitāṅghriḥ paraṃ padaṃ sarvasurairalabhyam || 9 ||  
  
mābījamantaḥ paramārthatattvaṃ sattvaikarūpaṃ manasā japed yaḥ |  
sa kāminīkāmaraṇapravīṇo bhavedarīṇāmurudarpahārī || 10 ||  
  
ramābījaṃ nāmākṣarapadamayaṃ mantramukuṭaṃ japedyo yantrāgre   
haricaraṇapadmārpitamanāḥ |  
bhaved bhūbhṛnmaulisphuritamaṇimālāṃśunivahaprabhābhāsvatpādaḥ sa   
dharaṇidharendro vijayavān || 11 ||  
  
nārāyaṇāyeti japenmanuṃ yo rātrau prabhāte paramārthabījam |  
sa vairidāvānalavārivāho bhavet sa gīrbhirgurugarvahārī || 12 ||  
  
viśvaṃ japedyo hṛdi viśvasāraṃ viśvambharadhyānaparaḥ prabhāte |  
sāmrājyalakṣmīṃ sa ripūn vijitya labhed bhuvi svargamataḥ parāsuḥ || 13 ||  
  
p. 241)  
  
caturaśraravṛttaṣoḍaśāra vasupatrāñcitakāśrarāśrabindau |  
kamalāśritamīśvaraṃ niviṣṭaṃ paramānandamayaṃ bhajāmyanantam || 14 ||  
  
iti mantramayaṃ paṭhet stavaṃ yo hṛdi nārāyaṇavallabhaṃ prabhāte |  
kamalā vimalāśayasya tasya śrutiśīlasya vaśībhavatyavaśyam || 15 ||  
  
itīdaṃ stotramīśāni mūlamantramayaṃ param |  
tava bhaktyā mayākhyātaṃ nacākhyeyaṃ mumukṣubhiḥ || 16 ||  
  
pañcāṅgamidamādyantaṃ lakṣmīnārāyaṇasya te |  
varṇitaṃ gopyamarcāḍhyaṃ gopanīyaṃ svayonivat || 17 ||  
  
śrīdevyuvāca |  
  
bhagavan sarvatattvajña sarvalokahiterata |  
krītāsmi bhavatānena kathanenāsya śaṅkara || 18 ||  
  
lakṣmīnārāyaṇasyādya śrutvā pañcāṅgamuttamam |  
mayāptaḥ paramānando dāsyahaṃ te bravīmi kim || 19 ||  
  
śrībhairava uvāca |  
  
etadrahasyamakhilaṃ sarvatantreṣu gopitam |  
vedānāloḍya tantrāṃśca devi te kathitaṃ mayā || 20 ||  
  
devānāṃ durlabhaṃ tattvaṃ pañcāṅgaṃ vaiṣṇavārcite |  
rahasyaṃ sarvalokānāṃ sarvasvaṃ mama pārvati || 21 ||  
  
aprakāśyamavaktavyamadātavyaṃ durātmane |  
deyaṃ śiṣyāya śāntāya gurubhaktiparāya ca || 22 ||  
  
dānaśīlāya bhaktāya kaulamārgaratāya ca |  
mahācīnapadasthāya vaiṣṇavāya mahātmane || 23 ||  
  
dattvā muktiṃ labhed devi bhaktānāṃ sukhadāyinīm |  
  
p. 242)  
  
itīdaṃ paramaṃ tattvaṃ tattvāttattvaṃ parātparam || 24 ||  
  
gopyaṃ guhyaṃ gopanīyaṃ cetyājñā pārameśvarī |  
  
iti śrīrudrayāmale tantre śrīdevīrahasye lakṣmīnārāyaṇastavākhyānaṃ   
catvāriṃśaḥ paṭalaḥ || 40 ||  
  
samāptaṃ lakṣmīnārāyaṇapañcāṅgam |  
atha  
  
ekacatvāriṃśaḥ paṭalaḥ |  
  
mṛtyuñjayapañcāṅgam |  
  
śrībhairava uvāca |  
  
kailāsaśikhare ramye maṇimālātibhāsvare |  
nānādrumalatākīrṇe nānāpuṣpopaśobhite || 1 ||  
  
vicitraratnakhacita śilāmaṇḍapamaṇḍite |  
kinnarīmadhurālāpa mukharīkṛtadiṅmukhe || 2 ||  
  
bhagavantamumānāthamupaviṣṭamumāśritam |  
brahmopendrendracandrārka guruśukrasamanvitam || 3 ||  
  
brahmarṣivasusiddhaugha gaṇagandharvasevitam |  
  
p. 243)  
  
candrārdhamukuṭopetaṃ śūlakhaṭvāṅgadhāriṇam || 4 ||  
  
varābhayakaraṃ śāntaṃ kuntabāṇāsisaṃyutam |  
khaḍgakheṭakahastaṃ ca pāśatomarakāyudham || 5 ||  
  
bhiṇḍipālakaraṃ prāsaparighāyudhadhāriṇam |  
gadāḍamaruhastaṃ ca śataghnīcakrasaṃyutam [ṅ: śataghni] || 6 ||  
  
aṣṭādaśabhujaṃ devaṃ bhūtibhūṣitavigraham |  
digambaraṃ viśālākṣaṃ trinetraṃ pañcavaktrakam || 7 ||  
  
ānandamuditaṃ viśvaṃ viśvanāyakamīśvaram |  
japantaṃ prahasantaṃ ca gauryāliṅgitavigraham || 8 ||  
  
pannagābharaṇopetaṃ mahādevaṃ maheśvaram |  
baddhapadmāsanaṃ śaṃbhuṃ śaraṇāgatavatsalam || 9 ||  
  
prasannavadanaṃ dṛṣṭvā praṇamyotthāya pārvatī |  
girā madhurayā devaṃ provāca parameśvaram || 10 ||  
  
śrīdevyuvāca |  
  
bhagavan yaḥ śivo devo mahāmṛtyuñjayaḥ paraḥ |  
ādinātho jagattrātā [ṅ: tāto] dīkṣānāyaka īśvaraḥ || 11 ||  
  
varṇitaḥ prāṅ mahādevo guṇātītaścidīśvaraḥ |  
bhavatā tasya devasya parabrahmasvarūpiṇaḥ || 12 ||  
  
pañcāṅgaṃ śrotumicchāmi vaktumarhasi me prabho |  
  
śrībhairava uvāca |  
  
parameśvaradevasya mahāmṛtyuñjayasya te |  
bhaktyā vakṣyāmi pañcāṅgaṃ nākhyeyaṃ yasya kasyacit || 13 ||  
  
paṭalaṃ paddhatiṃ varma mantranāmasahasrakam |  
stotraṃ pañcāṅgabhūtaṃ ca gopayedyaḥ sa sādhakaḥ || 14 ||  
  
p. 244)  
  
tatrādau paṭalaṃ vakṣye dīkṣānāyakavallabham |  
guhyaṃ paramaguhyaṃ ca goptavyaṃ tu [kh: ca] mumukṣubhiḥ || 15 ||  
  
mantroddhāraṃ mahādevi dīkṣāphalavivṛddhaye |  
divyaṃ sukhakaraṃ sādhyaṃ siddhaṃ vakṣyāmi siddhaye || 16 ||  
  
tāraṃ hṛdbhavatārtikaṃ śivaśaranmaṇḍūkabījaṃ tato  
vācyaṃ pālaya pālayeti ca punaḥ śaktiḥ śivaḥ śāktikam |  
hṛjjaṃ tārakabhūṣaṇaṃ nigaditastvadbhaktihetormayā   
dīkṣānāyakavallabho manurayaṃ trailokyacintāmaniḥ || 17 ||  
  
nāsyāntarāyabāhulyaṃ siddhasādhyāridūṣaṇam |  
na kāyakleśadaurbalyaṃ nācāraniyamabhramaḥ || 18 ||  
  
na pañcadoṣaśaṅkāpi nottamarṇādhamarṇakau |  
kevalaṃ paramānandavardhano ripumardanaḥ || 119 ||  
  
mantro'yaṃ mantrarājendro dīkṣāphalasuradrumaḥ |  
vinā puraskriyāmeṣa mantrarājo na sidhyati || 20 ||  
  
tasmāt puraskriyāhetorguruṃ saṃprārthayecchive |  
guruhastena yaḥ kuryānmantrasyāsya puraskriyām || 21 ||  
  
tasyāyaṃ mantrarājendro bhavet kalpadrumopamaḥ |  
varṇalakṣaṃ puraścaryāṃ tadardhaṃ vā maheśvari || 22 ||  
  
ekalakṣāvadhiṃ kuryānnāto nyūnaṃ kadācana |  
japād daśāṃśato homastaddaśāṃśena tarpaṇam || 23 ||  
  
mārjanaṃ taddaśāṃśena taddaśāṃśena bhojanam |  
evaṃ vidhāya mantrasya puraścaryāṃ ca sādhakaḥ || 24 ||  
  
gurave dakṣiṇāṃ dattvā yathāvibhavamīśvari |  
tato japo bhaved devi sarvasiddhipradāyakaḥ || 25 ||  
  
p. 245)  
  
anyathā na bhavet siddhirdīkṣāyāḥ sumanorapi |  
yantroddhāravidhiṃ vakṣye devadevasya pārvati || 26 ||  
  
sarvasaṃmohanaṃ divyaṃ sarvāśāparipūrakam |  
bindutrikoṇaṣaṭkoṇa vṛttāṣṭadalamaṇḍitam || 27 ||  
  
vṛttatrayaṃ dharāsadma śrīcakraṃ śaivamīritam |  
layāṅgamasya vakṣyāmi yantrarājasya pārvati || 28 ||  
  
yasya śravaṇamātreṇa dīkṣāphalamavāpnuyāt |  
indrādyā daśa dikpālāḥ sāyudhā bhūgṛhe śive || 29 ||  
  
divyasiddhaughamartyaughā guravo'pyāraṇatraye |  
asitāṅgo ruruścaṇḍakrodheśonmattabhairavāḥ || 30 ||  
  
kapālīśo bhīṣaṇākhyaḥ saṃhāreśo'ṣṭamaḥ śive |  
pūjanīyā vasudale sādhakaistu mumukṣubhiḥ || 31 ||  
  
kālāgnirudraṃ netreśaṃ viśvanāthaṃ maheśvaram |  
sadyojātaṃ vāmadevaṃ pūjayet kāmayoniṣu || 32 ||  
  
kāmeśvaraṃ mahākālaṃ devaṃ svacchandabhairavam |  
trikoṇe pūjayed devi svāgreśānāgnibhāgataḥ || 33 ||  
  
bindau mṛtyuñjayaṃ devaṃ svaśaktyā sahitaṃ śive |  
amṛteśvaramīśānamīśvaraṃ bhuvaneśvaram || 34 ||  
  
trikhaṇḍāṃ pāśamīśāni sudhākalaśamuttamam |  
muktākṣasūtraṃ devāṅge pūjayet sādhakottamaḥ || 35 ||  
  
saṃpūjya vidhivad devi gandhākṣataprasūnakaiḥ |  
dhūpadīpādinaivedyaistāmbūlaiśchatracāmaraiḥ || 36 ||  
  
layāṅgamidamākhyātaṃ sarvatantreṣu gopitam |  
sarvasiddhipradaṃ devi gopanīyaṃ viśeṣataḥ || 37 ||  
  
mantrasyāsya mahādevi mahācama padādikaḥ |  
  
p. 246)  
  
sakahola ṛṣiśchando gāyatrī devatā tathā || 38 ||  
  
mahāmṛtyuñjayo rudro mahādevo'dhidevatā |  
bījaṃ ca praṇavo devi śaktirhṛjjākhyabījakam || 39 ||  
  
kīlakaṃ śaradīśāni digbandho'styastramīśvari |  
caturvargeṣu vidyāyā viniyogaḥ prakīrtitaḥ || 40 ||  
  
tārahṛjjaśaradbījaiḥ ṣaḍdīrghaiḥ prāṇa(nyāsa)mācaret |  
karayorhṛdayādīnāmaṅgānāṃ sādhakottamaḥ || 41 ||  
  
mūlādibījamātreṇa prāṇāyāmatrayaṃ caret |  
tattvatrayeṇācamanamātmavidyāśivādinā || 42 ||  
  
atha dhyānaṃ pravakṣyāmi devadeveśvarasya hi |  
yenaiva dhyānamātreṇa mantrī śaivaṃ padaṃ vrajet || 43 ||  
  
candrārkāgnivilocanaṃ smitamukhaṃ padmadvayāntaḥsthitaṃ  
mudrāpāśasudhākṣasūtravilasatpāṇiṃ [mudrā trikhaṇḍākhyā   
ityarthaḥ] himāṃśuprabham |  
koṭīrendugalatsudhāplutatanuṃ [ṅ: koṭīcandragalatsudhādbhuta]   
hārādibhūṣojjvalaṃ   
kāntyā viśvavimohanaṃ paśupatiṃ mṛtyuñjayaṃ bhāvayet || 44 ||  
  
candramaṇḍalamadhyasthe rudrabhāle'tivistṛte |  
tatrasthaṃ cintayet sādhyaṃ mṛtyuṃ prāpto'pi [ṅ: prāpnoti] jīvati || 45 ||  
  
iti sādhyaṃ parābījamantrāvayavabhūṣitam |  
rudrabhālasthamīśāni gopanīyaṃ viśeṣataḥ || 46 ||  
  
prayogānaṣṭa vakṣyāmi durlabhān paramārthadān |  
yān vidhāya śive mantrī bhaved bhairavasannibhaḥ || 47 ||  
  
stambhanaṃ mohanaṃ caiva māraṇākarṣaṇe tataḥ |  
vaśīkāraṃ tathoccāṭaṃ śāntikaṃ pauṣṭikaṃ tathā || 48 ||  
  
p. 247)  
  
eteṣāṃ sādhanaṃ vakṣye sarvasaukhyaikakāraṇam |  
yena sādhanamātreṇa sarvasiddhirbhavet kalau || 49 ||  
  
ravau snānaṃ śive kṛtvā nityakarma samāpya ca |  
saṃkalpapūrvaṃ mantraṃ ca japedayutasaṃkhyayā || 50 ||  
  
homo daśāṃśataḥ sarpiryavākanakabījakaiḥ |  
stambhanaṃ jāyate vādimukhadasyuvivasvatām || 51 ||  
  
candre saṃpūjya deveśaṃ japedayutasaṃkhyayā |  
homo ghṛtayavālājaśākapatrairdaśāṃśataḥ || 52 ||  
  
tadbhasmatilakenaiva mohanaṃ jagatāṃ bhavet |  
maṅgale sādhakaḥ snātvā gatvā śmaśānamaṇḍalam || 53 ||  
  
ayutaṃ prajapenmantraṃ homo ghṛtaviśālayā |  
śrīparṇīmadhukonmiśraiḥ śrīphalaiściñcinīphalaiḥ || 54 ||  
  
mṛtyuṃ yāti ripurdevi daśāhāvadhi matsamaḥ |  
budhe snātvārcayed devaṃ śrīcakrāgre japenmanum || 55 ||  
  
ayutaṃ daddaśāṃśena hunet sarpiḥ śatāvarīm |  
trikaṇṭakaṃ bilvakaṃ ca strīṇāmākarṣaṇaṃ bhavet || 56 ||  
  
gurau snātvā japedvidyāṃ parāmayutasaṃkhyayā |  
homo daśāṃśataḥ kāryo ghṛtapadmākṣacandanaiḥ || 57 ||  
  
āragvadhena kaṇayā varayāmṛtayā śive |  
ripū rājā dhanī vīro jiṣṇurdāsatvameṣyati || 58 ||  
  
śukre śmaśāne vīreśo japedayutasaṃkhyayā |  
citāgre mūlavidyāṃ tu taddaśāṃśaṃ huned ghṛtam || 59 ||  
  
samaṇḍūkaṃ śambhūkaṃ ca ripumuccāṭayed dhruvam |  
śanau snātvā caret pūjāṃ japedvidyāṃ tathāyutam || 60 ||  
  
hunedājyapayomṛtsnā vārtākamṛduśādbalān |  
  
p. 248)  
  
dhattūrapuṣpasahitān sarvaśāntiḥ prajāyate || 61 ||  
  
sarvadā sarvavāreṣu japedayutasaṃkhyayā |  
homo daśāṃśataḥ kāryo ghṛtapāyasapaṅkajaiḥ || 62 ||  
  
chāgaiṇakūrmavārāhapalayuktaiḥ sabhaktakaiḥ |  
pitṝṇāṃ devatānāṃ ca bhūbhṛtāṃ [k, kh, g: bhūtānāṃ]   
rogiṇāṃ tathā || 63 ||  
  
daśāṃśaṃ vidhivad dattvā mahāpuṣṭiḥ prajāyate |  
itīdaṃ paramaṃ tattvaṃ mantrasyāsya mayeritam |  
adātavyamabhaktebhyo gopanīyaṃ svayonivat || 64 ||  
  
iti śrīrudrayāmale tantre śrīdevīrahasye mṛtyuñjayapaṭalanirūpaṇaṃ  
ekacatvāriṃśaḥ paṭalaḥ || 41 ||  
atha  
  
dvācatvāriṃśaḥ paṭalaḥ |  
  
śrībhairava uvāca |  
  
adhunā devi vakṣyāmi pūjāpaddhatimuttamām |  
gadyapadyamayīṃ divyāṃ koṭiyajñaphalapradām || 1 ||  
  
prātaḥkṛtyamakṛtvā tu yaḥ śivaṃ bhaktito'rcayet |  
tasya pūjā tu viphalā śaucahīnā yathā kriyā || 2 ||  
  
p. 249)  
  
brāhmye muhūrte utthāya baddhapadmāsanaḥ   
svaśiraḥsthasahasrārādhomukhakamalakarṇikāntargataṃ nijaguruṃ dhyāyet |   
śrīguruṃ paramānandaṃ vande svānandavigraham | yasya sannidhimātreṇa   
cidānandāyate vapuḥ [k, kh, g: param] || iti natvā   
  
śrīguruṃ dvibhujaṃ śāntaṃ varābhayakarāmbujam |  
pūrṇenduvadanāmbhojaṃ hasantaṃ śaktisaṃyutam ||  
śvetavastraparīdhānaṃ nānālaṅkārabhūṣitam |  
ānandamuditaṃ devaṃ dhyāyet paṅkajaviṣṭaram ||  
  
iti dhyātvā daṇḍavat praṇamya haṃsaḥ iti   
ṣaṭśatādhikamekaviṃśatisāhasramajapājapaṃ mūlaṃ ca yathāśaktyā japtvā   
japaṃ gurave samarpya tadājñāmādāya bahirāgatya malādi santyajya varṇoktaṃ   
śaucamādāya nadyādau gatvā oṃklīṃkāmadevāya sarvajanamanoharāya namaḥ   
iti dantān saṃśodhya gaṃglauṃdantaśodhanaśaktyai namaḥ iti gaṇḍūṣatrayaṃ   
vidhāya mṛdamānīya tribhāgaṃ kṛtvā oṃprīṃ mṛttikāyai namaḥ   
ityabhiṣicya mūlenābhimantrya malāpakarṣaṇaṃ snānaṃ kṛtvā oṃgāṃgīṃ   
gaṅge ca yamune caiva godāvari sarasvati | narmade sindhukāveri jale'smin sannidhiṃ   
kuru || iti sūryamaṇḍalādaṅkuśamudrayā tīrthānyāvāhya mṛdaṃ jale kṣiptvā   
punaḥ deveśa bhaktisulabha saparicchada bhairava | yāvat tvāṃ tarpayiṣyāmi   
tāvaddeva ihāvaha || iti jale trikoṇaṃ vibhāvya tatra mṛdā devamāvāhya mudrāḥ   
pradarśya mūlena prāṇāyāmapūrvaṃ pādādiśiraḥparyantaṃ trirunmajjet | tataḥ   
sūryāyārghyatrayaṃ dadyāt | oṃhrāṃhrīṃsaḥ śrīsūryāya   
prakāśāśaktisahitāya eṣa te'rgho namaḥ iti arghyatrayaṃ dattvā tato'nyadvāsaḥ   
paridhāpya karāṅganyāsapūrvaṃ prāṇāyāmatrayaṃ caret | yathā-   
  
iḍayā piba ṣoḍaśabhiḥ pavanaṃ caturuttaraṣaṣṭitamābhyadhikam |  
tyaja piṅgalayā śanakaiḥ śanakairdaśabhirdaśabhirdaśabhirdvyadhikaiḥ ||  
  
pūrakaḥ 16 kumbhakaḥ 64 recakaḥ 32 iti triḥ kṛtvā oṃjuṃsaḥ ātmatattvaṃ   
śodhayāmi svāhā oṃjuṃsaḥ vidyātattvaṃ śodhayāmi svāhā oṃjuṃsaḥ   
śivatattvaṃ śodhayāmi svāhā ityācamya ṣaḍaṅgaṃ vidhāya vāmahaste jalaṃ   
dhṛtvā tattvamudrayācchādya yaṃraṃvaṃlaṃhaṃ iti   
  
p. 250)  
  
pañcabhūtamantreṇa saptavāramabhimantrya dakṣahaste dhṛtvā   
vāmānāmikāṅguṣṭhayogena tadbalitodakabindubhiḥ svaśiro mūlamuccaran   
daśadhā [ṅ: saptadaśadhā] prokṣya punarvāmahaste vidhāya [ṅ:   
nidhāya] iḍayāntarnītvā dehāntaḥ pāpaṃ prakṣālya piṅgalayā tajjalaṃ   
sakaluṣaṃ dakṣahaste dhṛtvā   
svavāmabhāgasthakalpitavajraśilāyāmāsphālayedityaghamarṣaṇaṃ vidhāya   
pūrvavat ṣaḍaṅgaṃ kṛtvā oṃjuṃsaḥ paramahaṃsāya vidmahe sohaṃsaḥ   
mṛtyuñjayāya dhīmahi juṃoṃtanno'mṛteśvaraḥ pracodayāt | iti daśadhā   
prajapya mūlaṃ ca yathāśaktyā japtvā gāyatryā devīdevayorarghyatrayaṃ dadyāt |   
oṃjuṃsaḥ sāṅgāyāmṛteśvarīsahitāya mṛtyuñjayāya eṣa te argho namaḥ |   
tathā pūrvavat sūryāyārghyatrayaṃ dattvā jale caturasraṃ satryasraṃ vibhāvya   
mūlamuccaran saptadhā [ṅ: saptadaśadhā] sadevīkaṃ devaṃ tarpayet |   
mū0 sāṅgaḥ savāhanaḥ sāyudhaḥ saparicchadaḥ sadevīko mṛtyuñjayo   
bhagavāṃstṛpyatāmiti santarpya parivārānekaikāñjalinā santarpya   
brahmādikīṭaparyantaṃ santarpya pitrāditarpaṇaṃ vidhāya pūrvavad devaṃ   
saṃhāramudrayā svahṛdi samānīya śivo'hamiti bhāvayan   
yāgamaṇḍapamāgacchediti saṃdhyāvidhiḥ ||  
  
tato gṛhamāgatya pādau prakṣālya dvāradevatāḥ pūjayet | hūṃphaḍiti dvāraṃ   
prakṣālya ūrdhve gāṃ gaṇeśāya namaḥ vāmadakṣiṇakrameṇa mahālakṣmyai   
namaḥ sarasvatyai namaḥ gaṅgāyai namaḥ yamunāyai namaḥ dhātre namaḥ   
vidhātre namaḥ nandāya namaḥ sunandāya namaḥ pracaṇḍāya namaḥ caṇḍāya   
namaḥ kṣetrapālāya namaḥ vetālāya namaḥ agnivetālāya namaḥ iti saṃpūjya   
tatrāsane [ṅ: tata āsanamantreṇa] mantreṇa puṣpaṃ dattvā anantāsanāya   
namaḥ vimalāsanāya namaḥ padmāsanāya namaḥ | oṃ pṛthvi tvayā dhṛtā   
lokā devi tvaṃ viṣṇunā dhṛtā | tvaṃ ca dhāraya māṃ loke pavitraṃ kuru   
cāsanam || trirvāmapārṣṇighātaṃ dattvā apasarpantu te bhūtā ye bhūtā   
bhūmisaṃsthitāḥ | ye bhūtā vighnakartāraste naśyantu śivājñayā || iti   
vighnānutsārya hūṃ aghorāya phaṭ iti daśa diśo baddhvā bhūtaśuddhiṃ kuryāt |  
  
adyāhaṃ bhūtaśuddhiṃ kariṣye iti saṅkalpya vāme gurubhyo namaḥ dakṣiṇe   
gaṇeśāya namaḥ agre śivāya namaḥ pṛṣṭhe kṣetrapālāya namaḥ iti   
namaskṛtya praṇavena prāṇāyāmatrayaṃ kṛtvā hūmiti mūlādhārāt   
  
p. 251)  
  
kuṇḍalinīmutthāpya suṣumnāvartmanā hṛdayasthajīvamādāya   
brahmarandhragatāṃ vibhāvya haṃsa iti brahmaṇi yojayet | tataḥ   
pādādijānuparyantaṃ pṛthivīṃ jānvādinābhyantaṃ jalaṃ   
nābhyādihṛdayāntaṃ vahniṃ hṛdayādibhrūmadhyāntaṃ vāyuṃ   
bhūmadhyādidvādaśāntamākāśaṃ pratyekaṃ pravilāpya   
ākāśamahaṅkāre'haṅkāraṃ mahattattve tadahaṃprakṛtau tāṃ   
saccidānandarūpe brahmaṇi vilāpya svātmānaṃ brahmamayaṃ vibhāvya |  
  
ahaṃ devo nacānyo'sti brahmaivāhaṃ na śokabhāk |  
saccidānandarūpo'haṃ nityamuktasvabhāvavān ||   
  
evaṃ vibhāvya svaśarīradakṣakuṣau pāpapuruṣaṃ dhyāyet |  
  
brahmahatyāśiraskaṃ ca svarṇasteyabhujadvayam |  
surāpānahṛdā yuktaṃ gurutalpakaṭidvayam ||  
  
tatsaṃsargipadadvandvamaṅgapratyaṅgapātakam |  
upapātakalomānaṃ raktaśmaśruvilocanam ||  
  
khaḍgacarmadharaṃ kṛṣṇaṃ kukṣau pāpaṃ vicintayet |  
  
iti dhyātvā śarīraṃ sakaluṣaṃ malinaṃ vicintya prāṇāyāmapūrvakaṃ   
pañcabhūtamantrairniṣpāpaṃ kuryāt | hṛdādibhrūmadhyāt yaṃbījena   
ṣoḍaśadhā japtena vāyumāpūrya pāpaṃ saṃśoṣya   
nābhyādihṛtparyantāntargatamagnimagnibījena catuṣṣaṣṭivārajaptena sandīpya   
pāpaṃ nirdahya jānvādinābhyantaṃ jalaṃ vamiti varuṇabījena   
dvātriṃśadvārajaptenādāya pāpamambhasāplāvya lamiti bhūbījena ṣoḍaśadhā   
japtena pādādijānuparyantaṃ pṛthivīṃ vicintya piṇḍībhūtaṃ svātmakaṃ   
dhyātvā hamityākāśabījena sakṛjjaptena caitanyaṃ saṃbhāvya cidānandamayaṃ   
svaśarīramutpādya prāṇān dhārayediti bhūtaśuddhiḥ ||  
  
oṃjuṃsaḥ śivāya prāṇātmane namaḥ iti svahṛdi puṣpaṃ dattvā   
āṃhrīṃkroṃyaṃraṃvaṃlaṃhaṃśaṃṣaṃsaṃhaṃ haṃsaḥ sohaṃ juṃsaḥ oṃ   
mama prāṇā iha prāṇāḥ 19/ mama jīva iha sthitaḥ 19/ mama sarvendriyāṇi 19/   
mama vāṅmanaścakṣuḥśrotrajihvāghrāṇaprāṇā ihaivāgatya sukhaṃ ciraṃ   
tiṣṭhantu svāhā iti prāṇān dhṛtvā mūlaṃ svahṛdi vilikhya saśivaṃ śivaṃ   
saṃpūjya śivo'hamiti vicintya mantrasaṅkalpaṃ kuryāt | asya   
śrīmahāmṛtyuñjayapūjāmantrasya  
  
p. 252)  
  
mahācamasakahola ṛṣiḥ devīgāyatrī chandaḥ śrīmṛtyuñjayarudro mahādevo   
devatā oṃ bījaṃ juṃ śaktiḥ saḥ kīlakam dharmārthakāmamokṣārthe pūjāyāṃ   
viniyogaḥ | atha nyāsaḥ | mahācamasakaholaṛṣaye namaḥ śirasi   
devīgāyatrīcchandase [kh: daivīgāyatrī] namo mukhe   
śrīmṛtyuñjayarudramahādevadevatāyai namo hṛdi oṃ bījāya namo nābhau   
juṃ śaktaye namo guhye saḥ kīlakāya namaḥ pādayoḥ jape (pūjāyāṃ)   
viniyogāya namaḥ sarvāṅgeṣu || atha karanyāsaḥ | oṃ aṅguṣṭhābhyāṃ namaḥ   
juṃ tarjanībhyāṃ namaḥ saḥ madhyamābhyāṃ namaḥ oṃ anāmikābhyāṃ namaḥ   
juṃ kaniṣṭhikābhyāṃ namaḥ saḥ karatalakarapṛṣṭhābhyāṃ namaḥ iti   
karanyāsaḥ || atha ṣaḍaṅganyāsaḥ | oṃ hṛdayāya namaḥ juṃ śirase svāhā saḥ   
śikhāyai vaṣaṭ oṃ kavacāya huṃ juṃ netrebhyo vauṣaṭ saḥ astrāya phaṭ ||  
  
atha mātṛkānyāsaḥ | aṃ namaḥ śirasi | āṃ namo mukhavṛtte | iṃ namo   
dakṣanetre | īṃ vāmanetre | uṃ dakṣakarṇe | ūṃ vāmakarṇe | ṛṃ dakṣanāsāpuṭe   
| ṝṃ vāmanāsāpuṭe | ḷṃ dakṣagaṇḍe | ḹṃ vāmagaṇḍe | eṃ ūrdhvoṣṭhe |   
aiṃ adharoṣṭhe | oṃ ūrdhvadantapaṃktau | auṃ adhodantapaṃktau | aṃ lalāṭe | aḥ   
jihvāyāṃ [ṅ: aṃ śirasi, aḥ mukhāntaḥ] | kaṃ dakṣabāhumūle |   
khaṃ kurpare | gaṃ maṇibandhe | ghaṃ aṅgulimūle | ṅaṃ aṅgulyagre | caṃ   
vāmabāhumūle | chaṃ kurpare | jaṃ maṇibandhe | jhaṃ aṅgulimūle | ñaṃ   
aṅgulyagre | ṭaṃ dakṣapādamūle | ṭhaṃ jānuni | ḍaṃ gulphe | ḍhaṃ aṅgulimūle   
| ṇaṃ aṅgulyagre | taṃ vāmapādamūle | thaṃ jānuni | daṃ gulphe | dhaṃ   
aṅgulimūle | naṃ aṅgulyagre | paṃ dakṣapārśve | phaṃ vāmapārśve | baṃ   
pṛṣṭhe | bhaṃ nābhau | maṃ jaṭhare | yaṃ hṛdi | raṃ dakṣāṃse | laṃ kakudi |   
vaṃ vāmāṃse | śaṃ hṛdādidakṣahastāgrāntaṃ | ṣaṃ   
hṛdādivāmahastāgrāntaṃ | saṃ hṛdādidakṣapādāgrāntaṃ | haṃ   
hṛdādivāmapādāgrāntaṃ | laṃ pādādiśiraḥparyantaṃ | kṣaṃ namaḥ śirasaḥ   
pādaparyantam | iti trirvyāpayediti mātṛkānyāsaḥ ||  
  
oṃhsauḥ aṃ śrīkaṇṭhapūrṇodarībhyāṃ namaḥ śirasi | oṃhsauḥ āṃ   
ananteśavirajābhyāṃ namo mukhavṛtte | oṃhsauḥ iṃ sūkṣmeśaśālmalībhyāṃ   
namo dakṣanetre | oṃhsauḥ īṃ trimūrtīśalolākṣībhyāṃ namo vāmanetre |  
  
p. 253)  
  
oṃhsauḥ uṃ amareśavartulākṣībhyāṃ namo dakṣakarṇe | oṃhsauḥ ūṃ   
argheśadīrghaghoṇābhyāṃ namo vāmakarṇe | oṃhsauḥ ṛṃ   
bhāvabhūtīśadīrghamukhībhyāṃ namo dakṣanāsāpuṭe | oṃhsauḥ ṝṃ   
tithīśagomukhībhyāṃ namo vamanāsāpuṭe | oṃhsauḥ ḷṃ   
sthāṇukeśadīrghajihvābhyāṃ namo dakṣagaṇḍe | oṃhsauḥ ḹṃ   
hareśakuṇḍodarībhyāṃ namo vāmagaṇḍe | oṃhsauḥ eṃ   
jhiṇṭhīśordhvakeśībhyāṃ namaḥ ūrdhvoṣṭhe | oṃhsauḥ aiṃ   
bhautikeśavikṛtamukhībhyāṃ namaḥ adharoṣṭhe | oṃhsauḥ oṃ   
sadyojāteśajvālāmukhībhyāṃ namaḥ ūrdhvadantapaṃktau | oṃhsauḥ auṃ   
anugraheśolkāmukhībhyāṃ namaḥ adhodantapaṃktau | oṃhsauḥ aṃ   
akrūreśaśrīmukhībhyāṃ namo lalāṭe [k, kh, g: śirasi] |   
oṃhsauḥ aḥ mahāseneśavidyāmukhībhyāṃ namo jihvāyāṃ [k, kh:   
mukhāntare] | oṃhsauḥ kaṃ krodhīśamahākālībhyāṃ namo dakṣabāhumūle |   
oṃhsauḥ khaṃ caṇḍīśasarasvatībhyāṃ namaḥ kūrpare | oṃhsauḥ gaṃ   
pañcānaneśasarvasiddhibhyāṃ [ṅ: pañcāntaka] namo maṇibandhe |   
oṃhsauḥ ghaṃ śivottameśatrilokavidyābhyāṃ namaḥ aṅgulimūle | oṃhsauḥ   
ṅaṃ ekarudreśamantraśaktibhyāṃ [ṅ: trimūrti] namaḥ aṅgulyagre |   
oṃhsauḥ caṃ kūrmeśātmaśaktibhyāṃ namo vāmabāhumūle | oṃhsauḥ chaṃ   
ekanetreśabhūtamātṛbhyāṃ namaḥ kūrpare | oṃhsauḥ jaṃ   
caturānaneśalambodarībhyāṃ namo maṇibandhe | oṃhsauḥ jhaṃ   
ajeśadrāviṇībhyāṃ namaḥ aṅgulimūle | 2/ ñaṃ śarveśanāgarībhyāṃ namaḥ   
aṅgulyagre | 2/ ṭaṃ someśakhecarībhyāṃ namo dakṣapādamūle | 2/ ṭhaṃ   
lāṅgalīśamañjarībhyāṃ namo jānuni | 2/ ḍaṃ dāhakeśarūpiṇībhyāṃ    
[ṅ: dārukeśa] namo gulphe | 2/ ḍhaṃ ardhanārīśavīriṇībhyāṃ namaḥ   
aṅgulimūle | 2/ ṇaṃ umākānteśakākodarībhyāṃ namaḥ aṅgulyagre | 2/ taṃ   
āṣāḍhīśapūtanābhyāṃ namo vāmapādamūle | 2/ thaṃ   
daṇḍīśabhadrakālībhyāṃ namo jānuni | 2/ daṃ adrīśayoginībhyāṃ namo gulphe |   
2/ dhaṃ mīneśaśaṅkhinībhyāṃ namaḥ aṅgulimūle | 2/ naṃ   
meṣeśagarjinībhyāṃ namaḥ aṅgulyagre | 2/ paṃ lohiteśakālarātribhyāṃ namo   
dakṣapārśve | 2/ phaṃ śikhīśakurdinībhyāṃ [ṅ: kubjinī] namo   
vāmapārśve | 2/ baṃ chagalāṇḍeśakapardinībhyāṃ namaḥ pṛṣṭhe | (2/   
bhaṃ dviraṇḍeśavajriṇībhyāṃ namo   
  
p. 254)  
  
nābhau | 2/ maṃ mahākāleśajayābhyāṃ namo jaṭhare | 2/ yaṃ tvagātmabhyāṃ   
kapālīśasumukhībhyāṃ namo hṛdaye) | 2/ raṃ asṛgātmabhyāṃ   
bhujaṅgeśarevatībhyāṃ namo dakṣāṃse | 2/ laṃ māṃsātmabhyāṃ   
pinākīśamādhavībhyāṃ namaḥ kakudi | 2/ vaṃ meda-ātmabhyāṃ   
khaḍgīśavāruṇībhyāṃ namo vāmāṃse | 2/ śaṃ asthyātmabhyāṃ   
vakeśavāyavībhyāṃ namo hṛdādidakṣahastāgrāntaṃ | 2/ ṣaṃ majjātmabhyāṃ   
śveteśarakṣobandhinībhyāṃ namo hṛdādivāmahastāgrāntaṃ | 2/ saṃ   
śukrātmabhyāṃ bhṛgvīśasahajābhyāṃ namo hṛdādidakṣapādāgrāntaṃ | 2/   
haṃ prāṇātmabhyāṃ nakulīśalakṣmībhyāṃ namo hṛdādivāmapādāgrāntaṃ |   
2/ laṃ śaktyātmabhyāṃ śiveśavyāpinībhyāṃ namaḥ pādādiśiraḥparyantaṃ |   
2/ kṣaḥ krodhātmabhyāṃ saṃvarteśamahāmāyābhyāṃ namaḥ śirasaḥ   
pādaparyantamiti śrīkaṇṭhādimātṛkānyāsaḥ ||  
  
atha kalānyāsaḥ | oṃaiṃhrīṃhsauḥ sarvajñāya aṅguṣṭhābhyāṃ namaḥ | 4/   
amṛtajvālāmāline tarjanībhyāṃ namaḥ | 4/ jvalitaśikhiśikhāya   
madhyamābhyāṃ namaḥ | 4/ vajriṇe vajrahastāya anāmikābhyāṃ namaḥ | 4/   
aluptaśaktaye kaniṣṭhikābhyāṃ namaḥ | 4/ paśupataye karatalapṛṣṭhābhyāṃ   
namaḥ | iti karanyāsaḥ ||  
  
oṃaiṃhrīṃhsauḥ sarvajñāya hṛdayāya namaḥ | 4/ amṛtajvālāmāline śirase   
svāhā | 4/ jvalitaśikhiśikhāya śikhāyai vaṣaṭ | 4/ vajriṇe vajrahastāya kavacāya   
huṃ | 4/ aluptaśaktaye netrābhyāṃ vauṣaṭ | 4/ paśupataye astrāya phaṭ | iti   
hṛdayādinyāsaḥ ||  
  
oṃjuṃsaḥ nivṛttyātmane śivāya aṅguṣṭhābhyāṃ namaḥ | 3/ pratiṣṭhātmane   
sadāśivāya tarjanībhyāṃ namaḥ | 3/ vidyākalātmane īśvarāya madhyamābhyāṃ   
namaḥ | 3/ śāntikalātmane mahārudrāya anāmikābhyāṃ namaḥ | 3/   
śāntyatītākalātmane viṣṇave kaniṣṭhikābhyāṃ namaḥ | 3/ jyotiṣkalātmane   
parabrahmaṇe karatalakarapṛṣṭhābhyāṃ namaḥ | iti karanyāsaḥ ||  
  
oṃjuṃsaḥ nivṛttyātmane śivāya hṛdayāya namaḥ | 3/ pratiṣṭhātmane   
  
p. 255)  
  
sadāśivāya śirase svāhā | 3/ vidyākalātmane īśvarāya śikhāyai vaṣaṭ | 3/   
śāntikalātmane mahārudrāya kavacāya huṃ | 3/ śāntyatītākalātmane viṣṇave   
netrābhyāṃ vauṣaṭ | 3/ jyotiṣkalātmane parabrahmaṇe astrāya phaṭ | iti   
kalānyāsaḥ ||  
  
oṃjuṃsaḥ netranāthāya aṅguṣṭhābhyāṃ namaḥ | haṃsaḥ bhagavannetrāya   
tarjanībhyāṃ namaḥ | māṃ pālayapālaya somasūryāgninetrāya madhyamābhyāṃ   
namaḥ | sohaṃsaḥ netranāthāya anāmikābhyāṃ namaḥ | juṃoṃ bhagavannetrāya   
kaniṣṭhikābhyāṃ namaḥ | oṃjuṃsaḥ haṃsaḥ māṃ pālayapālaya sohaṃsaḥ   
juṃoṃ somasūryāgninetrāya karatalapṛṣṭhābhyāṃ namaḥ | evaṃ   
ṣaḍaṅganyāsaḥ | iti netranyāsaḥ ||  
  
oṃ namaḥ śirasi | juṃ bhrūmadhye | saḥ mukhe | haṃ kaṇṭhe | saḥ hṛdi | māṃ   
hastayoḥ | pāṃ stanayoḥ | laṃ kukṣau | yaṃ pārśvayoḥ | pāṃ pṛṣṭhe | laṃ   
nābhau | yaṃ meḍhre | soṃ jānvoḥ | haṃ jaṅghayoḥ | saḥ pādayoḥ | juṃ   
pādādiśiraḥparyantaṃ | oṃ śirasaḥ pādaparyantamiti trirvyāpayediti   
mūlamantranyāsaḥ ||  
  
īśānatatpuruṣayoraghorakalitātmanoḥ |  
sadyojāteśavāmeśa yutayornyāsamācaret ||  
  
iti śivaśāsanam || oṃ mūlādhāre | juṃ bhrūmadhye | saḥ karandhre | imaṃ   
nyāsaṃ yathāśaktyā vidhāya divyadehaṃ dhyātvā hṛdaye oṃjuṃsaḥ   
amṛteśvarapīṭhāya namaḥ | hṛdi gandhākṣatapuṣpaiḥ saṃpūjya oṃjuṃsaḥ   
haṃsaḥ śrīkālāgnirudramūlaprakṛtikūrmānantavarāhapṛthivīsudhārṇava-  
योगपीठाय नमः । इति स्वहृदये सम्पूज्य अमृतीकरणमुद्रां बद्ध्वा   
पद्ममुद्रान्तर्गतं पुष्पं सन्निधाय मूलाधारात् कुण्डलिनीं   
तडित्कोटिप्रद्योतनीं सूर्यकोटिप्रकाशां वह्निकोटिदुराधर्षां   
चन्द्रकोटिसुशीतलां प्रदीपकलिकाकारामुत्थाप्य सुषुम्नामार्गेण   
ब्रह्मपथान्तरस्थामृतेश्वरेण सह संयोज्य   
सोममण्डलप्रच्युतामृतधारया सन्तर्प्य पुनः स्वहृदि समानीय   
स्वस्थानं प्रापयित्वामृतशरीरीभूय शिवोऽहमिति भावयन् देवं भावयेत् ।  
  
प्। २५६)  
  
पीयूषांशुशिरोमणिः करतले पीयूषकुम्भं वहन्   
पीयूषद्युतिसम्पुटान्तरगतः पीयूषधाराधरः ।  
मां पीयूषमयूखसुन्दरवपुः पीयूषलक्ष्मीसखः   
पीयूषद्रववर्षणोऽप्यहरहः प्रीणातु मृत्युञ्जयः ॥  
  
एवं देवं ध्यात्वा मानसैरुपचारैः सम्पूज्य कलशस्थापनं कुर्यात् ।   
स्ववामे त्रिकोणषट्कोणवृत्तचतुरश्रं विलिख्य शङ्खमुद्रां प्रदर्श्य   
मूलेन सम्पूज्य रं वह्निमण्डलाय दशकलात्मने नमः इति   
सम्पूज्याधारं संस्थाप्य तत्र पात्रमाधारे निधाय अं अर्कमण्डलाय   
द्वादशकलात्मने नमः इति पात्रान्तः सम्पूज्य तत्र जलेन सम्पूर्य सौः   
सोममण्डलाय षोडशकलात्मने नमः इति सम्पूज्य तत्राङ्कुशमुद्रया   
ॐगाङ्गीं गङ्गे च यमुने चैव गोदावरि सरस्वति । नर्मदे सिन्धुकावेरि   
जलेऽस्मिन् सन्निधिं कुरु ॥ इत्यादिना तीर्थमावाह्य मूलेनाष्टाभिमन्त्रितं   
कृत्वा धेनुयोनिकलशमुद्राः प्रदर्श्य फडिति छोटिकाभिः संरक्ष्य   
हूमित्यवगुण्ठ्य शङ्खचक्रयोनिमुद्राः प्रदर्श्य प्रणमेत् । दर्शनेनापि   
शङ्खस्य किं पुनः स्पर्शनेन च । विलयं यान्ति पापानि हिमवद्भास्करोदये   
॥ इति सामान्यार्घ्यविधिः ॥  
  
सामान्यार्घ्यस्य दक्षे बिन्दुत्रिकोणषट्कोणवृत्तचतुरश्रं मण्डलं   
निर्माय कामरूपोड्डीयानजालन्धरपूर्णगिरिपीठेभ्यो नमः इति चतुरश्रेषु   
सम्पूज्य षडश्रेषु षडङ्गमन्त्रान् सम्पूज्य त्रिकोणे बीजत्रयं सम्पूज्य   
बिन्दौ मूलेन सम्पूज्य ॐरं अग्निमण्डलाय दशकलात्मने नमः इति   
प्रक्षालितमाधारं संस्थाप्य अं अर्कमण्डलाय द्वादशकलात्मने नमः इति   
कलशं कुम्भमुद्रया संस्थाप्य तत्र ॐज्वाञ्ज्वीञ्ज्वूञ्ज्वैञ्ज्वौञ्ज्वःसः   
अमृतेश्वरभैरवाय मृत्युञ्जयाय नमः इति मूलेन वा मूलविद्यया   
तत्त्वमुद्रया धारापातेन परमानन्दद्रव्यादिना कुम्भमापूर्य ॐसौः   
सोममण्डलाय षोडशकलात्मने नमः इति गन्धाक्षतपुष्पैरभ्यर्च्य   
हंसः इति मन्त्रेण दश दिशो बद्ध्वा छोटिकाभिः संरक्ष्य   
हूमित्यवगुण्ठ्य नमः इत्यभ्युक्ष्य मूलं दशधा जप्त्वामृतमुद्रां   
प्रदर्श्य ॐअंआंईंॐजुंसः अमृते अमृतोद्भवे अमृतवर्षिणि   
अमृतं स्रावय २ ॐजुंसः अमृतेश्वर्यै नमः इति दशधा जप्त्वा   
ॐजुंसः   
  
प्। २५७)  
  
सूर्यमण्डलसम्भूते वरुणालयसम्भवे । अमाबीजमयि देवि   
शुक्रशापाद्विमुच्यताम् । ॐजुंसः देवानां [ग्: वेदानां] प्रणवो   
बीजं ब्रह्मानन्दमयं यदि । तेन सत्येन देवेशि ब्रह्महत्या व्यपोहतु ।   
ॐजुंसः एकमेव परं ब्रह्म स्थूलसूक्ष्ममयं ध्रुवम् । कचोद्भवां   
ब्रह्महत्यां तेन ते नाशयाम्यहम् । ॐजुंसः ब्रह्मशापाद्विनिर्मुक्ता त्वं   
मुक्ता विष्णुशापतः । विमुक्ता रुद्रशापेन पवित्रा भव साम्प्रतम् ॥ ३।   
पवमानः परानन्दः पवमानः परो रसः । पवमानं परं ज्ञानं तेन   
त्वां पावयाम्यहम् ॥ इति त्रिर्जप्त्वा ॐ हसक्षमलवरयू&   
आनन्देश्वरभैरवाय वौषट् इति दशधा जप्त्वा सहक्षमलवरयू&   
सुरादेव्यै वौषट् इति दशधा जप्त्वा मूलं त्रिर्जप्त्वा ॐ गङ्गे च यमुने चैव   
इत्यादिना अङ्कुशमुद्रया तीर्थान्यावाह्य कुण्डलिनीं ज्योतीरूपामुत्थाप्य   
षट्चक्रं भित्त्वा ब्रह्मरन्ध्रस्थपरमशिवभट्टारकेण नियोज्य [क्,   
ख्: सह संयोज्य] हंसः सोहं स्वाहा इति विचिन्त्य तयोः   
सामरस्योद्भवानन्दामृतवहमाननासापुटनिःसृतामृतधारया   
कलशमापूर्यामृतमयं ध्यात्वा गन्धाक्षतपुष्पैरभ्यर्च्य   
धेनुयोनिमत्स्यमुद्राः प्रदर्श्य प्रणमेदिति द्रव्यशुद्धिः ॥  
  
ततः ॐजुंसः हंसः   
परमामृतेशश्रीअमृतेश्वरीश्वरमहामृत्युञ्जयपूजाद्रव्येभ्यो   
वौषट् इति कलशादमृतमादाय ॐ जुंसः हंसः सोहंसः जुंॐ इति   
दशाक्षरमूलेन श्रीअमृतेश्वरीश्वरमहामृत्युञ्जयचद्रामृतमयेन   
कलशामृतेन यागद्रव्याणि पवित्रीकुरु २ सुधादिना पूरय २ ॐ हौं स्वाहा   
इति यागवस्तूनि संशोध्य सामान्यार्घ्यस्याधस्त्रिकोणं सहरं विभाव्य   
मूलबीजत्रयेण त्रिकोणं सम्पूज्य मूलविद्यया बिन्दुमभ्यर्च्य   
तत्राग्निसूर्यसोममण्डलानि सम्पूज्य दिव्यं पात्रं संस्थाप्य   
कलशामृतेनापूर्य मूलविद्यया सम्पूज्य पृथिव्यादिषट्त्रिंशत्तत्त्वानि   
सम्पूज्य महामुद्रां प्रदर्श्य अग्निपद्मामृतमुद्राः प्रदर्श्य   
मातृकां देवीं सम्पूज्य मूलवर्णांस्तत्रान्तः सम्पूज्य   
गङ्गादितीर्थान्यावाह्य ईशानकलाः सम्पूज्य   
तत्पुरुषाघोरसद्योजातवामदेवकलाः सम्पूज्य शिवमयं ध्यात्वा   
परमामृतबुद्ध्या विन्दुपानाच्चिद्दीपं प्रोज्ज्वाल्य शिवमयं   
जगद्भावयेदिति परमार्घ्यपात्रम् ॥  
  
सामान्यार्घ्यस्य वामे गुरुशक्तियोगिनीवीरवटुकक्षेत्रपालपात्राणि संस्थाप्य   
तथोत्तरे पाद्याचमनीयमधुपर्काचमनीयार्घ्यपात्राणि स्थापयेदिति   
पात्रसंस्थापनम् ॥  
  
प्। २५८)  
  
पाद्यादिपात्रेषु पानीयं गुरुपात्रादिषु दिव्यामृतं तत्रात्मानं   
मूलविद्यया सम्पूज्य स्वाधारात् कुण्डलिनीमुत्थाप्य परमशिवेन संयोज्य   
चन्द्रमण्डलस्थमहामृत्युञ्जयललाटावतंसचन्द्रकला-  
cidānandamayo bhūtvā viśvaṃ śvetamiva dhyātvā sadevīkaṃ śivaṃ hṛtkamale   
dhyātvā yathoktaṃ smṛtvā mānasairupacāraiḥ saṃpūjya svātmānaṃ tanmayaṃ   
bhāvayitvā śrīcakraṃ puroktaṃ caturaśrodbhāsitāraṇatrayavirājita vasudalakhacita   
ṣaḍasramaṇḍita trikoṇollasita bindumaṇḍalaṃ śrīyantrarājaṃ vilikhya vā   
prakṣālya śrīratnapīṭhe saṃsthāpya yogapīṭhapūjāṃ kuryāt |  
  
oṃ juṃsaḥ haṃsaḥ sohaṃsaḥ juṃ oṃ aṃāṃiṃīṃ uṃūṃṛṃṝṃ   
ḷṃḹṃeṃaiṃ oṃauṃaṃaḥ kaṃkhaṃgaṃghaṃṅaṃ caṃchaṃjaṃjhaṃñaṃ   
ṭaṃṭhaṃḍaṃḍhaṃṇaṃ taṃthaṃdaṃdhaṃnaṃ paṃphaṃbaṃbhaṃmaṃ   
yaṃraṃlaṃvaṃ śaṃṣaṃsaṃhaṃlaṃkṣaḥ oṃ   
śivaśaktisadāśiveśvaraśuddhavidyāmāyākalāvidyāarāgakālaniyatipuruṣa-  
श्रीयोगपीठाय नमः इति श्रीचक्रे सम्पूज्य वसुपत्रेषु वामायै नमः ।   
ज्येष्ठायै० । रौद्र्यै० । काल्यै० । कलविकरण्यै० । बलविकरण्यै० ।   
बलप्रमथन्यै० । सर्वभूतदमन्यै नमः । इत्यभ्यर्च्य ॐ जुंसः नमो   
भगवते सकलगुणात्मशक्तियुक्ताय परानन्ताय योगपीठात्मने नमः इति   
योगपीठं सम्पूज्य अमृतीकरणमुद्रां बद्ध्वा मूलमन्त्रेण   
सङ्कल्प्यावाहयेत् । मूलेन सुषुम्नया हृत्कमलस्थं ज्योतिर्वामनासया   
निःसार्य करस्थपुष्पेषु स्थितं ध्यात्वा देवमावाहयेत् ।  
  
स्वात्मसंस्थमजं शुद्धं त्वामहं परमेश्वर ।  
आरण्यमिव हव्याशं बिन्दावावाहयाम्यहम् ॥  
  
देवेश भक्तिसुलभ परिवारसमन्वित ।  
यावत् त्वां तर्पयिष्यामि [क्, ख्, ग्: पूजयिष्यामि] तावत् शिव   
इहावह ॥  
  
इति । मूलमुच्चार्य यन्त्रेषु पुष्पाणि दत्त्वावाह्य संस्थाप्य सन्निरुध्य मूलेन   
दश मुद्राः प्रदर्श्य ॐ जुंसः आंह्रीङ्क्र्ॐ यंरंलंवं   
शंषंसंहं ॐ जुंसः  
  
प्। २५९)  
  
हंसः अमृतेश्वरीसहितस्य मृत्युञ्जयदेवस्य प्राणाः इह प्राणाः १९। जीव   
इह स्थितः १९। सर्वेन्द्रियाणि वाङ्मनश्चक्षुःश्रोत्रजिह्वाघ्राणप्राणा   
इहैवागत्य सुखं चिरं तिष्ठन्तु स्वाहा इति देवीदेवयोः प्राणान् दत्त्वा पञ्च   
मुद्राः प्रदर्श्य धेनुमुद्रयामृतीकृत्य महामुद्रया परमीकृत्य   
षडङ्गैः सकलीकृत्य शङ्खचक्रत्रिखण्डापाशकलशमालामुद्राः   
प्रदर्श्य भगवन् अमृतेश्वरीसहित मृत्युञ्जय इदमासनं गृह्यतां ।   
फट् भगवन् स्वागतमित्युदीर्य नमस्कृत्य मुद्रया प्रणम्य । मू० भगवन्   
सदेवीक पाद्यं नमः । मू० भगवन् सदेवीकाचमनीयं स्वधा । मू०   
भगवन् सदेवीक मधुपर्कः स्वधा । मू० भगवन् सदेवीक इदमाचमनीयं   
नमः । मूलं भगवन् सदेवीक इदमर्घ्यं स्वाहा । मूलं भगवन् सदेवीक   
एष गन्धो नमः । मू० भगवन् सदेवीकाक्षतपूर्वमेतानि पुष्पाणि वौषट् ।   
श्यामाकदूर्वाकसशिवाक्रान्ताभिमिश्रितं गङ्गोदकं समादाय   
मूलमन्त्रेण मन्त्रयेत् । मू० भगवन् सदेवीक सर्वाङ्गे गङ्गोदकस्नानीयं   
नमः । मूलं भगवन् सदेवीक महाश्वेतमहार्घ्यवस्त्रयुग्मं नमः ।   
मू० भगवन् सदेवीक मुक्ताभरणानि निवेदयामि नमः । मू० भगवन्   
सदेवीक रत्नसिंहासने उपविश्यताम् । मू० भगवन् सदेवीक   
गन्धाक्षतपुष्पाणि गृहाण वौषट् । मू० भगवन् सदेवीक धूपं गृहाण   
नमः । मू० भगवन् सदेवीक दीपं निवेदयामि नमः । दूपदीपौ दत्त्वा   
परमीकरणमुद्रां प्रदर्श्य त्रिकोणवृत्तमण्डलं विभाव्य साधारं   
पात्रं संस्थाप्य दिव्यौदनं षड्रसोपेतं नानाव्यञ्जनान्वितं   
धेनुमुद्रयामृतीकृत्य ॐ अमृतोपस्तरणमसि स्वाहा इति निवेद्य मूलं   
दशधा जप्त्वा प्राणादिपञ्चग्रासमुद्राः प्रदर्श्य ॐ अमृतापिधानमसि   
स्वाहा इति भगवते शिवाय जलं दत्त्वा मूलेन ताम्बूलं निवेद्य   
दिव्यपात्रामृतेन दशधा सन्तर्प्य प्रणम्य परिवारदेवता देवाङ्गात्   
निस्सृता ध्यात्वा यथोपचितस्थानेषु संस्थाप्य ध्यात्वा प्रणामपूर्वकं   
प्राणायामत्रयं विधाय श्रीचक्रे परिवारदेवताः पूजयेत् ।  
  
ॐ जुंसः कामेश्वरश्रीपादुकां पूजयामि नमः तर्पयामि नमः इति   
वीरपात्रामृतेनेशानाग्नेयाग्रेषु पूजयेत् । ॐ जुंसः महाकालश्रीपादुकां   
पूजयामि नमस्तर्पयामि नमः । ॐ जुंसः स्वच्छन्दश्री० । इति सम्पूज्य   
मूलेन मूलदेवं सम्पूज्य सन्तर्प्य इत्यग्रे प्रथमावरणम् ॥ ॐ जुंसः   
कालाग्निरुद्रश्री० । ३। नेत्रेशश्री० । ३। विश्वनाथश्री० । ३। महेश्वरश्री० । ३।   
सद्योजातश्री० ।  
  
प्। २६०)  
  
३। वामदेवश्री० । इति सम्पूज्य मूलेन मूलदेवं सन्तर्प्य षट्कोणेषु   
द्वितीयावरणम् ॥ ॐ जुंसः असिताङ्गभैरवश्री० । ३। रुरुभैरवश्री० । ३।   
चण्डभैरवश्री० । ३। क्रोधराजभैरवश्री० । ३। उन्मत्तभैरवश्री० । ३।   
कपालीशभैरवश्री० । ३। भीषणभैरवश्री० । ३। संहारभैरवश्री० । इति   
सम्पूज्य मूलेन मूलदेवं सन्तर्प्य स्ववामावर्तेनाष्टदले तृतीयावरणम्   
॥ ॐ जुंसः ब्रह्माणीश्री० । ३। माहेश्वरीश्री० । ३। वैष्णवीश्री० । ३।   
वाराहीश्री० । ३। नारसिंहीश्री० । ३। इन्द्राणीश्री० । ३। चामुण्डाश्री० । ३।   
महालक्ष्मीश्री० । इति योगिनीपात्रामृतेन सन्तर्प्य दिव्यामृतेन मूलदेवं   
सदेवीकं सन्तर्प्य स्ववामावर्तेन वसुदले चतुर्थावरणम् ॥ ॐ जुंसः   
स्वगुरुश्री० । ३। परमगुरुश्री० । ३। परापरगुरुश्री० । ३। परमेष्ठिगुरुश्री० । इति   
गुरुपात्रामृतेन सन्तर्प्य दिव्यामृतेन सदेवीकं देवं बिन्दौ सन्तर्प्य   
वृत्तत्रये पञ्चमावरणम् ॥ ॐ लं इन्द्रश्री० । ॐ रं अग्निश्री० । ॐ टं   
यमश्री० । ॐ क्षं निर्-ऋतिश्री० । ॐ वं वरुणश्री० । ॐ यं वायुश्री० ।   
ॐ सं सोमश्री० । ॐ हं ईशानश्री० । ॐ ह्रीं अनन्तश्री० । ॐ ब्रह्मश्री० । इति   
वीरपात्रामृतेन सन्तर्प्य बिन्दौ देवं सन्तर्प्य चतुरश्रे षष्ठावरणम् ॥   
ॐ वज्रश्री० । शक्तिश्री० । दण्डश्री० । खड्गश्री० । पाशश्री० । ध्वजश्री० ।   
गदाश्री० । त्रिशूलश्री० । चक्रश्री० । पद्मश्री० । इति वीरपात्रामृतेन सम्पूज्य   
सन्तर्प्य दिव्यामृतेन बिन्दौ देवे सन्तर्प्य सप्तमावरणम् ॥ मू०   
श्रीअमृतेश्वरीशक्तिसहित श्रीमृत्युञ्जयश्रीपादुकां पू० त० । मूलं   
श्रीअमृतेश्वरश्रीपादुकां० । मूलं ईशानश्रीपा० । मूलं   
भुवनेश्वरश्रीपा० । मूलं श्रीमदमृतेश्वरीसहितदीक्षानायक   
श्रीमहामृत्युञ्जयश्रीपा० । इति दशधा सम्पूज्य सन्तर्प्य अष्टमावरणम् ॥   
मूलं त्रिखण्डाश्री० । मूलं पाशश्री० । मूलं सुधाकलशश्री० । मूलं   
मुक्ताक्षसूत्रश्री० । इति परामृतेन बिन्दौ सन्तर्प्य सशक्तिकं देवं बिन्दौ   
सम्पूज्य नवमावरनं ॥ मूलं मुष्टिमुद्राश्री० । मूलं   
सारङ्गमुद्राश्री० । मूलं लिङ्गमुद्राश्री० । मूलं योनिमुद्राश्री० । मूलं   
पञ्चमुखमुद्राश्री० । इति बिन्दौ परमामृतेन सन्तर्प्य मूलविद्यामुच्चार्य   
श्रीमदमृतेश्वरीशक्तिसहित श्रीमहामृत्युञ्जयश्रीपादुकां पू० । इति   
बिन्दौ त्रिः सम्पूज्य दशमावरणम् ॥  
  
प्। २६१)  
  
इति नत्वा पुनर्नैवेद्यं ॐरत्नपात्रस्थितं दिव्यं नानाव्यञ्जनब्रुंहितम् ।   
दिव्यौदनं निवेद्याशु परमामृतसम्प्लुतम् इति मृगमुद्रया निवेद्य   
प्रणम्य मूलान्ते आचमनीयताम्बूलारात्रिकाच्छत्रचामरादर्शप्रभृतीनि   
दिव्यानि वस्तूनि सदेवीकाय देवाय निवेद्य साष्टाङ्गं प्रणमेत् । देवाग्रे   
मालामादाय मूलं यथाशक्ति जप्त्वा गुह्यातीति जपं निवेद्य देवाग्रे   
कवचसहस्रनामस्तवराजपाठं कृत्वा तदपि देवीदेवयोः समर्प्य   
ॐक्षाङ्क्षीङ्क्षूङ्क्षैङ्क्षौङ्क्षः क्षेत्रपालेभ्यो वौषट् इति बलिं निवेद्य   
ॐयांयींयूंयैंयौंयः ह्सौःसःजुंॐ सर्वयोगिनीभ्यो बलिर्नमः   
ॐह्रीं सर्वविघ्नकृद्भ्यो भूतेभ्यो बलिर्वषट् स्वाहा इति बलिं दत्त्वा   
प्रणाममुद्रां प्रदर्श्य दण्डवत् प्रणमेत् ।ततो वीरेन्द्रैः सह वीरपानं   
विधाय पूर्णपात्रं हुत्वा स्वशक्तिमानन्दनिर्भरां निर्माय रतेन सन्तर्प्य   
शिवोऽहं भावयन् देवं सदेवीकं ज्योतीरूपं संहृतिमुद्रया   
श्रीचक्रादुत्थाप्य वामनासयान्तर्नीत्वा तत्तेजः परमचैतन्यज्योतिषि ब्रह्मणि   
निलीनं ध्यात्वा अहमेव परो हंसः शिवः परमकारणम् । मत्प्राणे स तु   
पश्वात्मा लीनः सामरसीगतः । इति ध्यात्वा परमशिवो भूत्वा स्वशक्त्या सह   
सुखं विहरेत् । बाह्ये वैष्णवाचारपरायणः कालं नयेत् । ततः   
श्रीचक्रमुत्थाप्य मूलेन प्रक्षाल्य निर्माल्यं ॐ जुंसःहूं ॐस्वाहा   
इतीशानदिशि निर्माल्यं क्षिपेत् ।  
  
इतीदं देवदेवस्य महामृत्युञ्जयस्य ते ।  
नित्यपूजासृतिः सम्यङ्निर्णीता कुलसुन्दरि ॥  
  
गुह्यातिगुह्यगोप्त्री त्वं पद्धतिर्नित्यकर्मणः ।  
वर्णिता नेत्रनाथस्य नाख्येया ब्रह्मवादिभिः ॥  
  
सर्वतन्त्रैकसर्वस्वं रहस्यं पारलौकिकम् ।  
पूजातत्त्वं मयाख्यातं तोपनीयं मुमुक्षुभिः ॥  
  
इति श्रीरुद्रयामले तन्त्रे श्रीदेवीरहस्ये   
श्रीमहामृत्युञ्जयपूजापद्धतिनिरूपणं द्वाचत्वारिंशः पटलः ॥ ४२ ॥  
प्। २६२)  
  
अथ  
  
त्रयश्चत्वारिंशः पटलः ।  
  
श्रीभैरव उवाच ।  
  
शृणुष्व परमेशानि कवचं मन्मुखोदितम् ।  
महामृत्युञ्जयस्यास्य न देयं परमाद्भुतम् ॥ १ ॥  
  
यं धृत्वा यं पठित्वा च श्रुत्वा च कवचोत्तमम् ।  
त्रैलोक्याधिपतिर्भूत्वा सुखितोऽस्मि महेश्वरि ॥ २ ॥  
  
तदेव वर्णयिष्यामि तव प्रीत्या वरानने ।  
तथापि [घ्: त्वयापि] परमं तत्त्वं न दातव्यं दुरात्मने ॥ ३ ॥  
  
अस्य श्रीमहामृत्युञ्जयकवचस्य श्रीभैरव ऋषिः गायत्र्यं छन्दः   
श्रीमहामृत्युञ्जयो महारुद्रो देवता ॐ बीजं जुं शक्तिः सः कीलकं   
हमिति तत्त्वं चतुर्वर्गसाधने मृत्युञ्जयकवचपाठे विनियोगः ।   
(ध्यानम्-)  
  
चन्द्रमण्डलमध्यस्थं रुद्रं भाले विचिन्त्य तम् ।  
तत्रस्थं चिन्तयेत् साध्यं मृत्युं प्राप्तोऽपि जीवति ॥ १ ॥  
  
ॐजुंसः हौं शिरः पातु देवो मृत्युञ्जयो मम ।  
ॐश्रीं शिवो ललाटं मे ॐहौं भ्रुवौ सदाशिवः ॥ २ ॥  
  
नीलकण्ठोऽवतान्नेत्रे कपर्दी मेऽवताच्छ्रुती ।  
त्रिलोचनोऽवताद् गण्डौ नासां मे त्रिपुरान्तकः ॥ ३ ॥  
  
मुखं पीयूषघटभृदोष्ठौ मे कृत्तिकाम्बरः ।  
हनुं मे हाटकेशानो मुखं वटुकभैरवः ॥ ४ ॥  
  
कन्धरां कालमथनो गलं गणप्रियोऽवतु ।  
  
प्। २६३)  
  
स्कन्धौ स्कन्दपिता पातु हस्तौ मे गिरिशोऽवतु ॥ ५ ॥  
  
नखान् मे गिरिजानाथः पायादङ्गुलिसंयुतान् ।  
स्तनौ तारापतिः पातु वक्षः पशुपतिर्मम ॥ ६ ॥  
  
कुक्षिं कुबेरवरदः पार्श्वौ मे मारशासनः ।  
शर्वः पातु तथा [ख्: मम] नाभिं शूली पृष्ठं ममावतु ॥ ७ ॥  
  
शिश्नं मे शङ्करः पातु गुह्यं गुह्यकवल्लभः ।  
कटिं कालान्तकः पायादृरू मेऽन्धकघातकः ॥ ८ ॥  
  
जागरूकोऽवताज्जानू जङ्घे मे कालभैरवः ।  
गुल्फौ पायाज्जटाधारी पादौ मृत्युञ्जयोऽवतु ॥ ९ ॥  
  
पादादिमूर्धपर्यन्तमघोरः पातु मे सदा ।  
शिरसः पादपर्यन्तं सद्योजातो ममावतु ॥ १० ॥  
  
रक्षाहीनं नामहीनं वपुः पात्वमृतेश्वरः ।  
पूर्वे बलविकरणो दक्षिणे कालशासनः ॥ ११ ॥  
  
पश्चिमे पार्वतीनाथो ह्युत्तरे मां मनोन्मनः ।  
ऐशान्यामीश्वरः पायादाग्नेय्यामग्निलोचनः ॥ १२ ॥  
  
नैर्-ऋत्यां शम्भुरव्यान्मां वायव्यां वायुवाहनः ।  
ऊर्ध्वे बलप्रमथनः पाताले परमेश्वरः ॥ १३ ॥  
  
दशदिक्षु सदा पातु महामृत्युञ्जयश्च माम् ।  
रणे राजकुले द्यूते विषमे प्राणसंशये ॥ १४ ॥  
  
पायाद् ॐ जुं महारुद्रो देवदेवो दशाक्षरः ।  
प्रभाते पातु मां ब्रह्मा मध्याह्ने भैरवोऽवतु ॥ १५ ॥  
  
सायं बलप्रमथनो निशायां नित्यचेतनः ।  
अर्धरात्रे महादेवो निशान्ते मां महोमयः [ङ्: मनोन्मनः] ॥ १६ ॥  
  
सर्वदा सर्वतः पातु ॐजुंसः हौं मृत्युञ्जयः ।  
  
प्। २६४)  
  
इतीदं कवचं पुण्यं त्रिषु लोकेषु दुर्लभम् ॥ १७ ॥  
  
सर्वमन्त्रमयं गुह्यं सर्वतन्त्रेषु गोपितम् ।  
पुण्यं पुण्यप्रदं दिव्यं देवदेवाधिदैवतम् ॥ १८ ॥  
  
य इदं च पठेन्मन्त्री कवचं वार्क्षयेत् ततः ।  
तस्य हस्ते महादेवि त्र्यम्बकस्याष्ट सिद्धयः ॥ १९ ॥  
  
रणे धृत्वा चरेद्युद्धं हत्वा शत्रूञ्जयं लभेत् ।  
जयं कृत्वा गृहं देवि सम्प्राप्स्यति सुखी पुनः ॥ २० ॥  
  
महाभये महारोगे महामारीभये तथा ।  
दुर्भिक्षे शत्रुसंहारे पठेत् कवचमादरात् ॥ २१ ॥  
  
सर्वं तत् प्रशमं याति मृत्युञ्जयप्रसादतः ।  
धनं पुत्रान् सुखं लक्ष्मीमारोग्यं सर्वसम्पदः ॥ २२ ॥  
  
प्राप्नोति साधकः सद्यो देवि सत्यं न संशयः ।  
इतीदं कवचं पुण्यं महामृत्युञ्जयस्य तु ।  
गोप्यं सिद्धिप्रदं गुह्यं गोपनीयं स्वयोनिवत् ॥ २३ ॥  
  
इति श्रीरुद्रयामले तन्त्रे श्रीदेवीरहस्ये मृत्युञ्जयकवचनिरूपणं   
त्रयश्चत्वारिंशः पटलः ॥ ४३ ॥  
प्। २६५)  
  
अथ  
  
चतुश्चत्वारिंशः पटलः ।  
  
श्रीभैरव उवाच ।  
  
अधुना शृणु देवेशि सहस्राख्यस्तवोत्तमम् ।  
महामृत्युञ्जयस्यास्य सारात् सारोत्तमोत्तमम् ॥ १ ॥  
  
अस्य श्रीमहामृत्युञ्जयसहस्रनामस्तोत्रमन्त्रस्य भैरव ऋषिः उष्णिक्   
छन्दः श्रीमहामृत्युञ्जयो देवता ॐ बीजं जुं शक्तिः सः कीलकं   
पुरुषार्थसिद्धये सहस्रनामपाठे विनियोगः । ध्यानम्-  
  
उद्यच्चन्द्रसमानदीप्तिममृतानन्दैकहेतुं शिवं  
ॐजुंसःभुवनैकसृष्टिप्रलयोद्भूत्येकरक्षाकरम् ।  
श्रीमत्तारदशार्णमण्डिततनुं त्र्यक्षं द्विबाहुं परं   
श्रीमृत्युञ्जयमीड्यविक्रमगुणैः पूर्णं हृदब्जे भजे ॥   
  
ॐजुंसःहौं महादेवो मन्त्रज्ञो मानदायकः ।  
मानी मनोरमाङ्गश्च मनस्वी मानवर्धनः ॥ १ ॥  
  
मायाकर्ता मल्लरूपो मल्लो मारान्तको मुनिः ।  
महेश्वरो महामान्यो मन्त्री मन्त्रिजनप्रियः ॥ २ ॥  
  
मारुतो मरुतां श्रेष्ठो मासिकः पक्षिकोऽमृतः ।  
मातङ्गको मत्तचित्तो मत्तचिन्मत्तभावनः ॥ ३ ॥  
  
मानवेष्टप्रदो मेषो मेनकापतिवल्लभः ।  
मानकायो मानस्तेयी [ख्: मधुस्तेयी; ख्, ङ्: मनुस्तेयी] मारयुक्तो   
जितेन्द्रियः ॥ ४ ॥  
  
जयो विजयदो जेता जयेशो जयवल्लभः ।  
  
प्। २६६)  
  
डामरेशो विरूपाक्षो विश्वभोक्ता विभावसुः ॥ ५ ॥  
  
विश्वेशो विश्वनाथश्च विश्वसूर्विश्वनायकः ।  
विनेता विनयी वादी वान्तदो वाग्भवो [ख्: वाक्प्रदो] वटुः ॥ ६ ॥  
  
स्थूलः सूक्ष्मोऽचलो लोलो लोलजिह्वः करालकः ।  
विराधेयो विरागीनो विलासी लास्यलालसः ॥ ७ ॥  
  
लोलाक्षो लोलधीर्धर्मी धनदो धनदार्चितः ।  
धनी ध्येयोऽप्यध्येयश्च धर्म्यो धर्ममयो दयः ॥ ८ ॥  
  
दयावान् देवजनको देवसेव्यो [ग्, ङ्: सेवो] दयापतिः ।  
डुलिचक्षुर्दरीवासो दम्भी देवमयात्मकः ॥ ९ ॥  
  
कुरूपः कीर्तिदः कान्तः क्लीवोऽक्लीवात्मकः कुजः ।  
बुधो विद्यामयः कामी कामकालान्धकान्तकः [इदं नाम्नां   
त्रयम्] ॥ १० ॥  
  
जीवो जीवप्रदः शुक्रः शुद्धः शर्मप्रदोऽनघः ।  
शनैश्चरो वेगगति(१००)र्वाचालो राहुरव्ययः ॥ ११ ॥  
  
केतुः कारापतिः कालः सूर्योऽमितपराक्रमः ।  
चन्द्रो भद्रप्रदो [क्: रुद्रपतिः; ग्: रुद्रपदो] भास्वान् भाग्यदो   
भर्गरूपभृत् ॥ १२ ॥  
  
क्रूरो धूर्तो वियोगी च सङ्गी गङ्गाधरो गजः ।  
गजाननप्रियो गीतो गानी स्नानार्चनप्रियः ॥ १३ ॥  
  
परमः पीवराङ्गश्च पार्वतीवल्लभो महान् ।  
परात्मको विराड्वासो [ङ्: विराड्धौम्यः] वानरोऽमितकर्मकृत् ॥ १४ ॥  
  
चिदानन्दी चारुरूपो गारुडो गरुडप्रियः ।  
नन्दीश्वरो नयो नागो नागालङ्कारमण्डितः ॥ १५ ॥  
  
नागहारो महानागो गोधरो गोपतिस्तपः ।  
  
प्। २६७)  
  
त्रिलोचनस्त्रिलोकेशस्त्रिमूर्तिस्त्रिपुरान्तकः ॥ १६ ॥  
  
त्रिधामयो लोकमयो लोकैकव्यसनापहः ।  
व्यसनी तोषितः शम्भुस्त्रिधारूपस्त्रिवर्णभाक् ॥ १७ ॥  
  
त्रिज्योतिस्त्रिपुरीनाथस्त्रिधाशान्तस्त्रिधागतिः ।  
त्रिधागुणी विश्वकर्ता विश्वभर्ताऽऽधिपूरुषः ॥ १८ ॥  
  
उमेशो वासुकिर्वीरो वैनतेयो विचारकृत् ।  
विवेकाक्षो विशालाक्षोऽविधिर्विधिरनुत्तमः ॥ १९ ॥  
  
विद्यानिधिः सरोजाक्षो निःस्मरः स्मरनाशनः ।  
स्मृतिमान् स्मृतिदः स्मार्तो ब्रह्मा ब्रह्मविदां वरः ॥ २० ॥  
  
ब्राह्मव्रती ब्रह्मचारी चतुरश्चतुराननः ।  
चलाचलोऽचलगतिर्वेगी वीराधिपो वरः ॥ २१ ॥  
  
सर्ववासः [क्, ख्: सर्ववामः] सर्वगतिः सर्वमान्यः सनातनः ।  
सर्वव्यापी सर्वरूपः सागरश्च समेश्वरः (२००) ॥ २२ ॥  
  
समनेत्रः समद्युतिः समकायः सरोवरः ।  
सरस्वान् सत्यवाक् सत्यः सत्यरूपः सुधीः सुखी ॥ २३ ॥  
  
सुराट् सत्यः सत्यमती रुद्रो रौद्रवपुर्वसुः ।  
वसुमान् वसुधानाथो वसुरूपो वसुप्रदः ॥ २४ ॥  
  
ईशानः सर्वदेवानामीशानः सर्वबोधिनाम् ।  
ईशोऽवशेषोऽवयवी शेषशायी श्रियः पतिः ॥ २५ ॥  
  
इन्द्रश्चन्द्रावतंसी च चराचरजगत्स्थितिः ।  
स्थिरः स्थाणुरणुः पीनः पीनवक्षाः परात्परः ॥ २६ ॥  
  
पीनरूपो जटाधारी जटाजूटसमाकुलः ।  
पशुरूपः पशुपतिः पशुज्ञानी पयोनिधिः ॥ २७ ॥  
  
वेद्यो वैद्यो वेदमयो विधिज्ञो विधिमान् मृडः ।  
  
प्। २६८)  
  
शूली शुभङ्करः शोभ्यः शुभकर्ता शचीपतिः ॥ २८ ॥  
  
शशाङ्कधवलः स्वामी वज्री शङ्खी गदाधरः ।  
चतुर्भुजश्चाष्टभुजः सहस्रभुजमण्डितः ॥ २९ ॥  
  
स्रुवहस्तो दीर्घकेशो दीर्घो दम्भविवर्जितः ।  
देवो महोदधिर्दिव्यो दिव्यकीर्तिर्दिवाकरः ॥ ३० ॥  
  
उग्ररूप उग्रपतिरुग्रवक्षास्तपोमयः ।  
तपस्वी जटिलस्तापी तापहा तापवर्जितः ॥ ३१ ॥  
  
हविर्हरो हयपतिर्हयदो हरिमण्डितः ।  
हरिवाही महौजस्को नित्यो नित्यात्मकोऽनलः ॥ ३२ ॥  
  
सम्मानी संसृतिर्हारी सर्गी सन्निधिरन्वयः ।  
विद्याधरो विमानी च वैमानिकवरप्रदः ॥ ३३ ॥  
  
वाचस्पति(३००)र्वसासारो वामाचारी बलन्धरः ।  
वाग्भवो वासवो वायुर्वासनाबीजमण्डितः ॥ ३४ ॥  
  
वासी कोलश्रुतिर्दक्षो दक्षयज्ञविनाशनः ।  
दाक्षो दौर्भाग्यहा दैत्यमर्दनो भोगवर्धनः ॥ ३५ ॥  
  
भोगी रोगहरो हेयो हारी हरिविभूषणः ।  
बहुरूपो बहुमतिर्बहुवित्तो विचक्षणः ॥ ३६ ॥  
  
नृत्तकृच्चित्तसन्तोषो नृत्तगीतविशारदः ।  
शरद्वर्णविभूषाढ्यो गलदग्धोऽघनाशनः ॥ ३७ ॥  
  
नागी नागमयोऽनन्तोऽनन्तरूपः पिनाकभृत् ।  
नटनो हाटकेशानो वरीयांश्च विवर्णभृत् ॥ ३८ ॥  
  
झाङ्कारी टङ्कहस्तश्च पाशी शार्ङ्गी शशिप्रभः ।  
सहस्ररूपो समगुः साधूनामभयप्रदः ॥ ३९ ॥  
  
साधुसेव्यः साधुगतिः सेवाफलप्रदो विभुः ।  
सुमहा मद्यपो मत्तो मत्तमूर्तिः सुमन्तकः ॥ ४० ॥  
  
प्। २६९)  
  
कीली लीलाकरो लूतो [ङ्: लान्तः] भवबन्धैकमोचनः ।  
रोचिष्णुर्विष्णुरच्युतश्चूतनो नूतनो नवः ॥ ४१ ॥  
  
न्यग्रोधरूपो भयदो भयहाऽभीतिधारणः ।  
धरणीधरसेव्यश्च धराधरसुतापतिः ॥ ४२ ॥  
  
धराधरोऽन्धकरिपुर्विज्ञानी मोहवर्जितः ।  
स्थाणुकेशो जटी ग्राम्यो ग्रामारामो रमाप्रियः ॥ ४३ ॥  
  
प्रियकृत् प्रियरूपश्च विप्रयोगी प्रतापनः ।  
प्रभाकरः प्रभादीप्तो मन्युमान् मानवेष्टदः [ग्, घ्:   
अवनीश्वरः] ॥ ४४ ॥  
  
तीक्ष्णबाहुस्तीक्ष्णकरस्तीक्ष्णांशुस्तीक्ष्णलोचनः ।  
तीक्ष्णचित्तस्त्रयीरूपस्त्रयीमूर्तिस्त्रयीतनुः ॥ ४५ ॥  
  
हविर्भुग् हविषां ज्योतिर्हालाहलो (४००) हलीपतिः ।  
हविष्मल्लोचनो हालामयो हरितरूपभृत् ॥ ४६ ॥  
  
म्रदिमाऽऽम्रमयो वृक्षो हुताशो हुतभुग् गुणी ।  
गुणज्ञो गरुडो गानतत्परो विक्रमी क्रमी ॥ ४७ ॥  
  
क्रमेश्वरः क्रमपरः [क्, ख्: क्रमकरः] क्रमिकृत्   
क्लान्तमानसः ।  
महातेजा महामारो मोहितो मोहवल्लभः ॥ ४८ ॥  
  
महस्वी त्रिदशो बालो बालापतिरघापहः ।  
बाल्यो रिपुहरो हाही गोविर्गविमतोऽगुणः ॥ ४९ ॥  
  
सगुणो वित्तराड् वीर्यो विरोचनो विभावसुः ।  
मालामयो माधवश्च विकर्तनो विकत्थनः ॥ ५० ॥  
  
मानकृन्मुक्तिदोऽतुल्यो मुख्यः शत्रुभयङ्करः ।  
हिरण्यरेताः सुभगः सतीनाथः सिरापतिः ॥ ५१ ॥  
  
मेढ्री मैनाकभगिनीपतिरुत्तमरूपभृत् ।  
आदित्यो दितिजेशानो दितिपुत्रक्षयङ्करः ॥ ५२ ॥  
  
प्। २७०)  
  
वसुदेवो महाभाग्यो विश्वावसुर्वसुप्रियः ।  
समुद्रोऽमिततेजाश्च खगेन्द्रो विशिखी शिखी ॥ ५३ ॥  
  
गरुत्मान् वज्रहस्तश्च पौलोमीनाथ ईश्वरः ।  
यज्ञपेयो वाजपेयः शतक्रतुः शताननः ॥ ५४ ॥  
  
प्रतिष्ठस्तीव्रविस्रम्भी गम्भीरो भाववर्धनः ।  
गायिष्ठो मधुरालापो मधुमत्तश्च माधवः ॥ ५५ ॥  
  
मायात्मा भोगिनां त्राता नाकिनामिष्टदायकः ।  
नाकीन्द्रो जनको जन्यः स्तम्भनो रम्भनाशनः ॥ ५६ ॥  
  
शङ्करः ईश्वर ईशः शर्वरीपतिशेखरः ।  
लिङ्गाध्यक्षः सुराध्यक्षो वेदाध्यक्षो विचारकः ॥ ५७ ॥  
  
भर्गो(५००)ऽनर्घ्यो नरेशानो नरवाहनसेवितः ।  
चतुरो भविता भावी भावदो भवभीतिहा ॥ ५८ ॥  
  
भूतेशो महितो [क्, ख्: ईशानीसहितः] रामो विरामो रात्रिवल्लभः ।  
मङ्गलो धरणीपुत्रो धन्यो बुद्धिविवर्धनः ॥ ५९ ॥  
  
जयी जीवेश्वरो जारो जाठरो जह्नुतापनः ।  
जह्नुकन्याधरः कल्पो वत्सरो मासरूपधृत् ॥ ६० ॥  
  
ऋतुर्-ऋभूसुताध्यक्षो विहारी विहगाधिपः ।  
शुक्लाम्बरो नीलकण्ठः शुक्लो भृगुसुतो भगः ॥ ६१ ॥  
  
शान्तः शिवप्रदोऽभेद्योऽभेदकृच्छान्तकृत् पतिः ।  
नाथो दान्तो भिक्षुरूपी दातृश्रेष्ठो विशाम्पतिः ॥ ६२ ॥  
  
कुमारः क्रोधनः क्रोधी विरोधी विग्रही रसः ।  
नीरसः सरसः सिद्धो वृषणी वृषघातनः ॥ ६३ ॥  
  
पञ्चास्यः षण्मुखश्चैव विमुखः सुमुखीप्रियः ।  
दुर्मुखो दुर्जयो दुःखी सुखी सुखविलासदः ॥ ६४ ॥  
  
प्। २७१)  
  
पात्री पौत्री पवित्रश्च भूतात्मा पूतनान्तकः ।  
अक्षरं परमं तत्त्वं बलवान् बलघातनः ॥ ६५ ॥  
  
भल्ली भौलिर्भवाभावो भावाभावविमोचनः ।  
नारायणो मुक्तकेशो दिग्देवो धर्मनायकः ॥ ६६ ॥  
  
कारामोक्षप्रदोऽजेयो महाङ्गः सामगायनः ।  
तत्सङ्गमो नामकारी चारी स्मरनिसूदनः ॥ ६७ ॥  
  
कृष्णः कृष्णाम्बरः स्तुत्यस्तारावर्णस्त्रपाकुलः ।  
त्रपावान् दुर्गतित्राता दुर्गमो दुर्गघातनः (६००) ॥ ६८ ॥  
  
महापादो विपादश्च विपदां नाशको नरः ।  
महाबाहुर्महोरस्को महानन्दप्रदायकः ॥ ६९ ॥  
  
महानेत्रो महादाता नानाशास्त्रविचक्षणः ।  
महामूर्धा महादन्तो महाकर्णो महोरगः ॥ ७० ॥  
  
महाचक्षुर्महानासो महाग्रीवो दिगालयः ।  
दिग्वासा दितिजेशानो मुण्डी मुण्डाक्षसूत्रभृत् ॥ ७१ ॥  
  
श्मशाननिलयोऽरागी महाकटिरनूतनः ।  
पुराणपुरुषोऽपारः परमात्मा महाकरः ॥ ७२ ॥  
  
महालस्यो महाकेशो महोष्ठो मोहनो विराट् ।  
महामुखो महाजङ्घो मण्डली कुण्डली नटः ॥ ७३ ॥  
  
असपत्नः पत्रकरः पात्रहस्तश्च पाटवः ।  
लालसः सालसः सालः कल्पवृक्षश्च कम्पितः ॥ ७४ ॥  
  
कम्पहा कल्पनाहारी महाकेतुः कठोरकः ।  
अनलः पवनः पाठः पीठस्थः पीठरूपकः ॥ ७५ ॥  
  
पाठीनः कुलिशी पीनो मेरुधामा महागुणी ।  
महातूणीरसंयुक्तो देवदानवदर्पहा ॥ ७६ ॥  
  
अथर्वशीर्षः सोम्यास्यः ऋक्सहस्रामितेक्षणः ।  
  
प्। २७२)  
  
यजुःसाममुखो गुह्यो यजुर्वेदविचक्षणः ॥ ७७ ॥  
  
याज्ञिको यज्ञरूपश्च यज्ञज्ञो धरणीपतिः ।  
जङ्गमी भङ्गदो भाषादक्षोऽभिगमदर्शनः ॥ ७८ ॥  
  
अगम्यः सुगमः खर्वः खेटी खेटाननो [क्: खट्वाननः] नयः ।  
अमोघार्थः सिन्धुपतिः सैन्धवः सानुमध्यगः ॥ ७९ ॥  
  
प्रतापी प्रजयी प्रातर्मध्याह्नसायमध्वरः ।  
त्रिकालज्ञः सुगणकः पुष्करस्थः परोपकृत् ॥ ८० ॥  
  
उपकर्तापहर्ता च घृणी रणजयप्रदः (७००) ।  
धर्मी चर्माम्बरश्चारुरूपश्चारुविभूषणः [ङ्: विशोषणः] ॥ ८१ ॥  
  
नक्तञ्चरः कालवशी वशी विशिवरोऽवशः ।  
वश्यो वश्यकरो भस्मशायी भस्मविलेपनः ॥ ८२ ॥  
  
भस्माङ्गी मलिनाङ्गश्च मालामण्डितमूर्धजः ।  
गणकार्यः कुलाचारः  सर्वाचारः सखा समः ॥ ८३ ॥  
  
साकारो [ङ्: मुकुरः] गोत्रभिद् गोप्ता भीमरूपो भयानकः ।  
अरुणश्चैकचिन्त्यश्च त्रिशङ्कुः शङ्कुधारणः ॥ ८४ ॥  
  
आश्रमी ब्राह्मणो वज्री क्षत्रियः कार्यहेतुकः ।  
वैश्यः शूद्रः कपोतस्थः त्वष्टा तुष्टो रुषाकुलः ॥ ८५ ॥  
  
रोगी रोगापहः शूरः कपिलः कपिनायकः ।  
पिनाकी चाष्टमूर्तिश्च क्षितिमान् धृतिमांस्तथा ॥ ८६ ॥  
  
जलमूर्तिर्वायुमूर्तिर्हुताशः सोममूर्तिमान् ।  
सूर्यदेवो यजमान आकाशः परमेश्वरः ॥ ८७ ॥  
  
भवहा भवमूर्तिश्च भूतात्मा भूतभावनः ।  
भवः शर्वस्तथा रुद्रः पशुनाथश्च शङ्करः ॥ ८८ ॥  
  
प्। २७३)  
  
गिरिजो गिरिजानाथो गिरीन्द्रश्च महेश्वरः ।  
गिरीशः खण्डहस्तश्च महानुग्रो गणेश्वरः ॥ ८९ ॥  
  
भीमः कपर्दी भीतिज्ञः खण्डपश्चण्डविक्रमः ।  
खण्डभृत् [क्: खड्गभृत्] खण्डपरशुः कृत्तिवासा विषापहः   
॥ ९० ॥  
  
कङ्कालः कलनाकारः श्रीकण्ठो नीललोहितः ।  
गणेश्वरो गुणी नन्दी धर्मराजो दुरन्तकः ॥ ९१ ॥  
  
भृङ्गिरीटी रसासारो दयालू रूपमण्डितः ।  
अमृतः कालरुद्रश्च कालाग्निः शशिशेखरः (८००) ॥ ९२ ॥  
  
(सद्योजातः सुर्णमुञ्जमेखली दुर्निमित्तहृत् ।  
दुःस्वप्नहृत् प्रसहनो गुणिनादप्रतिष्ठितः ॥ ९३ ॥  
  
शुक्लस्त्रिशुक्लः सम्पन्नः शुचिर्भूतनिषेवितः ।  
यज्ञरूपो यज्ञमुखो यजमानेष्टदः शुचिः ॥ ९४ ॥  
  
धृतिमान् मतिमान् दक्षो दक्षयज्ञविघातकः ।  
नागहारी भस्मधारी भूतिभूषितविग्रहः ॥ ९५ ॥  
  
कपाली कुण्डली भर्गः भक्तार्तिभञ्जनो विभुः ।  
वृषध्वजो वृषारूढो धर्मवृषविवर्धकः ॥ ९६ ॥  
  
महाबलः सर्वतीर्थः सर्वलक्षणलक्षितः ।  
सहस्रबाहुः सर्वाङ्गः शरण्यः सर्वलोककृत् ॥ ९७ ॥  
  
पवित्रस्त्रिककुन्मन्त्रः कनिष्ठः कृष्णपिङ्गलः ।  
ब्रह्मदण्डविनिर्माता शतघ्नीपाशशक्तिमान् ॥ ९८ ॥  
  
पद्मगर्भो महागर्भो ब्रह्मगर्भो जलोद्भवः ।  
देवासुरविनिर्माता देवासुरपरायणः ॥ ९९ ॥  
  
देवासुरगुरुर्देवो देवासुरनमस्कृतः ।  
  
प्। २७४)  
  
गुहप्रियो गणसेव्यः पवित्रः सर्वपावनः ॥ १०० ॥  
  
ललाटाक्षो विश्वदेवो दमनः श्वेतपिङ्गलः ।  
विमुक्तिर्मुक्तितेजस्को भक्तानां परमा गतिः ॥ १०१ ॥  
  
देवातिदेवो देवर्षिर्देवासुरवरप्रदः ।  
कैलासगिरिवासी च हिमवद्गिरिसंश्रयः ॥ १०२ ॥  
  
नाथपूज्यः सिद्धनुत्यो नवनाथसमर्चितः ।  
कपर्दी कल्पकृद् रुद्रः सुमना धर्मवत्सलः ॥ १०३ ॥  
  
वृषाकपिः कल्पकर्ता नियतात्मा निराकुलः ।  
नीलकण्ठो धनाध्यक्षो नाथः प्रमथनायकः ॥ १०४ ॥  
  
अनादिरन्तरहितो भूतिदो भूतिविग्रहः ।  
सेनाकल्पो महाकल्पो योगो युगकरो हरिः ॥ १०५ ॥  
  
युगरूपो महारूपो महागीतो महागुणः ।  
विसर्गो लिङ्गरूपश्च पवित्रः पापनाशनः (९००) ॥ १०६ ॥  
  
ईड्यो महेश्वरः शम्भुर्देवसिंहो नरर्षभः ।  
विबुधोऽग्रवरः सूक्ष्मः सर्वदेवस्तपोमयः ॥ १०७ ॥  
  
सुयुक्तः शोभनो वज्री देवानां प्रभवोऽव्ययः ।  
गुहः कान्तो निजसर्गः पवित्रः सर्वपावनः ॥ १०८ ॥  
  
शृङ्गी शृङ्गप्रियो बभ्रू राजराजो निरामयः ।  
देवासुरगणाध्यक्षो नियमेन्द्रियवर्धनः ॥ १०९ ॥)  
  
त्रिपुरान्तकः श्रीकण्ठस्त्रिनेत्रः पञ्चवक्त्रकः ।  
कालहृत् केवलात्मा च ऋग्यजुःसामवेदवान् ॥ ११० ॥  
  
ईशानः सर्वभूतानामीश्वरः सर्वरक्षसाम् ।  
ब्रह्माधिपतिर्ब्रह्मपतिर्ब्रह्मणोऽधिपतिस्तथा ॥ १११ ॥  
  
ब्रह्मा शिवः सदानन्दी सदानन्तः सदाशिवः ।  
मे-अस्तुरूपश्चार्वङ्गो गायत्रीरूपधारणः ॥ ११२ ॥  
  
प्। २७५)  
  
अघोरेभ्योऽथघोरेभ्यो घोरघोरतरेभ्यश्च ।  
सर्वतः शर्वसर्वेभ्यो नमस्ते रुद्ररूपेभ्यः ॥ ११३ ॥  
  
वामदेवस्तथा ज्येष्ठः श्रेष्ठः कालः करालकः ।  
महाकालो भैरवेशो वेशी कलविकरणः ॥ ११४ ॥  
  
बलविकरणो बालो बलप्रमथनस्तथा ।  
सर्वभूतादिदमनो देवदेवो मनोन्मनः ॥ ११५ ॥  
  
सद्योजातं प्रपद्यामि सद्योजाताय वै नमः ।  
भवे भवे नातिभवे भजस्व मां भवोद्भवः ॥ ११६ ॥  
  
भावनो भवनो भाव्यो बलकारी परं पदम् ।  
परः शिवः परो ध्येयः परं ज्ञानं परात्परः ॥ ११७ ॥  
  
पारावारः पलाशी च मांसाशी वैष्णवोत्तमः ।  
ॐऐंह्रींश्रींह्सौः देवो ॐश्रींहौं भैरवोत्तमः ॥ ११८ ॥  
  
ॐह्रां नमः शिवायेति मन्त्रो वटुर्वरायुधः ।  
ॐह्रीं सदाशिवः ॐह्रीं आपदुद्धारणो मनुः ॥ ११९ ॥  
  
ॐह्रीं महाकरालास्यः ॐह्रीं वटुकभैरवः ।  
भगवांस्त्र्यम्बक ॐह्रीं ॐह्रीं चन्द्रार्धशेखरः ॥ १२० ॥  
  
ॐह्रीं सञ्जटिलो धूभ्रो ॐह्रीं त्रिपुरघातनः ।  
ह्रांह्रींह्रुं हरिवामाङ्ग ॐह्रींहूंह्रीं त्रिलोचनः ॥ १२१ ॥  
  
ॐ वेदरूपो वेदज्ञ ऋग्यजुःसाममूर्तिमान् ।  
रुद्रो घोररवोऽघोरो ॐ क्ष्म्यूं अघोरभैरवः ॥ १२२ ॥  
  
ॐजुंसः पीयूषसक्तोऽमृताध्यक्षोऽमृतालसः ।  
ॐ त्र्यम्बकं जयामहे सुगन्धिं पुष्टिवर्धनम् ॥ १२३ ॥  
  
उर्वारुकमिव बन्धनान्मृत्योर्मुक्षीय मामृतात् ।  
ॐहौञ्जुंसः ॐभूर्भुवः स्वः ॐजुंसः मृत्युञ्जयः (१०००) ॥   
१२४ ॥  
  
प्। २७६)  
  
इदं नाम्नां सहस्रं तु रहस्यं परमाद्भुतम् ।  
सर्वस्वं नाकिनां देवि जन्तूनां भुवि का कथा ॥ १२५ ॥  
  
तव भक्त्या मयाख्यातं त्रिषु लोकेषु दुर्लभम् ।  
गोप्यं सहस्रनामेदं साक्षादमृतरूपकम् ॥ १२६ ॥  
  
यः पठेत् पाठयेद्वापि श्रावयेच्छृणुयात् तथा ।  
मृत्युञ्जयस्य देवस्य फलं तस्य शिवे शृणु ॥ १२७ ॥  
  
लक्ष्म्या कृष्णो धिया जीवो प्रतापेन दिवाकरः ।  
तेजसा वह्निदेवस्तु कवित्वे चैव भार्गवः ॥ १२८ ॥  
  
शौर्येण हरिसङ्काशो नीत्या द्रुहिणसन्निभः ।  
ईश्वरत्वेन देवेशि मत्समः किमतः परम् ॥ १२९ ॥  
  
यः पठेदर्धरात्रे च साधको धैर्यसंयुतः ।  
पठेत् सहस्रनामेदं सिद्धिमाप्नोति साधकः ॥ १३० ॥  
  
चतुष्पथे चैकलिङ्गे मरुदेशे वनेऽजने ।  
श्मशाने प्रान्तरे दुर्गे पाठात् सिद्धिर्न संशयः ॥ १३१ ॥  
  
नौकायां चौरसङ्घे च सङ्कटे प्राणसङ्क्षये ।  
यत्र यत्र भये प्राप्ते विषवह्निभयादिषु ॥ १३२ ॥  
  
पठेत् सहस्रनामाशु मुच्यते नात्र संशयः ।  
भौमावस्यां निशीथे च गत्वा प्रेतालयं सुधीः ॥ १३३ ॥  
  
पठित्वा स भवेद् देवि साक्षादिन्द्रोऽर्चितः सुरैः ।  
शनौ दर्शदिने देवि निशायां सरितस्तटे ॥ १३४ ॥  
  
पठेन्नामसहस्रं वै जपेदष्टोत्तरं शतम् ।  
सुदर्शनो भवेदाशु मृत्युञ्जयप्रसादतः ॥ १३५ ॥  
  
दिगम्बरो मुक्तकेशः साधको दशधा पठेत् ।  
इह लोके भवेद्राजा परे मुक्तिर्भविष्यति ॥ १३६ ॥  
  
इदं रहस्यं परमं भक्त्या तव मयोदितम् ।  
  
प्। २७७)  
  
मन्त्रग्रभं मनुमयं न चाख्येयं दुरात्मने ॥ १३७ ॥  
  
नो दद्यात् परशिष्येभ्यः पुत्रेभ्योऽपि विशेषतः ।  
रहस्यं मम सर्वस्वं गोप्यं गुप्ततरं कलौ ॥ १३८ ॥  
  
षण्मुखस्यापि नो वाच्यं गोपनीयं तथात्मनः ।  
दुर्जनाद् रक्षणीयं च पठनीयमहर्निशम् ॥ १३९ ॥  
  
श्रोतव्यं साधकमुखाद्रक्षणीयं स्वपुत्रवत् ।  
  
इति श्रीरुद्रयामले तन्त्रे श्रीदेवीरहस्ये मृत्युञ्जयसहस्रनामनिरूपणं   
चतुश्चत्वारिंशः पटलः ॥ ४४ ॥  
अथ  
  
पञ्चचत्वारिंशः पटलः ।  
  
श्रीभैरव उवाच ।  
  
देवि वक्ष्यामि ते स्तोत्रं सर्वसिद्धिप्रदायकम् ।  
मूलमन्त्रैकसर्वस्वं रक्षणीयं प्रयत्नतः ॥ १ ॥  
  
दीक्षाकाले च पूजायां जपान्ते च पठेच्छिवे ।  
विसर्जने तथाह्वाने स दीक्षाफलमाप्नुयात् ॥ २ ॥  
  
अस्य वै स्तोत्रराजस्य ऋषिर्भैरव ईश्वरि ।  
गायत्र्यं छन्द इत्युक्तं महामृत्युञ्जयः शिवे ॥ ३ ॥  
  
प्। २७८)  
  
देवता प्रणवो बीजं शक्तिः शक्तिः स्मृता शिवे ।  
हृज्जं कीलकमित्युक्तं सूर्यो दिग्बन्धनं तथा ।  
भोगापवर्गसिद्ध्यर्थे विनियोगः प्रकीर्तितः ॥ ४ ॥  
  
चन्द्रार्काग्निविलोचनं स्मितमुखं पद्मद्वयान्तःस्थितं  
मुद्रापाशसुधाक्षसूत्रविलसत्पाणिं हिमांशुप्रभम् ।  
कोटीरेन्दुगलत्सुधाप्लुततनुं हारादिभूषोज्ज्वलं   
कान्त्या विश्वविमोहनं पशुपतिं मृत्युञ्जयं भावये ॥ ५ ॥  
  
पीयूषांशुसुधामणिः करतले पीयूषकुम्भं वहन्   
पीयूषद्युतिसम्पुटान्तरगतः पीयूषधाराधरः ।  
मां पीयूषमयूखसुन्दरवपुः पीयूषलक्ष्मीसखः   
पीयूषद्रववर्षणोऽप्यहरहः प्रीणातु मृत्युञ्जयः ॥ ६ ॥  
  
देवं दिनेशाग्निशशाङ्कनेत्रं पीयूषपात्रं कलशं दधानम् ।  
दौर्भ्यां सुधांशुद्युतिमिन्दुचूडं नमामि मृत्युञ्जयमादिदेवम् ॥ ७ ॥  
  
चन्द्रमण्डलमध्यस्थं रुद्रं बालेन्दुशेखरम् [ख्: तिविस्तृते] ।  
(भद्रासनं [क्, ख्, ग्: बन्धचिह्नस्थं पुस्तकेषु नास्ति]   
स्मरेद्रात्रौ मृत्युं प्राप्तोऽपि जीवति ॥ ८ ॥  
  
चन्द्रमण्डलमध्यस्थं रुद्रं भालेऽतिविस्तृते ।)  
तत्रस्थं चिन्तयेत् साध्यं मृत्युं प्राप्तोऽपि जीवति ॥ ९ ॥  
  
मात्राद्यं मातृकामौलिवेदकल्पतरोः फलम् ।  
यो जपेत् स भवेद्विश्ववैभवास्पदमीश्वरि ॥ १० ॥  
  
हृज्जबीजं कुलाचारविचारकुशलः शिवः ।  
यो जपेत् तस्य वक्त्राब्जे नरीनर्त्ति हि भारती ॥ ११ ॥  
  
प्। २७९)  
  
(सविसर्गं शक्तिबीजं यो जपेत् साधकः शिव ।  
स भवेदचिरादेव विश्वैश्वर्यस्य भाजनम् ॥ १२ ॥ )  
  
देवेशाकाशबीजं ते बिन्दुबिम्बेन्दुमण्डितम् ।  
चिन्तयन् यो भवेच्चित्ते स शिवाद्वयतां लभेत् ॥ १३ ॥  
  
सविसर्गं भृगुं भर्ग सर्गप्रलयकारणम् ।  
निसर्गतो भजेद्योऽन्तर्लीयते स परे पदे ॥ १४ ॥  
  
लक्ष्मीशब्दाक्षरं बिन्दुभूषणं यो जपेत् तव ।  
करे लक्ष्मीर्मुखे वाणी तस्य शम्भो रणे जयः ॥ १५ ॥  
  
पालयेति युगं देव यो जपेद्वीरसन्निधौ ।  
स सार्वभौमसाम्राज्यं भजेदन्ते सलोकताम् ॥ १६ ॥  
  
शरदं वरदां वीरसाधनीं सविसर्गकाम् ।  
जपेद्यः शरदम्भोदधवलं तद्यशो भ्रमेत् ॥ १७ ॥  
  
आकाशबीजं साकाशं जपेद्यः कुशसंस्तरे ।  
स कौलिकशिरोरत्न रञ्जिताङ्घ्रियुगो भवेत् ॥ १८ ॥  
  
शङ्काबीजं सरेफं ते शम्भो पद्मासने जपेत् ।  
कङ्कालमालाभरणो भविता भैरवोपमः ॥ १९ ॥  
  
हृज्जबीजं जगद्बीजं तेजोरूपं च यो जपेत् ।  
तस्मै दास्यसि भोः शम्भो निजं धाम सनातनम् ॥ २० ॥  
  
ॐकारं [क्, ख्, ग्: अकारं] साकारं गिरिश तव   
मन्त्राञ्चलगतं जपेद् यो हृत्पद्मे निरुपमपरानन्दमुदितः ।  
स साम्राज्यं भूमौ भजति रजनीनायककलालसन्मौलिः प्रान्ते व्रजति   
शिवसायुज्यपदवीम् ॥ २१ ॥  
  
बिन्दुभूषणरकोणरसार सारणस्फुरदजारणवृत्ते ।  
  
प्। २८०)  
  
भूगृहाढ्य इति चक्रमण्डले त्वां निषणमुषसि स्मराम्यहम् ॥ २२ ॥  
  
नानाविधानार्घ्यविभूषणाढ्यं निःशेषपीयूषमयूखबिम्बे ।  
निषणमीशानमशेषशेषवाणीतनुं मृत्युहरं नमामि ॥ २३ ॥  
  
इति स्तोत्रं दिव्यं सकलमनुराजैकनिकषं पठेद्यः पूजान्ते शिव शिवगृहे   
वार्चनविधौ ।  
रणे जित्वा वरीन् भजति नृपलक्ष्मीं स्वमहसा भवेदन्ते वीरः   
सकलसुरसेव्यः शिवसमः ॥ २४ ॥  
  
इतीदं परमं स्तोत्रं महामृत्युञ्जयप्रियम् ।  
पठेद्वा पाठयेन्नित्यं सर्वस्वं देवदुर्लभम् ॥ २५ ॥  
  
अदेयं परमं तत्त्वं महापातकनाशनम् ।  
महामन्त्रमयं दिव्यं साधनैर्धनसाधनम् ॥ २६ ॥  
  
त्रैलोक्यसारभूतं च त्रैलोक्याभयदायकम् ।  
पठेन्निशीथे मन्त्री तु सद्यः सिद्धिर्भवेत् कलौ ॥ २७ ॥  
  
चतुष्पथेऽर्धरात्रे तु ब्राह्म्ये वापि मुहूर्तके ।  
पठित्वा कौलिको देवि भवेद् भैरवसन्निभः ॥ २८ ॥  
  
इतीदं मम सर्वस्वं रहस्यं परमाद्भुतम् ।  
यस्य कस्य न वक्तव्यमित्याज्ञा पारमेश्वरी ॥ २९ ॥  
  
इति श्रीरुद्रयामले तन्त्रे श्रीदेवीरहस्ये मृत्युञ्जयस्तोत्रनिरूपणं   
पञ्चचत्वारिंशः पटलः ॥ ४५ ॥  
  
समाप्तं मृत्युञ्जयपञ्चाङ्गम् ॥  
प्। २८१)  
  
अथ  
  
षट्चत्वारिंशः पटलः ।  
  
अथ श्रीदुर्गापञ्चाङ्गम् ।  
  
श्रीदेव्युवाच ।  
  
भगवन् सर्वतत्त्वज्ञ साधकानां जयावह ।  
यत् पुरा सूचितं देव दुर्गापञ्चाङ्गमुत्तमम् ॥ १ ॥  
  
सर्वस्वं सर्वदेवानां रहस्यं सर्वमन्त्रिणाम् ।  
तदद्य कृपया ब्रूहि यद्यस्ति मयि ते दया ॥ २ ॥  
  
श्रीभैरव उवाच ।  
  
एतद् गुह्यतमं देवि पञ्चाङ्गं तत्त्वलक्षणम् ।  
दुर्गायाः सारसर्वस्वं न कस्य कथितं मया ॥ ३ ॥  
  
तव स्नेहात् प्रवक्ष्यामि दुर्गापञ्चाङ्गमीश्वरि ।  
गुह्यं गोप्यतमं दिव्यं न देयं ब्रह्मवादिभिः ॥ ४ ॥  
  
या देवी दैत्यदमनी दुर्गेत्यष्टाक्षरा शिवा ।  
देवैराराधिता पूर्वं ब्रह्माच्युतपुरःसरैः ॥ ५ ॥  
  
पुरन्दरहितार्थाय वधार्थाय सुरद्विषाम् ।  
सैवं सृजति भूतानि राजसी परमेश्वरी ॥ ६ ॥  
  
सात्त्विकी रक्षति प्रान्ते संहरिष्यति तामसी ।  
इत्थं गुणत्रयीरूपा सृष्टिस्थितिलयात्मिका ॥ ७ ॥  
  
अष्टाक्षरी महाविद्या सङ्ख्यातीता परात्मिका ।  
  
प्। २८२)  
  
तस्याः पञ्चाङ्गमधुना रहस्यं त्रिदिवौकसाम् ॥ ८ ॥  
  
वक्ष्यामि परमप्रीत्या न चाख्येयं दुरात्मने ।  
पटलं तव वक्ष्यामि दुर्गायास्तत्त्वमुत्तमम् ॥ ९ ॥  
  
येन श्रवणमात्रेण कोटिपूजाफलं लभेत् ।  
दुर्गाया देवि वक्ष्यामि मन्त्रोद्धारं पराश्रयम् ।  
सर्वतन्त्रेष्वविख्यातं सर्वकामफलप्रदम् ॥ १० ॥  
  
तारं माया चाक्रिकं चक्रिदूर्वा वायव्यार्णं विश्वमन्ते भवानि ।  
दुर्गायास्ते वर्णितो मूलविद्यामन्त्रोद्धारो गोपितोऽष्टाक्षरोऽयम् ॥ ११ ॥  
  
नास्यान्तरायबाहुल्यं नाप्यमित्रादिदूषणम् [ङ्:   
नारिमित्रारिदूषणम्] ।  
नो वा प्रयाससंयोगो नाचारयुगविप्लवः ॥ १२ ॥  
  
साक्षात् सिद्धिप्रदो मन्त्रो दुर्गायाः कलिनाशनः ।  
अष्टाक्षरोऽष्टसिद्धीशो गोपनीयो दिगम्बरैः ॥ १३ ॥  
  
महाचीनक्रमस्थानां साधकानां जयावहः ।  
मन्त्रराजो महादेवि सद्यो भोगापवर्गदः ॥ १४ ॥  
  
वर्णलक्षं पुरश्चर्या तदर्धं वा महेश्वरि ।  
एकलक्षावधिं कुर्यान्नातो न्यूनं कदाचन ॥ १५ ॥  
  
मूलोत्कीलनसिद्धं तु सञ्जीवनसुसंस्कृतम् ।  
पुरश्चर्यां चरेत् पश्चात् सम्पुटाढ्यं चरेन्मनुम् ॥ १६ ॥  
  
ततो मन्त्रं जपेन्नित्यं दुर्गायास्त्वष्टसिद्धिदम् ।  
यं जप्त्वा साधको भूमौ विचरेद्भैरवो यथा ॥ १७ ॥  
  
ऋषिरस्य स्मृतो देवि मन्त्रस्याद्यो महेश्वरः ।  
छन्दोऽनुष्टुब् देवता च श्रीदुर्गाष्टाक्षरा स्मृता ॥ १८ ॥  
  
प्। २८३)  
  
चाक्रिकं बीजमिशानि माया शक्तिरिति स्मृता ।  
तारं कीलकमाशानां विश्वं बन्धनमीश्वरि ॥ १९ ॥  
  
धर्मार्थकाममोक्षार्थे विनियोगः प्रकीर्तितः ।  
तारमायाक्षरैर्देवि न्यासं षड्दीर्घभागिभिः ॥ २० ॥  
  
निहत्य षड्रिपून् देवि ध्यायेद् दुर्गां कुलेश्वरीम् ।  
  
दूर्वानिभां त्रिनयनां विलसत्किरीटां   
शङ्खाब्जखड्गशरखेटकशूलचापान् ।  
सन्तर्जनीं च दधतीं महिषासनस्थां   
दुर्गां नवारकुलपीठगतां भजेऽहम् ॥ २१ ॥  
  
यन्त्रोद्धारं प्रवक्ष्यामि दुर्गायाः कुलमन्दिरम् ।  
सर्वसिद्धिप्रदं चक्रं सर्वाशापरिपूरकम् ॥ २२ ॥  
  
बिन्दुत्रिकोणं रसकोणबिम्बं वृत्ताष्टपत्राञ्चितवह्निवृत्तम् ।  
धरागृहोद्भासितमिन्दुचूडे दुर्गाश्रयं [ङ्: श्रमं]   
यन्त्रमिदं प्रदिष्टम् ॥ २३ ॥  
  
लयाङ्गमस्य यन्त्रस्य [ग्: वक्ष्यामि] सर्वतन्त्रेषु गोपितम् ।  
येनोच्चारणमात्रेण कोटियज्ञफलं लभेत् ॥ २४ ॥  
  
गणेशं च कुमारं च पुष्पदन्तं विकर्त्तनम् ।  
चतुर्द्वारेषु देवेशि पूजयेत् साधकेश्वरः ॥ २५ ॥  
  
ब्राह्मी नारायणी देवि चामुण्डाप्यपराजिता ।  
माहेश्वरी च कौमारी वाराही नारसिंहिका ॥ २६ ॥  
  
पूज्या वसुदले देवि भैरवांश्चाष्ट पार्वति ।  
असिताङ्गो रुरुश्चण्डः क्रोधोन्मत्तकपालिकाः ॥ २७ ॥  
  
भीषणश्चैव संहारो वामावर्तेन साधकैः ।  
  
प्। २८४)  
  
पूज्याः पृथक् पृथग् देवि गन्धपुष्पाक्षतैः शिवे ॥ २८ ॥  
  
दत्त्वा पुष्पाञ्जलिं चक्रे मूलमुच्चार्य सधकः ।  
पूजयेत् पद्मकिञ्जल्कैः षडश्रे षट् कुलाम्बिकाः ॥ २९ ॥  
  
शैलपुत्रीं स्ववामाग्रात् पूजयेद् ब्रह्मचारिणीम् ।  
चण्डघण्टां च कूष्माण्डां स्कन्दमातरमीश्वरि ॥ ३० ॥  
  
कात्यायनीं च सम्पूज्य दूर्वागन्धाक्षतैः परम् ।  
पुनः पुष्पाञ्जलिं दत्त्वा श्रीचक्रे परमार्थदे ॥ ३१ ॥  
  
पूजयेद् देवतास्तिस्रः कुलस्थास्त्रिपुराम्बिकाः ।  
कालरात्री महागौरी देवदूतीति पार्वति ॥ ३२ ॥  
  
त्रिकोणाग्राच्छिवे पूज्याः सिन्दूराक्षतपुष्पकैः ।  
दूर्वादलाञ्जलिं दत्त्वा यन्त्रराजेऽष्टसिद्धिदे [ङ्: सिद्धये] ॥ ३३ ॥  
  
पूजयेदम्बिकां दुर्गामष्टाक्षरविभूषणाम् ।  
बिन्दौ देवीमष्टभुजां विद्यामष्टाक्षरीं [क्, ख्: दुर्गां] शिवे ॥   
३४ ॥  
  
नीलकण्ठं शिवं बिन्दौ पूजयेज्जगदम्बिकाम् ।  
तत्रायुधानि देवेशि पूजयेदष्ट साधकः ॥ ३५ ॥  
  
शङ्खं पद्ममसिं बाणान् धनुः खेटकमीश्वरि ।  
शूलं सन्तर्जनीं दिव्यां नानापुष्पैः समर्चयेत् ॥ ३६ ॥  
  
देवदेव्यौ बिन्दुपीठे पूजयेत् सर्वसिद्धये ।  
अथ वक्ष्ये महादेवि प्रयोगानष्ट सिद्धये ॥ ३७ ॥  
  
यान् विधाय कलौ मन्त्री भवेत् कल्पद्रुमोपमः ।  
स्तम्भनं मोहनं चैव मारणाकर्षणे ततः ॥ ३८ ॥  
  
वशीकारं तथोच्चाटं शान्तिकं पौष्टिकं तथा ।  
एषां साधनमाचक्षे प्रयोगाणां महेश्वरि ॥ ३९ ॥  
  
महाचीनक्रमस्थानां साधकानां हिताय च ।  
  
प्। २८५)  
  
अयुतं प्रजपेन्मूलं श्मशाने निशि साधकः ॥ ४० ॥  
  
हुनेद् दशांशतः सर्पिर्यवान्मासासृगच्युतान् ।  
स्तम्भनं जायते क्षिप्रं वादिकामिजनाम्भसाम् ॥ ४१ ॥  
  
अयुतं प्रजपेद् देवि वटे रुद्राक्षमालया ।  
होमो दशांशतः कार्यो घृतपद्माक्षपङ्कजैः ॥ ४२ ॥  
  
आरग्वधैः सुधामूलैर्मोहनं जायते क्षणात् ।  
देवानां दानवानां च का कथाल्पधियां नृणाम् ॥ ४३ ॥  
  
अयुतं प्रजपेन्मूलं वने साधकसत्तमः ।  
वेतसीमूलगो वापि हुनेत् तत्र दशांशतः ॥ ४४ ॥  
  
घृतपायसशम्बूकान् रिपुर्मृत्युमुखं व्रजेत् ।  
अयुतं प्रजपेद्रात्रौ शून्यागारे कुलेश्वरि ॥ ४५ ॥  
  
होमो दशांशतः कार्यो घृतव्योषशटीशरैः ।  
कपिबीजैरपि [क्, ख्: कापिबीजैः] प्रातर्भवेदाकर्षणं स्त्रियाम् ॥ ४६ ॥  
  
अयुतं प्रजपेन्मूलं चत्वरे त्वरितं हुनेत् ।  
आज्याब्जक्षुरपाषाण्ड रक्तपुष्पाणि पार्वति ॥ ४७ ॥  
  
शक्रोऽपि वशतामेति किं पुनः क्षुद्रभूमिपः ।  
अयुतं प्रजपेन्मूलं साधकोऽश्वत्थमूलगः ॥ ४८ ॥  
  
हुनेदाज्यं दशांशेन केशं स्त्रीणां त्वचं कणाः ।  
रिपुमुच्चाटयेत् शीघ्रं यदि शक्रसमो भवेत् ॥ ४९ ॥  
  
अयुतं प्रजपेन्मूलं सुरद्रुमतले हुनेत् ।  
घृताक्षकुक्कुटाङ्गानि [क्: घृताण्ड] नानापुष्पाणि साधकः   
[घ्: प्रच्छकः] ॥ ५० ॥  
  
रोगोपद्रवकालस्य सद्यः शान्तिर्भविष्यति ।  
अयुतं प्रजपेन्मूलं लीलोपवनमण्डले ॥ ५१ ॥  
  
होमो दशांशतः कार्यो घृतमीनाजमस्तकैः ।  
  
प्। २८६)  
  
पादैरष्टभिरीशानि सद्यः पुष्टिः प्रजायते ॥ ५२ ॥  
  
इत्येष पटलो दिव्यो मन्त्रसर्वस्वरूपवान् ।  
दुर्गारहस्यभूतोऽपि गोपनीयो मुमुक्षुभिः ॥ ५३ ॥  
  
इति श्रीरुद्रयामले तन्त्रे श्रीदेवीरहस्ये दुर्गापटलनिरूपणं   
षट्चत्वारिंषः पटलः ॥ ४६ ॥  
अथ  
  
सप्तचत्वारिंशः पटलः ।  
  
श्रीभैरव उवाच ।  
  
शृणु पार्वति वक्ष्यामि पद्धतिं गद्यरूपिणीम् ।  
यस्याः श्रवणमात्रेण कोटियज्ञफलं लभेत् ॥ १ ॥  
  
ब्राह्म्ये मुहूर्ते चोत्थाय बद्धपद्मासनः   
स्वशिरःस्थसहस्राराधोमुखकमलकर्णिकान्तर्गतं निजगुरुं श्वेतवर्णं   
श्वेतालङ्कारालङ्कृतं द्विभुजं स्वशक्त्या श्वेताम्बरभूषितया   
वामाङ्गे सहितं ध्यात्वा मानसैरुपचारैः सम्पूज्य दण्डवत् प्रणमेत् ।  
  
अखण्डमण्डलाकारं व्याप्तं येन चराचरम् ।  
तत्पदं दर्शितं येन तस्मै श्रीगुरवे नमः ॥   
  
अज्ञानतिमिरान्धस्य ज्ञानाञ्जनशलाकया ।  
चक्षुरुन्मीलितं येन तस्मै श्रीगुरवे नमः ॥   
  
गुरुर्ब्रह्मा गुरुर्विष्णुर्गुरुः साक्षान्महेश्वरः ।  
गुरुरेव जगत् सर्वं तस्मै श्रीगुरवे नमः ॥  
  
प्। २८७)  
  
इति नत्वा तदाज्ञां गृहीत्वा बहिरागत्य मलमूत्रादि सन्त्यज्य वर्णोक्तं   
शौचं विधाय नद्यादौ गत्वा सुकूर्चं द्वादशाङ्गुलं दन्तधावनं   
कुर्यात् । ॐक्लीं कामदेवाय सर्वजनप्रियाय नमः इति दन्तान् विशोध्य   
चाक्रिकबीजेन गडूषषट्कं विधाय प्रणवेन मुखं त्रिः प्रोक्ष्य ॐह्रीं   
मणिधरि वज्रिणि शिखापरिसरे रक्ष रक्ष हूं फट् स्वाहा इति शिखां बद्ध्वा   
तत्त्वत्रयेणाचम्य मूलेन प्राणायामं विधाय मलापकर्षणं स्नानं   
कृत्वा मन्त्रस्नानं चरेत् । ततो मूलेन मृदमानीय जलं प्रोक्षयेत् ।   
मन्त्रमृदा सूर्यमण्डलं विचिन्त्य गङ्गे च यमुने चेति तीर्थान्यावाह्य जले   
यन्त्रं विभाव्य सनीलकण्ठां दुर्गामावाहयेत् । तत्र षडङ्गं विधाय   
देवीं सशिवां ध्यात्वा मूलं यथाशक्त्या जप्त्वा त्रिर्निमज्ज्योन्मज्जेत् । तत्र   
कुम्भमुद्रां बद्ध्वा स्वमूर्ध्नि देवदेव्यौ जलेन स्नपयित्वा   
ॐह्रांह्रींसः मार्तण्डभैरवाय प्रकाशाशक्तिसहिताय एष तेऽर्घो नमः ।   
इति सूर्यायार्घ्यत्रयं दत्त्वा वासोऽन्यत् परिधाप्य तत्त्वत्रयेणाचम्य त्रिः   
प्राणायामं विधाय पूर्वसन्ध्यां कृत्वा षडङ्गं कृत्वा चुलकेन   
जलमादाय तत्त्वमुद्रयाच्छाद्य यंरंलंवंहं इति त्रिरभिमन्त्र्य   
मूलमुच्चरंस्तद्गलितोदकबिन्दुभिः सप्तधा स्वशिरस्यभ्युक्ष्य सव्यहस्ते   
शेषमुदकं धृत्वा इडयान्तर्नीत्वा देहान्तः पापं प्रक्षाल्य पिङ्गलया   
विरेच्य पुरःकल्पितवज्रशिलायां वामतः फडिति निक्षिपेत् । इत्यघमर्षणं   
विधाय पूर्ववदाचम्य जले यन्त्रं ध्यात्वा मूलं यथाशक्त्या जप्त्वा   
मूलविद्यान्ते साङ्गे सवाहने सायुधे सपरिच्छदे श्रीनीलकण्ठसहिते   
मातर्दुर्गे तृप्यतामित्यष्टवारं सन्तर्प्य नीलकण्ठं त्रिः सन्तर्प्य   
एकैकाञ्जलिना परिवारदेवताः सन्तर्प्य देवदेव्यौ हृदि ध्यात्वा जले   
चतुरश्रं विलिख्य तत्रेशानादिक्रमेण गुरुपङ्क्तिं सन्तर्प्य देवीं गायत्रीं   
जपेत् । ॐह्रीन्दुं दुर्गायै विद्महे अष्टाक्षरायै धीमहि तन्नः चण्डी   
प्रचोदयात् । इति यथाशक्त्या प्रजप्य गायत्र्यानया देवदेवयोरर्घ्यत्रयं   
दत्त्वा जपं समर्प्य यागमण्डपमागच्छेदिति सन्ध्याविधिः ॥  
  
ततो गृहमागत्य पादौ प्रक्षाल्य द्वारदेवताः पूजयेत् । ॐगाङ्गूं   
गणेशाय नमः पूर्वे । ॐक्षांह्रीं वटुकाय नमो दक्षिणे । ॐक्षाङ्क्षें   
क्षेत्रपालाय नमः पश्चिमे । ॐयांयूं योगिनीभ्यो नमः उत्तरे । गं   
गङ्गायै नमो देहल्यां । यां यमुनायै नमः अधः । सौः सरस्वत्यै नमो   
मध्ये । इति   
  
प्। २८८)  
  
सम्पूज्य गृहान्तः प्रविश्य यथार्हमासनं [क्, ख्, ग्:   
यथोपचितम्] शोधयेत् । आं आसनशोधनमन्त्रस्य मेरुपृष्ठ ऋषिः   
सुतलं छन्दः कूर्मो देवता आसनमन्त्रणे विनियोगः । ॐप्रीं पृथिव्यै   
नमः । महि त्वया धृता लोका देवि त्वं विष्णुना धृता । त्वं च धारय   
मां देवि पवित्रं कुरु चासनम् ॥ (ॐध्रुवा द्यौर्ध्रुवा पृथिवी   
ध्रुवासः पर्वता इमे । ध्रुवं विश्वमिदं जगद् ध्रुवो राजा विश्वामसि ॥)   
ॐआं [क्, ख्: ॐह्रींॐ] आधारशक्तये नमः । मं   
मूलप्रकृत्यै नमः । अं अनन्ताय नमः । पं पद्माय नमः । प्रीं   
पद्मनालाय नमः । तत्रोपविश्य तालत्रयं कुर्यात् । अपसर्पन्तु ते भूता ये   
भूता भुवि संस्थिताः । ये भूता विघ्नकर्तारस्ते नश्यन्तु शिवाज्ञया ॥ इति   
तालत्रयं दत्त्वा वामपार्ष्णिघातत्रयेण विघ्नानुत्सार्य नाराचमुद्रां   
प्रदर्श्य गुरुं प्रणमेत् । गुरुर्ब्रह्मा गुरुर्विष्णुरिति अज्ञानतिमिरान्धस्येति   
अखण्डमण्डलाकारमिति च पठित्वा श्रीगुरवे नमः स्ववामे । गुं गुरुभ्यो   
नमः । परमगुरुभ्यो नमः । परापरगुरुभ्यो नमः । परमेष्ठिगुरुभ्यो   
नमः । इति गन्धाक्षतैरभ्यर्च्य  न्यासपूर्वं सङ्कल्पं कुर्यात् । अस्य   
श्रीदुर्गादेवी (योगपीठपूजा) मन्त्रस्य महेश्वर ऋषिः अनुष्टुप्   
छन्दः श्रीदुर्गा देवता दुं बीजं ह्रीं शक्तिः ॐ कीलकं नमः इति   
दिग्बन्धः धर्मार्थकाममोक्षार्थे दुर्गापूजायां विनियोगः । अथ न्यासः ।   
महेश्वरऋषये नमः शिरसि । अनुष्टुप्छन्दसे नमो मुखे ।   
श्रीदुर्गादेवतायै नमो हृदि । दुं बीजाय नमो नाभौ । ह्रीं शक्तये नमो   
गुह्ये । ॐ कीलकाय नमः पादयोः । नमो दिग्बन्धः इति सर्वाङ्गेषु । ॐह्रां   
अङ्गुष्ठाभ्यां नमः । ॐह्रीं तर्जनीभ्यां नमः । ॐह्रूं   
मध्यमाभ्यां नमः । ॐह्रैं अनामिकाभ्यां नमः । ॐह्रौं   
कनिष्ठिकाभ्यां नमः । ॐह्रः करतलपृष्ठाभ्यां नमः । इति करन्यासः   
॥ एवं हृदादिषडङ्गन्यासः ॥  
  
अथ मूलन्यासः । ॐनमः शिरसि । ह्रीं मुखे । दुं वक्षसि । दुं भुजयोः ।   
र्गां नाभौ । यैं पृष्ठे । नं जान्वोः । मः पादयोः । इति त्रिर्व्यापयेत् । ॐ   
आत्मतत्त्वाय नमः शिरसि । ह्रीं विद्यातत्त्वाय नमो मुखे । दुं शिवतत्त्वाय   
नमो हृदये । ॐ गुरुतत्त्वाय नमो नाभौ । ॐह्रीं शक्तितत्त्वाय नमो   
जङ्घयोः । ॐदुं शिवशक्तितत्त्वाय नमः पादयोः ।  
  
प्। २८९)  
  
ॐ अंआङ्कङ्खङ्गङ्घङ्ङंइंईं हृदयाय नमः । ह्रीं   
उंऊञ्चञ्छञ्जञ्झञ्ञंऋंॠं शिरसे स्वाहा । दुं   
ऌण्टण्ठण्डण्ढण्णंॡं शिखायै वषट् । ॐ   
एन्तन्थन्दन्धन्नंऐं कवचाय हुं । ह्रीं ॐपम्फम्बम्भम्मंऔं   
नेत्रेभ्यो वौषट् । दुं अंयंरंलंवंशंषंसंहंलङ्क्षःअः अस्त्राय   
फट् इति हृदयादिन्यासः । एवं करन्यासः । इति शुद्धमातृकान्यासः ॥  
  
अथ मूलमातृकान्यासः । अं नमः शिरसि । आं नमो मुखवृत्ते । इं   
दक्षनेत्रे । ईं वामनेत्रे । उं दक्षकर्णे । ऊं वामकर्णे । ऋं दक्षगण्डे ।   
ॠं वामगण्डे । ऌं दक्षनासापुटे । ॡं वामनासापुटे । एं   
ऊर्ध्वोष्ठे । ऐं अधरोष्ठे । ॐ ऊर्ध्वदन्तपङ्क्तौ । औं अधोदन्तपङ्क्तौ ।   
अं [क्, ख्, ग्: अं शिरसि अः मुखे] ललाटे । अः जिह्वायाम् । कं   
नमो दक्षबाहुमूले । खं कुर्परे । गं मणिबन्धे । घं अङ्गुलिमूले । ङं   
अङ्गुल्यग्रे । चं वामबाहुमूले । छं कुर्परे । जं मणिबन्धे । झं   
अङ्गुलिमूले । ञं अङ्गुल्यग्रे । टं नमो दक्षपादमूले । ठं जानुनि । डं   
गुल्फे । ढं अङ्गुलिमूले । णं अङ्गुल्यग्रे । तं वामपादमूले । थं जानुनि ।   
दं गुल्फे । धं अङ्गुलिमूले । नं अङ्गुल्यग्रे । पं दक्षपार्श्वे । फं   
वामपार्श्वे । बं पृष्ठे । भं नाभौ । मं जठरे । यं हृदि । रं   
दक्षांसे । लं ककुदि । वं वामांसे । शं हृदादिदक्षहस्ताग्रान्तं । षं   
हृदादिवामहस्ताग्रान्तं । सं हृदादिदक्षपादाग्रान्तं । हं   
हृदादिवामपादाग्रान्तं । लं पादादिशिरःपर्यन्तम् । क्षः नमः शिरसः   
पादपर्यन्तमिति त्रिर्व्यापयेत् । एवं न्यासं विधाय पूर्ववत् षडङ्गं   
कृत्वा प्रणवेन प्राणायामत्रयं विधाय (पूरकं १२ कुम्भकं १६   
रेचकं ३२) ॐह्रीं आत्मतत्त्वं शोधयामि स्वाहा । ॐह्रीं विद्यातत्त्वं   
शोधयामि स्वाहा ॐह्रीं शिवतत्त्वं शोधयामि स्वाहा इति त्रिराचम्य   
प्राणायामयोगेन भूतशुद्धिं कुर्यात् ॥  
  
ॐहूं आकुञ्चेन [क्, ख्, ग्: अङ्कुशेन] सुषुम्नावर्त्मना   
प्रदीपकलिकाकारं तेजो ब्रह्मपथान्तर्नीत्वा परमशिवे समानीय तत्र   
सुधावृष्ट्यां कुलगुरून् ध्यात्वा तयैव सन्तर्प्य पुनस्तेनैव मार्गेण   
षट्चक्रकुलं भित्त्वा तत्तेजः स्वस्थानमानीय यमिति वायुबीजेन षोडशधा   
जप्तेन वामकुक्षिगतं पापपुरुषं कृष्णवर्णं   
रक्तश्मश्रुलमङ्गुष्ठमात्राकारं ध्यात्वा शोषयेत् । रमिति वह्निबीजेन   
षोडशधा जप्तेन तं दाहयेत् । वमित्यमृतबीजेन षोडशधा  
  
प्। २९०)  
  
जप्तेन गलच्चन्द्रामृतवृष्ट्याप्लावयेत् ।लमितीन्द्रबीजेन षोडशवारजप्तेन   
(पिण्डीभूतं स्वात्मकं ध्यात्वा हमित्याकाशबीजेन सकृज्जप्तेन)   
स्वात्मानं दिव्यदेहं विभावयेदिति भूतशुद्धिं कृत्वा प्राणप्रतिष्ठां   
कुर्यात् । ॐह्रीन्दुंआङ्क्र्ॐ सोहं हंसः मम प्राणा इह प्राणाः एवं ९।   
मम जीव इह स्थितः ९। मम सर्वेन्द्रियाणि इह स्थितानि ९। मम   
वाङ्मनश्चक्षुस्त्वक्श्रोत्रजिह्वाघ्राणप्राणा इहैवागत्य सुखं चिरं   
तिष्ठन्तु स्वाहा इति प्राणप्रतिष्ठाक्रमः । एवं प्राणान् संस्थाप्य पूर्ववत्   
षडङ्गं विधायाचम्य मूलदेवीं ध्यायेत् ।  
  
भूगेहनागदलवृत्तरसाररारबिन्दुस्थसन्महिषपीठगतां भवानीम् ।  
दूर्वादलाग्रसदृशच्छविभष्टबाहुं दुर्गां भजे त्रिनयनां   
विलसत्त्रिबीजाम् ॥  
  
इति ध्यात्वा मूलाङ्गन्यासौ विधाय श्रीचक्रं चतुर्द्वारं त्रिवृत्तं   
साष्टदलं वृत्तं षडश्रं त्रिकोणबिन्दुं विचिन्त्य वा अष्टगन्धेन विलिख्य   
वा विभाव्य पीठपूजां कुर्यात् । ॐह्रीं मण्डूकाय नमः । २।   
कालाग्निरुद्राय नमः । २। मूलप्रकृत्यै नमः । २। आधारशक्त्यै नमः । २।   
कूर्माय नमः । २। अनन्ताय० । २। वराहाय० । २। पृथिव्यै० । इत्युपर्युपरि   
सम्पूज्य २। सुधार्णवाय नमः मध्ये । २।   
नवरत्नविराजितनवखण्डमयद्वीपाय नमः । २। पद्मरागखण्डाय नमः ।   
२। स्वर्णगिरये० । २। नन्दनोद्यानाय० । २। कल्पवनाय० । २। पद्मवनाय० । २।   
विचित्ररत्नखचितभूमिकायै० । २। चिन्तामणिमण्डपाय० । २।   
नवरत्नखचितरत्नमयवेदिकायै० । २। रत्नसिंहासनाय० । तन्मध्ये २।   
सहस्रारपद्माय० । २। प्रकृतिमयपत्रेभ्यो० । २। विकृतिमयकेसरेभ्यो० ।   
तन्मध्ये २। अष्टबीजविभूषितकर्णिकायै० । तत्पार्श्वे २। धर्माय० । २।   
ज्ञानाय० । २। वैराग्याय० । २। ऐश्वर्याय० । वामतः २। अधर्माय० । २।   
अज्ञानाय० । २। अवैराग्याय० । २। अनैश्वर्याय० । मध्ये २। सं सत्त्वाय० । २।   
रं रजसे० ।  
  
प्। २९१)  
  
२। तं तमसे० । मूलविद्यामुच्चार्य महिषासनाय नमः । मूलमुच्चार्य   
मातृकाः प्रोच्चार्य श्रीयोगपीठाय नमः इत्यभ्यर्च्य पात्रार्चनं कुर्यात् ।  
  
ततः स्वदेहं गन्धादिना सम्पूज्य तत्र स्ववामे   
वृत्तत्रिकोणचतुरश्रमण्डलं विधाय मूलेनाभ्यर्च्य मूलं   
दुर्गासामान्यार्घ्याय नमः । रं वह्निमण्डलाय दशकलात्मने नमः   
इत्याधारे तन्मण्डलं षडङ्गेनाभ्यर्च्य तत्रास्त्रक्षालितं शङ्खं   
संस्थाप्य शङ्खे अं अर्कमण्डलाय द्वादशकलात्मने नमः इति सम्पूज्य   
विलोममातृकया सम्पूर्य सौः सोममण्डलाय षोडशकलात्मने नमः   
इत्यभ्यर्च्य मूलाष्टाभिमन्त्रितं कृत्वा गङ्गे च यमुने चैव इत्यादिना   
तीर्थमावाह्य शुद्धं भावयेदिति सामान्यार्घ्यविधिः ॥  
  
सामान्यार्घ्यस्य वामे त्रिकोणषट्कोणवृत्तचतुरश्रं मण्डलं विधाय   
तन्मण्डलं षडङ्गेनाभ्यर्च्य मूलमुच्चार्य श्रीदुर्गाकलशमण्डलाय   
नमः । ततः पूर्ववत् मूलेनाभ्यर्च्य तत्रास्त्रक्षालितां त्रिपादिकां संस्थाप्य   
रं वह्निमण्डलाय दशकलात्मने नमः इत्यभ्यर्च्य तत्रास्त्रक्षालितं   
कलशं संस्थाप्य अं अर्कमण्डलाय द्वादशकलात्मने नमः   
इत्यक्षतपुष्पैरभ्यर्च्य तत्रानामिकाङ्गुष्ठाभ्याममृतधारापातेन   
कलशमापूर्य सौः सोममण्डलाय षोडशकलात्मने नमः इत्यभ्यर्च्य   
ॐह्रीन्दान्दीन्दून्दैन्दौन्दः दुंअं अमृते अमृतोद्भवे अमृतवर्षिणि   
अमृतं स्रावय २ शुक्रशापं मोचय २ ॐह्रीन्दुं सुरादेव्यै वौषट्   
[ख्: वषट्] इति सप्तधाभिमन्त्र्य दुंह्रींॐ हसक्षमलवरय-  
ānandabhairavasurādevīpādukābhyo namaḥ iti saṃpūjya dhenuyonimudre   
pradarśya oṃ sūryamaṇḍalasaṃbhūte varuṇālayasaṃbhave | amābījamaye devi   
śukraśāpādvimucyatām || ekameva paraṃ brahma sthūlasūkṣmamayaṃ dhruvam |   
kacodbhavāṃ brahmahatyāṃ tena te nāśayāmyaham || pavamānaḥ parānandaḥ   
pavamānaḥ paro rasaḥ | pavamānaṃ paraṃ jñānaṃ tena tvāṃ pāvayāmyaham ||   
vedānāṃ praṇavo bījaṃ brahmānandamayaṃ yadi | tena satyena te devi brahmahatyā   
vyapohatu [kh: vihanyatu] || kṛṣṇaśāpavinirmuktā tvaṃ muktā   
brahmaśāpataḥ | vimuktā muniśāpena [k: rudraśāpena] pavitrā bhava   
sarvadā [k: sāṃprataṃ] || iti kalaśaṃ saṃpūjya dhenuyonimatsyamudrāḥ   
pradarśya garuḍamudrayācchādayediti dravyaśuddhiḥ |  
  
p. 292)  
  
oṃhrīṃduṃ kṛtāvatāro hariṇā kalinā pīḍitaṃ jagat | balinā nigṛhītaṃ tu   
kaulikānāṃ hitāya ca || śrīdurgāparitoṣārthaṃ svayaṃ mīno'bhavat prabhuḥ | iti   
mudrātrayaṃ pradarśya śuddhiṃ śodhayet | oṃhrīṃduṃ   
chāgalādigavāntādikṛtarūpāya vai namaḥ | balyarthaṃ devadevyośca   
pavitrībhava sāmpratam || mūlaṃ tridhā japtvā mudrātrayaṃ darśayediti |   
oṃhrīṃduṃ śrīdurgārcanakāle tu yāni yānīha sāṃpratam | vastūni saurabheyāni   
[k, kh: suradeyāni] pavitrāṇīha siddhaye || iti mūlaṃ tridhā japan   
mudrātrayaṃ sarvasyopari darśayediti kalaśādividhiḥ ||  
  
tato mūlenānandabhairavāṅkopaviṣṭāṃ nīlakaṇṭheśīṃ śrīdevīṃ dhyātvā   
mūlenāvāhya śrīcakramarcayet | tatra mūlena pādyārghyācamanīyādi parikalpayet |   
mūlena devadevyormadhuparkācamanīyādi nivedayet [k, kh:   
parikalpayet] | mūlena naivedyaṃ nivedya ācamanīyaṃ namaḥ iti nivedya   
gaṇḍūṣatrayaṃ nivedya mūlena tāmbūlādi samarpayet | tato mūlaṣaḍaṅgaṃ   
vidhāya caturaśraṃ pūjayet | oṃhrīṃduṃ sarvasiddhipradāya cakrāya namaḥ iti   
puṣpāñjaliṃ dattvā oṃhrīṃduṃgaṃ gaṇeśāya namaḥ pūrve | 3/ hauṃ   
kumārāya namaḥ dakṣiṇe | 3/ prīṃ puṣpadantāya namaḥ paścime | 3/ vaiṃ   
vikartanāya namaḥ uttare | iti gandhākṣatapuṣpairabhyarcya prathamāvaraṇam || 3/   
asitāṅgabhairavayuta brāhmīśrīpādu0 | 3/ rurubhairavayutanārāyaṇīśrīpā0 | 3/   
caṇḍabhairavayuta cāmuṇḍāśrīpā0 | 3/ krodheśabhairavayutāparājitāśrīpā0 |   
3/ unmattabhairavayuta māheśvarīśrīpā0 | 3/ kapālibhairavayuta kaumārīśrīpā0 |   
3/ bhīṣaṇabhairavayuta vārāhīśrīpā0 | 3/ saṃhārabhairavayuta   
nārasiṃhīśrīpādu0 | iti vāmāvartena gandhākṣatapuṣpairabhyarcayet |iti   
dvitīyāvaraṇam || oṃhrīṃduṃ sarvāśāpūrakacakrāya namaḥ iti puṣpāñjaliṃ   
dattvā ṣaṭkoṇaṃ pūjayet | oṃhrīṃduṃ śailaputrīśrīpā0 | 3/ brahmacāriṇīśrī0 |   
3/ caṇḍaghaṇṭāśrī0 | 3/ kūṣmāṇḍāśrī0 | 3/ skandamātṛśrī0 | 3/   
kātyāyanīśrī0 | iti vāmāvartena saṃpūjayet | iti tṛtīyāvaraṇam || oṃhrīṃduṃ   
saubhāgyapradāya cakrāya namaḥ iti puṣpāñjaliṃ dattvā trikoṇaṃ pūjayet | 3/   
kālarātrīśrīpā0 | 3/ mahāgaurīśrī0 |  
  
p. 293)  
  
3/ devadūtīśrī0 | iti agreśānāgneyato'bhyarcayet | iti caturthāvaraṇaṃ ||   
oṃhrīṃduṃ aṣṭasiddhipradāya cakrāya namaḥ iti puṣpāñjaliṃ dattvā   
mūlamuccārya śrīnīlakaṇṭhaśrīdurgāśrīpā0 iti saptavāraṃ bindau abhyarcayet |   
iti pañcamāvaraṇam || bindūpari mūlaṃ ambikāśrīpā0 | 3/ aṣṭākṣarāśrīpā0 |   
3/ aṣṭabhujāśrī0 | 3/ nīlakaṇṭhaśrīpā0 | 3/ jagadambikāśrī0 | ityabhyarcayet | iti   
ṣaṣṭhāvaraṇam || bindūpari mū0 śaṅkhāya namaḥ | padmāya0 | khaḍgāya0 |   
bāṇebhyo0 | dhanuṣe0 | kheṭakāya0 | śūlāya0 | tarjanyai namaḥ | mūlavidyāṃ   
triruccārya śrīnīlakaṇṭhaśrīdurgāśrīpā0 pū0 ta0 iti mūlena   
gandhākṣatapuṣpadhūpadīpanaivedyācamanīyatāmbūlacchatracāmarā-  
  
तत्र मूलेन बलिं निवेद्य सौः सर्वविघ्नकृद्भ्यो भूतेभ्यो नमः स्वाहा ।   
यांयींयूं योगिनीगणेभ्यो नमः स्वाहा । वांवीं देवीपुत्रवटुकनाथ   
कपिलजटाभारभास्वर त्रिनेत्र ज्वालामुख एह्येहि इमं बलिं यथोपचितं   
गृह्ण २ स्वाहा । क्षाङ्क्षीं क्षेत्रपालाय नमः । इति बलिं दत्त्वा   
सङ्कल्पपूर्वं न्यासादि [ख्: ध्यानं] विधाय देव्यग्रे मालामादाय   
यथाशक्ति मूलविद्यां जप्त्वा गुह्यातीति जपं समर्प्य देव्यग्रे कवच   
सहस्रनाम स्तवपाठं विधाय तदपि देवदेव्योः समर्प्य प्रातः प्रभृति   
सायान्तं सायादि प्रातरन्ततः । यत्करोमि जगन्मातस्तदस्तु तव पूजनम् ॥ इति   
पुष्पाञ्जलिं दत्त्वा योनिमुद्रया प्रणम्य संहारमुद्रया देवदेव्यौ हृदि   
विसृज्य स्वयमपि सदाशिवो भूत्वा स्वशक्त्या सह पात्रार्पणं विधाय   
सुखं विहरेदिति ॥  
  
इति श्रीनित्यपूजायाः पद्धतिं गुह्यगोपिताम् ।  
श्रीदुर्गासारसम्भूतां गोपयेत् साधकेश्वरि ॥  
  
इति श्रीरुद्रयामले तन्त्रे श्रीदेवीरहस्ये श्रीदुर्गापद्धतिनिरूपणं  
सप्तचत्वारिंशः पटलः ॥ ४७ ॥  
प्। २९४)  
  
अथ  
  
अष्टाचत्वारिंशः पटलः ।  
  
श्रीभैरव उवाच ।  
  
अधुना देवि वक्ष्यामि [ख्: वक्ष्येहं] कवचं मन्त्रगर्भकम् ।  
दुर्गायाः सारसर्वस्वं कवचेश्वरसञ्ज्ञकम् ॥ १ ॥  
  
परमार्थप्रदं दिव्यं [क्: नित्यं] महापातकनाशनम् ।  
योगिप्रियं योगगम्यं [ख्: योगिगम्यं] देवानामपि दुर्लभम् ॥ २ ॥  
  
विनानेन न मन्त्रस्य सिद्धिर्देवि कलौ भवेत् ।  
धारणादस्य देवेशि शिवस्त्रैलोक्यनायकः ॥ ३ ॥  
  
भैरवो भैरवेशानो [ख्: शानि] विष्णुर्नारायणो बली ।  
ब्रह्मा पार्वति लोकेशो विघ्नध्वंसी गजाननः ॥ ४ ॥  
  
सेनानीश्च महासेनो जिष्णुर्लोकर्षभः प्रिये ।  
सूर्यस्तमोपहश्चैव चन्द्रोऽमृतनिधिस्तथा ॥ ५ ॥  
  
बहुनोक्तेन किं देवि दुर्गाकवचधारणात् ।  
मर्त्योऽप्यमरतां याति साधको मन्त्रसाधकः ॥ ६ ॥  
  
कवचस्यास्य देवेशि ऋषिः प्रोक्तो महेश्वरः ।  
छन्दोऽनुष्टुप् प्रिये दुर्गा देवताष्टाक्षरा स्मृता ॥ ७ ॥  
  
चक्रिबीजं च बीजं स्यान्माया शक्तिरितीरिता ।  
तारं कीलकमीशानि दिग्बन्धो वर्णितोऽश्मरी ।  
धर्मार्थकाममोक्षार्थे विनियोग इति स्मृतः ॥ ८ ॥  
  
अस्य श्रीदुर्गाकवचस्य महेश्वर ऋषिः अनुष्टुप् छन्दः श्रीदुर्गा  
  
प्। २९५)  
  
देवता दुं बीजं ह्रीं शक्तिः ॐ कीलकं चतुर्वर्गसिद्धये पाठे विनियोगः ।   
नम इति दिग्बन्धः । ध्यानम्-  
  
दूर्वानिभां त्रिनयनां विलसत्किरीटां   
शङ्खाब्जखड्गशरखेटकशूलचापान् ।  
सन्तर्जनीं च दधतीं महिषासनस्थां   
दुर्गां नवारकुलपीठगतां भजेऽहम् ॥  
  
ॐ मे पातु शिरो दुर्गा ह्रीं मे पातु ललाटकम् ।  
दुं नेत्रेऽष्टाक्षरा पातु चक्री पातु श्रुती मम ॥ ९ ॥  
  
मठं गण्डौ च मे पातु देवेशी रक्तकुण्डला ।  
वायुर्नासां सदा पातु रक्तबीजनिसूदिनी ॥ १० ॥  
  
लवणं पातु मे चोष्ठौ चामुण्डा चण्डघातिनी ।  
भेकीबीजं सदा पातु दन्तान् मे रक्तदन्तिका ॥ ११ ॥  
  
ॐह्रींश्रीं पातु मे कण्ठं नीलकण्ठाङ्कवासिनी ।  
ॐऐङ्क्लीं पातु मे स्कन्धौ स्कन्दमाता महेश्वरी ॥ १२ ॥  
  
ॐसौःक्लीं मे पातु बाहू देवेशी बगलामुखी ।  
ऐंश्रींह्रीं पातु मे हस्तौ शिवाशतनिनादिनी ॥ १३ ॥  
  
सौःऐंह्रीं पातु मे वक्षो देवता विन्ध्यवासिनी ।  
ॐह्रींश्रीङ्क्लीं पातु कुक्षिं मम मातङ्गिनी परा ॥ १४ ॥  
  
श्रींह्रींऐं पातु मे पार्श्वौ हिमाचलनिवासिनी ।  
ॐस्त्रींहूंऐं पातु पृष्ठं मम दुर्गतिहारिणी ॥ १५ ॥  
  
ॐक्रींहूं पातु मे नाभिं देवी नारायणी सदा ।  
ॐऐङ्क्लींसौः सदा पातु कटिं कात्यायनि मम ॥ १६ ॥  
  
ॐह्रींश्रींह्रीं पातु शिश्नं देवी श्रीभगमालिनी ।  
ऐंसौःक्लींसौः पातु गुह्यं गुह्यकेश्वरपूजिता ॥ १७ ॥  
  
ॐऐंह्रींश्रींह्सौः पायादूरू मम मनोन्मना ।  
  
प्। २९६)  
  
ॐजुंसःसौः पातु जानू जगदीश्वरपूजिता ॥ १८ ॥  
  
ॐऐङ्क्लीं मे पातु जङ्घे मेरुपर्वतवासिनी ।  
ॐह्रींश्रीङ्गीं सदा पातु गुल्फौ मम गणेश्वरी ॥ १९ ॥  
  
ॐह्रीन्दुं पातु मे पादौ पार्वती षोडशाक्षरी ।  
पूर्वे मां पातु ब्रह्माणी वह्नौ मां वैष्णवी तथा ॥ २० ॥  
  
दक्षिणे चण्डिका पातु नैर्-ऋत्ये नारसिंहिका ।  
पश्चिमे पातु वाराही वायव्ये माऽपराजिता ॥ २१ ॥  
  
उत्तरे पातु कौमारी चैशान्यां शाम्भवी तथा ।  
ऊर्ध्वं दुर्गा सदा पातु पात्वधस्ताच्छिवा सदा ॥ २२ ॥  
  
प्रभाते त्रिपुरा पातु मध्याह्ने मां महेश्वरी ।  
सायं सरस्वती पातु निशीथे च्छिन्नमस्तका ॥ २३ ॥  
  
निशान्ते भैरवी पातु सर्वदा भद्रकालिका ।  
अग्नेरम्बा च मां पातु जलान्मां जगदम्बिका ॥ २४ ॥  
  
वायोर्मां पातु वाग्देवी वनाद् वनजलोचना ।  
सिंहात् सिंहासना पातु सर्पात् सर्पान्तकासना ॥ २५ ॥  
  
रोगान्मां राजमातङ्गी भूताद् भूतेशवल्लभा ।  
यक्षेभ्यो यक्षिणी पातु रक्षोभ्यो राक्षसान्तका ॥ २६ ॥  
  
भूतप्रेतपिशाचेभ्यः सुमुखी पातु मां सदा ।  
सर्वत्र सर्वदा पातु ॐह्रीं दुर्गा नवाक्षरा ॥ २७ ॥  
  
इतीदं कवचं गुह्यं दुर्गासर्वस्वमुत्तमम् ।  
मन्त्रगर्भं महेशानि कवचेश्वरसञ्ज्ञकम् ॥ २८ ॥  
  
वित्तदं पुण्यदं पुण्यं वर्म सिद्धिप्रदं कलौ ।  
अष्टसिद्धिप्रदं गोप्यं परापररहस्यकम् ॥ २९ ॥  
  
श्रेयस्करं मनुमयं रोगनाशकरं परम् ।  
महापातककोटिघ्नं मानदं च यशस्करम् ॥ ३० ॥  
  
प्। २९७)  
  
अश्वमेधसहस्रस्य फलदं परमार्थदम् ।  
अत्यन्तगोप्यं देवेशि कवचं मन्त्रसिद्धिदम् ॥ ३१ ॥  
  
पठनात् सिद्धिदं लोके धारणान्मुक्तिदं शिवे ।  
रवौ भूर्जे लिखेद् धीमान् कृत्वा कर्माह्निकं प्रिये ॥ ३२ ॥  
  
श्रीचक्राग्रेऽष्टगन्धेन साधको मन्त्रसिद्धये ।  
लिखित्वा धारयेद् बाहौ गुटिकां पुण्यवर्धिनीम् ॥ ३३ ॥  
  
किं किं न साधयेल्लोके गुटिका वर्मणोऽचिरात् ।  
गुटिकां धारयेन्मूर्ध्निं राजानं वशमानयेत् ॥ ३४ ॥  
  
धनार्थी [ख्: धनार्थे] धारयेत् कण्ठे पुत्रार्थी [ख्:   
पुत्रार्थे] कुक्षिमण्डले ।  
तामेवं धारयेद् देवि लिखित्वा भूर्जपत्रके ॥ ३५ ॥  
  
श्वेतसूत्रेण संवेष्ट्य लाक्षया परिवेष्टयेत् ।  
सुवर्णेनाथ संवेष्ट्य धारयेद् रक्तरज्जुना ॥ ३६ ॥  
  
गुटिका कामदा देवि देवानामपि दुर्लभा ।  
कवचस्यास्य [ख्: शु] गुटिका धृता मुक्तिप्रदायिनी ॥ ३७ ॥  
  
कवचस्यास्य देवेशि वर्णितुं नैव शक्यते ।  
महिमा च महादेवि जिह्वाकोटिशतैरपि ॥ ३८ ॥  
  
अदातव्यमिदं वर्म मन्त्रगर्भं रहस्यकम् ।  
अवक्तव्यं महापुण्यं सर्वसारस्वतप्रदम् ॥ ३९ ॥  
  
अदीक्षिताय नो दद्यात् कुचैलाय दुरात्मने ।  
अन्यशिष्याय दुष्टाय निन्दकाय कुलार्थिनाम् ॥ ४० ॥  
  
दीक्षिताय कुलीनाय गुरुभक्तिरताय च ।  
शान्ताय कुलसक्ताय शाक्ताय कुलकामिने ॥ ४१ ॥  
  
इदं वर्म शिवे दत्त्वा कुलभागी भवेन्नरः ।  
इदं रहस्यं परमं दुर्गाकवचमुत्तमम् ।  
  
प्। २९८)  
  
गुह्यं गोप्यतमं गोप्यं गोपनीयं स्वयोनिवत् ॥ ४२ ॥  
  
इति श्रीरुद्रयामले तन्त्रे श्रीदेवीरहस्ये दुर्गाकवचनिरूपणमष्टाचत्वारिंशः   
पटलः ॥ ४८ ॥  
अथ  
  
एकोनपञ्चाशत्तमः पटलः ।  
  
श्रीभैरव उवाच ।  
  
अधुना शृणु वक्ष्यामि दुर्गासर्वस्वमीश्वरि ।  
रहस्यं मम [क्: सर्वदेवानां] देवानां दुर्लभं जन्मिनामपि ॥ १ ॥  
  
श्रीदुर्गातत्त्वमुद्दिष्टसारं त्रैलोक्यकारणम् ।  
मन्त्रनामसहस्रं च दुर्गायाः पुण्यदं परम् ॥ २ ॥  
  
यं पठित्वा शिवे धृत्वा देवीनामसहस्रकम् ।  
इह भोगी परत्रापि जीवन्मुक्तो भवेन्नरः ॥ ३ ॥  
  
इदं नामसहस्रं ते मन्त्रगर्भं रहस्यकम् ।  
अश्वमेधायुतात् पुण्यं लोके सौभाग्यवर्धनम् ॥ ४ ॥  
  
श्रेयस्करं विश्ववन्द्यं सर्वदेवनमस्कृतम् ।  
गुह्यं गोप्यतमं देवि पठनात् सिद्धिदायकम् ॥ ५ ॥  
  
अस्य श्रीदुर्गानामसहस्रपाठस्य श्रीमहेश्वर ऋषिः अनुष्टुप् छन्दः   
श्रीदुर्गा देवता दुं बीजं ह्रीं शक्तिः ॐ कीलकं धर्मार्थकाममोक्षार्थे   
  
प्। २९९)  
  
सहस्रनामपाठे विनियोगः । ध्यानम्-   
  
दूर्वानिभां त्रिनयनां विलसत्किरीटां   
शङ्खाब्जखड्गशरखेटकशूलचापान् ।  
सन्तर्जनीं च दधतीं महिषासनस्थां   
दुर्गां नवारकुलपीठगतां भजेऽहम् ॥  
  
ॐह्रीन्दुं जगदम्बा भा भद्रिका भद्रकालिका ।  
प्रचण्डा चण्डिका चण्डी चण्डमुण्डनिसूदिनी ॥ ६ ॥  
  
अनसूया तुटिस्तारा कृत्तिका कुब्जिका लया ।  
प्रलया स्थितिः सम्भूतिर्विभूतिर्भयनाशिनी ॥ ७ ॥  
  
महामाया महाविद्या मूलविद्या चिदीश्वरी [चिदे नमः पृथक् नाम]   
।  
मदालसा मदोत्तुङ्गा मदिरा मदनप्रिया ॥ ८ ॥  
  
आलिर्व्यालप्रसूः पुण्या पवित्रा परमेश्वरी ।  
आदिदेवी कला कान्ता त्रिपुरा जगदीश्वरी ॥ ९ ॥  
  
मनोन्मना महालक्ष्मीः सिद्धलक्ष्मीः सरस्वती ।  
सरित्कादम्बरी गोधा गुह्यकाली गणेश्वरी ॥ १० ॥  
  
गणाम्बिका जया तापी तपना तापहारिणी ।  
तपोमयी दुरालम्वा दुष्टग्रहनिवारिणी ॥ ११ ॥  
  
दुःखहा सुखदा साध्वी परमामृतसूः सुरा ।  
सुधा सुधांशुनिलया प्रलयानलसन्निभा ॥ १२ ॥  
  
समस्ता सम्पदम्भोजनिलया कर्णिकालया ।  
विद्येश्वरी विश्वमयी विराट् छन्दो गतिर्मतिः ॥ १३ ॥  
  
धृतिदा [क्: धृतिश्च] दाम्भिकी दोला लोपामुद्रा पटीयसी ।  
गरिष्ठारिष्टहाऽदुष्टा कृपा काशी कुलाकुला ॥ १४ ॥  
  
अकुलस्था पदन्यासा न्यासरूपा विरूपिणी ।  
  
प्। ३००)  
  
विरूपाक्षी कोटराक्षी कुलकान्तापराजिता ॥ १५ ॥  
  
अजिता कुलिका लम्पा लम्पटा त्रिपुरेश्वरी ।  
त्रितयी (१००) वेदविन्यासा सन्न्यासा सुमतिर्भया ॥ १६ ॥  
  
अभया स्वर्मुखा [क्: दुर्मुखः] देवी महौषधिरलम्बुसा ।  
चपला चन्द्रिका चण्डा चण्डमुण्डनिसूदिनी ॥ १७ ॥  
  
चापलाक्षी मदाविष्टा मदिरारुणलोचना ।  
पुरी त्रिपुरसू रास्ना रसा रामा मनोहरा [क्: मनोरमा] ॥ १८ ॥  
  
सन्ध्या सन्ध्याभ्रशीला च शाला श्यामपयोधरा ।  
शशाङ्कमुकुटा श्यामा सुरा सुन्दरलोचना ॥ १९ ॥  
  
विषमाक्षी विशालाक्षी वाशा [क्: वशा] वागीश्वरी शिला ।  
मनःशिला च कस्तूरी मृगनाभिर्मृगेक्षणा ॥ २० ॥  
  
मृगारिवाहना माध्वी [ङ्: साध्वी] मानदा मत्तभाषिणी [क्:   
मृत] ।  
नारसिंही वामदेवी वामा वामश्रुतिप्रिया ॥ २१ ॥  
  
पुण्या पुण्यगतिः पुण्या पुत्री पुण्यजनप्रिया ।  
चामुण्डा चोग्रचण्डा च महाचण्डाऽतमाऽतमाः ॥ २२ ॥  
  
तमस्विनी [क्: तपस्विनी महा] प्रभा ज्योत्स्ना महज्ज्योतिःस्वरूपिणी ।  
सुरूपा सद्गतिः [क्: स्वर्गतिः] साध्वी सदसद्रूपराजिता ॥ २३ ॥  
  
सृष्टिः स्थितिः क्षेमकरी क्षमा क्षामोन्नतस्तनी ।  
क्षोणी क्षयकरी क्षीणा शर्वस्था [क्, ख्: शवस्था] शिववल्लभा ॥   
२४ ॥  
  
दन्तुरा दाडिमप्रीतिर्दया दाम्भिकसूदिनी ।  
राक्षसी डाकिनी योग्या योगिनी योगवल्लभा [ङ्: योगि] ॥ २५ ॥  
  
कबन्धा कन्धरा कृष्णा [ङ्: विद्या] कृत्तिका कण्ठकान्तका ।  
  
प्। ३०१)  
  
कलङ्करहिता काली कम्पा काश्मीरवल्लभा ॥ २६ ॥  
  
काशी कीर्तिप्रदा काञ्ची काश्मीरी कोकिलस्वना ।  
प्रभावती (२००) महारौद्री रुद्रपत्नी रुजापहा ॥ २७ ॥  
  
रतिः स्तुतिस्तरीस्तुर्या तोतुलाऽतलवासिनी ।  
तपःप्रिया शरच्छ्रेष्ठा पङ्गुपुत्री यमस्वसा ॥ २८ ॥  
  
यामी यमान्तका याम्या यमुना स्वर्नदी तडित् ।  
नारायणी विश्वमाता भवानी पापनाशिनी ॥ २९ ॥  
  
विगता विगतप्रश्ना कृष्णा कृष्टासिधारिणी ।  
वारी वारा वरधरा वरदा वीरसूदिनी ॥ ३० ॥  
  
वीरसूर्वामनाकारा दीर्घसूत्रा दयावती ।  
दरी धनप्रदा धात्री धात्रीवल्ली महोदरी ॥ ३१ ॥  
  
गणेश्वरी गया काञ्ची काञ्चीकिङ्किणिघण्टिका ।  
माया मायावती मत्ता प्रमत्ता प्रवरेश्वरी ॥ ३२ ॥  
  
पौरन्दरी शची शीता शीतातपस्वभावजा ।  
स्वाभाविकगुणा गण्या गाम्भीर्यगुणभूषणा ॥ ३३ ॥  
  
सूतिः सूर्यकला सुप्ता सप्तसप्तिस्वरूपिणी ।  
तेजस्विनी सदानन्दा सभासन्तोषवर्धिनी ॥ ३४ ॥  
  
तर्पणा कर्षणा होता सङ्कल्पा शुभमन्त्रिका ।  
दर्भा द्रोणिकला श्रान्ता समिद्धा [ङ्: समिधा] सुरवेदिका ॥ ३५ ॥  
  
धूम्राहुतिश्चरमतिश्चामीकररुचिश्चिता ।  
चिन्तानलेश्वरी नेलाकरा [ङ्: नेला काला] नीलसरस्वती ॥ ३६ ॥  
  
अपर्णा सुफला यज्ञा सभया निर्भयाभया ।  
भीमस्वना भर्गशिखा भास्वती भाकरा विभा ॥ ३७ ॥  
  
विभावरी नदी नन्द्या नन्द्यावर्तप्रवर्तिनी ।  
  
प्। ३०२)  
  
पृथ्वीधरा विश्वधरा [घ्, ङ्: विषधरा] (३००)   
विश्वगर्भा प्रवर्तिका ॥ ३८ ॥  
  
विश्वमाया विश्वभाला विश्वम्भरविलासिनी ।  
उरगेशा पद्मनागा पद्मनाभप्रसूः प्रजा ॥ ३९ ॥  
  
तोरणा तुलसी दीक्षा दक्षा दाक्षायणी द्युतिः ।  
सम्पुटा शयना शय्या शासना शमनान्तका ॥ ४० ॥  
  
श्यामाकवर्णा शार्दूली शम्पा शीलांशुवल्लभा ।  
स्तुत्या प्रणीता नियतिः कम्पना कम्पहारिणी ॥ ४१ ॥  
  
चम्पकाभा चरा चीनादीना दीनजनप्रिया ।  
वसुन्धरा वासवेशी वसुनाथा वटेश्वरी ॥ ४२ ॥  
  
समुद्रा सङ्गमा पूर्णाऽन्तराला [क्, ख्: तरला] तरुवासिनी ।  
पार्वती पामरी मान्या माननीया मधुप्रिया ॥ ४३ ॥  
  
माधवी मधुपानस्था मन्दिरा मन्दुरा मृगी ।  
मोमुषा [ङ्: मुमूषा] रूरुषा रेवा रेवती रमणी रमा ॥ ४४ ॥  
  
ऋद्धिहस्ता सिद्धिहस्ता अन्नपूर्णा महेश्वरी ।  
अन्नरूपा जगज्ज्योतिः समस्तासुरघातिनी ॥ ४५ ॥  
  
गारुडी गगनालम्बा लम्बमानकचप्रिया ।  
पीताम्बरा पीतपुष्पा पूतना गीतवल्लभा ॥ ४६ ॥  
  
बलाका जगदन्ता च जरा जयवरप्रदा ।  
प्रीतिः कठोरवदना करालरदना रसा ॥ ४७ ॥  
  
जिह्वाहस्ता च बगला प्रणया विनयप्रदा ।  
किरी करालवपुषी शेमुषी मक्षिका मषी ॥ ४८ ॥  
  
उत्तीर्णा तर्णिका तीक्ष्णा श्लक्ष्णा कामेश्वरी शिवा ।  
शिवपत्नी सरोजाक्षी पद्महस्ता (४००) सरस्वती ॥ ४९ ॥  
  
कमलाक्षी कमलजा करवालविहारिणी ।  
  
प्। ३०३)  
  
कविपूज्या कविगतिः कविरूपा कविप्रिया ॥ ५० ॥  
  
कदली कदलीरूपा कदलीवनवासिनी ।  
कलप्रीता कलहदा कलहा कलहातुरा ॥ ५१ ॥  
  
कस्तूरीमृगसंस्था च कस्तूरीमृगरूपिणी ।  
कठोरा करमाला च कठोरकुचधारिणी ॥ ५२ ॥  
  
यज्ञमाता यज्ञभोक्त्री यज्ञेशी यज्ञसम्भवा ।  
यज्ञसिद्धिः क्रियासिद्धिर्यज्ञाङ्गी यज्ञरक्षिका ॥ ५३ ॥  
  
वैष्णवी विष्णुरूपा च विष्णुमातृस्वरूपिणी ।  
विष्णुमाया विशालाक्षी विशालनयनोज्ज्वला ॥ ५४ ॥  
  
शिवमाता शिवाख्या च शिवदा शिवरूपिणी ।  
गायत्री चैव सावित्री ब्रह्माणी ब्रह्मरूपिणी ॥ ५५ ॥  
  
दुर्गस्था दुर्गरूपा च दुर्गा दुर्गतिनाशिनी ।  
माहेश्वरी च सर्वाद्या शर्वाणी सर्वमङ्गला ॥ ५६ ॥  
  
सूर्यकोटिसहस्राभा चन्द्रकोटिनिभानना ।  
समुद्रकोटिगम्भीरा वायुकोटिमहाबला ॥ ५७ ॥  
  
सोमसूर्याग्निमध्यस्था मणिमण्डलवासिनी ।  
द्वादशारसरोजस्था सूर्यमण्डलवासिनी ॥ ५८ ॥  
  
अकलङ्कशशाङ्काभा षोडशारनिवासिनी ।  
हृत्पद्मनिलयाऽभीमा महाभैरवनादिनी ॥ ५९ ॥  
  
वर्णाढ्या वर्णरहिता पञ्चाशद्वर्णभेदिनी ।  
भवानी भूतिदा भूतिर्भूतिदात्री च भैरवी ॥ ६० ॥  
  
भैरवाचारनिरता भूतभैरवसेविता ।  
कामेश्वरी कामरूपा कामतापविमोचिनी ॥ ६१ ॥  
  
गणेशजननी देवी गणेशवरदायिनी ।  
गतिदा गतिहा गीता गौतमी गुरुसेविता ॥ ६२ ॥  
  
प्। ३०४)  
  
दीनदुःखहरा दीनतापनिर्मूलकारिणी ।  
दयाशीला दयासारा दयासागरसंस्थिता ॥ ६३ ॥  
  
नृत्यप्रिया नृत्यरता नर्तकी नर्तकप्रिया ।  
नारायणी नरेन्द्रस्था नरमुण्डास्थिमालिनी ॥ ६४ ॥  
  
भैरवी भैरवाराध्या भीमा भीमवरप्रदा (५००) ।  
भुवना भुवनाराध्या भवानी भूतिवर्धिनी ॥ ६५ ॥  
  
महिषासुरहन्त्री च रक्तबीजविनाशिनी ।  
धनुर्बाणधरा नित्या धूम्रलोचननाशिनी ॥ ६६ ॥  
  
कुलीना कुलमार्गस्था कुलमार्गप्रकाशिनी ।  
पञ्चाशद्वर्णबीजाढ्या पञ्चाशन्मुण्डमालिका ॥ ६७ ॥  
  
षडङ्गयुवतीपूज्या षडङ्गरूपवर्जिता ।  
कालमाता कालरात्रिः काली कमलवासिनी ॥ ६८ ॥  
  
कमला कान्तिरूपा च कामराजेश्वरी क्रिया ।  
माया मतिर्महामाया भयदा भयहारिका ॥ ६९ ॥  
  
नारी नारायणी गण्या नारायणगृहप्रिया ।  
मदिरापानसन्तुष्टा मदिरामोदधारिणी ॥ ७० ॥  
  
तथ्या पथ्या कृती रथ्या रथस्था विततस्वरा ।  
महती रागिणी भार्गी शुचिहासा हरीश्वरी ॥ ७१ ॥  
  
हरिद्रत्नांशुलसिता लक्ष्मीनायकसुन्दरी ।  
अम्बालिकाम्बा देवेशी अनघाग्निशिखा श्रुतिः ॥ ७२ ॥  
  
अलसाल्पगतिश्चान्त्यानन्तानन्तगुणाश्रया ।  
आद्या चादित्यसङ्काशा आदित्यकुलसुन्दरी ॥ ७३ ॥  
  
आत्मरूपाधिशमनी आदिमायादिदेवता ।  
इन्द्रप्रसूरिनद्योतिरिनाग्निशशिलोचना ॥ ७४ ॥  
  
इन्द्रावरजसंस्तुत्या इला चेक्षुरसप्रिया ।  
  
प्। ३०५)  
  
ईश्वरी ईशवनिता ईशा केशववल्लभा ॥ ७५ ॥  
  
उमा उर्वी उरुभुजा उत्तुङ्गा चोक्षवाहना ।  
उत्तङ्का चोत्तमा ध्येया उल्लासा चोरुगर्विणी ॥ ७६ ॥  
  
ऊष्मा ऊणा च गुर्वङ्गी ऊर्ध्वाक्षी ऊर्ध्वमस्तका ।  
ऋद्धिर्-ऋचा ऋवर्णेशी ऋणहर्त्री ऋवान्तकी [ङ्: ऋवातुकी] ॥   
७७ ॥  
  
ॠढिजा [ङ्: ऋढिऋश्चारु] चारुवस्त्रा च ॠणिवासा (६००)   
महालया ।  
ऌकारा ऌक्कुरा लीना ॡकारा वरधारिणी ॥ ७८ ॥  
  
एणाङ्कमुकुटा चेहा चारुचन्द्रकला कला ।  
ऐकारगतिरैश्वर्यदायिनी चैश्वरी गतिः ॥ ७९ ॥  
  
ॐकारा बीजरूपा च औत्रिकी वेत्रधारिणी ।  
अम्बिका लम्पिका पम्पा अःस्वरोद्गाररू।पिणी ॥ ८० ॥  
  
काली च भद्रकाली च कालिका कालवल्लभा ।  
कदम्बनिलया कन्था काञ्चीमण्डनमण्डिता ॥ ८१ ॥  
  
कलङ्करहिता कूर्मा काञ्चनाभा करीरगा ।  
कनकाचलवासा च कारुण्याकुलमानसा ॥ ८२ ॥  
  
कुलस्था कौलिनी कुल्या कुरुकुल्ला कपालिनी ।  
कपालकुलनिर्विणा क्लीङ्कारा कञ्जलोचना ॥ ८३ ॥  
  
खञ्जनाक्षी खड्गधरा खेटकायुधभूषणा ।  
खर्पराढ्या च खलहा खेटिनी खेचरी खगा ॥ ८४ ॥  
  
खगायुधा खगगतिः खकाराक्षरभूषणा ।  
गणाध्यक्षा गजगतिर्गणेशजननी गदा ॥ ८५ ॥  
  
गोधा गदाधरा [गदाधरप्राज्या] प्राज्या गगनेशी मही मला ।  
घुर्घुरा घटभूर्घूका [ङ्: घृरा] घुसृणाभा गणेश्वरी ॥ ८६   
॥  
  
प्। ३०६)  
  
घनसारप्रिया साम्या घवर्णकृतभूषणा ।  
ङान्ता ङवर्णमुकुटा कवर्गकृतभूषणा ॥ ८७ ॥  
  
चान्द्री चान्द्रिस्तुता चार्वी चन्द्रिका चण्डनिःस्वना ।  
चञ्चरीकस्वना देवी चञ्चच्चामीकराङ्गदा ॥ ८८ ॥  
  
छत्रिका छुरिका छञ्छा छत्रचामरभूषणा ।  
ज्रङ्कारी जलजिह्वा च जृम्भिका जलयोगिनी ॥ ८९ ॥  
  
जटाजूटधरा जातिर्जातीपुष्पसमानना ।  
जलेश्वरी जगद्ध्येया जनकी जननी जटा ॥ ९० ॥  
  
झञ्झा झरी झरत्कारी (७००) झरत्काञ्चीरकिङ्किणी ।  
झिण्ठिका झम्पकृद् झम्पा झम्पत्रासनिवारिणी ॥ ९१ ॥  
  
ञाणुरूपा ञङ्कहस्ता ञवर्णाक्षरसम्मता [क्, ख्:   
ञकाराक्षर] ।  
टङ्कायुधा महातथ्या टङ्कारकरुणा टसी ॥ ९२ ॥  
  
ठकुरा ठत्करा ठानी डिण्डीरवसना ढला [ङ्: वसनाकुला] ।  
ढण्ढानिलमयी ढण्डा ढणत्कारकरा ढसा ॥ ९३ ॥  
  
णान्ता णीलायुधा [ख्, ग्: नीलायुधा] नम्रा णवर्णाक्षरभूषणा   
।  
तरुणी तुन्दिला तोन्दा तामसी तामसप्रिया ॥ ९४ ॥  
  
ताम्रानना ताम्रकरा ताम्राम्बरधरा तुला ।  
तापत्रयहरा तापी तैलासक्ता तिलोत्तमा ॥ ९५ ॥  
  
स्थाणुपत्नी स्थली स्थूला स्थितिः स्थैर्यधरा स्थुला ।  
दन्तिनी दन्तुरा दार्वी देवकी देवनायिका ॥ ९६ ॥  
  
दमिनी शमिनी दण्ड्या दण्डहस्ता दुरानतिः ।  
दुर्वारा दुर्गतिर्द्राक्षी द्राक्षा द्राविडवासिनी ॥ ९७ ॥  
  
दूरस्था दुन्दुभिध्वाना दरदा दरनाशिनी ।  
दुःखघ्नी द्रुतगाऽदुष्टा दया दाम्भिक्यनाशिनी ॥ ९८ ॥  
  
प्। ३०७)  
  
धर्म्या धर्मप्रसूर्धन्या धनदा धातृवल्लभा ।  
धनुर्धरा धनुर्वल्ली धानुष्कवरदायिनी ॥ ९९ ॥  
  
धूमाली धूम्रवदना धूमश्रीर्धूम्रलोचना ।  
नलिनी नर्तकी नान्ता नङ्गा नलिनलोचना ॥ १०० ॥  
  
निर्मला निगमाचारा निम्नगा [ग्: निमङ्गा] नगजा निमिः ।  
नीलग्रीवा निरीहा च नीपोपवनवासिनी ॥ १०१ ॥  
  
निरञ्जना जनी जन्या (८००) निद्रालुर्नीरवासिनी ।  
नटिनी नाट्यनिरता नवनीतप्रियाऽनिला ॥ १०२ ॥  
  
नारायणी निराकारा निर्लेपा नित्यवल्लभा ।  
पद्मावती पद्मकरा पुत्रदा पुत्रवत्सला ॥ १०३ ॥  
  
परोत्तरा पुरी पाठा पीनश्रोत्रा पुलोमजा ।  
पुष्पिणी पुस्तककरा पटुः पाठीनवाहना ॥ १०४ ॥  
  
पापघ्नी शम्पिनी [ख्, ग्: षष्पिणी] पाली पल्ली परमसुन्दरी ।  
पिशाची च पिशाचघ्नी पानपात्रधरा पुटा ॥ १०५ ॥  
  
पूर्णिमा पञ्चमी पौत्री पुरूरववरप्रदा ।  
पञ्चयज्ञा पञ्चशरी पञ्चाशतिमनुप्रिया ॥ १०६ ॥  
  
पाञ्चाली पञ्चमुद्रा च [ङ्: मुद्रा चा] पूजा पूर्णमनोरथा ।  
फलिनी फलदात्री च फल्गुहस्ता फणिप्रिया ॥ १०७ ॥  
  
फिरङ्गहा स्फीतमतिः स्फीतिः स्पीतिमती स्फुरा ।  
बलमाया बलस्तुत्या [ङ्: बलस्तन्या] बिल्वसेना बलाबला ॥ १०८ ॥  
  
बगलेश्वरपूज्या च बलिनी बलवर्धिनी ।  
बुद्धमाता बौद्धमतिर्बद्धा बन्धनमोचिनी ॥ १०९ ॥  
  
भगिनी भगमाला च भगलिङ्गामृतद्रवा ।  
  
प्। ३०८)  
  
भीमेश्वरी [ङ्: भागेश्वरी] च भेरुण्डा भगेशी भगसर्पिणी ॥ ११० ॥  
  
भगलिङ्गस्थिता भग्या भाग्यदा भगमालिनी ।  
मत्ता मनोहरा मीना मैनाकजननी मुरी ॥ १११ ॥  
  
मुरली मानवी होत्री महस्विजनमोदिता ।  
मत्तमातङ्गगा माद्री [ख्: मीट्री] मरालगतिरञ्चला ॥ ११२ ॥  
  
यक्षेश्वरेश्वरी यज्ञा यजुर्वेदप्रियाश्रिता [क्, ख्: दृता] ।  
यशोवती यतिस्था च यतात्मा यतिवल्लभा ॥ ११३ ॥  
  
यवनी यौवनस्था च यवा यक्षजनाश्रया ।  
यज्ञसूत्रप्रदा ज्येष्ठा यज्ञभू(९००)र्यूपमूलिनी ॥ ११४ ॥  
  
रञ्जिता राजपत्नी च राजसूयफलप्रदा ।  
रजोवती रजश्चित्रा राज्यदा राज्यवर्धिनी ॥ ११५ ॥  
  
राज्ञी रात्रिञ्चरेशानी रोगघ्नी ग्रिपुरेश्वरी ।  
लुलिता लतिका लाप्या लोपा ललनलालसा ॥ ११६ ॥  
  
लाटीरद्रुमवासा च पाटीरद्रुमवर्तिनी ।  
लङ्का ललज्जटाजूटा लङ्घिता लोकसुन्दरी ॥ ११७ ॥  
  
लोकेशवरदा लेया [ङ्: लीया] लयकर्त्री महालया ।  
वेदिर्विलग्ना वाणी च वीणा वेणुर्वनेश्वरी ॥ ११८ ॥  
  
वन्दमाना ववर्णाढ्या वाराही वीरमातृका ।  
शङ्खिनी शङ्खवलया शङ्खायुधधरा शमा ॥ ११९ ॥  
  
शशिमण्डलमध्यस्था शीतलाम्बुनिवासिनी ।  
श्मशानस्था महाघोरा श्मशाननिलनेश्वरी ॥ १२० ॥  
  
सिन्धुः सूत्रधरा सत्रा समस्तकुलचारिणी ।  
सप्तमी सात्त्विकी सत्त्वा सत्रस्थाऽसुरसूदिनी ॥ १२१ ॥  
  
प्। ३०९)  
  
सुरेश्वरी सम्पदाद्या समस्ताचलचारिणी ।  
समदा सम्मितिः सम्मा सवना सवनेश्वरी ॥ १२२ ॥  
  
हंसी हरप्रिया हास्या हरिनेत्रा हराम्बिका ।  
हेषा हटेश्वरी हेरा हलिनी हलदायिनी ॥ १२३ ॥  
  
हेहा हाहारवा हाला हालाहलहताशया ।  
क्षमा क्षेमप्रदा क्षामा क्षौमाम्बरधरा क्षया ॥ १२३ ॥  
  
क्षितिः क्षीरप्रिया लक्ष्मीः [ङ्: लक्ष्या] क्षितिभृत्तनया क्षुधा ।  
क्षत्रियी ब्राह्मणी क्षेत्रा क्षपा क्षःबीजमण्डिता ॥ १२४ ॥  
  
लङ्क्षःबीजस्वरूपा च क्षकाराक्षरमातृका [ङ्: राकारमातृका] ।  
दुर्गन्धनाशिनी दूर्वा दुर्गमा दुर्गवासिनी ॥ १२५ ॥  
  
दुर्गा दुर्गार्तिशमनी ॐह्रीन्दुम्बीजमण्डिता (१०००) ।  
इति नामसहस्रं तु मन्त्रगर्भं महाफलम् ॥ १२६ ॥  
  
दुर्गाया दुर्गतिहरं सर्वदेवनमस्कृतम् ।  
सर्वमन्त्रमयं दिव्यं देवदानवपूजितम् ॥ १२७ ॥  
  
श्रेयस्करं महापुण्यं महापातकनाशनम् ।  
यः पठेत् पाठयेद्वापि शृणोति श्रावयेदपि ॥ १२८ ॥  
  
स महापातकैर्मुक्तो देवदानवसेवितः [क्, ख्: पूजितः] ।  
इह लोके श्रियं भुक्त्वा परत्र त्रिदिवं व्रजेत् ॥ १२९ ॥  
  
दुर्गानामसहस्रं तु मूलमन्त्रैकसाधनम् ।  
अर्धरात्रे पठेद्वीरो मधुरस्मयसेवितः ॥ १३० ॥  
  
त्रिवारं वर्मपूर्वं तु भवेद्वागीशसन्निभः ।  
यः पठेद् देवि मध्याह्ने स्त्रीयुतो मुक्तकुन्तलः ॥ १३१ ॥  
  
तस्य वैरिकुलं त्रस्येद् दर्शनाद् दैत्यसूदिनि [क्, ख्: मर्दिनि] ।  
  
प्। ३१०)  
  
दहनादिव देवेशि पतङ्गकुलमद्रिजे ॥ १३२ ॥  
  
यः पठेद्वेतसीमूले सायं पूजितभैरवः ।  
तस्यास्यकुहराद् वाणी निःसरेद्गद्यपद्यभाक् [ख्: पद्यजा] ॥ १३३ ॥  
  
यः पठेत् सततं देवि शयने स्त्रीरताकुलः ।  
स भवेद्वैरिविद्वंसी धनेन धनदोपमः ॥ १३४ ॥  
  
वाग्भिर्वागीशसदृशः कवित्वेन सितोपमः ।  
तेजसा सूर्यसङ्काशो यशसा शशिसन्निभः ॥ १३५ ॥  
  
बलेन वायुतुल्योऽपि लक्ष्म्या गीर्वाणनायकः ।  
देवि किं बहुनोक्तेन स भवेद्भैरवोपमः ॥ १३६ ॥  
  
स्तम्भनाकर्षणोच्चाट वशीकरणकक्षमः ।  
रवौ भूर्जे लिखेद् देवि निशीथे वाष्टगन्धकैः ॥ १३७ ॥  
  
सस्तन्यरेतोराजस्कैः साधको मन्त्रसाधकः ।  
लिखित्वा वेष्टयेन्नामसहस्रमणिमीश्वरि ॥ १३८ ॥  
  
श्वेतसूत्रेण संवेष्ट्य लाक्षया परिवेष्टयेत् ।  
सुवर्णरजताद्यैश्च वेष्टयेत् पीतसूत्रकैः ॥ १३९ ॥  
  
सम्पूज्य गुटिकां देवि शुभेऽह्नि साधकोत्तमः ।  
धारयेन्मूर्ध्नि वा बाहौ गुटिकां कामदायिनीम् ॥ १४० ॥  
  
रणे रिपून् विजित्याशु कल्याणी गृहमाविशेत् ।  
वन्ध्या वामभुजे धृत्वा कृत्वा साधकपूजनम् ॥ १४१ ॥  
  
पुत्रान् लभेन्महादेवि साक्षाद्वैश्रवणोपमान् ।  
गुटिकैषा महादिव्या गोप्या कामफलप्रदा ॥ १४२ ॥  
  
साधकैः सततं पूज्या साक्षाद् दुर्गास्वरूपिणी ।  
योऽर्चयेत् साधको दुर्गां गुटिकां धारयेत् प्रिये ॥ १४३ ॥  
  
पठेद्वर्म शिवे मन्त्रनामसाहस्रिकीं पराम् ।  
  
प्। ३११)  
  
अङ्गस्तोत्रं फलं तस्य देवि वक्ष्येऽधुना शृणु ॥ १४४ ॥  
  
वने राजकुले वापि दुर्भिक्षे शत्रुसङ्कटे ।  
अरण्ये प्रान्तरे दुर्गे श्मशाने सिन्धुसङ्कटे ॥ १४५ ॥  
  
वात्ये यक्षपिशाचादिभूतप्रेतभये तथा ।  
वीरो विगतभीर्देवि सर्वत्र विजयी भवेत् ॥ १४६ ॥  
  
स्तम्भयेद्वातसूर्याम्बुचन्द्रादीन् साधकोत्तमः ।  
मोहयेत् त्रिजगत् सद्यः कान्ताश्चाकर्षयेद् ध्रुवम् ॥ १४७ ॥  
  
मारयेदखिलाञ्छत्रूनुच्चाटयति वैरिणः ।  
वशयेद् देवताः सद्यः किं पुनर्मानवांश्छिवे ॥ १४८ ॥  
  
शमयेदखिलान् रोगान् महोत्पातानुपद्रवान् ।  
किं किं न लभते वीरो दुर्गापञ्चाङ्गपूजनात् ॥ १४९ ॥  
  
इदं रहस्यं दुर्गाया अष्टाक्षर्या महेश्वरि ।  
सर्वस्वं सारतत्त्वं च मूलविद्यामयं परम् ॥ १५० ॥  
  
महाचीनक्रमस्थानां साधकानां यशस्करम् ।  
पठेत् सम्पूजयेद् देव्या मन्त्रनामसहस्रकम् ॥ १५१ ॥  
  
इदं सारं हि तन्त्राणां तत्त्वानां तत्त्वमुत्तमम् ।  
दुर्गानामसहस्रं तु तव भक्त्या प्रकाशितम् ॥ १५२ ॥  
  
अभक्ताय न दातव्यं गोप्तव्यं पशुसङ्कटे [ख्: पशुसन्निधौ] ।  
अभक्तेभ्योऽपि पुत्रेभ्यो दत्त्वा नरकमाप्नुयात् ॥ १५३ ॥  
  
दीक्षिताय कुलीनाय गुरुभक्तिरताय च ।  
शान्ताय भक्तियुक्ताय देयं नामसहस्रकम् ॥ १५४ ॥  
  
विना दानं न गृह्णीयान्न दद्याद् दक्षिणां विना ।  
दत्त्वा गृहीत्वाप्युभयोः सिद्धिहानिर्भवेद् ध्रुवम् ॥ १५५ ॥  
  
इदं नामसहस्रं ते गुप्तं गोप्यतमं शिवे ।  
  
प्। ३१२)  
  
तत्त्वं [ख्: तव] भक्त्या मयाख्यातं गोपनीयं स्वयोनिवत् ॥ १५६ ॥  
  
इति श्रीरुद्रयामले तन्त्रे श्रीदेवीरहस्ये   
दुर्गासहस्रनामनिरूपणमेकोनपञ्चाशत्तमः पटलः ॥ ४९ ॥  
अथ  
  
पञ्चाशत्तमः पटलः ।  
  
श्रीभैरव उवाच ।  
  
अधुना देवि वक्ष्यामि दुर्गास्तोत्रं मनोहरम् ।  
मूलमन्त्रमयं दिव्यं सर्वसारस्वतप्रदम् ॥ १ ॥  
  
दुःखार्तिशमनं पुण्यं साधकानां जयप्रदम् ।  
दुर्गाया अङ्गभूतं तु स्तोत्रराजं परात्परम् ॥ २ ॥  
  
श्रीदुर्गास्तोत्रराजस्य ऋषिर्देवो महेश्वरः ।  
छन्दोऽनुष्टुब् देवता च श्रीदुर्गाष्टाक्षरा शिवे ॥ ३ ॥  
  
दुं बीजं च परा शक्तिर्विश्वं कीलकमद्रिजे ।  
धर्मार्थकाममोक्षार्थे विनियोगः प्रकीर्तितः ॥ ४ ॥  
  
अस्य श्रीदुर्गास्तोत्रराजस्य श्रीमहेश्वर ऋषिः अनुष्टुप् छन्दः   
श्रीदुर्गाष्टाक्षरा देवता दुं बीजं ह्रीं शक्तिः नमः कीलकम्   
धर्मार्थकाममोक्षार्थे पाठे विनियोगः । ध्यानम्-   
  
दूर्वानिभां त्रिनयनां बिलसत्किरीटां   
शङ्खाब्जखड्गशरखेटकशूलचापान् ।  
  
प्। ३१३)  
  
सन्तर्जनीं च दधतीं महिषासनस्थां दुर्गां नवारकुलपीठगतां   
भजेऽहम् ॥ ५ ॥  
  
तारं हारं मन्त्रमालासु बीजं ध्यायेदन्तर्योऽम्ब लम्बालकान्तः ।  
तस्य स्मारं स्मारमङ्घ्रिद्वयीं द्राग् रम्भायाति स्वर्गता कामवश्या ॥ ६ ॥  
  
मायां जपेद्यस्तव मन्त्रमध्ये दुर्गे सदा दुर्गतिखेदखिन्नः ।  
भवेत् स भूमौ नृपमौलिमालामाणिक्यनिर्घृष्टपदारविन्दः ॥ ७ ॥  
  
चाक्रिकं यदि जपेत्तवाम्बिके चक्रमध्यगत ईश्वरेश्वरि ।  
साधको भवति चक्रवर्तिनां नायको नयविलासकोविदः ॥ ८ ॥  
  
चक्रिबीजमपरं स्मरेच्छिवे योऽरिवर्गविहिताहितव्यथः ।  
आजिमण्डलगतो जयेद्रिपून् वाजिवारणरथाश्रितो नरः ॥ ९ ॥  
  
दूर्वाबीजं यो जपेत् प्रेतभूमौ सायं मायाभस्मना लिप्तकायः ।  
गीर्बाणानां नायको देवि मन्त्री भूत्वा राज्यं प्राज्यमाढ्यं करोति ॥ १० ॥  
  
वायव्यबीजं यदि साधको जपेत् प्रियाकुचद्वन्द्वविमर्दनक्षमः ।  
समस्तकान्ताजननेत्रवागुराविलासहंसो भविता स पार्वति ॥ ११ ॥  
  
विश्वं विश्वेश्वरि यदि जपेत् कामकेलीकलान्ते रात्रौ मात्राक्षरविलसितन्यास   
ईशानिवासः [क्: नि वासः; ङ्: निसासः] ।  
तस्य स्मेराननसरसिजा भ्राजमानाङ्गलक्ष्मीर्वश्यावश्यं   
सुरपुरवधूमौलिमालौर्वशी सा ॥ १२ ॥  
  
भूगेहाञ्चितवह्निवृत्तविलसन्नागारवृत्ताञ्चितद्व्यग्न्यारोल्लसिताग्निकोण-  
dhyāyeccetasi śarvapatni bhavatīṃ mādhvīrasāghūrṇitāṃ yo mantrī sa bhaviṣyati   
smarasamaḥ strīṇāṃ dharaṇyāṃ divi || 13 ||  
  
durgāstavaṃ manumayaṃ manurājamaulimāṇikyamuttamaśivāṅgarahasyabhūtam   
|  
  
p. 314)  
  
prātaḥ paṭhedyadi japāvasare'rcanāyāṃ bhūmau bhavet sa nṛpatirdivi devanāthaḥ   
|| 14 ||  
  
iti stotraṃ mahāpuṇyaṃ pañcāṅgaikaśiromaṇim |  
yaḥ paṭhedardharātre tu tasya vaśyaṃ jagattrayam || 15 ||  
  
idaṃ pañcāṅgamakhilaṃ śrīdurgāyā rahasyakam |  
sarvasiddhipradaṃ guhyaṃ sarvāśāparipūrakam || 16 ||  
  
guhyaṃ mantrarahasyaṃ tu tava bhaktyā prakāśitam |  
abhaktāyāpradātavyamityājñā pārameśvarī || 17 ||  
  
śrīdevyuvāca |  
  
bhagavan bhavatānena kathanena maheśvara |  
śrīpañcāṅgasya durgāyā hyadya krītāsmyahaṃ param || 18 ||  
  
śrībhairava uvāca |  
  
idaṃ rahasyaṃ paramaṃ durgāsarvasvamuttamam |  
pañcāṅgaṃ varṇitaṃ gopyaṃ gopanīyaṃ svayonivat || 19 ||  
  
iti śrīrudrayāmale tantre śrīdevīrahasye durgāstrotranirūpaṇaṃ   
pañcāśattamaḥ paṭalaḥ || 50 ||  
  
samāptaṃ śrīdurgāpañcāṅgam |  
p. 315)  
  
atha  
  
ekapañcāśattamaḥ paṭalaḥ |  
  
atha durgārahasyam |  
  
śrīśailarājaśikhare nānādrumasamākule |  
vasantalakṣmīnilaye samāsīnamumāpatim || 1 ||  
  
ekadā devamīśānaṃ śaśiśekharamīśvaram |  
umāśritārdhavapuṣaṃ devadānavasevitam || 2 ||  
  
dhyānāsaktākṣitritayaṃ jaṭājūṭalatāruṇam |  
bhasmāṅgarāgadhavalaṃ nārāyaṇanamaskṛtam || 3 ||  
  
brahmādidevapraṇataṃ gāndharvajanavanditam |  
yakṣarākṣasanāgendra nagendrakulapūjitam || 4 ||  
  
bhairavaṃ bhairavākāraṃ girīśaṃ parameśvaram |  
utthāya vinatā bhūtvā paryapṛcchata pārvatī || 5 ||  
  
bhagavan sarvalokeśa sarvalokanamaskṛta |  
guṇātīta guṇādhyakṣa bhūteśvara maheśvara || 6 ||  
  
sṛjatyavati nityānte saṃharatyamitaṃ jagat |  
carācaraṃ bhavāneva kiṃ punarjapasi prabho || 7 ||  
  
kiṃ dhyāyasi mahādeva satataṃ bhaktavatsala |  
vada śīghraṃ dayāmbhodhe yadyahaṃ preyasī tava || 8 ||  
  
śrībhairava uvāca |  
  
p. 316)  
  
devi kiṃ te pravakṣyāmi rahasyamidamadbhutam |  
sarvasvaṃ sārabhūtaṃ me sarveṣāṃ tattvamuttamam || 9 ||  
  
lakṣavārasahasrāṇi vāritāsi punaḥ punaḥ |  
strīsvabhāvānmahādevi punastvaṃ paripṛcchasi || 10 ||  
  
adya bhaktyā tava snehādvakṣyāmi paramādbhutam |  
devīrahasyatantrākhyaṃ tantrarājaṃ maheśvari || 11 ||  
  
sarvāgamaikamukuṭaṃ sarvasāramayaṃ dhruvam |  
sarvamantramayaṃ divyaṃ paṭalairdaśabhiryutam || 12 ||  
  
anukramaṇikāṃ divyāṃ śṛṇu tantrasya pārvati |  
yasyāḥ śravaṇamātreṇa koṭipūjāphalaṃ labhet || 13 ||  
  
śrīvidyānirṇayo devi mantrasādhanako'paraḥ |  
śivamantraprakāśākhyo dīkṣāvidhiranuttamaḥ || 14 ||  
  
puraścaryāvidhirdevi pañcaratneśvarīkramaḥ |  
homasādhanakaścaiva cakrapūjāvidhiḥ paraḥ || 15 ||  
  
ācāranirṇayo devi daśamo daśamīvidhiḥ |  
tatrādau devi vakṣye'haṃ durgābhuvanamadbhutam || 16 ||  
  
jayaṃ nāma mahādivyaṃ bahuvistāravistṛtam |  
nānāratnasamākīrṇaṃ sūryakoṭisamaprabham || 17 ||  
  
indragopakavarṇaṃ ca candrakoṭimanoharam |  
aprameyamasaṃkhyeyamagamyaṃ sarvavādinām || 18 ||  
  
idaṃ divyaṃ jayaṃ nāma bhuvanaṃ parameśvari |  
tatraiva vasate durgā navarūpātmikā parā || 19 ||  
  
yā devadevī varadā sarvalokaikasundarī |  
yā durgeti smṛtā loke brahmāṇḍodaravartinī || 20 ||  
  
viṣṇunā tapasā pūrvamārādhya parameśvarīm |  
  
p. 317)  
  
mahiṣasyāsurendrasya vadhārthāyāvatāritā || 21 ||  
  
yogamāyā mahāmāyā sarvadā parameśvarī |  
tāmevāharniśaṃ dhyāye śrīvidyāṃ paramāṃ jape || 22 ||  
  
tāmadyāhaṃ pravakṣyāmi vidyācaraṇadāyinīm |  
yāṃ śrutvā sa śivo jātaḥ pañcanādātmakaḥ śivaḥ || 23 ||  
  
yadābhūddharihīnā sā durgā niṣkalarūpiṇī |  
sākṣādbhuvanarūpāpi mahājyotiḥsvarūpiṇī || 24 ||  
  
tadā śahakakāle [k: śaphaka] tu jyotīrūpo maheśvari |  
śivaḥ prabhāmaṇḍalato nirgato'cetano vibhuḥ || 25 ||  
  
aśṛṇonnādamādhāraṃ jagatāṃ bījamuttamam |  
api [k, g, gh: ava] saṃsmara māyāṃ tvaṃ   
sṛṣṭo'gramanunāyakaḥ [kh: sṛṣṭvogramanunāyaka] || 26 ||  
  
iti śrutvā parānādaṃ tāramityabhidhīyate |  
śivo jajāpa sahasā bījaṃ trijagatāṃ śive || 27 ||  
  
tena māyetiśabdaṃ sa śuśrāva gaganāttataḥ |  
dumaṃ [k, kh, g: dāmaṃ bhaja] bhaja meheśāna   
sadānandālayaṃ param || 28 ||  
  
bindunādamayo devaḥ śivo'bhūt parameśvaraḥ |  
tato nādaṃ sa śuśrāva duṣṭavarṇavivarjitam || 29 ||  
  
durgāṃ [kh: dūrvā jape] bhajeti sa śivaḥ pañcanādātmako'bhavat |  
tato japtvā parāṃ vidyāmasṛjajjagadambike || 30 ||  
  
ādau vāyuṃ śivaḥ sṛṣṭvā tataḥ sṛṣṭiryathecchayā |  
icchāmātraṃ śive viśvaṃ viśveśvari carācaram || 31 ||  
  
sasarja lavamātraṃ sa śitikaṇṭhaḥ śivaḥ śive |  
  
p. 318)  
  
itīmāṃ guptavidyāṃ tu labdhvā gurupadārcanāt || 32 ||  
  
kiṃkiṃ na sādhayelloke sādhako mantrasādhakaḥ |  
vastraṃ vahniṃ ca kāmaṃ ca dhanaṃ vṛttaṃ ca sādhakaḥ || 33 ||  
  
vaśīkuryādyathābuddhyā yena turyākulaṃ bhavet |  
śrīcakramidamādhāraṃ devyā vibhavakāraṇam || 34 ||  
  
guhyaṃ sarvasvamambhāyāḥ pūjyaṃ sādhakasattamaiḥ |  
cakraṃ likhenmahādevi pūjyamabjārkayordalaiḥ || 35 ||  
  
yena devī mahāmāyā śrīdurgāśu prasīdati |  
cakre saṃpūjayedyastu nīlābhāṃ dāhanīṃ dyutim || 36 ||  
  
vahnīndusūryāmbarajaṃ maṇḍalākāramarcayet |  
lasanmukuṭarociṣṇuḥ [kh: rociṣkaḥ] sa bhavet sādhakottamaḥ || 37 ||  
  
tasya śaṅkhanibhā kīrtirbhramate bhuvanatraye |  
sasurāsuragandharvaṃ [kh: mahāsiddhiḥ satāṃ haste] vaśaṃ yāti   
maheśvari || 38 ||  
  
śarāsavarasānandamayo [kh: mārāsava] bhūtvā japenmanum |  
kheṭakāstasya tuṣyanti sādhakasyāṅgapūjanāt || 39 ||  
  
rasya rogā vinaśyanti sarve śūlādayo'cirāt |  
tarjanīṃ tasya vīkṣyāpi [k, g, gh: tava vakṣyāmi] ripavo yānti   
vidrutāḥ || 40 ||  
  
tasya gehe dhanaṃ gāvo mahiṣyā viṣṭaraṃ gajāḥ |  
durgā ratnavatī bhūmistasya pīṭhaṃ manoharam || 41 ||  
  
sādhakasya bhavedevaṃ saṃpattirbahudhārcanāt |  
evaṃ dhyāyenmahādevīṃ durgāṃ durgatināśinīm || 42 ||  
  
dhyānena yena devendro bhaviṣyati hi sādhakaḥ |  
itīdaṃ devi tattvaṃ te kathitaṃ paramādbhutam |  
avaktavyamadātavyaṃ gopanīyaṃ svayonivat || 43 ||  
  
p. 319)  
  
iti śrīrudrayāmale tantre śrīdevīrahasye   
mantravidyānirūpaṇamekapañcāśattamaḥ paṭalaḥ || 51 ||  
atha  
  
dvipañcāśattamaḥ paṭalaḥ |  
  
śrībhairava uvāca |  
  
mantrasādhanakaṃ vakṣye rahasyaṃ sarvamantriṇām |  
yena sādhanamātreṇa mantraḥ siddhimupaiṣyati || 1 ||  
  
vinotkīlanamantreṇa na mantraḥ [kh: manuḥ] siddhidāyakaḥ |  
vinā sañjīvanenāpi saṃpuṭena vinā śive || 2 ||  
  
viśvamādau manordadyāt tāraṃ dadyāt tathāñcale |  
manurutkīlanākhyo'yaṃ sarvasiddhipradaḥ [kh: mayaḥ] śive || 3 ||  
  
cākrikaṃ nāma bījaṃ tu dadyādādau manoḥ śive |  
tadagre nāma vinyasya tāramāye tadagrataḥ || 4 ||  
  
manorante'śmarīṃ dadyānmanuḥ sañjīvanābhidhaḥ |  
tataḥ siddhamanuṃ devi japenmāntrikasattamaḥ || 5 ||  
  
yathāśaktyā tato dadyāt saṃpuṭaṃ sādhakottamaḥ [kh: sādhakeśvaraḥ]   
|  
tāraṃ parāṃ cakribījaṃ viśvamante'bhidhaṃ nyaset || 6 ||  
  
p. 320)  
  
saṃpuṭākhyo'styayaṃ mantraḥ sarvāśāpūrakaḥ smṛtaḥ |  
evaṃ saṃskṛtamīśāni manuṃ devyā japet sadā || 7 ||  
  
sarvasiddhimavāpnoti sādhako mantrasādhakaḥ |  
itīdaṃ mantratattvaṃ te sādhanākhyaṃ maheśvari |  
guhyātiguhyaguptaṃ ca goptavyaṃ sādhakottamaiḥ || 8 ||  
  
iti śrīrudrayāmale tantre śrīdevīrahasye mantrasādhananirūpaṇaṃ  
dvipañcāśattamaḥ paṭalaḥ || 52 ||  
atha  
  
tripañcāśattamaḥ paṭalaḥ |  
  
śrībhairava uvāca |  
  
adhunā śivavidyāṃ te vakṣyāmi paramārthadām |  
sarvavidyāmayīṃ [kh: sarvasiddhi] sādhyāṃ sarvatantreṣu gopitām || 1 ||  
  
kevalaṃ yo japecchāktaṃ manuṃ śaivaṃ tu no japet |  
janmakoṭiṣu japto'pi naṃ manuḥ siddhibhāgbhavet [kh: siddhido] || 2 ||  
  
yasyā devyāstu yo devaḥ śivastasyāḥ śivo [k, kh, g: śivaṃ]   
bhavet |  
tena vidyā mahādevi kalau siddhyati satvaram || 3 ||  
  
kālikāyā mahākālaḥ sumukhyā amṛteśvaraḥ |  
kāmeśvarastrikūṭāyāḥ śiva ityevamīśvari || 4 ||  
  
chinnāyāḥ kālarudrastu śāradāyāḥ śivaḥ śivaḥ |  
  
p. 321)  
  
śrībhairavaḥ kālarātryāḥ śiva ityevamīśvari || 5 ||  
  
jvālāmukhyā mahādevo vāgdevyā vijayeśvaraḥ |  
īśvaro bhuvaneśvaryyāḥ śiva ityevamīśvari || 6 ||  
  
viśvanāthastu pārvatyā rājñyā bhūteśvaraḥ śivaḥ |  
bhīḍāyāstu virūpākṣaḥ śiva ityevamīśvari || 7 ||  
  
nīlakaṇṭhastu durgāyāḥ śiva ityevamīśvari |  
śilāyā vāmadevastu śivaḥ proktaḥ sureśvari || 8 ||  
  
sadyojātastu tārāyāḥ śiva ityevamīśvari |  
adya durgāśivasyādau vakṣye mūlamanuṃ param || 9 ||  
  
yaṃ japtvā parameśāni vidyā siddhyati satvaram |  
śrīnīlakaṇṭhamantrasya dakṣiṇāmūrtirīśvaraḥ || 10 ||  
  
ṛṣiśchando mayānuṣṭub varṇito vīravandite |  
durgeśvaro nīlakaṇṭho devatā kathito mayā || 11 ||  
  
haritaṃ bījamīśāni tāraṃ śaktiḥ smṛtā śive |  
kīlakaṃ viśvamākhyātaṃ niyogo manusiddhaye || 12 ||  
  
tāracandrakaḍimbādyaiḥ [kh, gh, ṅ: ḍimbhādyaiḥ]   
ṣaḍdīrghairnyāsamācaret |  
dhyānamasya śivasyādya śrutvā guptatamaṃ kuru || 13 ||  
  
bandhūkakāñcananibhaṃ rucirākṣamālāṃ pāśāṅkuśau varamabhītimamuṃ   
dadhānam |  
hastaiḥ śaśāṅkaśakalābharaṇaṃ trinetraṃ śrīnīlakaṇṭhamumayā   
śritamāśrayāmi || 14 ||  
  
mantroddhāraṃ pravakṣyāmi sarvasiddhimayaṃ param |  
durgārahasyabhūtaṃ ca śṛṇu pārvati satvaram || 15 ||  
  
praṇavaṃ haritaṃ vyoṣaṃ nīlakaṇṭhāya cāśmarī |  
  
p. 322)  
  
durgeśanīlakaṇṭhasya mantroddhāro daśākṣaraḥ || 16 ||  
  
anena mantrarājena japtamātreṇa pārvati |  
durgāyāḥ paramā vidyā kalau siddhyati satvaram || 17 ||  
  
itīdaṃ guhyaguptātiguhyaṃ [kh: guhyaguhyāti] sarvasvamīśvari |  
rahasyaṃ nīlakaṇṭhasya gopanīyaṃ mumukṣubhiḥ || 18 ||  
  
iti śrīrudrayāmale tantre śrīdevīrahasye śivavidyānirūpaṇaṃ tripañcāśattamaḥ   
paṭalaḥ || 53 ||  
atha   
  
catuṣpañcāśattamaḥ paṭalaḥ |  
  
śrībhairava uvāca |  
  
dīkṣāvidhiṃ pravakṣyāmi sādhakānāṃ hitecchayā |  
vidhāya vidhivad dīkṣāṃ paśutvāt sa vimucyate || 1 ||  
  
dīyate paramā siddhiḥ kṣīyate karmavāsanā |  
āpyate paramaṃ dhāma tena dīkṣā smṛtā śive || 2 ||  
  
brahmādikīṭaparyantaṃ jagat sarvaṃ maheśvari |  
paśutvānmohitaṃ devyā tasmād dīkṣāṃ caret kalau || 3 ||  
  
śrīdevyāḥ sevayā devi cakrārcanapuraḥsaram |  
sādhakaḥ paśubhāvena mukto jñānaṃ bhajet tataḥ || 4 ||  
  
p. 323)  
  
dīkṣito yāti caraṇaṃ dīkṣāhīno bhavet paśuḥ |  
dīkṣitastu bhavejjñānī paśubhāvojjhito vibhuḥ || 5 ||  
  
sarvapātakamukto hi labhet sa paramāṃ gatim |  
yasya dīkṣā śive nāsti jīvanāntaṃ ca janminaḥ || 6 ||  
  
sa jātu nottared devi nirayāmbunidheḥ kvacit |  
dīkṣāhīnasya deveśi paśoḥ kutsitajanmanaḥ || 7 ||  
  
pāpaugho'ntikamāyāti puṇyaṃ dūraṃ palāyate |  
tasmādyatnena dīkṣaiṣā grāhyā kṛtibhiruttamaiḥ [kh: ttamā] || 8 ||  
  
bālye vā yauvane vāpi vārdhakye'pi sureśvari |  
anyayā nirayī pāpī pitṝn svānnirayaṃ nayet || 9 ||  
  
ante paśumanuṣyaḥ [kh: paśurmanuṣyaḥ sa] san paśuyoniṃ vrajecchive |  
pūrvapuṇyārjitāṃ prāpya vāsanāṃ paramārthadām || 10 ||  
  
guruṃ kulīnaṃ tantrajñaṃ sarvāṅgaiḥ sumanoharam |  
labdhvā bhaktyā praṇamyādau toṣayitvā viśeṣataḥ || 11 ||  
  
praṇāmairvandanairdevi dakṣiṇāmbarapūrvakam |  
siddhasādhyārinirṇītāṃ dīkṣāṃ devyā yathāvidhi || 12 ||  
  
gṛhṇīyāt parayā bhaktyā sādhako yena jāyate |  
guruśca śiṣyaṃ ramyāṅgaṃ sarvāṅgaiḥ sumanoharam || 13 ||  
  
gurubhaktirataṃ bālaṃ kulīnaṃ garbhadīkṣitam |  
devībhaktirataṃ bhaktaṃ [kh: bhaktyā] pāpabhītaṃ kṛtātmakam || 14 ||  
  
dṛṣṭvā dīkṣāṃ parāṃ dadyāt kṛtabhāgī bhavet tataḥ |  
  
śrīdevyuvāca |  
  
bhagavan karuṇāmbhodhe sādhakānāṃ hitecchayā |  
kadā dīkṣā parā grāhyā sādhakaistadvadasva me || 15 ||  
  
p. 324)  
  
śrībhairava uvāca |  
  
sudine śubhanakṣatre saṅkrāntāvayanadvaye |  
navarātridine pitroḥ śrāddhe svajanivāsare || 16 ||  
  
navavarṣadine devi candrasūryoparāgake |  
śivarātryāṃ svajanmarkṣe dīkṣāṃ kuryādvicakṣaṇaḥ [kh: dadyāt] || 17 ||  
  
tatrādau śubhanakṣatre snātvā saṃpūjya bhairavam |  
gatvā nadītaṭaṃ devi tathā devālayaṃ kvacit || 18 ||  
  
devatāgre guruṃ natvā natvā santoṣahetave |  
dvīpaṃ vopavanaṃ [ṅ: vā paramaṃ] puṇyaṃ devānāmapi durlabham || 19   
||  
  
devatāyatanaṃ vāpi prāpyāśu praṇamet tataḥ |  
tatrādāvāsanaṃ devi saṃśodhya gurumarcayet || 20 ||  
  
bhūtānniḥsārya deveśi svāṅganyāsaṃ caret tataḥ |  
prāṅmukho gururāsīnaścottarābhimukhaṃ śiśum || 21 ||  
  
saṃsthāpya vidhivad devi devīṃ smṛtvā parāmayaḥ |  
devatāgre parāprītyai dīkṣāṃ dadyādyathāvidhi || 22 ||  
  
karṇamūle mahāvidyāṃ śrīvidyāṃ sādhakeśvaraḥ [ṅ:   
sādhakottamaḥ] |  
ānandasaktahṛdayaḥ śanaistristriḥ samarpayet || 23 ||  
  
gaṇeśasya ca gāyatryāstato mṛtyuñjayasya ca |  
iṣṭadevyāḥ śivasyāpi tato vidyāṃ samarpayet || 24 ||  
  
śiṣyo dīkṣāṃ tu saṃprāpya gurumabhyarcya śaktitaḥ |  
toṣayitvā praṇāmaiśca dakṣiṇābhiḥ śubhāmbaraiḥ || 25 ||  
  
tadājñāṃ sahasādāya pūjāyai [ṅ: japāya] parameśvari |  
yantraṃ mantraṃ ca mālāṃ ca pañcāṅgaṃ parameśvari || 26 ||  
  
p. 325)  
  
punarjātu śive śiṣyo gurave'pi na rśayet |  
iti dīkṣāvidheḥ sārabhūtaṃ guhyaṃ rahasyakam |  
guhyātiguhyaguptaṃ tu na prakāśyaṃ mumukṣubhiḥ || 27 ||  
  
iti śrīrudrayāmale tantre śrīdevīrahasye dīkṣānirūpaṇaṃ   
catuṣpañcāśattamaḥ paṭalaḥ || 54 ||  
atha  
  
pañcapañcāśattamaḥ paṭalaḥ |  
  
śrībhairava uvāca |  
  
adhunā mantrarājasya puraścaraṇamuttamam |  
vakṣye siddhiprado yena mantraḥ kalpadrumo bhavet || 1 ||  
  
ekadā sudine devi sunakṣatre suparvaṇi |  
puraścaraṇakarmādau ārabhet sādhakottamaḥ || 2 ||  
  
varṇalakṣaṃ japenmantraṃ tadardhaṃ vā maheśvari [ṅ: sureśvari] |  
ekalakṣāvadhiṃ kuryānnāto nyūnaṃ kadācana || 3 ||  
  
lakṣasaṃkhyā prakartakhyā sādhakaiścenna śakyate |  
ekalakṣaṃ prajaptavyaṃ nāto nyūnaṃ kadācana || 4 ||  
  
śrīdevyuvāca |  
  
lakṣajapto manurdeva yadi kalpadrumo bhavet |  
  
p. 326)  
  
tadā kiṃ sādhako loke lakṣatattvaṃ vadasva me || 5 ||  
  
kasya hastena mantrasya puraścaraṇakakriyām |  
kārayet sādhakaścaitat saṃśayaṃ chindhi dhūrjaṭe || 6 ||  
  
śrībhairava uvāca |  
  
sādhu pṛṣṭaṃ tvayā devi śṛṇu vakṣyāmi pārvati |  
na kadācit svayaṃ kuryādādau mantrapuraskriyām || 7 ||  
  
guruhastena deveśi sādhakasya kareṇa vā |  
kuryānmantravarasyāsya puraścaraṇakakriyām || 8 ||  
  
jīvahīno yathā deho sarvakarmasu na kṣamaḥ |  
puraścaraṇahīno'pi [ṅ: no hi] na mantraḥ phaladāyakaḥ || 9 ||  
  
japād daśāṃśato homastaddaśāṃśena tarpaṇam |  
mārjanaṃ taddaśāṃśena taddaśāṃśena bhojanam || 10 ||  
  
mantrasyādau pramādāccet svayaṃ kuryāt puraskriyām |  
tadā jāpyaṃ bhaved vyarthaṃ kṣetreṣviva ghṛtaṃ yathā || 11 ||  
  
tasmācca guruhastena sādhakasya kareṇa vā |  
puraścaryāṃ svamantrasya kārayet sādhakottamaḥ || 12 ||  
  
puraścaraṇasaṅkalpaṃ dattvādau gurave śive |  
japaṃ yathāvidhi kuryād guruḥ kulamanoḥ priye || 13 ||  
  
guroḥ pādaprasādena puraścaryāphalaṃ śive |  
gṛhṇīyāt sādhako devi guruṃ santoṣayet tataḥ || 14 ||  
  
yena mantraḥ kalau śīghramiṣṭasiddhiprado [kh, g: maṣṭa] bhavet |  
dakṣiṇābhiḥ śubhairvastrairyathāvibhavamātmanaḥ || 15 ||  
  
tataḥ svayaṃ puraścaryā bahvīḥ kuryāt tu sādhakaḥ |  
parvatāgre nadītīre devatāyatane tathā || 16 ||  
  
p. 327)  
  
ekānte ca śucau deśe japenniyatamānasaḥ |  
brahmacaryadharo vīro mitāhāro jitendriyaḥ || 17 ||  
  
anṛtaṃ matsaraṃ dambhaṃ tyajet pratigrahaṃ tathā |  
puraścaraṇakāle tu taddhomāvasare tathā || 18 ||  
  
mūlaṃ japtvaikalakṣaṃ tu kṛtvā homaṃ daśāṃśataḥ |  
sādhakaiḥ kṣatriyeṇāpi daśāṃśaṃ homamācaret || 19 ||  
  
tarpayet suhito devīṃ bhojayet sādhakāṃstataḥ |  
puraścaryāvidhiścaiṣa varṇitaḥ kulasundari || 20 ||  
  
athavānyaprakāreṇa puraścaraṇamiṣyate |  
aṣṭamyāṃ vā caturdaśyāṃ pakṣayorubhayorapi || 21 ||  
  
sūryodayāt samārabhya yāvat sūryodayo bhavet |  
tāvajjaptvā nirātaṅko mantraḥ kalpadrumo bhavet || 22 ||  
  
candrasūryagrahe vāpi grāsāvadhi vimuktitaḥ |  
yāvatsaṃkhyāmanurjaptastāvaddhomādikaṃ caret || 23 ||  
  
sarvasiddhīśvaro mantro bhavet sādhakavandite |  
śaratkāle ravau devi japenmantraṃ yathāvidhi || 24 ||  
  
niśīthe racayeddhomaṃ kṣatranyastāhutiṃ [k, kh: hastanyastā] śive |  
tatkṣaṇāt sādhako devi kṣatriyo'pi śubhaṃ labhet || 25 ||  
  
athavānyaprakāreṇa puraścaraṇamiṣyate |  
gurumānīya saṃsthāpya devatāpūjanaṃ caret || 26 ||  
  
vastrālaṅkārahemādyaiḥ santoṣya gurumeva ca |  
tatsutaṃ tatsutāṃ caiva tasya patnīṃ tathaiva ca || 27 ||  
  
pūjayitvā manuṃ japtvā sarvasiddhīśvaro bhavet |  
athavānyaprakāreṇa puraścaraṇamiṣyate || 28 ||  
  
p. 328)  
  
sahasrāre guroḥ pādapadmaṃ dhyātvā prapūjya ca |  
kevalaṃ devabhāvena [ṅ: devi] sarvasiddhīśvaro bhavet || 29 ||  
  
gurave dakṣiṇāṃ dadyād yathāvibhavamātmanaḥ |  
guroranujñāmātreṇa duṣṭamantro'pi siddhyati || 30 ||  
  
ityeṣa paṭalo guhyo mantrasāramayo dhruvaḥ |  
aprakāśyo na dātavyo nākhyeyo brahmavādibhiḥ || 31 ||  
  
iti śrīrudrayāmale tantre śrīdevīrahasye puraścaryāvidhinirūpaṇaṃ  
pañcapañcāśattamaḥ paṭalaḥ || 55 ||  
atha  
  
ṣaṭpañcāśattamaḥ paṭalaḥ |  
  
śrībhairava uvāca |  
  
adhunā devi vakṣye'haṃ pañcaratneśvarīvidhim |  
yena śravaṇamātreṇa vidyā siddhyati satvaram || 1 ||  
  
vinā pañcaratneśvarīmantrajāpyaṃ na siddhirbhavet sādhakasyottamasya |  
tataḥ pūjayed dīkṣitaḥ śrīguruṃ svaṃ samastāṣṭasiddhīśvaraṃ devadevi || 2 ||  
  
durgāyāḥ paramaṃ tattvaṃ pañcaratneśvarīmayam |  
śṛṇuṣvāvahito bhūtvā yena muktirbhavet [kh: bhaktiḥ] kalau || 3 ||  
  
śrīdurgā śāradā śārī sumukhī bhagalāmukhī |  
  
p. 329)  
  
pañcaratneśvarī vidyā durgāyāḥ kathitā mayā || 4 ||  
  
sudine devi durgāyāḥ pañcaratneśvarīṃ japet |  
varṇalakṣapuraścaryāphalamāpnoti sādhakaḥ || 5 ||  
  
sādhakeṣu caturṣvevaṃ śrīdurgāsādhakaḥ śive |  
śrīguruṃ vandanaiḥ stutyā toṣayitvā dhanairapi || 6 ||  
  
dīkṣāmanyeṣu śiṣyeṣu dāpayet sādhakottamaḥ |  
yena mantro hi durgāyāḥ sadyaḥ sphurati bhāratī || 7 ||  
  
pañcasvapi mahādevi sādhakeṣu kalau yuge |  
pañcaratneśvarīṃ dattvā puraścaryāphalaṃ labhet || 8 ||  
  
śrīdurgopāsakaścaikaḥ śāradopāsakaḥ paraḥ |  
śārikopāsakastvanyo mātaṅgyāstvaparaḥ śive || 9 ||  
  
pañcamo bagalāmukhyāścaikatra militāśca te |  
pūjayeyurguruṃ devi pañcaratneśvarīṃ japet || 10 ||  
  
anyonyaṃ sādhakāḥ pañca śrīguroḥ purataḥ śive |  
puraścaryāphalaṃ siddhaṃ [kh: siddhiṃ] prārthayeyurgurostataḥ || 11 ||  
  
evaṃ siddhamanurloke sarvasiddhiṃ prayacchati |  
  
tāraṃ māyā cākrikaṃ cakridūrvāvāyavyāḍhyaṃ [kh: vāyavyārṇaṃ]   
viśvamante bhavāni |  
durgāyāste varṇito mūlavidyāmantroddhāro gopito'ṣṭākṣaro'yam || 12 ||  
  
tāraṃ māyā kāmarājaśca śaktiḥ stambhaṃ tasmādbhagavatyai ca nāma |  
bhūtistasmādañcale ṭhadvayaṃ syāt proktaṃ muktyai śāradā mantra eṣa || 13 ||  
  
p. 330)  
  
tāraṃ parā mātaṭasindhurārṇāḥ khaṃ śarma [kh: śarmato madhya]   
tanmadhyagataṃ ca nāma |  
ante'śmarī pārvati śārikāyāstrayodaśārṇo manurasti gopyaḥ || 14 ||  
  
vāk kāmamucchiṣṭapadaṃ [kh: kāma ucchiṣṭa] vibhāvya caṇḍālinī   
[k: caṇḍālini vai sumukhi ca devi mahāpiśāci] vai sumukhī ca devi |  
mahāpiśācī sakalātrayābjaṃ vanaṃ manuḥ syāt sumukhīpriyo'yam || 15 ||  
  
tāraṃ maṭhaṃ bagalāmukhi sarvaduṣṭānāṃ vācaṃ mukhaṃ stambhaya dviḥ |  
padaṃ jihvāṃ kīlaya dvirmaṭhaṃ vā tāraṃ nīraṃ brahmaṇo'styastravidyā [kh:   
syā] || 16 ||  
  
ityeṣā guptavidyeyaṃ prabhāvasahitā kalau |  
pañcaratneśvarī grāhyā puraścaraṇasiddhaye || 17 ||  
  
itīdaṃ tattvamīśāni puraścaryārahasyakam |  
anantaphaladaṃ guhyaṃ gopanīyaṃ mumukṣubhiḥ || 18 ||  
  
iti śrīrudrayāmale tantre śrīdevīrahasye pañcaratneśvarīvidyānirūpaṇaṃ   
ṣaṭpañcāśattamaḥ paṭalaḥ || 56 ||  
p. 331)  
  
atha  
  
saptapañcāśattamaḥ paṭalaḥ |  
  
śrībhairava uvāca |  
  
atha homavidhiṃ vakṣye sarvatantreṣu gopitam |  
durgārahasyakaṃ sāraṃ mantrarājasya pārvati || 1 ||  
  
dhyātvā devīṃ parāṃ durgāṃ guruṃ dhyātvā saśaktikam |  
japecchrīcakrapurato niśīthe mantramīśvari || 2 ||  
  
ayutaṃ lakṣamekaṃ vā daśāṃśaṃ homamācaret |  
koṭilakṣaprajaptasya mantrasya surasundari || 3 ||  
  
vinā daśāṃśahomena na tatphalamavāpnuyāt |  
vinā śmaśānagamanaṃ nityahomajapādayaḥ || 4 ||  
  
na siddhyanti varārohe kalau bhairavaśāpataḥ |  
ghṛtapāyasamṛdvīkā guḍapuṣpasitāśaraiḥ || 5 ||  
  
homo daśāṃśataḥ kāryo japasya suravandite |  
pañcāmṛtena deveśi taddaśāṃśena tarpayet || 6 ||  
  
tarpayitvā daśāṃśena pañcāmṛtamukhaṃ sudhīḥ |  
taddaśāṃśena deveśi hyaṣṭagandhena mārjayet || 7 ||  
  
bhojayitvā daśāṃśena dīkṣitāṃśca dvijottamān |  
tato devi puraścaryāphalamāpnoti sādhakaḥ || 8 ||  
  
anyathā siddhihāniḥ syājjaptasyāpi manoḥ sadā |  
  
śrīdevyuvāca |  
  
p. 332)  
  
yasya no [kh: naitāvatī śaktiḥ] bhavati śaktirhomaṃ kartuṃ   
daśāṃśataḥ |  
sa kathaṃ kriyate homaṃ tadvadasva maheśvara || 9 ||  
  
śrībhairava uvāca |  
  
yasya homaṃ śive kartuṃ śaktirnāsti daśāṃśataḥ |  
tasya yuktiṃ bravīmyadya kaulikānāṃ hitāya ca || 10 ||  
  
śubhe'hni sāyaṃ deveśi gatvopavanamaṇḍalam |  
śmaśānaṃ saṃmukhaṃ dhṛtvā pṛṣṭhe vā parameśvari || 11 ||  
  
śmaśānaṃ praṇamedbhaktyā sādhakaḥ sādhakaiḥ samam |  
jvālākarālavadane kalpāntadahanapriye || 11 ||  
  
prāṇiprāṇālayodbhūte cite me'nugrahaṃ kuru |  
iti natvā mahādevi jñātvā digbhūtabhairavān || 13 ||  
  
nivaset tatra rātrau tu kuryāddhomaṃ kuleśvari |  
aiśānyāṃ diśi deveśi śrīcakraṃ tu vibhāvayet || 14 ||  
  
saṃpūjya vidhivanmantrairdikpālāṃstatra pārvati |  
gaṇeśaṃ pūjayettatra pūjayet kulayoginīḥ || 15 ||  
  
tatpūrvataḥ khanet kuṇḍaṃ hunedājyaṃ ca vidyayā |  
trikoṇaṃ kuṇḍamīśāni hastādhogādhamadrije || 16 ||  
  
hastaikavistṛtaṃ viśvak tasmiṃścakraṃ vibhāvayet |  
binduṃ trikoṇaṃ ṣaṭkoṇaṃ vasupatraṃ trivartulam || 17 ||  
  
bhūgṛhāṅkaṃ mayākhyātaṃ vahnicakraṃ kulārcite |  
gaṇeśadharmavaruṇāḥ kuberasahitāstataḥ || 18 ||  
  
pūjanīyā viśeṣeṇa gandhākṣataprasūnakaiḥ |  
brāhmyādimātaraḥ pūjyā asitādyāśca bhairavāḥ || 19 ||  
  
vasupatreṣu saṃpūjyā vahnicakre maheśvari |  
māyā ca mohinī caiva tṛtīyā ca manonmanā || 20 ||  
  
	p. 333)  
  
muktakeśī ca mātaṅgī madirākṣī ṣaḍaśrake |  
trikoṇe yamunā gaṅgā saṃpūjyā ca sarasvatī || 21 ||  
  
bindau durgā ca saṃpūjyā gandhapuṣpākṣataiḥ śive |  
bindāvaraṇimāmantrya [k: bindāvāvaraṇaścaiva] mūlamantreṇa   
māntrikaḥ || 22 ||  
  
vahnimāvāhya mūlena tadāvāhanamudrayā |  
oṃrūṃrāmagnaye svāhā mantreṇeti sureśvari || 23 ||  
  
vahniṃ mūlena saṃskṛtya kṛtvājyaṃ ghṛtamīśvari |  
daśāṃśahomasaṅkalpaṃ kuryānmantrasya [kh: mūlasya] sādhakaḥ || 24   
||  
  
mālayā dahane dadyādāhutīnāṃ śatatrayam |  
āhutīḥ kṣatriyanyastāstatra vahnau hunet priye || 25 ||  
  
puṣpaiḥ phalairājyamiśraistato dadyād baliṃ priye |  
makāraiḥ pañcabhirdevi punarjaptvā ca [kh, ṅ: tu] pūrvavat || 26 ||  
  
āhutīnāṃ śataṃ dadyādaṣṭottaramadhomukhaḥ |  
tataḥ sādhakacakrasya kṣatriyasya ca pārvati || 27 ||  
  
pūjāṃ vidhāya cakre'smiṃstoṣayennutibhirgurum |  
āśīrbhirvardhayet kṣatraṃ yenāśu kṣoṇipo bhavet || 28 ||  
  
kṣatriyo'pi vadet tatra puraścaryāphalaṃ manoḥ |  
labhasva sādhakaśreṣṭha tataḥ pūrṇāhutiṃ hunet || 29 ||  
  
tato varma paṭhed devi yena devīmayo bhavet |  
tato devīṃ ca saśivāṃ mantrī saṃhāramudrayā || 30 ||  
  
sādhakāṃstarpayitvādau bhakṣyapānādibhiḥ priye |  
visṛjya sādhakān devīṃ saśivāṃ saparicchadām || 31 ||  
  
puraścaryāphalaṃ prāpya sādhako muktibhāg bhavet |  
ityeṣa paṭalo divyo mantrapūjāmayo dhruvaḥ |  
  
p. 334)  
  
sarvatattvaikanilayo gopanīyo mumukṣubhiḥ || 32 ||  
  
iti śrīrudrayāmale tantre śrīdevīrahasye homavidhinirūpaṇaṃ   
saptapañcāśattamaḥ paṭalaḥ || 57 ||  
atha  
  
aṣṭāpañcāśattamaḥ paṭalaḥ |  
  
śrībhairava uvāca |  
  
adhunā cakrapūjāṃ te vakṣyāmi naganandini |  
yena durgā kalau śīghraṃ varadā bhavati priye || 1 ||  
  
ekādaśāvadhi [kh, ṅ: dhikāḥ] devi sādhakāḥ paramārthadāḥ |  
ekādaśāpi cakre tu varṇitāḥ sādhakāḥ śubhāḥ || 2 ||  
  
uttamā nava deveśi madhyamāḥ pañca sādhakāḥ |  
adhamāstu trayo devi na pūjyāścakramadhyagāḥ || 3 ||  
  
vinā cakrārcanaṃ naiva nityapūjājapādayaḥ |  
phaladā yoginīśāpāt tasmāccakraṃ prapūjayet || 4 ||  
  
kuhūpūrṇendusaṃkrānti caturdaśyaṣṭamīṣu ca |  
navamyāṃ maṅgale mande cakrapūjā śubhapradā || 5 ||  
  
sādhakāśca sutīrthyāśca militāḥ śivamandire |  
devatāyatane vāpi śūnye śṛṅgāṭake'tha vā || 6 ||  
  
p. 335)  
  
digbhūtabhairavān devi vicārya purasādhakaḥ [kh: parisādhakaḥ] |  
upaviśyāsane devi saṃśodhya vīramaṇḍale || 7 ||  
  
sādhakānupaviśyātra kuryāt saṃkalpamādarāt |  
nyāsaṃ vidhāya sarvāṅge bhūtaśuddhyādikaṃ caret || 8 ||  
  
tatra prāṇān pratiṣṭhāpya śrīcakraṃ pūjayecchive |  
ātmaśrīcakrayormadhye kumbhasthāpanamācaret || 9 ||  
  
gauḍī mādhvī tathā pauṣṭī cāsavaṃ pūjayecchive |  
eteṣāṃ rasamādāya tattvato bhairavārcane || 10 ||  
  
ānandarasapūjāyāṃ tuṣyate parameśvarī |  
viprāśca kṣatriyā vaiśyāḥ śūdrāḥ pūjyāśca [ṅ: pūjāsu pāvanāḥ]   
pārvati || 11 ||  
  
gauḍī vipreṣu śubhadā mādhvī kṣatreṣu cottamā |  
vaiśyeṣu śubhadā paiṣṭī śūdreṣu śubhamāsavam [ṅ: śivaṃ] || 12 ||  
  
brahmakṣatriyavaiśyānāmānandastu śubhāvahaḥ |  
āsavaṃ dūratastyājyaṃ sādhakaistu mumukṣubhiḥ || 13 ||  
  
abhāve tu surānandarasānāṃ [ṅ: rasānanda] parameśvari |  
madhunā pūjayed devi devamānandabhairavam || 14 ||  
  
dravyaṃ saṃśodhya deveśi makārān pañca śodhayet |  
śrīcakrāgre'rcayet tatra sādhakān bhairavāgame || 15 ||  
  
tatra saṃpūjya yantreśaṃ devamāvāhya bhairavam |  
yoginīḥ pūjayet tatra vaṭukaṃ pūjayet tataḥ || 16 ||  
  
gaṇeśaṃ kṣetrapālāṃśca pūjayeccakranāyikām [kh, g: nāyakān] |  
santarpya devān pitṝṃśca munīn vedān maheśvari || 17 ||  
  
śrīcakrāgre japenmūlaṃ paṭhet kavacamīśvari |  
  
p. 336)  
  
mantranāmasahasraṃ ca stotraṃ puṇyaṃ paṭhettataḥ || 18 ||  
  
tato devyai baliṃ dattvā sādhakāṃstarpayecchive |  
bhairavāṃstarpayeccāṣṭau dīkṣitāṃstarpayet tataḥ || 19 ||  
  
uttamaṃ nava pātrāṇi pañca pātrāṇi madhyamam |  
adhamaṃ trīṇi pātrāṇi caikapātraṃ na pūjayet || 20 ||  
  
pravṛtte bhairave tantre sarve varṇā dvijātayaḥ |  
nivṛtte bhairave tantre sarve varṇāḥ pṛthak pṛthak || 21 ||  
  
nava kanyāḥ samabhyarcya vīreśo bhairavārcane |  
retasā tarpayed devīṃ kulakoṭiṃ samuddharet || 22 ||  
  
śaktyucchiṣṭaṃ pibed dravyaṃ vīrocchiṣṭaṃ tu carvaṇam |  
makārapañcasaṃyuktaṃ kuryācchrīcakramaṇḍalam || 23 ||  
  
svaguruṃ pūjayet tatra tarpayecchaktitaḥ param |  
toṣayitvā guruṃ devi dakṣiṇābhiśca vandanaiḥ || 24 ||  
  
tadājñāṃ śirasādāya kuryādānandamātmanaḥ |  
  
vāme rāmā ramaṇakuśalā dakṣiṇe cālipātramagre mudrā caṇakavaṭukau   
sūkarasyoṣṇaśuddhiḥ |  
tantrī vīṇā sarasamadhurā sadguroḥ satkathāyāṃ vāmācāraḥ paramagahano   
yogināmapyagamyaḥ || 25 ||  
  
itīdaṃ cakrasarvasvaṃ guhyaṃ tattvātmakaṃ param |  
tava bhaktyā mayākhyātaṃ gopanīyaṃ mumukṣubhiḥ || 26 ||  
  
iti śrīrudrayāmale tantre śrīdevīrahasye   
cakrapūjānirūpaṇamaṣṭāpañcāśattamaḥ paṭalaḥ || 58 ||  
p. 337)  
  
atha  
  
ekonaṣaṣṭitamaḥ paṭalaḥ |  
  
śrībhairava uvāca |  
  
adhunā devi vakṣyāmi durgāyāstattvamuttamam |  
ācārāṇāṃ vidhiṃ yena kalau durgā prasīdati [g, gh: prasiddhyati] || 1   
||  
  
dvau mārgau cāgame syātāṃ vāmācārastu dakṣiṇaḥ |  
tayostatvaṃ kulācāraḥ śṛṇu teṣāṃ vidhiṃ śive || 2 ||  
  
sādhako dīkṣito bhūtvā kena siddhimavāpnuyāt |  
dadvadāmi tava snehānnacākhyeyaṃ durātmane || 3 ||  
  
trīṇi bījāni durgāyāstadācārāstrayaḥ smṛtāḥ |  
prathamo dakṣiṇācāro vāmācāro dvitīyakaḥ || 4 ||  
  
tṛtīyastu kulācāro vidhiṃ teṣāṃ śṛṇu priye |  
prabhāte snānasandhyādi madhyāhne japamīśvari || 5 ||  
  
aurṇamāsanamākhyātaṃ bhakṣyaṃ pāyasaśarkarāḥ |  
mālā rudrākṣasaṃbhūtā pātraṃ pāṣāṇasaṃbhavam || 6 ||  
  
bhogaḥ svakīyakāntābhirdakṣiṇācāra ityayam |  
dravyeṇa madhunā devi siddhihānikaro mataḥ || 7 ||  
  
vāmācāraṃ pravakṣyāmi śrīdurgāsādhanaṃ param |  
yaṃ vidhāya kalau śīghraṃ māntrikaḥ siddhibhāgbhavet || 8 ||  
  
mālā nṛdantasaṃbhūtā pātraṃ pāṣāṇamuṇḍakam |  
āsanaṃ siṃhacarmādi kaṅkaṇaṃ strīkacodbhavam || 9 ||  
  
p. 338)  
  
dravyamāsavatattvāḍhyaṃ bhakṣyaṃ māṃsādikaṃ śive |  
carvaṇaṃ bālamatsyādi mudrā vīṇāravaḥ kathā || 10 ||  
  
maithunaṃ varakāntābhiḥ sarvavarṇasamānataḥ |  
vāmācāra iti proktaḥ sarvasiddhipradaḥ śive || 11 ||  
  
anyathā siddhihāniḥ syānmantrasyāsya maheśvari |  
tasmādvāmaṃ bhajennityaṃ vāma eva parā gatiḥ || 12 ||  
  
dakṣiṇaṃ ca kulaṃ caiva vīraiḥ sādhakasattamaiḥ |  
tyājyaṃ dūrāt kalau devi vāmameva bhajet kalau || 13 ||  
  
kulācāraṃ pravakṣyāmi sevyaṃ yogibhiruttamaiḥ |  
kulastriyaṃ kulaguruṃ kuladevīṃ maheśvari || 14 ||  
  
nityaṃ yat pūjayeditthaṃ sa kulācāra ucyate |  
kulastriyaṃ śive jñātvā nutvā nutvā maheśvari || 15 ||  
  
haṭhādānīya saṃpūjya tathā bhogaṃ vidhāya ca |  
retasā tarpayed devīṃ śrīdurgāṃ cakranāyikām || 16 ||  
  
nīlakaṇṭhaṃ ca vidhinā japaṃ kuryādviśeṣataḥ |  
tatpūrvakaṃ careddhomaṃ kulakāntāṃ vibhūṣayet || 17 ||  
  
pānaiḥ peyaistathā bhakṣyaiḥ santarpya kulayoṣitam |  
pratyahaṃ vai caredevaṃ kulācāra iti smṛtaḥ || 18 ||  
  
ityācāraparaḥ śrīmān kulastrīgurupūjakaḥ |  
vāmācāraparo mantrī muktibhāg bhavitā dhruvam || 19 ||  
  
ityeṣa paṭalo guhyo devyāścācāravallabhaḥ |  
adātavyo'pyabhaktebhyo na prakāśyo mumukṣubhiḥ || 20 ||  
  
iti śrīrudrayāmale tantre śrīdevīrahasye ācāranirūpaṇamekonaṣaṣṭitamaḥ paṭalaḥ   
|| 59 ||  
p. 339)  
  
atha  
  
ṣaṣṭitamaḥ paṭalaḥ |  
  
śrībhairava uvāca |  
  
adhunā kathayiṣyāmi śrīdurgāyā rahasyakam |  
tattvaṃ mantrasya deveśi daśamīpūjanaṃ param || 1 ||  
  
dīkṣāguruḥ śive yastu daśamī sa prakīrtitaḥ |  
pūjanaṃ tasya vakṣyāmi sarvatantreṣu gopitam || 2 ||  
  
dīkṣāṃ gṛhītvā vidhivad guroḥ kulavicakṣaṇāt |  
tadājñāṃ śirasādāya sādhayet svamanuṃ tataḥ || 3 ||  
  
ekadā puṇyadivase muhūrte śubhade tathā |  
gurumānīya deveśi śunyagehe catuṣpathe || 4 ||  
  
śmaśāne vā vane vāpi svagṛhe vāpi pārvati |  
tatra bhūmau likhedyantraṃ yathāvad varṇyate mayā || 5 ||  
  
bindutrikoṇaṃ vasukoṇabimbaṃ vṛttāṣṭapatraṃ śikhivṛttayuktam |  
dharāgṛhaṃ vahnituṭībhirīḍhyaṃ yantraṃ gurordevi mayā pradiṣṭam || 6 ||  
  
sindūreṇa vilikhyātaḥ [ṅ: vilikhyāśu] pūjayeccakramīśvari |  
gaṇeśadharmavaruṇāḥ kuberasahitāḥ śive || 7 ||  
  
pūjyā dvāḥsthāḥ supuṣpaiśca [ṅ: ṣpaiḥ tu] gandhākṣatapuraḥsaraiḥ |  
asitāṅgo ruruścaṇḍo krodheśonmattabhairavau || 8 ||  
  
p. 340)  
  
kapālī bhīṣaṇo devi saṃhāro'rcyo'ṣṭapatrake |  
paramānandanāthaṃ ca prakāśānandanāthakam || 9 ||  
  
śrībhogānandanāthaṃ ca samayānandanāthakam |  
bhuvanānandanāthaṃ ca sumanānandanāthakam [ṅ: śrīsvātmānanda] ||   
10 ||  
  
gaganānandanāthaṃ ca śrīviśvānandanāthakam |  
aṣṭau kulagurūn devi pūjayed vasupatrake || 11 ||  
  
madanānandanāthaṃ ca śrīlīlānandanāthakam |  
maheśvarānandanāthaṃ pūjayedvai trikoṇake || 12 ||  
  
bindau guruṃ ca saṃpūjya gandhākṣataprasūnakaiḥ |  
tatra bindau guruṃ devi sthāpayed bhaktipūrvakam || 13 ||  
  
saṃpūjayet svamūlena dakṣiṇāṃ kālikāṃ yajet [ṅ: bhajet] |  
mahākālaṃ yajet tatra kāmaṃ kāmeśvarīṃ tathā || 14 ||  
  
guruṃ ca paramaṃ devi parāparaguruṃ tathā |  
parameṣṭhiguruṃ caiva svagurormūrdhni pūjayet || 15 ||  
  
saṃpūjya vividhaiḥ puṣpairmālyairābharaṇottamaiḥ |  
dakṣiṇābhirmaheśāni bhakṣyairbhojyaiśca lehyakaiḥ || 16 ||  
  
coṣyaiḥ peyaiśca khādyaiśca baliṃ dattvā ca tarpayet |  
ānandarasasaṃpūrṇaṃ guruṃ dṛṣṭvā [k, kh: buddhayā]   
maheśvari || 17 ||  
  
tato [ṅ: tatra] devi guruṃ natvā prārthayet svamanoratham |  
ya evaṃ pūjayed devi svaguruṃ puṇyavāsare || 18 ||  
  
sa eva bhairavaḥ sākṣādvicared bhuvanatraye |  
gurureva paro mantro gurureva paro japaḥ || 19 ||  
  
gurureva parā vidyā nāsti kiñcidguruṃ vinā |  
  
p. 341)  
  
yasya tuṣṭo gururdevi tasya tuṣṭā maheśvarī || 20 ||  
  
yena saṃtoṣito devi guruḥ sa hi sadāśivaḥ |  
yanna [ṅ: yatra na gurustantraṃ] dṛṣṭyāpi vai brūyādgurustanna   
samācaret || 21 ||  
  
puṇyaṃ vāpuṇyamīśāni tyājyaṃ grāhyaṃ kulārcite |  
gururvadati yat sadyastat kuryāt sādhakottamaḥ || 22 ||  
  
vinā gurūpadeśena na siddhyati kalau manuḥ |  
tasmād guruṃ bhajed bhaktyā toṣayet satataṃ gurum || 23 ||  
  
guroryatra parīvādo nindā yatra pravartate |  
karṇau tatra pidhātavyau no vā dūraṃ palāyanam || 24 ||  
  
gururdevi paro dharmo gurureva parā gatiḥ |  
gurumabhyarcayennityaṃ yena [ṅ: durgā yena] devī prasīdati || 25 ||  
  
itīdaṃ gaśamītattvaṃ sarvāgamarahasyakam |  
sārātsārataraṃ devi gopanīyaṃ mumukṣubhiḥ || 26 ||  
  
itīdaṃ paramaṃ tattvaṃ tattvaṃ sarvasvamuttamam |  
durgārahasyasārāḍhyaṃ guhyaṃ gopyaṃ ca sādhakaiḥ || 27 ||  
  
iti devīrahasyākhyastantro'yaṃ tantrasāgaraḥ |  
sarvasvaṃ me rahasyaṃ me sarvāgamanidhiḥ paraḥ [k, kh: rahasyakaḥ]   
|| 28 ||  
  
śrīdurgāyāstattvabhūto mantrarājamayo dhruvaḥ |  
siddhiprado mahādevi pūjanīyo'sti sādhakaiḥ || 29 ||  
  
śrīdevyuvāca |  
  
bhagavan bhavatā bhaktyā prasādo'yaṃ mayi kṛtaḥ |  
yattvayā varṇitastantraḥ śrīdurgāyāḥ kuleśvara || 30 ||  
  
krītāsmi tava dāsyasmi bhaktāsmi tripurāntaka |  
sarvathā rakṣaṇīyāsmi kimanyat kathayāmi te || 31 ||  
  
p. 342)  
  
śrībhairava uvāca |  
  
idaṃ devīrahasyākhyaṃ tantrarājaṃ maheśvari |  
adātavyamabhaktebhyo durātmabhyo maheśvari || 32 ||  
  
svaputrebhyo'nyaśiṣyebhyo na deyaṃ tu mumukṣubhiḥ |  
idaṃ hi sāraṃ tantrāṇāṃ tattvaṃ sarvasvamuttamam || 33 ||  
  
rahasyaṃ devi durgāyā gopanīyaṃ svayonivat |  
  
iti śrīrudrayāmalatantrāntargata śrīdevīrahasye daśamīvidhinirūpaṇaṃ  
ṣaṣṭitamaḥ paṭalaḥ || 60 ||  
samāptaṃ cedaṃ devīrahasyatantram |  
  
pañcāṅkanandaśaśi (1995) saṃmitavaikrame'bde   
devīrahasyakamaśeṣasutantrasāram |  
śrīrudrayāmalamahābdhimahārgharatnaṃ saṃskṛtya   
śuddhipadapāṭhasumelanādyaiḥ || 1 ||  
  
prācīnahastalikhitānapi jīrṇabhūyogranthān prayatnavaśato'nuvidhṛtya labdhān |  
audāryavīryasubhagatvaguṇasphuracchrī rājādhirāja harisiṃhanṛpānuśiṣṭyā || 2   
||  
  
uccaiḥpadādhikṛtibhājana kākajāti śrīrāmacandravibudhādhikṛtiprabandhe |  
saṃpādya sūri śivanāthasahāyabhājā prākāśi śāstriharabhaṭṭa vipaścitedam ||   
3 ||  
  
p. 343)  
  
atha  
  
pariśiṣṭam |  
  
jvālāmukhīpañcāṅgam |  
  
śrībhairava uvāca |  
  
śṛṇu devi pravakṣyāmi bhairavi [kh: bhairavaprāṇa] prāṇavallabhe |  
jvālāmukhyāstu sarvasvaṃ paṭalaṃ devadurlabham || 1 ||  
  
śrīdevyuvāca |  
  
bhagavaṃstvaṃ hi sarvasya jñātā śāstrasya dhūrjaṭe |  
śrutāni tvanmukhāmbhojād granthāni [kh: tantrāṇi] vividhāni ca || 2 ||  
  
jvālāmukhyā mahāmantraṃ yantraṃ pūjā vidhānataḥ |  
layāṅgaṃ vada me nātha [śīghraṃ pāṭhaḥ]  yadyahaṃ preyasī tava || 3 ||  
  
śrībhairava uvāca |  
  
śṛṇu devi manuṃ yantraṃ layāṅgaṃ bhairaveśvari |  
prayogasādhanaṃ vakṣye gopyād gopyataraṃ mama || 4 ||  
  
idaṃ viśvamaho krūraṃ bhaktihīnaṃ maheśvari |  
ekadā haṃsarūpeṇa manunāhaṃ jagatparam || 5 ||  
  
deveśi sraṣṭumaniśaṃ jvālāmukhyāḥ prasādataḥ |  
jvālāmukhyā tayā mantro varṇito nāmamātrataḥ [kh: nāda] || 6 ||  
  
tadā prabhṛti tanmantrājjagatsthāvarajaṅgamam |  
sṛjāmi saṃhariṣyāmi rakṣāmi ca divāniśam || 7 ||  
  
p. 344)  
  
yasyā mantraprabhāveṇa prāptamaiśvaryamuttamam |  
jvālāmukhī jaganmātā saiva syāt triguṇātmikā || 8 ||  
  
sattvena sṛjyate viśvaṃ rajasā caiva pālyate |  
tamasā jīryate [kh: līyate] yasyā guṇatrayaprabhāvataḥ || 9 ||  
  
trilokajananī mātā saiva me'pīṣṭadevatā |  
tasyā yantraṃ ca mantraṃ ca dhyānaṃ layāṅgasaṃyutam || 10 ||  
  
prayogān parameśāni śṛṇu tvaṃ sāvadhānataḥ |  
tatrādau tu manūddhāraṃ sarvāgamaviniścitam || 11 ||  
  
pravakṣyāmi mahādevi na prakāśyaṃ mumukṣubhiḥ |  
ādau praṇavamuddhṛtya māyāṃ ca kamalāṃ tathā || 12 ||  
  
jvālāmukhi mametyatra sarvaśatrūn samuccaret |  
bhakṣaya dvayamuddhṛtya kūrcaṃ turagasaṃyutam || 13 ||  
  
ṭhadvayena samāyukto jvālāmukhyā hyayaṃ manuḥ |  
mantro'yaṃ parameśāni kalāvīpsitadāyakaḥ || 14 ||  
  
brahmahatyā gurorhatyā śtrīhatyābhakṣyabhakṣaṇam |  
agamyagamanaṃ pāpaṃ mātṛ svasṛgamodbhavam [kh:   
hatyāsamudbhavam] || 15 ||  
  
tat kṣālayati mantro'yaṃ devi satyaṃ na saṃśayaḥ |  
adhunā śṛṇu deveśi yantroddhāraṃ parātparam || 16 ||  
  
bhuktidaṃ muktidaṃ gopyaṃ gītavāditratoṣitam |  
ānandasundaraṃ stutyaṃ yantroddhāraṃ bravīmyaham || 17 ||  
  
matsarvasvaṃ na deṣṭavyaṃ sārātsārottamottamam |  
ādau ṣaṭkoṇamuddhṛtya cordhvarekhāṃ nikarṣayet || 18 ||  
  
adhorekhāṃ samākṛṣya pārśvābhyāṃ ca nikarṣayet |  
adhorekhāṃ kṣipedūrdhvamūrdhvarekhāṃ kṣipedadhaḥ || 19 ||  
  
p. 345)  
  
madhye kuryāt trikoṇaikaṃ nyasedbinduṃ śivālayam |  
madhye yat tu trikoṇaṃ syāt sundarībhavanaṃ smṛtam || 20 ||  
  
ūrdhvatrikoṇamanyat syād dakṣiṇākālikālayam |  
madhye trikoṇabindau śrījvālāmukhyā mahālayam || 21 ||  
  
tato vṛttaikamālikhya likhedaṣṭāramuttamam |  
ṣoḍaśāraṃ samuddhṛtya vṛttaikopari pārvati || 22 ||  
  
vṛttatrayaṃ punarnyasya likhed bhūpurakaṃ punaḥ |  
jvālāmukhyā idaṃ yantraṃ trailokyoddharaṇakṣamam || 23 ||  
  
na deṣṭavyo'nyaśiṣyebhyo diṣṭvā tu brahmahā bhavet |  
layāṅgaṃ śṛṇu deveśi brahmaviṣṇusamarcitam || 24 ||  
  
yantrarājasya deveśi samāsena yathārthataḥ |  
gaṇeśo dharmarājaśca vāsukirnarasiṃhakaḥ || 25 ||  
  
caturdvāreṣu saṃpūjyāścatvāro dvārapālakāḥ |  
pūrve ca gaṇanāthastu dakṣiṇe dharmarājakaḥ || 26 ||  
  
paścime vāsukiḥ pūjya uttare narasiṃhakaḥ |  
tato'ṣṭadvayapatreṣu pūjyā jvālāśca ṣoḍaśa || 27 ||  
  
vāmāvartakramād devi nānāpūjāphalaṃ labhet [kh: nanu pūjāphalaṃ   
haret] |  
vāruṇī caiva vātyālī vārāhī kulasundarī || 28 ||  
  
kūvarī [kh: kūrvarī] kulikā kuṇṭhī kutsitā kuṭilā kuhūḥ |  
kuntī kumbheśvarī kuntā kūcarī kāruṇī kṛtiḥ || 29 ||  
  
iti ṣoḍaśa jvālāḥ syustasyāstu sakalāṅgagāḥ |  
tato'ṣṭadalapatreṣu pūjyā hyaṣṭau tu kanyakāḥ || 30 ||  
  
māyā ca mohinī caiva bālā ca bhagarūpiṇī |  
bhagāvāsā ca bhīruṇḍā mṛḍānī baindaveśvarī || 31 ||  
  
p. 346)  
  
aṣṭau kanyāḥ samākhyātāḥ saṃpūjyāścāṣṭapatrake |  
tatastu jvālāmukhyāstu sukhadā [kh: mukhagā] daśa pārvati || 32 ||  
  
vāmāvartakrameṇaiva pūjāsiddhirbhaved dhruvam |  
brāhmī ca śāmbhavī durgā vārāhī kulakāminī || 33 ||  
  
nārasiṃhī ca kaumārī mātaṅgī bhadrakālikā |  
ugratārā samākhyātā jvālādaśakalā imāḥ || 34 ||  
  
saṃpūjyā daśapatreṣu sādhakaiśca susiddhaye |  
tata ūrdhve samabhyarcya devīṃ tripurasundarīm || 35 ||  
  
tanmadhye'dhaḥsthitā pūjyā devī dakṣiṇakālikā |  
tanmadhye pūjanīyā ca devī jvālāmukhī tathā || 36 ||  
  
jvalinī jaṭinī caiva jātī jālandharī tathā |  
bindau trikoṇamadhyasthe yantrasya parameśvarī || 37 ||  
  
devyāścāyudhapūjāṃ ca kuryācca caturaśrake |  
yantramadhyasthite devi caturaśre vidiggate || 38 ||  
  
abhayaṃ varadaṃ padmaṃ pāśaṃ (śaraṃ) saṃpūjayet sudhīḥ |  
īśānānukrameṇaiva pūjayedāyudhāṃstathā || 39 ||  
  
layāṅgamiti te proktaṃ dhyānaṃ śṛṇu maheśvari |  
dhyātvā devīṃ mahādevi mantrī syād bhairavopamaḥ || 40 ||  
  
jvālāparvatasaṃsthitāṃ trinayanāṃ pīṭhatrayādhiṣṭhitāṃ   
jvālāḍambarabhūṣitāṃ suvadanāṃ nityāmadṛśyāṃ [kh:   
nityāsadaśyāṃ] janaiḥ |  
ṣaṭcakrāmbujamadhyagāṃ varaśarāmbhojābhayān bibhratīṃ cidrūpāṃ   
sakalārthadīpanakarīṃ jvālāmukhīṃ naumyaham || 41 ||  
  
udyacchītakarāṃśusaṃnibhamukhīmāpīnatuṅgastanīṃ sadyaḥ   
phullasarojapāśamamalaṃ vāme kare vibhratīm |  
  
p. 347)  
  
dakṣe'bhītivarau trivarṇavilasadgātrāṅgayaṣṭiṃ parāṃ   
rudrābjasthatrikoṇamadhyavigatāṃ jvālāmukhīmāśraye || 42 ||  
  
śītāṃśudyutisannibhāṃ śaśikalācūḍāṃ trinetrāṃ śivāṃ   
dviḥṣaṭkārasarojapīṭhavigatāṃ mādhvīrasāghūrṇitām |  
tryarṇodbhāsitasarvagātralatikāṃ jvālādikanyākulāṃ [kh: kālīkulāṃ]   
rajyatpādayugāṃ trilokajananīṃ jvālāmukhīṃ naumyaham || 43 ||  
  
iti dhyānatrayaṃ proktaṃ tantramantraviniścitam |  
prayogān śṛṇu deveśi śrutvā gopyatamān kuru || 44 ||  
  
stambhanaṃ mohanaṃ caiva māraṇākarṣaṇe tathā |  
vidveṣaṇaṃ vaśīkāramuccāṭanamataḥ param || 45 ||  
  
mauktikaṃ śāntikaṃ caiva pauṣṭikaṃ paramādbhutam |  
śṛṇuṣvāvahitā bhūtvā yena jvālā prasīdati || 46 ||  
  
ravāvutthāya muhūrte brāhme vā cārdharātrake |  
gatvā nadītaṭaṃ kuryādyathā naimittikīṃ kriyām || 47 ||  
  
snānasandhyāvidhiṃ kuryājjapamaṣṭottaraṃ caret |  
jvālādevyā manuṃ japtvā vrajet pretālayaṃ tataḥ || 48 ||  
  
tata ānīya deveśi bhasmamuṣṭiṃ ca sādhakaḥ |  
nikhanet kuṇḍamekaṃ tu trikoṇaṃ sādhakottamaḥ || 49 ||  
  
bhasmamuṣṭiṃ ca tatkuṇḍe kṣiptvā homaṃ samācaret |  
ghṛtena tilatailena pāyasena sureśvari || 50 ||  
  
mūlena cācareddhomaṃ yāvanmādhyāhnikaṃ bhavet |  
tasyopari pated daṇḍamaiṣikaṃ parameśvari || 51 ||  
  
homaṃ saṃpādya [kh: saṃpādayed devi] deveśi kuryāt karma paraṃ   
sudhīḥ |  
ardharātre samutthāya bhasmānīya ca lepayet || 52 ||  
  
p. 348)  
  
aṅgeṣu sādhako dhīmāṃllalāṭe tilakaṃ caret |  
prabhāte tu vrajenmantrī sabhāmadhye sureśvari || 53 ||  
  
tasya darśanamātreṇa indro jīvaḥ pitāmahaḥ |  
stambhavāgbhagavān viṣṇurbhaviṣyati na saṃśayaḥ || 54 ||  
  
maṅgale'hni samutthāya madhyāhne vārdharātrake |  
ānīya nūtanaṃ kumbhaṃ pūrayet payasā priye || 55 ||  
  
tasminmadhye caret pūjāṃ jvālāmukhyā maheśvari |  
mantrī dināṣṭakaṃ tāvad gandhārghyakusumaistathā || 56 ||  
  
prāpte'nyamaṅgaladine dadyānmantrī baliṃ śubham |  
kukkuṭaṃ ca maheśāni tadraktaṃ ca ghaṭe kṣipet || 57 ||  
  
tato mūlena naivedyaṃ dattvā snānaṃ samācaret |  
tena kumbhasya nīreṇa sādhako mantrasādhakaḥ || 58 ||  
  
karmaṇā manasā vācā mohayed bhuvanatrayam |  
sarvajñasya mamāpyeṣa kariṣyatyanyathā dhruvam [kh: drutam] || 59 ||  
  
anyadā śanivāre tu gatvā pretālayaṃ śive |  
saśivāṃ devatāṃ dhyātvā kuryāt snānamanuttamam || 60 ||  
  
tato'ṣṭottaravāraikaśatamāvartya mālayā |  
yoṣinmūrtiṃ vidhāyaiva tyajedretaḥ prayatnataḥ || 61 ||  
  
retasaścopari kṣaudraṃ kṣiptvā madyaṃ kṣipet sudhīḥ |  
stanyaṃ saṃkṣipya viśveśi gomūtramupari kṣipet || 62 ||  
  
naramūtraṃ ca saṃkṣipya kharamūtraṃ ca niḥkṣipet |  
gajamūtraṃ tathā madhye mīnamāṃsaṃ maheśvari || 63 ||  
  
tilatailaṃ ca lavaṇamāraṇālasamanvitam |  
ghaṭaṃ saṃpūrya vidhivat sādhakaḥ pretamandire || 64 ||  
  
p. 349)  
  
bhūmau kṣiptvā cirennityaṃ japedaṣṭottaraṃ śatam |  
māsamekaṃ samullaṅghya dattvā māhiṣikaṃ balim || 65 ||  
  
tato viracayeddhomaṃ pāyasena ca sarpiṣā |  
tathā virīphalaṃ hutvā juhuyācca harītakīm || 66 ||  
  
tato māse gate devi sādhako mantrasādhakaḥ |  
ghaṭaṃ niṣkarṣayedbhūmau praṇamya śirasā punaḥ || 67 ||  
  
japedekasahasraṃ tu mūlamantraṃ yathārthataḥ |  
ardharātre ripornāma gṛhītvā tu catuṣpathe || 68 ||  
  
kumbhaṃ ca sādhako bhindyāt sadyaḥ śatrurmariṣyati |  
athākarṣaṇakaṃ vakṣye prabhāte guruvāsare || 69 ||  
  
gatvā rahaḥsthalaṃ devi kuryānnaimittikīṃ kriyām |  
tataḥ kṣīraṃ samānīya māhiṣyastanyameva ca || 70 ||  
  
ekīkṛtya careddhomaṃ sarpiṣā pāyasena ca |  
kṛtvā caiva priyābhogaṃ retaḥ kṣīre viniḥkṣipet || 71 ||  
  
homayet puṣpasaṅghātaṃ pītaṃ raktaṃ ca pāṇḍuram |  
anyedyuratha deveśi śītalaṃ bhasma coddharet || 72 ||  
  
yojayedretasā sākaṃ kṣipenmantrī catuṣpathe |  
urvaśī svargasaṃsthāpi prātaḥ prādurbhaviṣyati || 73 ||  
  
candravāre samutthāya gatvā pretālayaṃ sudhīḥ |  
madhyāhne nūtane kumbhe kṣiped bhasmāsthisañcayam || 74 ||  
  
ghaṭamācchādya vastreṇa kṣiped bhūmau ca māntrikaḥ |  
japed dināṣṭakaṃ yāvad mūlamantramanusmaran || 75 ||  
  
aṣṭame divase prāpte kumbhamākṛṣya [kh: ākṣipya] māntrikaḥ |  
ardharātre ripordvāri ghaṭaṃ tat sphoṭayecchanaiḥ || 76 ||  
  
p. 350)  
  
pādaprahāradaśabhiḥ śatrorvidveṣaṇaṃ bhavet |  
budhavāre sunakṣatre pañcagavyaṃ samānayet || 77 ||  
  
liptvā bhūmiṃ trikoṇaṃ tu kuṇḍaṃ likhya mahāmanum |  
tanmadhye pūrayedyantraṃ homayenmūlajākṣaraiḥ || 78 ||  
  
baliṃ dattvā biḍālaṃ ca sādhako mūlamantrataḥ |  
japet saptasahasraṃ tu sāṅgaṃ ca vidhivannaraḥ || 79 ||  
  
yasya nāma ca saṅgṛhya striyo vā puruṣasya ca |  
saptavāraṃ surendro'pi vaśībhavati nānyathā || 80 ||  
  
brahmādyā nirjarāḥ sarve rambhādyā hyapsarogaṇāḥ |  
vaśamāyānti deveśi mantrasyāsya prasādataḥ || 81 ||  
  
śanivāre kharaṃ kṛṣṇaṃ vanaṃ gatvā niśīthake |  
yantraṃ saṃpūjya tasyāgre baliṃ dadyāt svamūlataḥ || 82 ||  
  
japaṃ ca daśasāhasraṃ kṛtvā kuṇḍaṃ khanet pathi |  
tadraktaṃ homayet sarpiḥ śatrornāma samuccaret || 83 ||  
  
tenaiva sarvaripavaḥ saṃkṣayaṃ yāntyasaṃśayaḥ |  
śubhe'hni śubhanakṣatre gatvā sindhutaṭe śubhe || 84 ||  
  
mūlenaivācareddhomaṃ śamīpatraistu sādhakaḥ |  
stanyādikṣīrakhaṇḍādyaiḥ sarpiṣā daddaśāṃśataḥ || 85 ||  
  
homaṃ saṃpādya deveśi dadyāt pūrṇāhutiṃ tataḥ |  
tasmācca jāyate puṣṭirdevānāmapi durlabhā || 86 ||  
  
idaṃ paṭalamākhyātaṃ jvālāyā hyuttamaṃ mayā |  
rahasyaṃ paramaṃ devi sarvasvaṃ sāramuttamam || 87 ||  
  
durlabhaṃ tridive devi na dātavyaṃ hi kasyacit |  
nindakāya ca duṣṭāya dveṣiṇe bhaktivarjite |  
gopyaṃ guptatamaṃ bhūmau kalāviṣṭaphalapradam || 88 ||  
  
p. 351)  
  
iti śrīrudrayāmale tantre daśavidyārahasye śrījvālāmukhīpaṭalaṃ ||  
atha pūjāpaddhatiḥ |  
  
adhunā devi vakṣyāmi jvālāpaddhatimuttamām |  
gadyapadyamayīṃ guhyāṃ koṭiyajñaphalapradām || 1 ||  
  
prātaḥ kṛtyamakṛtvā tu śrījvālāṃ pūjayet tu yaḥ |  
tasya pūjā ca viphalā śaucahīnā yathā kriyā || 2 ||  
  
tatrādau śrīmānsādhako brāhme muhūrte śayanatalādutthāya karacaraṇamukhāni   
prakṣālya nijāsane samupaviśya nijaśirasi   
śvetavarṇādhomukhasahasradalakamalakarṇikāntargata    
candramaṇḍalasiṃhāsanopari niṣaṇṇaṃ svaguruṃ śuklavarṇaṃ   
śuklālaṅkārabhūṣitaṃ jñānānandamuditamānasaṃ saccidānandavigrahaṃ   
caturbhujaṃ jñānamudrāpustakavarābhayakaraṃ trinayanaṃ   
prasannavadanekṣaṇaṃ sarvadevadevaṃ paramaśivasvarūpaṃ vāmāṅge   
vāmahastadhṛtakamalayā raktavasanābharaṇayā svapriyayā   
dakṣiṇabhujenāliṅgitaṃ śāntaṃ suprasannaṃ dhyātvā   
taccaraṇakamalayugalavigaladamṛtadhārayā svātmānaṃ plutaṃ vibhāvya   
mānasopacārairārādhayet | yathā- laṃ bhūmyātmakaṃ gandhaṃ samarpayāmi   
namaḥ | haṃ ākāśātmakaṃ puṣpaṃ0 | yaṃ vāyvātmakaṃ dhūpaṃ0 | raṃ   
vahnyātmakaṃ dīpaṃ0 | vaṃ amṛtātmakaṃ nānānaivedyaṃ0 | saṃ sarvātmakāni   
phalamūlatāmbūlāni samarpa0 | oṃaiṃhrīṃśrīṃ hasakhaphreṃ   
hasarakṣamalavaya-ūṃ sahakhaphreṃ sahakṣamalavaraya-ūṃ hasauṃ   
śauṃ śrīmacchrīamukānandanāthaśrīpādukāṃ śrīamukāmbāśrīpādukāṃ   
pūjayāmi namaḥ iti daśadhā vimṛśya manasā daṇḍavatpraṇāmaṃ kuryāt ||   
  
sahasradalapaṅkaje sakalaśītaraśmiprabhaṃ varābhayakarāmbujaṃ   
vimalagandhapuṣpāmbaram |  
  
p. 352)  
  
prasannavadanekṣaṇaṃ sakaladevatārūpiṇaṃ smarecchirasi haṃsagaṃ   
tadabhidhānapūrvaṃ gurum || 1 ||  
  
iti dhyātvā praṇāmamantrān paṭhet |  
  
namāmi sadguruṃ śāntaṃ pratyakṣaṃ śivarūpiṇam |  
śirasā yogapīṭhasthaṃ muktikāmārthasiddhaye || 2 ||  
  
śrīguruṃ paramānandaṃ vandāmyānandavigraham |  
yasya sānnidhyamātreṇa cidānandāyate param || 3 ||  
  
ajñānatimirāndhasya jñānāñjanaśalākayā |  
cakṣurunmīlitaṃ yena tasmai śrīgurave namaḥ || 4 ||  
  
akhaṇḍamaṇḍalākāraṃ vyāpte yena carācaram |  
tatpadaṃ darśitaṃ yena tasmai śrīgurave namaḥ || 5 ||  
  
gururbrahmā gururviṣṇurguruḥ sākṣānmaheśvaraḥ |  
gurureva jagatsarvaṃ tasmai śrīgurave namaḥ || 6 ||  
  
namaste nātha bhagavañchivāya gururūpiṇe |  
vidyāvatārasaṃsiddhyai svīkṛtānekavigraha || 7 ||  
  
navāya navarūpāya paramārthaikarūpiṇe |  
sarvājñānatamobhedabhānave ciddhanāya te || 8 ||  
  
svatantrāya dayākḷptavigrahāya parātmane |  
paratantrāya bhaktānāṃ bhavyānāṃ bhavyarūpiṇe || 9 ||  
  
prakāśināṃ prakāśāya vivekāya vivekinām |  
jñānināṃ jñānarūpāya vimarśāya vimarśinām || 10 ||  
  
purastāt pārśvayoḥ pṛṣṭhe namaskuryāmuparyadhaḥ |  
sadā saccittarūpeṇa vidhehi bhavadāsanam || 11 ||  
  
iti śrīguruṃ praṇamya suprasannaṃ vibhāvya manasā tadājñāṃ gṛhītvā  
  
p. 353)  
  
mūlādhāre svarṇavarṇacaturdalakamalakarṇikāntargatatrikoṇacakrāntargata-  
परां] परां शक्तिं कुण्डलिनीमुद्यद्दिनकरसहस्रभास्वरां   
विद्युत्कोटिसन्निभां सकलमन्त्रमातरं   
पञ्चाशद्वर्णविग्रहामष्टात्रिंशत्कलारूपिणीं सर्वप्राणिजीवां   
त्रिधामधामानं सर्पाकारामूर्ध्वमुखीं सार्धत्रिवलयां   
बिसतन्तुतनीयसीं सुप्तां विभाव्य गुरूपदिष्टनिजसहजनादेन सचैतन्यां   
विधाय तत्र चतुर्दलेषु वं नमः शं नमः षं नमः सं नमः इति   
पत्रेषु प्रादक्षिण्येन मध्ये मूलेन च सम्पूज्य हंसः इति मन्त्रेण   
सर्वत्रोत्थाप्य ततो विद्रुमवर्णे स्वाधिष्ठाने लिङ्गमूले षड्दलकमले तां   
नीत्वा तत्र बं नमः भं नमः मं नमः यं नमः रं नमः लं   
नमः इति पत्रेषु मध्ये मूलेन च सम्पूज्य ततो मणिपूरके नाभौ नीलवर्णे   
दशदलकमले तां नीत्वा तत्र डं नमः ढं नमः णं नमः तं नमः   
थं नमः दं नमः धं नमः नं नमः पं नमः फं नमः इति   
पत्रेषु मध्ये मूलेन च सम्पूज्य ततो वक्षस्यनाहते पिङ्गलवर्णे   
द्वादशदलकमले तां नीत्वा तत्र कं नमः खं नमः गं नमः घं   
नमः ङं नमः चं नमः छं नमः जं नमः झं नमः ञं   
नमः टं नमः ठं नमः इति पत्रेषु मध्ये मूलेन च सम्पूज्य ततो   
विशुद्धौ कण्ठे धूम्रवर्णे षोडशदलकमले तां नीत्वा तत्र अं नमः आं   
नमः इं नमः ईं नमः उं नमः ऊं नमः ऋं नमः ॠं नमः   
ऌं नमः ॡं नमः एं नमः ऐं नमः ॐ नमः औं नमः अं   
नमः अः नमः इति पत्रेषु मध्ये मूलेन च सम्पूज्य तत आज्ञाचक्रे   
भ्रूमध्ये विद्युद्वर्णे द्विदलकमले तां नीत्वा तत्र हं नमः क्षं नमः इति   
पत्रयोर्मध्ये मूलेन च सम्पूज्य ततो ब्रह्मरन्ध्रगतद्वादशान्तचक्रं   
प्रापय्य तत्र सहस्रदलकमलकर्णिकान्तवर्तिबिन्दुरूपतेजोमयपरमशिवेन   
सहैकतां नीत्वा ततः स्रवता परमामृतेन तां सन्तर्प्य तत्र   
नादश्रवणतत्परो मुहूर्तं लयं विभाव्य ततोऽवरोहे सर्वत्र सोऽहमिति   
मन्त्रेण कमलात्कमलेऽवरोह्यमाणामाज्ञाचक्रादिक्रमेण तेषु तेषु कमलेषु   
तैस्तैरक्षरैः सम्पूज्यमानां तत्तदाधार तत्तद्धातु तत्तद्वर्ण   
तत्तदधिदेवताः सन्तर्पयन्तीं मूलाधारं प्रापय्य तत्रैव स्वस्थाने   
संस्थापयेत् । इत्यारोहावरोहक्रमेण परां शक्तिं कुण्डलिनीं ध्यात्वा   
  
प्। ३५४)  
  
प्रकाशमानां प्रथमे प्रयाणे प्रतिप्रयाणेऽप्यमृतायमानाम् ।  
अन्तःपदव्यामनुसञ्चरन्तीमानन्दरूपामबलां प्रपद्ये ॥  
  
इति स्तुत्वा  
  
नाहमस्मि न चान्योऽस्ति ध्येयं चात्र न विद्यते ।  
आनन्दपदसंलीनं मनः समरसीगतम् ।  
  
अहं देवी न चान्योऽस्ति ब्रह्मैवाहं न शोकभाक् ।  
सच्चिदानन्दरूपोऽहं स्वात्मानमिति चिन्तयेत् ॥   
  
इति संस्मृत्य गुरूपदेशपूर्वं सूक्ष्मध्यानेनैवानेन   
स्वेष्टदेवतास्थूलध्यानं कुर्यात् । तत्तेजसा व्याप्तं स्वदेहं विचिन्त्य   
तत्तेजसैव परिणतां स्वहृदयकमले स्वाभेदेन श्रीपरदेवतां ध्यात्वा   
प्राणायामत्रयं कुर्यात् । तद्विधिर्यथा तत्र विहितपद्माद्यासनो   
मूलाधारार्पितचित्तवृत्तिर्मूलं प्रणवं वा षोडशवारमुच्चरन्   
दक्षाङ्गुष्ठेन दक्षनासापुटं निरुध्य वामेन पुटेन पवनं पूरयेत् ।   
ततस्तमेव चतुष्षष्टिवारमुच्चरन् दक्षानामाकनिष्ठाभ्यां वामं पुटं   
च दृढं निरुध्य द्वाभ्यां पवनं कुम्भयेत् । ततस्तमेव   
द्वात्रिंशद्वारमुच्चरन् वामं पुटं तथैव निरुध्य दक्षिणेन पुटेन   
पवनं शनैः शनै रेचयेदित्येकः प्राणायामः । एष एव विपर्ययेण   
क्रियमाणो द्वितीयः । प्रथमवत् तृतीयः । इत्थं प्राणायामत्रयेण   
निरस्तसकलकलुषं स्वदेहं देवताराधनयोग्यं विभाव्य स्वमूलविद्याया   
ऋष्यादिस्मरणं विदधीत । यथा- अस्य श्रीज्वालामुखीमन्त्रराजस्य   
श्रीवैश्वानर ऋषिः अनुष्टुप् छन्दः श्रीज्वालामुखी देवता ह्रीं बीजं श्रीं   
शक्तिः हूं कीलकं चतुर्वर्गसाधनार्थे जपे विनियोगः इति स्मृत्वा न्यसेत् ।   
श्रीवैश्वानरऋषये नमः शिरसि अनुष्टुप्छन्दसे नमो मुखे   
श्रीज्वालामुखीदेवतायै नमो हृदि ह्रीं बीजाय नमो गुह्ये श्रीं शक्तये   
नमः पादयोः हूं कीलकाय नमो नाभौ जपे विनियोगाय नमः सर्वाङ्गेषु ।   
इति ऋष्यादिन्यासः । ॐह्रांश्रां अङ्गुष्ठाभ्यां नमः ॐह्रींश्रीं   
तर्जनीभ्यां स्वाहा ॐह्रूंश्रूं मध्यमाभ्यां वषट् ॐह्रैंश्रैं   
अनामिकाभ्यां हुं ॐह्रौंश्रौं कनिष्ठिकाभ्यां वौषट् ॐह्रःश्रः   
करतलकरपृष्ठाभ्यां फट् । एवं हृदयादिन्यासः । इति   
करषडङ्गन्यासं विधाय स्वहृदयकमले स्वाभेदेन   
श्रीभैरवभैरव्यौ ध्यायेत् । यथा-   
  
प्। ३५५)  
  
त्रिनेत्रमिन्द्वर्धकिरीटरत्नं कल्पान्तसूर्यप्रभमिन्दुहासम् ।  
वृषासनं शूलकपालहस्तं वन्दे महादेवमहं चिदीशम् ॥ १ ॥  
  
ज्वालापर्वतसंस्थितां त्रिनयनां पीठत्रयाधिष्ठितां   
ज्वालाडम्बरभूषितां सुवदनां नित्यमदृश्यां जनैः ।  
षट्चक्राम्बुजमध्यगां वरशराम्भोजाभयान् बिभ्रतीं चिद्रूपां   
सकलार्थदीपनकरीं ज्वालामुखीं नौम्यहम् ॥ २ ॥  
  
इति ध्यात्वा मानसोपचारैराराध्य ओमिति सेतुं हृदि दशधा विन्यस्य स्त्रीमिति   
महासेतुं विशुद्धौ सहस्रारे च दशधा विन्यस्य ॐअम्मूलं   
ऐंअंआमित्यादि क्षः इत्यन्तम् । ओमिति मणिपूरके निर्वाणं दशधा जपेत् । ततो   
मन्त्रसंस्कारं कुर्यात् । यथा श्रींॐ ज्वालामुखि मम सर्वशत्रून् भक्षय   
२ हूं फट् स्वाहा ह्रीं इति त्रिर्जपेत् इत्युत्कीलनम् । हूंॐह्रींश्रीं ज्वालामुखि   
मम सर्वशत्रून् भक्षय २ स्वाहा इति त्रिःसञ्जीवनम् । चञ्छञ्जं मूलं   
झञ्ञं इति त्रिर्जपेत् इति तौटिल्यम् । ॐह्रींश्रीं ज्वालामुखि भैरवशापं   
मोचय २ हूं फट् स्वाहा इति शापहरीं दशधा जपेत् । ॐह्रींश्रीं   
कुरुकुल्लायै स्वाहा इति कुरुकुल्लां दशधा जपेत् । ॐह्रींश्रीं नमो   
ज्वालामुख्यस्त्राय दहदह दुरितं हूं फट् हन २ कीलान् स्वाहा ज्वालामुखीं   
ह्रीं स्वाहा इत्यस्त्रमन्त्रं त्रिर्जपेत् । ॐ मूलं ॐ   
इत्यशौचद्वयनिवारणार्थं सप्तधा जपेत् । ॐज्वालामुख्यै विद्महे ह्रीं   
जगद्भक्षिण्यै धीमहि श्रीं तन्नो ज्वाले प्रचोदयात् इति मूलगायत्रीं दशधा   
जप्त्वा मालामादाय ॐ मां माले महामाले सर्वशक्तिस्वरूपिणि ।   
चतुर्वर्गस्त्वयि न्यस्तस्तस्मान्मे सिद्धिदा भव ॥ ॐह्रीं सिद्ध्यै नमः इति   
मनसा गन्धादिना तां सम्पूज्य ॐगं अविघ्नं कुरु माले त्वं   
सर्वभावेषु सर्वदा । इति मनसा पूजितां दक्षकरेण मालामादाय शिरसि   
श्रीगुरुं शुक्लवर्णं कण्ठे स्वर्णवर्णां मूलविद्यां हृदि श्रीपरदेवीं   
यथोक्तरूपां ध्यायन् यथाशक्ति जपं कृत्वा जपान्ते  
  
त्वं माले सर्वदेवानां प्रीतिदा शुभदा भव ।  
शुभं कुरुष्व मे भद्रे यशो वीर्यं च सर्वदा ॥  
  
इति पठित्वा मालां शिरसि संस्थाप्य ॐह्रांह्रौं महादेवाय नमः इति   
भैरवमन्त्रं यथोक्तविधिना सञ्जप्य मूलं ससम्पुटं त्रिर्जप्त्वा पुनरपि  
  
प्। ३५६)  
  
प्राणायामादिन्यासान् विधाय  
  
गुह्यातिगुह्यगोप्त्री त्वं गृहाणास्मत्कृतं जपम् ।  
सिद्धिर्भवतु मे देवि त्वत्प्रसादान्महेश्वरि ॥  
  
इत्यनेन तेजोमयं जपं श्रीदेवीवामहस्ते समर्प्य योनिमुद्रया प्रणमेत् ।  
  
प्रातः प्रभृति सायान्तं सायादि प्रातरन्ततः ।  
यत्करोमि जगद्योने तदस्तु तव पूजनम् ॥  
  
इति निजकृत्यं समर्प्य स्वकार्यानुष्ठानाय  
  
त्रैलोक्यचैतन्यमयि सुरेशि श्रीज्वालिके त्वच्चरणाज्ञयैव ।  
प्रातः समुत्थाय तव प्रियार्थं संसारयात्रामनुवर्तयिष्ये ॥  
  
संसारयात्रामनुवर्तमानं ज्वालामुखि त्वच्चरणाज्ञयालम् ।  
स्पर्धातिरस्कारकलिप्रमादभयानि मां माभिभवन्तु मातः ॥  
  
जानाम्यधर्मं नच मे निवृत्तिर्जानामि धर्मं नच मे प्रवृत्तिः ।  
त्वया हृषीकेशि हृदिस्थयाहं यथा नियुक्तोऽस्मि तथा करोमि ॥   
  
इति श्रीदेव्याज्ञां प्रार्थ्य मूलाधारादिद्वादशान्तचक्रपर्यन्तस्थिताभ्यो   
महागणपतिप्रभृतिदेवताभ्यः श्रीगुरूपदेशज्ञातं   
सहजसिद्धमजपाजपं सङ्कल्प्य समर्पयेत् । यथा अद्य   
पूर्वेद्युरहोरात्राचरितमुच्छ्वासनिःश्वासात्मकं   
षट्शताधिकमेकविंशतिसहस्रसङ्ख्याकमजपाजपं मूलाधार   
स्वाधिष्ठानमणिपूरानाहत विशुद्धाज्ञा ब्रह्मरन्ध्रेषु चतुर्दल षड्दल   
दशदल द्वादशदलषोडशदल द्विदल सहस्रदलेषु   
स्वर्णविद्रुमनीलपिङ्गलधूम्रविद्युत्कर्बुरवर्णेषु स्थिताभ्यो   
गणपतिब्रह्मविष्णुरुद्र जीवात्मपरमात्मश्रीगुरुपादुकाभ्यो यथा   
भागशः समर्पयामि इति स्मृत्वा कृताञ्जलिर्न्यसेत् । यथा ॐऐंह्रींश्रीं   
मूलाधारचक्रस्थाय श्रीगणपतये अजपाजपानां षट्शतानि समर्पयामि   
नमः । ४। स्वाधिष्ठानचक्रस्थाय ब्रह्मणेऽजपाजपानां षट्सहस्राणि   
समर्प० । ४। मणिपूरचक्रस्थाय विष्णवेऽजपाजपानां षट्सहस्राणि   
समर्पया० । ४। अनाहतचक्रस्थाय रुद्रायाजपाजपानां षट्सहस्राणि   
समर्पया० । ४। विशुद्धचक्रस्थाय जीवात्मनेऽजपाजपानां सहस्रं   
समर्पया० । ४। आज्ञाचक्रस्थाय परमात्मनेऽजपाजपानां सहस्रं समर्प० ।   
४। सहस्रदलकमलकर्णिकामध्यवर्तिन्यै  
  
प्। ३५७)  
  
श्रीगुरुपादुकायै अजपाजपानां सहस्रं समर्पयामि नमः । इत्यजपाजपं   
समर्प्य अजपामन्त्रेण प्राणायामं कृत्वा सङ्कल्पं कुर्यात् । यथा-   
  
ॐअस्य श्रीअजपागायत्रीमन्त्रस्य हंस ऋषिः अव्यक्तगायत्रीछन्दः   
श्रीपरमात्मा परमहंसो देवता हं बीजं सः शक्तिः सोऽहं कीलकं   
ॐकारस्तत्त्वं उदात्तः स्वरः नभः स्थानं हैमो वर्णः मम   
मुक्तिसाधनार्थे अजपाजपे विनियोगः । ४। हंसऋषये नमः शिरसि । ४।   
अव्यक्तगायत्रीच्छन्दसे नमो मुखे । ४। श्रीपरमहंसदेवतायै नमो हृदि ।   
४। हं बीजाय नमो गुह्ये । ४। सः शक्तये नमः पादयोः । ४। सोऽहं कोलकाय   
नमो नाभौ । ४। ॐकारतत्त्वाय नमो हृदये । ४। उदात्तस्वराय नमः कण्ठे   
। ४। नभसे स्थानाय नमो मुर्ध्नि । ४। हैमाय वर्णाय नमः सर्वाङ्गेषु इति   
विन्यस्य मम मोक्षार्थेऽजपाजपे विनियोगः इति कृताञ्जलिः पठेत् । इति   
ऋष्यादिन्यासः । ४। ह्सां सूर्यात्मने स्वाहा अङ्गुष्ठाभ्यां नमः । ४। ह्सीं   
सोमात्मने स्वाहा तर्जनीभ्यां स्वाहा । ४। ह्सूं निरञ्जनात्मने स्वाहा   
मध्यमाभ्यां वषट् । ४। ह्सैं निराभासात्मने स्वाहा अनामिकाभ्यां हुं ।   
४। ह्सौं अनन्ततनुः सूक्ष्मादेवी प्रचोदयात् स्वाहा कनिष्ठिकाभ्यां वौषट् ।   
४। ह्सः अव्यक्तबोधात्मने स्वाहा करतलकरपृष्ठाभ्यां फट् । एवं   
हृदयादिन्यासः । ततो ध्यानम्-   
  
द्यां मूर्धानं यस्य विप्रा वदन्ति खं वै नाभिं चन्द्रसूर्यौ च नेत्रे ।  
दिग्भिः श्रोत्रे यस्य पादौ क्षितिश्च ध्यातव्योऽसौ सर्वभूतान्तरात्मा ॥  
  
इति विराट्स्वरूपं स्वात्मानं ध्यात्वा तदनुसन्धायिनं   
प्राणवायोर्निगमप्रवेशात्मकमजपामन्त्रं पञ्चविंशतिवारं जप्त्वा   
समर्प्य श्रीगुरूपदिष्टमार्गेण नादानुसन्धानपूर्वकं   
निरस्तसमस्तोपाधिना केनापि चिद्विलासेन प्रवर्तमानोऽस्मीति विभाव्य   
स्वकार्यानुष्ठानाय   
  
समुद्रमेखले देवि पर्वतस्तनमण्डले ।  
विष्णुपत्नि नमस्तुभ्यं पादस्पर्शं क्षमस्व मे ॥  
  
प्। ३५८)  
  
इति भूमिं प्रार्थ्य श्वासानुसारेण तस्यां पादं निधाय नन्दन्तु साधकाः   
सर्वे इत्यादि पठन् बहिर्निर्गत्य मलमूत्रोत्सर्गशौचाचमनं विधाय क्लीं   
कामदेवाय सर्वजनमनोहराय [ख्: प्रियाय] नमः इति दन्तधावनं   
कुर्यात् । ततो नद्यादौ गत्वा वैदिकस्नानं निर्वर्त्य तान्त्रिकस्नानमारभेत् । यथा   
तत्रादौ मूलेन करचरणमुखानि प्रक्षाल्य ॐमणिधरि वज्रिणि महाप्रतिसरे   
रक्ष २ हूं फट् स्वाहा इति शिखां बद्ध्वा मूलविद्यया त्रिराचम्य मूलं   
आंह्रीं इति गण्डूषषट्कं कृत्वा ह्रीं वैश्वानरऋषये नमः   
पुष्पार्घ्यधूपदीपादिना तुष्टो भव स्नानकाले विघ्नान्निवारय २ स्वाहा इति   
दशधाभ्युक्ष्य मूलेन तटान्मृदं गृहीत्वा स्वाहेति शिलां प्रक्षाल्य तत्र   
मृदं संस्थाप्य स्नानं कुर्यात् । तत्रादौ मूलं आत्मतत्त्वं शोधयामि   
स्वाहा मू० विद्यातत्त्वं शोधयामि स्वाहा मू० शिवतत्त्वं शोधयामि स्वाहा   
इत्याचम्य ऋष्यादिकरषडङ्गन्यासं च कृत्वा ॐह्रींश्रीं ज्वालामुखि   
ह्रीं फट् स्वाहा इति मृदो भागत्रयं कृत्वा ॐमित्येकां मृदं   
शोधयेत् । तत एकां मृदं गृहीत्वा अद्येत्यादि स्नानसङ्कल्पं कुर्यात् । ततो   
नद्यां नाभिमात्रे जले स्थित्वा स्वपुरतो जले हस्तमात्रं चतुरश्रं तीर्थं   
परिकल्प्य  
  
ॐ ब्रह्माण्डोदरतीर्थानि करैः स्पृष्टानि ते रवे ।  
तेन सत्येन देवेश तीर्थान् देहि दिवाकर ॥  
  
इति सूर्यार्त्तीर्थं प्रार्थ्य क्रोमिति अङ्कुशमुद्रया सूर्यमण्डलं भित्त्वा  
  
ॐगां गङ्गे च यमुने चैव गोदावरि सरस्वति ।  
नर्मदे सिन्धुकावेरि जलेऽस्मिन् सन्निधिं कुरु ॥   
  
इति सूर्यमण्डलात्तीर्थान्यावाह्य पुरः कल्पिततीर्थे नियोज्य पुनः   
सूर्यमण्डलादेव ह्वांह्वींह्वूंह्वैंह्वौंह्वः सर्वानन्दमयि तीर्थशक्ते   
एह्येहि स्वाहा इति तीर्थशक्तिमावाह्य तस्मिंस्तीर्थमण्डले तां ध्यायेत् । यथा-  
  
sarvānandamayīmaśeṣaduritadhvaṃsāṃ mṛgāṅkaprabhāṃ   
tryakṣāṃ cordhvakaradvayena dadhatīṃ pāśaṃ sṛṇiṃ ca kramāt |  
  
p. 359)  
  
dorbhyāṃ cāmṛtapūrṇahemakalaśaṃ śuklākṣamālāmbarāṃ  
gaṅgāsindhusariddvayādisahitāṃ śrītīrthaśaktiṃ bhaje ||  
  
iti dhyātvā yonimudrayā mūlena tajjalamaṣṭadhābhimantrya hrīmityāloḍya vamiti   
dhenumudrayāmṛtīkṛtya oṃātmatattvāya namaḥ oṃvidyātattvāya namaḥ   
oṃśivatattvāya namaḥ iti tattvatrayaṃ jale vinyasya tena nijaśirastriḥ prokṣya   
ekāṃ mṛdaṃ jale kṣiptvā dvitīyamṛdāṅgāni saṃśodhya tṛtīyāṃ   
gṛhītvā devatāvāhanaṃ kuryāt | yathā-   
  
jvālāmukhi śivārūḍhe oṃhrīṃśrīṃbījatrayānvite |  
parivārayute devi jale'smin sannidhiṃ kuru ||  
  
iti tṛtīyayā mṛdā devatāmāvāhya tatra jale yantraṃ vibhāvya oṃhrīṃśrīṃ   
jvālāmukhi mama śatrūnutsāraya 2 iti jvālāmukhīṃ trirabhiṣicya mūlena   
svātmānaṃ pūrvavat trirācamya mūlaṃ smaran śravaṇādisaptacchidrāṇi nirudhya   
trirnimajjyonmajjet | tataḥ hrāṃhrīṃsaḥ sūryāya eṣa te jalāñjaliḥ iti sūryāya   
jalāñjaliṃ dattvā trirācamya svaśiro mūlena saptadhābhyukṣya daśadhā mūlaṃ   
sañjapya jalāttīramāruhya dhaute vāsasī paridhāpya mūlena   
tripuṇḍramūrdhvapuṇḍraṃ vā tilakaṃ kuryāt | iti snānavidhiḥ |  
  
tataḥ prathamaṃ vaidikīṃ saṃdhyāṃ kṛtvā tāntrikīmārabhet | yathā-  
स्वपुरतस्तीर्थजलं धेनुमुद्रयामृतीकृत्य मूलेनाष्टधाभिमन्त्र्य तेन   
जलेन अं नमः इत्यादि क्षं नमः इत्यन्तं मातृकया स्वशिरः प्रोक्ष्य   
मूलेन च त्रिः सम्प्रोक्ष्य वामहस्ते जलमादाय दक्षहस्तेनाच्छाद्य   
लंवंरंयंहं इति पाञ्चभौतिकैर्मन्त्रैः सप्तधाभिमन्त्र्य मूलेन च   
त्रिरभिमन्त्र्य तज्जलबिन्दुभिस्तत्त्वमुद्रया मूलेन च स्वशिरस्त्रिः   
प्रोक्ष्यावशिष्टजलं दक्षहस्ते निधाय तेजोरूपं तज्जलमिडयाकृष्य   
स्वदेहान्तःस्थितं सकलकलुषं प्रक्षाल्य तज्जलं कृष्णवर्णं पिङ्गलया   
बहिर्निर्गतं मत्वा पुनर्वामहस्ते कृत्वा स्ववामभागे ज्वलद्वज्रशिलां   
ध्यात्वा ॐश्लीम्पशुहुं फट् इति पाशुपतास्त्रमन्त्रेण तस्यां   
शिलायामास्फालयेत् । मूलेन जलमादाय प्रवहन्नाड्या   
सहस्रदलपरम्मामृतेनैकीभूतं विभाव्य निर्गमय्य  
  
प्। ३६०)  
  
तेन जलेन ॐअमृतमालिन्यै स्वाहा इति कुशैः स्वशिरस्त्रिः प्रोक्ष्य आत्मतत्त्वं   
शोधयामि स्वाहा एवं विद्यातत्त्वं० शिवतत्त्वं० शिवतत्त्वं० विद्यातत्त्वं०   
आत्मतत्त्वं० मूलं सर्वतत्त्वं शोधयामि० इति च त्रिराचम्य एवं   
नवधाचम्य जलमञ्जलिनादायोत्थाय ॐह्रांह्रींहंसः   
श्रीमार्तण्डभैरवाय प्रकाशशक्तिसहिताय इदमर्घ्यं परिकल्पयामि स्वाहा   
इति कुलसूर्याय त्रिरर्घ्यं दत्त्वा ततो हृत्पद्मात् सूर्यमण्डले मूलदेवीं   
नीत्वा तत्र विधिवद् ध्यात्वा मानसोपचारैः सम्पूज्य ॐ ज्वालारूपिण्यै विद्महे   
जगद्भक्षिण्यै धीमहि तन्नो ज्वाले प्रचोदयात् । अनया मूलगायत्र्या चतसृसु   
सन्ध्यासु श्रीदेव्यै अर्घ्यत्रयं दत्त्वा गायत्रीं मूलं यथाशक्ति जप्त्वा   
पुनरपि प्राणायामर्ष्यादिकरषडङ्गन्यासान् विधाय गुह्येति तर्पणं   
जपफलं च समर्प्य हृत्कमले श्रीदेवीं समानीय तीर्थं विसृजेत् । इति   
सन्ध्याविधिः ॥ इत्थं सन्ध्याचतुष्टयं कृत्वा श्रीदेवीरूपः साधकः स्यात्   
तस्मात् सन्ध्याचतुष्टयमवश्यं कर्तव्यम् । अथवा केवलां प्रातः   
सन्ध्यामेव कुर्यात् तां न सन्त्यजेदिति शिवशासनम् ॥  
  
ततस्तर्पणं विदध्यात् । तीर्थं पूर्ववदावाह्य मूलेनामृतमुद्रया   
चामृतीकृत्य तत्र जले यन्त्रं ध्यात्वा तत्र देवीं हृदयात्   
सपरिवारामानीय षडङ्गेन सकलीकृत्य   
कुण्डलिनीप्रयोगेणामृतेनाभिषिच्य विधिवत् प्रपूज्य ऐशान्यां ४।   
श्रीमच्छ्रीगुरुरमुकानन्दनाथभैरवस्तृप्यतां इति त्रिः सन्तर्प्य वह्नौ ४।   
परमगुरुस्तृप्यतां नैर्-ऋत्यां ४। परमाचार्यगुरु० वायव्ये ४।   
परमेष्ठिगुरुः० इति त्रिः सकृद्वा सन्तर्प्य दिव्यौघ सिद्धौघ   
मानवौघगुरुवस्तृप्यन्ताम् । ततो बिन्दौ मूलं श्रीमहादेवभैरवसहिता   
सपरिवारा सवाहना सायुधा समुद्रा श्रीज्वालामुखीदेवी तृप्यताम् । ह्रीं   
अखण्डभूतलभूर्भुवःस्वश्चारिण्यो योगिन्यो मातरस्तृप्यन्ताम् इति सन्तर्प्य   
पुनर्बिन्दौ श्रीदेवीं सन्तर्प्य हृदि समानीय तीर्थानि स्वस्थाने विसृज्य   
पुनरपि प्राणायामादि कृत्वा मूलेन जल पूर्णं कमण्डलुं गृहीत्वा   
मूलं स्मरन् यागगेहं प्रविशेत् । तत्र द्वारदेवता जलादिना पूजयेत् । यथा-  
blūṃ vāsukaye namaḥ ūrdhve narasiṃhāya  
  
p. 361)  
  
namaḥ adhaḥ oṃsumukhyai namaḥ vāmāyāṃ hrīṃ satyai namaḥ dakṣiṇasyāṃ   
śrīṃ umāyai namaḥ ūrdhve hrīṃ dehalyai namaḥ adhaḥ hrīṃaṃ alindāyai namaḥ   
oṃhrīṃjvāṃ jvālinyai namaḥ oṃhrīṃdvāṃ dvāraśriyai namaḥ iti saṃpūjya oṃ   
vāstupuruṣāya namaḥ iti madhye | tato vāmāṅgasaṅkocenāntaḥ praviśya   
mūlena yāgabhūmiṃ saṃvīkṣya tatrāsanamāstīryāsanaśodhanaṃ kuryāt |   
yathā- asya śrīāsanaśodhanamantrasya merupṛṣṭha ṛṣiḥ sutalaṃ   
chandaḥ kūrmo devatā āsanaśodhane viniyogaḥ | merupṛṣṭhaṛṣaye namaḥ   
śirasi sutalacchandase namo mukhe kūrmāya devatāyai namo hṛdi āsanaśodhane   
viniyogāya namaḥ sarvāṅgeṣu | oṃprīṃ pṛthvi tvayā dhṛtāḥ0 iti bhūmiṃ   
prārthya maṇḍūkāya namaḥ kālāgnirudrāya namaḥ hrīṃ   
ādhāraśaktikamalāsanāya namaḥ hrīṃ pīṭhāsanāya namaḥ ityāsanaṃ saṃpūjya   
tadupari samupaviśyaṃ saṃvidaṃ yathāmantraṃ svīkuryāt |  
  
saṃvide brahmasaṃbhūte brahmaputri sadānaghe |  
brāhmaṇānāṃ ca tṛptyarthaṃ pavitrā bhava sarvadā ||  
  
oṃbrāhmaṇyai namaḥ svāhā | oṃ siddhimūlakare [k: siddhamūlyakṣaye]   
devi hīnabodhaprabodhini | rājapūjāvaśaṅkari [k: putra]   
śatrupakṣanisūdini || aiṃ kṣatriyāyai namaḥ svāhā | ajñānendhanadīptāgne   
jñānāgnibrahmarūpiṇi | ānandasyāhutiṃ prītiṃ [k: matvā]   
samyagjñānaṃ prayaccha me || hrīṃ vaiśyāyai namaḥ svāhā | namasyāmi   
namasyāmi yogamārgapradarśini | trailokyavijaye mātaḥ samādhiphaladā bhava ||   
klīṃ śūdrāyai namaḥ svāhā | oṃamṛte amṛtodbhave amṛtavarṣiṇi   
amṛtamākarṣaya 2 siddhiṃ dehi 2 śrījvālāmukhīpadaṃ me vaśyamānaya 2   
svāhā iti tadupari mūlaṃ ca saptadhā sañjapya yonimudrayāmṛtīkṛtya   
āgacchāgaccha saṃtiṣṭha 2 saṃnidhatsva 2 saṃniruddhā bhava 2 saṃnidhehi 2   
sarvopacārasahitāṃ pūjāṃ gṛhṇa 2 svāhā iti mudrāḥ pradarśya   
cchoṭikābhirdaśadigbandhanaṃ vidhāya śrīgurupādukāvidyayā svaśirasi   
śrīguruparamparāṃ saptadhā tridhā vā santarpya mūlena svahṛdi śrīdevīṃ   
sāyudhāṃ savāhanāṃ saparivārāṃ saśivāṃ santarpya aiṃ vadavada vāgvādini   
mama jihvāgre sthirībhava sarvasattvavaśaṅkari svāhā ityanena mukhe juhuyāt |   
tata ānandamayo bhūtvā   
  
p. 362)  
  
apasarpantu te bhūtā ye bhūtā bhuvi saṃsthitāḥ |  
ye bhūtā vighnakartāraste naśyantu śivājñayā ||  
  
pāṣāṇḍakāriṇo bhūtā bhūtā bhūmyantarikṣagāḥ |  
divi loke sthitā ye ca te naśyantu śivājñayā ||  
  
iti tarjanīmadhyamābhyāmūrdhvordhvaṃ tālatrayadānena   
vāmapārṣṇighātatrayeṇa ca divyadṛṣṭyā ca trividhavighnānutsārya   
cchoṭikābhirdaśadigbandhanaṃ kṛtvā caturdikṣu vahniprākāraṃ sañcintya   
prāṇāyāmaṃ kuryāt | yathā-   
  
iḍayā piva ṣoḍaśabhiḥ pavanaṃ kuru ṣaṣṭicatuṣṭayamantaragam |  
tyaja piṅgalayā śatakaiḥ śanakairdaśabhirdaśabhirdaśabhirdvyadhikaiḥ ||  
  
iti tridhā prāṇāyāmena nirastasakalakaluṣaṃ svadehaṃ devatārādhanayogyaṃ   
vibhāvya bhūtaśuddhiṃ kuryāt | yathā-   
  
mūlādhārāt haṃsa iti mantreṇa pṛthivyā saha kuṇḍalinīṃ svādhiṣṭhāne   
samānīya tatra jale pṛthivīṃ līnāṃ vibhāvya tasmājjalena saha maṇipūre   
samānīya tatra vahnau jalaṃ līnaṃ vibhāvya tasmādvahninā sahānāhate samānīya   
tatra vāyau vahniṃ līnaṃ vibhāvya tasmādvāyunā saha viśuddhau samānīya   
tatrākāśe vāyuṃ līnaṃ vibhāvya tasmādākāśena sahājñācakre samānīya   
tatrasthamanasyākāśaṃ līnaṃ sañcintya mano nāde līnaṃ sañcintya dhvanau   
dhvaniṃ līnaṃ sañcintya   
sahasradalakamalakarṇikāsthacandramaṇḍalamadhyagatatejomayabindurūpa-  
  
वामकुक्षिस्थितं पापपुरुषं कज्जलप्रभम् ।  
ब्रह्महत्याशिरस्कं च स्वर्णस्तेयभुजद्वयम् ॥  
  
सुरापानहृदा युक्तं गुरुतल्पकटिद्वयम् ।  
तत्संसर्गिपदद्वन्द्वमङ्गप्रत्यङ्गपातकम् ॥  
  
उपपातकरोमाणं रक्तश्मश्रुविलोचनम् ।  
खड्गचर्मधरं क्रुद्धं पापं कुक्षौ विचिन्तयेत् ॥   
  
इति पापपुरुषं ध्यात्वा प्राणायामविधिना यमिति वायुबीजं धूम्रवर्णं   
षोडशवारं जपंस्तं पापपुरुषं संशोष्य ततो रमिति वह्निबीजं   
रक्तवर्णं चतुष्षष्टिवारं जपंस्तमेव सन्दह्य वमित्यमृतबीजं   
सहस्रारे विचिन्त्य  
  
प्। ३६३)   
  
द्वात्रिंशद्वारं जपंस्तदुद्भवामृतधारया निष्पापं शरीरमुत्पाद्य   
ललाटस्थ लमिति पृथ्वीबीजेन पीतवर्णेन सुदृढीकृत्य ह्रीमिति मूलस्थबीजेन   
सैश्वर्यं सोहमिति मन्त्रेण कुण्डलिनीममृतलोलीभूतां पञ्चभूतानि   
जीवात्मानं च ब्रह्मपथे स्वस्वस्थाने संयोजयेत् । इति भूतशुद्धिः ॥  
  
ततो देवीरूपमात्मानं विचिन्त्य हृदि हस्तं निधाय प्राणप्रतिष्ठां कुर्यात् ।   
यथा- ॐआंह्रीङ्क्र्ॐ यंरंलंवं शंषंसंहं लङ्क्षं हंसः   
सोहं मम प्राणा इह प्राणाः १८। मम जीव इह स्थितः १८। मम सर्वेन्द्रियाणि   
इह स्थितानि १८। मम वाङ्मनस्त्वक्चक्षुःश्रोत्रघ्राणप्राणा इहैवागत्य   
सुखं चिरं तिष्ठन्तु स्वाहा । इति प्राणप्रतिष्ठां विधाय स्वमूल   
ऋष्यादिस्मरणं कुर्यात् । यथा-   
  
ॐ अस्य श्रीज्वालामुखीमन्त्रराजस्य श्रीवैश्वानर ऋषिः अनुष्टुप् छन्दः   
श्रीमदद्वैतरूपिणी ज्वालामुखी देवता ह्रीं बीजं श्रीं शक्तिः हूं कीलकं   
मम धर्मार्थकाममोक्षार्थे जपे विनियोगः इति कृताञ्जलिर्वदेत् ।   
वैश्वानरऋषये नमः शिरसि अनुष्टुप्छन्दसे नमो मुखे   
ज्वालामुखीदेवतायै नमो हृदि ह्रीं बीजाय नमो गुह्ये श्रीं शक्तये नमः   
पादयोः हूं कीलकाय नमो नाभौ जपे विनियोगाय नमः सर्वाङ्गेषु ।   
ॐह्रांश्रां अङ्गुष्ठाभ्यां नमः ह्रींश्रीं तर्जनी० ह्रूंश्रूं   
मध्यमा० ह्रैंश्रैं अनामिका० ह्रौंश्रौं कनिष्ठि० ह्रःश्रः करतल० ।   
एवं हृदयादिन्यासः ॥ ॐह्रींश्रीं नमः शिरसि ज्वालामुखि हृदि मम   
सर्वशत्रून् नाभौ भक्षय २ लिङ्गे हूं गुह्ये फट् स्वाहा नमः सर्वाङ्गेषु   
। इति मन्त्रन्यासः ॥  
  
अथ समन्त्रमातृकान्यासः । ॐअङ्कङ्खङ्गङ्घङ्ङंॐ नमः शिरसि   
एवं आं चं ५ ह्रीं ललाटे इं टं ५ श्रीं नेत्रयोः ईं तं ५ ज्वां मुखे उं   
पं ५ लां कण्ठे ऊं यं मुं स्कन्धयोः ऋं रं खिं पाण्योः ॠं लं   
मम स्तनयोः ऌं वं सर्व हृदि ॡं शं शत्रून् कुक्षौ एं षं   
भक्षय पार्श्वयोः ऐं सं भक्षय नाभौ ॐ हं हूं लिङ्गे औं लं फट्   
गुह्ये अं अः क्षं स्वाहा नमः पादयोः । इति समन्त्रमातृकान्यासः ॥  
  
अथान्तर्मातृकान्यासः । तत्र स्वरैः पूरकः कादिमान्तैः कुम्भकः यादिभी   
रेचकः । ॐअस्य श्रीअन्तर्मातृकान्यासस्य ब्रह्मा ऋषिः गायत्री छन्दः   
श्रीअन्तर्मातृकासरस्वती देवता हलो बीजानि स्वराः शक्तयः अव्यक्तं कीलकं   
न्यासं विनियोगः इति कृताञ्जलिः स्मृत्वा न्यसेत् ।  
  
प्। ३६४)  
  
ब्रह्मऋषये शि० गायत्रीछन्दसे मुखे अन्तर्मातृकासरस्वतीदेवतायै हृदि   
हल्भ्यो बीजेभ्यो गुह्ये स्वरेभ्यः शक्तिभ्यः पादयोः अव्यक्तकीलकाय नाभौ   
न्यासे विनियोगाय नमः सर्वाङ्गेषु इति ऋष्यादिन्यासः ॥   
ॐऐंह्रींश्रींअङ्कं ५ आं अङ्गुष्ठाभ्यां नमः । एवं ४। इं चं ५ ईं   
तर्ज० ४। उं टं ५ ऊं मध्यमा० ४। एं तं ५ ऐं अनामिका० ४। ॐपं ५ औं   
कनिष्ठिका० ४। अं यं १० अः करतलपृष्ठाभ्यां । एवं हृदादिन्यासः ॥   
ततो ध्यानम्-   
  
शुद्धस्फटिकसङ्काशां शुद्धक्षौमविराजिताम् ।  
मुक्तारत्नस्फुरद्भूषां जपमालां कमण्डलुम् ॥  
  
पुस्तकं वरदानं च बिभ्रतीं परमेश्वरीम् ।  
एवं ध्यात्वा हृदम्भोजे मातृकां विन्यसेत् सुधीः ॥  
  
इति ध्यात्वा न्यासं कुर्यात् । अं १६ कण्ठे कं १२ अनाहते डं १० नाभौ बं ६   
स्वाधिष्ठाने वं ४ मूलाधारे लङ्क्षं भ्रूमध्ये इत्यन्तर्मातृका । ततो   
बहिर्मातृकान्यासं यथोक्तं कुर्यात् ।  
  
ततस्तत्त्वन्यासः । मूलं आत्मतत्त्वाय स्वाहा पादादिनाभ्यन्तम् । मू०   
विद्यातत्त्वा० नाभ्यादिभ्रूमध्यपर्यन्तम् । मू० शिवतत्त्वा० आज्ञादिशिरोऽन्तम् ।   
मू० सर्वतत्त्वेभ्यः स्वाहा सर्वाङ्गेषु । इति तत्त्वन्यासः ॥ अथ   
मूलमन्त्रन्यासः । ॐ नमो मस्तके ह्रीं ललाटे श्रीं भ्रूमध्ये   
  
[अस्य मन्त्रस्योत्कीलनादिर्यथा- श्रीं मूलं ह्रीं उत्कीलनाय नमः ।   
हूं मूलं फट् सञ्जीवनाय नमः । ॐ ज्वालामुखि मम सर्वशत्रून्   
भक्षय २ हूं फट् स्वाहा ॐ ह्रींश्रीन्तौटिल्याय नमः । येन मन्त्रेण   
श्रीदेवी त्वरिता सम्प्रजायते । वरं प्रदातु देवेशि तौटिल्यं परिकीर्तितम् ॥ विना   
तौटिल्यमन्त्रेण सर्वं निष्फलतां व्रजेत् ॥ ॐ ह्रींश्रीं ज्वालामुखि   
भैरवशापं मोचय २ हूं स्वाहा शापहार्यै नमः । ॐ ह्रींश्रीङ्क्लीं   
कुरुकुल्लायै नमः । स्नाने जपे तथा होमे या मनः सम्प्रसादयेत् । कुरुकुल्लेति   
विख्याता साधकानां वरानने ॥ कुरुकुल्लां परित्यज्य यो मन्त्रं सञ्जपेत्प्रिये   
। सर्वं जपादिकं व्यर्थं साधकस्य भवेद् ध्रुवम् । अथास्त्रम् । ॐ   
स्त्रीञ्ज्वालादेव्यस्त्राय ह्रीं महास्त्राय श्रीं सर्वास्त्राय हूं फडस्त्राय   
अस्त्रविद्यायै नमः इति त्रिःपठेत् ॥]  
  
प्। ३६५)  
  
ज्वां नासिकायां लां नेत्रयोः मुं मुखे खिं कण्ठे मं स्कन्धयोः मं   
स्तनयोः सं वक्षसि र्वं कुक्षौ शं पार्श्वयोः त्रून् नाभौ मं लिङ्गे   
क्षं पृष्ठे यं कट्यां भं गुदे क्षं मेढ्रे यं ऊर्वोः हूं जानुनोः   
फट् जङ्घयोः स्वां गुल्फयोः हां पादयोः मूलं सर्वाङ्गेषु । इति   
मूलमन्त्रन्यासः ॥  
  
अथ दैवतन्यासः । ॐह्रीं मायादेव्यै वारुणीवात्यालीसहितायै नमो मस्तके ।   
ह्रीं मोहिन्यै श्रीवाराहीकुलसुन्दरीसहितायै नमो मुखे । ह्रीं बालादेव्यै   
श्रीकूवरीकौलिनीसहितायै नमो हृदि । श्रीं भगरूपिणीदेव्यै   
श्रीकुण्ठीकुत्सितासहितायै नमः कुक्षौ । ह्रीं भगावासादेव्यै   
श्रीकुटिलाकुहूसहितायै नमो नाभौ । ह्रीं भेरुण्डादेव्यै   
श्रीकुन्तीकुम्भेश्वरीसहितायै नमो गुल्फे । ह्रीं मृडानीदेव्यै   
श्रीकुन्ताकूचरीसहितायै नमो गुल्फयोः । श्रींह्रीं बैन्दवेश्वरीदेव्यै   
श्रीकारुणीकृतिसहितायै नमः पादयोः । इति दैवतन्यासः ॥  
  
पूर्ववदृष्यादिन्यासं ? पीठन्यासं कुर्यात् । यथा- मण्डूकाय   
नमो मूलाधारे कालाग्निरुद्राय नमः स्वाधिष्ठाने । आधारशक्त्यै नमो   
मणिपूरके । प्रकृत्यै नमो हृदये । कमठाय० शेषाय०   
सुधार्णवासनाय० पृथिव्यै० इक्षुसमुद्राय० मदिरासमुद्राय०   
घृतसमुद्राय० दुग्धसमुद्राय० दक्षांसे धर्माय० वामांसे ज्ञानाय०   
वामोरौ वैराग्याय० दक्षोरौ ऐश्वर्याय० मुख अधर्माय० वामपार्श्वे   
अज्ञानाय० नाभौ अवैराग्याय० दक्षपार्श्वे अनैश्वर्याय० हृदि ।   
पुनर्हृदि- मायायै० विद्यायै० अनन्ताय० धर्माय० आनन्दकन्दाय०   
संविन्नालाय० प्रकृतिमयपत्रेभ्यो० विकृतिमयकेसरेभ्यो०   
पञ्चाशद्वर्णबीजाढ्यसर्वतत्त्वरूपायै कर्णिकायै० अं अर्कमण्डलाय० स्ॐ   
सोममण्डलाय० रं वह्निमण्डलाय० आं आत्मने० अं अन्तरात्मने० पं   
परमात्मने० ह्रीं ज्ञानात्मने० ह्रीं पीठासनाय० ह्रीं षट् चक्रासनाय०   
ॐहूं सहस्रदलकमलकर्णिकायै० ह्रीं शवासनाय० ह्रीं वेदासनाय० ह्रीं   
शवासनाय० ह्रीं वेदासनाय० ह्रींह्रींहूं फट् स्वाहा रुद्राब्जपीठाय   
नमः इति पीठन्यासं कृत्वा तत्रैव स्वाभेदेन श्रीज्वालामुखीदेवीं ध्यायेत् ।   
यथा-   
  
ज्वालापर्वतसंस्थितां त्रिनयनां पीठत्रयाधिष्ठितां   
ज्वालाडम्बरभूषितां सुवदनां नित्यामदृश्यां जनैः ।  
  
प्। ३६६)   
  
षट्चक्राम्बुजमध्यगां वरशराम्भोजाभयान् बिभ्रतीं   
चिद्रूपां सकलार्थदीपनकरीं ज्वालामुखीं नौम्यहम् ॥  
  
इति हृत्कमले श्रीदेवीं ध्यात्वा स्वैक्येन विभाव्य मूलविद्यया स्वशिरसि   
पुष्पाञ्जलिं दत्त्वा पुनर्हृदयकमले यथोक्तरूपां देवीं साङ्गां   
सावरणां सशिवां ध्यात्वा वक्ष्यमाणप्रकारेण पीठपूजापूर्वकं   
मानसैरुपचारैः सम्पूज्य नैवेद्यं दत्त्वा भोजनावसरेऽन्तर्वैश्वदेवं   
कुर्यात् । तत्र मूलाधारे आत्मान्तरात्मपरमात्मज्ञानात्मेत्यात्मचतुष्टयं   
सचतुरश्रं कुण्डलिन्यग्निसमुज्ज्वलं कुण्डं ध्यात्वा तत्र श्रीपरदेवतां   
ध्यात्वा तन्मुखे मूलान्ते अहन्तां जुहोमि स्वाहा   
इत्थमहन्तासत्यपैशुन्यकामक्रोधलोभमोहमदमात्सर्याणि   
सुषुम्नास्रुक्सक्तमनःस्रुवेण प्रत्येकं हुत्वा धर्माधर्महविर्दीप्ते   
स्वात्माग्नौ मनसा स्रुचा । सुषुम्नावर्त्मना नित्यमक्षवृत्तीर्जुहोम्यहम्   
स्वाहा ॥ प्रकाशाकाशहस्ताभ्यामवलम्ब्योन्मनीस्रुचम् ।   
धर्माधर्मकलास्नेहपूर्णां वह्नौ जुहोम्यहम् स्वाहा ॥ इति हुत्वा,   
अथवा-  
  
अन्तर्निरन्तरनिरिन्धनमेधमाने मायान्धकारपरिपन्थिनि संविदग्नौ ।  
कस्याञ्चिदद्भुतविकासिमरीचिभूमौ विश्वं जुहोमि वसुधादिशिवावसानम्   
स्वाहा ॥  
  
इति हुत्वा पुनर्हृदयकमले श्रीदेवीं ध्यात्वा   
उत्तरापोशानादिसर्वोपचारैराराध्य मूलं यथाशक्ति जपित्वा   
प्राणायामादिना जपं समर्प्य श्रीगुरुं प्रणम्य स्वदेहं गन्धादिना   
सम्भूष्य मनसा यथाशक्ति जपहोमादिकं च कृत्वा स्वशरीरं   
कामकलारूपं ध्यायन् स्वदेहं पूजायोग्यं कृत्वा सामान्यार्घ्यं कुर्यात्   
। तत्र स्वदक्षे त्रिकोणवृत्तबिम्बं चक्रं विधाय तत्र आधारशक्तये नमः   
इति सम्पूज्य तदुपरि त्रिपादिकां संस्थाप्य रं वह्निमण्डलाय दशकलात्मने   
नमः इति सम्पूज्य तत्र अस्त्राय फडिति क्षालितपात्रं शङ्खादिकं वा   
संस्थाप्य (अं सूर्यमण्डलाय द्वादशकलात्मने नमः इति सम्पूज्य   
शुद्धजलेन तत्पात्रमापूर्य स्ॐ सोममण्डलाय षोडशकलात्मने नमः इति   
सम्पूज्य) तत्र गङ्गे च यमुने चैव इत्यादिना तीर्थान्यावाह्य   
गन्धाक्षतपुष्पाणि निःक्षिपेत् । एवं सूर्यसोमकलाः सम्पूज्य धेनुमुद्रां   
प्रदर्शयेदिति सामान्यार्घ्यविधिः ॥  
  
प्। ३६७)  
  
ततः स्ववामे षट्कोणान्तर्गतत्रिकोणद्वयबिन्दुं बाह्यवृत्तबिम्बं   
मण्डलं विरचय्य तत्र मण्डूकाय नमः इत्यादिपीठपूजाक्रमेण   
पीठपूजामारभेत् । ततो नमः इत्याधारं प्रक्षाल्य मण्डलोपरि संस्थाप्य   
रं वह्निमण्डलाय दशकलात्मने नमः इति सम्पूज्य फडिति कलशं   
प्रक्षाल्य कारणेन प्रपूर्य रक्तवस्त्रमाल्यादिना सम्भूष्य श्रीदेवीबुद्ध्या   
संस्थाप्य अं अर्कमण्डलाय द्वादशकलात्मने नमः इति कलशं सम्पूज्य   
स्ॐ चन्द्रमण्डलाय षोडशकलात्मने नमः इति द्रव्यं सम्पूज्य फडिति   
संरक्ष्य हूमित्यवगुण्ठ्य मूलेन संवीक्ष्य मूलेन गन्धमाघ्राय कुम्भे   
पुष्पं दत्त्वा शापमोचनं कुर्यात् । यथा-   
  
ॐ एकमेव परं ब्रह्म स्थूलसूक्ष्ममयं ध्रुवम् ।  
कचोद्भवां ब्रह्महत्यां तेन ते नाशयाम्यहम् ॥ १ ॥  
  
ॐ सूर्यमण्डलसम्भूते वरुणालयसम्भवे ।  
अमाबीजमये देवि शुक्रशापाद् विमुच्यताम् ॥ २ ॥  
  
ॐ वेदानां प्रणवो बीजं ब्रह्मानन्दमयं यदि ।  
तेन सत्येन देवेशि ब्रह्महत्या व्यपोहतु ॥ ३ ॥  
  
इति त्रिः ततो वां वीं वूं वैं वौं वः ब्रह्मशापमोचितायै सुरादेव्यै   
नमः इति त्रिः ह्रीं श्रीं क्रां क्रीं क्रूं क्रैं क्रौं क्रः कृष्णशापं   
मोचय २ अमृतं स्रावय स्रावय स्वाहा इत्यपि त्रिः पठित्वा । ॐह्रीं   
नमस्तेजोराशेऽशेषसत्त्वाह्लादिनि मयूरमुखि अमोघसिद्धिदायिनि   
महोत्साहनिमित्ते कपालिनि वर्ध २ रङ्ग २ समयं मे प्रयच्छ २   
रुद्ररौद्रसुरासवे शुक्रशापनिकृन्तनि ब्रह्महत्याहरे ह्रीं हूं लां लूं   
फट् फट् स्वाहा इति शुक्रशापहरीविद्यां दशधा जपेत् । ॐ हंसः   
शुचिषद्वसुरन्तरिक्षसद्धोता वेदिषदतिथिर्दुरोणसत्   
नृषद्वरसदृतसद्व्योमसदब्जा गोजा ऋतजा अद्रिजा ऋतम् ॥ इत्यपि त्रिः पठेत्   
। ततः आनन्दभैरवं सुरादेवीं च ध्यायेत् । यथा-   
  
सूर्यकोटिप्रतीकाशं चन्द्रकोटिसुशीतलम् ।  
अष्टादशभुजं देवं पञ्चवक्त्रं त्रिलोचनम् ॥ १ ॥  
  
अमृतार्णवमध्यस्थं ब्रह्मपद्मोपरि स्थितम् ।  
वृषारूढं नीलकण्ठं सर्वाभरणभूषितम् ॥ २ ॥  
  
प्। ३६८)  
  
कपालखट्वाङ्गधरं घण्टाडमरुवादिनम् ।  
पाशाङ्कुशधरं देवं गदामुसलधारिणम् ॥ ३ ॥  
  
खड्गखेटकपट्टीश मुद्गरशूलकुन्तिनम् ।  
विचित्रखेटकं मुण्डवरदाभयपाणिकम् ॥ ४ ॥  
  
लोहितं देवदेवेशं भावयेत् साधकोत्तमः ।  
दत्त्वा पुष्पाञ्जलिं कुम्भे जपेदानन्दभैरवम् ॥ ५ ॥  
  
इत्यानन्दभैरवं ध्यात्वा सुरादेवीं ध्यायेत् । यथा-   
  
समुद्रे मथ्यमाने तु क्षीराब्धौ सागरोत्तमे ।  
तत्रोत्पन्ना सुरादेवी कुमारीरूपधारिणी ॥ ६ ॥  
  
भावयेच्च सुरादेवीं चन्द्रकोट्ययुतप्रभाम् ।  
हिमकुन्देन्दुधवला पञ्चवक्त्रां त्रिलोचनाम् ॥ ७ ॥  
  
अष्टादशभुजैर्युक्तां सर्वानन्दकरोद्यताम् ।  
प्रहसन्तीं विशालाक्षीं देवदेवस्य सम्मुखीम् ॥ ८ ॥  
  
इति सुरादेवीं ध्यात्वा हसरक्षमलवय-ऊं आनन्दभैरवाय वौषट्   
सहक्षमलवरय-ऊं सुरादेव्यै वौषट् इति देवदेव्यौ त्रिः सम्पूज्य   
दशधा मूलं सञ्जप्य दक्षिणावर्तेन त्रिपङ्क्त्या अं १६ कं १६ थं १६   
इत्यकथादिशक्तिचक्रं विलिख्य तन्मध्ये हङ्क्षं च संलिख्य एतत्समावेशाद्   
द्रव्यमध्येऽमृतं विचिन्त्य धेनुमुद्रयामृतीकृत्य वमिति सुधाबीजं   
मूलमप्यष्टधा घटं धृत्वा पठित्वा आत्मश्रीचक्रयोर्मध्ये   
त्रिकोणषट्कोणवृत्तचतुरस्रं विलिख्य चतुरस्रे- ४। पूर्णगिरिपीठाय   
नमः ४। उड्डीयाणपीठाय नमः ४। कामरूपपीठाय नमः ४।   
जालन्धरपीठाय नमः इति सम्पूज्य षडङ्गेन षट्कोणं प्रपूज्य   
त्रिकोणस्याग्रे ॐ नमः दक्षे ह्रीं नमः वामे श्रीं नमः इति त्रिकोणं   
सम्पूज्य मध्ये ॐह्रीं आधारशक्तये नमः इति सम्पूज्य त्रिकोणगर्भे   
षट्कोणभूषितां यन्त्रिकां संस्थाप्य सामान्यार्घ्यजलेनाभ्युक्ष्य पूजयेत् ।   
यथा- यं धूम्रार्चिषे नमः रं ऊष्मायै० लं ज्वलिन्यै० वं ज्वालिन्यै०   
शं विस्फुलिङ्गिन्यै० षं सुश्रिये० सं सुरूपायै० हं कपिलायै० लं   
हव्यवाहायै० क्षं   
  
प्। ३६९)  
  
कव्यवाहायै नमः इति सम्पूज्य मध्ये रं वह्निमण्डलाय दशकलात्मने   
नमः इति प्रपूज्य षट्कोणे षडङ्गं च सम्पूज्य मध्ये मूलेन देवीं   
सम्पूज्य हूंहूं ब्रह्माण्डचषकाय फट् स्वाहा इति नारिकेलपात्रं   
प्रक्षाल्य यन्त्रिकोपरि संस्थाप्य तत्र कम्भं तपिन्यै नमः खम्बं   
तापिन्यै० गम्फं धूम्रायै० घम्पं मरीच्यै० ङन्नं ज्वलिन्यै० चन्धं   
रुच्यै० छन्दं सुषुम्नायै० जन्थं भोगदायै० झन्तं विश्वायै०   
ञण्णं बोधिन्यै० टण्ढं क्षमायै० ठण्डं धारिण्यै नमः अं   
अर्कमण्डलाय द्वादशकलात्मने नमः इति सम्पूज्य त्रिकोणं षट्कोणं   
सचतुरस्रं पात्रे विलिख्य बीजत्रयेण त्रिकोणं सम्पूज्य षडङ्गेन षट्कोणं   
सम्पूज्य ततो विलोममातृकां पठन्नमृतेन त्रिकोणं प्रपूर्य जलेन च   
भागमेकं सम्पूर्य तत्र सुगन्धादि निक्षिप्य अं अमृतायै नमः आं   
मानदायै इं पूषायै ईं तुष्ट्यै उं पुष्ट्यै ऊं रत्यै ऋं धृत्यै ॠं   
शशिन्यै ऌं चन्द्रिकायै ॡं कान्त्यै एं ज्योत्स्नायै ऐं श्रियै ॐ प्रीत्यै   
औं अङ्गदायै अं पूर्णायै अः पूर्णामृतायै स्ॐ षोडशकलात्मने   
सोममण्डलाय नमः इति सम्पूज्य पूर्ववद् द्रव्ये यन्त्रं विलिख्य बीजत्रयेण   
त्रिकोणं सम्पूज्य षडङ्गेन षट्कोणं प्रपूज्य गङ्गेत्यादिना   
तीर्थमावाह्य आनन्दभैरवभैरव्यौ स्वस्वमन्त्रेण सम्पूज्य पूर्वे ग्लूं   
गगनरत्नेभ्यो नमः । दक्षे स्लूं स्वर्गरत्नेभ्यो नमः । उत्तरे म्लूं   
मर्त्यरत्नेभ्यो नमः । पश्चिमे प्लूं पातालरत्नेभ्यो नमः । मध्ये न्लूं   
नागरत्नेभ्यो नमः । इति सम्पूज्य मांसादिकं संशोधयेत् । यथा- तत्र   
स्वाग्रे चतुरश्रं विधाय तत्र मांसादिपात्रं संस्थाप्य यमिति संशोष्य   
रमिति सन्दह्य वमित्यमृतेनाप्लाव्य धेनुमुद्रयामृतीकृत्य मूलं   
तदुपरि दशधा प्रजप्य क्रमेण शोधयेत् । यथा- ॐ प्र तद्विष्णुः स्तवते   
वीर्येण मृगो न भीमः कुचरो गिरिष्ठाः । यस्योरुषु त्रिषु   
विक्रमणेष्वधिक्षियन्ति भुवनानि विश्वा ॥ इति द्वितीयशोधनम् । ॐ त्र्यम्बकं   
जयामहे सुगन्धिं पुष्टिवर्धनम् । उर्वारुकमिव बन्धनान्मृत्योर्मुक्षीय   
मामृतात् ॥ इति मीनशोधनम् । ॐ तद्विष्णोः परमं पदं इत्यादिना   
मुद्राशोधनम् । ॐ विष्णुर्योनिं कल्पयतु त्वष्टा रूपाणि पिंशतु । आसिञ्चतु   
प्रजापतिर्धाता गर्भं दधातु ते ॥ गर्भं धेहि सिनीवालि गर्भं धेहि सरस्वति   
। गर्भं ते ह्यश्विनौ देवावाधत्तां पुष्करम्रजा ॥  
  
प्। ३७०)  
  
इति पञ्चमं शोधयेत् । ततः पात्रोपरि हूमित्यवगुण्ठ्य वमित्यमृतीकृत्य   
तालत्रयेण दिशः सम्बद्ध्य तदुपरि मूलं सप्तधा प्रजप्य योनिमुद्रां   
प्रदर्शयेत् । ततः श्रीपात्रोपरि कुण्डलिन्याः प्रयोगेण राजदन्तवर्त्मना   
निःसृताममृतधारां योनिमुद्रोल्लासितेन करेणानीय मूलं ॐ   
ब्रह्माण्डखण्डसम्भूतमशेषरससम्भृतम् । आपूरितं महापात्रं   
[ख्: तं मया पात्रं] पीयूषरसमावह ॥ ऐं अमृते अमृतोद्भवे   
अमृतेश्वरि अमृतवर्षिणि अमृतं स्रावय २ ॐजुंसः सवाहा   
इत्यभिमन्त्र्य सौः तद्रूपेणैकरस्यं च दत्त्वार्घ्ये तत्स्वरूपिणि । भूत्वा   
परामृताकारं मयि चित्स्फुरणं कुरु । इत्यभिमन्त्र्य ह्सौं नमः इति   
सम्पूज्य शङ्खमुद्रां प्रदर्श्य षडङ्गेन सकलीकृत्य मत्स्यमुद्रया   
पात्रमाच्छाद्य मूलं दशधा सञ्जप्य पात्रं देवीरूपं भावयेदिति   
श्रीपात्रस्थापनाविधिः ॥  
  
ततो देव्या आज्ञामादाय घटसमीपे गुरुपात्रं ततः शक्तिपात्र भोगपात्र   
स्वपात्र योगिनीपात्र वीरपात्र बलिपात्र पाद्यपात्रार्घ्यपात्राचमनीयपात्र   
मधुपर्कपात्रमित्येतानि पात्राणि संस्थाप्य ततश्चर्वणयुतकारणेन   
तत्त्वमुद्रया श्रीपात्रामृतबिन्दून् समुद्धृत्य हसरक्षमलवय-ऊं   
सुरादेव्यै वौषट् आनन्देश्वरभैरवं तर्पयामि नमः सुरादेवीं तर्पयामि   
नमः इति त्रिः सन्तर्प्य ततो गुरुपात्रामृतेन श्रीपादुकामुच्चार्य श्रीमच्छ्री   
अमुकानन्दनाथ श्रीपादुकां पू० इति त्रिः सन्तर्प्य एवं परमगुरुं   
परमाचार्यगुरुं परमेष्ठिगुरुं च श्रीगुरुपात्रामृतेन सन्तर्प्य ततः   
श्रीपात्रामृतेन मूलं श्रीमच्छ्रीमहादेवभैरवसहितां सवाहनां   
समुद्रां सपरिकरां सायुधां श्रीज्वालामुखीं तर्पयामि नमः इति स्वहृदि   
सन्तर्प्य प्रोक्षणीपात्रं संस्थाप्य श्रीपात्रामृतबिन्दुना संस्कृत्य   
मूलेन स्वात्मानं सम्प्रोक्षयेत् । अनेनैव जलेन यागभूमिवस्तूनि च प्रोक्षयेत् ।   
इति कलशस्थापनाविधिः ॥  
  
ततः पूर्ववत् पीठन्यासक्रमेण श्रीचक्रपीठोपरि पीठपूजां विधाय   
कुसुमाञ्जलिं गृहीत्वा श्रीदेवीं ध्यात्वा यमिति वायुबीजेन   
स्वहृदयाद्वामनासापुटेन श्रीदेवीं तेजोमयीं कुसुमाञ्जलौ समानीय तत्र   
विधिवद् ध्यात्वा ॐ देवेशि भक्तिसुलभे परिवारसमन्विते । यावत् त्वां   
पूजायिष्यामि तावद् देवि इहावह ॥ इति पठित्वा कुसुमाञ्जलिं श्रीचक्रोपरि   
निःक्षिपेत् । ततो मूलं श्रीमहादेवसहिते ज्वालामुखि इहागच्छ २ इह सन्तिष्ठ २   
इह सन्निधत्स्व २ इह सन्निरुद्धा भव २   
  
प्। ३७१)   
  
मम सर्वोपचारसहितां पूजां गृह्ण २ स्वाहा इत्यावाहनादिमुद्राः   
प्रदर्श्य श्रीचक्रपीठोपरि लेलिहानमुद्रां प्रदर्श्य प्राणप्रतिष्ठां कुर्यात्   
। ॐ आंह्रीङ्क्र्ॐ हंसः सोहं श्रीज्वालामुख्याः प्राणा इह प्राणाः १३। जीव   
इह स्थितः १३। सर्वेन्द्रियाणि इह स्थितानि १३।   
वाङ्मनश्चक्षुःश्रोत्रजिह्वाघ्राणप्राणा इहागत्य सुखं चिरं तिष्ठन्तु   
स्वाहा इति प्राणप्रतिष्ठां विधाय दशदिग्बन्धनं च विधाय   
हुमित्यवगुण्ठ्य अमृतमुद्रयामृतीकृत्य षडङ्गेन सकलीकृत्य   
परमीकृत्य धेनुयोनिमुद्रे प्रदर्श्य श्रीपात्रामृतेन मूलं   
श्रीमहादेवभैरवसहितां श्रीज्वालामुखीं तर्पयामि नमः इति त्रिः सन्तर्प्य   
मू० श्रीमहादेवभैरवसहितायै श्रीज्वालामुखीभगवत्यै एतत्पादयोः   
पाद्यं नमः । एवं मू० अर्घ्यं स्वाहा । मू० एतदाचमनीयं स्वधा ।   
एतन्मधुपर्कं सुधा । मू० पुनराचमनीयं सुधा । मू० एतत्स्नानीयं नमः   
। इति गङ्गादिजलेन सर्वाङ्गे संस्नाप्य शुद्धदुगूलेनाङ्गं प्रोञ्छय   
विचित्रपट्टवस्त्रकुङ्कुमकस्तूरीचन्दन-  
tato madhyamānāmāṅguṣṭhaiḥ mūlaṃ eṣa gandho namaḥ iti tilakaṃ lalāṭe   
kuryāt | aṅguṣṭhatarjanībhyāṃ mūlaṃ śrīmahādevabhairavasahitāyai   
śrījvālāmukhyai akṣatapuṣpāṇi vauṣaṭ iti puṣpaiḥ saṃpūjya dhūpapātraṃ   
phaḍiti saṃpūjya purataḥ sthāpayitvā vāmatarjanyā spṛśan śrīpātrāmṛtena   
dhūpaṃ nivedayāmīti nivedya oṃjagaddhvanimantramātaḥ [gajadhvani   
pāṭho'pi dṛśyate] svāhā iti ghaṇṭāṃ saṃpūjya vāmena pāṇinā tāṃ   
vādayan madhyamānāmāṅguṣṭhaiḥ pātraṃ dhṛtvā mūlaṃ oṃjvālārūpiṇyai   
vidmahe jagadbhakṣiṇyai dhīmahi tanno jvālāmukhī pracodayāt | mū0   
vanaspatirasotpanno gandhāḍhyo gandha uttamaḥ | āghreyaḥ sarvadevānāṃ   
dhūpo'yaṃ pratigṛhyatām || iti tridhottolpa devīṃ dhūpayet | tato dīpaṃ saṃmukhe   
saṃsthāpya pūrvavat prokṣaṇapūjane kṛtvā vāmamadhyamayā dīpapātraṃ   
saṃspṛśan dīpaṃ nivedayāmīti nivedya pūrvavad ghaṇṭāṃ vādayan   
madhyamānāmāmadhye dīpapātramaṅguṣṭhena dhṛtvā darśayan gāyatrīṃ ca   
paṭhan oṃsuprakāśo mahādīpaḥ sarvatastamanāśakaḥ | prasīda mama deveśi   
dīpo'yaṃ pratigṛhyatām || iti dīpayet | tataḥ svarṇādipātre kuṅkumena vasupatraṃ   
candrarūpaṃ caruṃ kṛtvā madhye dīpamekamaṣṭapatreṣu dīpāṣṭakaṃ   
saṃsthāpya śrīṃ sauḥ glūṃ slūṃ mlūṃ plūṃ nlūṃ sauḥ śrīṃ śrīratneśvaryai   
namaḥ ityabhyarcya  
  
p. 372)  
  
mūlena cābhyarcya sthālakamāmastakamuddhṛtya navavāraṃ mūlaṃ   
samastacakracakreśīyute devi navātmike | ārātrikamidaṃ devi gṛhāṇa mama   
siddhaye | iti cakramudrayā nīrājayediti nīrājanavhidhiḥ ||  
  
tato nānānaivedyaṃ svarṇapātre niḥkṣipya hūmityavaguṇṭhya   
vamityamṛtīkṛtya mūlaṃ saptadhā sañjapya vāmāṅguṣṭhena   
naivedyapātraṃ spṛśan mūlānte hemapātragataṃ divyaṃ paramānnaṃ   
susaṃskṛtam | pañcadhā ṣaḍrasopetaṃ gṛhāṇa parameśvari naivedyaṃ   
nivedayāmīti dakṣānāmāṅguṣṭhābhyāṃ nivedayet | tato mūlaṃ   
amṛtopastaraṇamasi svāhā ityapośānaṃ dattvā pañca prāṇādimudrāḥ   
pradarśya sutṛptāṃ devīṃ bhāvayitvā punarācamanīyaṃ dattvā mūlānte   
karpūrādiyuktaṃ tāmbūlaṃ nivedayāmīti tāmbūlaṃ tadyāt | oṃaiṃ namaḥ   
ucchiṣṭacāṇḍāli mātaṅgini sarvavaśaṅkari svāhā śrīśeṣikāpādukāṃ pū0   
idamucchiṣṭabhojanaṃ kalpayitvā devī īśāne trikoṇe kṣipet | tataḥ   
sarveṣāmarghyapātrajalenotsargaḥ kāryaḥ | tatastattvamudrayā śrīpātrāmṛtena   
devīṃ triḥ santarpya hṛdi kṣobhiṇīṃ mukhe drāviṇīṃ bhrūmadhye ākarṣiṇīṃ   
lalāṭe vaśinīṃ brahmarandhre āhlādinīṃ iti pañcamudrāmayīṃ yonimudrāṃ   
pradarśya kṛtāñjaliḥ śrījvālāmukhi te āvaraṇaṃ pūjayāmi ityājñāṃ   
gṛhītvā āvaraṇapūjāmārabheta | yathā-   
  
tatrādau pūrvata ārabhya dakṣāvartena oṃhrīṃgāṃgīṃgūṃ gaṇeśaśrīpā0 pūrve   
oṃhrīṃ dhaṃ dharmarājaśrīpā0 dakṣe oṃhrīṃ vaṃ vāsukiśrīpā0 paścime   
oṃhrīṃ naṃ narasiṃhaśrīpā0 uttare iti gandhākṣatapuṣpaiḥ saṃpūjya bhūpure   
prathamāvaraṇam | tatraiva gurupūjanam ||  
  
tataḥ ṣoḍaśapatreṣu ṣoḍaśajvālā vāmāvartakrameṇa pūjayet | yathā-   
oṃśrīṃ vāruṇīśrīpā0 | oṃhrīṃ vātyālīśrīpā0 | oṃhrīṃ vārāhīśrīpā0 |   
oṃhrīṃ kulasundarīśrīpā0 | oṃaiṃklīṃ kūvarīśrīpā0 | oṃsauḥklīṃ   
kulikāśrīpā0 | oṃkrīṃ kuṇṭhīśrīpā0 | oṃkrīṃ kutsitāśrīpā0 | oṃkrīṃhūṃ   
kuṭilāśrīpā0 | oṃhrīṃkrīṃ kuhūśrīpā0 | oṃkrīṃ kuntīśrīpā0 | oṃaiṃklīṃ   
kumbheśvarīśrīpā0 | oṃkrīṃ kuntāśrīpā0 | oṃkrīṃ kūcarīśrīpā0 | oṃkrīṃ   
kāruṇīśrīpā0 | oṃhrīṃśrīṃaiṃklīṃsauḥ kṛtiśrīpā0 | iti gandhapuṣpākṣataiḥ   
saṃpūjya ṣoḍaśadale dvitīyāvaraṇam ||  
  
tato'ṣṭadaleṣu aṣṭau kanyā vāmāvartena pūjayet | yathā- hrīṃ māyāśrīpā0 |  
  
p. 373)  
  
hrīṃ mohinīśrīpā0 | aiṃklīṃsauḥ bālāśrīpā0 | oṃhrīṃbhaiṃ   
bhagarūpiṇīśrīpā0 | oṃhrīṃbhaiṃ bhagāvāsāśrīpā0 | oṃhrīṃbhaiṃ   
bhīruṇḍāśrīpā0 | oṃaiṃsauḥ mṛḍānīśrīpā0 |   
oṃhrīṃśrīṃaiṃsauṃḥklīṃblūṃ baindaveśvarīśrīpā0 | iti gandhākṣatapuṣpaiḥ   
saṃpūjya tṛtīyāvaraṇam ||  
  
tato'ntardaśapatreṣu daśajvālāḥ pūjayet | yathā- oṃhrīṃbrāṃ   
brāhmīśrīpā0 | 2/ śāṃ śāmbhavīśrīpā0 | 2/ duṃ durgāśrīpā0 | 2/ vāṃ   
vārāhīśrī0 | 2/ kuṃ kulakāminīśrīpā0 | 2/ nāṃ nārasiṃhīśrīpā0 | 2/ kauṃ   
kaumārīśrīpā0 | 2/ māṃ mātaṅgīśrīpā0 | 2/ bhaiṃ bhadrakālīśrīpā0 | 2/ strīṃ   
ugratārāśrīpā0 | iti gandhākṣatapuṣpaiḥ saṃpūjya caturthāvaraṇam ||  
  
tata ūrdhvatrikoṇe oṃśrīṃ tripurāsundarīśrīpā0 | tato'dhaḥ oṃkrīṃ   
dakṣiṇakālikāśrīpā0 | tato madhye bindau mūlaṃ   
mahādevabhairavasahitaśrījvālāmukhīśrī0 | oṃhrīṃ jvālinīśrī0 | 2/ jaṭinīśrī0 |   
2/ jātīśrī0 | 2/ jālandharīśrī0 | iti bindau saṃpūjya santarpya yonimudrayā   
praṇamediti pañcamāvaraṇaṃ ||  
  
tataścatuḥsamudrān pūjayet | oṃhrīṃsaḥ sudhāsamudraśrī0 | oṃkṣāṃ   
kṣīrasamudraśrī0 | oṃdrāṃ dadhisamudraśrī0 | oṃlūṃ lavaṇasamudraśrī0 | iti   
vidiggate caturaśrake catuḥsamudrān saṃpūjya saṃtarpya atraivāyudhāni pūjayet |   
yathā- oṃhrīṃvaṃ varaśrī0 | 2/ aṃ abhayaśrī0 | 2/ krīṃ kabhalaśrī0 | 2/   
śrīṃ śaraśrī0 | ityāyudhāni saṃpūjya santarpya atraivāsanacatuṣṭayaṃ pūjayet |   
yathā- oṃhrīṃ śavāsanaśrī0 | 2/ padmāsanaśrī0 | 2/ pīṭhatrayāsanaśrī0 |   
2/ rudrābjapīṭhāsanaśrī0 | iti saṃpūjya santarpya yonimudrayā praṇamediti   
ṣaṣṭhāvaraṇam || punarbindau śrīdevīṃ gandhādinaivedyāntairupacāraiḥ   
saṃpūjya santarpya punaḥ puṣpāñjalitrayeṇa pūjayet | itthaṃ saṃpūjya   
nityahomamācaret | yathā-   
  
tatrāgnau jale vā śrīcakraṃ vilikhya vibhāvya vā tatra svahṛdayāddevīmāvāhya   
mūlena sruksruvaghṛtacarusaṃskāraṃ vidhāya homaṃ kuryāt | yathā-   
prāṇāya svāhā apānāya svāhā samānāya svāhā udānāya svāhā vyānāya   
svāhā iti pañcāhutīrhutvā ṣaḍaṅgāhutīrjuhuyāt | oṃhrāṃśrāṃ  
  
p. 374)  
  
hṛdayāya namaḥ svāhā evamastrāntaṃ ṣaḍaṅgāhutīrhutvā āvaraṇadevatā api   
hutvā devīṃ svahṛdyānīyāgniṃ visarjayediti nityahomavidhiḥ ||  
  
tata īśāne maṇḍalaṃ kṛtvā vāṃ vaṭukāya namaḥ oṃhrīṃśrīṃ ehyehi   
devīputra vaṭukanātha kapilajaṭābhārabhāsvara trinetra jvālāmukha sarvavighnān   
nāśaya 2 sarvopacārasahitāṃ pūjāṃ baliṃ gṛhṇa 2 svāhā iti   
vāmāṅguṣṭhānāmikābhyāṃ baliṃ dadyāt | tata āgneye yāṃ yoginībhyo namaḥ   
ūrdhvaṃ brahmāṇḍato vā divi gaganatale bhūtale nistale vā pātāle vānale vā   
pavanasalilayoryatra kutra sthitā va | kṣetre pīṭhopapīṭhādiṣu ca kṛtapadā   
dhūpadīpālimāṃsaiḥ prītā devyaḥ sadā naḥ śubhabalividhinā pāntu   
virendravandyāḥ || yāṃ yoginībhyo namaḥ sarvayogibhyo hūṃphaṭ svāhā iti   
vāmāṅguṣṭhamadhyamābhirvisṛjet | tato nair-ṛte kṣāṃ kṣetrapālāya   
namaḥ oṃkṣāṃkṣīṃkṣūṃkṣaiṃkṣauṃkṣaḥ kṣetrapālālibalisahitaṃ baliṃ   
gṛhṇa 2 svāhā yo'smin kṣetre nivāsī ca kṣetrapālaḥ sakiṅkaraḥ | sa prīto   
balidānena sarvarakṣāṃ karotu me || iti vāmāṅguṣṭhatarjanībhyāṃ   
balimutsṛjediti | tato vāyavye gāṃgīṃgūṃgaṃ gaṇapataye vara varada sarvajanaṃ   
me vaśamānaya baliṃ gṛhṇa 2 svāhā iti vāmāṅguṣṭhamadhyamābhyāṃ   
balimutsṛjediti | tata uttare oṃsarvabhūtebhyo namaḥ oṃhrīṃ   
sarvavighnakṛdbhyaḥ sarvabhūtebhyo hūṃsvāhā eṣa balirnamaḥ iti   
sarvāṅgulībhirbalimutsṛjediti balipañcakaṃ dadyāt | aśakta ekapātra eva kuryāt   
| asminnevāvasare chāgādibaliṃ dadyāt | tatra mūlena paśuṃ saṃsnāpya   
gandhasragādibhiralaṅkṛtya devyagre saṃsthāpya mūlena prokṣaṇījalena   
prokṣyāstrāya phaḍiti saṃrakṣya humityavaguṇṭhya mūlena   
dhenumudrayāmṛtīkṛtya sarvadevatārūpiṇe balirūpāyāmukapaśave namaḥ iti   
gandhādinā triḥ saṃpūjya tasya dakṣakarṇe oṃpaśupāśāya vidmahe   
viprakarṇāya dhīmahi tanno jīvaḥ pracodayāt | iti paśugāyatrīṃ triḥ paṭhitvā   
purataḥ khaḍgaṃ nidhāya oṃkāli kāli vajreśvari lohadaṇḍāyai namaḥ iti   
gandhādinā trirabhyarcya tasya muṣṭau oṃaiṃhrīṃśrīṃ vāgīśvarībrahmābhyāṃ   
namaḥ madhye 4/ lakṣmīnārāyaṇābhyāṃ namaḥ 4/ umāmaheśvarābhyāṃ   
namaḥ iti saṃpūjya taṃ dhṛtvā mantrayet | oṃkhaḍgāyāsuranāśāya   
devakāryārthatatpara | paśuśchedyastvayā śīghraṃ khaḍganātha namo'stu te ||   
ityabhimantrya gandhākṣatajalādikamādāya  
  
p. 375)   
  
mūlaṃ māsādikamutkīrtyāmukagotro'mukaśarmāmukakāmaḥ śrījvālāmukhyā   
imaṃ paśuṃ tubhyamarpayāmyahaṃ saṃprasīda iti paṭhitvā paśoḥ śirasi   
niḥkṣipet | tatastacchiro dhṛtvā oṃyajñārthaṃ paśavaḥ sṛṣṭā yajñārthaṃ   
paśughātanam | atastvāṃ ghātayiṣyāmi tasmādyajñe badho'vadhaḥ ||   
śivāyattamidaṃ piṇḍamatastvaṃ śivatāṃ gataḥ | udbudhyasva paśo tvaṃ hi   
nāśivastvaṃ śivo'si hi || iti saṃbodhayitvā khaḍgamādāya sauḥ astrāya phaṭ   
chindhi 2 svāhā iti khaḍgaṃ tasya skandhe yojayet | tataḥ svayaṃ devīrūpo bhūtvā   
nirvikalpa ekena prahāreṇa cchindyāt | savikalpaḥ parahastena cchedayet | atraiva   
brāhmaṇātiriktaiḥ svāsrādibalirdeyaḥ | iti baliṃ dattvā mūladevīṃ saṃpūjya   
raktena santarpya jalamamṛtīkṛtya mūlena trirabhimantrya mūlaṃ śrījvālāmukhi   
imaṃ jalaṃ gṛhāṇeti jalaṃ dattvā yonimudrayā praṇamet | tataḥ kumārīṃ   
sūkṣmakrameṇa mūlena pūjayet | tato mūlena mūladevīṃ saṃpūjya   
prāṇāyāmarṣyādikaraṣaḍaṅganyāsān vidhāya svātmānaṃ kāmakalārūpaṃ   
dhyāyan mālāmādāya oṃmāṃ māle māle mahāmāle sarvaśaktisvarūpiṇi |   
caturvargastvayi nyastastasmānme siddhidā bhava || iti saṃpūjya gaṃ avighnaṃ kuru   
māle tvaṃ sarvabhāveṣu sarvadā iti dakṣakareṇa mālāṃ gṛhītvā svaśirasi   
śrīguruṃ kaṇṭhe pītavarṇāṃ mūlavidyāṃ hṛdaye jvālāmukhīdevīṃ   
śrīgurucaraṇayoḥ svātmānaṃ dhyātvā bhrūmadhye teṣāṃ caturṇāmaikyaṃ   
vibhāvya viśuddhau catuṣṭayamekībhūtamānīya devatārūpaṃ kṣaṇaṃ dhyātvā   
mūlaṃ smaran yathāśakti japaṃ kṛtvā japānte tvaṃ māle sarvadevānāṃ prītidā   
śubhadā bhava | śubhaṃ kuruṣva me bhadre yaśo vīryaṃ ca dehi me || iti mālāṃ   
svaśirasi saṃsthāpya punarapi prāṇāyāmarṣyādikaraṣaḍaṅganyāsān vidhāya   
guhyātīti sāmānyārghyāmṛtena vāmahaste tejomayaṃ japaphalaṃ samarpya   
mālāṃ saṃpūjya rahaḥ sthāpayet | tato mūladevyai puṣpāñjaliṃ dattvā   
kavacasahasranāmastotrapāṭhaṃ kṛtvā śrīdevīṃ santoṣya prāguktagurustotreṇa   
śrīguruṃ stutvā praṇamya sarvaśaktikramodbhūtiprabhinnāmahamātmikām |   
devasya devatāṃ kāṃcit saṃvitsukhamayīṃ śraye || iti natvā kṣamāpayet |  
  
bhūmau skhalitapādānāṃ bhūmirevāvalambanam |  
tvayi jātāparādhānāṃ tvameva śaraṇaṃ śive ||  
  
aparādho bhavatyeva sevakasya pade pade |  
  
p. 376)  
  
ko'paraḥ sahate loke kevalaṃ svāminaṃ vinā ||  
  
aparādhasahasrāṇi kriyante'harniśaṃ mayā |  
samakṣaṃ savidhaṃ sarvamiti mātaḥ kṣamasva me ||  
  
iti praṇāmapūrvaṃ kṣamāpya arghyodakaṃ culukena gṛhītvā oṃ itaḥ pūrvaṃ   
prāṇabuddhidehadharmādhikārato jāgratsvapnasuṣuptyavasthāsu manasā vācā   
karmaṇā padbhyāmudareṇa śiśnā yat smṛtaṃ yaduktaṃ yat kṛtaṃ tat sarvaṃ   
śrīdevyarpaṇamastu svāhā ityanena   
devyāścaraṇārabindayorgṛhītodakadānenātmānaṃ samarpya   
kṛtāñjalirbhūtvā  
  
yad dattaṃ bhaktimātreṇa puṣpaṃ patraṃ phalaṃ jalam |  
niveditaṃ ca naivedyaṃ tad gṛhāṇānukampayā ||  
  
āvāhanaṃ na jānāmi na jānāmi visarjanam |  
pūjābhāgaṃ na jānāmi tvaṃ gatiḥ parameśvari ||  
  
karmaṇā manasā vācā nāsti vānyā gatirmama |  
antaścāreṇa bhūtānāṃ rakṣa tvaṃ parameśvari ||  
  
mātaryonisahasreṣu yeṣu yeṣu vrajāmyam |  
teṣu teṣvacyutā bhaktiracyute'stu sadā tvayi ||  
  
devī dātrī ca bhoktrī ca devī sarvamidaṃ jagat |  
devī jayati sarvatra yā devī so'hameva hi ||  
  
yadakṣarapadabhraṣṭaṃ mātrāhīnaṃ ca yadgatam |  
kṣantumarhasi deveśi kasya na skhalitaṃ manaḥ ||  
  
kṣamasva devadeveśi jvālāmukhi maheśvari |  
tava pādāmbuje nityaṃ niścalā bhaktirastu me ||  
  
iti puṣpaiḥ kṣamāpayitvā yonimudrayā praṇamya śaṅkhamuddhṛtya devyupari   
bhrāmayitvā  
  
sādhu vāsādhu vā karma yadyadācaritaṃ mayā |  
tat sarvaṃ kṛpayā devi gṛhāṇārādhanaṃ mama ||  
  
iti devīdakṣahaste śaṅkhajalaṃ kiñcid dattvā śaṅkhaṃ svasthāne saṃsthāpya   
tajjalaṃ kiñcidvāmahaste nidhāya mūlena saptadhābhimantrya   
svātmānamanyānapi  
  
p. 377)  
  
sāmayikān tena prokṣya puṣpāñjalimādāya  
  
gaccha gaccha paraṃ sthānaṃ svasthānaṃ parameśvari |  
yatra brahmādayo devā na viduḥ paramaṃ padam ||   
  
iti visṛjya saṃhāramudrayā śrīcakrāt puṣpamādāya tattejaḥ   
samuddhṛtyāghrāya pūrakayogena hṛdayakamalaṃ prāpayya tatra   
yathoktarūpāṃ dhyāyan   
  
tiṣṭha tiṣṭha pare sthāne svasthāne parameśvari |  
yatra brahmādayaḥ sarve surāstiṣṭhanti me hṛdi ||  
  
iti hṛdayakamale saṃsthāpya caṇḍeśvarāya namaḥ iti nirmālyaṃ saṃpūjya   
aiśānyāṃ jalena trikoṇaṃ vidhāya tatra nirmālyavāsinyai namaḥ iti   
naivedyaśatāṃśaṃ sahasrāṃśaṃ vā nirmālyapuṣpasahitaṃ kṣipet   
tālatrayapūrvaṃ nirmālyavāsinīṃ visarjayet | tataḥ   
  
deva nātha guro svāmin deśika svātmanāyaka |  
trāhi trāhi kṛpāsindho pūjāṃ pūrṇatarāṃ kuru ||   
  
iti śrīguruṃ praṇamya prārthya śrīpātraṃ samuddhṛtyāmastakāntaṃ   
śiraḥsthāya śrīgurave samarpya tatpātraṃ dakṣakare nidhāya vāmakareṇa   
tattvamudrayā śrīpādukāmantreṇa śrīpādukāṃ tarpayāmi namaḥ iti triḥ   
santarpya tatpātraṃ svasthāne saṃsthāpya tajjalaṃ kiñcit pātrāntare nidhāya oṃ   
ātmatattvāya namaḥ hrīṃ vidyātattvāya namaḥ śrīṃ śivatattvāya namaḥ mūlaṃ   
sarvatattvāya namaḥ iti catustattvāni jale vinyasya tajjalaṃ culakenādāya   
oṃaiṃhrīṃśrīṃ prakṛtibuddhyahaṅkāramanaḥśrotratvak-  
ऌं ॡं एं ऐं ॐ औं अं अंः ऐं मूलं   
आत्मतत्त्वात्मकाशुद्धचतुर्विंशतितत्त्वसहितं स्थूलदेहं शोधयामि स्वाहा   
ॐऐंह्रींश्रीं मायाकलाविद्यारागकालनियतिपुरुषात्मक-  
jhaṃ ñaṃ ṭaṃ ṭhaṃ ḍaṃ ḍhaṃ ṇaṃ taṃ thaṃ daṃ dhaṃ naṃ paṃ phaṃ baṃ   
bhaṃ maṃ klīṃ mūlaṃ vidyātattvātmakaṃ sūkṣmadehaṃ śodhayāmi svāhā   
oṃaiṃhrīṃśrīṃ śivaśaktisadāśiveśvaraśuddhavidyādipañcatattvasahitaṃ   
yaṃ raṃ laṃ vaṃ śaṃ ṣaṃ saṃ haṃ laṃ kṣaḥ sauḥ mūlaṃ śivatattvātmakaṃ   
paradehaṃ śodhayāmi svāhā oṃaiṃhrīṃśrīṃ śivādiṣaṭtriṃśattattvasahitaṃ   
aṃ āṃ ityādi kṣaḥ ityantaṃ aiṃklīṃsauḥ mūlaṃ   
sarvatattvasthūlasūkṣmaparākhyadeharūpābhimāninaṃ  
  
p. 378)  
  
jīvātmānaṃ śodhayāmi svāhā iti culakacatuṣṭayaṃ svīkṛtya tatpātraṃ   
karābhyāmādāya mūlaṃ gurupādukāmuccārya   
  
oṃ prakāśākāśahastābhyāmavalambyonmanīsrucam |  
dharmādharmakalāsnehapūrṇāṃ vahnau juhomyahaṃ svāhā ||  
  
iti tajjalamaśnīyāt | tataḥ karābhyāṃ mūrdhādipādāntaṃ   
ṣaṭtriṃśattattvātmakatāṃ bhāvayan svadehaṃ spṛśet | tataḥ svasāmayikaiḥ   
saha yathāśāstraṃ gurūpadiṣṭavidhinā pātravandanaṃ kuryāt | tatrādau   
mūlādhārāt kuṇḍalinīmiṣṭadevatārūpāmutthāpya svajihvāgrāntamānīya pātraṃ   
vāmahastakṛtatrikhaṇḍopari dakṣahastenācchādya ślokaṃ paṭhet |  
  
adhunā devi vakṣye'haṃ pātravandanamīśvari |  
tatkālaṃ yadvarānandapātraṃ devaiśca vanditam || 1 ||  
  
pūjāyāṃ pātramānandabharitaṃ parameśvari |  
guruṇā dattamabhyarcya praṇamecchirasā tadā || 2 ||  
  
śrīmadbhairavaśekharapravilasaccandrāmṛtaplāvitaṃ   
kṣetrādhīśvarayoginīgaṇamahāsiddhaiḥ samārādhitam |  
ānandāgamakaṃ mahātmakamidaṃ sākṣāt trikhaṇḍāmṛtaṃ   
vande śrīprathamaṃ karāmbujagataṃ pātraṃ viśuddhipradam || 3 ||  
  
oṃ ātmatattvaṃ śodhayāmi svāhā |  
  
haimaṃ caiṇarasāvahaṃ [kh: sindhu] dayitayā dattaṃ ca peyādibhiḥ   
kiñciccañcalaraktapaṅkajadṛśā sānandamālokitam [kh: udvīkṣitam] |  
vāme svāduviśuddhaśuddhiśakalaṃ pāṇau nidhāya svake   
vande pātramahaṃ dvitīyamadhunānandaikasaṃvardhanam || 4 ||  
  
oṃ vidyātattvaṃ śodhayāmi svāhā |  
  
oṃ sarvāmnāyakalākalāpakalitaṃ kautūhaloddyotanaṃ [kh: uddyotitaṃ]   
candropendramahendraśaṃbhuvaruṇabrahmādibhiḥ sevitam |  
  
p. 379)   
  
dhyātaṃ devagaṇaiḥ paraṃ munigaṇairmokṣārthibhiḥ [kh: varaiḥ]   
sarvadā vande pātramahaṃ tṛtīyamadhunā svātmāvabodhakṣamam || 5 ||  
  
oṃ śivatattvaṃ śodhayāmi svāhā |  
  
madyaṃ mīnarasāvahaṃ hariharabrahmādibhiḥ sevitaṃ   
mudrāmaithunadharmakarmanirataṃ kṣārāmlatiktāśritam [kh: śrayam] |  
ācāryārcitamaṣṭabhairavakalānyāsena [g: ācāryāṣṭakasiddhabhairava]   
cācchāditaṃ pāyāt pañcamakāratattvanilayaṃ pātraṃ caturthaṃ numaḥ || 6 ||  
  
prakṛtitattvaṃ śodhayāmi svāhā |  
  
ādhāre bhujagādhirājavalaye pātraṃ mahīmaṇḍalaṃ dravyaṃ [g:   
madyaṃ] saptasamudravāri piśitaṃ cāṣṭau ca digdantinaḥ |  
sohaṃ bhairavamarcayan pratidinaṃ tārāgaṇairakṣatairādityapramukhaiḥ   
surāsuragaṇairājñākaraiḥ kiṅkaraiḥ || 7 ||  
  
puruṣatattvaṃ śodhayāmi svāhā |  
  
sacchatrāmalabhadrapīṭhaparamānandodayādāyakaṃ [g: chatraṃ   
cāmarabhadra; |  kh: dayaṃ dāyakaṃ vājīdantimanoharaṃ] ramyaṃ rājyakaraṃ   
sadā sukhakaraṃ sāyujyasāmrājyadam |  
nānāvyādhibhavāndhakāraharaṇaṃ janmāntaradhvaṃsanaṃ   
śrīmadbhairavabhairavīpriyataraṃ pātraṃ ca ṣaṣṭhaṃ numahḥ || 8 ||  
  
manastattvaṃ śodhayāmi svāhā |  
  
jāgratsvapnasuṣuptibodhapavanaṃ [g: turyaparataḥ] caitanyasākṣyapradaṃ  
vidyudbhāskaravahnicandradhanuṣāṃ jyotiṣkalāvyāpitam |  
vāmāpiṅgalamadhyagā trivalayā tasyāḥ [kh: sat kuṇḍalī cordhvagaṃ]   
prabodhoddhataṃ pātraṃ saptamamūṣaṇena taruṇānandapradaṃ pātu mām || 9 ||  
  
buddhitattvaṃ śodhayāmi svāhā |  
  
p. 380)  
  
khaḍgaṃ śrīgurupādukāṃ ca tilakaṃ kaṇṭhe'pi sārasvataṃ   
śatrorvāgbalaśauryakāryaharaṇaṃ [g: buddhi] dehasthiteḥ kāraṇam |  
vāñchāsiddhikaraṃ manaḥsthitikaraṃ cāvarjanaṃ [kh: vaśyaṃ   
jagadyoṣitāṃ] yoṣitāṃ pātraṃ cāṣṭamamaṣṭasiddhikaraṇaṃ   
prauḍhaprasannaṃ bhaje || 10 ||  
  
ahaṅkāratattvaṃ śodhayāmi svāhā |  
  
sarvānandakaraṃ sadā śivapadaṃ sarvārthasaṃpatpradaṃ sāmrājyārthakaraṃ   
samastasukhadaṃ cājñānavidhvaṃsanam |  
āyuṣkāntiyaśovivardhanakaraṃ saṃsāramohacchidaṃ pātraṃ lakṣaguṇātmakaṃ   
[kh: lakṣama] ca navamaṃ prauḍhapratāpaṃ bhaje || 11 ||  
  
śaktitattvaṃ śodhayāmi svāhā |  
  
brahmaviṣṇumaheśānāṃ devānāṃ ca viśeṣataḥ |  
durlabhaṃ pāvanaṃ pātraṃ daśamaṃ praṇamāmyaham || 12 ||  
  
bhairavatattvaṃ śodhayāmi svāhā |  
  
pāpaghnaṃ śāntiśubhadaṃ divyaṃ svādu sukhāvaham |  
pātramekādaśaṃ vande gurusevāsukhāgatam || 13 ||  
  
sarvatattvaṃ śodhayāmi svāhā | iti pātravandanaṃ kṛtvā pātrapraśaṃsā kuryāt   
|  
  
pātraṃ kṛtvā kare mantrī sarvakarma labhetsukhī |  
iha loke śriyaṃ bhuktvā dehānte bhairavo bhavet || 14 ||  
  
kare pātraṃ mukhe stotramānando hṛdayāmbuje |  
bhaktirgurupadāmbhoje smaraṇaṃ kimataḥ param || 15 ||  
  
ekena śuṣkacaṇakena ghaṭaṃ pibāmi vāpīṃ pibāmi sahasā lavaṇārdrakeṇa |  
āsvādya māṃsamalirohitamuṇḍakhaṇḍaṃ gaṅgāṃ pibāmi yamunāṃ saha   
sāgareṇa || 16 ||  
  
kare mālā mukhe hālā vāme rāmā sukomalā |  
  
p. 381)  
  
tripurā hṛdaye bālā yāgaśālā gṛhe gṛhe || 17 ||  
  
pātraṃ bhairavapātraṃ gotraṃ śrīnāthapādukāgotram |  
śāstraṃ saṃvicchāstraṃ jñānaṃ tattvāvabodhakaṃ jñānam || 18 ||  
  
alipiśitapurandhrībhogapūjāparo'haṃ bahuvidhakulamārgārambhasaṃbhāvito'ham |  
paśujanavimukho'haṃ bhairavīmāśrito'haṃ gurucaraṇarato'haṃ bhairavo'haṃ   
śivo'ham || 19 ||  
  
vāme candramukhī mukhe ca madirā pātraṃ karāmbhoruhe mūrdhni   
śrīgurucintanaṃ bhagavatīdhyānāspadaṃ mānasam |  
jihvāyāṃ japasādhanaṃ pariṇatiḥ kaulakramābhyāsane ye santo niyataṃ pibanti   
sarasaṃ te bhuktimuktī gatāḥ || 20 ||  
  
vāme rāmā ramaṇakuśalā dakṣiṇe cālipātramagre mudrāścaṇakavaṭakāḥ   
sūkarasyoṣṇaśuddhiḥ |  
skandhe vīṇā sarasakavitā sadguroḥ satkathāyāṃ kaulo mārgaḥ paramagahano   
yogināmapyagamyaḥ || 21 ||  
  
pītvā pītvā punaḥ pītvā yāvat patati bhūtale |  
utthāya ca punaḥ pītvā punarjanma na vidyate || 22 ||  
  
dharmādharmahavirdīpte svātmāgnau manasā srucā |  
suṣumnāvartmanā nityamakṣavṛttīrjuhomyaham || 23 ||  
  
prakāśākāśahastābhyāmavalambyonmanīsrucā |  
dharmādharmakalāsnehapūrṇāṃ vahnau juhomyaham || 24 ||  
  
yāvanna calate dṛṣṭiryāvanna calate manaḥ |  
tāvat pānaṃ prakartavyaṃ paśupānamataḥ param || 25 ||  
  
itthaṃ pātrapraśaṃsāṃ kṛtvā tataḥ svasāmayikān yathāśāstraṃ   
gurūpadiṣṭavidhinā saṃpūjya saṃtarpya   
pūrvasthāpitabalipātrasthamannādikamekasmin  
  
p. 382)  
  
pātre kṛtvā tadgṛhādutthāya sodakapātrahasto bahirgatvā jalena śucau deśe   
caturaśravṛttatrikoṇātmakaṃ maṇḍalaṃ kṛtvā tatra   
gadātriśūlaḍamarupātrahastaṃ trilocanam | kṛṣṇābhaṃ bhairavaṃ devaṃ   
sarvavighnavināśanam || ityucchiṣṭabhairavaṃ dhyātvā gandhādinā saṃpūjya 4/   
ucchiṣṭabhairava ehyehi baliṃ gṛhṇa 2 hūṃ phaṭ svāhā iti pātrasthaṃ   
balidravyaṃ tatra maṇḍale visṛjya tatpātre hastau pādau ca prakṣālyācamya   
tatpātraṃ jalenāpūrya pūjāgṛhadvāraṃ gatvā praviśya svāsane samupaviśya   
tatpātrasthajale śrīpātrajalabinduṃ dattvā tena jalena svātmānamabhiṣiñcan   
śāntistotraṃ paṭhet | taduktaṃ śrīdevīrahasye (21 pa0) | yathā-   
  
devi vakṣyāmi pūjānte śāntistotramanuttamam |  
vīrā yena parānandapadaṃ prāpsyantyanāmayam [kh: niḥspṛhāḥ] || 1 ||  
  
yoginīcakramadhyasthaṃ mātṛmaṇḍalaveṣṭitam |  
namāmi śirasā nāthaṃ bhairavaṃ bhairavīpriyam || 2 ||  
  
anādighorasaṃsāravyādhidhvaṃsaikahetave |  
namaḥ śrīnāthavaidyāya kulauṣadhipradāyine || 3 ||  
  
āpado duritaṃ rogāḥ samayācāralaṅghanāt |  
te sarve'tra vyapohantu divyacakrasya melanāt || 4 ||  
  
āyurārogyamaiśvaryaṃ kīrtirlābhaḥ sukhaṃ jayaḥ |  
kāntirmanorathaścāstu pāntu sarvāśca devatāḥ || 5 ||  
  
saṃpūjakānāṃ paripālakānāṃ yatīndrayogīndratapodhanānām |  
deśasya rāṣṭrasya kulasya rājñāṃ karotu śāntiṃ bhagavān kuleśaḥ || 6 ||  
  
nandantu sādhakakulānvayadarśakā ye sṛṣṭyādyanākhyacaturuktamahānvayā ye   
|  
nandatu sarvakulakaularatāḥ pare ye'pyanye viśeṣapadabhedakaśāmbhavā ye || 7 ||  
  
p. 383)  
  
nandantu siddhaguravaḥ svagurukramaughā jyeṣṭhānugāḥ samayino vaṭukāḥ   
kumāryaḥ |  
saḍyoginīpravaravīrakulaprasūtā nandantu bhūmipatigodvijasādhulokāḥ || 8 ||  
  
nandantu nītinipuṇā niravadyaniṣṭhā nirmatsarā nirupamā nirupadravāśca |  
nityā nirañjanaratā guravo nirīhāḥ śāktāśca śāntamanaso   
hṛtaśokaśaṅkāḥ || 9 ||  
  
nandantu yoganiratāḥ kulayogayuktā ācāryasāmayikasādhakaputrakāśca |  
gāvo dvijā yuvatayo yatayaḥ kumāryo dharme bhavantu niratā gurubhaktiyuktāḥ ||   
10 ||  
  
nandantu sādhakakulā aṇimādiniṣṭhāḥ śāpāḥ patantu samayadviṣi yoginīnām |  
sā śāmbhavī sphuratu kāpi mamādhyavasthā yasyāṃ guroścaraṇapaṅkajameva   
labhyam || 11 ||  
  
yāścakrakramabhūmikāvasatayo nāḍīṣu yā saṃsthitā yāḥ   
kāyadrumaromakūpanilayā yāḥ saṃsthitā dhātuṣu  
ucchvāsormimaruttaraṅganilayā niḥśvāsavāsāśca yāstā devyo   
ripupakṣabhakṣaṇaparāstṛpyantu kaulārcitāḥ || 12 ||  
  
yā divyakramapālikāḥ kṣitigatā yā devatāstoyagā yā nityaṃ prathitaprabhāḥ   
śikhigatā yā mātariśvāśrayāḥ |  
yā vyomāmṛtamaṇḍalāamṛtamayā yāḥ sarvagāḥ sarvadāstāḥ sarvāḥ   
kulamārgapālanaparāḥ śāntiṃ prayacchantu me || 13 ||  
  
p. 384)  
  
ūrdhvaṃ brahmāṇḍato vā divi gaganatale bhūtale nistale vā pātāle vā tale vā   
saṃlilapavanayoryatra kutra sthitā vā |  
kṣetre pīṭhopapīṭhādiṣu ca kṛtapadā dhūpadīpādikena prītā devyaḥ sadā naḥ   
śubhabalividhinā pāntu vīrendravandyāḥ || 14 ||  
  
brahmāśeṣeśadurgāguhavaṭukagaṇā [kh: śrīśeṣa] bhairavāḥ   
kṣetrapālā vetālādityarudragrahavasumanusiddhāpsaroguhyakādyāḥ |  
bhūtā gandharvavidyādharaṛṣipitṛyakṣāsurāhiprabhūtā yogīśāścāraṇāḥ   
kiṃpuruṣamunivarāścakragāḥ pāntu sarve || 15 ||  
  
dehasthākhiladevatā gajamukhāḥ kṣetrādhipā bhairavā yoginyo vaṭukāśca   
yakṣapitaro bhūtāḥ piśācā grahāḥ |  
anye bhūcaradikcarāśca khacarā vetālakāśceṭakāstṛptāḥ syuḥ kulaputrakasya   
pibataḥ pānaṃ sadīpaṃ carum || 16 ||  
  
satyaṃ cedguruvākyameva pitaro devāśca cedyoginīprītiścet paradevatā ca yadi   
cedvedāḥ pramāṇaṃ ca cet |  
śākteyaṃ yadi darśanaṃ bhavati cedājñeyameṣāsti cet santyatrāpi ca kaulikāśca   
yadi cet syānme jayaḥ sarvadā || 17 ||  
  
tṛpyantu mātaraḥ sarvāḥ samudrāḥ sagaṇādhipāḥ |  
yoginyaḥ kṣetrapālāśca mama dehe vyavasthitāḥ || 18 ||  
  
śivādyavaniparyantaṃ brahmādistambasaṃyutam |  
kālāgnyādiśivāntaṃ ca jagadyajñena tṛpyatu || 19 ||  
  
paṭhitvedaṃ namedvīrān vīravandanamācaret |  
stuvedvīrānnamedvīrān mantrasiddhiḥ prajāyate || 20 ||  
  
itthaṃ śāntistotraṃ paṭhitvā vīravandanastotraṃ paṭhet |  
  
jagattrayābhyarcitaśāsanebhyaḥ parārthasaṃpādanakovidebhyaḥ |  
  
p. 385)  
  
samuddhṛtakleśamahoragebhyo namo namaḥ sādhakanāyakebhyaḥ || 1 ||  
  
prahīṇasarvāśrayavāsanebhyaḥ sarvārthatattvoditasādhanebhyaḥ |  
sarvaprajābhyuddharaṇodyatebhyo namo namaḥ sādhakanāyakebhyaḥ || 2 ||  
  
vidhūtakeśālikapālikebhyaḥ surāsavāraktavilocanebhyaḥ |  
navīnakāntā ratatatparebhyo namo namaḥ śāmbhaviśāṃbhavebhyaḥ || 3 ||  
  
vibhūtiliptāṅgadigambarebhyaścitāgnidhūmālibhayānakebhyaḥ |  
kapālapātrāmṛtapānakebhyaḥ namo namo bhairavibhairavebhyaḥ || 4 ||  
  
siddhyaṣṭakādhānamahāmunibhyaḥ śrībhairavācārakṛtādarebhyaḥ |  
svādhīnatānyakkṛtanirjarebhyo namo namo bhairavibhairavebhyaḥ || 5 ||  
  
anena vīrastavakīrtanena samuddhṛtakleśasuvāsano'ham |  
saṃsārakāntāramahārṇave'sminnimajjamānaṃ jagaduddhareyam || 6 ||  
  
iti śāntistotraṃ vīravandanaṃ ca paṭhitvā sarvān sāmayikānabhiṣicya   
viśeṣārghyapātramuddhṛtya śiraḥsthāya śrīgurave samarpya tathaiva   
tatpādukāṃ triḥ saṃpūjya mūlavidyayā gurupādukāvidyānte ca svāheti   
svamūlādhārakuṇḍalinyātmakaparadevatāmukhe  
  
p. 386)  
  
havanabuddhyā tajjalaṃ pātrāntare kṛtvāśnīyāt | śeṣaṃ priyaśiṣyāya   
prasādabuddhyā kiñcid dadyāt | so'pi svapātre kṛtvā tajjalaṃ   
prāśnīyāditthamarghyapratipattiḥ | tataḥ svagurūpadiṣṭavidhinā śeṣakṛtyaṃ   
samāpayet | tatastāmrādipātre gandhapuṣpākṣatānvitaṃ jalamāpūrya oṃ namo   
vivasvate brahman bhāsvate viṣṇutejase | jagatpavitre śucaye savitre karmadāyine ||   
oṃhrāṃhrīṃsaḥ sūrya eṣa te'rghaḥ svāhā ityarghyaṃ sūryāya dattvā   
kṛtāñjaliḥ oṃ yajñaśchidraṃ tapaḥcchidraṃ yacchidraṃ pūjane mama |   
acchidramastu tatsarvaṃ bhāskarasya prasādataḥ || ityacchidramavadhārayet | tato   
mūlena prāṇāyāmarṣyādikaraṣaḍaṅganyāsān vidhāya ṣaḍāsana   
vāgdevatāṣṭakanyāsān vidhāya prāguktagurustotraṃ paṭhitvā śrīguruṃ   
praṇamya mūlavidyayā dvitīyakūṭena nirmālyaṃ śirasi dhṛtvā mūlavidyayaiva   
caraṇodakaṃ svīkṛtya śrīparadevatābhaktebhyo naivedyādikaṃ vibhajya   
suhṛdvāndhavajanaiḥ sākaṃ bhuktvā svātmānaṃ kāmakalārūpaṃ bhāvayan   
sukhaṃ viharediti ||  
  
ityeṣā nityapūjāyāḥ paddhatirgadyarūpiṇī |  
jvālāsarvasvarūpāpi na deyā tattvavādibhiḥ ||  
  
śrījvālāpaddhatirguhyā nityārcanakramāṅkitā |  
guhyātiguhyaguhyāḍhyā gopanīyā mumukṣubhiḥ ||  
  
iti śrīrudrayāmale tantre daśavidyārahasye śrījvālāmukhīpaddhatiḥ || 2 ||  
p. 387)  
  
atha  
  
śrījvālāmukhīkavacam   
  
śrībhairava uvāca |  
  
śṛṇu devi jaganmātarjvālāmukhyā bravīmyaham |  
kavacaṃ mantragarbhaṃ ca trailokyavijayābhidham ||  
  
aprakāśyaṃ paraṃ guhyaṃ na kasya kathitaṃ mayā |  
vināmunā na siddhiḥ syāt kavacena maheśvari || 2 ||  
  
avaktavyamadātavyaṃ duṣṭāyāsādhakāya ca |  
nindakāyānyaśiṣyāya na vaktavyaṃ kadācana || 3 ||  
  
śrīdevyuvāca   
  
trailokyanātha vada me bahudhā kathitaṃ mayā |  
svayaṃ tvayā prasādo'yaṃ kṛtaḥ snehena me prabho || 4 ||  
  
śrībhairava uvāca |  
  
prabhāte caiva madhyāhne sāyaṃkāle'rdharātrake |  
kavacaṃ mantragarbhaṃ ca paṭhanīyaṃ parātparam || 5 ||  
  
madhunā matsyamāṃsādimodakena samarcayet |  
devatāṃ parayā bhaktyā paṭhet kavacamuttamam || 6 ||  
  
oṃ hrīm me pātu mūrdhānaṃ jvālā dvyakṣaramātṛkā |  
oṃ hrīṃśrīṃ me'vatādbhālaṃ tryakṣarī viśvamātṛkā || 7 ||  
  
oṃ aiṃklīṃsauṃḥ mamāvyāt sā devī māyā bhruvau mama |  
oṃ aṃāṃiṃīṃhsauṃḥ pāyānnetre me viśvasundarī || 8 ||  
  
p. 388)  
  
oṃ hrīṃaiṃsauḥ pātu nāsāṃ uṃūṃ karṇau ca mohinī |  
ṛṃṝṃḷṃḹṃhsauṃḥ me bālā pāyād gaṇḍau ca cakṣuṣī || 9 ||  
  
eṃaiṃoṃauṃ sadāvyānme mukhaṃ śrībhagarūpiṇī |  
aṃaḥ oṃhrīṃklīṃsauṃḥ pāyād galaṃ me bhagadhāriṇī || 10 ||  
  
kaṃkhaṃgaṃghaṃhsauṃḥ pāyāt skandhau me tripureśvarī |  
ṅaṃcaṃchaṃjaṃhsauṃḥ vakṣaḥ pāyācca baindaveśvarī || 11 ||  
  
jhaṃñaṃṭaṃṭhaṃḥsauṃḥ aiṃklīṃhūṃ mamāvyāt sā bhujāntaram |  
ḍaṃḍhaṃṇaṃtaṃ stanau pāyād bhīruṇḍā mama sarvadā || 12 ||  
  
thaṃdaṃdhaṃnaṃ kukṣiṃ pāyānmama hrīṃśrīṃ parā jayā |  
paṃphaṃbaṃśrīṃhrīṃsauṃḥ pārśvaṃ mṛḍānī pātu me sadā || 13 ||  
  
bhaṃmaṃyaṃraṃśrīṃhsauṃḥlaṃvaṃ nābhiṃ me pāntu kanyakāḥ |  
śaṃṣaṃsaṃhaṃ sadā pātu guhyaṃ me guhyakeśvarī || 14 ||  
  
laṃkṣaḥ pātu sadā liṅgaṃ hrīṃśrīṃ liṅganivāsinī |  
aiṃklīṃsauṃḥ pātu me meḍhraṃ pṛṣṭhaṃ me pātu vāruṇī || 15 ||  
  
oṃ śrīṃhrīṃklīṃhūṃhūṃ pātu ūrū me pātvamā [kh: pātu māṃ] sadā   
|  
oṃ aiṃklīṃsauṃḥyāṃ vātyālī [kh: vārāhī] jaṅghe pāyāt sadā mama ||   
16 ||  
  
oṃ śrīṃsauṃklīṃ sadā pāyājjānunī kulasundarī |  
oṃ śrīṃhrīṃhūṃ kūvarī [kh: kulikā] ca gulphau aiṃśrīṃ mamāvatu ||   
17 ||  
  
oṃ śrīṃhrīṃklīṃiṃsauṃḥ pāyāt kuṇṭhī krīṃhrīṃhsauṃḥ me talam |  
oṃ prīṃśrīṃ pādau hsauṃḥ pāyād hrīṃśrīṃkrīṃ kutsitā mama || 18 ||  
  
oṃ hrīṃśrīṃ kuṭilā hrīṃkrīṃ pādapṛṣṭhaṃ ca me'vatu |  
oṃ śrīṃhrīṃśrīṃ ca me pātu pādasthā aṅgulīḥ sadā || 19 ||  
  
oṃ hrīṃhsauṃḥaiṃ kuhūḥ majjāṃ oṃ śrīṃ kuntī [kh: kuntā] mamāvatu   
|  
raktaṃ kumbheśvarī aiṃklīṃ śukraṃ pāyācca kūcarī || 20 ||  
  
p. 389)  
  
pātu me'ṅgāni sarvāṇi oṃ hrīṃśrīṃklīṃaiṃhsauṃḥ sadā |  
pādādimūrdhaparyantaṃ hrīṃkrīṃśrīṃ kāruṇī [kh: klīṃśrīṃ me   
vāruṇī] sadā || 21 ||  
  
mūrdhādipādaparyantaṃ pātu klīṃśrīṃ kṛtirmama |  
ūrdhvaṃ me pātu brāṃ brāhmī adhaḥ śrīṃ śāmbhavī mama || 22 ||  
  
duṃ durgā pātu me pūrve vāṃ vārāhī śivālaye |  
hrīṃkrīṃhūṃśrīṃ ca māṃ pātu uttare kulakāminī || 23 ||  
  
nārasiṃhī hsauṃḥ aiṃklīṃ vāyavye pātu māṃ sadā |  
oṃ śrīṃkrīṃaiṃ ca kaumārī paścime pātu māṃ sadā || 24 ||  
  
oṃ hrīṃśrīṃ nir-ṛtau pātu mātaṅgī māṃ śubhaṅkarī |  
oṃ śrīṃhrīṃklīṃ sadā pātu dakṣiṇe bhadrakālikā || 25 ||  
  
oṃ śrīṃaiṃklīṃ sadāgneyyāmugratārā sadāvatu |  
oṃ vāṃ daśadiśo rakṣenmāṃ hrīṃ dakṣiṇakālikā || 26 ||  
  
sarvakālaṃ sadā pātu aiṃsauḥ tripurasundarī |  
mārībhaye ca durbhikṣe pīḍāyāṃ yoginībhaye || 27 ||  
  
oṃ hrīṃśrīṃ tryakṣarī pātu devī jvālāmukhī mama |  
itīdaṃ kavacaṃ puṇyaṃ triṣu lokeṣu durlabham || 28 ||  
  
trailokyavijayaṃ nāma mantragarbhaṃ maheśvari |  
asya prasādādīśo'haṃ bhairavāṇāṃ jagattraye || 29 ||  
  
sṛṣṭikartāpahartā ca paṭhanādasya pārvati |  
kuṅkumena likhedbhūrje āsavena svaretasā || 30 ||  
  
stambhayedakhilān devān mohayedakhilāḥ prajāḥ |  
mārayedakhilān śatrūn vaśayedapi devatāḥ || 31 ||  
  
bāhau dhṛtvā caredyuddhaṃ śatrūñjitvā gṛhaṃ vrajet |  
pote raṇe vivāde ca kārāyāṃ rogapīḍane || 32 ||  
  
p. 390)  
  
grahapīḍādikāleṣu paṭhet sarvaṃ śamaṃ vrajet |  
itīdaṃ kavacaṃ devi mantragarbhaṃ surārcitam || 33 ||  
  
yasya kasya na dātavyaṃ vinā śiṣyāya pārvati |  
māsaikena bhavet siddhirdevānāṃ yā ca durlabhā |  
paṭhenmāsatrayaṃ martyo devīdarśanamāpnuyāt || 34 ||  
  
iti śrīrudrayāmale tantre daśavidyārahasye śrījvālāmukhīkavacam || 3 ||  
atha  
  
śrījvālāmukhīsahasranāmakam |  
  
śrībhairavyuvāca |  
  
bhagavan sarvadharmajña [kh: śāstrajña] devānāmabhayaṅkara |  
purā me yat tvayā proktaṃ varaṃ kailāsasānutaḥ || 1 ||  
  
kṛpayā parayā nātha taṃ me dātuṃ kṣamo bhava |  
  
śrībhairava uvāca |  
  
satyametat tvayā proktaṃ varaṃ varaya pārvati || 2 ||  
  
taṃ prayacchāmi saṃsiddhyai manasā yadabhīpsitam |  
  
śrībhairavyuvāca |  
  
p. 391)  
  
jvālāmukhyāstvayā deva sahasrāṇi ca tattvataḥ || 3 ||  
  
proktāni brūhi me bhaktyā yadi me tvatkṛpā bhavet |  
  
śrībhairava uvāca |  
  
pravakṣyāmi mahādevi jvālānāmāni tattvataḥ || 4 ||  
  
sahasrāṇi kalau nṝṇāṃ varadāni yathepsitam |  
abhaktāya na dātavyaṃ duṣṭāyāsādhakāya ca || 5 ||  
  
yā sā jvālāmukhī devī trailokyajananī smṛtā |  
tasyā nāmāni vakṣyāmi durlabhāni jagattraye || 6 ||  
  
vinā nityabaliṃ stotraṃ na rakṣyaṃ sādhakottamaiḥ |  
durbhikṣe śatrubhītau ca māraṇe stambhane paṭhet || 7 ||  
  
sahasrākhyaṃ stavaṃ devyāḥ sadyaḥ siddhirbhaviṣyati |  
vinā gandhākṣataiḥ puṣpairdhūpairdīpairvinā balim || 8 ||  
  
na rakṣyaṃ sādhakenaiva devīnāmasahasrakam |  
dattvā baliṃ paṭhed devyā mantrī nāmasahasrakam |  
devi satyaṃ mayā proktaṃ siddhihānistato'nyathā || 9 ||  
  
asya śrījvālāmukhīsahasranāmastavasya bhairava ṛṣiḥ anuṣṭup chandaḥ   
śrījvālāmukhī devatā hrīṃ bījaṃ śrīṃ śaktiḥ oṃ kīlakaṃ pāṭhe viniyogaḥ |   
bhairavaṛṣaye namaḥ śirasi | anuṣṭupchandase namo mukhe |   
śrījvālāmukhīdevatāyai namo hṛdi | hrīṃ bījāya namo nābhau | śrīṃ śaktaye   
namo guhye | oṃ kīlakāya namaḥ pādayoḥ | viniyogāya namaḥ sarvāṅgeṣu |   
oṃhrāmiti ṣaḍdīrghayuktamāyayā karaṣaḍaṅgāni vidhāya dhyāyet-   
  
udyaccandramarīcisaṃnibhamukhīmekādaśārābjagāṃ pāśāmbhojavarābhayān   
karatalaiḥ saṃbibhratīṃ sādarāt [kh: tīmādarāt] |  
agnīndvarkavilocanāṃ śaśikalācūḍāṃ trivargojjvalāṃ pretasthāṃ   
jvaladagnimaṇḍalaśikhāṃ jvālāmukhīṃ naumyaham ||  
  
p. 392)  
  
oṃhrīṃjvālāmukhī jaitrī śrīṃjyotsnā jayadā jayā |  
audumbarā mahānīlā śukraluptā śacī śrutiḥ [kh: stutiḥ] || 1 ||  
  
smayadā smayahartrī ca smaraśatrupriyaṅkarī |  
mānadā mohinī mattā māyā bālā balandharā || 2 ||  
  
bhagarūpā [kh: mātā] bhagāvāsā bhīruṇḍā bhayaghātinī |  
bhītirbhayānakāsyā ca bhrūḥ subhrūḥ sukhinī satī || 3 ||  
  
śūlinī śūlahastā ca śūlivāmāṅgavāsinī |  
śaśāṅkajananī śītā śītalā śārikā śivā [g: śilā] || 4 ||  
  
srucikā madhumanmānyā trivargaphaladāyinī |  
tretā [g: trilocanā] trilocanā durgā durgamā durgatirgatiḥ || 5 ||  
  
pūtā plutirvimarśā [kh, g: visargā] ca sṛṣṭikartrī sukhāvahā |  
sukhadā sarvamadhyasthā lokamātā maheśvarī || 6 ||  
  
lokeṣṭā varadā stutyā stutirdrutagatirnutiḥ [kh: drutirgatiḥ] |  
nayadā nayanetrā ca navagrahaniṣevitā || 7 ||  
  
ambā varūthinī vīrajananī vīrasundarī |  
vīrasūrvāruṇī vārtā varā'bhayakarā vadhūḥ || 8 ||  
  
vānīratalagā vāmyā vāmācāraphalapradā |  
vīrā śauryakarī śāntā śārdūlatvak ca śarvarī || 9 ||  
  
śalabhī śāstramaryādā śivadā śambarāntakā |  
śambarāripriyā śambhukāntā śaśinibhānanā || 10 ||  
  
śastrāyudhadharā śāntirjyotirdīptirjagatpriyā [kh: vīrā; g: dhīrā] |  
jagatī jitvarā jārī mārjārī paśupālinī (100) || 11 ||  
  
p. 393)  
  
merumadhyagatā maitrī musalāyudhadhāriṇī |  
mānyā mantreṣṭadā mādhvī mādhvīrasavighūrṇitā || 12 ||  
  
modakāhāramattā ca mattamātaṅgagāminī |  
maheśvarapriyonnattā dārvī daityavimardinī || 13 ||  
  
deveṣṭā sādhakeṣṭā ca sādhvī sarvatragā'samā |  
santānakataruśchāyāsantuṣṭā'dhvaśramāpahā || 14 ||  
  
śāradā śaradabjākṣī varadābjanibhānanā [g: ccandrani] |  
namrāṅgī karkaśāṅgī ca vajrāṅgī vajradhāriṇī || 15 ||  
  
vajreṣṭā vajrakaṅkālā vānarī vāyuveginī |  
varākī kulakā kāmyā kuleṣṭā kulakāminī || 16 ||  
  
kuntā kāmeśvarī krūrā kulyā kāmāntakāriṇī |  
kuntī kuntadharā kubjā kaṣṭahā bagalāmukhī || 17 ||  
  
mṛḍānī madhurā mūkā pramattā baindaveśvarī |  
kumārī kulajā'kāmā kūvarī naḍakūvarī || 18 ||  
  
nageśvarī nagāvāsā nagaputrī nagārihā |  
nāgakanyā kuhūḥ kuṇṭhī [g: kaṇṭhā] karuṇā kṛpayānvitā || 19 ||  
  
kakāravarṇarūpāḍhyā hrīrlajjā śrīḥ śubhāśubhā |  
khecarī khagapatnī ca khaganetrā khageśvarī || 20 ||  
  
kātā khanitrī khasthā ca japyā jāpyā'jarā dhrutiḥ [g: śrutiḥ] |  
jagatī janmadā jambhī jambuvṛkṣatalasthitā || 21 ||  
  
jāmbūnadapriyā satyā sāttvikī sattvavarjitā [kh: saṃsthitā] |  
sarvamātā samālokā lokākhyātirlayātmikā || 22 ||  
  
lūtā latāratirlajjā vājigā (200) vāruṇī vaśā |  
kuṭilā kutsitā brāhmī brahmāṇī brahmadāyinī || 23 ||  
  
p. 394)  
  
vrateṣṭā vājinī vastirvāmanetrā vaśaṅkarī |  
śaṅkarī śaṅkareṣṭā ca śaśāṅkakṛtaśekharā || 24 ||  
  
kumbheśvarī kurughnī ca pāṇḍaveṣṭā parātparā |  
mahiṣāsurasaṃhartrī mānanīyā manupriyā || 25 ||  
  
dakṣiṇā dakṣajā dakṣā drākṣā dūtī dyutirdharā |  
dharmadā dharmarājeṣṭā dharmasthā dharmapālinī || 26 ||  
  
dhanadā dhanikā dharmyā patākā pārvatī prajā |  
prajāvatī purī prajñā pūḥ putrī patrivāhinī || 27 ||  
  
patrihastā ca mātaṅgī patrikā ca pativratā |  
puṣṭiḥ plakṣā śmaśānasthā devī dhanadasevitā || 28 ||  
  
dayāvatī dayā dūrā dūtā nikaṭavāsinī |  
narmadā'narmadā nandā nākinī nākasevitā || 29 ||  
  
nāsā saṅkrāntirīḍyā ca bhairavī cchinnamastakā |  
śyāmā śyāmāmbarā pītā pītavastrā kalāvatī || 30 ||  
  
kautukī kautukācārā kuladharmaprakāśinī |  
śāmbhavī gāruḍīvidyā garuḍāsanasaṃsthitā || 31 ||  
  
vinatā vainateyeṣṭā vaiṣṇavī viṣṇupūjitā |  
vārtādā [g: vāntadā] vālukā vetrī vetrahastā varāṅganā || 32 ||  
  
vivekalocanā vijñā viśālā vimalā hyajā |  
vivekā pracurā luptā naurnārāyaṇapūjitā [ g: sevitā] || 33 ||  
  
nārāyaṇī (300) ca sumukhī durjayā duḥkhahāriṇī |  
daurbhāgyahā durācārā duṣṭahantrī ca dveṣiṇī || 34 ||  
  
vāṅmayī bhāratī bhāṣā maṣī lekhakapūjitā |  
lekhapatrī ca lolākṣī lāsyā hāsyā priyaṅkarī || 35 ||  
  
p. 395)  
  
premadā praṇayajñā ca pramāṇā pratyayāṅkitā |  
vārāhī kubjikā kārā kārābandhanamokṣadā || 36 ||  
  
ugrā cogratarogreṣṭā nṛmānyā narasiṃhikā |  
naranārāyaṇastutyā naravāhanapūjitā || 37 ||  
  
nṛmuṇḍā nūpurāḍhyā ca nṛmātā tripureśvarī |  
divyāyudhogratārā ca tryakṣā tripuramālinī || 38 ||  
  
trinetrā koṭarākṣī ca ṣaṭcakrasthā krimīśvarī |  
krimihā [g: kramikā] krimiyoniśca kalā candrakalā camūḥ || 39 ||  
  
carmāmbarā ca cārvaṅgī cañcalākṣī ca bhadradā |  
bhadrakālī subhadrā ca bhadrāṅgī pretavāhinī || 40 ||  
  
suṣamā strīpriyā kāntā kāminī kuṭilālakā |  
kuśabdā kugatirmedhā madhyamāṅkā ca kāśyapī || 41 ||  
  
dakṣiṇākālikā kālī kālabhairavapūjitā |  
klīṃkārī [kh: krīṃ] kumatirvāṇī bāṇāsuranisūdinī || 42 ||  
  
nirmamā nirmameṣṭā ca nirayonirnirāśrayā |  
nirvikārā nirīhā ca nilayā nṛpaputriṇī || 43 ||  
  
nṛpasevyā viriñcīṣṭā viśiṣṭā viśvamātṛkā |  
mātṛkā'rṇaviliptāṅgī madhusnātā madhudravā || 44 ||  
  
śukreṣṭā śukrasantuṣṭā śukrasnātā kṛśodarī |  
vṛṣā vṛṣṭiranāvṛṣṭirlabhyā lobhavivarjitā || 45 ||  
  
abdhiśca (400) lalanā lakṣyā lakṣmī rāmā ramā ratiḥ |  
revā rambhorvaśī vaśyā vāsukipriyakāriṇī || 46 ||  
  
śeṣā śeṣaratā śreṣṭhā śeṣaśāyinamaskṛtā |  
śayyā śarvapriyā śastā praśastā śambhusevitā || 47 ||  
  
p. 396)  
  
āśuśukṣaṇinetrā ca kṣaṇadā kṣaṇasevitā |  
kṣurikā karṇikā satyā sacarācararūpiṇī || 48 ||  
  
caritrī ca dharitrī ca ditirdaityendrapūjitā |  
guṇinī guṇarūpā ca triguṇā nirguṇā ghṛṇā || 49 ||  
  
ghoṣā gajānaneṣṭā ca gajākārā guṇipriyā [g: gajapriyā] |  
gītā gītapriyā tathyā pathyā tripurasundarī || 50 ||  
  
pīnastanī ca ramaṇī ramaṇīṣṭā ca maithunī |  
padmā padmadharā vatsā dhenurmerudharā maghā || 51 ||  
  
mālatī madhurālāpā mātṛjā mālinī tathā |  
vaiśvānarapriyā vaidyā cikitsā vaidyapūjitā || 52 ||  
  
vedikā vāraputrī ca vayasyā vāgbhavī prasūḥ |  
krītā padmāsanā siddhā siddhalakṣmīḥ sarasvatī || 53 ||  
  
sattvaśreṣṭhā sattvasaṃsthā sāmānyā sāmavāyikā |  
sādhakeṣṭā ca satpatnī satputrī satkulāśrayā || 54 ||  
  
samadā pramadā śrāntā [kh: prāntā] paralokagatiḥ śivā |  
ghorarūpā ghorarāvā muktakeśī ca muktidā || 55 ||  
  
mokṣadā baladā puṣṭirmuktirbalipriyā'bhayā |  
tilaprasūnanāsā ca prasūnā kulaśīrṣiṇī || 56 ||  
  
paradrohakarī [g: pura] (500) pānthā pārāvārasutā bhagā |  
bhagapriyā bhargaśikhā helā haimavatīśvarī || 57 ||  
  
herukeṣṭā vaṭusthā ca vaṭumātā vaṭeśvarī |  
naṭinī troṭinī trātā svasā sāravatī sabhā || 58 ||  
  
saubhāgyā bhāgyadā bhāgyā bhogadā bhūḥ prabhāvatī |  
candrikā kālahartrī ca jyotsnolkā'śanirāhnikā || 59 ||  
  
p. 397)  
  
aihikī cauṣmikī coṣmā grīṣmāṃśudyutirūpiṇī |  
grīvā grīṣmānanā gavyā [g: nāgakanyā] kailāsācalavāsinī || 60 ||  
  
mallī mārtaṇḍarūpā ca mānahartrī manoramā |  
māninī mānakartrī ca mānasī tāpasī tuṭiḥ || 61 ||  
  
payaḥsthā tu parabrahmastutā stotrapriyā tanuḥ |  
tanvī tanutarā sūkṣmā sthūlā śūrapriyā'dhamā || 62 ||  
  
uttamā maṇibhūṣāḍhyā maṇimaṇḍapasaṃsthitā |  
māṣā tīkṣṇā trapā cintā maṇḍikā carcikā calā || 63 ||  
  
caṇḍī cullī camatkārakartrī hartrī harīśvarī |  
harisevyā kapiśreṣṭhā carcitā cārurūpiṇī || 64 ||  
  
caṇḍīśvarī caṇḍarūpā muṇḍahastā manogatiḥ |  
potā pūtā pavitrā ca majjā medhyā sugandhinī || 65 ||  
  
sugandhā puṣpiṇī puṣpā preritā pavaneśvarī |  
prītā krodhākulā nyastā nyakkārā suravāhinī || 66 ||  
  
srtotasvatī madhumatī devamātā sudhāmbarā (600) |  
matsyā matsyendrapīṭhasthā vīrapānā madāturā || 67 ||  
  
pṛthivī taijasī tṛptirmūlādhārā prabhā pṛthuḥ |  
nāgapāśadharānantā pāśahastā prabodhinī || 68 ||  
  
prasādanā kaliṅgākhyā madanāśā madhudravā |  
madhuvīrā madāndhā ca pāvanī vedanā smṛtiḥ || 69 ||  
  
bodhikā bodhinī pūṣā kāśī vārāṇasī gayā |  
kauśī cojjayinī dhārā kāśmīrī kuṅkumākulā || 70 ||  
  
bhūmiḥ sindhuḥ prabhāsā ca gaṅgā gaurī śubhāśrayā |  
nānāvidyāmayī vetravatī godāvarī gadā || 71 ||  
  
p. 398)  
  
gadahartrī gajārūḍhā indrāṇī kulakaulinī |  
kulācārā kurūpā ca surūpā rūpavarjitā || 72 ||  
  
candrabhāgā ca yamunā yāmī yamakṣayaṅkarī |  
kāmbhojī sarayūścitrā vitastairāvatī jhaṣā || 73 ||  
  
caṣikā pathikā tantrī vīṇā veṇuḥ priyaṃvadā |  
kuṇḍalinī nirvikalpā [g: nirvikārā] gāyatrī narakāntakā || 74 ||  
  
kṛṣṇā [kh: tṛṣṇā] sarasvatī tāpī [kh: dhārā] payorṇā   
śatarudrikā |  
kāverī śatapatrābhā śatabāhuḥ śatahradā || 75 ||  
  
revatī rohiṇī kṣipyā kṣīṇā kṣoṇī kṣamā kṣayā |  
kṣāntirbhrāntirgururguvī gariṣṭhā gokulā nadī || 76 ||  
  
nādinī kṛṣiṇī kṛṣyā satkuṭī bhūmikā (700) bhramā |  
bibhrājamānā tīrthyā ca tīrthā tīrthaphalapradā || 77 ||  
  
taruṇī tāmasī [kh: tāpasī] pāśā vipāśā pāśadhāriṇī |  
paśūpahārasantuṣṭā kukkuṭī haṃsavāhanā || 78 ||  
  
madhurā vipulā'kāṅkṣā vedakāṇḍī vicitriṇī |  
svapnāvatī sarit sītādhāriṇī matsarī ca mut || 79 ||  
  
śatadrūrbhāratī kadrūranantānantaśākhinī |  
vedanā vāsavī veśyā pūtanā puṣpahāsinī || 80 ||  
  
triśaktiḥ śaktirūpā cākṣaramātā kṣurī kṣudhā |  
mandā mandākinī mudrā bhūtā bhūtapatipriyā || 81 ||  
  
bhūteṣṭā pañcabhūtaghnī svakṣā komalahāsinī |  
vāsinī kuhikā lambhā lambakeśī sukeśinī || 82 ||  
  
ūrdhvakeśī viśālākṣī ghorā puṇyapatipriyā [g: pativratā] |  
  
p. 399)  
  
pāṃsulā pātrahastā ca kharparī kharparāyudhā || 83 ||  
  
kekarī kākinī kumbhī suphalā kekarākṛtiḥ |  
viphalā vijayā śrīdā śrīdasevyā śubhaṅkarī || 84 ||  
  
śaityā śītālayā śīdhupātrahastā kṛpāvatī |  
kāruṇyā viśvasārā ca karuṇā kṛpaṇā kṛpā || 85 ||  
  
prajñā jñānā ca ṣaḍvargā ṣaḍāsyā ṣaṇmukhapriyā |  
krauñcī krauñcādrinilayā [kh: dalanī] dāntā dāridryanāśinī [g:   
hāriṇī] || 86 ||  
  
śālā cābhāsurā sādhyā sādhanīyā ca sāmagā |  
saptasvarā saptadharā saptasaptivilocanā || 87 ||  
  
sthitiḥ kṣemaṅkarī svāhā vācālī (800) vividhāmbarā |  
kalakaṇṭhī ghoṣadharā sugrīvā kandharā ruciḥ || 88 ||  
  
śucismitā samudreṣṭā śaśinī vaśinī sudṛk |  
sarvajñā sarvadā śārī sunāsā surakanyakā [g: muni] || 89 ||  
  
senā senāsutā śṛṅgī śṛṅgiṇī hāṭakeśvarī |  
hoṭikā hāriṇī liṅgā bhagaliṅgasvarūpiṇī || 90 ||  
  
bhagamātā ca liṅgākhyā liṅgaprītiḥ [g: prītā] kaliṅgajā |  
kumārī yuvatī prauḍhā navoḍhā prauḍharūpiṇī || 91 ||  
  
ramyā rajovatī rajjū rajolī rājasī ghaṭī |  
kaivartī rākṣasī rātrī rātriñcarakṣayaṅkarī || 92 ||  
  
mahogrā muditā bhillī bhallahastā bhayaṅkarī |  
tilābhā dārikā dvāḥsthā dvārikā madhyadeśagā || 93 ||  
  
citralekhā casumatī sundarāṅgī vasundharā |  
devatā parvatasthā ca parabhūḥ paramākṛtiḥ || 94 ||  
  
p. 400)  
  
paramūtirmuṇḍamālā nāgayajñopavītinī |  
śmaśānakālikā śmaśruḥ pralayātmā pralopinī || 95 ||  
  
prasthasthā prasthinī prasthā dhūmrārcirdhūmrarūpiṇī |  
dhūmrāṅgī dhūmrakeśā ca kapilā kālanāśinī [kh: kali] || 96 ||  
  
kaṅkālī kālarūpā ca kālamātā malimlucī |  
śarvāṇī rudrapatnī ca raudrī rudrasvarūpiṇī || 97 ||  
  
sandhyā trisandhyā saṃpūjyā sarvaiśvaryapradāyinī |  
kulajā satyalokeśā satyavāk satyavādinī || 98 ||  
  
satyasvarā [g: sapta] satyamayī haridvārā harinmayī |  
haridratnamayī rāśi [sāmacatuṣṭam] (900) grahatārātithitanuḥ ||   
99 ||  
  
tumburustruṭikā troṭī bhuvaneśī bhayāpahā |  
rājñī rājyapradā yogyā yoginī bhuvaneśvarī || 100 ||  
  
turī tārā mahālakṣmīrbhīḍā bhārgī bhayānakā |  
kālarātrirmahārātrirmahāvidyā śivālayā || 101 ||  
  
śivāsaṅgā śivasthā ca samādhiragnivāhanā |  
agnīśvarī mahāvyāptirbalākā [g: sadāvāpti] bālarūpiṇī || 102 ||  
  
vaṭukeśī vilāsā ca sadasatpurabhairavī |  
vighnahā khalahā gāthā kathā kanthā śubhāmbarā || 103 ||  
  
kratuhā kratujā krāntā mādhavī cāmarāvatī |  
aruṇākṣī viśālākṣī puṇyaśīlā vilāsinī || 104 ||  
  
sumātā skandamātā ca kṛttikā bharaṇī baliḥ |  
jineśvarī sukuśalā gopī gopatipūjitā || 105 ||  
  
guptā gopyatarā khyātā prakaṭā gopitātmikā |  
kulāmnāyavatī kīlā pūrṇā svarṇāṅgadotsukā || 106 ||  
  
p. 401)  
  
utkaṇṭhā kalakaṇṭhī ca raktapā pānapā'malā |  
saṃpūrṇacandravadanā yaśodā ca yaśasvinī || 107 ||  
  
ānandā sundarī sarvānandā nandātmajā layā |  
vidyut khadyotarūpā ca sādarā javikā javiḥ || 108 ||  
  
jananī janahartrī ca kharparā khañjanekṣaṇā |  
jīrṇā jīmūtalakṣyā ca jaṭinī jayavardhinī || 109 ||  
  
jalasthā ca jayantī ca jambhārivaradā tathā |  
sahasranāmasaṃpūrṇā devī jvālāmukhī smṛtā (1000) || 110 ||  
  
iti nāmnāṃ sahasraṃ tu jvālāmukhyāḥ śivoditam |  
caturvargapradaṃ nityaṃ bījatrayaprakāśitam || 111 ||  
  
mokṣaikahetumatulaṃ bhuktimuktipradaṃ nṛṇām |  
stutyaṃ ca sādhanīyaṃ ca sarvasvaṃ sāramuttamam || 112 ||  
  
mahāmantramayaṃ vidyāmayaṃ vidyāpradaṃ param [g: nṛṇām] |  
parabrahmasvarūpaṃ ca sākṣādamṛtarūpaṇam || 113 ||  
  
advaitarūpaṇaṃ nāmnāṃ sahasraṃ bhairavoditam |  
yaḥ paṭhet pāṭhayedvāpi śṛṇoti śrāvayedapi || 114 ||  
  
bhaktyā yuto mahādevi sa bhavedbhairavopamaḥ |  
śivarātryāṃ ca saṃkrāntau grahaṇe janmavāsare || 115 ||  
  
bhairavasya [kh: kukkuṭasya] baliṃ dattvā mūlamantreṇa māntrikaḥ |  
paṭhennāmasahasraṃ ca jvālāmukhyāḥ sudurlabham || 116 ||  
  
anantaphaladaṃ gopyaṃ trisandhyaṃ yaḥ paṭhet sudhīḥ |  
aṇimādivibhūtīnāmīśvaro dhārmiko bhavet || 117 ||  
  
ardharātre samutthāya śunyagehe paṭhedidam |  
nāmnāṃ sahasrakaṃ divyaṃ trivāraṃ sādhakottamaḥ || 118 ||  
  
p. 402)  
  
karmaṇā manasā vācā jvālāmukhyāḥ suto bhavet |  
madhyāhne pratyahaṃ gatvā pretabhūmiṃ vidhānavit || 119 ||  
  
naramāṃsabaliṃ dattvā phaṭhet sahasranāmakam |  
divyadehadharo bhūtvā vicaredbhuvanatrayam || 120 ||  
  
śanivāre kuje'ṣṭamyāṃ paṭhennāmasahasrakam |  
dattvā kṣīrabaliṃ tasyai karasthāḥ sarvasiddhayaḥ || 121 ||  
  
vinā naivedyamātreṇa na rakṣyaṃ sādhakottamaiḥ |  
kujavāre sadā devi dattvāsavabaliṃ naraḥ || 122 ||  
  
paṭhet sādhaka evāśu labhed darśanamuttamam |  
śanivāre sadā vidyāṃ japtvā dattvā baliṃ priye || 123 ||  
  
kapotasya maheśāni paṭhennāmasahasrakam |  
tadgṛhe vardhate lakṣmīrgokarṇamiva nityaśaḥ || 124 ||  
  
śatāvartaṃ caredrātrau sādhako darśanaṃ labhet |  
vandhyā vā kākavandhyā vā kuṅkumena likhedidam || 125 ||  
  
svastanyena ca śukreṇa bhūrje nāmasahasrakam |  
gale vā vāmabāhau vā dhārayet pratyahaṃ priye || 126 ||  
  
vandhyāpi labhate putrāñśūrān vidyādharopamān |  
idaṃ dhṛtvā savyabāhau gatvā raṇadharāṃ prati || 127 ||  
  
nirjitya śatrusaṅghātān sukhī [kh: pratyāyāti sukhī gṛham] yāti   
svakaṃ gṛham |  
vāratrayaṃ paṭhennityaṃ śatrunāśāya pārvati || 128 ||  
  
vāradvayaṃ paṭhellakṣmyai muktyai tu śatadhā paṭhet |  
vaśyārthe daśadhā nityaṃ māraṇārthe ca viṃśatim [kh: rviśadha] || 129   
||  
  
stambhanārthe paṭhennityaṃ saptadhā māntrikottamaḥ |  
bhūmyarthe triṃśatiṃ devi paṭhennāmasahasrakam || 130 ||  
  
p. 403)  
  
pratyahamekavāraṃ tu mṛto mokṣamavāpnuyāt |  
aprakāśyamadātavyamavaktavyamabhaktiṣu || 131 ||  
  
aśāktāyākulīnāya kuputrāya durātmane |  
gurubhaktivihīnāya dīkṣāhīnāya pārvati || 132 ||  
  
dattvā kuṣṭhī bhavelloke paratra narakaṃ vrajet |  
śraddhāyuktāya bhaktāya sādhakāya mahātmane |  
sācārāya suśīlāya  dattvā mokṣamavāpnuyāt || 113 ||  
  
iti śrīrudrayāmale tantre daśavidyārahasye śrījvālāmukhīsahasranāmastotram || 4 ||  
atha  
  
śrījvālāmukhīstotram |  
  
śrībhairava uvāca |  
  
tāraṃ yo bhajate mātarbījaṃ tava sudhākaram |  
pārāvārasutā nityaṃ niścalā tadgṛhe vaset || 1 ||  
  
śūnyaṃ yo dahanādhirūḍhamamalaṃ vāmākṣisaṃsevitaṃ senduṃ binduyutaṃ   
bhavāni varade svānte smaret sādhakaḥ |  
mūkasyāpi surendrasindhujalavadvāgdevatā bhāratī sadyaḥ padyapayīṃ   
nirargalatarā mātarmukhe tiṣṭhati || 2 ||  
  
p. 404)  
  
śubhaṃ vahnyārūḍhaṃ matiyutamanalpeṣṭaphaladaṃ sabindvīnduṃ mando yadi   
japati bījaṃ tava priyam [kh: priye] |  
tadā mātaḥ svaḥstrījanaviharaṇakleśasahitaḥ sukhamindrodyāne svapiti sa   
bhavatpūjanarataḥ || 3 ||  
  
jvālāmukhīti japate tava nāmavarṇān yaḥ sādhako giriśapatni subhaktipūrvam |  
tasyāṅghipadmayugalaṃ suranāthaveśyāḥ sīmantaratnakiraṇairanurañjayanti || 4 ||  
  
pāśāmbujābhayadhare mama sarvaśatrūn śabdaṃ tviti smarati yastava   
mantramadhye |  
tasyādriputri caraṇau bahupāṃsuyuktau prakṣālayantyarivadhūnayanāśrupātāḥ || 5   
||  
  
bhakṣayadvayamidaṃ yadi bhaktyā sādhako japati cetasi mātaḥ |  
sa smarāririva tvatprasādatastvatpadaṃ ca labhate divāniśam || 6 ||  
  
kūrcabījamanaghaṃ yadi dhyāyet sādhakastava maheśvari yo'ntaḥ |  
aṣṭa hastakamaleṣu suvaśyāstasya tryambakasamastasiddhayaḥ || 7 ||  
  
ṭhadvayaṃ tava manūttarasthitaṃ yo japettu paramaprabhāvadam |  
tasya devi hariśaṅkarādayaḥ pūjayanti caraṇau divaukasaḥ || 8 ||  
  
oṃhrīṃśrīṃ tryakṣare devi surāsuranisūdini |  
trailokyābhayade mātarjvālāmukhi namo'stu te || 9 ||  
  
uditārkadyute [kh: dine] lakṣmi lakṣmīnāthasamarcite |  
varāmbujābhayadhare jvālāmukhi namo'stu te || 10 ||  
  
sarvasāramayi śarve [kh: sarve] sarvāmaranamaskṛte |  
satye sati sadācāre jvālāmukhi namo'stu te || 11 ||  
  
p. 405)  
  
yasyā mūrdhni śaśī vilocanagatā [kh: trilocana] yasyā ravīndvagnayaḥ  
pāśāmbhojavarābhayāḥ karatalāmbhojeṣu saddhetayaḥ |  
gātre kuṅkumasannibhā dyutirahiryasyāgale santataṃ devīṃ   
koṭisahasraraśmisadṛśīṃ jvālāmukhīṃ naumyaham || 12 ||  
  
nidrāṃ no bhajate vidhirbhagavati śaṅkā śivaṃ no tyajed viṣṇurvyākulatāmalaṃ   
kamalinīkānto'pi dhatte bhayam |  
dṛṣṭvā devi tvadīyakopadahanajvālāṃ jvalantīṃ tadā devaḥ   
kuṅkumapītagaṇḍayugalaḥ saṃkrandanaḥ krandati || 13 ||  
  
yāmārādhya divāniśaṃ surasarittīre   
stavairātmabhūrudyadbhāsvaragharmabhānusadṛśīṃ prāpto'marajyeṣṭhatām |  
dāridryoragadaṣṭalokatritayīsaṃjīvanīṃ mātaraṃ devīṃ tāṃ hṛdaye   
śaśāṅkaśakalācūḍāvataṃsāṃ bhaje || 14 ||  
  
āpīnastanaśroṇibhāranamitāṃ kandarpadarpojjvalāṃ   
lāvaṇyāṅkitaramyagaṇḍayugalāṃ yastvāṃ smaret sādhakaḥ |  
vaśyāstasya dharābhṛdīśvarasute gīrvāṇavāmabhruvaḥ pādāmbhojatalaṃ   
bhajanti tridaśā gandharvasiddhādayaḥ || 15 ||  
  
hṛtvā devi śiro vidheryadakarot pātraṃ karāmbhoruhe śūlaprotamamuṃ hariṃ   
vyagamayat sadbhūṣaṇaṃ skandhayoḥ |  
kālānte tritayaṃ mukhendukuhare śambhoḥ śiraḥ parvati [k, kh:   
pārvati]  
tanmātarbhuvane vicitramakhilaṃ jāne bhavatyāḥ śive || 16 ||  
  
gāyatrī prakṛtirgale'pi vidhṛtā sā tvaṃ śive vedhasā śrīrūpā hariṇāpi vakṣasi   
dhṛtāpyardhāṅgabhāge tathā |  
śarveṇāpi bhavāni devi sakalāḥ khyātuṃ na śaktā vayaṃ tvadrūpaṃ hṛdi   
mādṛśāṃ jaḍadhiyāṃ dhyātuṃ kathaivāsti kā || 17 ||  
  
p. 406)  
  
jvālāmukhīstavamimaṃ paṭhate yadantaḥ śrīmantrarājasahitaṃ vibhavaikahetum |  
iṣṭapradānasamaye bhuvi kalpavṛkṣaṃ svargaṃ vrajet suravadhūjanasevitaḥ saḥ ||   
18 ||  
  
iti śrīparamājvālātattvaṃ pañcāṅgamīritam |  
parārahasyakaṃ śyāmāsarvasvaṃ kulasundari || 19 ||  
  
gopyaṃ guhyatamaṃ sāraṃ śivadaṃ puṇyavardhanam |  
koṭiyajñaphalaprājyaṃ kulācāraikakāraṇam || 20 ||  
  
stutyaṃ rogāpahaṃ divyaṃ sarvaiśvaryapradāyakam |  
sarvasvabhūtaṃ deveśi rahasyaṃ mama pārvati || 21 ||  
  
paraśiṣyāya no deyaṃ dattvā hānirbhavenmanoḥ |  
gurupūjāṃ vidhāyādau guruṃ santoṣya yatnataḥ || 22 ||  
  
gṛhṇīyāt parameśāni jvālāmukhyā yathāvidhi |  
pañcāṅgamakhilaṃ divyaṃ rahasyaṃ pāradaivatam || 23 ||  
  
sarvasiddhirbhavedāśu devānāmapi durlabhā |  
  
śrīdevyuvāca |  
  
krītāsmi bhavatānena stotreṇāpi maheśvara |  
sarvathā tava dāsyasmi pañcāṅgaśravaṇena hi || 24 ||  
  
śrībhairava uvāca |  
  
idaṃ rahasyaṃ paramaṃ tava bhaktyā mayoditam |  
pañcāṅgamakhilaṃ devyā gopanīyaṃ mumukṣubhiḥ || 25 ||  
  
iti śrīrudrayāmale tantre daśavidyārahasye śrījvālāmukhīstotram || 5 ||  
  
samāptaṃ śrījvālāmukhīpañcāṅgam |  
p. 407)  
  
atha   
  
śrīśārikāpañcāṅgam ||  
  
śrībhairava uvāca |  
  
śṛṇu devi pravakṣyāmi paṭalaṃ devadurlabham |  
sarvasiddhikaraṃ divyaṃ sarvaiśvaryapradāyakam || 1 ||  
  
yā devadevī varadā śārikā tripureśvarī |  
trailokyajananī durgā vidyā saptākṣarī parā || 2 ||  
  
saptavidyeśvarī saiva saptalokāntarāśrayā |  
saptadvīpamayī pṛthvī śūnyarūpā kuleśvarī || 3 ||  
  
yā devī cetanā loke śilārūpāsti śārikā |  
sarvepsitapradā nityaṃ pradyumnapīṭhamāśritā || 4 ||  
  
vakṣyāmi paṭalaṃ tasyā mantroddhāraprakāśakam |  
yantroddhāraṃ layāṅgāḍhyaṃ yathāvadvarṇayāmi te || 5 ||  
  
mantroddhāraṃ mahadgopyaṃ sarvasiddhipradaṃ kalau |  
mantraṃ hitārthaṃ lokānāṃ tatrādau śṛṇu pārvati || 6 ||  
  
tāraṃ parāmātaṭasindhurārṇāḥ khaṃ śarma tanmadhyagataṃ ca nāma |  
ante'śmarī pārvati śārikāyāstrayodaśārṇo manurasti gopyaḥ || 7 ||  
  
mantrasyāsya mahādevi na vighno nāpi dūṣaṇam |  
na viparyayabhīrloke siddhasādhyārisaṃśayaḥ || 8 ||  
  
puraścaryāphalaṃ nāpi na kāyakleśasaṃgrahaḥ |  
sākṣāt siddhiprado mantraḥ sarvavighnāpahārakaḥ || 9 ||  
  
p. 408)  
  
brahmahatyā surāpāna mahāpātakajaṃ malam |  
prakṣālayati mantro'yamabhakṣyabhakṣaṇaṃ drutam || 10 ||  
  
mantramutkīlayedādau mantraṃ [ g: mṛtaṃ] sañjīvayettataḥ |  
siddhaṃ mantraṃ japenmadhye dadyādante ca saṃpuṭam || 11 ||  
  
tataḥ siddhamanuḥ siddho nāsādhyo bhavati dhruvam |  
asya mantrasya deveśi prasādādbhairavo'smyaham || 12 ||  
  
viṣṇurnārāyaṇo devi brahmā lokapitāmahaḥ |  
na deyaḥ paraśiṣyāya bhaktihīnāya pārvati || 13 ||  
  
anyathā siddhihāniḥ syādubhayoḥ śivaśāpataḥ |  
mantrasyāsya ṛṣiḥ prokto mahādevo maheśvari || 14 ||  
  
triṣṭup chandaḥ samākhyātaṃ śārikā devatā smṛtā |  
śarma bījaṃ ramā śaktiḥ sindhuraṃ kīlakaṃ smṛtam || 15 ||  
  
dharmārthakāmamokṣārthe viniyoga itīritaḥ |  
tāraparāramābījaiḥ ṣaḍdīrghoccārarūpakaiḥ || 16 ||  
  
nyāsaṃ kuryāt ṣaḍaṅgādi yena devīmayo bhavet |  
dhyānamasyāḥ pravakṣyāmi jagaccaitanyakāraṇam |  
yena dhyātena deveśi parānandaḥ prajāyate || 17 ||  
  
bālārkakoṭidyutiminducūḍāṃ varāsicakrābhayabāhumādyām |  
siṃhādhirūḍhāṃ śivavāmadehalīnāṃ bhaje cetasi śārikeśīm || 18 ||  
  
yantroddhāraṃ pravakṣyāmi sādhakānāṃ śubhāvaham |  
sarvārthasādhakaṃ divyaṃ sarvāśāparipūrakam || 19 ||  
  
p. 409)  
  
khatrikoṇa vasukoṇasuvṛttoddyotanāgadalavṛtta(sattri)maṇḍalam |  
bhūgṛhaṃ śikhiravīndubhāñcitaṃ yantrametaduditaṃ śivā''layam [g:   
śilā] || 20 ||  
  
śārikāyā mahāyantraṃ trailokyoddhārakārakam |  
na deyaṃ paraśiṣyebhyo dattvā tu brahmahā bhavet || 21 ||  
  
layāṅgamasya vakṣyāmi brahmaviṣṇusamarcitam |  
yantrarājasya deveśi caturvargapradāyakam || 22 ||  
  
gaṇeśadharmavaruṇāḥ kuberasahitāḥ śive |  
pūjyā dūrvākṣataiḥ puṣpaiścaturdvāreṣu sādhakaiḥ || 23 ||  
  
indrādyāścaiva dikpālāstatheśānakrameṇa ca |  
brāhmī ca vaiṣṇavī devī caṇḍikāpyaparājitā || 24 ||  
  
kaumārī śāmbhavī caiva vārāhī nārasiṃhikā |  
pūjyā vāmakrameṇaitā mātṛcakrasthamātaraḥ || 25 ||  
  
tatraiva guravo'bhyarcyāstriṣu vṛtteṣu sādhakaiḥ |  
guruṃ ca paramaṃ devi parāparaguruṃ tathā || 26 ||  
  
parameṣṭhiguruṃ devi nutvā pūjyāśca bhairavāḥ |  
saṃhāro bhīṣaṇo devi kapālyunmattabhairavau || 27 ||  
  
krodhaścaṇḍo ruruścaivamasitāṅgo maheśvari |  
ityetān bhairavān devi vasupatreṣu pūjayet || 28 ||  
  
brāhmyādyā mātaro yatra tatra saṃpūjayet sadā |  
bhairavān dakṣiṇāvṛttyā mātṛcakraṃ tu vāmataḥ || 29 ||  
  
amā kāmā ca cārvaṅgī devī ca ṭaṅkadhāriṇī |  
tārā ca pārvatī devi saṃpūjyā yakṣiṇī śivā || 30 ||  
  
p. 410)  
  
vāmāvartakrameṇaiva vasukoṇagatāḥ śive |  
kālikā tripurā durgā pūjyā madhyatrikoṇagāḥ || 31 ||  
  
īśānakramayogena yathābhīṣṭaphalapradāḥ |  
madhye śrīśārikādevīṃ vāmadevāṅkamadhyagām || 32 ||  
  
makāraiḥ pañcabhiḥ kaulaḥ kaulācāraparāyaṇaḥ |  
saṃpūjayenmahādevi sādhako mantrasādhakaḥ || 33 ||  
  
varaṃ cakraṃ ca khaḍgaṃ ca pūjayedabhayaṃ tathā |  
bindau puṣpākṣataiścaiva dhūpadīpāditarpaṇaiḥ || 34 ||  
  
naivedyācamanīyādyaistāmbūlaiśca suvāsitaiḥ |  
layāṅgamidamākhyātaṃ prayogāñchṛṇu pārvati || 35 ||  
  
stambhanaṃ mohanaṃ caiva māraṇākarṣaṇe tathā |  
vaśīkāraṃ tathoccāṭaṃ śāntikaṃ pauṣṭikaṃ tathā || 36 ||  
  
eteṣāṃ sādhanaṃ vakṣye rahasyaṃ paramādbhutam |  
yena sādhanamātreṇa sādhako bhairavo bhavet || 37 ||  
  
ravau snātvā śive kūpe kṛtvā karmāhnikaṃ tathā |  
ardharātre nirāhāro japenmūlaṃ catuṣpathe || 38 ||  
  
ayutaṃ niyamenaiva daśāṃśaṃ homamācaret |  
ghṛtarāsnāśaṭīkṣaudra kṛkalāsādibhiḥ śive || 39 ||  
  
brahmā hariḥ śivo jiṣṇuḥ stambhavān bhavati dhruvam |  
candre madhyāhnasamaye vetasīmūlamaṇḍale || 40 ||  
  
trikoṇaṃ maṇḍalaṃ kṛtvā śrīcakraṃ pūjayettamaḥ |  
ayutaṃ prajapenmūlaṃ niyamena sureśvari || 41 ||  
  
hunedājyapeyomatsya karpūrāsavatajjaṭāḥ |  
śītoddhṛtena deveśi bhasmanā tilakaṃ caret || 42 ||  
  
tasya darśanamātreṇa trailokyaṃ mohameṣyati |  
  
p. 411)  
  
bhaume niśāmukhe gatvā śmaśānamayutaṃ japet || 43 ||  
  
citāyāṃ tatra dīptāgnau hunedājyaṃ sagomayam |  
śamīmūle narāsthīni śatrunāmnā nikhātayet || 44 ||  
  
api devasamo vāpi śatrurmṛtyumukhaṃ vrajet |  
budhe gatvā vanaṃ devi vaṭāśvatthatale japet || 45 ||  
  
ayutaṃ mūlamekākī hunet puṣpacayaṃ sitam |  
sājyaṃ sāsavaraktaṃ ca puṣpāṇi ca maheśvari || 46 ||  
  
menakā pīnavakṣojā prātaḥ prādurbhaviṣyati |  
gurau gatvā śavāsīno japenmūlaṃ catuṣpathe || 47 ||  
  
ayutaṃ vāyutārdhaṃ vā hunet pāyasamāsavam |  
svayaṃ cāsavalolākṣaḥ sājyaṃ tāmbūlamiśritam || 48 ||  
  
indrāgniyamamāṃsāda varuṇānilavittadāḥ |  
seśvarāḥ sahasā tasya vaśameṣyantyasaṃśayam || 49 ||  
  
śukre'rdharātre viṣṭyāṃ vā gatvā pretālayaṃ param |  
ekākī prajapettatra kṛtvā pānāñjanaṃ śive || 50 ||  
  
ayutaṃ tu citāvahnau hunedājyaṃ sakāñcikam |  
citāṅgāracaye devi riporuccāṭanaṃ bhavet || 51 ||  
  
śanau madhyāhnasamaye snātvā kṛtvāhnikīṃ kriyām |  
gatvā devālayaṃ devi devīṃ dhyātvā yathāvidhi || 52 ||  
  
tadagre pūjayedyantraṃ japenmūlamathāyutam |  
tatra trikoṇakuṇḍe tu hunedājyaṃ samairavam || 53 ||  
  
rurumāsaṃ kuleśāni kukkuṭasya śirastathā |  
sadyaḥ sarvabhayānāṃ ca śāntirbhavati pārvati || 54 ||  
  
aṣṭamyāṃ ca caturdaśyāṃ gatvā pretālayaṃ śive |  
japedayutamardhaṃ vā hunet pāyasaśarkarām || 55 ||  
  
p. 412)  
  
mṛdvīkāṃ trīṃśca madyādīnmahāpuṣṭiḥ prajāyate |  
ityeṣa vidhirākhyātaḥ sarvatantreṣu gopitaḥ || 56 ||  
  
nākhyeyo naca deṣṭavyo yoginīcakrapūjakaiḥ |  
ityeṣa paṭalo guhyaḥ sakalāgamasāravān |  
rahasyabhūto'yaṃ devi gopanīyo mumukṣubhiḥ || 57 ||  
  
iti śrīrudrayāmale tantre daśavidyārahasye śrīśārikādevīpaṭalaḥ || 1 ||  
atha   
  
śrīśārikāpūjāpaddhatiḥ |  
  
śrībhairava uvāca |  
  
adhunā paddhatiṃ vakṣye śārikārcanasaṃyutām |  
gadyapadyamayīṃ gopyāṃ sakalāgamaniścitām || 1 ||  
  
prātaḥ kṛtyamakṛtvā tu yo devīṃ ca samarcayet |  
tasya pūjā tu viphalā śaucahīnā yathā kriyā || 2 ||  
  
tatrādau brāhmye muhūrte prātaḥkṛtyaṃ vidhāya nadyāṃ snānasandhyādi karma   
kṛtvā gṛhamāgatya pūjāmaṇḍapadvāradevatāḥ pūjayet | yathā- oṃhrīṃ   
dvāraśriyai namaḥ ūrdhve gaṃ gaṇapataye namaḥ dakṣe kṣāṃ kṣetrapālāya   
namaḥ vāme vāṃ vāstupuruṣāya namaḥ dehalyāṃ ityabhyarcya   
vāmapādapuraḥsaramantaḥ praviśya  
  
p. 413)  
  
svāsane upaviśya asya śrī āsanaśodhanamantrasya merupṛṣṭha ṛṣiḥ sutalaṃ   
chandaḥ kūrmo devatā āsanaśodhane viniyogaḥ | pṛthvi tvayā dhṛtā lokā devi   
tvaṃ viṣṇunā dhṛtā | tvaṃ ca dhāraya māṃ devi pavitraṃ kuru cāsanam || oṃ   
hrīṃ ādhāraśaktikamalāsanāya namaḥ ityāsanaṃ saṃpūjya apasarpantu te bhūtā   
ye bhūtā bhuvi saṃsthitāḥ | ye bhūtā vighnakartāraste naśyantu śivājñayā ||   
pāṣāṇḍakāriṇo bhūtā bhūtā bhūmyantarikṣagāḥ | apasarpantu te sarve te   
naśyantu śivājñayā || būtāḥ pretāḥ piśācāśca rākṣasāśca sarīsṛpāḥ |   
apasarpantu te sarve devyā astreṇa tāḍitāḥ || iti tālatrayeṇa   
tarjanīmadhyamābhyāmūrdhvordhvaṃ tālatrayadānena vāmapārṣṇighātatrayeṇa   
ca divyadṛṣṭyā ca trividhavighnānutsārya   
daśabhiśchoṭikāmirdaśadigbandhanaṃ kṛtvā caturdikṣu vahniprākāraṃ   
sañcintya prāṇāyāmatrayaṃ kuryāt | 16 pūrakam 64 kumbhakam 32 recakam   
ityekaḥ viparyayeṇa dvitīyaḥ prathamavat tṛtīyaḥ | iti prāṇāyāmatrayeṇa   
nirastasakalakilviṣaṃ svadehaṃ devatārādhanayogyaṃ vibhāvya nyāsaṃ kuryāt |   
asya śrīśārikābhagavatīmantrasya mahādeva ṛṣiḥ triṣṭup chandaḥ   
śrīśārikādevī devatā śāṃ bījaṃ śrīṃ śaktiḥ phrāṃ kīlakaṃ   
dharmārthakāmamokṣārthe pūjane viniyogaḥ iti kṛtāñjalirvadet |   
mahādevaṛṣaye namaḥ śirasi triṣṭupchandase namo mukhe śrīśārikādevatāyai   
namo hṛdi śāṃ bījāya namo guhye śrīṃ śaktaye namaḥ pādayo phrāṃ   
kīlakāya namo nābhau pūjane viniyogāya namaḥ sarvāṅgeṣu | iti ṛṣyādinyāsaḥ   
| oṃhrāṃśrāṃ aṅguṣṭhābhyāṃ namaḥ oṃ hrīṃśrīṃ tarjanībhyāṃ namaḥ   
oṃhrūṃśrūṃ madhyamābhyāṃ namaḥ oṃ hraiṃśraiṃ anāmikābhyāṃ namaḥ   
oṃhrauṃśrauṃ kaniṣṭhābhyāṃ namaḥ oṃhraḥśraḥ karatalapṛṣṭhābhyāṃ   
namaḥ | iti karanyāsaḥ | vaṃ ṣaḍaṅgeṣvapi nyaset | iti nyāsairdehaṃ sannahya  
  
mūlādhāre mūlavidyāṃ vidyutkoṭisamaprabhām | sūryakoṭipratīkāśāṃ   
candrakoṭiprabhāṃ priye | bisatantusvarūpāṃ tāṃ bindutrivalayāṃ priye |   
ūrdhvaśaktinipātena sahajena varānane || mūlaśaktidṛḍhatvena   
madhyaśaktiprabodhataḥ | paramānandasandohasānandāṃ cintayet parām |   
ityantaryajanaṃ kṛtvā mūlādhāre   
ātmāntarātmaparamātmajñānātmetyātmacatuṣṭayaṃ sacaturaśraṃ   
kuṇḍalyagnisamujjvalaṃ kuṇḍaṃ dhyātvā tanmukhe mūlānte ahantāṃ   
  
p. 414)  
  
juhomi svāhā ityahantāṃ samarpya asatyaṃ paiśunyaṃ kāmaṃ krodhaṃ lobhaṃ   
madaṃ mātsaryaṃ juhomi suṣumnāsaktamanaḥsruveṇa pratyekaṃ hutvā athavā   
dharmādharmahavirdīpte svātmāgnau manasā srucā | suṣumnāvartmanā   
nityamakṣavṛttīrjuhomyaham || iti hutvā punaḥ hṛtkamale yathoktarūpāṃ devīṃ   
dhyātvā mānasopacārairārādhya yathāśakti japahomādikaṃ ca manasaiva kṛtvā   
kāmakalārūpaṃ svātmānaṃ vicintya svadehaṃ gandhādinā saṃpūjya   
kalaśasthāpanaṃ kuryāt |  
  
tatra svadakṣe trikoṇaṃ vṛttamaṇḍalaṃ vidhāya ādhāraśaktaye namaḥ   
ityabhyarcya tatrādhāraṃ nidhāya tadupari astrāya phaḍiti śodhitaṃ namaḥ iti   
pūritaṃ pātraṃ śaṅkhaṃ vā saṃsthāpya tatra gaṅge ca yamune caivetyādinā   
tīrthānyāvāhya oṃmiti gandhādi niḥkṣipya vahnisūryasomakalābhyo namaḥ iti   
saṃpūjya dhenumudrāṃ pradarśya svamantreṇa saṃpūjayediti sāmānyārghyaṃ   
vidhāya | tataḥ svavāme ṣaṭkoṇāntargatatrikoṇabindubāhyavṛttacaturaśraṃ   
vidhāya sāmānyārghyodakena taṃ maṇḍalamabhyukṣya tatra ādhāraśaktibhyo   
namaḥ  iti saṃpūjya ādhāraṃ saṃsthāpya raṃ vahnimaṇḍalāya daśakalātmane   
namaḥ iti prapūjya phaḍiti kalaśaṃ prakṣālya kāraṇena prapūrya   
raktavastramālyādinā saṃbhūṣya devībuddhyā saṃsthāpya aṃ arkamaṇḍalāya   
dvādaśakalātmane namaḥ iti kalaśaṃ saṃpūjya sauṃ somamaṇḍalāya   
ṣoḍaśakalātmane namaḥ iti dravyaṃ saṃpūjya phaḍiti saṃrakṣya   
hūmityavaguṇṭhya mūlena saṃvīkṣya nama ityabhyukṣya mūlena gandhamāghrāya   
kumbhe puṣpaṃ dattvā śāpamocanaṃ kuryāt |  
  
ekameva paraṃ brahma sthūlasūkṣmamayaṃ dhruvam | kacodbhavāṃ brahmahatyāṃ   
tena te nāśayāmyaham | sūryamaṇḍalasaṃbhūte varuṇālayasaṃbhave |   
amābījamayi devi śukraśāpādvimucyatām || vedānāṃ praṇavo bījaṃ   
brahmānandamayo yadi | tena satyena deveśi brahmahatyāṃ vyapohatu || iti triḥ   
paṭhitvā tato vāṃ vīṃ vūṃ vaiṃ vauṃ vaḥ brahmaśāpamocitāyai surādevyai   
namaḥ ityapi triruccārya haṃsaḥ śuciṣadityādi adrijā ṛtamityantaṃ triḥ paṭhitvā   
ānandabhairavamaṣṭādaśabhujaṃ trinayanaṃ pañcamukhaṃ surādevīsahitaṃ   
dhyātvā 9/ ānandabhairavāya vauṣaṭ sahakṣamalavaraya-ūṃ surādevyai   
vauṣaṭ iti triḥ saṃpūjya dravyamadhye dakṣiṇāvartena tripaṃktyā aṃ 16 kaṃ 16   
thaṃ 16  
  
p. 415)  
  
iti vilikhya tanmadhye haṃsaḥ iti tatsamāveśād dravyamadhye'mṛtaṃ vicintya   
dhenumudrayāmṛtīkṛtya vamiti sudhābījaṃ mūlamapi cāṣṭadhā paṭhet |   
tayormadhye trikoṇaṣaṭkoṇavṛttacaturaśraṃ vilikhya caturaśre   
pūrṇagiripīṭhāya namaḥ uḍḍīyānapīṭhāya namaḥ kāmarūpapīṭhāya namaḥ   
jālandharapīṭhāya namaḥ iti saṃpūjya ṣaṭkoṇe ṣaḍaṅgaṃ saṃpūjya trikhaṇḍena   
trikoṇāgradakṣottaraṃ saṃpūjya madhye ādhāraśaktyai namaḥ iti saṃpūjya   
trikoṇagarbhe yantrikāṃ saṃsthāpya nama iti sāmānyārghyajalenābhyukṣya   
madhye raṃ vahnimaṇḍalāya daśakalātmane namaḥ iti saṃpūjya phaḍiti pātraṃ   
prakṣālya yantrikopari saṃsthāpya tatra aṃ arkamaṇḍalāya dvādaśakalātmane   
namaḥ iti saṃpūjya trikoṇavṛttaṣaṭkoṇaṃ pātre vilikhya samastavyastamantreṇa   
saṃpūjya vaṃ mūlaṃ vilomamātṛkāṃ ca paṭhannamṛtena trikoṇaṃ prapūrya   
tatra gandhādi niḥkṣipya sauṃ somamaṇḍalāya ṣoḍaśakalātmane namaḥ iti   
saṃpūjya pūrvavadyantraṃ dravye vilikhya trikoṇatrirekhāyāṃ aṃ 16 kaṃ 16 thaṃ   
16 iti vilikhya mūlena trikoṇaṃ triḥ saṃpūjya ṣaḍaṅgena ṣaṭkoṇaṃ saṃpūjya   
gaṅge ca yamune caiveti tīrthamāvāhya ānandabhairavabhairavyau svasvamantreṇa   
saṃpūjya pūrvāditaḥ glūṃ gaganaratnebhyo namaḥ pūrve | slūṃ svargaratnebhyo   
namaḥ dakṣiṇe | mlūṃ martyaratnebhyo namaḥ paścime | plūṃ pātālaratnebhyo   
namaḥ uttare | nlūṃ nāgaratnebhyo namaḥ madhye | iti saṃpūjya māṃsādi   
saṃśodhayet | māṃsapātramānīya phaḍastrāya phaḍiti   
sāmānyārghyedakenābhyukṣya humityavaguṇṭhya   
vamityamṛtamudrayāmṛtīkṛtya mūlaṃ saptadhoccārya pra tadviṣṇuḥ stavate   
ityṛcā saṃśodhayet | tryambakaṃ yajāmahe ityṛcā mīnaṃ śodhayet | oṃ   
viṣṇuryoniṃ kalpayatu tvaṣṭā rūpāṇi piṃśatu | āsiñcatu prajāpatirdhātā   
garbhaṃ dadhātu te | garbhaṃ dhehi sinīvāli garbhaṃ dhehi sarasvati | garbhaṃ te   
aśvinau devā ādhattāṃ puṣkarasrajam || oṃ hsaḥ bhrauṃ juṃsaḥ amṛte   
amṛtodbhave amṛtavarṣiṇi amṛtaṃ srāvaya 2 svāhā iti kuṇḍagolādikaṃ   
saṃśodhyāvaguṇṭhyāmṛtīkṛtya tadupari saptadhā mūlaṃ sañjapya tatra   
devīmāvāhya tālatrayeṇa digbandhanaṃ vidhāya yonimudrāṃ pradarśya hsauṃ   
namaḥ iti saṃpūjya śaṃkhamudrāṃ pradarśya ṣaḍaṅgena sakalīkṛtya   
matsyamudrayā pātramācchādya mūlamuccaran pātraṃ devīrūpaṃ vibhāvayet |   
tato ghaṃṭasamīpe   
guruśaktibhogasvapātrayoginīvīrabalipādyārghyācamanīyamadhuparkapātrāṇi   
krameṇa saṃsthāpayet |  
  
p. 416)  
  
tataścarvaṇayutakāraṇena tattvamudrayā śrīpātrād bindūnsamuddhṛtya   
ānandabhairavaṃ tarpayāmi namaḥ iti triḥ santarpya tataḥ śrīmacchrī   
amukānandanāthaśrīgurupādukāṃ tarpayāmi namaḥ iti triḥ evaṃ   
paramaguruparamācāryādīn santarpya śrīpātrāmṛtena mūlena śrīdevīṃ   
sāyudhāṃ savāhanāṃ saparivārāṃ tarpayāmi namaḥ iti santarpayediti   
kalaśasthāpanam ||  
  
tataḥ pīṭhapūjāṃ kuryāt | oṃ maṇḍūkāya namaḥ kālāgnirudrāya0   
mūlaprakṛtyai ādhāraśaktyai kamaṭhāya anantāya pṛthivyai sudhārṇavāya   
ratnadvīpāya kalpavanāya nandanodyānāya maṇimaṇḍapāya maṇivedikāyai   
ratnasiṃhāsanāya sūryasomavahnimaṇḍalebhyo hsauḥ sadāśivamahāpretāsanāya   
namaḥ iti pīṭhaṃ saṃpūjya vāyubījena vāmanāsāpuṭena svahṛdayād devīṃ   
kusumāñjalau saṃyojya deveśi bhaktisulabhe parivārasamanvite | yāvat tvāṃ   
pūjayiṣyāmi tāvad devi ihāvaha || iti paṭhitvā mūlaṃ śrīvāmadevasahite   
śrīśārikābhagavati ihāgaccha 2 iha saṃtiṣṭha 2 iha saṃnidhehi 2 saṃniruddhā   
bhava 2 mama sarvopacārasahitāṃ pūjāṃ gṛhṇa 2 ityāvāhanādimudrāḥ   
pradarśya prāṇapratiṣṭhāṃ lelihānamudrayā vidhāya daśadigbandhanaṃ kṛtvā   
avaguṇṭhya ca dhenuyonī pradarśya varāsicakrābhayamudrāśca pradarśya   
śrīpātrāmṛtena sāyudhāṃ savāhanāṃ saparivārāṃ sāvaraṇāṃ   
śrīśārikābhagavatīśrīpādukāṃ tarpayāmi namaḥ iti triḥ santarpya mūlaṃ   
śrīvāmadevasahitaśārikābhagavatyai pādyaṃ namaḥ evamarghyaṃ svāhā   
ācamanīyaṃ sudhā madhuparkaṃ sudhā mukhe snānīyaṃ namaḥ pāduke   
paridhāyātha śārike ratnanirmite | snānamaṇḍapamāyāhi snānārthaṃ   
śakradiggatam | mūlena snātvā punaḥ śārike paridhāyātha pāduke ratnanirmite |   
āgaccha nirmitaṃ ramyamalaṅkārasya maṇḍapam || iti susnāpya   
śuddhadukūlenāṅgaṃ proñchya   
vicitrapaṭavastrakuṅkumakastūrīcandanasindūramukuṭakuṇḍalahārādi   
nānālaṅkārān dattvā mūlena madhyamānāmāṅguṣṭhāgrairgandho namaḥ   
evamaṅguṣṭhatarjanībhyāṃ puṣpāṇi vauṣaṭ oṃ jagaddhvanimantramātaḥ svāhā   
iti ghaṇṭāṃ saṃpūjya vāmena pāṇinā tāṃ vādayan mūlena dhūpaṃ dadyāt |   
evaṃ dīpacāmaracchatradhvajādarśanaivedyādīn nivedayet | tatastattvamudrayā   
devīṃ triḥ santarpya kṛtāñjaliḥ śrīśārikābhagavati āvaraṇaṃ te pūjayāmi   
namaḥ ityājñāṃ gṛhītvāvaraṇapūjāmārabhet |  
  
p. 417)  
  
tatrādau caturdvārapūjā | oṃhrīṃśrīṃgaṃ gaṇapatiśrīpādukāṃ pūjayāmi   
namastarpayāmi namaḥ | 3/ dhaṃ dharmaśrī0 | 3/ vaṃ varuṇaśrī0 | 3/ kuṃ   
kuberaśrī0 | puṣpāñjaliṃ dattvā yonimudrayā praṇamediti   
caturdvāraprathamarekhāyāṃ pūrvādikrameṇa pūjanam |  
  
atha dvitīyarekhāyāṃ | oṃhrīṃśrīṃ indraśrīpādukāṃpū0 | 3/ agniśrī0 | 3/   
yamaśrī0 | 3/ nir-ṛtiśrī0 | 3/ varuṇaśrī0 | 3/ vāyuśrī0 | 3/ kuberaśrī0 | 3/   
īśānaśrī0 | 3/ brahmaśrī0 | 3/ viṣṇuśrī0 | puṣpāñjaliṃ dattvā yonimudrayā   
praṇamediti |  
  
tatastṛtīyarekhāyāmeteṣāmāyudhāni pūjayet | yathā 3/ vajraśrī0 | 3/ śaktiśrī0   
| 3/ daṇḍaśrī0 | 3/ khaḍgaśrī0 | 3/ pāśaśrī0 | 3/ dhvajaśrī0 | 3/ gadāśrī0 | 3/   
triśūlaśrī0 | 3/ padmaśrī0 | 3/ cakraśrī0 | puṣpāñjaliṃ dattvā yonimudrayā   
praṇamediti prathamāvaraṇam |  
  
atha trivṛttapūjā | tatrādau prathamarekhāyāṃ mū0   
divyaughaparākhyagurupaṅktiśrīpā0 dvitīyarekhāyāṃ mūlaṃ   
siddhaughāparākhyagurupaṅktiśrīpā0 tṛtīyarekhāyāṃ mūlaṃ   
mānavaughaparāparākhyagurupaṅktiśrīpā0 atraiva 3/ svaguruśrī0 3/   
paramaguruśrī0 3/ parameṣṭhiguruśrī0 3/ paramācāryaguruśrī0 iti puṣpāñjaliṃ   
dattvā yonimudrayā praṇamediti dvitīyāvaraṇam |  
  
tato'ṣṭadaleṣu mūlena puṣpāñjaliṃ dattvā aṣṭa mātṛkāḥ pūjayet | yathā-   
svāgradalamārabhya vāmāvartena pūjanam | 3/ brāhmīśrī0 | 3/ vaiṣṇavīśrī0 | 3/   
caṇḍikāśrī0 | 3/ aparājitāśrī0 | 3/ kaumārīśrī0 | 3/ śāmbhavī0 | 3/ vārāhīśrī0   
| 3/ nārasiṃhikāśrī0 | iti saṃpūjya santarpya aṣṭadalakesareṣu   
dakṣāvartenāṣṭabhairavān pūjayet | 3/ asitāṅgabhairavaśrī0 | 3/   
rurubhairavaśrī0 | 3/ caṇḍabhairavaśrī0 | 3/ krodheśabhairavaśrī0 | 3/   
unmattabhairavaśrī0 | 3/ kapālibhairavaśrī0 | 3/ bhīṣaṇabhairavaśrī0 | 3/   
saṃhārabhairavaśrī0 | iti saṃpūjya santarpya yonimudrayā praṇamediti   
tṛtīyāvaraṇaṃ | (tatraiva vāmāvṛttyā brāhmyādīnāṃ pūjā kāryā) |  
  
atha vasukoṇe mūlena puṣpāñjaliṃ dattvā 3/ amāśrī0 | 3/ kāmāśrī0 |  
  
p. 418)  
  
3/ cārvaṅgīśrī0 | 3/ ṭaṅkadhāriṇīśrī0 | 3/ tārāśrī0 | 3/ pārvatīśrī0 | 3/   
yakṣiṇīśrī0 | 3/ śivāśrī0 | iti saṃpūjya santarpya yonimudrayā praṇamediti   
caturthāvaraṇam |  
  
tatastrikoṇe'grakoṇamārabhya 3/ kālikāśrī0 | īśāne 3/ tripurasundarīśrī0 |   
āgneye 3/ śrīdurgāśrī0 | iti saṃpūjya santarpya yonimudrayā praṇamediti   
pañcamāvaraṇam |  
  
tato bindau mūlena puṣpāñjaliṃ dattvā tatra yathoktarūpāṃ śrīdevīṃ dhyātvā   
puṣpāñjaliṃ gṛhītvā mūlaṃ saptadhoccārya śrīmacchrīvāmadevasahita   
śrīśārikābhagavatīśrīpādukāṃ pūjayāmi namastarpayāmi namaḥ iti saṃpūjya   
santarpya pūrvavad gandhakusumadhūpadīpacchatrādibhiḥ saṃpūjayet |   
(tatraiva varābhayau khaḍgacakre yathoktavidhinā pūjyau |) tataḥ   
kavacasahasranāmastotrāṇi paṭhet nityahomaṃ ca kuryāt | tato yathāśakti mūlaṃ   
japtvā guhyātiguhyagoptrī tvaṃ ityādinā tarpaṇaṃ kuryāt |  
  
sarvamaṅgalyamāṅgalye śive sarvārthasādhike |  
śaraṇye tryambake gauri nārāyaṇi namo'stu te ||  
  
iti saptavāraṃ pradakṣiṇīkṛtya sāmayikaiḥ saha mūlena pātravandanaṃ kṛtvā   
pātramuddhṛtya mastakāntaṃ nītvā devyā prasādīkṛtaṃ vibhāvya mūlaṃ   
ātmatattvaṃ śodhayāmi svāhā mū0 vidyātattvaṃ śodhayāmi svāhā mūlaṃ   
śivatattvaṃ śodhayāmi svāhā mūlaṃ sarvatattvaṃ śodhayāmi svāhā iti   
culakacatuṣṭayaṃ pītvā śeṣaṃ mūlamantraṃ paṭhan pibet | carvaṇaṃ ca   
svīkṛtya   
  
nandantu sādhakāḥ sarve vinaśyantu vidūṣakāḥ |  
avasthā śāmbhavī me'stu prasanno'stu guruḥ sadā ||  
  
ityādi śāntistotraṃ paṭhitvā īśāne maṇḍalaṃ vidhāya tatra nirmālyena   
nirmālyavāsinyai namaḥ iti saṃpūjya santarpya sāmānyārghyodakaṃ gṛhītvā   
itaḥ pūrvaṃ prāṇabuddhidehadharmādhikārato jāgratsvapnasuṣuptyavasthāsu   
manasā vācā karmaṇā padabhyāmudareṇa śiśnā yatkṛtaṃ tatsarvaṃ madīyaṃ   
śrīśārikābhagavatīcaraṇārpaṇamastu svāhā iti santarpya sāmānyārghyapātraṃ   
gṛhītvā |  
  
sādhu vāsādhu yatkarma yadyadācaritaṃ mayā |  
tatsarvaṃ kṛpayā devi gṛhāṇa mama siddhaye ||  
  
p. 419)  
  
ityapaścakropari triḥ paribhrāmya devīhaste jalaṃ nidhāya śeṣajalaṃ svavāmahaste   
saṃsthāpya mūlaṃ phaṭhan saptadhā svātmānaṃ prokṣayet | tataḥ   
  
gacchagaccha paraṃ sthānaṃ svasthānaṃ parameśvari |  
yatra brahmādayo devāḥ na vidhuḥ paramaṃ padam ||   
  
iti puṣpāñjalinā devīṃ kṣamāpayitvā saṃhāramudrayā cakrāt puṣpaṃ   
gṛhītvāghrāya  
  
tiṣṭha tiṣṭha pare sthāne svasthāne parameśvari |  
yatra brahmādayaḥ sarve surāstiṣṭhanti me hṛdi ||  
  
iti svahṛdaye devīmānīya sukhaṃ viharediti ||  
  
ityeṣā nityapūjāyāḥ paddhatirgadyarūpiṇī |  
śārikāsarvasvarūpā na deyā tattvavādibhiḥ ||  
  
śārikāpaddhatirguhyā nityārcanakramāṅkitā |  
adīkṣitānyaśiṣyebhyo gopanīyā tu deśikaiḥ ||  
  
iti śrīrudrayāmale tantre daśavidyārahasye śrīśārikāyāḥ paddhatiḥ || 2 ||  
atha  
  
śrīśārikākavacam |  
  
śrībhairava uvāca |  
  
adhunā śṛṇu [kh: devi vakṣyāmi] deveśi śārikākavacaṃ param |  
trailokyamohanaṃ nāma mūlamantramayaṃ param || 1 ||  
  
p. 420)  
  
yasya [kh: asya] śravaṇamātreṇa sarvayajñaphalaṃ labhet |  
sarvāpattāraṇaṃ divyaṃ sarvasiddhipradaṃ kalau || 2 ||  
  
sarvasvaṃ me rahasyaṃ me paramaṃ paramādbhutam |  
dhāraṇādasya deveśi viṣṇunā sa jalodbhavaḥ || 3 ||  
  
dānavendro hataḥ śīghramandhakāro yathendunā |  
mayāpi tripurādhyakṣo dānavo jiṣṇunā [k, kh: viṣṇunā] balaḥ || 4 ||  
  
jambho vṛtrāsuro devi prabhāvādasya varmaṇaḥ |  
kavacasyāsya deveśi ṛṣirbhairava īritaḥ || 5 ||  
  
triṣṭup chando devatā ca trailokyamohaneśvarī |  
śārikā śarma bījaṃ ca mā śaktiḥ kīlakaṃ gajaḥ |  
trailokyamohavidyārthe viniyogaḥ prakīrtitaḥ || 6 ||  
  
asya śrīśārikābhagavatīkavacasya śrībhairava ṛṣiḥ triṣṭup chandaḥ   
trailokyamohaneśvarī śārikābhagavatī devatā śāṃ bījaṃ śrīṃ śaktiḥ phrāṃ   
kīlakaṃ trilokyamohanakavacapāṭhe viniyogaḥ | bhairavaṛṣaye namaḥ śirasi |   
triṣṭupchandase namo mukhe | śrīśārikādevatāyai namo hṛdi | śāṃ bījāya   
namo nābhau | śrīṃ śaktaye namo guhye | phrāṃ kīlakāya namaḥ pādayoḥ |   
trailokyamohanakavacaviniyogāya namaḥ sarvāṅgeṣu | śāmiti   
ṣaḍdīrghayuktabījena karaṣaḍaṅganyāsau kṛtvā dhyāyet |  
  
śrīśaṅkhacakramusalāmbujayugmahastāṃ nāgendrahāravalayāṃ   
sitakaṇṭhamālyām |  
sindūrakuṅkumasahasramarīcidīptiṃ śrīśārikāṃ trinayanāṃ hṛdaye smarāmi ||  
  
oṃ me durgā śiraḥ pāyādekākṣaravibhūṣaṇā |  
oṃ hrīṃ caṇḍī lalāṭaṃ me jagadullāsarūpiṇī || 7 ||  
  
oṃ hrīṃ śrīṃ tryakṣarā pātu bhruvau me bhagamālinī |  
  
p. 421)  
  
oṃ hrīṃ śrīṃ hūṃ ca netre'vyāt sarvamaṅgalamaṅgalā || 8 ||  
  
oṃ hrīṃ śrīṃ hūṃ phrāṃ avyānme śrutī śaṅkaravallabhā |  
oṃ hrīṃ śrīṃ hūṃ phrāṃ āṃ pātu nāsāṃ nārāyaṇeśvarī || 9 ||  
  
oṃ hrīṃ śrīṃ hūṃ phrāṃ āṃ śāṃ me pātu vaktraṃ sarasvatī |  
aṃāṃiṃīṃ radān pātu mātṛkāśekhareśvarī || 10 ||  
  
uṃūṃṛṃṝṃ ḷṃḹṃeṃaiṃ pāyādoṣṭhau bhavapriyā |  
oṃauṃaṃaḥ galaṃ pātu nīlakaṇṭhāsaneśvarī || 11 ||  
  
kaṃkhaṃgaṃghaṃṅaṃ me pātu skandhau skandasamarcitā |  
caṃchaṃjaṃjhaṃñaṃ me pāyād vakṣo vāmapriyāmbikā || 12 ||  
  
ṭaṃṭhaṃḍaṃḍhaṃṇaṃ me pāyāt pārśvau parvatanandinī |  
taṃthaṃdaṃdhaṃnaṃ me pātu kukṣiṃ kulākuleśvarī || 13 ||  
  
paṃphaṃbaṃbhaṃmaṃ me pātu nābhiṃ nāradasevitā |  
yaṃraṃlaṃvaṃ gudaṃ pātu guhyakeśvarapūjitā || 14 ||  
  
śaṃṣaṃsaṃhaṃ kaṭiṃ pātu devī kātyāyanī sadā |  
laṃkṣaḥ ūrū sadā pātu sarvasārasvatapradā || 15 ||  
  
oṃ śāṃ jānū śivā pātu oṃ āṃ jaṅghe'vatādumā |  
oṃ phrāṃ pādau sadā pātu rājamātaṅginī mama || 16 ||  
  
oṃ hūṃ pādādimūrdhāntaṃ vapurme pātu kubjikā |  
oṃ śrīṃ mūrdhādipādāntaṃ vapurme pātu śāradā || 17 ||  
  
oṃ hrīṃ saptākṣarī pātu śārikā sakalaṃ vapuḥ |  
pūrve māṃ pātu brahmāṇī vahnau me vaiṣṇavī sadā || 18 ||  
  
dakṣiṇe'vatu māṃ caṇḍī nair-ṛte mā'parājitā |  
paścime'vatu kaumārī vāyavye śāmbhavī ca mām || 19 ||  
  
vārāhī cottare pāyādīśāne nārasiṃhikā |  
  
p. 422)  
  
prabhāte māmamā [kh: mumā] pātu madhye kāmā'vatācca mām || 20 ||  
  
cārvaṅgī māṃ dinānte'vyānniśādau ṭaṅkadhāriṇī |  
niśīthe'vyādugratārā niśānte pārvatī ca mām || 21 ||  
  
sarvatra yakṣiṇī pātu śivā māṃ pātu sarvadā |  
asitāṅgaḥ kṣiteḥ pātu rururmāṃ pātu pāthasaḥ || 22 ||  
  
caṇḍo māṃ pātu marutaḥ krodho'vyānmāṃ hutāśanāt |  
unmattaḥ somataḥ pātu kapālī sūryato'vatu || 23 ||  
  
bīṣaṇo yajñavighnāttu saṃhāraḥ śūnyamaṇḍalāt |  
raṇe māṃ kālikā pātu dyūte tripurasundarī || 24 ||  
  
durgāvatu vivāde māṃ śrīcakraṃ sarvadāvatu |  
sarvatra sarvadā devī pātu māṃ śārikā parā || 25 ||  
  
dhanaṃ putraṃ sutān dārān gṛhaṃ yadvastu māmakam |  
tattanmama śivaḥ pātu vāmadevaścidīśvaraḥ || 26 ||  
  
ityetat kavacaṃ divyaṃ triṣu lokeṣu durlabham |  
trailokyamohanaṃ nāma śārikāyā rahasyakam || 27 ||  
  
vināmunā na siddhiḥ syāt kavacendreṇa pārvati |  
koṭilakṣaprajaptasya mantrasyāsya maheśvari || 28 ||  
  
tasmāt paṭhecchive varma manugarbhamanukṣaṇam [kh:   
mantragarbhamanukṣapam] |  
sarvotpātapraśamanaṃ balabuddhipravardhanam || 29 ||  
  
paramānandadaṃ loke paramaiśvaryakāraṇam |  
yaḥ paṭhet pāṭhayedvāpi śṛṇoti śrāvayedapi || 30 ||  
  
sa eva bhairavādhyakṣastrailokyavijayī vibhuḥ |  
ravau bhūrje likhedvarma svayambhūkusumasṛjā || 31 ||  
  
kusumenāṣṭagandhena [kh: kuṅkumena] stanyena nijaretasā |  
  
p. 423)  
  
dhārayenmūrdhni vā bāhau prāpnuyāt paramāṃ gatim || 32 ||  
  
dhanakāmī labhedvittaṃ putrakāmī labhet prajām |  
raṇe ripūnnaro hatvā kalyāṇī gṛhamāviśet || 33 ||  
  
dhṛtvā vakṣasi deveśi vāgmitvaṃ jāyate kṣaṇāt |  
vandhyā ca kākavandhyā ca mṛtavatsā labhet sutān || 34 ||  
  
mārkaṇḍeyāyuṣo devi sākṣādvaiśravaṇopamān |  
kiṃkiṃ na labhate martyaḥ paṭhan kavacamuttamam || 35 ||  
  
yaḥ paṭhedardharātre tu śmaśāne muktakuntalaḥ |  
pītvā śīdhuṃ sa deveśi devīdarśanamāpnuyāt || 36 ||  
  
stambhayedbhāskaraṃ vāyuṃ mohayet trijagad dhruvam |  
bahu kiṃ kathyatāṃ tasya kavacasyāsya dhāraṇāt || 37 ||  
  
paṭhanācchravaṇād vāpi sa bhaved bhairavopamaḥ |  
itīdaṃ kavacaṃ devi trailokyavaśyakāraṇam || 38 ||  
  
trailokyamohanaṃ nāma gopanīyaṃ sureśvari |  
yasya kasya na dātavyaṃ vinā śiṣyeṇa pārvati || 39 ||  
  
dīkṣitāya kulīnāya dattvā mokṣamāvapnuyāt |  
vinā dānaṃ na gṛhṇīyānna dadyād dakṣiṇāṃ vinā || 40 ||  
  
dattvā gṛhītvāpyubhayoḥ siddihānirbhaved dhruvam |  
anyathā yastu gṛhṇīyād dadyādvā kavaceśvaram || 41 ||  
  
putrān dārān sutāṃścaiva (tasya) yoginyo bhakṣayanti hi |  
ajñātvā kavacaṃ devi pūjayecchrīśilāṃ śive || 42 ||  
  
sa bhavecchivahā satyaṃ sarvopadravasaṅkulaḥ |  
dhṛtvā yaḥ kavacaṃ devi pūjayecchrīśilāṃ śive [kh: pūjayedambikāṃ   
naraḥ] || 43 ||  
  
sa eva paramāṃ siddhiṃ labhate nātra saṃśayaḥ |  
  
p. 424)  
  
itīdaṃ kavacaṃ devi sāraṃ sarvasvamuttamam || 44 ||  
  
rahasyaṃ śārikāratnaṃ gopanīyaṃ svayonivat |  
sarvakāmapradaṃ divyaṃ trailokyamohanābhidham || 45 ||  
  
iti śrīrudrayāmale tantre daśavidyārahasye śrīśārikāyāḥ   
trailokyamohanakavacam || 3 ||  
atha   
  
śrīśārikāsahasranāmakam |  
  
śrībhairava uvāca |  
  
yā sā devī purākhyātā śārikārūpadhāriṇī |  
jālandhararākṣasaghnī pradyumnaśikhare sthitā || 1 ||  
  
tasyā nāmasahasraṃ te mantragarbhaṃ jayāvaham |  
kathayāmi parāṃ vidyāṃ sahasrākhyābhidhāṃ śive || 2 ||  
  
śilāyāḥ śārikākhyāyāḥ parasarvasvarūpiṇīm |  
vinā nityakriyāṃ devi vinā nyāsaṃ vinārcanam || 3 ||  
  
vinā puraskriyāṃ jāpyaṃ vinā [kh: homārcanāditarpaṇam] homaṃ ca   
tarpaṇam |  
vinā śmaśānagamanaṃ vinā samayapūjanam || 4 ||  
  
yayā [kh: yathā] labhet phalaṃ sarvaṃ tāṃ vidyāṃ śṛṇu pārvati |  
yā devī cetanā loke śilārūpāsti śārikā || 5 ||  
  
p. 425)  
  
sṛjatyavati viśvaṃ tu saṃhariṣyati tāmasī |  
saiva saṃsāriṇāṃ devi paramaiśvaryadāyinī || 6 ||  
  
parapadapradāpyante mahāvidyātmikā śilā |  
tasyā nāmasahasraṃ te varṇayāmi rahasyakam || 7 ||  
  
rahasyaṃ mama sarvasvaṃ sakalācāravallabham |  
yo japet paramāṃ vidyāṃ paṭhedākhyāsahasrakam [kh: nnāma] || 8 ||  
  
dhārayet kavacaṃ divyaṃ paṭhet stotreśvaraṃ param |  
kiṃ tasya durlabhaṃ loke nāpnuyād yadyadīśvari || 9 ||  
  
asya nāmnāṃ sahasrasya mahādeva ṛṣiḥ smṛtaḥ |  
chando'nuṣṭub devatā ca śārikā parikīrtitā || 10 ||  
  
śarma bījaṃ ramā śaktiḥ sindhuraḥ kīlakaṃ smṛtam |  
dharmārthakāmamokṣārthe viniyogaḥ prakīrtitaḥ || 11 ||  
  
dhyānamasyāḥ pravakṣyāmi śṛṇu parvatanandini |  
  
asya śrīśārikābhagavatīsahasranāmastotrasya śrīmahādeva ṛṣiḥ anuṣṭup   
chandaḥ śrīśārikābhagavatī devatā śāṃbījaṃ śrīṃśaktiḥ phrāṃkīlakaṃ   
dharmārthakāmamokṣārthe viniyogaḥ | ṛṣyādinyāsaṃ kṛtvā   
hrāṃśrāmityādinā karāṅganyāsau || dhyānam-   
  
bālārkakoṭisadṛśīminducūḍāṃ karāmbujaiḥ |  
varacakrābhayāsīṃśca dhārayantīṃ hasanmukhīm || 1 ||  
  
siṃhārūḍhāṃ raktavastrāṃ raktābharaṇabhūṣitām |  
vāmadevāṅkanilayāṃ hṛtpadme śārikāṃ bhaje || 2 ||  
  
bālārkakoṭidyutiminducūḍāṃ varāsicakrābhayabāhumādyām |  
siṃhādhirūḍhāṃ śivavāmadehalīnāṃ bhaje cetasi śārikeśīm || 3 ||  
  
p. 426)  
  
oṃhrīṃśrīṃhūṃphrāṃāṃśāṃśrīśārikā śyāmasundarī |  
śilā śārī [kh: śāti] śukī śāntā śāntamānasagocarā || 1 ||  
  
śāntisthā śāntidā śāntiḥ śyāmā śyāmapayodharā |  
devī śaśāṅkabimbābhā śaśāṅkakṛtaśekharā || 2 ||  
  
śaśāṅkaśobhilāvaṇyā śaśāṅkamadhyavāsinī |  
śārdūlavāhā deveśī śārdūlasthitiruttamā || 3 ||  
  
śārdūlacarmavasanā śaktiḥ śārdūlavāhanā |  
gaurī padmāvatī pīnā pīnavakṣojakuṭmalā || 4 ||  
  
pītāmbarā raktadantā dāḍimīkusumopamā [kh: prabhā] |  
sphuradratnāṃśukhacitā ratnamaṇḍalavigrahā || 5 ||  
  
raktāmbaradharā devī ratnamālāvibhūṣaṇā [kh: kṣīvā] |  
ratnasaṃmūrchitābhā ca dīptā dīptaśikhā [kh: dīpa] dayā || 6 ||  
  
dayāvatī kalpalatā kalpāntadahanopamā |  
bhairavī bhīmanādā ca bhayānakamukhī bhagā || 7 ||  
  
kārā kāruṇyarūpā ca bhagamālāvibhūṣaṇā |  
bhageśvarī bhagasthā ca kurukullā kṛśodarī || 8 ||  
  
kādambarī paṭotkṛṣṭā [kh: kacotkaṣṭā] paramā parameśvarī |  
satī sarasvatī satyā satyāsatyasvarūpiṇī [kh: sarasvatī] || 9 ||  
  
paramparā paṭākārā pāṭalā pāṭalaprabhā |  
padminī padmavadanā padmā padmakarā śivā || 10 ||  
  
śivāśrayā śaracchāntā [kh: śaratkānta] śacī rambhā vibhāvarī |  
dyumaṇistaraṇā [kh: prastarā] pāṭhā pīṭheśī [kh: pīvarāṃsā   
varākṛti] pīvarākṛtiḥ || 11 ||  
  
p. 427)  
  
acintyā musalādhārā mātaṅgī madhurasvanā |  
vīṇāgītapriyā gāthā gāruḍī garuḍadhvajā || 12 ||  
  
atīvasundarākārā sundarī sundarālakā |  
alakā nākamadhyasthā nākinī nākipūjitā || 13 ||  
  
pātāleśvarapūjyā ca pātālatalacāriṇī |  
anantānantarūpā ca hyajñātā (100) jñānavardhinī || 14 ||  
  
ameyā hyaprameyā ca hyanantādityarūpiṇī |  
dvādaśādityasaṃpūjyā śamī śyāmākabījinī || 15 ||  
  
vibhāsā bhāsuravarṇā samastāsuraghātinī |  
sudhāmayī sudhāmūrtiḥ sudhā sarvapriyaṅkarī || 16 ||  
  
sukhadā ca sureśānī kṛśānuvallabhā haviḥ |  
svāhā svāheśanetrā ca hyagnivakrāgnitarpitā || 17 ||  
  
somasūryāgninetrā ca bhūrbhuvaḥsvaḥsvarūpiṇī |  
bhūmirbhūdevapūjyā ca svayambhūḥ svātmapūjakā || 18 ||  
  
svayambhūpuṣpamālāḍhyā svayambhūpuṣpavallabhā |  
ānandakandalī kandā skandamātā śilālayā || 19 ||  
  
cetanā cidbhavākārā [kh: cidbharākārā] bhavapatnī bhayāpahā |  
vighneśvarī gaṇeśānī vighnavidhvaṃsinī niśā || 20 ||  
  
vaśyā vaśijanastutyā [kh: vaśyajana] stutiḥ śrutidharā śrutiḥ |  
śāstravidhānavijñā ca vedaśastrārthakovidā || 21 ||  
  
vedyā vedamayī vidyā vidhātṛvaradā vadhūḥ |  
vadhūrūpā vadhūpūjyā vadhūpānapratarpitā || 22 ||  
  
vadhūpūjanasantuṣṭā vadhūmālāvibhūṣaṇā |  
vāmā vāmeśvarī vāmyā kulākulavicāriṇī || 23 ||  
  
p. 428)  
  
vitarkatarkanilayā pralayānalasannibhā |  
yajñeśvarī yajñamukhā yājakā yajñapātrakā [kh: yānapātragā] || 24 ||  
  
yakṣeśvarī yakṣadhātrī pārvatī parvatāśrayā |  
pilampilā padasthānā padadā narakāntakā || 25 ||  
  
nārī narmapriyā śrīdā śrīdaśrīdā (200) śarāyudhā |  
kāmeśvarī ratirhūtirāhutirhavyavāhanā || 26 ||  
  
hareśvarī harivadhūrhāṭakāṅgadamaṇḍitā |  
hapuṣā svargatirvaidyā sumukhā [kh: svamukhā] ca mahauṣadhiḥ || 27 ||  
  
sarvarogaharā mādhvī madhupānaparāyaṇā |  
madhusthitā madhumayī madhudānaviśāradā || 28 ||  
  
madhutṛptā madhurūpā madhūkakusumaprabhā |  
mādhavī mādhavīvallī madhumattā madālasā || 29 ||  
  
mārapriyā mārapūjyā māradevapriyaṅkarī |  
māreśī ca mṛtyuharā harikāntā manonmanā || 30 ||  
  
mahāvaidyapriyā vaidyā vaidyācārā surārcitā |  
sāmantā [kh: sumantā] pīnavapuṣī guṭī gurvī garīyasī || 31 ||  
  
kālāntakā kālamukhī kaṭhorā [kh: kacorā] karuṇāmayī |  
nīlā nābhī [kh: nāḍānīḍā iti] ca vāgīśī dūrvā nīlasarasvatī || 32 ||  
  
apārā pāragā gamyā gatiḥ prītiḥ payodharā |  
payodasadṛśacchāyā pāradākṛtilālasā || 33 ||  
  
sarojanilayā nītiḥ kīrtiḥ kīrtikarī kathā [kh: kapā] |  
  
p. 429)  
  
kāśī kāmyā [kh: kāmā] kapardāśā kāśapuṣpopamā ramā || 34 ||  
  
rāmā rāmapriyā rāmabhadradevasamarcitā |  
rāmasaṃpūjitā rāmasiddhidā rāmarājyadā || 35 ||  
  
rāmabhadrārcitā revā devakī devavatsalā |  
devapūjyā devavandyā devadāvanacarcitā || 36 ||  
  
dūtī drutagatirdambhā dāminī vijayā jayā |  
aśeṣasurasaṃpūjyā niḥśeṣāsurasūdinī || 37 ||  
  
vaṭinī vaṭamūlasthā lāsyahāsyaikavallabhā |  
arūpā nirguṇā satyā sadāsantoṣavardhinī || 38 ||  
  
saumyā yajurvahā yāmyā (300) yamunā yāminī yamī |  
dākṣa dayā ca varadā dālbhyasevyā purandarī || 39 ||  
  
paurandarī pulomeśī paulomī pulakāṅkurā |  
purasthā vanabhūrvanyā vānarī vanacāriṇī || 40 ||  
  
samastavarṇanilayā samastavarṇapūjitā |  
samastavarṇavarṇāḍhyā samastaguruvallabhā || 41 ||  
  
samastamuṇḍamālāḍhyā mālinī madhupasvanā |  
kośapradā kośavāsā camatkṛtiralambusā || 42 ||  
  
hāsadā sadasadrūpā sarvavarṇamayī smṛtiḥ |  
sarvākṣaramayī vidyā mūlavidyeśvarīśvarī || 43 ||  
  
akārā ṣoḍaśākārā kārābandhavimocinī |  
kakāravyañjanākrāntā sarvamantrākṣarālayā || 44 ||  
  
aṇurūpāpyamalā ca traiguṇyāpyaparājitā |  
ambikāmbālikā cāmbā anantaguṇamekhalā || 45 ||  
  
aparṇā parṇaśālā ca sāṭṭahāsā hasantikā |  
  
p. 430)  
  
adrikanyāpyaṭṭahāsāpyajarāsyāpyarundhatī [kh: mā] || 46 ||  
  
abjākṣī cābjinī devī hyambujāsanapūjitā |  
abjahastā hyabjapādā cābjapūjanatoṣitā || 47 ||  
  
akāramātṛkādevī sarvānandakarī kalā |  
ānandasundarī ādyā āghūrṇāruṇalocanā || 48 ||  
  
adidevāntakā'krūrā ādityakulabhūṣaṇā |  
āṃbījamaṇḍanā devī cākāramātṛkāvaliḥ || 49 ||  
  
industutendubimbāsyā inakoṭisamaprabhā |  
indirā mandurāśālā cetihāsā kathā smṛtiḥ || 50 ||  
  
ilā cekṣurasāsvādā ikārākṣarabhūṣitā |  
indrastutā cendrapūjyā inabhadrā ineśvarī || 51 ||  
  
ibhagatiribhagītirikārākṣaramātṛkā |  
īśvarī vaibhavaprakhyā ceśānīśvaravallabhā || 52 ||  
  
īśā kāmakalādevī īkārāśritamātṛkā [400] |  
ugraprabhogracittā ca ugravāmāṅgavāsinī || 53 ||  
  
uṣā vaiṣṇavapūjyā ca ugratārolmukānanā |  
umeśvarīśvarī śreṣṭhā udakasthā hyudeśvarī || 54 ||  
  
udakācchodakadā ca ukārodbhāsamātṛkā [kh: dbhava] |  
ūṣmā pyūṣā ūṣaṇā ca tathocitavarapradā [kh: raviprabhā   
uditādityasuprabhā] || 55 ||  
  
ṛṇahartrī ṛkāreśī ṛḷvarṇā ḷvarṇabhāk |  
ḹkārabhrukuṭirbālā bālādityasamaprabhā || 56 ||  
  
eṇāṅkamukuṭā caihā ekārākṣarabījitā |  
eṇapriyā eṇamadhyavāsinī eṇavatsalā || 57 ||  
  
p. 431)  
  
eṇāṅkamadhyasaṃsthā ca aikārodbhāsakūṭinī [kh: dbhavamātṛkā] |  
oṃkāraśekharā devī aucityapadamaṇḍitā || 58 ||  
  
ambhojanilayasthānā [kh: layā svasthā] aḥsvarūpā ca svargatiḥ [kh:   
cidātmikā] |  
ṣoḍaśasvararūpā ca ṣoḍaśasvaragāyinī || 59 ||  
  
ṣoḍaśī ṣoḍaśākārā kamalā kamalodbhavā |  
kāmeśvarā kalābhijñā kumārī kuṭilālakā || 60 ||  
  
kuṭilā kuṭilākārā kuṭumbasaṃyutā śivā |  
kulākulapadeśānī kuleśī kubjikā kalā || 61 ||  
  
kāmā kāmapriyā kīrā kamanīyā kapardinī |  
kālikā bhadrakālī ca kālakāmāntakāriṇī || 62 ||  
  
kapālinī kapāleśī karpūracayacarcitā |  
kādambarī komalāṅgī kāśmīrī kuṅkumadyutiḥ || 63 ||  
  
kuntā kūrcārṇabījāḍhyā [kh: kūrcādyabījāḍhyā] kamanīyā kulākulā |  
karālāsyā karālākṣī vikarālasvarūpiṇī || 64 ||  
  
kāmyālakā kāmadughā kāminī kāmapālinī |  
kanthādharā kṛpākartrī kakārākṣaramātṛkā || 65 ||  
  
khaḍgahastā kharpareśī khecarī khagagāminī |  
khecarīmudrayā yuktā khecaratvapradāyinī || 66 ||  
  
khagāsanā khalolākṣīṃ kheṭeśī khalanāśinī |  
kheṭakāyudhahastā (500) ca kharāṃśudyutisannibhā || 67 ||  
  
kāntā khabījanilayā khakārollāsamātṛkā |  
vaikharī bījanilayā khasthā khecaravallabhā || 68 ||  
  
guṇyā gajāsyajananī gaṇeśavaradā gayā |  
  
p. 432)  
  
godāvarī gadāhastā gaṅgādharavarapradā [kh: gadādharapriyā gatiḥ] ||   
69 ||  
  
godhā [kh: gītā] govāhaneśānī garalāśanavallabhā [kh:   
vigrahā] |  
gāmbhīryabhūṣaṇā gaṅgā gakārārṇavibhūṣaṇā [kh: gāyatrī   
gajavāhanā] || 70 ||  
  
ghṛṇā [kh: ghāṇā] ghoṇākarastutyā ghurghurā ghoranādinī |  
ghaṭasthā ghaṭajasevyā ghanarūpā ghuṇeśvarī [kh: guṇeśvarī] || 71 ||  
  
ghanavāhanasevyā ca ghakārākṣaramātṛkā |  
ṅāntā ṅavarṇanilayā ṅāṇurūpā ṅaṇālayā || 72 ||  
  
ṅeśā ṅentā ṅanājāpyā ṅavarṇākṣarabhūṣaṇā |  
cāmīkararuciścāndrī candrikā candrarāgiṇī || 73 ||  
  
calā calañcalā celā [kh: cobā] candrā candrakarā calī |  
cañcurīkasvanālāpā camatkārasvarūpiṇī || 74 ||  
  
caṭulī cāṭukī cārvī campā campakasannibhā |  
cīnāṃśukadharā cāṭvī cakārārṇavibhūṣaṇā || 75 ||  
  
chatrī cchatradharā cchinnā [kh: citrā] cchinnamastā chaṭacchaviḥ |  
chāyāsutapriyā cchāyā chavarṇāmalamātṛkā || 76 ||  
  
jagadambā jagajjyotirjyotīrūpā jaṭādharā |  
jayadā jayakartrī ca jayasthā jayahāsinī || 77 ||  
  
jagatpriyā jagatpūjyā jagatkartrī jarāturā |  
jvaraghnī jambhadamanī jagatprāṇā jayāvahā || 78 ||  
  
jambhārivaradā jaitrī jīvanā jīvavākpradā |  
jāgratī ca jagannidrā jagadyonirjalandharā  || 79 ||  
  
p. 433)  
  
jālandharadharā jāyā jakārākṣaramātṛkā |  
jhampā jhiṃjheśvarī jhāntā jhakārākṣaramātṛkā || 80 ||  
  
ñāṇurūpā ñiṇāvāsā (600) ñakāreśī ñaṇāyudhā |  
ñavargabījabhūṣāḍhyā [kh: ñavarṇā] ñakārākṣaramātṛkā || 81 ||  
  
ṭaṅkāyudhā ṭakārāḍhyā ṭoṭākṣī ṭasukuntalā [kh: ṭamba] |  
ṭaṅkāyudhā ṭalīrūpā [kh: ṭakīrūpā] ṭakārākṣaramātṛkā || 82 ||  
  
ṭhakkurā ṭhakkureśānī ṭhakāratritayeśvarī |  
ṭhaḥsvarūpā ṭhavarṇāḍhyā ṭhakārākṣaramātṛkā || 83 ||  
  
ḍakkā ḍakkeśvarī ḍimbhā ḍavarṇākṣaramātṛkā |  
ḍhiṇī ḍhehā ḍhillahastā ḍhakārākṣaramātṛkā || 84 ||  
  
ṇeśā ṇāntā ṇavargāntā ṇakārākṣarabhūṣaṇā |  
turī turyā tulārūpā tripurā tāmasapriyā || 85 ||  
  
totulā tāriṇī tārā saptaviṃśatirūpiṇī |  
tripurā triguṇā dhyeyā tryambakeśī trilokadhṛt || 86 ||  
  
trivargeśī trayī tryakṣī tripadā vedarūpiṇī |  
trilokajananī trātā tripureśvarapūjitā || 87 ||  
  
trikoṇasthā trikoṇeśī koṇatrayanivāsinī |  
trikoṇapūjanatuṣṭā trikoṇapūjanaśritā || 88 ||  
  
trikoṇadānasaṃlagnā sarvakoṇaśubhārthadā |  
vasukoṇasthitādevī vasukoṇārthavādinī || 89 ||  
  
vasukoṇapūjitā ca ṣaṭcakrakramavāsinī |  
nāgapatrasthitā śārī trivṛttapūjanārthadā || 90 ||  
  
caturdvārāgragā cakrabāhyāntaranivāsinī |  
tāmasī tomaraprakhyā tumburusvananādinī || 91 ||  
  
p. 434)  
  
tulākoṭisvanā tāpī tapasāṃ phalavardhinī |  
taralākṣī tamohartrī tārakāsuraghātinī || 92 ||  
  
tarī taraṇirūpā ca takārākṣaramātṛkā |  
sthalī sthavirarūpā ca sthūlā sthālī sthalābjinī || 93 ||  
  
sthāvareśā sthūlamukhī thakārākṣaramātṛkā |  
dūtikā śivadūtī ca daṇḍāyudhadharā dyutiḥ || 94 ||  
  
dayā dīnānukampā ca dambholidharavallabhā |  
deśānucāriṇī drekkā drāviḍeśī davīyasī || 95 ||  
  
dākṣāyaṇī drumalatā (700) devamātādhidevatā |  
dadhijā durlabhā devī devatā paramākṣarā || 96 ||  
  
dāmodarasupūjyā ca dāmodaravarapradā |  
danuputrī vināśā ca danuputrakulārcitā || 97 ||  
  
daṇḍahastā daṇḍipūjyā damadā ca damasthitā |  
daśadhenusurūpā ca dakārākṣaramātṛkā || 98 ||  
  
dharmyā dharmaprasūrdhanyā dhanadā dhanavardhinī |  
dhṛtirdhūrtā dhanyavadhūrdhakārākṣaramātṛkā || 99 ||  
  
nalinīnālikā nāpyā nārācāyudhadhāriṇī |  
nīpopavanamadhyasthā nāgareśī narottamā || 100 ||  
  
nareśvarī nṛpārādhyā nṛpapūjyā nṛpārthadā |  
nṛpasevyā nṛpavandyā naranārāyaṇaprasūḥ || 101 ||  
  
nartakī nīrajākṣī ca navarṇākṣarabhūṣaṇā |  
padmeśvarī padmamukhī patrayānā parāparā || 102 ||  
  
pārāvārasutā pāṭhā paravargavimardinī |  
pūḥ purārivadhūḥ pampā patnī patrīśavāhanā || 103 ||  
  
pīvarāṃsā patiprāṇā pītalākṣī pativratā |  
  
p. 435)  
  
pīṭhā pīṭhasthitāpīṭhā pītālaṅkārabhūṣaṇā || 104 ||  
  
purūravastutā pātrī putrikā putradā prajā |  
puṣpottaṃsā puṣpavaī puṣpamālāvibhūṣaṇā || 105 ||  
  
puṣpamālātiśobhāḍhyā pakārākṣaramātṛkā |  
phaladā sphītavastrā ca pheravārāvabhīṣaṇā || 106 ||  
  
phalgunī phalgutīrthasthā phavarṇākṛtamaṇḍalā |  
baladā bālakhilyā ca bālā balaripupriyā || 107 ||  
  
bālyāvasthā barbareśī bakārākṛtimātṛkā |  
bhadrikā bhīmapatnī ca bhīmā bhargaśikhā'bhayā || 108 ||  
  
bhayaghnī bhīmanādā ca bhayānakamukhekṣaṇā |  
bhillīśvarī bhītiharā bhadradā bhadrakāriṇī || 109 ||  
  
bhadreśvarī bhadradharā bhadrākhyā bhāgyavardhinī (800) |  
bhagamālā bhagāvāsā bhavānī bhavatāriṇī || 110 ||  
  
bhagayonirbhagākārā bhagasthā bhagarūpiṇī |  
bhagaliṅgāmṛtaprītā bhakārākṣaramātṛkā || 111 ||  
  
mānyā mānapradā mīnā mīnaketanalālasā |  
madoddhṛtā manonmānyā menā mainākavatsalā || 112 ||  
  
madhumattā madhupūjyā madhudā madhumādhavī |  
māṃsāhārā māṃsaprītā māṃsabhakṣyā ca māṃsadā || 113 ||  
  
mārārtā matsyarūpā [kh: mārarūpā] ca matsyaghātā mahattarā |  
meruśṛṅgāgratuṅgāsyā modakāhārapūjitā || 114 ||  
  
mātaṅginī madhumattā madamattā madeśvarī |  
majjā mugdhānanā mugdhā makārākṣarabhūṣaṇā || 115 ||  
  
yaśasvinī yatīśānī yatnakartrī yajuḥpriyā |  
  
p. 436)  
  
yajñadhātrī yajñaphalā yajurvedaṛcāṃphalā || 116 ||  
  
yaśodā yatisevyā ca yātrā yātrikavatsalā |  
yogeśvarī yogagamyā yogendrajanavatsalā || 117 ||  
  
yaduputrī yamaghnī ca yakārākṣaramātṛkā |  
ratneśvarī ramānāthasevyā rathyā rajasvalā || 118 ||  
  
rājyadā rājarājeśī rogahartrī rajovatī |  
ratnākarasutā ramyā rātrī rātripatiprabhā || 119 ||  
  
rakṣoghnī rākṣaseśānī rakṣonāthasamarcitā |  
ratipriyā ratimukhā rakārākṛtiśekharā || 120 ||  
  
lambodarī lalajjihvā lāsyatatparamānasā |  
lūtātantuvitānāsyā lakṣmīrlajjā layālinī || 121 ||  
  
lokeśvarī lokadhātrī lāṭasthā lakṣaṇākṛtiḥ |  
lambā lambakacollāsā lakārākāravardhinī || 122 ||  
  
liṅgeśvarī liṅgaliṅgā liṅgamālā lasaddyutiḥ |  
lakṣmīrūpā rasollāsā rāmā revā rajasvalā || 123 ||  
  
layadā lakṣaṇā (900) lolā lakārākṣaramātṛkā |  
vārāhī varadātrī ca vīrasūrvīradāyinī || 124 ||  
  
vīreśvarī vīrajanyā vīracarvaṇacarcitā |  
varāyudhā varākā ca vāmanā vāmanākṛtiḥ || 125 ||  
  
vadhūtā vadhakāvadhyā vadhyabhūrvāṇijapriyā |  
vasantalakṣmīrvaṭukī vaṭukā vaṭukeśvarī || 126 ||  
  
vaṭupriyā vāmanetrā vāmācāraikalālasā |  
vārtā vāmyā varārohā vedamātā vasundharā || 127 ||  
  
vayoyānā vayasyā ca vakārākṣaramātṛkā |  
śambhupriyā śaraccarcā śādvalā śaśivatsalā || 128 ||  
  
p. 437)  
  
śītadyutiḥ śītarasā śoṇoṣṭhī śīkarapradā |  
śrīvatsalāñchanā śarvā śarvavāmāṅgavāsinī || 129 ||  
  
śaśāṅkāmalalakṣmīśca śārdūlatanuradrijā |  
śoṣahartrī śamīmūlā śakārākṛtaśekharā || 130 ||  
  
ṣoḍaśī ṣoḍaśīrūpā [kh: ṣoḍaśottasā] ṣaḍhā ṣoḍhā ṣaḍānanā |  
ṣaṭkūṭā ṣaḍrasāsvādā ṣaḍaśītimukhāmbujā || 131 ||  
  
ṣaḍāsyajananī ṣaṇṭhā ṣavarṇākṣaramātṛkā |  
sārasvataprasūḥ sarvā sarvagā sarvatomukhā || 132 ||  
  
samā sītā satīmātā sāgarābhayadāyinī |  
samastaśāpaśamanī sālabhañjī sudakṣiṇā || 133 ||  
  
suṣuptiḥ surasā sādhvī sāmagā sāmavedajā |  
satyapriyā somamukhī sūtrasthā sūtavallabhā || 134 ||  
  
sanakeśī sunandā ca svavargasthā sanātanī |  
setubhūtā samastāśā sakārākṣaravallabhā || 135 ||  
  
hālāhalapriyā helā hāhārāvavibhūṣaṇā |  
hāhāhūhūsvarūpā ca haladhātrī halipriyā || 136 ||  
  
harinetrā ghorarūpā haviṣyāhutivallabhā |  
haṃkṣaṃlaṃkṣaḥsvarūpā ca sarvamātṛkapūjitā || 137 ||  
  
oṃaiṃsauḥhrīṃmahāvidyā āṃśāṃphrāṃhūṃsvarūpiṇī (1000) |  
iti śrīśārikādevyā mantranāmasahasrakam || 138 ||  
  
puṇyaṃ puṇyajanastutyaṃ nutyaṃ vaiṣṇavapūjitam |  
idaṃ yaḥ paṭhate devi śrāvayedyaḥ śṛṇoti ca || 139 ||  
  
sa eva bhagavān devaḥ satyaṃ satyaṃ sureśvari |  
ekakālaṃ dvikālaṃ vā trikālaṃ paṭhate naraḥ || 140 ||  
  
p. 438)  
  
vāmācāraparo devi tasya puṇyaphalaṃ śṛṇu |  
mūkatvaṃ badhiratvaṃ ca kuṣṭhaṃ hanyācca śvitrikām [kh: ṣṭhatvaṃ   
nāśayettathā] || 141 ||  
  
vātapittakaphān gulmān raktasrāvaṃ viṣūcikām |  
sadyaḥ śamayate devi śraddhayā yaḥ paṭhenniśi || 142 ||  
  
apasmāraṃ karṇapīḍāṃ śūlaṃ raudraṃ bhagandaram |  
māsamātraṃ paṭhedyastu sa rogairmucyate dhruvam || 143 ||  
  
bhaume śanidine vāpi cakramadhye paṭhedyadi |  
sadyastasya maheśāni śārikā varadā bhavet || 144 ||  
  
catuṣpathe paṭhedyastu trirātraṃ rātrivyatyaye [kh: vṛttaye] |  
dattvā baliṃ surāṃ mudrāṃ [kh: kṣaudraṃ] matsyaṃ māṃsaṃ   
sabhaktakam || 145 ||  
  
vabbolatvagrasākīrṇaṃ śārī prādurbhaviṣyati |  
yaḥ paṭhed devi lolāyāṃ citāyāṃ śavasannidhau || 146 ||  
  
pāyaṃpāyaṃ trivāraṃ tu tasya puṇyaphalaṃ śṛṇu |  
brahmahatyāṃ gurorhatyāṃ madyapānaṃ [kh: surāpānaṃ] ca govadham ||   
147 ||  
  
mahāpātakasaṅghātaṃ gurutalpagatodbhavam |  
steyaṃ vā bhrūṇahatyāṃ vā nāśayennātra saṃśayaḥ || 148 ||  
  
sa eva hi ramāputro yaśasvī lokapūjitaḥ |  
varadānakṣamo devi vīreśo bhūtavallabhaḥ || 149 ||  
  
cakrārcane paṭhedyastu sādhakaḥ śaktisannidhau |  
trivāraṃ śraddhayā yuktaḥ sa bhavedbhairaveśvaraḥ || 150 ||  
  
kiṃkiṃ na labhate devi sādhako vīrasādhakaḥ |  
putravān dhanavāṃścaiva [kh: dhanasaṃpannaḥ] satyācāraparaḥ śive ||   
151 ||  
  
śaktiṃ saṃpūjya deveśi paṭhet stotraṃ parāmayam [kh: varaṃ śubham] |  
  
p. 439)  
  
iha loke sukhaṃ bhuktvā paratra tridivaṃ vrajet || 152 ||  
  
iti nāmasahasraṃ tu śārikāyā manoramam |  
guhyaṃ guhyatamaṃ loke gopanīyaṃ svayonivat || 153 ||  
  
iti śrīrudrayāmale tantre daśavidyārahasye śrīśārikāyāḥ sahasranāmastotrakam ||   
4 ||  
atha  
  
śrīśārikāstotram  
  
śrībhairava uvāca |  
  
śṛṇu devi pravakṣyāmi stotraṃ mantrātmakaṃ param |  
pañcāṅgabhūtaṃ sarvasvaṃ mantrokoṭiphalapradam || 1 ||  
  
asya śrīśārikābhagavatīstavarājasya śrīmahādeva ṛṣiḥ triṣṭupchandaḥ   
śrīśārikābhagavatī devatā śāṃbījaṃ śrīṃśaktiḥ phrāṃkīlakaṃ   
śrīvidyāsiddhyarthe stavarājapāṭhe viniyogaḥ | nyāsaṃ vidhāya dhyāyet |  
  
bālārkakoṭidyutiminducūḍāṃ varāsicakrābhayabāhumādyām |  
siṃhādhirūḍhāṃ śivavāmadehalīnāṃ bhaje cetasi śārikeśīm ||   
  
p. 440)  
  
tryakṣaṃ tryakṣe tava manuśiromaulimāṇikyabhūtaṃ dhyāyeccitte   
śaśidharakalābinduvimbāvataṃsam |  
yo mantrīśo japati manasā mānanīyo mahadbhirdhanyaḥ puṇyaiḥ sa bhavati   
marudvījyamāno marutvān || 1 ||  
  
parābījaṃ tejonidhimadhimanau yaḥ prajapate   
jaganmohadhvāntāmitapaṭalasūryodayamidam |  
sa lokeśo bhūtvā vicarati mahāmāntrikamaṇirdharāyāṃ vā nāke phaṇipuri   
yathecchaṃ tribhuvane || 2 ||  
  
mābījamānandajaminducūḍaṃ siddho japedyastava mantramadhye |  
sa devi deveśvaraviṣṭarārdhaniviṣṭa īṣanmadirāruṇākṣaḥ || 3 ||  
  
kūrcaṃ camatkāralasatprasādaṃ japecchive yaḥ smarakelilolaḥ |  
huṃkāramātreṇa sa vairivargaṃ hatvā bhavedbhūpatisārvabhaumaḥ || 4 ||  
  
gajārṇamākarṇya japet kṣaṇaṃ yo mṛgekṣaṇāpīnakucāntarasthaḥ |  
sa menakākāmaraṇapravīṇo līlāvatīṃ kelikalāṃ karoti || 5 ||  
  
śūnyaṃ bījaṃ mantramadhye japedyo mūḍho jāḍyāmbhodhimagno'ribhagnaḥ |  
tasyāsyābjānniḥsarante suvāco gadyaiḥ padyairmadyasārapracārāḥ || 6 ||  
  
p. 441)  
  
kalyāṇabījaṃ yadi sādhakendro japecchive cetasi vārdharātre |  
sa bhogavāllabhyaparo narendro bhogāvatīṃ prāpya bhavedbhageśaḥ || 7 ||  
  
śrīśārikāyai tava mantramadhye yo nāmamantraṃ japate maheśi |  
tasyājibhūmau nṛpavargalakṣmīrvaśe bhavet sādhakalokamauleḥ || 8 ||  
  
aśmarībījamīśāni yo japedardharātrake |  
siṃhāsanā bhagavatī varadā darśanapradā || 9 ||  
  
bindutrikoṇavasukoṇasuvṛttanāgapatratrivṛttadharaṇīgṛhamaṇḍalasthām |  
bālārkabimbasadṛśānanabimbapadmāṃ yo dhyāyate'mba sa bhavedbhuvi   
sārvabhaumaḥ || 10 ||  
  
yo binduḥ sa pītāmaho harirasau sūryaḥ svaraḥ kīrtito yo repho   
duritaughamardanakaro rudraḥ sadā gīyate |  
yaḥ prāṇaḥ sa paraḥ sa eva bhagavānnādaḥ śivaḥ sarvadā devī candrakalā   
kalaṅkarahitā māye tu tubhyaṃ namaḥ || 11 ||  
  
śrīśārikāstavamimaṃ paṭhati prabhāte yo vārdharātrasamaye'rcanakarmakāle |  
indraḥ surāsurayutaḥ svayameti tasya pūjāṃ vidhāya dadate tridivādhipatyam || 12 ||  
  
itīdaṃ devi pañcāṅgaṃ śārikāyā rahasyakam |  
sarvasvaṃ paramaṃ guhyaṃ trailokyoddharaṇakṣamam || 13 ||  
  
puṇyaṃ pavitramāyuṣyaṃ śreyaskaraṃ yaśaskaram |  
  
p. 442)  
  
makāraiḥ pañcabhiḥ pūjyaṃ sādhyaṃ sādhakasattamaiḥ || 14 ||  
  
saṃrakṣyaṃ putravad devi darśayediṣṭamitravat |  
idaṃ rahasyamākhyātaṃ śārikāsāramuttamam || 15 ||  
  
abhaktāya na dātavyaṃ kucailāya durātmane |  
nindakāyānyaśiṣyāya sa mantrī nirayī bhavet || 16 ||  
  
śrīdevyuvāca |  
  
bhagavan bhavatānena pañcāṅgakathanena hi |  
krītāsmi tava dāsyasmi kimanyat kathayāmi te || 17 ||  
  
śrībhairava uvāca |  
  
pañcāṅgatattvamīśāni śilāsarvasvamuttamam |  
guhyaṃ gopyatamaṃ devi gopanīyaṃ mumukṣubhiḥ || 18 ||  
  
iti śrīrudrayāmale tantre daśavidyārahasye śrīśārikāstotram || 5 ||  
  
samāptaṃ cedaṃ śrīśārikāpañcāṅgam ||  
p. 443)  
  
atha  
  
śrīmahārājñīpañcāṅgam |  
  
śrīśailaśikharāsīnaṃ bhagavantamumāpatim |  
candrārdhamukuṭaṃ devaṃ sūryasomāgnilocanam || 1 ||  
  
gajacarmaparīdhānaṃ virūpākṣaṃ surādhipam |  
gaṇagandharvayakṣendra devāsuranamaskṛtam || 2 ||  
  
vihasantaṃ japantaṃ ca paṭhantaṃ ca muhurmuhuḥ |  
nāgābharaṇabhūṣāḍhyaṃ brahmācyutanamaskṛtam || 3 ||  
  
utthāya praṇatā [kh: vinatā] bhūtvā paryapṛcchata bhairavī |  
  
śrīdevyuvāca |  
  
bhagavaṃstvaṃ paro devaḥ surāsuranamaskṛtaḥ |  
guṇī vedāntatantrajño guṇātītaścidīśvaraḥ || 4 ||  
  
satataṃ kiṃjapāsaktastattvaṃ sarvottamaṃ prabho [kh: vibho] |  
adyāpyaviditaṃ yanme tattattvaṃ vaktumarhasi || 5 ||  
  
śrībhairava uvāca |  
  
yā devī niṣkalā śyāmā nirābhāsā nirañjanā |  
mahāśrīṣoḍaśīvidyā sā rājñīti nigadyate || 6 ||  
  
sakalā rājyadā loke vidyārājñī maheśvarī |  
devī pañcadaśī saiva parabrahmakuṭumbinī || 7 ||  
  
nṛṇāṃ dāridryanāśāya prādurbhūtādya bhārate |  
yasyāḥ pañcadaśīvidyāṃ guhyāmaviditāṃ purā || 8 ||  
  
p. 444)  
  
tāṃ japāmi mahāvidyāṃ tatpañcāṅgaṃ smarāmyaham |  
  
śrīdevyuvāca |  
  
bhagavan karuṇāmbhodhe śaraṇāgatavatsala |  
yā devī lokamāteti rājñī rājyapradāyinī || 9 ||  
  
dāridryahāriṇī tvadya tatpañcāṅgaṃ vadasva me |  
tattvato vedatantrāḍhyaṃ [kh: deva] yadyahaṃ preyasī tava || 10 ||  
  
śrībhairava uvāca |  
  
śṛṇuṣvāvahitā bhūtvā paṭalaṃ mantravigraham |  
rājñyāḥ sarvasvabhūtaṃ me rahasyaṃ devadurlabham || 11 ||  
  
mantroddhāraṃ mahādevi rājñyā madvadanoditam |  
śrutvā gopaya yatnena yena siddhiḥ prajāyate || 12 ||  
  
tāraṃ māyā mānalaḥ kāmaśaktī madhye cākhyā bhagavatyai ca rājñyai |  
māyābījaṃ ṭhadvayaṃ devi rājñyā mantroddhāro varṇito gopanīyaḥ || 13 ||  
  
nāsyāntarāyo na kleśo na viparyayabhīḥ śive [kh: kvacit] |  
sarvasiddhiprado devi mantro'yaṃ bhāgyavardhanaḥ || 14 ||  
  
mantramutkīlayedādau tataḥ sañjīvayenmanum |  
siddhaṃ mantraṃ japed devi tataḥ saṃpuṭitaṃ caret || 15 ||  
  
tato mantro'yamīśāni sākṣāt siddhiprado bhavet |  
yantroddhāraṃ pravakṣyāmi sarvāśāparipūrakam || 16 ||  
  
sarvasaṃpatpradaṃ caiva sarvārthasādhakaṃ tathā |  
sarvasiddhipradaṃ cakraṃ sarvānandamayaṃ tathā || 17 ||  
  
sarvasaṃmohanaṃ cakraṃ pīṭhārcāyāṃ prapūjayet |  
  
p. 445)  
  
bindustryaśraṃ ṣaḍasraṃ ca vṛttāṣṭadalamaṇḍitam || 18 ||  
  
vṛttatrayaṃ dharāsadma rājñīśrīcakramīritam |  
layāṅgamasya deveśi śṛṇu vedāgamoddhṛtam || 19 ||  
  
yasya [g: yena] śravaṇamātreṇa pūjāyutaphalaṃ labhet |  
gaṇeśo bhīmarājaśca kumāro jāṅgaleśvaraḥ || 20 ||  
  
indrādyā lokapālāśca pūjanīyāśca bhūgṛhe |  
vṛttatraye'bhyarcanīyā gurupaṃktitrayī śive || 21 ||  
  
divyasiddhaughamartyaughāḥ pūjyā gandhākṣataiḥ priye |  
vāsukirnīlanāgaśca takṣakaḥ padmanāgakaḥ || 22 ||  
  
pūrvādidikṣu saṃpūjyā vidikṣu śṛṇu pārvati |  
kārkoṭakaḥ śaṅkhapālaḥ kulikaḥ śeṣa īśvari || 23 ||  
  
āgneyakramataḥ pūjyā brāhmyādyā mātarastathā |  
bhairavāstvaṣṭa saṃpūjyā vāmāvartena pārvati || 24 ||  
  
brāhmī ca vaiṣṇavī caiva rudrāṇī cāparājitā |  
kaumārī caiva cāmuṇḍā vārāhī nārasiṃhikā || 25 ||  
  
asitāṅgo ruruścaṇḍaḥ krodheśonmattabhīṣaṇāḥ |  
kapālīśaśca saṃhāraḥ pūjanīyā yathākramam || 26 ||  
  
śrīdurgā śārikādevī vaikharī ca śivā śive |  
kālikā tripurā caiva [kh: pūjyā] vāmāvṛttyā ṣaḍaśrake || 27 ||  
  
lakṣmīḥ sarasvatī bālā pūjanīyāstrikoṇake |  
bindau rājyapradā rājñī vidyā pañcadaśākṣarī || 28 ||  
  
bhūteśvaraṃ śivaṃ devi khaḍgaṃ padmaṃ samarcayet |  
kalaśaṃ ca sudhāpātraṃ pūjayedvaṭukaṃ tathā || 29 ||  
  
yoginīḥ kṣetrapālāṃśca bhūtāṃstatra vināyakam |  
  
p. 446)  
  
rāmeśvaraṃ maheśāni layāṅgamidamīritam || 30 ||  
  
śrīrājñīmūlamantrasya ṛṣirbrahmā samīritaḥ |  
gāyatrī chanda īśāni rājñīdevī ca devatā || 31 ||  
  
māyā bījaṃ śaracchaktiḥ kāmaḥ kīlakamīśvari |  
bhogāpavargasiddhyarthe viniyogaḥ prakīrtitā || 32 ||  
  
dhyānamasyāḥ pravakṣyāmi sāttvikaṃ kāmanāvaham |  
sarvasiddhipradaṃ devi mantrakoṭiphalapradam || 33 ||  
  
udyaddivākarasahasraruciṃ trinetrāṃ siṃhāsanoparigatāmuragopavītām |  
khaḍgāmbujāḍhyakalaśāmṛtapātrahastāṃ rājñīṃ bhajāmi   
vikasadvadanārabindām || 34 ||  
  
(caturbhujāṃ candrakalārdhaśekharāṃ siṃhāsanasthāṃ bhujagopavītinīm |  
pāśāṅkuśāmbhoruhakhaḍgadhāriṇīṃ rājñīṃ bhaje cetasi rājyadāyinīm || 35 ||  
  
adhunā devi vakṣyāmi prayogānaṣṭa tattvataḥ |  
yeṣā sādhanamātreṇa mantraḥ kalpadrumo bhavet || 36 ||  
  
stambhanaṃ mohanaṃ caiva māraṇākarṣaṇe priye |  
vaśīkāraṃ tathocāṭaṃ śāntikaṃ pauṣṭikaṃ tathā || 37 ||  
  
eteṣāṃ sādhanaṃ vakṣye prayogāṇāṃ maheśvari |  
ravau snātvā japenmūlaṃ śmaśāne'yutasaṃkhyayā || 38 ||  
  
huneccitānale sarpirmālinīkeśasañcayam |  
stambhanaṃ jāyate vāricandravātārkapāthasām [kh: vādi] || 39 ||  
  
candre tathā śmaśānasthaḥ śavaveśadharaḥ sudhīḥ |  
  
p. 447)  
  
japenmantrāyutaṃ samyak kuryād homaṃ daśāṃśataḥ || 40 ||  
  
ghṛtavānīraśākhābhirlavaṅgairmohanaṃ bhavet |  
bhaume snātvā [kh: gatvā śmaśānaṃ] śmaśāne ca citāgre   
saṃjapenmanum || 41 ||  
  
huned daśāṃśataḥ sarpirmīnakaṇṭakagomayān |  
śatruḥ kālasamāno'pi mṛtyumeṣyati pārvati || 42 ||  
  
budhe śmaśāne deveśi japenmantrāyutaṃ niśi |  
hunedājyaṃ daśāṃśena sacaṇḍālakacaṃ priye || 43 ||  
  
rambhā tilottamā vāpi prātaḥ prādurbhaviṣyati |  
gurau japenmanuṃ devi śmaśāne muktakuntalaḥ || 44 ||  
  
ayutaṃ taddaśāṃśena hunedājyaṃ sapāyasam |  
saśaraṃ ghanasāraṃ ca bhṛtyatnāṃ yāti vāsavaḥ || 45 ||  
  
śukre śmaśānadeśe tu japedayutasaṃkhyayā |  
digambaro muktakeśo hunedājyaṃ ca solmukam || 46 ||  
  
sadūrvāśarkaraṃ hutvā ripumuccāṭayiṣyati |  
śanau śmaśānanilaye japedrājñīmanuṃ sudhīḥ || 47 ||  
  
ayutaṃ taddaśāṃśena hunedājyaṃ saśambukam |  
sameṣaplīhakṣāraṃ ca śamayedabhito bhayam || 48 ||  
  
ravau śmaśāne [kh: sarvavāre tu] sañjapya mūlaṃ cāyutasaṃkhyayā |  
hunet kapotamāṃsājyamāhiṣaṃ palamadrije || 49 ||  
  
pitṝṇāṃ devatānāṃ ca puṣṭido'yaṃ prayogakaḥ |  
ityeṣa paṭalo rājñyāḥ sarvāgamarahasyavān || 50 ||  
  
anyaśiṣyāya na deyo durjanāya viśeṣataḥ |  
gurubhaktivihīnāya kucailāya durātmane || 51 ||  
  
abhaktebhyo'pi putrebhyo dattvā nirayamāpnuyāt |  
  
p. 448)  
  
deyaṃ śiṣyāya śāntāya gurubhaktayā pārvati || 52 ||  
  
dīkṣitāya kulīnāya rājñībhaktiratāya ca |  
idaṃ rahasyaṃ paramaṃ tava bhaktyā mayoditam |  
guhyaṃ gopyatamaṃ loke gopanīyaṃ svayonivat || 53 ||  
  
iti śrīrudrayāmale tantre daśavidyārahasye śrīmahārājñīpaṭalam || 1 ||  
atha  
  
śrīmahārājñī pūjāpaddhatiḥ |  
  
śrībhairava uvāca |  
  
adhunā [kh: adhunā paddhatiṃ vakṣye śrīrājñyarcanasaṃyutām |   
gadyapadyamayīṃ gopyāṃ sakalāgamaniścitām ||] devi vakṣye'haṃ paddhatiṃ   
gadyarūpiṇīm |  
śrīrājñīnityapūjāyāstattvataḥ saukhyadāyinīm || 1 ||  
  
prātaḥkṛtyamakṛtvā tu yo devīṃ bhaktito'rcayet |  
tasya pūjā tu viphalā śaucahīnā yathā kriyā || 2 ||  
  
tatra śrīmānsādhako brāhmye muhūrte śayanatalāt utthāya karacaraṇādi   
prakṣālya nijāsane baddhapadmāsanaḥ samupaviśya   
svaśiraḥsthasahasnārādhomukhakamalakarṇikāntargataṃ nijaguruṃ svaśaktyā   
sahitaṃ dhyātvā mānasairupacāraiḥ saṃpūjya daṇḍavannatvā tatra saśivāṃ   
devīṃ dhyātvā mūlaṃ yathāśaktyā japtvā japaṃ gurave samarpya tadājñāṃ   
gṛhītvā bahirāgatya  
  
p. 449)  
  
malādiśodhanaṃ vidhāya nadyādau gatvā varṇoktaṃ śaucaṃ kṛtvā oṃklīṃ   
kāmadevāya sarvajanapriyāya namaḥ iti dantānviśodhya malāpakarṣaṇaṃ snānaṃ   
kṛtvā mṛttrayaṃ mūlena saṃśodhya jale śrīcakraṃ yonicakraṃ vā vibhāvya   
tatra gāṃgīṃ gaṅge ca yamune caiva ityādināṅkuśamudrayā tīrthānyāvāhya   
tatra bālārkakoṭisadṛśe bhūteśvarasamanvite | mahāpañcadaśīvidye   
jale'smi&stvamihāvaha || ityāvāhanādimudrāḥ pradarśya mṛdamaṅge vilipya   
mūlamuccārya kumbhamudrayā jale trivāraṃ punarmajjet | tato oṃhrāṃhrīṃsaḥ   
sūryāya eṣa te'rgho namaḥ || ityarghyatrayaṃ dattvā mūlaṃ yathāśaktyā japtvā   
vāsasī paridhāpya vaidikīṃ saṃdhyāṃ nirvartya tāntrikīṃ kuryāt | tatra   
mūlaṣaḍaṅgaṃ vidhāya vāmahaste jalaṃ nidhāya pañcabhūtamantreṇa   
yaṃraṃvaṃlaṃhaṃ saptadhābhimantrya tattvamudrayācchādya   
mūlamuccaraṃstadgalitodakabindubhiḥ saptavāraṃ śiraḥ prokṣya dakṣiṇahaste   
dhṛtvā iḍayā dehāntarnītvā pāpaṃ prakṣālya tajjalaṃ piṅgalayā viricya   
vāmahaste tajjalaṃ sakaluṣaṃ vāmabhāgasthaśilāyāṃ phaḍiti niḥkṣipet |   
ityaghamarṣaṇaṃ kṛtvā praṇavamāyābhyāṃ prāṇāyāmatrayaṃ kṛtvā   
oṃhrīṃ ātmatattvaṃ śodhayāmi svāhā | oṃhrīṃ vidyātattvaṃ śodhayāmi svāhā   
| oṃhrīṃ śivatattvaṃ śodhayāmi svāhā | ityācamya ṣaḍaṅganyāsaṃ oṃhrīṃ   
ityādinā vidhāya gāyatrīṃ japet | oṃ rājyapradāyai vidmahe hrīṃ   
pañcadaśākṣaryyai dhīmahi śrīṃ tanno mahārājñī pracodayāt 3 | gāyatrīṃ   
mūlavidyāṃ ca japtvā gāyatryā śrīmahārājñībhūteśvarābhyāmidamarghyaṃ   
svāhā ityarghyatrayaṃ dattvā punarjale yonicakraṃ vibhāvya mūlaṃ   
saptadhoccārya śrīsāṅgā savāhanā sāyudhā saparicchadā bhūteśvarasahitā   
śrīmahārājñī tṛpyatāṃ iti saptavāraṃ santarpya bhūteśvaraṃ pṛthak triḥ   
santarpya parivārān praṇavamāyābhyāṃ sakṛt santarpya   
guruparamaguruparameṣṭhigurūn pitṝ&śca santarpya pūrvavat   
sūryāyārghyatrayaṃ dattvā punardevadevyau hṛdi samānīya tīrthaṃ visṛjya   
yāgagṛhamāgacchediti saṃdhyāvidhiḥ ||  
  
tatra pādau prakṣālya oṃhrīṃiti dvāradevatā gaṇeśa vaṭuka kṣetreśa yoginī   
gaṅgā sarasvatī dehalī dvāraśriyo'bhyarcya vāmaskandhena dvāraśākhe   
spṛṣṭvā maṇḍapāntaḥ praviśya viṣṭaraśuddhiṃ kuryāt | oṃāṃ   
āsanaśodhanamantrasya merupṛṣṭha ṛṣiḥ sutalaṃ chandaḥ kūrmo devatā   
āsanaśodhane viniyogaḥ | prīṃ pṛthivyai namaḥ | mahi tvayā dhṛtā lokā  
  
p. 450)  
  
devi tvaṃ viṣṇunā dhṛtā | tvaṃ ca dhāraya māṃ loke pavitraṃ kuru cāsanam ||   
oṃ āṃ ādhāraśaktaye namaḥ | kūrmāya namaḥ | anantāya namaḥ |   
aṣṭadalapadmāya namaḥ | sahasradalapadmāya namaḥ | tatropaviśya apasarpantu te   
bhūtā ye bhūtā bhuvi saṃsthitāḥ | ye bhūtā vighnakartāraste naśyantu   
śivājñayā || iti tālatrayaṃ dattvā bhaumān vighnānutsārya nārācamudrāṃ   
pradarśya bhūtāḥ pretāḥ piśācāśca rākṣasāśca sarīsṛpāḥ | apasarpantu te   
sarve devyastreṇa tu pīḍitāḥ || iti vāmapārṣṇighātatrayaṃ dattvā guruṃ praṇamet |   
ajñānatimirāndhasya jñānāñjanaśalākayā | cakṣurunmīlitaṃ yena tasmai   
śrīgurave namaḥ || oṃ gurubhyo namaḥ | oṃ paramagurubhyo namaḥ | oṃ   
parāparagurubhyo namaḥ | parameṣṭhigurubhyo namaḥ | iti saṃpūjya |  
  
asya śrīmahārājñīmantrasya brahmā ṛṣiḥ gāyatraṃ chandaḥ   
śrībhūteśvarīmahārājñīdevatā hrīṃbījaṃ sauḥśaktiḥ klīṃkīlakaṃ   
caturvargapuruṣārthasiddhaye viniyogaḥ | brahmaṛṣaye namaḥ śirasi   
gāyatrīcchandase namo mukhe rājñīdevatāyai namo hṛdi hrīṃbījāya namo   
nābhau sauḥśaktaye namo guhye klīṃkīlakāya namaḥ pādayoḥ pūjāyāṃ   
viniyogāya namaḥ sarvāṅgeṣu | oṃ hrāmaṅguṣṭhābhyāṃ namaḥ |   
oṃhrīṃtarjanībhyāṃ namaḥ | oṃhrūṃmadhyamābhyāṃ namaḥ |   
oṃhraiṃanāmikābhyāṃ namaḥ | oṃhrauṃkaniṣṭhikābhyāṃ namaḥ |   
oṃhraḥkaratalapṛṣṭhābhyāṃ namaḥ | iti karanyāsaḥ | evaṃ ṣaḍaṅganyāsaḥ |  
  
itthaṃ nyāsaṃ vidhāya bhūtaśuddhiṃ kuryāt | oṃhrīṃ ityādhārāt kuṇḍalinīṃ   
pradīpakalikākārāṃ suṣumnāmārgeṇa brahmapathāntarnītvā paramaśivaṃ   
prāpayya tayoḥ sāmarasyaṃ vidhāya tadudbhūtānandāmṛtadhārayā kulagurūn   
santarpya punaḥ ṣaṭcakraṃ bhittvā svasthānamānīya vāmakukṣau   
pāpapuruṣamaṅgaṣṭhamātrākāraṃ kṛṣṇavarṇaṃ raktaśmaśrulaṃ dhyātvā   
prāṇāyāmayogena śoṣaṇādi kuryāt | ādau yamiti vāyubījena ṣoḍaśavārajaptena   
śoṣayet | ramityagnibījena ṣoḍaśavārajaptena dāhayet | vamiti varuṇabījena   
ṣoḍaśavārajaptenāplāvayet | lamiti bhūbījena ṣoḍaśadhā japtena dehaṃ   
dṛḍhaṃ vicintya hamityākāśabījena ṣoḍaśadhā japtena svātmānaṃ   
divyadehamutpādya prāṇapratiṣṭhāṃ kuryāt |  
  
oṃhrīṃāṃkroṃsohaṃhaṃsaḥ mama prāṇā iha prāṇāḥ 8/ mama jīva iha  
  
p. 451)  
  
sthitaḥ 8/ mama vāṅmanaścakṣuḥ śrotrajihvāghrāṇaprāṇā ihāgatya sukhaṃ   
ciraṃ tiṣṭhantu svāhā iti prāṇapratiṣṭhāṃ vidhāya pūrvavat prāṇāyāmaṃ   
kṛtvā tattvatrayeṇācamya nyāsaṃ kuryāt | oṃnamo brahmarandhre hrīṃ śirasi   
śrīṃnetrayoḥ rāṃ karṇayoḥ klīṃ nāsāgre sauḥ mukhe bhaṃ kaṇṭhe gaṃ   
bhujayoḥ vaṃ vakṣasi tyaiṃ kukṣau rāṃ nābhau jñyai guhye hrīṃ gānvoḥ svāṃ   
jaṅghayoḥ hāṃ namaḥ sarvāṅgeṣu | iti mūlamantranyāsaḥ ||  
  
oṃhrāṃśrāṃ hṛdayāya namaḥ | oṃhrīṃśrīṃ śirase svāhā | oṃhrūṃśrūṃ   
śikhāyai vaṣaṭ | oṃhraiṃśraiṃ kavacāya huṃ0 | oṃhrauṃśrauṃ netrābhyāṃ   
vauṣaṭ | oṃhraḥśraḥ astrāya phaṭ | oṃrāṃ hṛdayāya0 aṅguṣṭhābhyāṃ   
namaḥ | oṃrīṃ śirase0 tarjanībhyāṃ namaḥ | oṃrūṃ śikhāyai0   
madhyamābhyāṃ namaḥ | oṃraiṃ kavacāya0 anāmikābhyāṃ0 | oṃrauṃ   
netrābhyāṃ0 kaniṣṭhikābhyāṃ0 | oṃraḥ astrāyaphaṭ karatalapṛṣṭhābhyāṃ   
namaḥ || oṃsauḥklāṃ aṅguṣṭhābhyāṃ namaḥ | oṃ sauḥklīṃ tarjanībhyāṃ0   
oṃsauḥklūṃ madhyamābhyāṃ0 oṃsauḥklaiṃ anāmikābhyāṃ0 | oṃsauḥklauṃ   
kaniṣṭhikābhyāṃ0 | oṃsauḥklaḥ karatalapṛṣṭhābhyāṃ namaḥ | evaṃ   
hṛdayādi ṣaḍaṅganyāsaḥ ||  
  
oṃhrīṃ jālandharapīṭhāya namo mūlādhāre | oṃśrīṃ uḍḍīyānapīṭhāya namaḥ   
svādhiṣṭhāne | oṃrāṃ kāmarūpapīṭhāya namaḥ anāhate | oṃklīṃ madhupurī   
pīṭhāya namo maṇipūre | oṃsauḥvārāṇasīpīṭhāya namo viśuddhau | oṃhrīṃ   
anantapīṭhāya namaḥ ājñāyāṃ | oṃsvāhā śāradāpīṭhāya namo brahmarandhre   
| iti pīṭhanyāsaḥ ||  
  
oṃaṃkaṃ5āṃ hṛdayāya namaḥ | oṃhrīṃiṃcaṃ5īṃ śirase svāhā |   
oṃśrīṃuṃṭaṃ5ūṃ śikhāyai vaṣaṭ | oṃrāṃeṃtaṃ5aiṃ kavacāya huṃ |   
oṃklīṃoṃpaṃ5auṃ netratrayāya vauṣaṭ | oṃsauḥaṃyaṃ10aḥ astrāya phaṭ | evaṃ   
karanyāsaḥ || iti śuddhamātṛkānyāsaḥ ||  
  
tato mātṛkānyāsaṃ ca kṛtvā oṃ ātmatattvāya hṛdayāya namaḥ | hrīṃ   
vidyātattvāya śirase0 | śrīṃ śivatattvāya śikhāyai0 | rāṃ śaktitattvāya   
kavacāya0 | klīṃ śivatattvāya netrebhyo0 | sauḥ sarvatattvāya astrāya phaṭ | evaṃ   
karanyāsaḥ iti tattvanyāsaḥ || oṃhrāṃmiti pūrvavat ṣaḍaṅgaṃ vidhāya   
kāmakalārūpaṃ svātmānaṃ vicintya hṛtkarṇikāyāṃ   
śrībhūteśvarāṅkagatāṃ śrīmahārājñīṃ vicintya mānasairupacāraiḥ   
saṃpūjya bahiḥ śrīcakraṃ bindubimbollasita trikoṇavirājamāna ṣaḍaśraśobhita   
vasudalālaṅkṛta vṛttatrayodbhāsita  
  
p. 452)  
  
caturdvāropaśobhitaṃ vilikhya vā saṃsthāpya yogapīṭhaṃ parikalpya   
yogapīṭhapūjāṃ kuryāt | oṃhrīṃ maṇḍūkāya namaḥ | 2/ kālāgnirudrāya0 | 2/   
mūlaprakṛtaye namaḥ | 2/ ādhāraśaktyai0 | 2/ varāhāya0 | 2/ kūrmāya0 | 2/   
anantāya0 | 2/ pṛthivyai0 | 2/ sudhāmbudhaye0 | madhye 2/ suvarṇadvīpāya0 | 2/   
kalpavanāya0 | madhye 2/ maṇigehāya0 | ratnavedikāyai0 | tanmadhye 2/   
cintāmaṇimaṇḍapāya0 | tatra 2/ śmaśānāya0 | 2/   
dharmajñānavairāgyaiśvaryebhyo0 | tadvāme 2/   
adharmājñānāvairāgyānaiśvaryebhyo0 | tadupari 2/ raṃ vahnimaṇḍalāya namaḥ   
| 2/ aṃ arkamaṇḍalāya0 | 2/ soṃ somamaṇḍalāya0 | 2/ taṃ tamase0 | 2/ raṃ   
rajase0 | 2/ saṃ sattvāya0 | mūlaṃ sahasradalakamalāya0 | saṃvinnālāya0 |   
prakṛtimayapatrebhyo0 | vikṛtimayakesarebhyo0 |   
pañcāśadbījabhūṣitakarṇikāyai0 | mūlaṃ mātṛkāmuccārya śrīyogapīṭhāya   
namaḥ | ityakṣatapuṣpairabhyarcya śrīyogapīṭhopari śrīcakraṃ (saṃsthāpya   
vā) vibhāvya ātmaśrīcakrayormadhye pātrārcanaṃ kuryāt | tatra svavāme   
vṛttaṣaṭkoṇacaturaśraṃ maṇḍalaṃ vilikhya mūlena ṣaḍaṅgenārcāṃ vidhāya   
oṃhrīṃśrīṃmahārājñībhagavatī sāmānyārghyamaṇḍalāya namaḥ |   
ityakṣatairabhyarcya raṃvahnimaṇḍalāya daśakalātmane namaḥ   
ityakṣatairabhyarcya tatrādhāraṃ saṃsthāpya aṃ arkamaṇḍalāya   
dvādaśakalātmane namaḥ ityabhyarcya vilomamātṛkayā śaṅkhaṃ saṃpūrya   
tatra soṃḥ somamaṇḍalāya ṣoḍaśakalātmane namaḥ ityabhyarcya tatra   
sūryamaṇḍalādaṅkuśamudrayā tīrthāni gaṅge ca yamune caiva ityādināvāhya   
śuddhaṃ bhāvayediti sāmānyārghyavidhiḥ ||  
  
sāmānyārghyasya vāme trikoṇaṣaṭkoṇavṛttacaturaśraṃ maṇḍalaṃ vidhāya   
ṣaḍaṅgenābhyarcya mūlavidyāmuccārya śrīrājñīkalaśamaṇḍalāya namaḥ   
tatrādhāraṃ saṃsthāpya raṃ vahnimaṇḍalāya daśakalātmane nama iti saṃpūjya   
tatrāstrakṣālitakalaśaṃ saṃsthāpya aṃ arkamaṇḍalāya dvādaśakalātmane   
namaḥ iti saṃpūjya tatrānāmikāṅguṣṭhābhyāmamṛtadhārāpātena   
kalaśamāpūrya tatra soṃḥ somamaṇḍalāya ṣoḍaśakalātmane namaḥ iti   
puṣpākṣataiḥ saṃpūjya oṃhrīṃśrīṃrāṃrīṃrūṃraiṃrauṃraḥ amṛte   
amṛtodbhave amṛtavarṣiṇi amṛtaṃ srāvaya 2 śukraśāpaṃ mocaya 2   
oṃhrīṃśrīṃsurādevyai vauṣaṭ  
  
p. 453)  
  
iti trirabhimantrya mūlaṃ daśadhā japtvā ānandeśvarāya vidmahe surādevyai   
dhīmahi tanno'rdhanārīśvaraḥ pracodayāt 3 | iti trirānandabhairavagāyatrīṃ japtvā   
hasakṣamalavaraya-ūṃ ānandabhairavāya vauṣaṭ sahakṣamalavaraya-ūṃ   
ānandabhairavīsurādevīpādukābhyo namaḥ iti saṃpūjya oṃ hrīṃ   
sūryamaṇḍalasaṃbhūte varuṇālayasaṃbhave | amābījamaye devi   
śukraśāpādvimucyatām | oṃhrīṃ vedānāṃ praṇavo bījaṃ brahmānandamayaṃ   
yadi | tena satyena deveśi brahmahatyā vihanyatu | oṃhrīṃ ekameva paraṃ brahma   
sthūlasūkṣmamayaṃ dhruvam | kacodbhavāṃ brahmahatyāṃ tena te   
nāśayāmyaham || oṃ hrīṃ pāvamānaḥ parānandaḥ pavamānaḥ parorasaḥ |   
pavamānaṃ paraṃ jñānaṃ tena te pāvayāmyaham || oṃ hrīṃ   
kṛṣṇaśāpavinirmuktā tvaṃ muktā brahmaśāpataḥ | vimuktā rudraśāpena   
pavitrā bhava sāṃpratam || iti saṃpūjya mūlaṃ tridhā japan dravyopari   
dhenuyonimatsyamudrāḥ pradarśya kumbhaṃ pūrṇamityuktvā sudhāmayaṃ   
dhyātvā tattvamudrayācchādayediti dravyaśuddhiḥ ||  
  
oṃ hrīṃ kṛtāvatāro hariṇā kalinā pīḍitaṃ jagat | balinā nigṛhītaṃ tu   
kaulikānāṃ hitāya ca || bhavānīparitoṣārthaṃ svayaṃ mīno'bhavat prabhuḥ ||   
mīnopari mūlaṃ tridhā japan mudrātrayaṃ pradarśya oṃ hrīṃ   
chāgalādigavāntādikṛtarūpāya vai namaḥ | balyarthaṃ devadevyośca pavitrī   
bhava sāṃpratam || iti oṃ hrīṃ rājñīyantrārcanākāle yāni yānīha siddhaye |   
vastūni saurabheyāni pavitrāṇīha sāṃpratam || mūlaṃ tridhā japan mudrātrayaṃ   
pradarśya kalaśāduttarataḥ pādyārghyamadhuparkācamanīyapātrāṇi saṃsthāpya   
guruśaktivaṭukasādhakapātrāṇi ca saṃsthāpya sāmānyārghyavat saṃpūjya   
śrīcakraṃ pūjayediti pātrasthāpanam ||  
  
tatra hṛdayakamalādbhūteśvarāṅkopaviṣṭāṃ śrīrājñīṃ suṣumnāmārgeṇa   
bahirānīya śrīcakrabindupīṭhopari saṃsthāpya tatrāvāhanādimudrāḥ pradarśya   
khaḍgapadmakalaśāmṛtapātramudrāḥ pradarśya mūlena   
prāṇapratiṣṭhāmantreṇa prāṇān dattvā mū0 śrībhūteśvarabhūteśvarībhyāṃ   
pādyārghyācamanīyādi parikalpyāmi namaḥ | mū0 bhūteśvarabhūteśvarībhyāṃ   
madhuparkācamanīyagandhākṣatapuṣpādīn parikalpayāmi namaḥ | mūlena   
naivedyācamanīyatāmbūlādi samarpya mūlaṣaḍaṅgaṃ vidhāya bhairavājñāṃ   
gṛhītvā devadevyau nutvā parivāradevīrvicintya daṇḍavatpraṇipatya caturaśraṃ   
pūjayet |  
  
p. 454)  
  
oṃhrīṃsarvāśāpīrapūrakacakrāya namaḥ | iti puṣpāñjaliṃ dattvā   
oṃhrīṃgāṃgaṇeśvaraśrīpādukāṃ pūjayāmi namaḥ tarpayāmi namaḥ | 2/   
bhaiṃbhīmarājaśrīpādukāṃ pūjayāmi namastarpayāmi namaḥ | 2/   
hrauṃkumāraśrīpādukāṃ pū0| 2/ juṃjāṅgaleśvaraśrīpādukāṃ0 iti | tatraiva   
digvidikṣuḥ | 2/ indraśrī0 | 2/ agniśrī0 | 2/ dharmarājaśrī0 | 2/ nir-ṛtiśrī0 |   
2/ varuṇaśrī0 | 2/ vāyuśrī0 | 2/ kuberaśrī0 | 2/ īśānaśrī0 | ūrdhve 2/   
brahmaśrī0 | adhaḥ 2/ anantaśrī0 | iti gandhākṣatairvāmāvartena saṃpūjayediti |   
punastatraiva 2/ vajraśrī0 | 2/ śaktiśrī0 | 2/ daṇḍaśrī0 | 2/ khaḍgaśrī0 | 2/   
pāśaśrī0 | 2/ dhvajaśrī0 | 2/ gadāśrī0 | 2/ triśūla0 | 2/ padmaśrī0 | 2/   
cakraśrī0 | iti puṣpākṣatairarcayediti prathamāvaraṇam ||  
  
tato vṛttatraye oṃhrīṃsarvasaṃpatpradacakrāya namaḥ iti puṣpāñjaliṃ dattvā   
oṃhrīṃguruśrīpādukāṃ0 | 2/ paramaguruśrī0 | 2/ parāparaguruśrī0 | 2/   
parameṣṭhiguruśrī0 | iti gandhākṣatairabhyarcayediti dvitīyāvaraṇam ||  
  
tato vasudale oṃhrīṃsarvārthasādhakacakrāya namaḥ iti puṣpāñjaliṃ dattvā   
oṃhrīṃvāsukiśrīpādukāṃ0 | 2/ nīlanāgaśrī0 | 2/ takṣakaśrī0 | 2/   
padmanāgaśrī0 iti pūrvādidikṣu | 2/ kārkoṭakaśrī0 | 2/ śaṅkhapālaśrī0 | 2/   
kulikaśrī0 | 2/ śeṣanāgaśrī0 | iti vidikṣu gandhākṣatairabhyarcayediti | tatraiva   
oṃhrīṃasitāṅgabhairavayutabrāhmīśrī0 | 2/ rurubhairavayutavaiṣṇavīśrī0 | 2/   
caṇḍabhairavayutarudrāṇīśrī0 | 2/ krodhabhairavayutāparājitāśrī0 | 2/   
unmattabhairavayutakaumārīśrī0 | 2/ bhīṣaṇabhairavayutacāmuṇḍāśrī0 | 2/   
kapālibhairavayutavārāhīśrī0 | 2/ saṃhārabhairavayutanārasiṃhikāśrī0 | iti   
vasudale vāmāvartena gandhākṣatapuṣpairabhyarcayediti tṛtīyāvaraṇam ||  
  
tataḥ ṣaṭkoṇe | oṃhrīṃsarvasiddhipradāya śrīcakrāya namaḥ iti puṣpāñjaliṃ   
dattvā vāmāvartena | oṃhrīṃ durgāśrī0 | 2/ śārikāśrī0 | 2/ vaikharīśrī0 | 2/   
śivāśrī0 | 2/ kālikāśrī0 | 2/ tripurāśrī0 | iti gandhākṣatairabhyarcayediti   
caturthāvaraṇam ||  
  
p. 455)  
  
tatastrikoṇe īśānāgneyāgrato | oṃhrīṃsarvasaṃmohanacakrāya namaḥ iti   
puṣpāñjaliṃ dattvā oṃhrīṃ lakṣmīśrī0 | 2/ sarasvatīśrī0 | 2/ bālāśrī0 | iti   
gandhapuṣpākṣatairabhyarcayediti pañcamāvaraṇam ||  
  
tato bindau | oṃhrīṃsarvānandamayacakrāya namaḥ iti puṣpāñjaliṃ dattvā   
mūlavidyāṃ saptavāramuccārya oṃhrīṃ śrībhūteśvarabhūteśvarīśrīpādukāṃ |   
mūlaṃ śrīmahārājñīśrī0 | 2/ śrīrājyapradāśrī0 | 2/ pañcadaśākṣarīśrī0 | 2/   
bhūteśvaraśrī0 | 2/ khaḍgaśrī0 | 2/ padmaśrī0 | 2/ kalaśaśrī0 | 2/   
sudhāpātraśrī0 | iti gandhapuṣpākṣataiḥ pūjayediti ṣaṣṭhāvaraṇam  ||  
  
bhairavacakre mūlaṃ bhūteśvarabhūteśvarībhyāṃ   
gandhākṣatapuṣpadhūpadīpācamanīyanaivedyatāmbūlacchatracāmarā-  
ॐह्रीन्देवीपुत्रवटुकनाथ कपिलजटाभारभास्वर त्रिनेत्र ज्वालामुख इमं   
बलिं पूजां गृह्ण २ मम वाञ्छितां सिद्धिं देहि २ इति दक्षिणे । ॐ   
यांयीयूं योगिनीगणेभ्यो नमः स्वाहा इत्युत्तरे । ॐह्रीङ्क्षाङ्क्षीं   
ॐह्रींश्रीङ्क्षेत्रपालाय रामेश्वराय वौषट् इति पश्चिमे ।   
ॐगाङ्ग्लाङ्गणपतये नमः इति पूर्वे । ॐसौः सर्वविघ्नकृद्भ्यो   
भूतेभ्यः स्वाहा इति बलिमुत्सृज्य निर्-ऋतिदिशि संस्थाप्य   
पूर्ववन्मन्त्रसङ्कल्पं विधाय मूलषडङ्गं कृत्वा देवीं ध्यात्वा   
मालामभ्यर्च्य दक्षिणहस्ते धृत्वा यथाशक्त्या मूलविद्यां जपेत् । ततो   
गुह्यातिगुह्यगोप्त्री त्वं इत्यादिना जपं देव्या हस्ते समर्प्य तेजोरूपं   
जपफलं गृहीत्वा देवदेव्योरग्रतः कवच सहस्रनाम स्तवपाठं विधाय   
तदपि समर्प्य प्रातःप्रभृतिसायान्तं सायादिप्रातरन्ततः । यत्करोमि   
जगन्मातस्तदस्तु तव पूजनम् ॥ इति पुष्पाञ्जलिं दत्त्वा योनिमुद्रया प्रणम्य   
संहारमुद्रया देवदेव्यौ पुष्पेण नासाग्रमानीय हृत्कमलकर्णिकायां   
प्रापयित्वा देवीरूपोऽहं सोऽहमिति विचिन्त्य स्वशक्त्या सह सुखं विहरेत् ।   
पात्रार्पणं कृत्वा च राज्ञीकृतविग्रहो भूत्वानन्दकृतं स्वात्मानं   
विभावयेदिति नित्यपूजाविधिः ॥  
  
इत्येषा नित्यपूजायाः पद्धतिर्गद्यरूपिणी ।  
राज्ञीसर्वस्वरूपा हि न देया तत्त्ववादिभिः ॥  
  
श्रीराज्ञ्याः पद्धतिर्गुह्या नित्यार्चनक्रमाङ्किता ।  
  
प्। ४५६)  
  
गुह्यातिगुह्यतत्त्वाढ्या गोपनीया मुमुक्षुभिः ॥   
  
इति श्रीरुद्रयामले तन्त्रे दशविद्यारहस्ये श्रीमहाराज्ञी नित्यपूजापद्धतिः ॥ २   
॥  
अथ  
  
श्रीमहाराज्ञीकवचम् ।  
  
श्रीभैरव उवाच ।  
  
शृणु देवि प्रवक्ष्यामि राज्ञीकवचमुत्तमम् ।  
त्रैलोक्यविजयं नाम दिव्यं भोगापवर्गदम् ॥ १ ॥  
  
मूलमन्त्रमयं मुख्यमष्टसिद्धिप्रदायकम् ।  
सर्वैश्वर्यप्रदं लोके सर्वागमविनिश्चितम् ॥ २ ॥  
  
पठनाद् धारणाद् देवि महापातकनाशनम् ।  
महोत्पातप्रशमनं मूलविद्यामनोहरम् ॥ ३ ॥  
  
विरूपाक्षः शिवो देवि विष्णुर्नारायणो बली ।  
ब्रह्मा पितामहो लोके जिष्णुर्गीर्बाणनायकः ॥ ४ ॥  
  
महोनिधिस्तथा सूर्यस्तारकाधिपतिः शशी ।  
रत्नाकरश्च जलधिः शेषश्चानन्ततां गतः ॥ ५ ॥  
  
श्रीराज्ञ्याः कवचस्यास्य पठनाद् धारणात् सदा ।  
बहुनोक्तेन देवेशि कवचस्यास्य धारणात् ॥ ६ ॥  
  
मर्त्योऽप्यमरतां याति राज्ञीपदमवाप्नुयात् ।  
  
प्। ४५७)  
  
ऋषिरस्य महादेवि ब्रह्मा च्छन्दः समीरितम् ॥ ७ ॥  
  
गायत्री देवता राज्ञी माया बीजमुदाहृतम् ।  
शरच्छक्तिः कीलकं च कामराजः सुरेश्वरि ॥ ८ ॥  
  
भोगापवर्गसिद्ध्यर्थे विनियोग इति स्मृतः ।  
  
अस्य श्रीमहाराज्ञीत्रैलोक्यविजयकवचस्य श्रीब्रह्मा ऋषिः गायत्री छन्दः   
श्रीमहाराज्ञी देवता ह्रीं बीजं सौः शक्तिः क्लीं कीलकं   
भोगापवर्गसिद्ध्यर्थे विनियोगः । ब्रह्मऋषये नमः शिरसि । गायत्रीछन्दसे   
नमो मुखे । महाराज्ञीदेवतायै नमो हृदि । ह्रीं बीजाय नमो नाभौ । सौः   
शक्तये नमो गुह्ये । क्लीं कीलकाय नमः पादयोः । विनियोगाय नमः   
सर्वाङ्गेषु । ॐ ह्रामित्यादिषड्दीर्घयुक्तमायाबीजेन कराङ्गन्यासं   
कृत्वा ध्यायेत् ।  
  
उद्यद्दिवाकरसहस्ररुचिं त्रिनेत्रां सिंहासनोपरिगतामुरगोपवीताम् ।  
खड्गाम्बुजाढ्यकलशामृतपात्रहस्तां राज्ञीं भजामि   
विकसद्वदनारबिन्दाम् ॥ १ ॥  
  
चतुर्भुजां चन्द्रकलार्धशेखरां सिंहासनस्थां भुजगोपवीतिनीम् ।  
पाशाङ्कुशाम्भोरुहकड्गधारिणीं राज्ञीं भजे चेतसि राज्यदायिनीम् ॥ २ ॥  
  
ॐ लक्ष्मीर्मे शिरः पातु ह्रीं ललाटं सरस्वती ।  
श्रीं बाला पातु मां नेत्रे त्र्यश्रं पातु श्रुती मम ॥ ९ ॥  
  
रां दुर्गा पातु मे नासां क्लीं मुखं पातु शारिका ।  
सौः कण्ठं वैखरी पातु भं भुजौ पातु मे शिवा ॥ १० ॥  
  
गं हस्तौ पातु मे काली वं वक्षस्त्रिपुरावतु ।  
षडश्रं पातु मे मध्यं वृत्तं पार्श्वौ ममावतु ॥ ११ ॥  
  
त्यैं पृष्ठं पातु मे ब्राह्मी रां नाभिं पातु वैष्णवी ।  
  
प्। ४५८)  
  
ज्ञ्यैं गुदं पातु रुद्राणी ह्रीं कटिं मेऽपराजिता ॥ १२ ॥  
  
स्वां कौमारी पातु जानू हां जङ्घेऽवतु चण्डिका ।  
स्वाहा गुल्फौ च वाराही ॐ पादौ नारसिंहिका ॥ १३ ॥  
  
विस्मारितं च यत् स्थानं यत् स्थानं नामवर्जितम् ।  
तत् सर्वं पातु मे राज्ञी मूलविद्यामयी परा ॥ १४ ॥  
  
वासुकिः पूर्वतः पातु नीलनागोऽनलेऽवतात् ।  
तक्षको दक्षिणे पातु नैर्-ऋते पद्मनागकः ॥ १५ ॥  
  
कार्कोटकः पश्चिमेऽव्याच्छङ्खपालस्तु वायुगे [ख्: वायव्यां   
शङ्खपालकः] ।  
कुलिकश्चोत्तरे पातु शेष ईशानमण्डले ॥ १६ ॥  
  
ब्राह्मी ब्राह्ममुहूर्तेऽव्याद् दिनादौ वैष्णवी मम ।  
रुद्राणी पातु मध्याह्ने सायं पात्वपराजिता ॥ १७ ॥  
  
निशादौ पातु कौमारी निशीथे चण्डिकावतु ।  
निशान्ते पातु वाराही सर्वदा नारसिंहिका ॥ १८ ॥  
  
असिताङ्गः क्षितेः पातु पयसो रुरुभैरवः [ख्: रुरुमां पातु   
पाथसः] ।  
चण्डो मां पवनात् पातु क्रोधेशः पातु मानलात् ॥ १९ ॥  
  
उन्मत्तः सोमतः पातु भीषणः सूर्यतोऽवतु ।  
याजकाच्च कपालीशो व्योम्नः संहारकोऽवतात् ॥ २० ॥  
  
सदा समन्ततः पातु वपुर्वसुदलं मम ।  
गुरवः पान्तु सर्वत्र दिगीशाः पान्तु सर्वतः ॥ २१ ॥  
  
वृत्तत्रयं पातु नित्यं धरागेहं सदावतु ।  
श्रीचक्रं पातु भीतिभ्यो योगिन्यः पान्तु सर्वदा [ख्: सर्वतः] ॥ २२ ॥  
  
ऊर्ध्वं चाधः सदा [ख्: तथा] पातु देवो रामेश्वरः शिवः ।  
सर्वत्र सर्वदा सत्यं वपुर्भूतेश्वरोऽवतात् ॥ २३ ॥  
  
प्। ४५९)  
  
पादादिमूर्धपर्यन्तं वपुः सर्वत्र मेऽवतु ।  
शिरसः पादपर्यन्तं राज्ञी पञ्चदशाक्षरी ॥ २४ ॥  
  
इतीदं कवचं राज्ञ्या मन्त्रगर्भं जयावहम् ।  
त्रैलोक्यविजयं नाम दारिद्र्यभयनाशनम् ॥ २५ ॥  
  
सर्वरोगहरं साक्षात् सिद्धिदं पापनाशनम् ।  
महाभयहरं देवि मूलविद्यामयं परम् ॥ २६ ॥  
  
परमार्थप्रदं नित्यं भोगमोक्षैककारणम् ।  
यः पठेत् कवचं देवि रणे राजभये क्षणात् ॥ २७ ॥  
  
सङ्ग्रामेषु रिपूञ्जित्वा विजयी गृहमेष्यति ।  
पठनात् कवचस्यास्य राजकोपः प्रशाम्यति ॥ २८ ॥  
  
द्यूते धनं लभेद् द्यूती श्मशाने सिद्धिमाप्नुयात् ।  
त्रिवारं यः पठेद्रात्रौ रेतःस्रावे महेश्वरि ॥ २९ ॥  
  
तस्य राज्ञी महाविद्या [ख्: स्वयं] स्वप्नेऽभीष्टप्रदा भवेत् ।  
स्वयम्भूकुसुमैः शुद्धै रेतसा चोभयाङ्कितैः ॥ ३० ॥  
  
रसैर्भूर्जे लिखेद्वर्म रवौ प्रातर्महेश्वरि ।  
चीनतन्तुभिरव्यक्तं लाक्षया वेष्टितं तथा ॥ ३१ ॥  
  
सुवर्णगुटिकान्तःस्थं पूजयेद्यन्त्रराजवत् [ख्: पूजितं] ।  
गुटिकैषा महाविद्या [ख्: दिव्या] राज्ञी मूर्तिरिवापरा ॥ ३२ ॥  
  
मूलविद्यामयी देवि सर्वाभीष्टफलप्रदा ।  
शिरःस्था धनदा देवि कण्ठस्था वाक्प्रदायिनी ॥ ३३ ॥  
  
वक्षःस्था पुत्रदा देवि कटिस्था भोगदायिनी ।  
पृष्ठस्था बलदा नित्यं कुक्षिस्था रोगनाशिनी ॥ ३४ ॥  
  
सर्वार्थसाधिनी लोके यथाभीष्टफलप्रदा ।  
गुटिकेयं शुभा राज्ञ्या न देया यस्य कस्यचित् ॥ ३५ ॥  
  
प्। ४६०)  
  
इदं कवचमीशानि मूलविद्यामयं ध्रुवम् ।  
सारस्वतप्रदं लक्ष्मीपुत्रपौत्रविवर्धनम् ॥ ३६ ॥  
  
आयुष्करं पुष्टिकरं श्रीकरं च यशस्करम् ।  
चतुष्षष्ट्यादितन्त्राणां सारमादाय वर्णितम् ॥ ३७ ॥  
  
श्मशाने यः पठेत् सायं महाचीनक्रमेश्वरः [ख्: श्वरीम्] ।  
स साधको महादेवि राज्ञीपुत्रो भविष्यति ॥ ३८ ॥  
  
इतीदं मम सर्वस्वं त्रैलोक्यविजयाभिधम् ।  
कवचं मन्त्रगर्भं तु गोपनीयं स्वयोनिवत् ॥ ३९ ॥  
  
इति श्रीरुद्रयामले तन्त्रे दशविद्यारहस्ये श्रीमहाराज्ञ्यास्त्रैलोक्यविजयं   
नाम कवचम् ॥ ३ ॥  
अथ  
  
महाराज्ञीसहस्रनामकम् ।  
  
श्रीभैरव उवाच ।  
  
भगवन् वेदतत्त्वज्ञ मन्त्रतन्त्रविचक्षण ।  
शरण्य सर्वलोकेश शरणागतवत्सल ॥ १ ॥  
  
कथं श्रियमवाप्नोति लोके दारिद्र्यदुःखभाक् ।  
मान्त्रिको भैरवेशान [ख्: वीशान] तन्मे गदितुमर्हसि ॥ २ ॥  
  
प्। ४६१)  
  
श्रीभैरव उवाच ।  
  
या देवी निष्कला राज्ञी भगवत्यमलेश्वरी ।  
सा सृजत्यवति व्यक्तं संहरिष्यति तामसी ॥ ३ ॥  
  
तस्या नामसहस्रं ते वक्ष्ये स्नेहेन पार्वति ।  
अवाच्यं दुर्लभं लोके दुःखदारिद्र्यनाशनम् ॥ ४ ॥  
  
परमार्थप्रदं नित्यं परमैश्वर्यकारणम् ।  
सर्वागमरहस्याढ्यं सकलार्थप्रदीपनम् ॥ ५ ॥  
  
समस्तशोकशमनं महापातकनाशनम् ।  
सर्वमन्त्रमयं दिव्यं राज्ञीनामसहस्रकम् ॥ ६ ॥  
  
अस्य श्रीमहाराज्ञीनामसहस्रस्य ब्रह्मा ऋषिः गायत्रं छन्दः   
श्रीभूतेश्वरीमहाराज्ञी देवता ह्रीं बीजं सौः शक्तिः क्लीं कीलकं   
महाराज्ञीसहस्रनामपाठे विनियोगः । ब्रह्मऋषये नमः शिरसि ।   
गायत्रीच्छन्दसे नमो मुखे । श्रीभूतेश्वरीमहाराज्ञीदेवतायै नमो हृदि ।   
ह्रीम्बीजाय नमो नाभौ । सौःशक्तये नमो गुह्ये । क्लीङ्कीलकाय नमः पादयोः   
। विनियोगाय नमः सर्वाङ्गेषु । ॐह्रामित्यादिना करषडङ्गन्यासं विधाय   
ध्यानं कुर्यात् ।  
  
या द्वादशार्कपरिमण्डितमूर्तिरेका सिंहासनस्थितिमतीमुरगैर्वृतां च ।  
देवीमनक्षगतिमीश्वरतां प्रपन्नां तां नौमि भर्गवपुषीं   
परमार्थराज्ञीम् ॥ १ ॥  
  
चतुर्भुजां चन्द्रकलार्धशेखरां सिंहासनस्थां भुजगोपवीतिनीम् ।  
पाशाङ्कुशाम्भोरुहखड्गधारिणीं राज्ञीं भजे चेतसि राज्यदायिनीम् ॥ २ ॥  
  
ॐह्रींश्रींराम्महाराज्ञी क्लींसौः पञ्चदशाक्षरी ।  
ह्रींस्वाहात्र्यक्षरीविद्या पराभगवती विभा ॥ १ ॥  
  
प्। ४६२)  
  
भास्वती भद्रिका भीमा भर्गरूपा महस्विनी ।  
माननीया मनीषा च मनोजा च मनोजवा ॥ २ ॥  
  
मानदा मन्त्रविद्या च महाविद्या षडक्षरी । [अत्र रेखाङ्कितमेकमेव   
नाम सर्वत्र ज्ञेयम् ।]   
षट्कूटा च त्रिकूटा च त्रयी वेदत्रयी शिवा ॥ ३ ॥  
  
शिवाकारा विरूपाक्षी शशिखण्डावतंसिनी ।  
महालक्ष्मीर्महोरस्का महौजस्का महोदया ॥ ४ ॥  
  
मातङ्गी मोदकाहारा मदिरारुणलोचना ।  
साध्वी शीलवती शाला सुधाकलशधारिणी ॥ ५ ॥  
  
खड्गिनी पद्मिनी पद्मा पद्मकिञ्जल्करञ्जिता ।  
हृत्पद्मवासिनी हृद्या पानपात्रधरा धरा ॥ ६ ॥  
  
धराधरेन्द्रतनया दक्षिणा दक्षजा दया ।  
दयावती महामेधा मोदिनी बोधिनी गदा ॥ ७ ॥  
  
गदाधरार्चिता गोधा गङ्गा गोधावरी गया ।  
महाप्रभावसहिता महोरगविभूषणा ॥ ८ ॥  
  
महामुनिकृतातिथ्या माध्वी मानवती मघा ।  
बाला सरस्वती लक्ष्मीर्दुर्गा दुर्गतिनाशिनी ॥ ९ ॥  
  
शारी शरीरमध्यस्था वैखरी खेचरेश्वरी ।  
शिवदा शिववक्षःस्था कालिका त्रिपुरापुरी ॥ १० ॥  
  
पुरारिकुक्षिमध्यस्था मुरारिहृदयेश्वरी ।  
बलारिराज्यदा चण्डी चामुण्डा मुण्डधारिणी ॥ ११ ॥  
  
मुण्डमालाञ्चिता मुद्रा क्षोभणा कर्षणक्षमा ।  
ब्राह्मी नारायणीदेवी कौमारी चापराजिता ॥ १२ ॥  
  
रुद्राणी च शचीन्द्राणी वाराही वीरसुन्दरी ।  
  
प्। ४६३)  
  
नारसिंही भैरवेशी भैरवाकारभीषणा ॥ १३ ॥  
  
नागालङ्कारशोभाढ्या नागयज्ञोपवीतिनी ।  
नागकङ्कणकेयूरा (१००) नागहारा सुरेश्वरी ॥ १४ ॥  
  
सुरारिघातिनी पूता पूतना डाकिनीक्रिया ।  
क्रियावती कुरी कृत्या डाकिनी लाकिनी लया ॥ १५ ॥  
  
लीलावती रसाकीर्णा नागकन्यामनोहरा ।  
हारकङ्कणशोभाढ्या सदानन्दा शुभङ्करी ॥ १६ ॥  
  
प्रहासिनी मधुमती सरसी स्मरमोहिनी ।  
महोग्रवपुषी वार्ता वामाचारप्रिया सिरा ॥ १७ ॥  
  
सुधामयी वेणुकरा वैरिघ्नीवीरसुन्दरी [ख्: वैरिहा] ।  
वारिमध्यस्थिता वामा वामनेत्रा शशिप्रभा ॥ १८ ॥  
  
शर्मदा शङ्करी सीता रवीन्दुशिखिलोचना ।  
मदिरा वारुणी वीणागीतिज्ञा मदिरावती ॥ १९ ॥  
  
वटस्था वारुणीशक्तिर्वटजा [ख्: सूक्तिः] वटवासिनी ।  
वटुकी वीरसूवन्द्या स्तम्भिनी मोहिनी च मुत् [ख्: चमू] ॥ २० ॥  
  
मुद्गराङ्कुशहस्ता च वराभयकरा कुटी ।  
पाटीरद्रुमवल्ली च वटिका वटुकेश्वरी ॥ २१ ॥  
  
इष्टदा कृषिभूः कीरी रेवतीरमणप्रिया ।  
रोहिणी रेवती रम्या रमणा रोमहर्षिणी ॥ २२ ॥  
  
रसोल्लासा रसासारा सारिणी तारिणी तडित् ।  
तरीतरित्रहस्ता च तोतुला तरणिप्रभा ॥ २३ ॥  
  
रत्नाकरप्रिया रम्भा रत्नालङ्कारशोभिता ।  
रुक्माङ्गदा गदाहस्ता गदाधरवरप्रदा ॥ २४ ॥  
  
षड्रसा द्विरसा माला मालाभरणभूषिता ।  
  
प्। ४६४)  
  
मालती मल्लिकामोदा मोदकाहारवल्लभा ॥ २५ ॥  
  
वल्लभी मथुरा माया काशी काञ्ची ललन्तिका ।  
हसन्तिका हसन्ती च भ्रमन्ती च वसन्तिका ॥ २६ ॥  
  
क्षेमा क्षेमङ्करी क्षामा क्षौमवस्त्रा (२००) क्षणेश्वरी ।  
क्षणदा क्षेमदा सीरा सीरपाणिसमर्चिता ॥ २७ ॥  
  
क्रीता क्रीतातपा क्रूरा कमनीया कुलेश्वरी ।  
कूर्चबीजा कुठाराढ्या कूर्मिणी कूर्मसुन्दरी ॥ २८ ॥  
  
कारुण्या चैव काश्मीरी दूती द्वारवती ध्रुवा ।  
ध्रुवस्तुता ध्रुवगतिः पीठेशी बगलामुखी ॥ २९ ॥  
  
सुमुखी शोभनानीतिः [ख्: ज्योतिः] रत्नज्वालामुखी नतिः ।  
अलकोज्जयिनी भोग्या भङ्गी भोगावती बला ॥ ३० ॥  
  
धर्मराजपुरी पूता पूर्णसत्त्वाऽमरावती ।  
अयोध्या योधनीया च युगमाता च यक्षिणी ॥ ३१ ॥  
  
यज्ञेश्वरी योगगम्या योगिध्येया यशस्विनी ।  
यशोवती च चार्वङ्गी चारुहासा चलाचला ॥ ३२ ॥  
  
हरीश्वरी हरेर्माया मायिनी वायुवेगिनी ।  
अम्बालिकाऽम्बा भर्गेशी भृगुकूटा महामतिः ॥ ३३ ॥  
  
कोशेश्वरी [ख्: लोकेश्वरी] च कमला कीर्तिदा कीर्तिवर्धिनी ।  
कठोरवाक्कुहूमूर्तिः चन्द्रबिम्बसमानना ॥ ३४ ॥  
  
चन्द्रकुङ्कुमलिप्ताङ्गी कनकाचलवासिनी ।  
मलयाचलसानुस्था हिमाद्रितनयातनुः ॥ ३५ ॥  
  
हिमाद्रिकुक्षिदेशस्था कुब्जिका कोसलेश्वरी ।  
कारैकनिगडा गूढा गूढगुल्फातिगोपिता ॥ ३६ ॥  
  
तनुजा तनुरूपा च बाणचापधरा नुतिः ।  
  
प्। ४६५)  
  
धुरीणा धूम्रवास्रही धूम्रकेशाऽरुणानना ॥ ३७ ॥  
  
अरुणेशी रतिः स्वातिर्गरिष्ठा च गरीयसी ।  
महानसी महाकारा सुरासुरभयङ्करी ॥ ३८ ॥  
  
अणुरूपा महज्ज्योतिरनिरुद्धसरस्वती [ख्: द्धा] ।  
श्यामा श्याममुखी शान्ता श्रान्तसन्तापहारिणी ॥ ३९ ॥  
  
गौर्गण्या गोमयी गुह्या गोमती गुरुवागऽया [ख्: गुरुवागगया] ।  
गीतसन्तोषसंसक्ता (३००) ग्राहिणी ग्रहिणी ग्रहा ॥ ४० ॥  
  
गणप्रिया गजगतिर्गान्धारी गन्धमोदिनी ।  
गन्धमादनसानुस्था सह्याचलकृतालया ॥ ४१ ॥  
  
गजाननप्रिया गव्या [ख्: गण्याग्रासिका] ग्राहिका ग्राहवाहना ।  
गुहप्रसूर्गुहावासा ग्रहमालाविभूषणा ॥ ४२ ॥  
  
कौबेरी कुहका भ्रन्तिस्तर्कविद्या प्रियङ्करी ।  
पीताम्बरा पटाकारा पताका सृष्टिजा सुधा ॥ ४३ ॥  
  
दाक्षायणी दक्षसुता दक्षयज्ञविनाशिनी ।  
ताराचक्रस्थिता तारा तुरी तुर्या तुटिस्तुला ॥ ४४ ॥  
  
सन्ध्यात्रयी सन्धिजरा सन्ध्यातारुण्यलालिता ।  
ललिता लोहिता लम्पा चम्पा कम्पाकुला सृणिः ॥ ४५ ॥  
  
सृतिः सत्यवती स्वस्था समाना मानवर्धिनी ।  
महोमयी मनस्तुष्टिः कामधेनुः सनातनी ॥ ४६ ॥  
  
सूक्ष्मरूपा सूक्ष्ममुखा स्थूलरूपा कलावती ।  
तलातलाश्रया सिन्धुस्त्र्यम्बिका लम्पिका जया ॥ ४७ ॥  
  
सौदामिनी सुधादेवी सनकर्षिसमर्चिता ।  
मन्दाकिनी च यमुना विपाशा नर्मदानदी ॥ ४८ ॥  
  
प्। ४६६)  
  
गण्डक्यैरावती सिप्रा वितस्ता च सरस्वती ।  
रेवा चैरावती [ग्: च देविका] चेक्षुमती सागरवासिनी ॥ ४९ ॥  
  
देवकी देवमाता च देवेशी देवसुन्दरी ।  
दैत्यघ्नी दमनी दात्री दितिर्दितिजसुन्दरी ॥ ५० ॥  
  
विद्याधरी च विद्येशी विद्याधरजसुन्दरी ।  
मेनका चित्रलेखा च चित्रिणी च तिलोत्तमा ॥ ५१ ॥  
  
उर्वशी मोहिनी रम्भा चाप्सरोगणसुन्दरी ।  
यक्षिणी यक्षलोकेशी नरवाहनपूजिता ॥ ५२ ॥  
  
यक्षेन्द्रतनया योग्या यक्षनायकसुन्दरी ।  
(गन्धवती चिता गन्धा सुगन्धा गीततत्परा ॥ ५३ ॥  
  
गन्धर्वतनया नम्रा (४००) गीतिर्गन्धर्वसुन्दरी [क्, ग्, घ्:   
बन्धान्तर्गतं पुस्तकेष्वधिकम् ।] ।)  
मन्दोदरी करालाक्षी मेघनादवरप्रदा ॥ ५४ ॥  
  
मेघवाहनसन्तुष्टा मेघमूर्तिश्च राक्षसी ।  
रक्षोहन्त्री केकसी च रक्षोनायकसुन्दरी ॥ ५५ ॥  
  
किन्नरी कम्बुकण्ठी च कलकण्ठस्वना सुधा ।  
किम्मुखी हयवक्त्रा च केला किन्नरसुन्दरी ॥ ५६ ॥  
  
पिशाची राजमातङ्गी उच्छिष्टपदसंस्थिता ।  
महापिशाचिनी चान्द्री पिशाचकुलसुन्दरी ॥ ५७ ॥  
  
गुह्येश्वरी गुह्यरूपा गुर्वी गुह्यकसुन्दरी ।  
सिद्धिप्रदा सिद्धवधूः सिद्धेशी सिद्धसुन्दरी ॥ ५८ ॥  
  
भूतेश्वरी भूतालया भूतधात्री भयापहा ।  
भूतभीतिहरी भव्या भूतजा भूतसुन्दरी ॥ ५९ ॥  
  
पृथ्वी पार्थिवलोकेशी पृथा विष्णुसमर्चिता ।  
  
प्। ४६७)  
  
वसुन्धरा वसुनता पृथिवी भूमिसुन्दरी ॥ ६० ॥  
  
अम्भोधितनयाऽलुप्ता जलजाक्षी जलेश्वरी ।  
अमूर्तिरम्मयी मारी जलस्था जलसुन्दरी ॥ ६१ ॥  
  
तेजस्विनी महोधात्री तैजसी सूर्यबिम्बगा ।  
सूर्यकान्तिः सूर्यतेजास्तेजोरूपैकसुन्दरी ॥ ६२ ॥  
  
वायुवाहा वायुमुखी वायुलोकैकसुन्दरी ।  
गगनस्था खेचरेशी शून्यरूपा निराकृतिः ॥ ६३ ॥  
  
निराभासा भासमाना द्युतिराकाशसुन्दरी ।  
क्षितिमूर्तिधराऽनन्ता क्षितिभृल्लोकसुन्दरी ॥ ६४ ॥  
  
अब्धियाना रत्नशोभा वरुणेशी वरायुधा ।  
पाशहस्ता पोषणा च वरुणेश्वरसुन्दरी ॥ ६५ ॥  
  
अनलैकरुचिज्योतिः पञ्चानिलगतिस्थितिः ।  
प्राणापानसमानेच्छा चोदानव्यानरूपिणी ॥ ६६ ॥  
  
पञ्चवातगतिर्नाडीरूपिणी वातसुन्दरी ।  
अग्निरूपा वह्निशिखा वडवानलसन्निभा ॥ ६७ ॥  
  
हेतिर्हविर्हुतज्योतिरग्निजा वह्निसुन्दरी ।  
सोमेश्वरी सोमकला सोमपानपरायणा ॥ ६८ ॥  
  
सौम्यानना सौम्यरूपा सोमस्था सोमसुन्दरी ।  
सूर्यप्रभा सूर्यमुखी सूर्यजा सूर्यसुन्दरी ॥ ६९ ॥  
  
याज्ञिकी यज्ञभागेच्छा यजमानवरप्रदा ।  
याजकी यज्ञविद्या च यजमानैकसुन्दरी (५००) ॥ ७० ॥  
  
आकाशगामिनी वन्द्या शब्दजाकाशसुन्दरी ।  
मीनप्रिया मीननेत्रा मीनाशा [घ्: मीनास्या] मीनसुन्दरी ॥ ७१ ॥  
  
प्। ४६८)  
  
कूर्मपृष्ठगता कूर्मी कूर्मजा कूर्मरूपिणी ।  
वाराही वीरसूर्वर्ह्या वरारोहा मृगेक्षणा ॥ ७२ ॥  
  
वराहमूर्तिर्वाचाला दंष्ट्रा वराहसुन्दरी ।  
नरसिंहाकृतिर्देवी दुष्टदैत्यनिसूदिनी ॥ ७३ ॥  
  
प्रद्युम्नवरदा नारी नरसिंहैकसुन्दरी ।  
वामजा वामनाकारा नारायणपरायणा ॥ ७४ ॥  
  
बलिदानवदर्पघ्नी वाम्या वामनसुन्दरी ।  
रामप्रिया रामकीलिः [ख्: रामकला] क्षत्रवंशक्षयङ्करी ॥ ७५ ॥  
  
दनुपुत्री [ख्: भृगुपुत्री] राजकन्या रामा परशुधारिणी ।  
भार्गवी भार्गवेष्टा च जामदग्न्यवरप्रदा ॥ ७६ ॥  
  
कुठारधारिणी रात्रिर्जामदग्न्यैकसुन्दरी ।  
सीतालक्ष्मणसेव्या च रक्षःकुलविनाशिनी ॥ ७७ ॥  
  
रामप्रिया च शत्रुघ्नी शत्रुघ्नभरतेष्टदा ।  
लावण्यामृतधाराढ्या लवणासुरघातिनी ॥ ७८ ॥  
  
लोहितास्या प्रसन्नास्या स्वारामा रामसुन्दरी ।  
कृष्णकेशा कृष्णमुखी यादवान्तकरी लया ॥ ७९ ॥  
  
यादोगणार्चिता योज्या राधाश्रीकृष्णसुन्दरी ।  
बुद्धप्रसूर्बुद्धदेवी जिनमार्गपरायणा ॥ ८० ॥  
  
जितक्रोधा जितालस्या जिनसेव्या जितेन्द्रिया ।  
जिनवंशधरोग्रा च नीलान्ता बुद्धसुन्दरी ॥ ८१ ॥  
  
काली कोलाहलप्रीता प्रेतवाहा सुरेश्वरी ।  
कल्किप्रिया कम्बुधरा कलिकालैकसुन्दरी ॥ ८२ ॥  
  
वुष्णुमाया ब्रह्ममाया शाम्भवी शववाहना ।  
  
प्। ४६९)  
  
इन्द्रावरजवक्षःस्था स्थाणुपत्नी पलालिनी ॥ ८३ ॥  
  
जृम्भिणी जृम्भहर्त्री च जृम्भमाणकचालका [ख्: कचाकुला] ।  
कुलाकुलपदेशानी पददानफलप्रदा ॥ ८४ ॥  
  
कुलवागीश्वरी कुल्या कुलजा कुलसुन्दरी ।  
पुरन्दरेष्टा [ख्: पुरन्दरेष्टा पुण्या] तारुण्यालया पुण्यजनेश्वरी ॥   
८५ ॥  
  
पुण्योत्साहा पापहन्त्री पाकशासनसुन्दरी ।  
सूर्यकोटिप्रतीकाशा सूर्यतेजोमयी मषी ॥ ८६ ॥  
  
लिखिनी भ्राजिता रज्जुरूपिणी सूर्यसुन्दरी (६००) ।  
चन्द्रिका च सुधाधारा ज्योत्स्ना शीतांशुसुन्दरी ॥ ८७ ॥  
  
लोलाक्षी च शताक्षी च सहस्राक्षी सहस्रपात् ।  
सहस्रशीर्षा चेन्द्राक्षी सहस्रभुजवल्लिका ॥ ८८ ॥  
  
कोटिरत्नांशुशोभा च शुभ्रवस्त्रा शतानना [ख्: शुभानना] ।  
शतानन्दा श्रुतिधरा पिङ्गला चोग्रनादिनी ॥ ८९ ॥  
  
सुषुम्ना हारकेयूरनूपुरारावसङ्कुला ।  
घोरनादा घोरमुखी चोन्मुखी चोल्मुकायुधा ॥ ९० ॥  
  
गोपिता गूर्जरी गाथा गायत्री वेदवल्लभा ।  
वल्लकीस्वननादा च नादविद्या नदीतटी ॥ ९१ ॥  
  
बिन्दुरूपा चक्रयोनिर्बिन्दुनादस्वरूपिणी ।  
चक्रेश्वरी भैरवेशी महाभैरववल्लभा ॥ ९२ ॥  
  
कालभैरवभार्या च कल्पान्तरङ्गनर्तकी ।  
प्रलयानलधूम्राभा योनिमध्यकृतालया ॥ ९३ ॥  
  
भूचरी खेचरीमुद्रा नवमुद्राविलासिनी ।  
वियोगिनी श्मशानस्था श्मशानार्चनतोषिता ॥ ९४ ॥  
  
प्। ४७०)  
  
भास्वराङ्गी भर्गशिखा भर्गवामाङ्गवासिनी ।  
भद्रकाली विश्वकाली श्रीकाली मेघकालिका ॥ ९५ ॥  
  
नीरकाली कालरात्रिः काली कामेशकालिका ।  
इन्द्रकाली पूर्वकाली पश्चिमाम्नायकालिका ॥ ९६ ॥  
  
श्मशानकालिका भद्रकाली श्रीकृष्णकालिका ।  
क्रीङ्कारोत्तरकाली श्रींहुंह्रीन्दक्षिणकालिका ॥ ९७ ॥  
  
सुन्दरी त्रिपुरेशानी त्रिकूटा त्रिपुरार्चिता ।  
त्रिनेत्रा त्रिपुराध्यक्षा त्रिपुटा पुटभैरवी ॥ ९८ ॥  
  
त्रिलोकजननी त्रेता महात्रिपुरसुन्दरी ।  
कामेश्वरी कामकला कालकामशसुन्दरी ॥ ९९ ॥  
  
त्र्यक्षरी त्र्यक्षरीदेवी भावना भुवनेश्वरी ।  
एकाक्षरी चतुष्कूटा त्रिकूटेशी लयेश्वरी ॥ १०० ॥  
  
चतुर्वर्णा च वर्णेशी वर्णाढ्या चतुरक्षरी ।  
पञ्चाक्षरी च षड्वक्त्रा षट्कूटा च षडक्षरी ॥ १०१ ॥  
  
सप्ताक्षरी नवानेवी परमाष्टाक्षरेश्वरी ।  
नवमी पञ्चमी षष्ठी नागेशी च नवाक्षरी ॥ १०२ ॥  
  
दशाक्षरी दशास्येशी देविकैकादशाक्षरी ।  
द्वादशादित्यसङ्काशा (७००) द्वादशी द्वादशाक्षरी ॥ १०३ ॥  
  
त्रयोदशी वेदगर्भा वाद्या त्रयोदशाक्षरी ।  
चतुर्दशाक्षरी विद्या विद्यापञ्चदशाक्षरी ॥ १०४ ॥  
  
षोडशी सर्वविद्येशी महाश्रीषोडशाक्षरी ।  
महाश्रीषोडशीविद्या चिन्तामणिमनुप्रिया ॥ १०५ ॥  
  
द्वाविंशत्यक्षरी श्यामा महाकालकुटुम्बिनी ।  
वज्रतारा कालतारा नारी तारोग्रतारिणी ॥ १०६ ॥  
  
कामतारा शब्दतारा स्पर्शतारा रसाश्रया ।  
  
प्। ४७१)  
  
रूपतारा गन्धतारा महानीलसरस्वती ॥ १०७ ॥  
  
कालज्वाला वह्निज्वाला ब्रह्मज्वाला जटाकुला ।  
विष्णुज्वाला जिष्णुशिखा भद्रज्वाला करालिनी ॥ १०८ ॥  
  
विकरालमुखीदेवी कराली भूतिभूषणा ।  
चिताशयासना चिन्ता चितामण्डलमध्यगा ॥ १०९ ॥  
  
भूतभैरवसेव्या च भूतभैरवपालिनी ।  
बन्धकी बद्धसम्मुद्रा भवबन्धविनाशिनी ॥ ११० ॥  
  
भवानी देवदेवेशी दीक्षा दीक्षितपूजिता ।  
साधकेशी सिद्धिदात्री साधकानन्दवर्धिनी ॥ १११ ॥  
  
साधकाश्रयभूता च साधकेष्टफलप्रदा ।  
रजोवती राजसी च रजकी च रजस्वला ॥ ११२ ॥  
  
पुष्पप्रिया पुष्पवती स्वयम्भूपुष्पमालिका ।  
स्वयम्भूपुष्पगन्धाढ्या पुलस्त्यसुतघातिनी ॥ ११३ ॥  
  
पात्रहस्ता सुता पौत्री पीतास्या पीतभूषणा ।  
पिङ्गानना पिङ्गकेशी पिङ्गला पिङ्गलेश्वरी ॥ ११४ ॥  
  
मङ्गला मङ्गलेशानी सर्वमङ्गलमङ्गला ।  
पुरूरवेश्वरी पाशधरा चापधराऽधुरा ॥ ११५ ॥  
  
पुण्यधात्री पुण्यमयी पुण्यलोकनिवासिनी ।  
होतृसेव्या हकारस्था सकारस्था सुखावती ॥ ११६ ॥  
  
सखी शोभावती सत्या सत्याचारपरायणा ।  
सतीशानकलेशानी वामदेवकलाश्रिता ॥ ११७ ॥  
  
सद्योजातकलादेवी शिवाऽघोरकलाकृतिः ।  
शर्वरी क्षीरसदृशी क्षीरनीरविवेकिनी (८००) ॥ ११८ ॥  
  
वितर्कनिलया नित्या नित्यक्लिन्ना पराम्बिका ।  
पुरारिदयिता दीर्घा दीर्घनासाऽल्पभाषिणी ॥ ११९ ॥  
  
प्। ४७२)  
  
काशिका कौशिकी कोश्या कोशदा रूपवर्धिनी ।  
तुष्टिः पुष्टिः प्रजाप्रीता प्राजिका [ख्: पूजिका] पूजकप्रिया ॥ १२० ॥  
  
प्रजावती गर्भवती गर्भपोषणपोषिता [ख्: पोषिका] ।  
शुक्लवासाः शुक्लरूपा शुचिवासा जयावहा ॥ १२१ ॥  
  
जानकी जन्यजनका जनतोषणतत्परा ।  
वादप्रिया वाद्यरता वादिता वादसुन्दरी ॥ १२२ ॥  
  
वाक्स्तम्भिनी कीरवाणी धीराधीरा धुरन्धरा ।  
स्तनन्धयी सामिधेनी निरानन्दा निरालया ॥ १२३ ॥  
  
समस्तसुखदा सारा वारान्निधिवरप्रदा ।  
वालुकी वीरपानेष्टा वसुधात्री वसुप्रिया ॥ १२४ ॥  
  
शुक्रनान्दा शुक्ररसा शुक्रपूज्या शुकप्रिया ।  
शुकी च शुकहस्ता च समस्तनरकान्तका ॥ १२५ ॥  
  
समस्ततत्त्वनिलया भगरूपा भगेश्वरी ।  
भगविम्बा भगाहृद्या भगलिङ्गस्वरूपिणी ॥ १२६ ॥  
  
भगलिङ्गेश्वरी श्रीदा भगलिङ्गामृतस्रवा ।  
क्षीराशना क्षीररुचिराज्यपानपरायणा ॥ १२७ ॥  
  
मधुपानपरा प्रौढा पीवरांसा परम्परा ।  
पिलम्पिला पटोलेशा पाटलारुणलोचना ॥ १२८ ॥  
  
क्षीराम्बुधिप्रिया क्षीबा सरला सरलायुधा ।  
सङ्ग्रामा सुनया स्रस्ता संसृतिः सनकेश्वरी ॥ १२९ ॥  
  
कन्या कनकरेखा च कान्यकुब्जनिवासिनी ।  
काञ्चनोभतनुः काष्ठा कुष्ठरोगविनाशिनी ॥ १३० ॥  
  
कठोरमूर्धजा कुन्ती कुन्तायुधधरा धृतिः ।  
  
प्। ४७३)  
  
चर्माम्बरा क्रूरनखा चकोराक्षी चतुर्भुजा ॥ १३१ ॥  
  
चतुर्वेदप्रिया चाट्वी चतुर्वर्गफलप्रदा ।  
ब्रह्माण्डचारिणी स्फूर्तिर्ब्रह्माणी ब्रह्मसम्मता ॥ १३२ ॥  
  
सत्कारकारिणी सूतिः सूतिका लतिकालता (९००) ।  
कल्पवल्ली कृषाङ्गी च कल्पपादपवासिनी ॥ १३३ ॥  
  
कल्पपाशा [ख्: कल्पशाखा] महाविद्या विद्याराज्ञी सुखाश्रया ।  
भूतिराज्ञी विश्वराज्ञी लोकराज्ञी शिवाश्रया ॥ १३४ ॥  
  
ब्रह्मराज्ञी विष्णुराज्ञी रुद्रराज्ञी [ख्: भद्र] जटाश्रया ।  
नागराज्ञी वंशराज्ञी वीरराज्ञी रजःप्रिया ॥ १३५ ॥  
  
सत्त्वराज्ञी तमोराज्ञी गुणराज्ञी चलाचला ।  
वसुराज्ञी सत्यराज्ञी तपोराज्ञी जपप्रिया [ख्: रजःप्रिया] ॥ १३६ ॥  
  
मन्त्रराज्ञी वेदराज्ञी तन्त्रराज्ञी श्रुतिप्रिया ।  
वेदराज्ञी [ख्: देवराज्ञी मर्त्यराज्ञी] मन्त्रिराज्ञी दैत्यराज्ञी   
दयाकरा ॥ १३७ ॥  
  
कालराज्ञी प्रजाराज्ञी तेजोराज्ञी हराश्रया ।  
पृथ्वीराज्ञी पयोराज्ञी वायुराज्ञी मदालसा ॥ १३८ ॥  
  
सुधाराज्ञी सुराराज्ञी भीमराज्ञी भयोज्जिता ।  
तथ्यराज्ञी जयाराज्ञी महाराज्ञी कुलाकृतिः [ख्: शिलाकृतिः] ॥ १३९ ॥  
  
वामराज्ञी चीनराज्ञी [ख्: चेन] हरिराज्ञी हलीश्वरी ।  
पराराज्ञी यक्षराज्ञी भूतराज्ञी शिवासना [ख्: शवासना] ॥ १४० ॥  
  
वटुराज्ञी प्रेतराज्ञी शेषराज्ञी शमप्रदा ।  
आकाशराज्ञी राजेशी राजराज्ञी रतिप्रिया ॥ १४१ ॥  
  
प्। ४७४)  
  
पातालराज्ञी भूराज्ञी प्रेतराज्ञी विषापहा ।  
सिद्धराज्ञी विभाराज्ञी तेजोराज्ञी विभामयी ॥ १४२ ॥  
  
भास्वद्राज्ञी चन्द्रराज्ञी ताराराज्ञी खवासिनी ।  
ग्रहराज्ञी लताराज्ञी वृक्षराज्ञी मतिप्रदा ॥ १४३ ॥  
  
धीरराज्ञी मनोराज्ञी मनुराज्ञी च काश्यपी ।  
मुनिराज्ञी रत्नराज्ञी युगराज्ञी मणिप्रभा ॥ १४४ ॥  
  
सिन्धुराज्ञी नदीराज्ञी नदराज्ञी दरीस्थिता ।  
बिन्दुराज्ञी नादराज्ञी आत्मराज्ञी च सद्गतिः ॥ १४५ ॥  
  
पुत्रराज्ञी ध्यानराज्ञी लयराज्ञी सदीश्वरी [ख्: सदेश्वरी] ।  
ईशानराज्ञी राजेशी स्वाहाराज्ञी महत्तरा ॥ १४६ ॥  
  
वह्निराज्ञी योगिराज्ञी [ख्: योगराज्ञी] यज्ञराज्ञी चिदाकृतिः ।  
जगद्राज्ञी तत्त्वराज्ञी वाग्राज्ञी विश्वरूपिणी ॥ १४७ ॥  
  
पञ्चदशाक्षरीराज्ञी ॐह्रीम्भूतेश्वरेश्वरी (१०००) ।  
इतीदं मन्त्रसर्वस्वं राज्ञीनामसहस्रकम् ॥ १४८ ॥  
  
पञ्चदशाक्षरीतत्त्वं मन्त्रसारं मनुप्रियम् ।  
सर्वतत्त्वमयं पुण्यं महापातकनाशनम् ॥ १४९ ॥  
  
सर्वसिद्धिप्रदं लोके सर्वरोगनिवर्हणम् ।  
सर्वोत्पातप्रशमनं ग्रहशान्तिकरं परम् ॥ १५० ॥  
  
सर्वदेवप्रियं प्राज्यं [ख्: पूज्यं] सर्वशत्रुभयापहम् ।  
सर्वदुःखौघशमनं सर्वशोकविनाशनम् [ख्: लोभ] ॥ १५१ ॥  
  
पठेद्वा पाठयेन्नाम्नां सहस्रं शक्तिसन्निधौ ।  
दूरादेव पलायन्ते विपदः शत्रुभीतयः ॥ १५२ ॥  
  
राक्षसा भूतवेतालाः पन्नगा हरिणद्विषः ।  
  
प्। ४७५)  
  
पठनाद्विद्रवन्त्याशु महाकालादिव प्रजाः ॥ १५३ ॥  
  
श्रवणात्पातकं नश्येच्छ्रावयेद्यः स [ख्: समाहितः] भाग्यवान् ।  
(नानाविधानि भोगानि सम्भुज्य पृथिवीतले ॥ १५४ ॥ )  
  
गमिष्यति परां भूमिं त्वरितं नात्र संशयः ।  
अश्वमेधसहस्रस्य वाजिपेयस्य कोटयः ।  
गङ्गास्नानसहस्रस्य चान्द्रायणायुतस्य च ॥ १५५ ॥  
  
तप्तकृच्छ्रैकलक्षस्य राजसूयस्य कोटयः ।  
सहस्रनामपाठस्य कलां नार्घन्ति षोडशीम् ॥ १५६ ॥  
  
सर्वसिद्धीश्वरं साध्यं राज्ञीनामसहस्रकम् ।  
मन्त्रगर्भं पठेद्यस्तु राज्यकामो महेश्वरि ॥ १५७ ॥  
  
वर्षमेकं शतावर्तं महाचीनक्रमाकुलः ।  
शक्तिपूजापरो रात्रौ स लभेद्राज्यमीश्वरि ॥ १५८ ॥  
  
पुत्रकामी पठेत् सायं चिताभस्मानुलेपनः ।  
दिगम्बरो मुक्तकेशः शतावर्तं महेश्वरि ॥ १५९ ॥  
  
श्मशाने तु लभेत् पुत्रं साक्षाद्वैश्रवणोपमम् ।  
परदारार्चनरतो भगबिम्बं स्मरन् सुधीः ॥ १६० ॥  
  
पठेन्नामसहस्रं तु वसुकामी लभेद् धनम् ।  
रवौ वारत्रयं देवि पठेन्नामसहस्रकम् ॥ १६१ ॥  
  
मृदुविष्टरनिर्विष्टः क्षीरपानपरायणः ।  
स्वप्ने सिंहासनां राज्ञीं वरदां भुवि पश्यति ॥ १६२ ॥  
  
क्षीरचर्वणसन्तृप्तो वीरपानरसाकुलः ।  
यः पठेत् परया भक्त्या राज्ञीनामसहस्रकम् ॥ १६३ ॥  
  
स सद्यो मुच्यते घोरान्महापातकजाद्भयात् ।  
यः पठेत् साधको भक्त्या शक्तिवक्षः कृतासनः ॥ १६४ ॥  
  
प्। ४७६)  
  
शुक्रोत्तरणकाले तु तस्य हस्तेऽष्टसिद्धयः ।  
यः पठेन्निशि चक्राग्रे परस्त्रीध्यानतत्परः ॥ १६५ ॥  
  
सुरासवरसानन्दी स लभेत् संयुगे जयम् ।  
इदं नामसहस्रं तु सर्वमन्त्रमयं शिवे ॥ १६६ ॥  
  
बूर्जत्वचि लिखेद्रात्रौ चक्रार्चनसमागमे ।  
अष्टगन्धेन पूतेन वेष्टयेत् स्वर्णपत्रके ॥ १६७ ॥  
  
धारयेत् कण्ठदेशे तु सर्वसिद्धिः प्रजायते ।  
यो धारयेन्महारक्षां सर्वदेवातिदुर्लभाम् ॥ १६८ ॥  
  
रणे राजकुले द्यूते चौररोगाद्युपद्रवे ।  
स प्राप्नोति जयं सद्यः साधको वीरनायकः ॥ १६९ ॥  
  
श्रीचक्रं पूजयेद्यस्तु धारयेद्वर्म मस्तके ।  
पठेन्नामसहस्रं तु स्तोत्रं मन्त्रात्मकं तथा ॥ १७० ॥  
  
किं किं न लभते कामं देवानामपि दुर्लभम् ।  
सुरापानं ततः संविच्चर्वणं मीनमांसकम् ॥ १७१ ॥  
  
नवकन्यासमायोगो मुद्रा वीणारवः प्रिये ।  
सत्सङ्गो गुरुसान्निध्यं राज्ञीश्रीचक्रमग्रतः ॥ १७२ ॥  
  
यस्य देवि स एव स्याद्योगी ब्रह्मविदीश्वरः ।  
इदं रहस्यं परमं भक्त्या तव मयोदितम् ॥ १७३ ॥  
  
अप्रकाश्यमदातव्यं न देयं यस्य कस्यचित् ।  
अन्यशिष्याय दुष्टाय दुर्जनाय दुरात्मने ॥ १७४ ॥  
  
गुरुभक्तिविहीनाय सुरास्त्रीनिन्दकाय [ख्: परस्त्री] च ।  
नास्तिकाय कुशीलाय न देयं तत्त्वदर्शिभिः ॥ १७५ ॥  
  
देयं शिष्याय शान्ताय भक्तायाद्वैतवादिने ।  
दीक्षिताय कुलीनाय राज्ञीभक्तिरताय च ॥ १७६ ॥  
  
प्। ४७७)  
  
दत्त्वा भोगापवर्गत्वं लभेत् साधकसत्तमः ।  
इति नामसहस्रं तु राज्ञ्याः शिवमुखोदितम् ।  
अत्यन्तदुर्लभं गोप्यं गोपनीयं स्वयोनिवत् ॥ १७७ ॥  
  
इति श्रीरुद्रयामले तन्त्रे दशविद्यारहस्ये श्रीमहाराज्ञीसहस्रनामकम् ॥ ४ ॥  
अथ  
  
श्रीमहाराज्ञीस्तोत्रम् ।  
  
श्रीभैरव उवाच ।  
  
अधुना कथयिष्यामि स्तोत्रराजं परात्मकम् ।  
मूलमन्त्रमयं दिव्यं तत्त्वभूतं मनोहरम् ॥ १ ॥  
  
राज्ञीप्रियं पापहर लक्षपूजाफलप्रदम् ।  
जपलक्षसमं स्तोत्रं ध्यानकोटिसमं प्रिये ॥ २ ॥  
  
राज्ञीस्तोत्रस्य देवेशि ब्रह्मा ऋषिरुदाहृतः ।  
गायत्रं छन्द इत्युक्तं श्रीराज्ञी देवतेरिता ॥ ३ ॥  
  
माया बीजं परा शक्तिः कामः कीलकमीश्वरि ।  
भोगापवर्गसिद्ध्यर्थे विनियोगः प्रकीर्तितः ॥ ४ ॥  
  
अस्य श्रीमहाराज्ञीस्तवराजमन्त्रस्य ब्रह्मा ऋषिः गायत्रं छन्दः   
श्रीभूतेश्वरीमहाराज्ञी देवता ह्रीम्बीजं सौः शक्तिः क्लीं कीलकं   
भोगापवर्गसिद्धये विनियोगः । ब्रह्मऋषये नमः शिरसि गायत्रं छन्दसे   
नमो मुखे श्रीराज्ञीभूतेश्वरीदेवतायै नमो हृदि ह्रीम्बीजाय नमो नाभौ   
सौः शक्तये नमो गुह्ये क्लीङ्कीलकाय नमः पादयोः विनियोगाय नमः   
सर्वाङ्गेषु ।  
  
प्। ४७८)  
  
ध्यानम्-  
  
उद्यद्दिवाकरसहस्ररुचिं त्रिनेत्रां सिंहासनोपरि गतामुरगोपवीताम् ।  
खड्गाम्बुजाढ्यकलशामृतपात्रहस्तां राज्ञीं भजामि   
विकसद्वदनारबिन्दाम् ॥ १ ॥  
  
तारमिन्दुकलिकावतंसितं वेदसागरमणिं मनोहरम् ।  
यो जपेदुषसि रत्नमालया राज्यमाशु लभते स साधकः ॥ २ ॥  
  
भूतिमिन्दुनवबिन्दु (म्ब) मण्डितां नादबिन्दुललितां जपेत्तु यः ।  
वारमेकमुरुवारणस्थितो [क्: वारमेकसुरवारणस्थितो] जेष्यति   
स्मयमयानरीन् रणे ॥ ३ ॥  
  
रमां जपेद्यो भुवनेशि मन्त्री त्वन्मन्त्रमध्ये मदनोपतप्तः ।  
रम्भां समालिङ्ग्य विमानचारि लीलां भजेन्नन्दनवाटिकायाम् ॥ ४ ॥  
  
वह्निबीजमणिमादिसिद्धिदं बिन्दुबिम्बशशिखण्डमण्डितम् ।  
यो जपेन्निशि धनाभिलाषवान् स क्षणाद्भवति वित्तदोपमः ॥ ५ ॥  
  
कामराजममराभिवन्दितो यो जपेन्निधुवनेऽक्षमालया ।  
  
प्। ४७९)  
  
तस्य यान्ति वशतां सुराङ्गनाः किं पुनर्जगति भूभृदङ्गनाः ॥ ६ ॥  
  
शक्तिं भक्त्या यो जपेच्छक्तिपूजाकाले कालीपादपद्मार्पितान्तः ।  
नक्तं तस्य स्मेरवक्त्रा घृताची वेश्या वश्या स्वर्गता वा शची च ॥ ७ ॥  
  
भगवत्यै तथा राज्ञ्यै नाममन्त्रमिति स्मरेत् ।  
यो देवि तस्य वश्याः स्युर्भैरवस्याष्टसिद्धयः ॥ ८ ॥  
  
मायार्णमन्ते यदि साधकेन्द्रो जपेन्महेशानि शवालयस्थः ।  
तत्रैव देवीं परमार्थराज्ञीं पश्येत् स सद्यो वरसिद्धिदात्रीम् ॥ ९ ॥  
  
ठद्वयं यदि जपेन्निशाक्षये क्षीरभुक् सुतटिनीतटस्थितः [ख्, ग्:   
स्व] ।  
जिष्णुविष्णुकमलासनेश्वरा यान्ति देवि वशतां तदा क्षणात् ॥ १० ॥  
  
भूगेहवृत्तत्रयनागपत्रषडश्रयोन्यश्रकबिन्दुबिम्बे ।  
निषेदुषीं राजकुलाधिदेवीं राज्ञीं भजे राजकुलावतंसाम् ॥ ११ ॥  
  
देवि श्रीभूतधात्रि प्रवरगुणमये निष्कले निर्गुणे मे [ग्: ऽमे] माये   
मातः शरण्ये गिरिवरतनये चिन्मये तत्त्वरूपे ।  
दुर्गे चण्डि प्रमत्ते त्रिपुरविजयिनि स्मेरवक्त्रे वरेण्ये कारुण्याढ्ये प्रशस्ते   
सुरदितिजनुते राज्ञि त्वं वै प्रसीद ॥ १२ ॥  
  
प्। ४८०)  
  
इति स्तोत्रं मन्त्रस्फुरणकरुणानन्दनिलयं पठेद्भक्त्या प्रातस्तव गिरिसुते यो   
निरलसम् ।  
भवेत् सद्यो भूमौ नृपमुकुटनीराजितपदो मृतो मुक्तिं मर्त्यस्तव   
भवनमाप्नोति वरदे ॥ १३ ॥  
  
इति राज्ञ्याः परं तत्त्वं पञ्चाङ्गमखिलं शिवे ।  
सर्वस्वं च रहस्यं मे सर्वसारस्वतप्रदम् ॥ १४ ॥  
  
आनन्दवर्धनं गुह्यं परमैश्वर्यकारणम् ।  
भोगापवर्गदं पुण्यं दारिद्र्यभयनाशनम् ॥ १५ ॥  
  
राज्यप्रदं भक्तिकरं सर्वशत्रुनिवर्हणम् ।  
पञ्चाङ्गमखिलं देव्या न वक्तव्यं दुरात्मने ।  
तव भक्त्या मयाख्यातं गोपनीयं प्रयत्नतः ॥ १६ ॥  
  
श्रीदेव्युवाच ।  
  
भगवन् करुणाम्भोधे क्रीतास्मि भवताधुना ।  
दास्यस्मि तव भक्तास्मि कृतार्थास्मि जगत्प्रभो ॥ १७ ॥  
  
पञ्चाङ्गकथनेनास्या राज्ञ्या देव्या महेश्वर ।  
भवत्प्रसादाद् देव्यस्मि किमन्यत् कथयामि ते ॥ १८ ॥  
  
श्रीभैरव उवाच ।  
  
इदं रहस्यं पञ्चाङ्गं राज्ञीदेव्या मयेरितम् ।  
कौलानां सिद्धिदं वामाद्गोपनीयं स्वयोनिवत् ॥ १९ ॥  
  
इति श्रीरुद्रयामले तन्त्रे दशविद्यारहस्ये श्रीमहाराज्ञीस्तोत्रम् ॥ ५ ॥  
  
समाप्तमिदं श्रीमहाराज्ञीपञ्चाङ्गम् ।  
प्। ४८१)  
  
अथ  
  
बालात्रिपुरापञ्चाङ्गम्   
  
बालापटलम् ।  
  
कैलासशिखरासीनं भगवन्तमुमापतिम् ।  
चन्द्रार्धमुकुटं देवं सोमसूर्याग्निलोचनम् ॥ १ ॥  
  
गजचर्मपरीधानं विरूपाक्षं सुरार्चितम् ।  
गणगन्धर्वयक्षेन्द्र देवासुरनमस्कृतम् ॥ २ ॥  
  
विहसन्तं जपन्तं च पठन्तं च मुहुर्मुहुः ।  
उत्थाय प्रणता भूत्वा चेदं पृच्छति भैरवी ॥ ३ ॥  
  
श्रीभैरवी ।  
  
भगवन् करुणाम्भोधे सर्वागमविशारद ।  
त्वत्प्रसादान्मया सर्वाः श्रुता विद्याः सुरेश्वर ॥ ४ ॥  
  
इदानीं श्रोतुमिच्छामि बालां त्रिपुरसुन्दरीम् ।  
देयास्ति [ग्: दयास्ति; ख्: देयास्मि] यदि मे देव वद विद्यां महेश्वर ॥ ५   
॥  
  
श्रीभैरवः ।  
  
शृणु देवि प्रवक्ष्यामि पञ्चाङ्गं साधकेष्टदम् ।  
पटलं पद्धतिं वर्म तथा नाम्नां सहस्रकम् ॥ ६ ॥  
  
स्तवराजं महादेवि शृणुष्वैकाग्रमानसा ।  
श्रीबाला परमेशानी भुक्तिमुक्तिप्रदायिनी ॥ ७ ॥  
  
प्। ४८२)  
  
राज्यं देयं शिरो देयं गृहं लक्ष्मीयुतं तथा ।  
सर्वं देयं महादेवि न देयमिदमुत्तमम् ॥ ८ ॥  
  
अस्या विद्यायाः सदृशी विद्या नान्या कलौ युगे ।  
श्रीबालात्रिपुराविद्या शीघ्रं सिद्धिप्रदा स्मृता ॥ ९ ॥  
  
देया शिष्याय शान्ताय गुरुभक्तिरताय च ।  
नाभक्ताय प्रदातव्या विद्येयं परमेश्वरि ॥ १० ॥  
  
मन्त्रोद्धारं तथा यन्त्रं प्रस्तारं ध्यानमेव च ।  
प्रयोगान् सम्प्रवक्ष्यामि देवदेव्या महेश्वरि ॥ ११ ॥  
  
प्रथमं शृणु देवेशि मन्त्रोद्धारं फलप्रदम् ।  
गोपनीयं प्रयत्नेन येन सिद्धिः प्रजायते ॥ १२ ॥  
  
वाग्भवं कामराजश्च शक्तिमध्येऽभिधं न्यसेत् ।  
नमोऽन्ते देवि बालाया मन्त्रोऽयं चाष्टवर्णकः ॥ १३ ॥  
  
नापि विघ्नो न वाशौचो न वारनियमस्तथा ।  
स्वयं सिद्धो महादेवि मन्त्रराजः कलौ युगे ॥ १४ ॥  
  
दक्षिणामूर्तिपङ्क्त्यौ च मुनिश्छन्दः क्रमात् स्मृतम् ।  
देवता त्रिपुरा बाला आद्यन्ते बीजशक्तिके ॥ १५ ॥  
  
क्लीं कीलकं समादिष्टं धर्मकामार्थमुक्तये ।  
शिरसि वदने देवि हृदये गुह्यदेशके ॥ १६ ॥  
  
पादयोर्नाभिकमले सर्वाङ्गे च तथा न्यसेत् ।  
ऋष्यादिकं महादेवि कुर्यान्न्यासविकल्पनाम् ॥ १७ ॥  
  
करन्यासं षडङ्गं च बीजैः कुर्यान्महेश्वरि ।  
अस्या ध्यानं प्रवक्ष्यामि साधकानां हितप्रदम् ॥ १८ ॥  
  
रक्ताम्बरां चन्द्रकलावतंसां समुद्यदादित्यनिभां त्रिनेत्राम् ।  
  
प्। ४८३)  
  
विद्याक्षमालाभयदानहस्तां ध्यायामि बालामरुणाम्बुजस्थाम् ॥ १९ ॥  
  
इति ध्यात्वा महादेवीं जपेन्मन्त्रं सुसिद्धिदम् ।  
लक्षत्रयं पुरश्चर्याविधौ साधकसत्तमः ॥ २० ॥  
  
अथ वक्ष्यामि देवेशि यन्त्रोद्धारं सुदुर्लभम् ।  
साधकस्य महादेव्या भुक्तिमुक्तिफलप्रदम् ॥ २१ ॥  
  
बिन्दुत्रिकोणवसुकोणकनागपत्रवृत्तत्रयाञ्चितमहीसदनत्रयं [ख्:   
रस]  
च ।  
बालादिचक्रमिदमार्तिहरं गिरीशे ब्रह्मेन्द्रविष्णुनमितं गदितं मया ते ॥ २२   
॥  
  
एवं विलिखिते यन्त्रे पीठशक्तीः प्रपूजयेत् ।  
इच्छाज्ञानक्रियाश्चैव कामिनी कामदायिनी ॥ २३ ॥  
  
रती रतिप्रियानन्दा मनोन्मन्यपि वान्तिमा [ग्: वातिसा] ।  
पीठशक्तीरिमा इष्ट्वा पीठं तन्मनुना दिशेत् ॥ २४ ॥  
  
व्योमपर्वततार्तीयं सदाशिवमहापदम् ।  
पीठपद्मासनायान्ते नमोन्तः पीठमन्त्रकः ॥ २५ ॥  
  
षोडशार्णस्ततो मूर्तौ क्लिप्तायां मूलमन्त्रतः ।  
आवाह्य पूजयेद् देवीमुपचारैः पृथग्विधैः ॥ २६ ॥  
  
देवीमिष्ट्वा मध्ययोनौ त्रिकोणे मतिपूर्वकः ।  
वामकोणे रतिं दक्षे प्रीतिमग्रे मनोभवाम् ॥ २७ ॥  
  
योन्यां तु वह्निकोणादावङ्गानि परिपूजयेत् ।  
मध्ययोन्यां बहिः पूर्वदिक्षु [ग्: दिशि] चाग्रे स्मरान्नपि ॥ २८ ॥  
  
वाणदेवीस्तद्वदेव शक्तीरष्टासु योनिषु ।  
सुभगाख्या भगा पश्चात्तृतीया भगसर्पिणी ॥ २९ ॥  
  
प्। ४८४)  
  
भगमाला तथानङ्गाद्यानङ्गकुसुमा परा ।  
अनङ्गमेखलानङ्गमदनेत्यष्टशक्तयः ॥ ३० ॥  
  
पद्मकेसरगा ब्राह्मीमुखाः पत्रेषु भैरवाः ।  
दलाग्रेऽप्यष्ट पीठानि कामरूपाख्यमादिमम् ॥ ३१ ॥  
  
मलयं कौलगिर्याख्यं चौहाराख्यं कुलान्तकम् ।  
जालन्धरं तथौड्याणं देवकूटमथाष्टमम् ॥ ३२ ॥  
  
भूगृहे च धरादिक्षु हेरुकं त्रिपुरान्तकम् ।  
वेतालमग्निजिह्वं च कालान्तककपालिनौ ॥ ३३ ॥  
  
एकपादं भीमरूपं मलयं हाटकेश्वरम् ।  
शक्राद्यानायुधैः सर्वैः स्वस्वदिक्षु समर्चयेत् ॥ ३४ ॥  
  
तद्बहिर्दिक्षु वटुकं योगिनीः क्षेत्रपालकम् [ख्: नायकं] ।  
गणेशं विदिशासु वै वसून् सूर्यं शिवं तथा ॥ ३५ ॥  
  
(सर्वभूतान् समभ्यर्च्य पूजयेदायुधांस्तथा ) ।  
बालां मध्ये विभाव्यादौ कामेश्वराङ्कमध्यगाम् ॥ ३६ ॥  
  
मकारैः पञ्चभिः कौलः कौलाचारपरायणः ।  
सम्पूजयेन्महादेवि साधको मन्त्रसाधकः ॥ ३७ ॥  
  
बिन्दौ गन्धाक्षतैः पुष्पैर्धूपदीपादितर्पणैः ।  
लयाङ्गमिदमाख्यातं प्रयोगाञ् शृणु पार्वति ॥ ३८ ॥  
  
यान् विधाय मनुः शीघ्रं सिद्धिभाग् भवति ध्रुवम् ।  
स्तम्भनं मोहनं चैव मारणाकर्षणे तथा ॥ ३९ ॥  
  
वशीकारं तथोच्चाटं शान्तिकं पौष्टिकं तथा ।  
एतत्साधनमाचक्षे सारभूतं मनोः प्रिये ॥ ४० ॥  
  
अदेयं देव्यभक्ताय गोप्यं गुह्यतमं पशोः ।  
प्रतिपद्दिवसे देवि स्नात्वा कृत्वाह्निकीं क्रियाम् ॥ ४१ ॥  
  
प्। ४८५)  
  
मध्याह्ने निर्जनं गत्वा यथावदयुतावधि ।  
होमो दशांशतः कार्यो घृतपायसबर्हकैः ॥ ४२ ॥  
  
सन्तर्प्य देवताः सद्यः स्तम्भनं जायते ध्रुवम् ।  
राजसूर्येन्दुवातानां दस्युवादिमुखेषु च ॥ ४३ ॥  
  
दर्शे सायं श्मशाने तु जपेदुलूकविष्टरः ।  
अयुतं तद्दशांशेन होमं सर्पिस्सुरान्वितैः ॥ ४४ ॥  
  
कणकेसरपद्माक्षैर्मोहनं [घ्, ङ्: नागकेसर; ग्: कनकेसर]   
जगतां भवेत् ।  
भूताख्ये वासरे देवि गत्वा प्रेतालयं निशि ॥ ४५ ॥  
  
चिताग्रे सञ्जपेद्विद्यां वीरेन्द्रः षोडशाक्षरीम् ।  
अयुतं च हुनेन्मन्त्री चिताग्नौ घृतगुग्गुलम् ॥ ४६ ॥  
  
चण्डालकेशसहितं म्रियते रिपुरुत्कटः ।  
अष्टम्यां शुक्लपक्षे तु जपेद्रहसि साधकः ॥ ४७ ॥  
  
अयुतं मूलविद्याया ध्यात्वा कान्तां मनोगताम् ।  
होमो दशांशतः सर्पिर्लाक्षापुष्पवतीरजः ॥ ४८ ॥  
  
करीरपूलगोधूमैः स्त्रीणामाकर्षणं भवेत् ।  
नवम्यां साधकः स्नात्वा कृत्वा कर्माह्निकं प्रिये ॥ ४९ ॥  
  
अयुतं घृतमत्स्यण्ड पद्ममुक्तैणरोमभिः ।  
होमो विधेयो वरिशै(?)र्वासवो दासतां व्रजेत् ॥ ५० ॥  
  
चतुर्थ्यां कृष्णपक्षे तु जपेच्चन्द्रोदये शिवे ।  
नदीतीरे मनुं वीरोऽयुतं शीर्षासनस्थितः ॥ ५१ ॥  
  
दशांशेन हुनेत्तत्र घृतनीलोत्पलत्वचः ।  
लवङ्गमरिचाम्लादीन् रिपोरुच्चाटनं भवेत् ॥ ५२ ॥  
  
पञ्चम्यां निशि देवेशि जपेदयुतसङ्ख्यया ।  
हुनेद् दशांशतः सर्पिर्मत्स्यमत्स्यण्डखर्परान् ॥ ५३ ॥  
  
प्। ४८६)  
  
महामय महाभीति महोपद्रवशान्तये ।  
महाष्टम्यां नरः स्नात्वा पीठे श्रेष्ठे दशाधिकाम् ॥ ५४ ॥  
  
वीरो दशाङ्कसाहस्रीं हुनेत्तत्र दशांशतः ।  
घृतखर्जूरमृद्वीका नागवल्लीदलस्रजः ॥ ५५ ॥  
  
छागमांसं ररक्तं च महापुष्टिः प्रजायते ।  
इदं रहस्यमाख्यातं सर्वतत्त्वनिरूपणम् ॥ ५६ ॥  
  
सर्वस्वं मम देवेशि रहस्यं गोपयेत् कलौ ।  
सूर्यादिवारेषु जपैर्दशसाहस्रसङ्ख्यकैः ॥ ५७ ॥  
  
सर्वसिद्धिमवाप्नोति नात्र कार्या विचारणा ।  
इत्येष पटलो दिव्यः स्नेहात् तव प्रकाशितः ।  
गोप्याद् गोप्यो गोप्यतरो गोपनीयः स्वयोनिवत् ॥ ५८ ॥  
  
इति श्रीरुद्रयामले तन्त्रे भैरवभैरवीसंवादे श्रीबालात्रिपुरसुन्दरीपटलः ॥ १   
॥  
अथ  
  
श्रीबालायाः पद्धतिः ।  
  
अधुना कथयिष्यामि पद्धतिं गद्यरूपिणीम् ।  
श्रीबालात्रिपुरेश्वर्यास्तत्त्वतः सौख्यदायिनीम् ॥ १ ॥  
  
प्। ४८७)  
  
प्रातः कृत्यमकृत्वा तु यो देवीं भक्तितोऽर्चयेत् ।  
तस्य पूजा तु विफला शौचहीना यथा क्रिया ॥ २ ॥  
  
श्रीमान् साधको ब्राह्म्ये मुहूर्ते शयनतलादुत्थाय करचरणमुखादि   
प्रक्षाल्य बद्धपद्मासनः समुपविश्य   
स्वशिरःस्थसहस्राराधोमुखकमलकर्णिकान्तर्गतं निजगुरुं स्वशक्त्या   
सहितं ध्यात्वा मानसोपचारैः सम्पूज्य दण्डवन्नत्वा गुरूक्तविधिना   
प्रातःकृत्यमजपाजपं च विधाय स्वकार्यानुष्ठानाय भूमिं प्रार्थ्य   
श्वासानुसारेण तस्यां पादावुपन्यस्य गृहाद्बहिर्निःसृत्य नैर्-  
vidhāya nadyādau gatvā vaidikaṃ nirvartya tāntrikamārabheta | tatrādau   
mūlayuktatattvatrayeṇācamya hrīṃsvāhā ityanena vācamya mūlaṃ smaran   
malāpakarṣaṇasnānaṃ vidhāya punarācamya adyetyādimāsādyutkīrtanaṃ vidhāya   
śrīkuladevatāprītaye tāntrikavidhinā snānamahaṃ kariṣye iti saṃkalpya jale   
trikoṇacakraṃ vibhāvya sūryamaṇḍalāt gaṅge ca yamune caiva   
ityādināṅkuśamudrayā tīrthamāvāhya puraḥkalpitatīrthe saṃyojyācamya   
svātmānaṃ prokṣya mūlena mṛdā snapanaṃ vidhāya mūlaṃ paṭhannāvāhitāṃ   
svadevatāṃ trirabhiṣicya śravaṇādisaptacchidrāṇi nirudhya trirnimajjyonmajjediti   
snānavidhiḥ ||  
  
atha saṃdhyā | tatra pūrvavadācamya svamūlaprāṇāyāmarṣyādikaraṣaḍaṅgaṃ   
vidhāya pūrvavattīrthamāvāhya vāmahaste tajjalaṃ nidhāya dakṣahastenācchādya   
yaṃraṃvaṃlaṃhaṃ iti pāñcabhautikamantraiḥ saptavāramabhimantrya   
mūlavidyayā trirabhimantrya tajjalabindubhirvāmāṅguṣṭhānāmikābhyāṃ   
mūlavidyayā svaśirastriḥ prokṣyāvaśiṣṭajalaṃ vāmahaste nidhāya   
trirabhimantrya mūlamuccaraṃstattvamudrayā mūrdhni saptadhā mūlena ca   
tridhābhyukṣya śeṣaṃ jalaṃ dakṣahaste samādāya tejorūpaṃ dhyātvā iḍayā   
dehāntaḥpāpaṃ prakṣālya kṛṣṇavarṇaṃ tajjalaṃ pāparūpaṃ piṅgalayā viricya   
vāme kalpitavajraśilāyāṃ phaḍiti niḥkṣipet | tato'rghyaṃ vidhāya   
oṃhrāṃhrīṃsaḥ śrīmārtaṇḍabhairavāya prakāśaśaktisahitāya idamarghyaṃ   
parikalpayāmi svāhā iti trirarghyaṃ kulasūryāya dattvā hṛtpadmāt sūryamaṇḍale   
mūladevīṃ nītvā tatra vidhivad dhyātvā aiṃ vāgīśvaryai vidmahe klīṃ   
kāmeśvaryai dhīmahi sauḥ tannaḥ śaktiḥ pracodayāt ityanayā mūlagāyatryā   
catasṛṣu saṃdhyāsu sūryamaṇḍale  
  
p. 488)  
  
mūladevyai arghyaṃ dattvā yathāśakti japet | tataścatasṛṣu saṃdhyāsu kramaśo   
mūlādhāra hṛtkamala bhrūmadhya brahmarandhrebhyo devītejaḥ samākṛṣya   
iḍayā virecya kalpitavahnisūryacandratārāmaṇḍaleṣu nikṣipya tatra   
bālayauvanaprauḍhacidrūpāṃ devīṃ dhyātvā tataḥ aiṃ tripurādevyai vidmahe   
vāgīśvaryai dhīmahi tanno muktiḥ pracodayāt iti prātaḥ | klīṃ tripurādevyai   
vidmahe kāmeśvaryai dhīmahi tannaḥ klinnā pracodayāt iti madhyāhne | sauḥ   
tripurādevyai vidmahe śaktīśvaryai dhīmahi tanno'mṛte pracodayāt iti sāyaṃ |   
aiṃ vāgīśvaryai vidmahe klīṃ kāmeśvaryai dhīmahi sauḥ tannaḥ śaktiḥ   
pracodayāt iti ardharātre | iti svasvagāyatryārghyaṃ dattvā yathāśakti   
svasvagāyatrīṃ ca japtvā punarmūlagāyatrīṃ ca japtvā svasvabījākṣaraṃ sarvaṃ   
mūlaṃ ca japtvā prāṇāyāmādinā japaṃ samarpya maṇḍalebhyo devītejaḥ   
svasthāne devīṃ ca hṛdyānīya dhyāyediti saṃdhyāvidhiḥ ||  
  
tatastarpaṇam | tatra pūrvavadācamya prāṇāyāmādi kṛtvā tīrthamāvāhya   
mūlena jalaṃ saptadhāmṛtamudrayāmṛtīkṛtya tatra jale yantraṃ dhyātvā tatra   
devīṃ hṛdayāt saparivārāmānīya ṣaḍaṅgayogena sakalīkṛtya kuṇḍalinyāḥ   
prayogeṇāmṛtenābhiṣicya vidhivat prapūjya aiśānyāṃ 4/   
śrīkaulānandanāthabhairavastṛpyatām iti triḥ saṃtarpya vahnau 4/ paramaguruṃ   
nair-ṛtyāṃ 4/ paramācāryaṃ vāyavye 4/ parameṣṭhiguruṃ triḥ sakṛdvā   
saṃtarpya divyaughasiddhaughamānavaughānapi gurūn saṃtarpya jale yantraṃ   
vibhāvya mūlaṃ kāmeśvarasahitā bālātripurā vāgīśvarī tṛpyatāmiti triḥ   
saṃtarpya parivārānapi saṃtarpya prāṇāyāmādi vidhāya devīṃ svahṛdi visṛjet   
tīrthaṃ ca svasthāne visṛjediti tarpaṇam ||  
  
tato yāgagehamāgatya jalādinā dvāradevatāḥ pūjayet | oṃdhātre namaḥ oṃ   
vidhātre namaḥ dakṣhe | gaṃgaṅgāyai namaḥ yaṃ yamunāyai namaḥ vāme |   
dvāraśriyai namaḥ vāstupuruṣāya namaḥ ūrdhve | dehalyai namaḥ ityadhaḥ   
saṃpūjya svāsanamāstīrya hrīṃ ādhāraśaktikamalāsanāya namaḥ iti saṃpūjya   
vīrādyāsanenopaviśya pṛthvi tvayā dhṛtā lokāḥ ityādinā pṛthivīṃ prārthya   
maṇḍūkāya namaḥ kālāgnirudrāya0 | hrīṃādhāraśaktikamalāsanāya0 |   
hrīṃpīṭhāsanāya0 | ityāsanaṃ saṃpūjya tadupari samupaviśya saṃvidaṃ   
yathāmantraṃ svīkuryāt | tadvidhiryathā-  
  
p. 489)  
  
saṃvide brahmasaṃbhūte brahmaputri sadānaghe | brāhmaṇānāṃ ca tṛptyarthaṃ   
pavitrā bhava sarvadā || oṃ brāhmaṇyai namaḥ svāhā | oṃ siddhamūlyakṣaye   
[k, kh, g: siddhimūlakare] devi hīnabodhaprabodhini |   
rājaprajāvaśaṅkari [g: rājaputra; k, kh: rājapūjā]   
śatrupakṣanisūdini || aiṃ kṣatriyāyai namaḥ svāhā | ajñānendhanadīptāgne   
jñānāgnibrahmarūpiṇi | ānandasyāhutiṃ prītiṃ [k: matvā]   
samyagjñānaṃ prayaccha me || hrīṃ vaiśyāyai namaḥ svāhā | namasyāmi   
namasyāmi yogamārgapradarśini | trailokyavijaye mātaḥ samādhivijayā   
[k, kh, g: phaladā] bhava || klīṃ śūdrāyai namaḥ svāhā |   
ityabhimantrya oṃamṛte amṛtodbhave amṛtavarṣiṇi amṛtamākarṣaya 2   
siddhiṃ dehidehi tripurasundarī padaṃ me vaśamānaya 2 svāhā iti tadupari saptadhā   
mūlaṃ ca japtvā dhenuyonimudrayāmṛtīkṛtya āvāhanādimudrāḥ saṃdarśya   
choṭikābhirdigbandhanaṃ vidhāya saptadhā tridhā vā śrīguruṃ devatāṃ ca   
saṃtarpya aiṃ vadavada vāgvādini mama jihvāgre sthirībhava sarvasattvavaśaṅkari   
svāhā ityanena mukhe juhuyāt | tataḥ ānandamayo bhūtvā |  
apasarpantu te bhūtā ye bhūtā bhuvi saṃsthitāḥ | ye bhūta vighnakartāraste   
naśyantu śivājñayā || pāṣāṇḍakāriṇo ye ca bhūtā bhūmyantarikṣagāḥ | divi   
loke sthitā ye ca te naśyantu śivājñayā || iti   
tarjanīmadhyamābhyāmūrdhvordhvaṃ tālatrayadānena vāmapārṣṇighātatrayeṇa   
divyadṛṣṭyā ca trividhavighnānutsārya choṭikābhirdaśadigbandhanaṃ kṛtvā   
caturdikṣu vahniprākāraṃ saṃcintya prāṇāyāma kuryāt | tatra praṇavaṃ   
ṣoḍaśavāramuccaran dakṣāṅguṣṭhena dakṣanāsāpuṭaṃ nirudhya vāmena   
pavanaṃ pūrayet | tatastameva catuṣṣaṣṭivāramuccaran   
dakṣānāmākaniṣṭhikābhyāṃ vāmaṃ ca puṭaṃ nirudhya dvābhyāṃ pavanaṃ   
kumbhayet | tatastameva dvātriṃśadvāramuccaran vāmaṃ puṭaṃ tathaiva nirudhya   
dakṣeṇa pavanaṃ recayedityekaḥ prāṇāyāmaḥ | eṣa eva viparyayeṇa dvitīyaḥ   
prathamavat tṛtīyaḥ | iti prāṇāyāmatrayeṇa nirastasakalakaluṣaṃ svadehaṃ   
devatārādhanayogyaṃ vibhāvya bhūtaśuddhiṃ kuryāt |  
  
atha mūlādhārāddhaṃsa iti mantreṇa kuṇḍalinīṃ pṛthivyā saha   
svādhiṣṭhānamānīya tatra jale pṛthivīṃ līnāṃ vibhāvya tasmājjalena saha  
  
p. 490)  
  
maṇipūrakaṃ samānīya tatra vahnau jalaṃ līnaṃ vibhāvya tasmādvahninā   
sahānāhataṃ samānīya tatra vāyau vahniṃ līnaṃ vicintya tasmādvāyunā saha   
viśuddhaṃ samānīya tatrasthākāśe vāyuṃ līnaṃ vicintya tasmādākāśena   
sahājñācakraṃ samānīya tatra manasyākāśaṃ līnaṃ vicintya mano nāde līnaṃ   
vibhāvya dhvanau dhvaniṃ samarpya   
sahasradalakamalakarṇikāsthacandramaṇḍalamadhyagatatrikoṇāntargatatejomaya-  
धूम्रवर्णं षोडशवारं जपन् शारीरं पापपुरुषं वामकुक्षिस्थितं   
पापपुरुषं कज्जलप्रभम् । ब्रह्महत्याशिरस्कं च स्वर्णस्तेयभुजद्वयम् ॥   
सुरापानहृदा युक्तं गुरुतल्पकटिद्वयम् ।   
तत्संसर्गिपदद्वन्द्वमङ्गप्रत्यङ्गपातकम् ॥ उपपातकरोमाणं   
रक्तश्मश्रुविलोचनम् । खड्गचर्मधरं क्रुद्धं पापं कुक्षौ विचिन्तयेत् ॥   
इत्थं संशोष्य रमिति वह्निबीजं रक्तवर्णं चतुष्षष्टिवारं जपंस्तमेव   
सन्दह्य वमित्यमृतबीजं शुक्लवर्णं सहस्रारे विचिन्त्य द्वात्रिंशद्वारं   
जपंस्तदुद्भवामृतवृष्ट्या निष्पापं शरीरमुत्पाद्य ललाटस्थ लमिति   
पृथ्वीबीजेन पीतवर्णेन सुदृढीकृत्य ह्रीमिति मूलस्थेन बीजेन सैश्वर्यं   
विधाय सोहमिति मन्त्रेण कुण्डलिनीममृतलोलीभूतां पञ्चभूतानि   
जीवात्मानं च ब्रह्ममार्गेण स्वस्वस्थाने नियोजयेत् । ततो देवीरूपमात्मानं   
विचिन्त्य हृदि हस्तं निधाय प्राणप्रतिष्ठां कुर्यात् ।  
  
ॐआंह्रीङ्क्र्ॐहंसः श्रीबालात्रिपुरायाः प्राणा इह प्राणाः १३। जीव इह   
स्थितः १३। सर्वेन्द्रियाणि इह स्थितानि १३। वाङ्मनश्चक्षुःश्रोत्रघ्राणा   
इहागत्य सुखं चिरं तिष्ठन्तु स्वाहा  इति प्राणप्रतिष्ठां विधाय   
स्वमूलऋष्यादिचिन्तनं विदधीत । यथा-   
  
अस्य श्रीबालात्रिपुरामन्त्रस्य दक्षिणामूर्तिरृषिः पङ्क्तिश्छन्दः   
श्रीबालात्रिपुरा देवता ऐं बीजं सौः शक्तिः क्लीं कीलकं पूजादौ विनियोगः इति   
कृताञ्जलिः स्मृत्वा यथाविधि न्यसेत् । दक्षिणामूर्तिऋषये नमः शिरसि   
पङ्क्तिच्छन्दसे नमो मुखे श्रीबालात्रिपुरादेवतायै नमो हृदि ऐं बीजाय   
नमो गुह्ये सौः शक्तये नमः पादयोः क्लीं कीलकाय नमो नाभौ विनियोगाय   
नमः सर्वाङ्गेषु । ऐं नमो नाभ्यादिपादान्तं क्लीं नमः   
कण्ठादिनाभ्यन्तं सौः नमो मूर्धादिकण्ठान्तम् ॥ ऐं नमो वामपाणितले   
क्लीं नमो दक्षे सौः नमः उभयोः ॥  
  
प्। ४९१)  
  
द्रां क्षोभणबाणाय नमः अङ्गुष्ठयोः द्रीं द्रावणबाणाय नमः   
तर्जन्योः क्लीं आकर्षणबाणाय नमो मध्यमयोः ब्लूं वशीकरणबाणाय   
नमः अनामिकयोः इति बाणन्यासः ॥  
  
सौः कामाय नमः अङ्गुष्ठयोः क्लीं मन्मथाय नमः तर्जन्योः ऐं   
कन्दर्पाय नमो मध्यमयोः ब्लूं मकरध्वजाय नमः अनामिकयोः स्त्रीं   
मेनकेतवे नमः कनिष्ठिकयोः इति कामकरन्यासः ॥  
  
अथ स्वमूलकरन्यासः । ऐं अङ्गुष्ठाभ्यां नमः क्लीं तर्जनीभ्यां सौः   
मध्यमाभ्यां ऐं अनामिकाभ्यां क्लीं कनिष्ठिकाभ्यां सौः   
करतलपृष्ठाभ्यां नमः । एवं हृदयादिन्यासः ।   
ततोऽन्तर्मातृकान्यासं बर्हिर्मातृकान्यासं च कृत्वा   
मातृकाविद्यान्यासं कुर्यात् । यथा ऐं नमः मणिबन्धे क्लीं नमः तले   
सौः अग्रे इति दक्षकरे । एवं वामकरे । ऐं नमः कक्षे क्लीं कुर्परे सौः   
पाणौ इति दक्षे । एवं वामेऽपि । ऐं नमः अधः कक्षे क्लीं जानुनि सौः पादाग्रे   
इति दक्षे । एवं वामे । ऐं नमो लिङ्गे क्लीं हृदि सौः नादान्ते इति विद्यान्यासः   
॥  
  
अथ नवयोनिन्यासः । ऐं नमो दक्षकर्णे क्लीं वामे सौः चिबुके ऐं   
दक्षशङ्खे क्लीं वामे सौः मुखे ऐं दक्षनेत्रे क्लीं वामे सौः नासायां   
ऐं दक्षबाहौ क्लीं वामे सौः कुक्षौ ऐं दक्षजानुनि क्लीं वामे सौः नाभौ   
ऐं दक्षपादे क्लीं वामे सौः गुह्ये ऐं दक्षपार्श्वे क्लीं वामे सौः हृदि   
ऐं दक्षस्तने क्लीं वामे सौः कण्ठे इति नवयोनिन्यासः ॥  
  
अथ रत्यादिन्यासः । मूलाधारे ऐं रत्यै नमः हृदि क्लीं प्रीत्यै० भ्रूमध्ये   
सौः मनोभवायै० । पुनरप्येषु स्थानेष्वेता विन्यसेत् । सौः अमृतेश्यै नमः   
क्लीं योगेश्यै नमः ऐं विश्वयोन्यै नमः । ततः पुनरपि षडङ्गन्यासः   
सम्प्रदायेन । ऐं हृदयाय नमः क्लीं शिरसे० । सौः शिखायै० ऐं   
कवचाय० क्लीं नेत्राभ्यां सौः अस्त्राय फट् इति न्यासैर्देहं सन्नह्य   
मूलाधारे मूलविद्यां विद्युत्कोटिसमप्रभाम् ॥ सूर्यकोटिप्रतीकाशां   
चन्द्रकोटिसुशीतलाम् ॥ बिसतन्तुस्वरूपां तां बिन्दुत्रिवलयां प्रिये ।   
ऊर्ध्वशक्तिनिपातेन सहजेन वरानने ॥ मूलशक्तिदृढत्वेन   
मध्यशक्तिप्रबोधतः । परमानन्दसन्दोहसानन्दं चिन्तयेत् परम् ॥   
इत्यन्तर्यजनं कृत्वा पीठपूजां न्यासेन स्वदेहे कुर्यात् ।  
  
प्। ४९२)  
  
मूलाधारे आधारशक्तये नमः प्रकृत्यै नमः स्वाधिष्ठाने कमठाय०   
मणिपूरे शेषाय० अनाहते पृथिव्यै० तत्रैव सुधाम्बुधये० मणिद्वीपाय०   
चिन्तामणिगृहाय० रत्नवेदिकायै० मणिपीठाय० दिक्षु नानामुनिगणेभ्यो०   
नानादेवेभ्यो० धर्माय नमः दक्षांसे । ज्ञानाय० वामांसे । वैराग्याय०   
बामोरौ । ऐश्वर्याय० दक्षोरौ । अधर्माय० दक्षकुक्षौ । अज्ञानाय०   
दक्षपृष्ठे । अवैराग्याय नमः वामपृष्ठे । अनैश्वर्याय० वामकुक्षौ ।   
शेषाय० । पद्माय० । प्रकृतिमयपत्रेभ्यो० । विकृतिमयकेसरेभ्यो० ।   
पञ्चाशद्वर्णभूषितकर्णिकायै० । सूर्यमण्डलाय० । सोममण्डलाय० ।   
वह्निमण्डलाय० । सं सत्त्वाय० । रं रजसे० । तं तमसे० । आं आत्मने० । अं   
अन्तरात्मने० । पं परमात्मने० । ह्रीं ज्ञानात्मने० । पत्रेषु वामायै० ।   
ज्येष्ठायै० । रौद्र्यै० । अम्बिकायै० । इच्छायै० । ज्ञानायै० । क्रियायै० ।   
कुब्जिकायै० । चित्रायै० । विषघ्निकायै० । दूतर्यै० । आनन्दायै० । मध्ये   
मनोन्मन्यै० । ऐं परायै० । अपरायै० । परापरायै० । ह्सौं   
सदाशिवमहाप्रेतपद्मासनाय नमः । परमशिवपर्यङ्काय नमः इति   
पीठं न्यस्य तत्रैव हृदये श्रीबालां ध्यायेत् ।  
  
मूलादिब्रह्मरन्ध्रान्तं बिसतन्तुतनीयसीम् ।  
भ्रमद्भ्रमरनीलाभ धम्मिल्लामलपुष्पिणीम् ॥ १ ॥  
  
ब्रह्मरन्ध्रस्फुरद्भिन्न मुखरेखाविराजिताम् ।  
मुखरेखालग्नरत्नतिलकां मुकुटोज्ज्वलाम् ॥ २ ॥  
  
विशुद्धमुक्तावज्राढ्य चन्द्ररेखाकिरीटिनीम् ।  
भ्रमद्भ्रमरनीलाभ नयनत्रयराजिताम् ॥ ३ ॥  
  
सूर्यभास्वन्महारत्नकुण्डलालङ्कृतां पराम् ।  
शुक्राकारस्फुरन्मुक्ता हारभूषणभूषिताम् ॥ ४ ॥  
  
ग्रैवेयाङ्गदपत्रालि स्फुरत्कान्तिजितामृताम् ।  
गङ्गातरङ्गकर्पूर शुभ्राम्बरविराजिताम् ॥ ५ ॥  
  
श्रीखण्डबल्ली सदृशबाहुवल्लीविराजिताम् ।  
कङ्कणादिलसद्भूषा मणिबन्धलसत्प्रभाम् ॥ ६ ॥  
  
प्। ४९३)  
  
रक्तोत्पलदलाकार पादपल्लवशोभिताम् ।  
नक्षत्रमात्रासङ्काश मुक्तामञ्जीरमण्डिताम् ॥ ७ ॥  
  
वामेन पाणिनैकेन पुस्तकं चापरेण तु ।  
अभयं च प्रयच्छन्तीं साधकानां वरानने ॥ ८ ॥  
  
अक्षमालां च वरदं दक्षपाणिद्वयेन तु ।  
दधतीं चिन्तयेद् देवीं वश्यसौभाग्यवाक्प्रदाम् ।  
क्षीरकुन्देन्दुधवलां प्रसन्नां संस्मरेत् प्रिये ॥ ९ ॥  
  
इति श्रीबालात्रिपुरां ध्यात्वा मानसोपचारैराराध्य मनसा यथाशक्ति   
जपहोमादिकं च कृत्वा धर्माधर्महविर्दीप्ते स्वात्माग्नौ मनसा स्रुवा ।   
सुषुम्नावर्त्मना नित्यमक्षवृत्तीर्जुहोम्यहं स्वाहा ॥ कामकलां विचिन्त्य   
तदुपरि श्रीबालां यथोक्तां ध्यायन् स्ववामभागे   
षट्कोणान्तर्गतत्रिकोणद्वयबिन्दुबाह्यवृत्तचतुरश्रं कृत्वा स्वदक्षे   
त्रिकोणं वृत्तबिम्बं मण्डलं भूमौ विरच्य तत्राधारशक्तिं सम्पूज्य   
तत्राधारं निःक्षिप्य तदुपर्यस्त्रमन्त्रेण शोधितं हृन्मन्त्रेण पूरितं   
पात्रं शङ्खादिकं वा संस्थाप्य तत्र गङ्गे च यमुने चैव इत्यादिना   
तीर्थमावाह्य गन्धादीन् प्रणवेन निःक्षिप्य वह्निसूर्यसोमकलाभिः सम्पूज्य   
धेनुमुद्रां प्रदर्श्य स्वमन्त्रेण च सम्पूजयेदिति   
विधिविहितसामान्यार्घ्योदकेन स्ववामे कृतमण्डलमभ्युक्ष्य तत्र   
आधारशक्तिभ्यो नमः इत्यादि पीठपूजाक्रमेण सम्पूज्य नमः इत्याधारं   
प्रक्षाल्य मण्डलोपरि संस्थाप्य रं वह्निमण्डलाय दशकलात्मने नमः इति   
प्रपूज्य फडिति कलशं प्रक्षाल्य कारणेन प्रपूर्य रक्तवस्त्रमाल्यादिना   
सम्भूष्य देवीबुद्ध्या संस्थाप्य अं अर्कमण्डलाय द्वादशकलात्मने   
नमः इति कलशे सम्पूज्य ॐ चन्द्रमण्डलाय षोडशकलात्मने नमः इति   
द्रव्ये सम्पूज्य फडिति संरक्ष्य हूमित्यवगुण्ठ्य मूलेन संवीक्ष्य नमः   
इत्यभ्युक्ष्य मूलेन गन्धमाघ्राय कुम्भे पुष्पं दत्त्वा शापमोचनं   
कुर्यात् ।  
  
एकमेव परं ब्रह्म स्थूलसूक्ष्ममयं ध्रुवम् । कचोद्भवां ब्रह्महत्यां   
तेन ते नाशयाम्यहम् ॥ सूर्यमण्डलसम्भूते वरुणालयसम्भवे ।   
अमाबीजमयि देवि शुक्रशापाद्विमुच्यताम् ॥ वेदानां प्रणवो बीजं   
ब्रह्मानन्दमयं यदि । तेन सत्येन देवेशि ब्रह्महत्या व्यपोहतु ॥ पवमानः   
परानन्दः पवमानः परो रसः ।  
  
प्। ४९४)  
  
पवमानं परं ज्ञानं तेन ते पावयाम्यहम् ॥ कृष्णशापविनिर्मुक्ता   
त्वं मुक्ता ब्रह्मशापतः । विमुक्ता रुद्रशापेन पवित्रा भव साम्प्रतम् ॥   
  
इति त्रिः पठित्वा ततः ॐ वांवींवूंवैंवौंवः ब्रह्मशापमोचितायै   
सुरादेव्यै नमः इत्यपि त्रिः । ह्रींश्रीङ्क्राङ्क्रीङ्क्रूङ्क्रैङ्क्रौङ्क्रः   
सुराकृष्णशापं मोचय २ अमृतं स्रावय २ स्वाहा इति त्रिः । हंसः   
शुचिषद्वसुरन्तरिक्षसद्धोता वेदिषदतिथिर्दुरोणसत् ।   
नृषद्वरसदृतसद्व्योमसदब्जा गोत्रा ऋतजा अद्रिजा ऋतं ॥ इत्यपि त्रिः   
पठित्वा आनन्दभैरवं सुरादेवीं च तत्र ध्यात्वा हसरक्षमलवय-ऊं   
आनन्दभैरवाय वौषट् सहक्षमलवरय-ऊं सुरादेव्यै वौषट् इति   
देवदेव्यौ त्रिः सम्पूज्य द्रव्यमध्ये दक्षिणावर्तेन त्रिः पङ्क्त्या अं १६ कं   
१६ थं १६ इति शक्तिचक्रं विलिख्य तन्मध्ये हङ्क्षं च तत्समावेशाद्   
द्रव्यमध्येऽमृतं विचिन्त्य धेनुमुद्रयामृतीकृत्य वमिति सुधाबीजं   
मूलमप्यष्टधा घटं धृत्वा पठित्वा आत्मश्रीचक्रयोर्मध्ये   
त्रिकोणषट्कोणवृत्तचतुरस्रं विलिख्य चतुरश्रे पूर्णगिरिपीठाय नमः   
उड्डीयानपीठाय० कामरूपपीठाय० जालन्धरपीठाय० इति सम्पूज्य षट्कोणे   
षडङ्गं सम्पूज्य त्रिखण्डेन त्रिकोणाग्रदक्षोत्तरं सम्पूज्य मध्ये   
आधारशक्तीः सम्पूज्य त्रिकोणगर्भे यन्त्रिकां संस्थाप्य नमः इति   
सामान्यार्घ्यजलेनाभ्युक्ष्य यं धूम्रार्चिषे नमः । रं ऊष्मायै० । लं   
ज्वलिन्यै० । वं ज्वालिन्यै० । शं विस्फुलिङ्गिन्यै० । षं सुश्रियै० । सं   
स्वरूपायै० । हं कपिलायै० । लं हव्यवाहायै० । क्षं कव्यवाहायै० । मध्ये   
रं वह्निमण्डलाय दशकलात्मने नमः इति सम्पूज्य षट्कोणे षडङ्गं   
सम्पूज्य मध्ये मूलेन देवीं सम्पूज्य पात्रं फडिति प्रक्षाल्य यन्त्रिकोपरि   
संस्थापयेत् । तत्र कम्भं तपिन्यै० नमः । खं वं तापिन्यै० गं फं   
धूम्रायै० । घं पं मरीच्यै० । ङं नं ज्वलिन्यै० । चं धं रुच्यै० । छं   
दं सुषुम्नायै० । जं थं भोगदायै० । झं तं विश्वायै० । ञं णं   
बोधिन्यै० । टं ढं धारिण्यै० । ठं डं क्षमायै नमः । अं   
अर्कमण्डलाय द्वादशकलात्मने नमः इति सम्पूज्य त्रिकोणवृत्तषट्कोणं   
पात्रे विलिख्य समस्तव्यस्तमन्त्रेण सम्पूज्य वरुणबीजं मूलं   
विलोममातृकां च पठन् अमृतेन त्रिकोणं प्रपूर्य जलेन च भागमेकं   
प्रपूर्य तत्र सुगन्धादि निःक्षिप्य अं अमृतायै नमः । आं मानदायै० । इं   
पूषायै० । ईं तुष्ट्यै० । उं पुष्ट्यै० । ऊं रत्यै० ।  
  
प्। ४९५)  
  
ऋं धृत्यै० । ॠं शशिन्यै० । ऌं चण्डिकायै० । ॡं कान्त्यै० । एं   
ज्योत्स्नायै० । ऐं श्रियै० । ॐ प्रीत्यै० । औं अङ्गदायै० । अं पूर्णायै० । अः   
पूर्णामृतायै नमः । ॐ सोममण्डलाय षोडशकलात्मने नमः इति   
सम्पूज्य पूर्ववन्मन्त्रं द्रव्ये विलिख्य त्रिकोणत्रिरेखायां अं आं इत्यादि   
क्षः इत्यन्तं मातृकां त्रिस्त्रिर्विलिख्य मूलखण्डत्रयेण त्रिकोणं सम्पूज्य   
षट्कोणे षडङ्गं च गङ्गेत्यादिना तीर्थमावाह्य आनन्दभैरवभैरव्यौ   
स्वमन्त्रेण सम्पूज्य पूर्वादितः ग्लूं गगनरत्नेभ्यो नमः । स्लूं   
स्वर्गरत्नेभ्यो० । म्लूं मर्त्यरत्नेभ्यो० । प्लूं पातालरत्नेभ्यो० । मध्ये न्लूं   
नागरत्नेभ्यो० । इति सम्पूज्य मांसादि संशोध्य हूमित्यवगुण्ठ्य   
अमृतीकृत्य तालत्रयेण दिशः सम्बद्ध्य तदुपरि सप्तधा मूलं सम्पूज्य   
तत्र देवीमावाह्य तालत्रयेण दिग्बन्धनं विधाय अवगुण्ठ्यामृतीकृत्य   
योनिमुद्रां प्रदर्श्य ह्सौं नमः इति सम्पूज्य शङ्खमुद्रां प्रदर्श्य   
षडङ्गेन सकलीकृत्य मत्स्यमुद्रया पात्रमासाद्य मूलं दशधा जप्त्वा   
पात्रं देवीरूपं विभावयेदिति । ततो देव्याज्ञामादाय घटसमीपे गुरुपात्रं   
ततः शक्तिपात्रं भोगपात्रं स्वपात्रं योगिनीपात्रं वीरपात्रं   
बलिपाद्यार्घ्याचमनीयपात्राणि संस्थाप्य चर्वणयुतकारणेन तत्त्वमुद्रया   
श्रीपात्राद् बिन्दून् समुद्धृत्य आनन्दभैरवं तर्पयामि नमः इति   
तन्मन्त्रेण त्रिः सन्तर्प्य ततः श्रीगुरु   
श्रीमच्छ्रीअमुकानन्दनाथश्रीपादुकां पूजयामि तर्पयामि नमः इति त्रिः   
सन्तर्प्य श्रीपात्रामृतेन मूलदेवीं सायुधां सवाहनां सपरिवारां   
तर्पयामि नमः इति सन्तर्पयेदिति कलशपूजाविधिः ॥  
  
अथ श्रीचक्रोपरि पीठपूजां पूर्ववद्विधाय श्रीबालां ध्यात्वा वायुबीजेन   
वामनासापुटेन देवीं स्वहृदयात् कुसुमाञ्जलावानीय श्रीचक्रे संस्थाप्य   
देवेशि भक्तिसुलभे परिवारसमन्विते । यावत्त्वां पूजयिष्यामि तावद् देवि   
इहावह ॥ इति पठित्वा मूलं श्रीकामेश्वरशिवसहिते बालात्रिपुरे इहागच्छ २ इह   
तिष्ठ २ इह सन्निधेहि २ इह सन्निरुद्धा भव २ मम सर्वोपचारसहितां   
पूजां गृहाण २ इत्यावाहनादिमुद्राः प्रदर्श्य प्राणप्रतिष्ठां श्रीचक्रे   
लेलिहानमुद्रया विधाय दशदिग्बन्धं कृत्वावगुण्ठ्य सकलीकृत्य   
परमीकृत्य धेनुयोनिमुद्रे प्रदर्श्य   
वराभयपुस्तकाक्षमालाज्ञानाङ्कुशपाशचापबाणकपालकमलादि-  
  
p. 496)  
  
śrīpātrāmṛtena sāyudhāṃ savāhanāṃ saparivārāṃ sāvaraṇāṃ   
śrīkāmeśvarabhairavasahitāṃ śrībālātripurāṃ tarpayāmi namaḥ iti triḥ   
santarpya punarapi mūlena śrībālātripurāśrīpādukāṃ tarpayāmi namaḥ iti triḥ   
santarpya mūlamuccārya etatpādyaṃ śrīkāmeśvarasahitaśrībālātripurāyai namaḥ   
pādayoḥ pādyaṃ | evamarghyaṃ svāhā śirasi | ācamanīyaṃ madhuparkaṃ ca   
sudhā mukhe | snānīyaṃ namaḥ sarvāṅge iti susnāpya śuddhadukūlenāṅgaṃ   
proñchya vicitrapaṭavastraṃ   
kuṅkumakastūrīcandanasindūramukuṭakuṇḍalahārādinānālaṅkārān dattvā   
punarācamanīyaṃ dadyāt | tato madhyamānāmāṅguṣṭhaiḥ gandho namaḥ iti   
gandhaṃ aṅguṣṭhatarjanībhyāṃ puṣpāṇi vauṣaṭ iti puṣpaiḥ saṃpūjya   
dhūpapātraṃ phaḍiti saṃpūjya purataḥ sthāpayitvā vāmatarjanyā saṃspṛśan   
śrīpātrāmṛtena dhūpaṃ nivedayāmi iti nivedya jagaddhvanimantramātaḥ svāhā   
iti ghaṇṭāṃ saṃpūjya vāmena pāṇinā tāṃ vādayan   
madhyānāmāṅguṣṭhairdhūpaṃ dhṛtvā gāyatrīṃ mūlamantraṃ ca paṭhan   
vanaspatiraso divyo gandhāḍhyo gandha uttamaḥ | āhvānaṃ sarvadevānāṃ   
dhūpo'yaṃ pratigṛhyatām || iti tridhottolya devīṃ dhūpayet | tato dīpaṃ saṃmukhe   
saṃsthāpya pūrvavat prokṣaṇapūjane kṛtvā vāmamadhyamayā dīpapātraṃ   
spṛśan dīpaṃ nivedayāmi iti nivedya pūrvavad ghaṇṭāṃ vādayan   
madhyānāmāmadhye dīpapātramaṅguṣṭhena dhṛtvā darśayan gāyatrīṃ   
mūlaṃ ca paṭhan suprakāśo mahādīpaḥ sarvatra timirāpahaḥ | sabāhyābhyantaraṃ   
jyotirdīpo'yaṃ pratigṛhyatām || iti dīpayet | tataḥ suvarṇādipātre kuṅkumena   
vasupatraṃ candrarūpaṃ caruṃ kṛtvā madhye dīpamekamaṣṭapatreṣu   
dīpāṣṭakaṃ saṃsthāpya śrīṃsauṃḥ glūṃslūṃmlūṃplūṃnlūṃsauṃḥśrīṃ   
ratneśvaryai namaḥ ityabhyarcya mūlena cābhyarcya sthālakaṃ   
mastakāntamuddhṛtya navavāraṃ mūlaṃ0 samastacakracakreśīyute devi   
navātmike | ārātrikamidaṃ devi gṛhāṇa mama siddhaye || iti cakramudrayā   
nīrājayet |  
  
tato nānānaivedyaṃ suvarṇādipatro niḥkṣipya hūmityavaguṇṭhya   
dhenumudrayāmṛtīkṛtya mūlaṃ saptadhā japtvā vāmāṅguṣṭhena   
naivedyapātraṃ spṛśan mūlānte hemapātragataṃ divyaṃ paramānnaṃ   
susaṃskṛtam | pañcadhā ṣaḍrasopetaṃ gṛhāṇa parameśvari || naivedyaṃ   
nivedayāmīti dakṣānāmāṅguṣṭhābhyāmutsṛjet | tataḥ punarācamanīyaṃ   
dattvā mūlānte karpūrādiyuktatāmbūlaṃ nivedayāmīti pūrvavad dadyāt |  
  
p. 497)  
  
sarveṣāmarghyapātrajalenotsargaḥ kāryaḥ | tatastattvamudrayā devīṃ triḥ santarpya   
pūrvoktāḥ mudrāḥ pradarśya yoniṃ hṛdi kṣobhiṇīṃ mukhe drāviṇīṃ   
bhrūmadhye ākarṣiṇīṃ lalāṭe vaśinīṃ brahmarandhre āhlādinīṃ   
pañcamudrāmayīṃ pradarśya kṛtāñjaliḥ śrībālātripure āvaraṇāni te   
pūjayāmītyājñāṃ gṛhītvāvaraṇapūjāmārabhet |  
  
tatrādau prāgyonimadhyayonyorantarāle gurupātre (treṇa)   
amukānandanāthaśrīpādukāṃ pūjayāmi namastarpayāmi namaḥ | evaṃ   
paramaguruśrīpādukāṃ pū0 | paramācāryaśrī0 | parameṣṭhiguruśrī0 |   
divyaughaguruśrī0 | siddhaughaguruśrī0 | mānavaughaguruśrī0 | punaḥ svaguruśrī0   
| iti pūjayettarpayecca ||  
  
āgneye hṛdayaśrīpā0 | īśāne śiraḥśrīpā0 | nair-ṛte śikhāśrīpā0 |   
vāyavye kavacaśrīpā0 | madhye netraśrīpā0 | dikṣu caturdhā astraśrī0 | iti   
pūjayettarpayecca ||  
  
tatastrikoṇe āgneye aiṃ raṃ ratiśrīpā0 | īśāne klīṃ prīṃ prītiśrīpā0 | agrakoṇe   
sauḥ maṃ manobhavāśrīpā0 | iti pūjayettarpayecca ||  
  
tatrastrikoṇasyaivottare | drāṃ kṣobhaṇabāṇaśrī0 | drīṃ drāvaṇabāṇaśrī0 | klīṃ   
ākarṣaṇabāṇaśrī0 | blūṃ vaśīkaraṇabāṇaśrī0 | tadagre saḥ unmādanabāṇaśrī0   
| iti saṃpūjya santarpya tathaiva taduttare | sauḥ kāmaśrī0 | klīṃ manmathaśrī0 |   
taddakṣe aiṃ kandarpaśrī0 | blūṃ makaradhvajaśrī0 | agre strīṃ mīnaketuśrī0 | iti   
pūjayettarpayecca ||  
  
tato'ṣṭayoniṣu pūrvāditaḥ | anaṅgakusumāśrī0 | anaṅgamekhalāśrī0 |   
anaṅgamadanāśrī0 | anaṅgamadanāturāśrī0 | subhagāśrī0 | bagāśrī0 |   
bhagasarpiṇīśrī0 | bhagamālāśrī0 | iti pūjayettarpayecca ||  
  
tato'ṣṭapatreṣu pūrvāditaḥ | aṃ asitāṅgabhairavaśrī0 | āṃ brāhmīśrī0 | iṃ   
rurubhairavaśrī0 | īṃ māheśvarīśrī0 | uṃ caṇḍabhairavaśrī0 | ūṃ kaumārīśrī0 |   
ṛṃ krodhabhairavaśrī0 | ṝṃ vaiṣṇavīśrī0 | ḷṃ unmattabhairavaśrī0 | ḹṃ   
vārāhīśrī0 | eṃ kapālibhairavaśrī0 | aiṃ māhendrīśrī0 | oṃ bhīṣaṇabhairavaśrī0   
| auṃ cāmuṇḍāśrī0 | aṃ saṃhārabhairavaśrī0 | aḥ nārasiṃhīśrīpā0 | iti   
pūjayettarpayecca ||  
  
tato granthisthāneṣu paścimāditaḥ | kāmarūpapīṭhaśrī0 | malayagiripīṭhaśrī0 |   
kaulagiripīṭhaśrī0 | kulāntakapīṭhaśrī0 | cauhārapīṭhaśrī0 |  
  
p. 498)  
  
jālandharapīṭhaśrī0 | uḍḍīyānaśrī0 | devakūṭaśrī0 | iti pūjayettarpayecca ||  
  
tato vṛttamaṇḍale paścimādita ūrdhvamadhaśca | herukabhairavaśrī0 |   
vetālabhairavaśrī0 | tripurāntakabhairavaśrī0 | agnijihvabhairavaśrī0 |   
kālāntakabhairavaśrī0 | kapālibhairavaśrī0 | ekapādabhairavaśrī0 |   
bhīmarūpabhairavaśrī0 | malayabhairavaśrī0 | hākaṭeśvarabhairavaśrī0 | iti   
pūjayettarpayecca |  
  
tataścaturasre pūrvāditaḥ | indraśrī0 | agniśrī0 | yamaśrī0 | nir-ṛtiśrī0 |   
varuṇaśrī0 | vāyuśrī0 | kuberaśrī0 | īśānaśrī0 | indreśānayormadhye   
brahmaśrī0 | varuṇarākṣasayormadhye viṣṇuśrī0 | iti pūjayettarpayecca |  
  
tatastatsamīpe | vajraśrī0 | śaktiśrī0 | daṇḍaśrī0 | khaḍgaśrī0 | pāśaśrī0 |   
dhvajaśrī0 | gadāśrī0 | triśūlaśrīpādukāṃ pūjayāmi ta0 || tataścaturaśre   
paścime | vāṃ vaṭukāya namo vaṭukaśrī0 | | uttare yāṃ yoginībhyo namo   
yoginīśrī0 | pūrve kṣāṃ kṣetrapālāya namaḥ kṣetrapālaśrī0 | dakṣe gāṃ   
gaṇapataye namo gaṇapatiśrī0 | iti pūjayettarpayecca | tato vāyavye aṣṭavasubhyo   
namaḥ īśāne dvādaśādityebhyo namaḥ āgneye ekādaśarudrebhyo namaḥ nair-  
अक्षमालाश्री० । वरश्री० । तद्वामे पुस्तकश्री० । अभयश्री० इति पूजयेत्तर्पयेच्च ।   
पुनर्बिन्दौ मूलदेवीं पूर्ववत् सम्पूज्य सन्तर्प्य पुष्पाञ्जलित्रयेण सम्पूज्य   
नित्यहोममाचरेत् ।  
  
तद्यथा अग्नौ चक्रं विभाव्य विलिख्य जले वा प्राणाय स्वाहा अपानाय स्वाहा   
व्यानाय स्वाहा उदानाय स्वाहा समानाय स्वाहा इति हुत्व षडङ्गाहुतीः कुर्यात्   
। ततो मूलेन स्वदेव्यै हुत्वा स्वहृदि विसृज्य ईशाने मण्डलं कृत्वा वां   
वटुकाय नमः एह्येहि देवीपुत्रवटुकनाथ कपिलजटाभारभास्वर त्रिनेत्र   
ज्वालामुख सर्वान् विघ्नान् नाशय २ सर्वोपचारसहितं बलिं गृह्ण २ स्वाहा   
॥ आग्नेये । यां योगिनीभ्यो नमः । ऊर्ध्वं ब्रह्माण्डतो वा दिवि गगनतले   
भूतले निष्कले वा पाताले वा तले वा सलिलपवनयोर्यत्र कुत्र स्थिता वा । ऊर्ध्वं   
प्रीठोपपीठादिषु च कृतपदा धूपदीपादिकेन प्रीता देव्यः सदा नः   
शुभबलिविधिना पान्तु वीरेन्द्रवर्य्याः ॥  
  
प्। ४९९)  
  
यां योगिनीभ्यो फट् स्वाहा इति योगिनीबलिः ॥ नैर्-ऋते   
क्षाङ्क्षीङ्क्षूङ्क्षैङ्क्षौङ्क्षः क्षेत्रपाल अलिबलिसहितं बलिं गृह्ण २   
स्वाहा इति क्षेत्रपालबलिः ॥ वायव्ये गाङ्गीङ्गूं गणपतये वरवरद   
सर्वजनं मे वशमानय बलिं गृह्ण २ स्वाहा इति गणपतिबलिः ॥ इत्थं बलिं   
विरचय्य च्छागादिबलिमप्यागमोक्तविधिना दत्त्वा गुरुदेव्यौ ध्यायन्   
यथाशक्ति जपं विधाय पुनरपि प्राणायामर्ष्यादिकराङ्गन्यासानन्तरं   
गुह्यातीति तर्पणेन तेजोरूपं जपफलं देवीवामहस्ते समर्प्य   
कवचसहस्रनामस्तवपाठं पठित्वा साष्टाङ्गं प्रणिपत्य   
प्रदक्षिणीकृत्य सामयिकैः सह पूर्वोक्तरूपेण पात्रवन्दनं विधाय   
नन्दन्तु साधकाः सर्वे विनश्यन्तु विदूषकाः । अवस्था शाम्भवी मेऽस्तु   
प्रसन्नोऽस्तु गुरुः सदा ॥ इत्यादि पूर्वोक्तं शान्तिस्तोत्रं पठित्वा ईशाने   
निर्माल्यवासिन्यै नमः इति निर्माल्यं त्यजेत् । ततः इतः पूर्वं   
जाग्रत्स्वप्नसुषुप्त्यवस्थासु मनसा वाचा कर्मणा पद्भ्यामुदरेण शिश्ना   
प्राणदेहधमाधिकारतो यदुक्तं यत्कृतं तत्सर्वं मदीयं   
श्रीबालात्रिपुरार्पणमस्तु । ताम्रादिपात्रेऽर्घ्यं धृत्वा ॐह्रांह्रींसः सूर्य   
एष तेऽर्घः स्वाहा इत्यर्घ्यं सूर्याय दत्त्वा अछिद्रमवधारयेत् । नैवेद्यादि   
बान्धवैः साकं भुक्त्वा स्वात्मानं कामकलारूपं भावयन् सुखं विहरेत्   
॥  
  
श्रीबालात्रिपुरादेव्यास्त्रैलोक्यपतिना कृता ।  
पद्धतिः पूर्णतां प्राप्ता निजभक्तदयालुना ॥  
  
इति श्रीरुद्रयामले तन्त्रे भैरवभैरवीसंवादे श्रीबालात्रिपुरापद्धतिः ॥ २ ॥  
प्। ५००)  
  
अथ  
  
श्रीबालात्रिपुरसुन्दरीकवचम् ।  
  
श्रीभैरवी ।  
  
देवदेव महादेव भक्तानां प्रीतिवर्धन ।  
सूचितं यन्मया (त्वया) देव्याः कवचं कथयस्व मे ॥ १ ॥  
  
श्रीभैरवः ।  
  
शृणु देवि प्रवक्ष्यामि कवचं देवदुर्लभम् ।  
अप्रकाश्यं परं गुह्यं साधकाभीष्टसिद्धिदम् ॥ २ ॥  
  
कवचस्य ऋषिर्देवि दक्षिणामूर्तिरव्ययः ।  
पङ्क्तिश्छन्दः समुद्दिष्टो देवी त्रिपुरसुन्दरी ।  
धर्मार्थकाममोक्षार्थे विनियोगस्तु साधने ॥ ३ ॥  
  
अस्य श्रीबालात्रिपुरसुन्दरीकवचस्य श्रीदक्षिणामूर्तिर्-ऋषिः   
पङ्क्तिश्छन्दः श्रीबालासुन्दरी देवता ऐं बीजं सौः शक्तिः क्लीं कीलकं   
चतुर्वर्गसाधने विनियोगः । दक्षिणामूर्तिऋषये नमः शिरसि   
पङ्क्तिच्छन्दसे नमो मुखे बालासुन्दरीदेवतायै नमो हृदि ऐम्बीजाय नमो   
गुह्ये सौःशक्तये नमो नाभौ क्लीम्बीजाय नमः पादयोः विनियोगाय नमः   
सर्वाङ्गेषु । ऐं अङ्गुष्ठाभ्यां नमः । क्लीं तर्जनीभ्यां नमः । सौः   
मध्यमाभ्यां नमः । ऐं अनामिकाभ्यां नमः । क्लीं कनिष्ठिकाभ्यां० ।   
सौः करतलपृष्ठाभ्यां० । एवं हृदयादिन्यासः । ध्यानम्-  
  
मुक्ताशेखरकुण्डलाङ्गदमणिग्रैवेयहारोर्मिकाविद्योतद्वलयादिकङ्कण#  
माणिक्योदरबन्धकम्बुकवरीमिन्दोः कलां बिभ्रतीं पाशं   
चाङ्कुशपुस्तकाक्षवलय दक्षोर्ध्वबाह्वादितः ॥ ४ ॥  
  
प्। ५०१)  
  
ऐं वाग्भवं पातु शीर्षं क्लीं कामस्तु तथा हृदि ।  
सौःशक्तिबीजं च पातु नाभौ गुह्ये च पादयोः ॥ ५ ॥  
  
ऐङ्क्लींसौः वदने पातु बाला मां सर्वसिद्धये ।  
हसकलह्रीं सौः पातु भैरवी कण्ठदेशतः ॥ ६ ॥  
  
सुन्दरी नाभिदेशेऽव्याच्छीर्षिका सकला सदा ।  
भ्रूनासयोरन्तराले महात्रिपुरसुन्दरी ॥ ७ ॥  
  
ललाटे सुभगा पातु भगा मां कण्ठदेशतः ।  
भगोदेवी तु हृदये उदरे भगसर्पिणी ॥ ८ ॥  
  
भगमाला नाभिदेशे लिङ्गे पातु मनोभवा ।  
गुह्ये पातु महादेवी राजराजेश्वरी शिवा ॥ ९ ॥  
  
चैतन्यरूपिणी पातु पादयोर्जगदम्बिका ।  
नारायणी सर्वरात्रे सर्वकार्ये शुभङ्करी ॥ १० ॥  
  
ब्रह्माणी पातु मां पूर्वे दक्षिणे वैष्णवी तथा ।  
पश्चिमे पातु वाराही उत्तरे तु महेश्वरी ॥ ११ ॥  
  
आग्नेय्यां पातु कौमारी महालक्ष्मीश्च नैर्-ऋते ।  
वायव्यां पातु चामुण्डा इन्द्राणी पातु चेशके ॥ १२ ॥  
  
जले पातु महामाया पृथिव्यां सर्वमङ्गला ।  
आकाशे पातु वरदा सर्वतो भुवनेश्वरी ॥ १३ ॥  
  
इदं तु कवचं नाम देवानामपि दुर्लभम् ।  
पठेत् प्रातः समुत्थाय शुचिः प्रयतमानसः ॥ १४ ॥  
  
नामयो व्याधयस्तस्य न भयं च क्वचिद्भवेत् ।  
नच मारीभयं तस्य पातकानां भयं तथा ॥ १५ ॥  
  
न दारिद्र्यवशं गच्छेत्तिष्ठेन्मृत्युवशे नच ।  
गच्छेच्छिवपुरे देवि सत्यं सत्यं वदाम्यहम् ॥ १६ ॥  
  
इदं कवचमज्ञात्वा श्रीविद्यां यो जपेच्छिवे ।  
  
प्। ५०२)  
  
स नाप्नोति फलं तस्य प्राप्नुयाच्छक्रघातकम् ॥ १७ ॥  
  
इति श्रीरुद्रयामले तन्त्रे भैरवीभैरवसंवादे श्रीबालात्रिपुरसुन्दरीकवचम् ॥ ३   
॥  
अथ  
  
बालासहस्रनामकम् ।  
  
समाध्युपरतं काले कदाचिद्विजने मुदा [ग्: शुभे] ।  
परमानन्दसन्दोहमुदितं [ख्, ग्: मुदिता] प्राह पार्वती ॥ १ ॥  
  
श्रीदेवी ।  
  
श्रीमन्नाथ तवानन्दकारणं ब्रूहि शङ्कर ।  
योगीन्द्रप्राप्यं देवीश [ख्, ग्: देवेश] प्रेमपूर्ण सुधानिधे ।  
कृपया यदि मे शम्भो सुगोप्यमपि कथ्यताम् ॥ २ ॥  
  
श्रीभैरवः ।  
  
निर्भरानन्दसन्दोहः शक्तिभावेन जायते ।  
लावण्यसिन्धुस्तत्रास्ति बालाया रसकन्दरः [क्, ग्: कन्दरा] ॥ ३ ॥  
  
तामेवानुक्षणं देवीं चिन्तयामि ततः शिवाम् ।  
तस्या नामसहस्राणि [घ्: सहस्रं ते] कथयामि तव प्रिये ॥ ४ ॥  
  
सुगोप्यान्यपि रम्भोरु गम्भीरस्नेहंविभ्रमात् ।  
तामेव स्तुवतो देवि ध्यायतोऽनुक्षणं मम ।  
  
प्। ५०३)  
  
सुखसन्दोहसम्भावो ज्ञानानन्दस्य कारणम् ॥ ५ ॥  
  
अस्य श्रीबालात्रिपुरसुन्दरी सहस्रनामस्तोत्रस्य भार्गवऋषिः अनुष्टुप् छन्दः   
श्रीबालात्रिपुरा देवता ऐम्बी० सौःश० क्लीङ्की० समस्तपुरुषार्थे   
समन्वयसामर्थ्ये [ख्: ममाद्वय] पाठे विनियोगः । भार्गवऋषये   
नमः शिरसि । अनुष्टुप्छन्दसे नमो मुखे । श्रीबालादेवतायै नमो हृदि । ऐं   
बीजाय नमो गुह्ये । सौः शक्तये नमः पादयो । क्लीं कीलकाय नमो नाभौ ।   
विनियोगाय नमः सर्वाङ्गेषु । ऐं अङ्गुष्ठाभ्यां नमः । क्लीं   
तर्जनीभ्यां० । सौः मध्यमाभ्यां० । ऐं अनामिकाभ्यां० । क्लीं   
कनिष्ठिकाभ्यां० । सौः करतलपृष्ठाभ्यां० । एवं हृदयादिन्यासः ।   
ध्यानम् ।  
  
रक्ताम्बरां चन्द्रकलावतंसां समुद्यदादित्यनिभां त्रिनेत्राम् ।  
विद्याक्षमालाभयदानहस्तां ध्यायामि बालामरुणाम्बुजस्थाम् ॥  
  
आनन्दसिन्धुरानन्दाङन्दमूर्तिर्विनोदिनी ।  
त्रिपुरासुन्दरी प्रेमपाथोनिधिरनुत्तमा ॥ १ ॥  
  
वामार्थगह्वरा भूतिर्विभूतिः शाङ्करी शिवा ।  
शृङ्गारमूर्तिर्वरदा रसा च शुभगोचरा ॥ २ ॥  
  
परमानन्दलहरी रती रङ्गवती गतिः ।  
रङ्गमालानङ्गकला केली कैवल्यदा कला ॥ ३ ॥  
  
रसकल्पा कल्पलता कुतूहलवती गतिः ।  
विनोददिग्धा सुस्निग्धा मुग्धामूर्तिर्मनोरमा ॥ ४ ॥  
  
बालार्ककोटिकिरणा चन्द्रकोटिसुशीतला ।  
द्रवत्पीयूषदिग्धाङ्गी [क्, ख्: स्रवत्] स्वर्गार्थपरिकल्पिता   
[क्, ख्: र्था] ॥ ५ ॥  
  
कुरङ्गनयना कान्ता सुगतिः सुखसन्ततिः ।  
राजराजेश्वरी राज्ञी महेन्द्रपरिवन्दिता ॥ ६ ॥  
  
प्रपञ्चगतिरीशानी [ग्: ना] प्रपञ्चगतिरुत्तमा ।  
  
प्। ५०४)  
  
दुर्वासा दुःसहाशक्तिः शिञ्जत्कनकनूपुरा ॥ ७ ॥  
  
मेरुमन्दरवक्षोजा [क्: मन्दार] सृणिपाशवरायुधा ।  
शरकोदण्डसंसक्तपाणिद्वयविराजिता [ख्: संयुक्त] ॥ ८ ॥  
  
चन्द्रबिम्बानना चारुमुकुटोत्तंसचन्द्रिका ।  
सिन्दूरतिलका चारुधम्मिल्लामलमालिका ॥ ९ ॥  
  
मन्दारदाममुदिता रत्नमालाविभूषिता ।  
सुवर्णाभरणप्रीता मुक्ताधाममनोरमा ॥ १० ॥  
  
ताम्बूलपूर्णवदना मदनानन्दमानसा ।  
सुखाराध्या तपःसारा कृपापारा विधीश्वरी [ख्: निधी] ॥ ११ ॥  
  
वक्षःस्थललसद्रत्नप्रभा मधुरसोन्मदा [क्: रसमदो] ।  
बिन्दुनादात्मकोच्चाररहिता तुर्यरूपिणी ॥ १२ ॥  
  
कमनीयाकृतिर्धन्या शाङ्करी प्रीतिमञ्जरी ।  
प्रपञ्चा पञ्चमी पूर्णा पूर्णपीठनिवासिनी ॥ १३ ॥  
  
राज्यलक्ष्मीश्च श्रीलक्ष्मीर्महालक्ष्मीः सुराजिका ।  
सन्तोषसीमा सम्पत्तिः शातकौम्भी तथा द्युतिः ॥ १४ ॥  
  
परिपूर्णा जगद्धात्री विधात्री बलवर्धिनी ।  
सार्वभौमनृपश्रीश्च साम्राज्यगतिरम्बिका ॥ १५ ॥  
  
सरोजाक्षी दीर्घदृष्टिः साचीक्षणविचक्षणा ।  
रङ्गस्रवन्ती रसिका (१००) प्रधाना रसरूपिणी ॥ १६ ॥  
  
रससिन्धुः सुगात्री च धूसरी मैथुनोन्मुखा ।  
निरन्तरगुणासक्ता शक्तिर्निधुवनात्मिका ॥ १७ ॥  
  
कामाक्षा कमनीया च कामेशी भगमङ्गला ।  
सुभगा भोगिनी भोग्या भाग्यदा सुभगा भगा ॥ १८ ॥  
  
प्। ५०५)  
  
भगलिङ्गानन्दकला भगमध्यनिवासिनी ।  
भगरूपा भगमयी भगयन्त्रा भगोत्तमा ॥ १९ ॥  
  
योनिमुद्रा कामकला कुलामृतपरायणा ।  
कुलकुण्डालया सूक्ष्मा जीवात्मा [ग्: जीवत्सुलिङ्ग] लिङ्गरूपिणी ॥ २० ॥  
  
मूलक्रिया मूलरूपा मूलाकृतिस्वरूपिणी ।  
सोत्सुका कमलानन्दा चिद्भावाऽऽत्मगतिः शिवा ॥ २१ ॥  
  
श्वेतारुणा बिन्दुरूपा वेदयोनिर्ध्वनिक्षणा [ख्: विचक्षणा] ।  
घण्टाकोटिरवा रावा रविबिम्बोत्थिताऽद्भुता [ग्: द्रुता] ॥ २२ ॥  
  
नादान्तलीना सम्पूर्णा पूर्णस्था बहुरूपिका ।  
भृङ्गारावा वंशगतिर्वादित्रा मुरजध्वनिः ॥ २३ ॥  
  
वर्णमाला सिद्धिकला षट्चक्रक्रमवासिनी ।  
मूलकेलीरता [क्: मुक्तकेशी] स्वाधिष्ठाना तुर्यनिवासिनी ॥ २४ ॥  
  
मणिपूरस्थितिः [ग्: ता] स्निग्धा कूर्मचक्रपरायणा ।  
अनाहतगतिर्दीपशिखा मणिमयाकृतिः [ख्, ग्: नन्दमया द्युतिः] ॥   
२५ ॥  
  
विशुद्धा शब्दसंशुद्धा जीवबोधस्थली रवा ।  
आज्ञाचक्राब्जसंस्था च स्फुरन्ती निपुणा त्रिवृत् [ख्: त्रयी] ॥ २६ ॥  
  
चन्द्रिका चन्द्रकोटिश्रीः सूर्यकोटिप्रभामयी ।  
पद्मरागारुणच्छाया नित्याऽऽह्लादमयी प्रभा ॥ २७ ॥  
  
पानश्रीश्च प्रियामात्या निश्चलाऽमृतनन्दिनी ।  
कान्ताङ्गसङ्गमुदिता सुधामाधुर्यसम्भृता ॥ २८ ॥  
  
महामञ्चस्थिताऽलिप्ता तृप्ता दृप्ता सुसम्भृतिः ।  
स्रवत्पीयूषसंसिक्ता रक्तार्णवविवर्धिनी ॥ २९ ॥  
  
प्। ५०६)  
  
सुरक्ता प्रियसंसिक्ता शश्वत्कुण्डालयाऽभया (२००) ।  
श्रेयःश्रुतिश्च प्रत्येकानवकेशिफलावली ॥ ३० ॥  
  
प्रीता शिवा शिवप्रिया शाङ्करी शाम्भवी विभा ।  
स्वयम्भूः स्वप्रिया स्वीया स्वकीया जनमातृका ॥ ३१ ॥  
  
स्वारामा स्वाश्रया साध्वी सुधाधाराऽधिकाधिका ।  
मङ्गलोज्जयिनी मान्या सर्वमङ्गलसङ्गिनी ॥ ३२ ॥  
  
भद्रा भद्रावली कन्या कलितार्धेन्दुबिम्बभाक् [क्: बिन्दु] ।  
कल्याणलतिका [ख्: ललिता] काम्या कुकर्मा कुमतिर्मनुः ॥ ३३ ॥  
  
कुरङ्गाक्षी क्षीबनेत्रा क्षारा रसमदोन्मदा ।  
वारुणीपानमुदिता मदिरराचिताश्रया [क्: मन्दिरा] ॥ ३४ ॥  
  
कादम्बरीपानरुचिर्विपाशा पाशभीतिनुत् [क्: पाप] ।  
मुदिता मुदितापाङ्गा दरदोलितदीर्घदृक् ॥ ३५ ॥  
  
दैत्यकुलानलशिखा मनोरथसुधाद्युतिः ।  
सुवासिनी पीनगात्री पीनश्रेणिपयोधरा ॥ ३६ ॥  
  
सुचारुकवरी दन्तदीधितिदीप्रमौक्तिका ।  
बिम्बाधरा द्युतिमुखा प्रवालोत्तमदीधितिः ॥ ३७ ॥  
  
तिलप्रसूननासाग्रा हेमकक्कोलभालका ।  
निष्कलङ्केन्दुवदना बालेन्दुमुकुटोज्ज्वला ॥ ३८ ॥  
  
नृत्यत्खञ्जननेत्रश्रीर्विस्फुरत्कर्णशष्कुली ।  
बालचन्द्रातपत्रार्धा मणिसूर्यकिरीटिनी ॥ ३९ ॥  
  
हेममाणिक्यताटङ्का मणिकाञ्चनकुण्डला ।  
सुचारुचिबुका कम्बुकण्ठी मणिमनोरमा [क्, ख्: बलिमनोरमा] ॥   
४० ॥  
  
गङ्गातरङ्गहारोर्मिर्मत्तकोकिलनिःस्वना ।  
  
प्। ५०७)   
  
मृणालविलसद्बाहुः पाशाङ्कुशधनुर्धरा ॥ ४१ ॥  
  
केयूरकटकाच्छन्ना नानारत्नमनोरमा [ख्, ग्: मणि] ।  
ताम्रपङ्कजपाणिश्रीर्नखरत्नप्रभावती ॥ ४२ ॥  
  
अङ्गुलीयमणिश्रेणिचञ्चदङ्गुलिसन्ततिः ।  
मन्दारद्वन्द्वसुकुचा रोमराजीभुजङ्गका ॥ ४३ ॥  
  
गम्भीरनाभिस्त्रिवलीवलया च सुमध्यमा ।  
रणत्काञ्चीगुणोन्नद्धा पट्टांशुकसुनीविका ॥ ४४ ॥  
  
मेरुगुण्डीनितम्बाढ्या [ख्, ग्: गण्डा] गजगण्डोरुयुग्मयुक्   
[ख्: गजशुण्डोरुयुग्मका] ।  
सुजानुमन्दरासक्तलसज्जङ्घाद्वयान्विता ॥ ४५ ॥  
  
गूढगुल्फा मञ्जुशिञ्जन्मणिनूपुरमण्डिता ।  
योगिध्येयपदद्वन्द्वा सुधामाऽमृतसारिणी [ख्: सुन्दरी] ॥ ४६ ॥  
  
लावण्यसिन्धुः सिन्दूरतिलका कुटिलालका ।  
साधुसिद्धा सुबुद्धा [ख्: चायुधा च] च बुधा वृन्दारकोदया ॥ ४७ ॥  
  
बालार्ककिरणश्रेणीशोणा श्रीप्रेमकामधुक् ।  
रसगम्भीरसरसीपद्मिनी (३००) रससारसा ॥ ४८ ॥  
  
प्रसन्नाशन्नवरदा शारदा च सुभाग्यदा ।  
नटराजप्रिया विश्वनाट्या नर्तकनर्तकी ॥ ४९ ॥  
  
विचित्रयन्त्रा चित्तन्त्रा विद्यावल्ली गतिः शुभा ।  
कूटारकूटा कूटस्था पञ्चकूटा च पञ्चमी ॥ ५० ॥  
  
चतुष्कूटा त्रिकूटाद्या षट्कूटा वेदपूजिता ।  
कूटषोडशसम्पन्ना तुरीया परमाकला ॥ ५१ ॥  
  
षोडशी मन्त्रयन्त्राणामीश्वरी मेरुमण्डला ।  
  
प्। ५०८)  
  
षोडशार्णा त्रिवर्णा च बिन्दुनादस्वरूपिणी ॥ ५२ ॥  
  
वर्णातीता वर्णमाता शब्दब्रह्ममहासुखा ।  
चैतन्यवल्ली कूटात्मा कामेशी स्वप्नदृश्यगा ॥ ५३ ॥  
  
स्वप्नावती बोधकरी जागृतिर्जागराश्रया ।  
स्वप्नाश्रया सुषुप्तिश्च तन्द्रामुक्ता [क्: तन्त्रा] च माधवी ॥ ५४ ॥  
  
लोपामुद्रा कामराज्ञी मानवी वित्तपार्चिता ।  
शाकम्भरी नन्दिविद्या भास्वद्विद्योतमालिनी ॥ ५५ ॥  
  
माहेन्द्री स्वर्गसम्पत्तिर्दुर्वासःसेविता श्रुतिः ।  
साधकेन्द्रगतिः साध्वी सुलभा सिद्धिकन्दरा ॥ ५६ ॥  
  
पुरत्रयेशी पुरजिदर्चिता पुरदेवता ।  
पुष्टिर्विघ्नहरी भूतिर्विगुणा पूज्यकामधुक् ॥ ५७ ॥  
  
हिरण्यमाता गणपा गुहमाता [क्: गुरुमाता] नितम्बिनी ।  
सर्वसीमन्तिनी मोक्षा दीक्षा दीक्षितमातृका ॥ ५८ ॥  
  
साधकाम्बा सिद्धमाता साधकेन्द्रा मनोरमा ।  
यौवनोन्मादिनी तुङ्गा सुश्रोणिर्मदमन्थरा ॥ ५९ ॥  
  
पद्मरक्तोत्पलवती रक्तमाल्यानुलेपना ।  
रक्तमालारुचिः शिकाशिखण्डिन्यतिसुन्दरी ॥ ६० ॥  
  
शिखण्डिनृत्तसन्तुष्टा सौरभेयी वसुन्धरा ।  
सुरभी कामदा काम्या कमनीयार्थकामदा [ख्: तु वसुगा] ॥ ६१ ॥  
  
नन्दिनी लक्षणवती वसिष्ठालयदेवता ।  
गोलोकदेवी (४००) लोकश्रीर्गोलोकपरिपालिका ॥ ६२ ॥  
  
हविर्धानी देवमाता [ख्: वेदमाता] वृन्दारकवरानुयुक् [ख्:   
वरान्त] ।  
  
प्। ५०९)  
  
रुद्रपत्नी भद्रमाता सुधाधाराऽम्बुविक्षतिः ॥ ६३ ॥  
  
दषिणा यज्ञसम्मूर्तिः सुबाला धीरनन्दिनी ।  
क्षीरपूर्णार्णवगतिः सुधायोनिः सुलोचना ॥ ६४ ॥  
  
रामानुगा सुसेव्या च सुगन्धालयवासगा [ग्: दासुगा] ।  
सुचारित्रा सुत्रिपुरा सुस्तनी स्तनवत्सला ॥ ६५ ॥  
  
रजस्वला रजोयुक्ता रञ्जिका रङ्गमालिका ।  
रक्तप्रिया सुरक्ता च रतिरङ्गस्वरूपिणी ॥ ६६ ॥  
  
रजःशुक्राम्बिका निष्ठा रतिनिष्ठा रतिस्पृहा ।  
हावभावा कामकेलिसर्वस्वा सुरजीविका ॥ ६७ ॥  
  
स्वयम्भूकुसुमानन्दा स्वयम्भुकुसुमप्रिया ।  
स्वयम्भूप्रीतिसन्तुष्टा स्वयम्भूनिन्दकान्तकृत् ॥ ६८ ॥  
  
स्वयम्भूस्था शक्तिपुटी रतिसर्वस्वपीठिका ।  
अत्यन्तसभिका दूती विदग्धा प्रीतिपूजिता ॥ ६९ ॥  
  
कुल्लिका यन्त्रनिलया योगपीठाधिवासिनी ।  
सुलक्षणा रसरूपा सर्वलक्षणलक्षिता ॥ ७० ॥  
  
नानालङ्कारसुभगा पञ्चबाणसमर्चिता ।  
ऊर्ध्वत्रिकोणनिलया बाला कामेश्वरी तथा ॥ ७१ ॥  
  
गणाध्यक्षा कुलाध्यक्षा लक्ष्मीश्चैव सरस्वती ।  
वसन्तसमयप्रीता प्रीतिः कुचभरानता ॥ ७२ ॥  
  
कलाधरमुखाऽमूर्धा पादवृद्धिः कलावती ।  
पुष्पप्रिया धृतिश्चैव रतिकण्ठी मनोरमा ॥ ७३ ॥  
  
मदनोन्मादिनी [ख्: मानसो] चैव मोहिनी पार्वणीकला ।  
शोषिणी वशिनी राजिन्यत्यन्तसुभगा भगा ॥ ७४ ॥  
  
पूषा वशा च सुमना रतिः प्रीतिर्धृतिस्तथा ॥  
  
प्। ५१०)  
  
ऋद्धिः सौम्या मरीच्यंशुमाला प्रत्यङ्गिरा तथा ॥ ७५ ॥  
  
शशिनी चैव सुच्छाया सम्पूर्णमण्डलोदया ।  
तुष्टा चामृतपूर्णा च भगयन्त्रनिवासिनी ॥ ७६ ॥  
  
लिङ्गयन्त्रालया (५००) शम्भुरूपा संयोगयोगिनी ।  
द्राविणी बीजरूपा च अक्षुब्धा साधकप्रिया ॥ ७७ ॥  
  
राजबीजमयी राज्यसुखदा वाञ्छितप्रदा ।  
रजःसंवीर्यशक्तिश्च शुक्रविच्छिवरूपिणी ॥ ७८ ॥  
  
सर्वसारा सारमया शिवशक्तिमयी प्रभा ।  
संयोगानन्दनिलया संयोगप्रीतिमातृका ॥ ७९ ॥  
  
संयोगकुसुमानन्दा संयोगा योगवर्धिनी ।  
संयोगसुखदावस्था चिदानन्दैकसेविता ॥ ८० ॥  
  
अर्घ्यपूजकसम्पत्तिरर्घ्यद्रव्यस्वऊपिणी ।  
सामरस्या परा प्रीता प्रियसङ्गमरूपिणी ॥ ८१ ॥  
  
ज्ञानदूती ज्ञानगम्या ज्ञानयोनिः शिवालया ।  
चित्कला ज्ञानसकला सकुला सकुलात्मिका ॥ ८२ ॥  
  
कलाचतुष्टया पद्मिन्यतिसूक्ष्मा परात्मिका ।  
हंसकेलिस्थली च्छाया हंसद्वयविकासिनी ॥ ८३ ॥  
  
विरागता मोक्षकला परमात्मकलावती ।  
विद्याकलान्तरात्मस्था चतुष्टयकलावती ॥ ८४ ॥  
  
विद्यासन्तोषणा तृप्तिः परब्रह्मप्रकाशिका ।  
परमात्मपरा वस्तुलीना शक्तिचतुष्टयी ॥ ८५ ॥  
  
शान्तिर्बोधकलावाप्तिः परज्ञानात्मिकाकला ।  
पश्यन्ती परमात्मस्था चान्तरात्मकलाऽकुला ॥ ८६ ॥  
  
मध्यमा वैखरी चात्मकलानन्दा कलावती ।  
तारिणी तरणी तारा शिवलिङ्गालयाऽऽत्मवित् ॥ ८७ ॥  
  
प्। ५११)  
  
परस्परशुभाचारा ब्रह्मानन्दविनोदिनी ।  
रसालसा दूतरासा सार्था सार्थप्रिया ह्युमा ॥ ८८ ॥  
  
जात्यादिरहिता योगियोगिन्यानन्दवर्धिनी ।  
वीरभावप्रदा दिव्या वीरसूर्वीरभावदा ॥ ८९ ॥  
  
पशुत्वाभिवीरगतिर्वीरसङ्गमहोदया ।  
मूर्धाभिषिक्ता राजश्रीः क्षत्रियोत्तममातृका ॥ ९० ॥  
  
शस्त्रास्त्रकुशला शोभा रसस्था युद्धजीविका ।  
विजया योगिनी यात्रा परसैन्यविमर्दिनी ॥ ९१ ॥  
  
पूर्णा (६००) वित्तैषिणी वित्ता वित्तसञ्चयशालिनी ।  
भाण्डागारस्थिता रत्ना रत्नशेर्ण्यधिवासिनी ॥ ९२ ॥  
  
महिषी राजभोग्या च गणिका गणभोगभृत् ।  
करिणी वडवा योग्या मल्लसेना पदातिका ॥ ९३ ॥  
  
सैन्यश्रेणी शौर्यरता पताका ध्वजवासिनी ।  
सुच्छत्रा चाम्बिका चाम्बा प्रजापालनसद्गतिः ॥ ९४ ॥  
  
सुरभिः पूजकाचारा राजकार्यपरायणा ।  
ब्रह्मक्षत्रमयी सोमसूर्यान्तर्यामिनी स्थितिः ॥ ९५ ॥  
  
पौरोहित्यप्रिया साध्वी ब्रह्माणी यज्ञसन्ततिः ।  
सोमपानपरा प्रीता जनाढ्या तपना क्षमा ॥ ९६ ॥  
  
प्रतिग्रहपरा दात्री सृष्ता जातिः सताङ्गतिः ।  
गायत्री वेदलभ्या च दीक्षा सन्ध्यापरायणा ॥ ९७ ॥  
  
रत्नसद्दीधितिर्विश्ववासना विश्वजीविका ।  
कृषिवाणिज्यभूतिश्च वृद्धिर्धी च कुसीदिका ॥ ९८ ॥  
  
कुलाधारा सुप्रसारा मनोन्मनी परायणा ।  
शूद्रा विप्रगतिः कर्मकरी कौतुकपूजिका ॥ ९९ ॥  
  
नानाविचारचतुरा बाला प्रौढा कलामयी ।  
  
प्। ५१२)  
  
सुकर्णधारा नौः पारा सर्वाशा दुर्गमोचनी ॥ १०० ॥  
  
दुर्गा विन्ध्यवनस्था च कन्दर्पनयपूरणी ।  
भूभारशमनी कृष्णा रक्षाराध्या रसोल्लसा ॥ १०१ ॥  
  
त्रिविधोत्पातशमनी समग्रसुखशेवधिः ।  
पञ्चावयववाक्यश्रीः प्रपञ्चोद्यानचन्द्रिका ॥ १०२ ॥  
  
सिद्धसन्दोहसुखिता योगिनीवृन्दवन्दिता ।  
नित्याषोडशरूपा च कामेशी भगमालिनी ॥ १०३ ॥  
  
नित्यक्लिन्ना च भीरुण्डा वह्निमण्डलवासिनी ।  
महाविद्येश्वरीनित्या शिवदूतीतिविश्रुता ॥ १०४ ॥  
  
त्वरिता प्रथिता ख्याता विख्याता कुलसुन्दरी ।  
नित्या नीलपताका च विजया सर्वमङ्गला ॥ १०५ ॥  
  
ज्वालामाल (७००) विचित्रा च महात्रिपुरसुन्दरी ।  
गुरुवृन्दा परगुरुः प्रकाशानन्दनाथिनी ॥ १०६ ॥  
  
शिवानन्दानाथरूपा शक्त्यानन्दस्वरूपिणी ।  
देव्यानन्दानाथमयी कौलेशानन्दनाथिनी ॥ १०७ ॥  
  
दिव्यौघगुरुरूपा च समयानन्दनाथिनी ।  
शुक्लदेव्यानन्दनाथा कुलेशानन्दनाथिनी ॥ १०८ ॥  
  
क्लिन्नाङ्गानन्दरूपा च समयानन्दनाथिनी ।  
वेदानन्दनाथमयी सहजानन्दनाथिनी ॥ १०९ ॥  
  
सिद्धौघगुरुरूपा च अपरागुरुरूपिणी ।  
गगनानन्दनाथा च विश्वानन्दस्वनाथिनी ॥ ११० ॥  
  
विमलानन्दनाथा च मदनानन्दनाथिनी ।  
भुवनाद्या च लीलाद्या नन्दनानन्दनाथिनी ॥ १११ ॥  
  
स्वात्मानन्दानन्दरूपा प्रियाद्यानन्दनाथिनी ।  
मानवौघगुरुश्रेष्ठा परमेष्ठिगुरुप्रभा ॥ ११२ ॥  
  
प्। ५१३)  
  
परगुह्या गुरुशक्तिः स्वगुरुकीर्तनप्रिया ।  
त्रैलोक्यमोहनख्याता सर्वाशापरिपूरका ॥ ११३ ॥  
  
सर्वसङ्क्षोभिणी पूर्वाम्नायप्रथितवैभवा ।  
शिवाशक्तिः शिवशक्तिः शिवचक्रत्रयालया ॥ ११४ ॥  
  
सर्वसौभाग्यदाख्या च सर्वार्थसाधिकाह्वया ।  
सर्वरक्षाकराख्या च दक्षिणाम्नायदेवता ॥ ११५ ॥  
  
मध्यार्कचक्रनिलया पश्चिमाम्नायदेवता ।  
नवचक्रकृतावासा कौवेराम्नायदेवता ॥ ११६ ॥  
  
कुबेरपूज्या कुलजा कुलाम्नायप्रवर्तिनी ।  
बिन्दुचक्रकृतावासा मध्यसिंहासनेश्वरी ॥ ११७ ॥  
  
श्रीविद्या च महालक्ष्मीः लक्ष्मीः शक्तित्रयात्मिका ।  
सर्वसाम्राज्यलक्ष्मीश्च पञ्चलक्ष्मीतिविश्रुता ॥ ११८ ॥  
  
श्रीविद्या च परज्योतिः परनिष्कलशाम्भवी ।  
मातृका पञ्चकोशी च श्रीविद्या त्वरिता तथा ॥ ११९ ॥  
  
पारिजातेश्वरी चैव त्रिकूटा पञ्चबाणगा ।  
पञ्चकल्पलता पञ्चविद्या चामृतपीठिका ॥ १२० ॥  
  
सुधासू रमणेशाना चान्नपूर्णा च कामधुक् ।  
श्रीविद्या सिद्धलक्ष्मीश्च मातङ्गी भुवनेश्वरी ॥ १२१ ॥  
  
वाराही पञ्चरत्नानामीश्वरी मातृवर्णगा ।  
पराज्योतिः कोशरूपा ऐन्दवी कलया युता ॥ १२२ ॥  
  
परितः स्वामिनी शक्तिदर्शना रविबिन्दुयुक् ।  
ब्रह्मदर्शनरूपा च शिवदर्शनरूपिणी ॥ १२३ ॥  
  
विष्णुदर्शनरूपा च सृष्टिचक्रनिवासिनी ।  
सौरदर्शनरूपा च स्थितिचक्रकृतालया ॥ १२४ ॥  
  
बौधदर्शनरूपा च महात्रिपुरसुन्दरी ।  
  
प्। ५१४)  
  
तत्त्वमुद्रास्वरूपा च प्रसन्ना (८००) ज्ञानमुद्रिका ॥ १२५ ॥  
  
सर्वोपचारसन्तुष्टा हृन्मयी शीर्षदेवता ।  
शिखास्थिता ब्रह्ममयी नेत्रत्रयविलासिनी ॥ १२६ ॥  
  
अस्त्रस्था चतुरस्रा च द्वारका द्वारवासिनी ।  
अणिमा पश्चिमस्था च लघिमोत्तरदेवता ॥ १२७ ॥  
  
पूर्वस्था महिमेशित्वा दक्षिणद्वारदेवता ।  
वशित्वा वायुकोणस्था प्राकाम्येशानदेवता ॥ १२८ ॥  
  
अग्निकोणस्थिता भुक्तिरिच्छा नैर्-ऋतवासिनी ।  
प्राप्तिसिद्धिरवस्था च प्राकाम्यार्धविलासिनी ॥ १२९ ॥  
  
ब्राह्मी माहेश्वरी चैव कौमारी वैष्णवी तथा ।  
वाराह्यैन्द्री च चामुण्डा महालक्ष्मीर्दिशाङ्गतिः ॥ १३० ॥  
  
क्षोभिणी द्राविणीमुद्राऽऽकर्षोन्मादनकारिणी ।  
महाङ्कुशा खेचरी च बीजाख्या योनिमुद्रिका ॥ १३१ ॥  
  
सर्वाशापूरचक्रस्था कार्यसिद्धिकरी तथा ।  
कामाकर्षिणिकाशक्तिर्बुद्ध्याकर्षणरूपिणी ॥ १३२ ॥  
  
अहङ्काराकर्षिणी च शब्दाकर्षणरूपिणी ।  
स्पर्शाकर्षणरूपा च रूपाकर्षणरूपिणी ॥ १३३ ॥  
  
रसाकर्षणरूपा च गन्धाकर्षणरूपिणी ।  
चित्ताकर्षणरूपा च धैर्याकर्षणरूपिणी ॥ १३४ ॥  
  
स्मृत्याकर्षणरूपा च बीजाकर्षणरूपिणी ।  
अमृताकर्षिणी चैव नामाकर्षणरूपिणी ॥ १३५ ॥  
  
शरीराकर्षिणीदेवी आत्माकर्षणरूपिणी ।  
षोडशस्वररूपा च स्रवत्पीयूषमन्दिरा ॥ १३६ ॥  
  
त्रिपुरेशी सिद्धरूपा कलादलनिवासिनी ।  
सर्वसङ्क्षोभचक्रेशी शक्तिर्गुप्ततराभिधा ॥ १३७ ॥  
  
प्। ५१५)  
  
अनङ्गकुसुमाशक्तिरनङ्गकटिमेखला ।  
अनङ्गमदनाऽनङ्गमदनातुररूपिणी ॥ १३८ ॥  
  
अनङ्गरेखा चानङ्गवेगानङ्गाङ्कुशाभिधा ।  
अनङ्गमालिनी शक्तिरष्टवर्गदिगन्विता ॥ १३९ ॥  
  
वसुपत्रकृतावासा श्रीमत्त्रिपुरसुन्दरी ।  
सर्वसाम्राज्यसुखदा सर्वसौभाग्यदेश्वरी ॥ १४० ॥  
  
सम्प्रदायेश्वरी सर्वसङ्क्षोभणकरी तथा ।  
सर्वविद्राविणी सर्वाकर्षणोपप्रकारिणी ॥ १४१ ॥  
  
सर्वाह्लादनशक्तिश्च सर्वजृम्भणकारिणी ।  
सर्वस्तम्भनशक्तिश्च सर्वसम्मोहिनी तथा ॥ १४२ ॥  
  
सर्ववश्यकरीशक्तिः सर्वसर्वानुरञ्जिनी ।  
सर्वोन्मादनशक्तिश्च सर्वार्थसाधकारिणी ॥ १४३ ॥  
  
सर्वसम्पत्तिदाशक्तिः सर्वमन्त्रमयी तथा ।  
सर्वद्वन्द्वक्षयकरी (९००) सिद्धिस्त्रिपुरवासिनी ॥ १४४ ॥  
  
सर्वार्थसाधकेशी च सर्वकार्यार्थसिद्धिदा ।  
चतुर्दशारचक्रेशी कलायागसमन्विता ॥ १४५ ॥  
  
सर्वसिद्धिप्रदादेवी सर्वसम्पत्प्रदा तथा ।  
सर्वप्रियङ्करीशक्तिः सर्वमङ्गलकारिणी ॥ १४६ ॥  
  
सर्वकामप्रपूर्णा च सर्वदुःखप्रमोचिनी ।  
सर्वमृत्युप्रशमनी सर्वविघ्नविनाशिनी ॥ १४७ ॥  
  
सर्वाङ्गसुन्दरीदेवी सर्वसौभाग्यदायिनी ।  
त्रिपुरेशी सर्वसिद्धिप्रदा च दशकोणगा ॥ १४८ ॥  
  
सर्वरक्षाकरेशी च निगर्भायोगिनी तथा ।  
सर्वज्ञा सर्वशक्तिश्च सर्वैश्वर्यप्रदा तथा ॥ १४९ ॥  
  
सर्वज्ञानमयीदेवी सर्वव्याधिविनाशिनी ।  
  
प्। ५१६)  
  
सर्वाधारस्वरूपा च सर्वपापहरा तथा ॥ १५० ॥  
  
सर्वानन्दमयीदेवी सर्वरक्षास्वरूपिणी ।  
महिमाशक्तिदेवी च देवीसर्वसमृद्धिदा ॥ १५१ ॥  
  
अन्तर्दशारचक्रेशी देवीत्रिपुरमालिनी ।  
सर्वरोगहरेशी च रहस्यायोगिनी तथा ॥ १५२ ॥  
  
वाग्देवी वशिनी चैव देवीकामेश्वरी तथा ।  
मोदिनी विमला चैव अरुणा जयिनी तथा ॥ १५३ ॥  
  
सर्वेश्वरी कौलिनी च ह्यष्टारसर्वसिद्धिदा ।  
सर्वकामप्रदेशी च परापररहस्यवित् ॥ १५४ ॥  
  
त्रिकोणचतुरस्था [ख्: चतुरस्रा] च सर्वैश्वर्याऽऽयुधात्मिका ।  
कामेश्वरी बाणरूपा कामेशी चापरूपिणी ॥ १५५ ॥  
  
कामेशी पाशरूपा च कामेश्यङ्कुशरूपिणी ।  
कामेश्वरीन्द्रशक्तिश्च अग्निचक्रकृतालया ॥ १५६ ॥  
  
कामगिर्यधिदेवी च त्रिकोणस्थाऽग्रकोणगा ।  
दक्षकोणेश्वरी विष्णुशक्तिर्जालन्धराश्रया ॥ १५७ ॥  
  
सूर्यचक्रालया रुद्रशक्तिर्वामाङ्गकोणगा ।  
सोमचक्रब्रह्मशक्तिः पूर्णगिर्यनुरागिणी ॥ १५८ ॥  
  
श्रीमत्त्रिकोणभुवना त्रिपुरात्ममहेश्वरी ।  
सर्वानन्दमयेशी च बिन्दुगतिरहस्यभृत् ॥ १५९ ॥  
  
परब्रह्मस्वरूपा च महात्रिपुरसुन्दरी ।  
सर्वचक्रान्तरस्था [ख्: रहस्याङ्कान्तरस्था] च समस्तचक्रनायिका ॥   
१६० ॥  
  
सर्वचक्रेश्वरी सर्वमन्त्राणामीश्वरी तथा ।  
सर्वविद्येश्वरी चैव सर्ववागीश्वरी तथा ॥ १६१ ॥  
  
सर्वयोगीश्वरी चैव पीठेश्वर्य्यखिलेश्वरी ।  
  
प्। ५१७)  
  
सर्वकामेश्वरी सर्वतत्त्वैश्वर्यागमेश्वरी ॥ १६२ ॥  
  
शक्तिः शक्तिदृगुल्लासा निर्द्वन्द्वा द्वैतगर्भिणी ।  
निष्प्रपञ्चा महामाया सप्रपञ्चा स्ववासिनी ॥ १६३ ॥  
  
सर्वविश्वोत्पत्तिधात्री परमानन्दसुन्दरी (१०००) ।  
इत्येतत्कथितं दिव्यं परमानन्दकारणम् ॥ १६४ ॥  
  
लावण्यसिन्धुलहरीबालायास्तोषमन्दिरम् ।  
सहस्रनाम तन्त्राणां सारमाकृष्य पार्वति ॥ १६५ ॥  
  
अनेन [ख्: एतेन] स्तुवतो नित्यमर्धरात्रे निशामुखे ।  
प्रातःकाले च पूजायां सर्वकालमतः प्रिये ॥ १६६ ॥  
  
सर्वसाम्राज्यसुखदा बाला च परितुष्यति ।  
रत्नानि विविधान्यस्य वित्तानि प्रचुराणि च ॥ १६७ ॥  
  
मनोरथपथस्थानि ददाति परमेश्वरी ।  
पुत्राः पौत्राश्च वर्धन्ते सन्ततिः सर्वकालिकी ॥ १६८ ॥  
  
शत्रवस्तस्य नश्यन्ति वर्धन्तेऽस्य बलानि च ।  
व्याधयस्तस्य दूरस्थाः सकलान्यौषधानि च ॥ १६९ ॥  
  
मन्दिराणि विचित्राणि राजन्ते तस्य सर्वदा ।  
कृषिः फलवती तस्य भूमिः कामदुघाव्यया ॥ १७० ॥  
  
स्फीतो जनपदस्तस्य राज्यं तस्य निरीतिकम् ।  
मातङ्गाः पक्षिणस्तुङ्गाः सिञ्चन्तो मदवारिभिः ॥ १७१ ॥  
  
द्वारे तस्य विराजन्ते हृष्टा नागतुरङ्गमाः ।  
प्रजास्तस्य विराजन्ते निर्विवादाश्च मन्त्रिणः ॥ १७२ ॥  
  
ज्ञातयस्तस्य तुष्यन्ति शीलं तस्यातिसुन्दरम् ।  
लक्ष्मीस्तस्य वशे नित्यं स्वासना च मनोरमा ॥ १७३ ॥  
  
गद्यपद्यमयी वाणी तस्य गङ्गातरङ्गवत् ।  
  
प्। ५१८)  
  
नानापदपदार्थानां वादचातुर्यसम्भृता ॥ १७४ ॥  
  
समग्ररससम्पत्तिशालिनी लास्यमालिनी ।  
अदृष्टान्यपि शास्त्राणि प्रकाश्यन्ते निरन्तरम् ॥ १७५ ॥  
  
निग्रहः परवाक्यानां सभायां तस्य जायते ।  
स्तुवन्ति वन्दिनस्तं वै राजानो दासवत्तथा ॥ १७६ ॥  
  
शस्त्राण्यस्त्राणि तदङ्गे जनयन्ति रुजां नहि ।  
महिलास्तस्य वशगाः सर्वावस्था भवन्ति वै ॥ १७७ ॥  
  
विषं निर्विषतां याति पानीयममृतं भवेत् ।  
परपक्षस्तम्भनं च प्रतिपक्षस्य जृम्भणम् ॥ १७८ ॥  
  
नवरात्रेण जायेत स तदभ्यासयोगवित् ।  
अहोरात्रं पठेद्यस्तु निस्तन्द्रः शान्तमानसः ॥ १७९ ॥  
  
वशे तस्य प्रजा याति सर्वे लोकाः सुनिश्चितम् ।  
षण्मासाभ्यासयोगेन योगमायाति निश्चितम् ॥ १८० ॥  
  
नित्यं कामकलान्ध्यायन् यः पठेत् स्तोत्रमुत्तमम् ।  
मदनोन्मादकलिताः पुरन्ध्र्यस्तद्वशानुगाः ॥ १८१ ॥  
  
लावण्यमदनाः साक्षाद्वैदग्ध्यमुदितेक्षणाः ।  
प्रेमपूर्णामपि वशे ह्युर्वशीं स हि विन्दति ॥ १८२ ॥  
  
भूर्जपत्रे रोचनया कुङ्कुमेन शुभे दिने ।  
लाक्षारसद्रवेणापि यावकैर्वा विशेषतः ॥ १८३ ॥  
  
धातुरागेण वा देवि लिखितं यन्त्रमञ्चितम् ।  
सुवर्णरौप्यगर्भस्थं सुसम्पूतं सुसाधितम् ॥ १८४ ॥  
  
बालाबुद्ध्या पूजितं च प्रतिष्ठितसमीरणम् ।  
धारयेन्मस्तके कण्ठे बाहुमूले तथा हृदि ॥ १८५ ॥  
  
नाभौ वापि धृतं धन्यं जयदं सर्वकामदम् ।  
रक्षणं नापरं किञ्चिद्विद्यते भुवनत्रये ॥ १८६ ॥  
  
प्। ५१९)  
  
ग्रहरोगादिभयहृत् सुखकृत्यविवर्धनम् ।  
बलवीर्यकरं क्रूरभूतशत्रुविनाशनम् ॥ १८७ ॥  
  
पुत्रपौत्रान् गुणगणैर्वर्धनं धनधान्यकृत् ।  
धरण्यां सा पुरी धन्या यत्रायं साधकोत्तमः ॥ १८८ ॥  
  
यद्गृहे लिखितं तिष्ठेत् स्तोत्रमेतद्वरानने ।  
तत्र चाहं शिवे नित्यं हरिश्च कमला तथा ॥ १८९ ॥  
  
वसामः सर्वतीर्थानामुत्पत्तिस्तत्र जायते ।  
यो वापि पाठयेद् भक्त्या पठेद्वै साधकोत्तमः ॥ १९० ॥  
  
ज्ञानानन्दकलायोगादैक्यवृत्तिं स विन्दति ।  
स्तोत्रेणानेन देवेशि तव पूजाफलं लभेत् ॥ १९१ ॥  
  
षोढान्यासतनुर्भूत्वा पठितव्यं प्रयत्नतः ।  
उत्तमा सर्वतन्त्राणां बालायाः पूजनसृतिः ॥ १९२ ॥  
  
तत्रोत्तमा षोडशार्णा तत्रेदं स्तोत्रमुत्तमम् ।  
नाशिष्याय प्रदातव्यमशुद्धाय शठाय च ॥ १९३ ॥  
  
अलसायाप्रयत्नायाशिवाभक्ताय सुन्दरि ।  
भक्तिहीनाय मलिने गुरुनिन्दापराय च ॥ १९४ ॥  
  
विष्णुभक्तिविहीनाय विकल्पावृतबुद्धये ।  
देयं भक्तवरे मुक्तेः कारणं भक्तिवर्धनम् ॥ १९५ ॥  
  
लतायोगे पठेद्यस्तु स्तोत्रमेतद्वरानने ।  
सैव कल्पलता तस्य वाञ्छाफलकरी तथा ॥ १९६ ॥  
  
पुष्पिताया लतायोगे कुरङ्गमुखि साधकः ।  
अक्षुब्धः सन् पठेद्यस्तु शतयज्ञस्य पुण्यभाक् ॥ १९७ ॥  
  
ब्रह्मादयोऽपि देवेशि प्रार्थयन्ति पदद्वयम् ।  
स्वयं शिवः स विज्ञेयो यो बालाभावलम्पटः ॥ १९८ ॥  
  
ब्रह्मानन्दमयी ज्योत्स्ना सदाशिवविधृदिता ।  
  
प्। ५२०)  
  
आनन्दो योऽपि यं वेदा वदन्त्यस्या वशे स्थिताः ॥ १९९ ॥  
  
आह्लादनं बालाध्यानाद्बालाया नामकीर्तनात् ।  
सदानन्दाभ्यासयोगात् सदानन्दः प्रजायते ॥ २०० ॥  
  
इति श्रीरुद्रयामले तन्त्रे भैरवभैरवीसंवादे   
श्रीबालात्रिपुरसुन्दरीसहस्रनामकम् ॥ ४ ॥  
अथ  
  
श्रीबालास्तोत्रम् ।  
  
श्रीभैरवः   
  
अधुना देवि बालायाः स्तोत्रं वक्ष्यामि पार्वति ।  
पञ्चमाङ्गं रहस्यं मे श्रुत्वा गोप्यं प्रयत्नतः ॥ १ ॥  
  
अस्य श्रीबालात्रिपुरसुन्दरी स्तोत्रमन्त्रस्य दक्षिणामूर्ति ऋषिः पङ्क्तिश्छन्दः   
श्रीबालात्रिपुरसुन्दरी देवता ऐं बीजं सौःशक्तिः क्लीं कीलकं श्रीबालाप्रीतये   
पाठे विनियोगः ॥ दक्षिणामूर्तिऋषये नमः शिरसि पङ्क्तिश्छन्दसे नमो   
मुखे श्रीबालादेवतायै नमो हृदि ऐम्बीजाय नमो नाभौ सौःशक्तये नमो   
गुह्ये क्लीङ्कीलकाय नमः पादयोः पाठे विनियोगाय नमः सर्वाङ्गेषु ॥   
ऐंहृदयाय० क्लींशिरसे० सौःशिखायै० ऐङ्कवचाय० क्लीन्नेत्राभ्यां०   
सौःअस्त्रायफट् । ऐंअङ्गुष्ठाभ्यां० क्लीन्तर्जनीभ्यां०   
सौःमध्यमाभ्यां० ऐंअनामिकाभ्यां० क्लीङ्कनिष्ठिकाभ्यां०   
सौःकरतलपृष्ठाभ्यां नमः ॥ ध्यानम्-  
  
प्। ५२१)  
  
अरुणकिरणजालै रञ्जिताशावकाशा विधृतजपवटीका पुस्तकाभीतिहस्ता ।  
इतरकरवराढ्या फुल्लकह्लारसंस्था निवसतु हृदि बाला नित्यकल्याणरूपा ॥   
२ ॥  
  
वाणीं जपेद् यस्त्रिपुरे भवान्या बीजं निशीथे जडभावलीनः ।  
भवेत् स गीर्बाणगुरोर्गरीयान् गिरीशपत्नि प्रभुतादि [क्:   
पत्नीप्रभयार्दितस्य] तस्य ॥ ३ ॥  
  
कामेश्वरि त्र्यक्षरीकामराजं जपेद् दिनान्ते [ख्: रतान्ते] तव   
मन्त्रराजम् ।  
रम्भापि जृम्भारिसभां विहाय भूमौ भजेत् तं कुलदीक्षितं च ॥ ४ ॥  
  
तार्तीयकं बीजमिदं जपेद् यस्त्रैलोक्यमातस्त्रिपुरे पुरस्तात् ।  
विधाय लीलां भुवने तथान्ते निरामयं ब्रह्मपदं प्रयाति ॥ ५ ॥  
  
धरासद्यत्रिवृत्ताष्ट पत्रषट्कोणनागरे   
बिन्दुपीठेऽर्चयेद्बालां योऽसौ प्रान्ते शिवो भवेत् ॥ ६ ॥  
  
इति मन्त्रमयं स्तवं पठेद् यस्त्रिपुराया निशि वा निशावसाने ।  
स भवेद् भुवि सार्वभौममौलिस्त्रिदिवे शक्रसमानशौर्यलक्ष्मीः ॥ ७ ॥  
  
इतीदं देवि बालायास्तोत्रं मन्त्रमयं परम् ।  
  
प्। ५२२)  
  
अदातव्यमभक्तेभ्यो गोपनीयं स्वयोनिवत् ॥ ८ ॥  
  
इति श्रीरुद्रयामले तन्त्रे भैरवभैरवीसंवादे श्रीबालात्रिपुरसुन्दरीस्तोत्रम् ॥ ५   
॥  
  
समाप्तं श्रीबालापञ्चाङ्गम् ॥  
अथ  
  
उद्धारकोशः ।  
  
एकदा स्फाटिकोर्वीभृत्सानौ वनसमाकुले ।  
संस्थितौ पार्वतीशम्भू लोकरक्षणतत्परौ ॥ १ ॥  
  
पार्वती परमेशानं प्रोवाच परमं [ग्: वचनं] हितम् ।  
देवदेव सुरश्रेष्ठ दयात्रैगुण्यमानस ॥ २ ॥  
  
देवी भगवती देव महात्रिपुरसुन्दरी ।  
अस्मिंश्चराचरे व्यक्ते क्रूरे केन प्रकाशिता ॥ ३ ॥  
  
श्री-ईश्वरः ।  
  
शृणु देवि प्रवक्ष्यामि गोप्यं तव कुतूहलात् ।  
रेवातटे महापुण्ये श्रीगर्भा नाम सत्पुरी ॥ ४ ॥  
  
अस्ति त्रैलोक्यविख्याता सर्वभूतलशेखरा ।  
तस्यां बभूव विप्रेन्द्रदेवगन्धर्वसेवितम् ॥ ५ ॥  
  
प्। ५२३)   
  
पुण्यं तपोवनपदं नानावृक्षसमाकुलम् [ग्: देववृक्ष] ।  
तस्मिंस्तपोवने पुण्ये सेवितेऽपि सुरेश्वरैः ॥ ६ ॥  
  
ऋषिस्तु [ख्: ऋषिः स्याद्] दक्षिणामूर्तिस्तदाराधनतत्परः ।  
नानाशास्त्राब्धिपोतोऽपि सर्वागमनिधिरभूत् ॥ ७ ॥  
  
एकदा स्नातुमायातो रेवां पुण्यजलान्विताम् [ख्: जना] ।  
प्राक्पुण्यकर्मणा तस्मै तुष्टा त्रिपुरसुन्दरी ॥ ८ ॥  
  
जलमध्ये स्थिता गोप्त्री महात्रिपुरसुन्दरी ।  
मूलं च [ग्: स्वशूलं] शिक्षितो देव्याः शुद्धममृतरूपणम् ॥ ९ ॥  
  
सत्त्वरं फलदं गोप्यं स मुनीन्द्रशिरोमणिः ।  
तदा प्रभृति तन्मन्त्रं ध्यायन् स्तोत्रं जपन् हृदि ॥ १० ॥  
  
तत्प्रभावान्महादेवि ग्रन्थं कर्तुमियेष सः ।  
तदनुग्रहमात्रेण स मुनीश्वरपूजितः ॥ ११ ॥  
  
ग्रन्थमुद्धारकोशाख्यं चकार मन्त्रसागरम् ।  
अन्यान् नानाविधान् ग्रन्थान् प्रेक्ष्य त्रैलोक्यपूजिते ॥ १२ ॥  
  
तदा प्रभृति देवेशि प्रसिद्धं भूमिमण्डले ।  
ग्रन्थमुद्धारकोशाख्यं सर्वागमविनिश्चितम् ॥ १३ ॥  
  
श्रीदेव्युवाच ।  
  
देवदेव जगन्नाथ भक्तानुग्रहकारक ।  
श्रोतुमुद्धारकोशाख्यं नानागमविनिश्चितम् ॥ १४ ॥  
  
इच्छामि परया प्रीत्या वक्तुमर्हसि धूर्जटे ।  
  
श्री-ईश्वरः ।  
  
शृणु देवि प्रवक्ष्यामि ह्युद्धारं त्रिपुरादितः ।  
देवीनां दशविद्यानां मन्त्रोद्धारमनुत्तमम् ॥ १५ ॥  
  
ग्रन्थमुद्धारकोशाख्यं सर्वागमविनिश्चितम् ।  
  
प्। ५२४)  
  
सर्वग्रन्थाद्यपूज्यं च तच्छृणुष्व ब्रवीम्यहम् ॥ १६ ॥  
  
तदनुग्रहमात्रेण सर्वानुद्धारसञ्चयान् ।  
अब्रवीद् दक्षिणामूर्तिः शिष्यमक्षोभ्यनामकम् [ख्: छात्रं] ॥ १७ ॥  
  
शृणु छात्र महाभाग देवीभक्तिसमन्वित ।  
रहस्यं सर्वलोकानां देवानामपि दुर्लभम् ॥ १८ ॥  
  
देवि तस्मिन्नवसरे शिष्याय प्रियवादिने ।  
मुनीन्द्रो दक्षिणामूर्तिरब्रवीद् ग्रन्थमुत्तमम् ॥ १९ ॥  
  
भाषितं यत्पुरा तेन तत्प्रभावान्महेश्वरि ।  
देवानां देवतानां च तच्छृणुष्व ब्रवीम्यहम् ॥ २० ॥  
  
तत्रादौ त्रिपुरामन्त्रोद्धारः । तदुक्तं वामकेश्वरतन्त्रे-  
  
लक्ष्मीः परा मदनवाग्भवशक्तियुक्ता तारं च भूतिकमला कथितापि विद्या ।  
शक्त्यादिकं तु विपरीततया च प्रोक्तं श्रीषोडशाक्षरविधिः शुभदोऽस्तु   
पूर्णः ॥ १ ॥  
  
इति । उड्डामरे च-   
  
क्षीरोदसम्भवा भूतिः कामं वाग्भवमेव च ।  
शक्तिः प्रणवलज्जे तु लक्ष्मीः शक्त्यादिकं ततः ॥ १ ॥  
  
विपरीततया प्रोक्ता विद्या श्रीषोडशाक्षरी ।  
(त्रिकूटा सकला भद्रे विद्येयं षोडशाक्षरी) ॥ २ ॥  
  
इति । रुद्रयामलेऽपि-   
  
हरिणाक्षी तथा माया कामराजश्च वासना ।  
शरत् त्र्यक्षं तथा क्षामा लक्ष्मीः शक्त्यादिकं तथा [ख्: ततः] ॥ १ ॥  
  
विपरीततया प्रोक्ता विद्या श्रीषोडशाक्षरी ।  
  
तत्र [ख्: तत्राप्यस्मिनुद्धारकोशानि अधिकः पाठः]   
लक्ष्मीबीजनामानि उक्तं च च्छिन्नारहस्ये-   
  
लक्ष्मीः पद्मा हरिणाक्षी सरोरुहनिवासिनी ।  
  
प्। ५२५)  
  
कमला रुक्मिणी चैव नारायणप्रिया प्रिये ।  
लक्ष्मीबीजानि सप्तैव कृत्रिमाण्यपराणि तु ॥ १ ॥  
  
(वान्तं वह्निसमायुक्तं रतिबिन्दुविभूषितम् ।  
लक्ष्मीबीजमिति प्रोक्तं सर्वकामार्थसिद्धिदम् ॥ २ ॥)  
  
अपरं च त्रिपुरातिलके-   
  
इमे द्वे कमला पद्मा हरिकान्ता तथैव च ।  
श्रियो बीजानि पञ्चैवमनृतान्यपराणि तु ॥ १ ॥  
  
श्रीं-इति लक्ष्मीबीजम् । अथ पराबीजनामानि [ख्: ह्रीं] उक्तं   
चागमालङ्कारे-   
  
परा भूतिस्तथा लज्जा मायापि सकला कृशा ।  
समस्तापि तथा क्षामा देवीप्रणववीरकौ ॥ १ ॥  
  
वारणार्णं सुधाबीजं कृत्रिमाण्यपराणि तु ।  
(वामाक्षिवह्निसंयुक्तं बिन्दुनादविभूषितम् ।  
शिवबीजं महेशानि लज्जाबीजमुदाहृतम् ॥ २ ॥  
  
ईशानमुद्धृत्य पुरारिबीजं सबिन्दुकं नादविभूषितं च ।  
सवामकर्णं परितः प्रकल्प्य मायां वदन्तीह मनीषिणस्ताम् ॥ ३ ॥)  
  
ह्रीं इति पराबीजम् । ततो मदनबीजनामानि उक्तं च भैरवतन्त्रे-  
  
कामः पञ्चेषुरेवं च मदनो मन्मथस्तथा ।  
मारः प्रद्युम्नकन्दर्पावनृतान्यपराणि तु ॥ १ ॥  
  
क्लीं इति मदनबीजम् । ततो वाग्भवबीजनामानि उक्तं च त्रिपुरासारसर्वस्वे-  
  
वाग्भवमूर्ध्वबीजं च चारणं चण्डकेश्वरः [ख्: चण्डि; ग्:   
चन्द्रि] ।  
चन्द्रोऽपि चर्मवसनं [ख्: चण्डोऽपि वर्म] वासनापि तथैव च ॥ १ ॥  
  
चार्वङ्ग्यपि च चर्माणमसत्यान्यपराणि तु ।  
  
प्। ५२६)  
  
(द्वादशस्वरवर्णं स्यान्नादबिन्दुविभूषितम् ।  
वाग्भवं बीजमित्युक्तं सर्ववाक्यविशुद्धये ॥ २ ॥)  
  
ऐं इति वाग्भवबीजम् । चार्वङ्गीबीजौ द्वौ ऐं च्छीं च । अथ शक्तिबीजनामानि   
उक्तं च च्छिन्नाशिरोमणौ-   
  
शक्तिः शर्मापि विज्ञेये शरच्छङ्के तथैव च ।  
शक्तिबीजानि चत्वारि कृत्रिमाण्यपराणि तु ॥ १ ॥  
  
सौः [ख्: सः] इति शक्तिबीजम् । शर्मबीजौ द्वौ सौः शां च ।   
ततस्तारबीजनामानि तत्रैव-   
  
प्रणवं च धनुस्तारं त्र्यक्षं तोमापि त्र्यम्बकः ।  
त्रासस्तारक एतानि बीजानि प्रणवस्य च ॥ १ ॥  
  
अपराणि ह्यसत्यानि मया प्रोक्तानि पार्वति ।  
विपरीततया प्रोक्ता विद्या श्रीषोडशाक्षरी ॥ २ ॥  
  
ॐ इति तारबीजम् प्रकाशम् । श्रीं ह्रीं क्लीं ऐं सौः ॐ ह्रीं श्रीं क ए ई ल ह्रीं   
हसकहलह्रीं सकलह्रीं सौः ऐं क्लीं ह्रीं श्रीं । इति श्रीत्रिपुरामन्त्रोद्धारः   
॥ अथ दश विद्याः । उक्तं चागमलहर्याम्-  
  
त्रिपुरा श्रीश्च वाग्देवी तारापि भुवनेश्वरी ।  
मातङ्गी शारिका राज्ञी भीडा ज्वालामुखी तथा ॥ १ ॥  
  
दश विद्याः स्वयं चैता भाषिताः कृत्तिवाससा ।  
एता दशैव षडन्या योजिता षोडशाक्षरी ॥ २ ॥  
  
दशविद्या भद्रकाली तुरी च च्छिन्नमस्तका ।  
दक्षिणाकालिका श्यामा कालरात्र्यपि सुन्दरि ॥ ३ ॥  
  
एतासां मूलमन्त्रेण योजितैकाक्षरेण च ।  
ब्रह्मादिदेवतैः पूज्या विद्या श्रीषोडशाक्षरी ॥ ४ ॥  
  
वामकेश्वरे षोडशाक्षरी विद्या इति ।  
  
प्। ५२७)  
  
ततो लक्ष्मीमन्त्रोद्धारः । उक्तं च रुद्रयामले-   
  
हरिणाक्षी परा त्र्यक्षं लक्ष्मीबीजत्रयं त्विदम् ।  
विपरीततया प्रोक्तं सत्वरं फलदायकम् ॥ १ ॥  
  
क्षामा शङ्कापि नीरं तदन्ते प्रोक्तं शिष्योत्तम ।  
  
तत्र नीरबीजनामानि यदुक्तमुड्डामरे-  
  
आपो वनं तथा नीरं ठद्वयं च पयस्तथा ।  
जलबीजानि प्रोक्तानि ह्यसत्यानि पराणि तु ॥ १ ॥  
  
स्वाहा इति नीरबीजम् । ॐ ह्रीं श्रीं लक्ष्मि महालक्ष्मि सर्वकामप्रदे   
सर्वसौभाग्यदायिनि अभिमतं प्रयच्छ सर्वे सर्वगते सर्वस्वरूपे   
सर्वदुर्जयविमोचिनि ह्रींसौः [ख्: सः] स्वाहा इति मूलम् ।   
शारदायाम्-   
  
वाग्भवं शम्भुवनिता रमा मकरकेतनः ।  
तार्तीयं च जगत्पार्श्वो वह्निबीजसमुज्ज्वलः ॥ १ ॥  
  
उ दीर्घाढ्यो भृगुस्त्यै हृन्मन्त्रोऽयं द्वादशाक्षरः ।  
  
ऐं ह्रीं श्रीं क्लीं सौः जगत्प्रसूत्यै नमः इति ॥ ततः सरस्वतीमन्त्रोद्धारः   
यदुक्तं शारदापटले-  
  
तारं लज्जा वाग्भवं च परा प्रणवमेव च ।  
बीजं पञ्चशिरो ज्ञेयमन्ते प्रोक्तं नम इति ॥ १ ॥  
  
प्रकाशम् ॐ ह्रीं ऐं ह्रीं ॐ वाग्देव्यै नमः (शारदायाम्-  
  
तारं पराऽधरो बिन्दुः शक्तिस्तारं सरस्वती ।  
ङेन्ता नत्यन्तिको मन्त्रः प्रोक्त एकादशाक्षरः ॥ १ ॥  
  
प्रकाशम् ॐ ह्रीं ऐं ह्रीं ॐ सरस्वत्यै नमः ।) नमोबीजनामानि उक्तं   
चागमालङ्कारे-   
  
नमो विश्वं तथा स्तम्भमौश्मकं चाश्मरी तथा ।  
अन्यानि कृत्रिमाण्येव सुरासुरनमस्कृते ॥ १ ॥  
  
इति ॥ ततस्तारामन्त्रोद्धारः । उक्तं च भैरवसर्वस्वे-   
  
तारं व्योषं तथा कान्ता माया वाग्भवमेव च ।  
  
प्। ५२८)  
  
कूर्चं चैव महेशानि ह्यन्ते फट् ठद्वयं तथा ॥ १ ॥  
  
तत्र व्योषबीजनामानि उक्तं चागमसिन्धौ-   
  
स्कन्दं व्योषं च डिम्बं च संयोज्य हरमित्यतः ।  
हां बीजोद्धारमेतद्धि चान्यदनृतमावदेत् ॥ १ ॥  
  
ह्रां इति व्योषबीजम् । ततः कान्ताबीजनामानि उक्तं च वामकेश्वरे-  
  
कान्ता च कमलाक्षी च प्रियापि परमापि च ।  
लम्भापि ललना लज्जा ह्यसत्यन्यपराणि तु ॥ १ ॥  
  
(षोडशव्यञ्जनं वह्निवामाक्षिबिन्दुसंयुतम् ।  
चन्द्रबीजे समारूढं वधूबीजमिदं स्मृतम् ॥ २ ॥)  
  
स्त्रीं इति कान्ताबीजम् । एकाक्षीबीजञ्च । ततः कूर्चबीजनामानि उक्तं च   
च्छिन्नारहस्ये-   
  
कूर्चं कूलं तटं तीरमसत्यान्यपराणि तु ।  
  
हूं इति कूर्चबीजम् । ततः फट्बीजनामानि च्छिन्नारहस्ये-  
  
हरं फट् तुरगं चान्यदसत्यं तु महेश्वरि ।  
  
ॐ ह्रां स्त्रीं ह्रीं ऐं हूं उग्रतारे फट् स्वाहा इति ॥ अथ भुवनेश्वरी   
मन्त्रोद्दारः । उक्तं च कुब्जिकासर्वस्वे-   
  
प्रणवं तु तथा माया कमला मन्मथस्तथा ।  
अन्ते विश्वं नाम मध्ये प्रोक्तं वै तु [ख्: तुभ्यं] सुरेश्वरि ॥ १ ॥  
  
प्रोक्तोऽयं भुवनेश्वर्या मनुस्तुर्याक्षराभिधः ।  
  
तत्र मनुबीजनामानि उक्तं च स्वतन्त्रे त्रिपुराटीकायाम्-   
  
मन्त्रो मनुर्हरश्चैव हनुर्बालं विदुर्बुधाः ।  
बीजान्येतानि मन्त्रस्य कृत्रिमान्यपराणि तु ॥ १ ॥  
  
हरबीजौ द्वौ मन्त्रः फट् च । प्रकाशं ॐ ह्रीं श्रीं क्लीं भुवनेश्वर्यै   
नमः इति ॥ ततो मातङ्गीमन्त्रोद्धारः । उक्तं हि कुलसिद्धासन्ताने-   
  
तोमा काली तथा लक्ष्मीर्वागुराद्वयमेव च ।  
चारुकं रसबीजानि ह्यादौ प्रोक्तानि शम्भुना ॥ १ ॥  
  
प्। ५२९)  
  
अन्ते जिह्वा तथा पद्मं लज्जा नीरजमेव च ।  
वासना पङ्कजं चैव वनं प्रोक्तं च शूलिना ॥ २ ॥  
  
इति । तत्र जिह्वाबीजनामानि कालीबीजोद्धाराणि च कुलचूडामणौ-   
  
काली कुन्ती रसज्ञापि जिह्वापि रसना तथा ।  
क्रीं बीजानि च ह्येतानि कृत्रिमाण्यपराणि च ॥ २ ॥  
  
क्रीं इति जिह्वाबीजम् । अथ वागुराबीजनामानि-   
  
वागुरा वायुपूज्यापि वातुदास्य [ख्: वान्त; ग्: वार्तु] त्रिबीजकम् ।  
प्रीं बीजानि तु प्रोक्तानि ह्यसत्यान्यपराणि तु ॥ १ ॥  
  
प्रीं इति वागुराबीजम् । अथ चारुकबीजनामानि मुण्डमालातन्त्रे-  
  
चारुकं चैव चार्वङ्गी चारुतोच्छूनबीजकम् ।  
चतुष्टयं च च्छ्रीं बीजे असत्यान्यपराणि च ॥ १ ॥  
  
चार्वङ्गीबीजौ द्वौ च्छ्रीं ऐं च ॥ ततः पद्मबीजनामानि उक्तं च   
वामकेश्वरे-   
  
पद्मं पङ्कजपयोजे नीरजमम्बुजं तथा ।  
पञ्च ठकारबीजानि ह्यसत्यान्यपराणि च ॥ १ ॥  
  
ठः इति पद्मबीजम् । प्रकाशम् ॐक्रींश्रीम्प्रीम्प्रीञ्च्छ्रीं   
उच्छिष्ठचण्डालिनि देवि महापिशाचिनि मातङ्गीदेवि क्रीण्ठः ह्रीण्ठः   
ऐण्ठः स्वाहा । इति मातङ्गीमूलम् ॥ अथ शारिकामन्त्रोद्धारः उक्तं   
स्वकृतौ त्रिपुराशिरोमणौ-  
  
तारं मायां श्रियं कूर्चं सिन्धुरं शून्यमेव च ।  
कल्याणं शारिकादेव्या बीजं सप्ताक्षरं स्मृतम् ॥ १ ॥  
  
अन्ते स्तम्भं च विज्ञेयं शारिकामन्त्रमुत्तमम् ।  
  
तत्र सिन्धुरबीजनामानि उक्तं च वामकेश्वरे-  
  
सिन्धुरं च गणं [ख्: तटजं] घोणाहस्तिनं [ख्: हस्तं]   
द्विरदं तथा ।  
फ्राम्बीजानि च [ख्: हि] चत्वारि कृत्रिमाण्यपराणि च ॥ १ ॥  
  
फ्रां इति सिन्धुरबीजम् ॥ ततः शून्यबीजनामानि उक्तं च भैरवतन्त्रे-  
  
शून्यं खमम्बरं व्योम आम्बीजे च चतुष्टयम् ।  
  
प्। ५३०)  
  
हकारं चापि विज्ञेयमुक्तं तद्रुद्रयामले [ख्: च] ॥ १ ॥  
  
असत्यमपरं ज्ञेयं ताराभक्तिसमन्विते ।  
   
आमिति (हं च) शून्यबीजम् ॥ ततः कल्याणबीजनामानि तत्रिव-   
  
कल्याणं चैव शर्मापि शं शुभं च चतुष्टयम् ।  
अपरमनृतं ज्ञेयं पर्वतेश्वरनन्दिनि ॥ १ ॥  
  
शर्मबीजे द्वे सौः श च । प्रकाशं- ॐ ह्रीं श्रीं हूं फ्रां आं शां   
शारिकायै नमः । इति ॥ ततो राज्ञीमन्त्रोद्धारः श्यामातन्त्रे-   
  
तारं लज्जा श्रियमग्निः [ग्: श्रियं चाग्निः] कामः शक्तिः षडक्षरः   
।  
बीजं च षट्शिरो ज्ञेयं ततः पल्लवमुद्धरेत् ॥ १ ॥  
  
भगवत्यै तथा राज्ञ्यै ह्यन्ते माया च ठद्वयम् ।  
एभिः सह मनुः प्रोक्तो राज्ञ्याः पञ्चदशाक्षरः ॥ २ ॥  
  
इति । तत्र अग्निबीजनामानि श्यामातन्त्रे-   
  
अग्नी रेफश्च वह्निश्च हुतभुग् हव्यवाहनः ।  
रं बीजोद्धारमेतद्धि कृत्रिममपरं स्मृतम् ॥ १ ॥  
  
रं इत्यग्निबीजम् । प्रकाशम् ॐ ह्रीं श्रीं रां क्लीं सौः भगवत्यै राज्ञ्यै   
ह्रीं स्वाहा । इति ॥ अथ भीडामन्त्रोद्धारः कुलचूडामणौ-   
  
प्रणवं च विभूतिश्च हरिकान्ता तथैव च ।  
वियच्छक्त्यग्निबीजानि संयोज्य वाग्भवं तथा ॥ १ ॥  
  
मदनं च तथा शङ्काबीजं सप्ताक्षरं वदेत् ।  
ठद्वयेन समायुक्तः प्रोक्तो विंशाक्षरो मनुः ॥ २ ॥  
  
(तारं परा रमा वेदी चन्द्रमन्मथशक्तयः ।  
भीडाभगवतीत्येवं हंसरूपिणि ठद्वयम् ॥ ३ ॥)  
  
प्रकाशम्- ॐ ह्रीं श्रीं ह्स्रां ऐं क्लीं सौः भीडाभगवति हंसरूपिणि   
स्वाहा । इति ॥ अथ ज्वालामुखीमन्त्रोद्धारः शारदातिलकटीकायां-  
  
तारं लज्जां श्रियं चैवमन्ते कूर्चं हरं [ख्: पुरं] पयः ।  
  
प्। ५३१)  
  
बीजं च त्र्यक्षरं [ख्: षडक्षरं देव्या ज्वालामुख्याः सुरेश्वरि ॥ १ ॥  
  
(तारं लज्जा श्रियं चैव ज्वालामुखि ममेति च ।  
सर्वशत्रून् भक्षय द्विरन्ते कूर्चं हरं पयः ॥ २ ॥)  
  
प्रकाशम्- ॐ ह्रीं श्रीं ज्वालामुखि मम सर्वशत्रून् भक्षय २ हूं   
फट् स्वाहा । इति ॥  
  
दशविद्या मयाख्याता यथागमविनिश्चिताः ।  
साधकेष्टप्रदा देव्यो नानारत्नविभूषिताः ॥ १ ॥  
  
एतासां दशविद्यानां गुणान् वक्ष्यामि त्वं शृणु ।  
  
दक्षिणामूर्तिः ।  
  
मुक्तिं ददाति त्रिपुरा लक्ष्मीं लक्ष्मीर्ददाति च ।  
विद्यां ददाति वाग्देवी प्रत्येकं जन्मनिश्चलाम् ॥ २ ॥  
  
तारा ज्ञानं तथा मोक्षं [ख्, ग्: तारयते सिन्धुं] ह्यैश्वर्यं   
भुवनेश्वरी ।  
मातङ्गी राक्षसीशत्रुभीतिं हरति नित्यशः ॥ ३ ॥  
  
शारिका शं ददात्येव राज्ञी राज्यं प्रयच्छति ।  
भीडादेवी ददात्येव सन्ततिं विश्वव्यापिनीम् ॥ ४ ॥  
  
धनं ज्वालामुखी देवी भक्तेभ्यः सम्प्रयच्छति ।  
दशविद्या यथा एता भक्तेभ्यः फलमिष्टदम् ।  
प्रयच्छन्ति महादेव्यः पूजाहोमजपादिभिः ॥ ५ ॥  
  
इति श्रीदक्षिणामूर्तिमुनिविरचिते उद्धारकोशे सर्वागमसारे   
दशविद्यामन्त्रोद्धारकोशाख्यानं प्रथमः कल्पः ॥ १ ॥  
प्। ५३२)  
  
अथ  
  
द्वितीयः कल्पः ।  
  
श्री-ईश्वरः ।  
  
शृणु देवि प्रवक्ष्यामि त्रिपुरां परिवारिताम् ।  
षट्सखीभिरहं तासां मन्त्रोद्धारं ब्रवीमि ते ॥ १ ॥  
  
अक्षोभ्य उवाच ।  
  
गुरो विधातृसम्भूत नानाशास्त्रविशारद ।  
श्रोतुमिच्छाम्यहं मन्त्रान् सर्वान् सम्मुक्तिहेतवे ॥ २ ॥   
  
दक्षिणामूर्तिः ।  
  
शृण्वक्षोभ्य महाभाग सर्वं वक्ष्यामि तत्त्वतः ।  
दशविद्या भद्रकाली तुरी च च्छिन्नमस्तका ॥ ३ ॥  
  
दक्षिणाकालिका श्यामा कालरात्रीति सुन्दर ।  
षट्सखीनामहं तासां मन्त्रोद्धारं ब्रवीमि ते ॥ ४ ॥  
  
तत्रादौ भद्रकालीमन्त्रोद्धारः । श्यामातन्त्रे-   
  
कालीत्रयं कूर्चयुगं लज्जायुग्मं च भद्रिका ।  
भद्रकालिपदं ब्रूयाद् बीजानि प्रतिलोमतः ॥ १ ॥  
  
ठद्वयेन समायुक्तो भद्रकाल्या [ख्: कालीमहा] महामनुः ।  
  
तत्र भद्रिकाबीजनामानि मुण्डमालातन्त्रे-   
  
भद्रिका भास्वती भीमा भैम्बीजे त्रितयं स्मृतम् ।  
अनृतमपरं ज्ञेयं ब्रह्मान्वयसमुद्भव ॥ १ ॥  
  
प्रकाशम्- क्रीं ३ हूं २ ह्रीं २ भैं भद्रकालि भैं ह्रीं २ हूं २ क्रीं ३   
स्वाहा । इति ॥  
  
प्। ५३३)  
  
अथ तुरीमन्त्रोद्धारः । स्वतन्त्रे-   
  
प्रणवं तारका ज्योतिस्तारा ह्यन्ते नम इति ।  
तुर्या मूलमिदं [ख्: तुरीमूलं] प्रोक्तं स्वतन्त्रे शम्भुना स्वयम् ॥   
१ ॥  
  
अथ तारकाज्योतिस्ताराबीजोद्धाराणि कामेश्वरे तन्त्रे-   
  
ऋङ्क्षं भं तारका ज्योतिस्तारा बीजानि पञ्च च ।  
  
ॐ [ग्: त्रुन्त्रान्त्र्ॐ] त्रुं त्रौं त्र्ॐ महातुर्यै नमः । इति प्रकाशम् ॥   
अथ च्छिन्नमस्तामन्त्रोद्धारः । छिन्नाशिरोमणौ-   
  
त्र्यम्बकः [ख्: त्र्यम्बिका] सकला पद्मा चारुकं च सुरेश्वरि ।  
अन्ते उच्छूनबीजं फट् ठद्वयेन समायुतम् ॥ १ ॥  
  
प्रकाशम्- ॐ ह्रीं श्रीं च्छ्रीं छिन्नमस्तके च्छ्रीं फट् स्वाहा । इति ॥   
द्वितीयो भेदः आगमलहर्याम्-   
  
लक्ष्मीं लज्जां तथा मायां मात्रां द्वादशिकामथ ।  
वज्रवैरोचनीये द्वे माये फट्स्वाहया युते ॥ १ ॥  
  
प्रकाशम् श्रीं ह्रीं ह्रीं ऐं वज्रवैरोचनीये ह्रीं ह्रीं फट् स्वाहा । इति ॥ अथ   
दक्षिणाकालीमन्त्रोद्धारः श्यामारहस्ये-   
  
कुन्तीत्रयं तीरयुग्मं क्षामायुग्मं ततोऽभिधाम् ।  
दक्षिणे कालिकेत्येवमन्ते कालीत्रयं पुनः ॥ १ ॥  
  
कूर्चयुग्मं परायुग्मं पयश्चैव सुरेश्वरि ।  
दक्षिणायाः कालिकाया मनुर्द्वाविंशदक्षरः ॥ २ ॥  
  
प्रकाशम्- क्रीं ३ हूं २ ह्रीं २ दक्षिणे कालिके क्रीं [ख्: त्र्यम्बिका]   
३ हूं २ ह्रीं २ स्वाहा । इति ॥ अथ श्यामामन्त्रोद्धारः । तत्र श्यामातन्त्रे-   
  
हरिणाक्षी तथा लज्जा काली जिह्वाचतुष्टयम् ।  
ततः सुधारसे श्यामे कृष्णशापं विमोचय ॥ १ ॥  
  
अमृतं स्रावय स्वाहा श्यामामन्त्रमुदाहृतम् ।  
  
प्रकाशम्- श्रीं ह्रीं क्रीं क्रीं क्रीं क्रीं क्रीं सुधारसे श्यामे   
कृष्णशापं विमोचय अमृतं स्रावय स्वाहा । इति ॥ अथ   
कालरात्रीमन्त्रोद्धारः । उक्तं च  
  
प्। ५३४)  
  
कालरात्रीकल्पे-   
  
प्रणवं वासना माया मन्मथः कमलोद्भवम् [ख्: कमला तथा] ।  
बीजं पञ्चशिरो ज्ञेयं ततः पल्लवमुद्धरेत् ॥ १ ॥  
  
ततो मध्येऽभिधां त्यक्त्वा ह्यन्ते सर्वं वशं कुरु ।  
नीरो [ख्: वीर्यं] देहि युगं मध्ये त्यक्त्वाभिधां च कामिनि ॥ २ ॥  
  
गणेश्वर्यै तथा चान्ते विश्वं च समुदाहृतम् ।  
  
प्रकाशम्- ॐ ऐं ह्रीं क्लीं श्रीं काह्नेश्वरि सर्वजनमनोहरि   
सर्वमुखस्तम्भिनि सर्वराजवशङ्करि सर्वदुष्टनिर्दलिनि सर्वस्त्रीपुरुषकर्षिणि   
बन्दीशृङ्खलांस्त्रोटय २ सर्वशत्रून् भञ्जय २ द्वेष्यान् निर्दलय २   
सर्वांस्तम्भय २ मोहनास्त्रेण द्वेषिणमुच्चाटय २ सर्वं वशं कुरु स्वाहा   
देहि २ सर्वकालरात्रि कामिनि गणेश्वर्यै नमः । अथ भेदाः-  
  
देवेशि त्रिपुराबालं विज्ञेयं द्वादशात्मकम् ॥ ३ ॥  
  
उक्तं च मुण्डमालातन्त्रे-   
  
द्वादशात्मकं विज्ञेयं देवि तत्त्रिपुराहनुम् ।  
केवलं मुक्तये देवि यत्प्रोक्तं तच्छुभं स्मृतम् ॥ १ ॥  
  
उड्डामरे-  
  
अष्टात्मिका च विज्ञेया विद्या श्रीषोडशाक्षरी ।  
परं यत् सूचितं देवि सद्यो मुक्तिप्रदं स्मृतम् ॥ १ ॥  
  
तथा स्वकृतौ त्रिपुराशिरोमणौ-  
  
अष्टात्मकमिदं बीजं त्रिपुरायाः स्मृतं तथा ।  
अष्टभिर्वत्सरैर्वापि मासैरष्टभिरेव च ॥ १ ॥  
  
अष्टभिर्दिवसैर्वापि जानीयान्मुक्तिलक्षणम् ।  
लक्ष्मीभेदद्वयं ज्ञेयं भाषितं कृत्तिवाससा ॥ २ ॥  
  
लक्ष्मी च रुक्मिणी चैव त्रिभिर्वर्षैः फलं लभेत् ।  
  
अथ सरस्वतीभेदाः कामिनीकल्पे-   
  
प्। ५३५)  
  
वाग्देवी च तथा वाणी सरस्वत्यनलप्रिया ।  
भेदास्त्वेते तु [ग्: च] विख्याताः फलं वर्षचतुष्टये ॥ १ ॥  
  
ततस्ताराभेदाः भैरवतन्त्रे-   
  
तारापि तारिणी चैवमेकजटा तथैव च ।  
नीलसरस्वती चैवमुग्रतारा प्रकीर्तिता ॥ १ ॥  
  
ताराभेदास्तु पञ्चैवमक्षोभ्येण प्रकाशिताः ।  
  
अथ भुवनेश्वरीभेदाः भैरवतन्त्रे-   
  
भैरवी भीमरूपा च भीमापि भुवनेश्वरी ।  
भक्त्या फलप्रदा देवी नित्यं वर्षचतुष्टये ॥ १ ॥  
  
अथ मातङ्गीभेदाः रुद्रयामले-   
  
मातङ्गीसुमुख्योरैक्यं मतङ्गमुनिना स्मृतम् ।  
मातङ्गी [ग्: तङ्ग] चक्रिणी देवी कुब्जिका शाम्बरी तथा ॥ १ ॥  
  
देव्या भेदानि चत्वारि फलं वर्षचतुष्टये ।  
  
अथ शारिकाभेदद्वयम्-   
  
शारिकापि तथाऽपर्णा फलदापि द्विवर्षिके ।  
  
अथ राज्ञीभेदाः-   
  
राज्ञीभेदद्वयं प्रोक्तं राज्ञी च खगगामिनी ।  
द्विवर्षमध्ये भक्त्या च राज्ञी राज्यं प्रयच्छति ॥ १ ॥  
  
कुलिकार्णवे-   
  
भीडा भेदविहीना च प्रजाभाग्यविवर्धिनी ।  
  
अथ ज्वालामुख्याः ज्वालाशिरोमणौ-  
  
ततो [क्: तारा] ज्वालामुखी चैवमम्बिका भगरूपिणी ।  
यथेष्टफलदं प्रोक्तं ज्वालाभेदत्रयमिदम् ॥ १ ॥  
  
एतासां दशविद्यानां नानाभेदमुदाहृतम् ।  
  
तत्रादौ त्रिपुराभेदाः त्रिपुरातिलके मुण्डमालातन्त्रे च-  
  
प्। ५३६)  
  
त्रिपुरा भैरवीविद्या हिङ्गुला चण्डिका तथा ।  
चामुण्डा नारसिंही च ह्यैन्द्री हैमवतीश्वरी ॥ १ ॥  
  
मृडानी वारुणी दुर्गा महात्रिपुरसुन्दरी ।  
देव्या द्वादशभेदास्तु प्रोक्ता ह्येते त्रिशूलिना ॥ २ ॥  
  
श्रीं ह्रीं सौः त्रिपुरेऽपि चन्द्रवसने [ख्: वससने] कामः   
शरद्भैरवि ॐ ह्रीं श्रीं हिङ्गुले तथैव कमला क्षामः त्र्यक्षं चण्डिके ।  
चामुण्डे हसकलह्रीं च सकलह्रीं श्रीनारसिंहि तथा ह्यैन्द्रि चारणमेव   
ह्रीं च मदनः कामं परा रुक्मिणी ॥ ३ ॥  
  
देवी हैमवतीश्वर्यपि कमला लज्जा तथा मन्मथश्चन्द्रो वारुणि वा कएईलपरा   
दुर्गे स्मृता शम्भुना ।  
श्रीं ह्रीं क्लीं चारणं शरदपि तथा त्र्यक्षं परा रुक्मिणी   
विद्याश्रीर्विपरीतभावसहिता स्यात् षोडशात्माविधिः ॥ ४ ॥  
  
इति षोडशाक्षरीभेदाः ॥ प्रकाशम् श्रीं ह्रीं सौः त्रिपुरे ॥ ऐं क्लीं सौः   
भैरवि ॥ ॐ ह्रीं सौः हिङ्गुले ॥ श्रीं ह्रीं ॐ चण्डिके ॥ हसकलह्रीं   
चामुण्डे ॥ सकलह्रीं श्री नारसिंहि ॥ ॐ ह्रीं क्लीं ऐन्द्रि ॥ क्लीं ह्रीं श्रीं देवि   
हैमवतीश्वरि ॥ श्रीं ह्रीं क्लीं मृडानि ॥ ऐं वारुणि ॥ कएईलह्रीं दुर्गे ॥   
श्रीं ह्रीं क्लीं ऐं सौः ॐ ह्रीं श्रीं कएईलह्रीं हसकहलह्रीं सकलह्रीं   
सौः ऐं क्लीं ह्रीं श्रीं महात्रिपुरसुन्दरि । इति ॥  
  
श्रीदेव्युवाच ।  
  
महेश्वर त्रिकालज्ञ शरणागतवत्सल ।  
भेदैर्युतानां देवीनां मन्त्रं [ग्: मनुं] त्वं वक्तुमर्हसि ॥ १ ॥  
  
ईश्वर उवाच ।  
  
दयया तव देवेशि तद्वक्ष्यामि समासतः ।  
  
अथ श्रिया मन्त्रोद्धारः यदुक्तं भैरवतन्त्रे-   
  
ॐ ह्रीं श्रीं हरिणाक्षीबीजद्वयं फलप्रदं सद्यः ।  
  
प्। ५३७)  
  
त्र्यक्षं ह्रीं शक्तिनीरमन्ते प्रोक्तमथापि धूर्जटिना ॥ १ ॥  
  
अथ रुक्मिण्या मन्त्रोद्धारः-   
  
ॐ ह्रीं चैवं तु रुक्मिण्यास्तारं लक्ष्मीरपस्तथा ।  
अन्ते प्रोक्तं महेशानि लक्ष्मीभेदं द्वयं त्विदम् ॥ १ ॥  
  
प्रकाशम्- ॐ ह्रीं श्रीं लक्ष्मि ॐ ह्रीं सः स्वाहा । ॐ ह्रीं रुक्मिणि ॐ   
श्रीं स्वाहा ॥ अथ सरस्वतीभेदाः-   
  
तोमा परा वाग्भवमेव क्षामा तारं च प्रोक्तं परमेश्वरेण ।  
वाग्देवतायाः फलदं हि बालं नृणां परो मुक्तिपरायणानाम् [ग्:   
नमो भक्ति] ॥ ४ ॥  
  
प्रकाशम्- ॐह्रींऐंह्रींॐ वाग्देवतायै नमः ॥ अथ वाणीभगवत्या   
मन्त्रः-   
  
तारं लज्जोर्ध्वबीजं च ह्यन्ते स्तम्भमुदाहृतम् ।  
  
प्रकाशम्- ॐह्रींऐं वाणीभगवत्यै नमः ॥ अथ सरस्वतीमन्त्रः-  
  
चार्वङ्ग्यपि विभूतिश्च त्र्यक्षं सरस्वत्यै ततः ।  
नमोऽन्ते परमेशानि मया प्रोक्तं नगात्मजे ॥ ५ ॥  
  
प्रकाशम्- ऐं ह्रीं ॐ सरस्वत्यै नमः ॥ अथानलप्रियामन्त्रः-  
  
तारं लज्जा वाग्भवं च मध्येऽनलप्रिये ततः ।  
त्र्यक्षं विश्वं तथान्ते च पर्वतेश्वरनन्दिनि ॥ ६ ॥  
  
देव्याश्चत्वारि भेदानि सरस्वत्या वरानने ।  
  
प्रकाशम्- ॐ ह्रीं ऐं अनलप्रिये ॐ नमः ॥  
  
अथ ताराभेदाः प्रकाशम्- ॐ ऐं हूं ह्रीं ऐं हूं तारे फट् स्वाहा ।   
ॐ ह्रीं ऐं हूं उग्रतारे [ग्: तारिणि] फट् स्वाहा । ॐस्त्रींऐंहूं   
एकजटे फट् स्वाहा । ॐह्रींऐंहूं नीलसरस्वति फट् स्वाहा ।   
ॐह्रांस्त्रींह्रींऐंहूं उग्रतारे फट् स्वाहा । इति ताराभेदाः ॥  
  
अथ भुवनेश्वर्या भेदाः ॐ भैरव्यै नमः । ॐ ह्रीं भीमरूपायै नमः ।   
ॐह्रींश्रीं भीमायै नमः । ॐह्रींश्रीङ्क्लीं भुवनेश्वर्यै नमः । इति ॥  
  
अथ मातङ्गीभेदाः प्रकाशम्- ॐक्रींश्रीम्प्रीम्प्रीञ्च्छ्रीं   
उच्छिष्टचण्डालिनि देवि महापिशाचिनि मातङ्गि देवि क्रीण्ठः ह्रीण्ठः   
ऐण्ठः स्वाहा ॥ द्वाविंशाक्षरो मन्त्रः सुमुख्याः स्वाहान्तो वा । ॐ   
उच्छिष्टचण्डालिनि सुमुखि  
  
प्। ५३८)  
  
देवि महापिशाचिनि ह्रीण्ठःठः (२२) ॥ अथ चक्रिण्याः-   
ॐक्रीञ्च्छ्रीं महाचक्रिणि ऐण्ठः स्वाहा ॥ अथ कुब्जिकायाः-   
ॐश्रीम्प्रीं कुब्जिके देवि ह्रीण्ठः स्वाहा ॥ अथ शाम्बर्याः- ॐप्रीं देवि   
शाम्बरि क्रीण्ठः स्वाहा ॥   
  
अथ शारिकाभेदद्वयम्- तत्राऽपर्णामूलम् ॐहूञ्च्छ्रीं आंशां देव्यै   
अपर्णायै नमः ॥ (अथ हैमवतीश्वरीमूलम्-  
  
jvālāmukhībhedāḥ tatrāmbikāmūlam- oṃhrīṃ mātarambike hūṃ phaṭ   
svāhā || atha bhagarūpiṇyāḥ- oṃśrīṃ devi bhagarūpiṇi hūṃ phaṭ svāhā ||  
  
etāni bhedamantrāṇi [g: rūpāṇi] mayā proktāni pārvati |  
etāsāṃ daśavidyānāmanyāsāṃ śṛṇu vacmyaham || 7 ||  
  
bhadrakālī yathā devī dakṣiṇā kālikā tathā |  
turī bhedavihīnāsti yatheṣṭaphaladāyinī || 8 ||  
  
prakāśam- krīṃ 3 hūṃ 2 hrīṃ 2 bhaiṃ bhadrakāli bhaiṃ hrīṃ 2 hūṃ 2 krīṃ 3   
svāhā ||  
  
krīṃ 3 hūṃ 2 hrīṃ 2 dakṣiṇe kālike krīṃ 3 hūṃ 2 hrīṃ 2 svāhā (22) ||   
  
atha cchinnamastā dvividhā oṃhrīṃśrīṃchrīṃchrīṃ chinnamastake chrīṃ phaṭ   
svāhā |   
  
dvitīyā- oṃhrīṃśrīṃaiṃ vajravairocani hrīṃhrīṃ phaṭ svāhā ||  
  
dakṣiṇā kālikā śyāmā kālarātrī sureśvari |  
etā bhedavihīnāśca yathākāmaphalapradāḥ || 9 ||  
  
iti śrīdakṣiṇāmūrtimuniviracite uddhārakośe sarvāgamasāre   
ṣaḍdevīmantroddhārakośabhedasūcako dvitīyaḥ kalpaḥ || 2 ||  
p. 539)  
  
atha  
  
tṛtīyaḥ kalpaḥ |  
  
īśvara uvāca |  
  
atho devi pravakṣyāmi devīnāṃ mantramuttamam |  
śṛṇuṣvaikāgramanasā bravīmi tvatkutūhalāt || 1 ||  
  
dakṣiṇāmūrtinā tasmin kāle'ntevāsine tathā |  
bhāṣitā ṣoḍaśīvidyā nanandākṣobhyako muniḥ || 2 ||  
  
tasmin kāle munestasya cāśramaṃ munisevitam |  
āyayurmunayaḥ sarve sotsukā mantrakāṅkṣiṇaḥ || 3 ||  
  
lohitoddālakau śaṅkhamātaṅgau puṇḍarīkajau |  
śāṇḍilyagālavau caivamete tasyāśramaṃ yayuḥ || 4 ||  
  
sarve militvā munipuṅgavaṃ te śrīdakṣiṇāmūrtimidaṃ tamūcuḥ |  
parasparaṃ vai svakuleṣṭadevīmantrāṃśca vandyān śubhadān papracchuḥ || 5 ||  
  
śrīdakṣiṇāmūrtiruvāca |  
  
śṛṇudhvaṃ munayaḥ sarve vakṣyāmyāścaryamuttamam |  
carācare'smiñjagati devī tripurasundarī || 6 ||  
  
naiva tādṛk kvacidasti devīsīmantaśekharā |  
tasyāśca vadanāmbhojāt sapta devyaḥ śrutā mayā || 7 ||  
  
yatheṣṭaphaladāyinyaḥ sarvarogabhayāpahāḥ |  
  
p. 540)  
  
acireṇaiva kālena phaladāstanmukhācśrutāḥ || 8 ||  
  
ṛṣayaḥ ūcuḥ |  
  
kā devyaḥ kāni nāmāni kīdṛśāni manūni hi |  
prasādaṃ kuru viprarṣe cedasmāsu dayā tava || 9 ||  
  
muniruvāca |  
  
devīnāṃ parayā prītyā mantrān śṛṇudhvamagrataḥ |  
yena śravaṇamātreṇa hayamedhaphalaṃ labhet || 10 ||  
  
īśvara uvāca |  
  
munīśvarān punardevo [kh: manūn] dakṣiṇāmūrtirabravīt [g:   
'bhyadhāt] |  
sapta vidyāḥ purā proktā vajrayoginyādidevatāḥ || 11 ||  
  
tāsāṃ vakṣyāmi nāmāni parvateśvaranandini |  
dakṣiṇāmūrtinā teṣāṃ prakāśitāni tattvataḥ || 12 ||  
  
śrīvajrayoginī devī vārāhī śāradā tathā |  
kāmeśvarī tathā gaurī hyannapūrṇā tathaiva ca || 13 ||  
  
kulavāgīśvarī hyetāḥ sapta devyaḥ śrutā mayā |  
dakṣiṇāmūrtinā teṣāṃ sapta vidyāḥ prakīrtitāḥ || 14 ||  
  
etāsāṃ balamāśritya devī tripurasundarī |  
sasṛje jagadetacca pālyate ca sureśvari || 15 ||  
  
haste'pi tathā [g: punaḥ] viśvaṃ carācarasamanvitam |  
  
ṛṣiruvāca |  
  
etadvākyāmṛtaṃ tasyā mukhāmbhojācchrutaṃ mayā |  
tāsāṃ vakṣyāmi mantrāṇi śṛṇudhvaṃ munipuṅgavāḥ || 16 ||  
  
atha mantroddhārāḥ tatrādau vajrayoginīmantroddhāraḥ uktaṃ ca svatantre-  
  
praṇavaṃ sakalā caiva bījau dvau phaladāyakau |  
  
p. 541)  
  
madhye'pi vajrayoginyai hyante nīramudāhṛtam || 1 ||  
  
prakāśam- oṃ hrīṃ vajrayoginyai svāhā ||  
  
asyā mantraṃ samuccārya yaḥ saṃgrāmaṃ praviśati |  
sa nirjitya ripūn sarvān kalyāṇī gṛhamāviśet || 17 ||  
  
asyā bījadvayaṃ devi japate yadi mānavaḥ |  
dvādaśadivasaṃ tāvatsiddhirbhavati vāñchitā || 18 ||  
  
asyā bījāvupādiśya hyekānte prajapennaraḥ |  
ṛtusnātāyā bhāryāyā maithunaṃ kurute naraḥ || 19 ||  
  
śukreṇa saha deveśi saptabhirauṣadhairlikhet |  
likhitvā sa bhavedrājā asyā yantraṃ samantrakam || 20 ||  
  
likhitvā dhārayenmūrdhni trailokyavijayī bhavet |  
asyāḥ saṃbhogakāle tu mantraṃ japet sureśvari || 21 ||  
  
kāntāyā maithunaṃ kuryād bahuputrayuto bhavet |  
asyā yantraṃ samantraṃ ca bāhau yo dhārayennaraḥ || 22 ||  
  
yāvajjanma bhavettasya tāvacchatrurna jīvati |   
asyā yantraṃ samantraṃ ca hṛdi yo dhārayennaraḥ || 23 ||  
  
yāvajjanma bhavettasya tāvallakṣmīrbhaviṣyati |  
asyā yantraṃ samantraṃ ca kukṣau yo dhārayennaraḥ || 24 ||  
  
anuvāde sa śatrūṇāṃ vākyajñaḥ sahasā bhavet |  
tasyāstripurasundaryā mukhāmbhojānmayā śrutam || 25 ||  
  
phalametanmahāścaryakārakaṃ munipuṅgavāḥ |  
  
iti vajrayoginī || atha vārāhīmantroddhāraḥ uktaṃ ca svakṛtau tripurātilake-  
  
vāsanā caiva vālhīkaṃ tamobījasamanvitam |  
vāgbhavaṃ sauśmakaṃ caiva tataḥ pallavamuddharet || 1 ||  
  
bhagavati ca vārtāli tathā vārāhi devate |  
  
p. 542)  
  
varāhamukhi caivaṃ tu vāsanā ca maṭhaṃ tathā || 2 ||  
  
tataḥ paṅkajapayojau haraṃ nīraṃ maheśvari |  
bhagavatyāstu vārāhyā ekatriṃśākṣaro manuḥ || 3 ||  
  
tatra vālhīkabījanāmāni muṇḍamālātantre-   
  
vālhīkaṃ maṭhasaṃñjaṃ ca [kh: rāmaṭhaṃ caiva] hiṅgubījaṃ   
munīśvarāḥ |  
glauṃ bījoddhāramedaddhi cānyadanṛtamāvadet || 1 ||  
  
atha tamobījanāmāni svatantre-   
  
tamobījaṃ tathā dvāntaṃ mohaṃ timirameva ca |  
laṃ bījoddhārāṇyetāni kṛtrimāṇyaparāṇi tu || 1 ||  
  
prakāśam- aiṃglauṃlaṃaiṃ namo bhagavati vārtāli vārāhi devate   
varāhamukhi aiṃglauṃṭhaḥṭhaḥ phaṭ svāhā iti vārāhī || atha   
śāradāmantroddhāraḥ uktaṃ ca śāradāpaṭale-   
  
tāraṃ māyā ca madanaṃ śaradvijñeyamauśmakam |  
mantraṃ ca ṣ't śiro jñeyaṃ tataḥ pallavamuddharet || 1 ||  
  
bhagavatyai śāradāyai cānte lajjā ca ṭhadvayam |  
  
prakāśam- oṃhrīṃklīṃsauḥ namo bhagavatyai śāradāyai hrīṃ svāhā || atha   
kāmeśvarīmantroddharaḥ bhairavapaṭale-   
  
māyā ca hariṇākṣī ca candraḥ śītāṃśureva ca |  
madanamūrmidhvāntau dvau saṃyojya stanabījakam || 1 ||  
  
manuḥ saptaśiro jñeyastataḥ pallavamuddharet |  
jṛmbhaṇākhye [g: jambaḥ] tato devi kāmeśvari tathaiva ca || 2 ||  
  
tato bāṇadevate'pi hyante nīramudāhṛtam |  
kāmeśvaryā mahādevyā dvāviṃśadakṣaro manuḥ || 3 ||  
  
tatra candrabījanāmāni kālīsarvasve-   
  
candraḥ śītāṃśurinduśca śarvarīpatireva ca |  
  
p. 543)  
  
tārādhipaḥ sudhāraśmiḥ kṛtrimāṇyaparāṇi ca || 1 ||  
  
candrabījau dvau aiṃ drāṃ ca | athormibījanāmāni tatraiva-   
  
ūrmirvīcistathā caiva taraṅgastritayaṃ smṛtam |  
blūṃ bījoddhāranāmāni kṛtrimāṇyaparāṇi ca || 2 ||  
  
atha stanabījanāmāni uktaṃ cāgamālaṅkāre-   
  
stanabījaṃ kucaṃ caivamurojo hṛjjameva ca |  
jaṃ bījanāmānyetāni kṛtrimāṇyaparāṇi ca || 1 ||  
  
prakāśam- hrīṃśrīṃdrāṃdrīṃklīṃblūṃjaṃ jṛmbhaṇākhye [g:   
jamba] kāmeśvari bāṇadevate svāhā | iti bhairavapaṭaloktam | atha   
gaurīmantroddhāraḥ tripurāśiromaṇau-   
  
praṇavaṃ kamalā caiva māyā vālhīkameva ca |  
śivabījaṃ tathā devi gauri śarvaśca ṭhadvayam || 1 ||  
  
bhagavatyā mahāgauryā bālastu dvādaśākṣaraḥ |  
  
iti | tatra śivabījanāmāni uktaṃ ca kulacūḍāmaṇau-   
  
śivabījaṃ ca śambhuśca śarvaḥ śaṅkara eva ca |  
gaṃ bījāni ca catvāri kṛtrimāṇyaparāṇi ca || 1 ||  
  
prakāśam- oṃśrīṃhrīṃglauṃgaṃ devi gauri gīṃ svāhā (12) ||   
athānnapūrṇāmantroddhāraḥ kāmeśvarītantre-   
  
tāraṃ parāpi kamalā mīnaketana eva ca |  
viśvaṃ tato bhagavati māheśvari tataḥ punaḥ || 1 ||  
  
annapūrṇe ṭhayugalaṃ manurviṃśākṣaraḥ smṛtaḥ |  
  
mīnaketana iti doṣaḥ | uktaṃ ca svakṛtau tripurasundarīsarvasve-   
  
tryakṣaṃ māyāpi padmā ca kāmaṃ viśvamudāhṛtam |  
bījaṃ tu ṣaṭśiro jñeyaṃ viśvena saha bhāmini || 1 ||  
  
ityuddhāraḥ | prakāśam- oṃ hrīṃ śrīṃ klīṃ namo bhagavati māheśvari   
annapūrṇe svāhā || atha kulavāgīśvarīmantroddhāraḥ uktaṃ ca   
muṇḍamālātantre-   
  
praṇavaṃ madanaṃ caiva skandaṃ nārāyaṇapriyām |  
  
p. 544)  
  
taṭaṃ tathecchābījaṃ ca tataḥ pallavamuddharet || 1 ||  
  
jhaṣahaste tataḥ paścāt kulavāgīśvari tathā |  
ante ca vāsanābījaṃ padmaṃ kāṅkṣāpi nīrajam || 2 ||  
  
nartakībījamambhojaṃ payaścaiva sureśvari |  
kulavāgīśvarīdevyāsturyaviṃśākṣaro manuḥ || 3 ||  
  
tatrecchābījanāmāni vāmakeśvare-   
  
icchābījaṃ spṛhā kāṅkṣā lipsā bījacatuṣṭayam |  
jhaṃ bījasyaiva nāmāni kṛtrimāṇyaparāṇi ca || 1 ||  
  
atha nartakībījanāmāni cchinnārahasye-  
  
nartakībījamatyugraṃ veśyāpi gaṇikā tathā |  
paṇyastrī pañca nāmāni phrīṃ bījasyānṛtaṃ param || 1 ||  
  
ambujāmbhojayoraikyamiti doṣaḥ | prakāśam- oṃ klīṃ hrāṃ śrīṃ hūṃ jhaṃ   
jhaṣahaste kulavāgīśvari aiṃṭhaḥ jhaṃṭhaḥ phrīṃṭhaḥ svāhā (24) ||  
  
etā mayā maheśāni sapta vidyāḥ prakīrtitāḥ |  
adyāhaṃ tava bhaktyā te hṛdi yadrocate priyam || 26 ||  
  
vada me satvaraṃ devi tadvakṣyāmi suvistaram |  
  
śrīdevyuvāca |  
  
pañcānāṃ bālakākhyānāṃ kīdṛśāste manūttamāḥ |  
kṛpayāpi purā mahyaṃ sūcitā na prakāśitāḥ || 27 ||  
  
munaya ūcuḥ |  
  
brahmarṣe sarvaśāstrajña tvanmukhātsakalaṃ śrutam |  
manūn pañcakumārāṇāmasmākaṃ vaktumarhasi || 28 ||  
  
dakṣiṇāmūrtirmunīn prati īśvaraḥ pārvatīṃ prati bravīti |  
  
śrī-īśvara uvāca |  
  
śṛṇu pārvati deveśi maharṣīṇāṃ purā śive |  
dakṣiṇāmūrtinoktaṃ yat tatte vakṣyāmi tattvataḥ || 29 ||  
  
p. 545)  
  
herambaśarajanmānau kārtavīryārjunastathā |  
hanumadbhairavāvete bhāṣitāḥ pañca bālakāḥ || 30 ||  
  
iti | bhairavītantre vāmakeśvare ca-  
  
herambaśarajanmānau mahāmṛtyuñjayastathā |  
kārtavīryājunaścaiva hanumadbhairavau tathā || 1 ||  
  
svayaṃ mayā ca tantroktā bhāṣitāḥ ṣaṭ kumārakāḥ |  
  
rudrayāmale'pi-   
  
gaṇeśo vaṭukaścaiva skando mṛtyuñjayastathā |  
kārtavīryārjuno'pyevaṃ sugrīvo hanumāṃstathā || 1 ||  
  
yāmale rudraśabdādau bhāṣitāḥ sapta bālakāḥ |  
  
tatrādau gaṇeśamantroddhāraḥ rudrayāmale-   
  
praṇavaṃ kamalāṃ lajjāṃ kandarpaṃ maṭhabījakam |  
śaṅkaraṃ ṣaṭśiromantraṃ tataḥ pallavamuddharet || 1 ||  
  
gaṇapataye namaḥ paścād vara varada eva ca |  
sarvajanaṃ tataḥ paścānme vaśamānayeti ca || 2 ||  
  
ante'pi ṭhadvayaṃ jñeyamaṣṭāviṃśākṣaro manuḥ |  
  
prakāśam- oṃ śrīṃ hrīṃ klīṃ glauṃ gaṃ gaṇapataye varavarada sarvajanaṃ   
me vaśamānaya svāhā | iti || atha kumārasya mantroddhāraḥ kulacūḍāmaṇau-   
  
praṇavaṃ chavibījaṃ ca mantraṃ tu dviśiraḥ smṛtam |  
madhye kumārāya namo hyante nīramudāhṛtam || 1 ||  
  
tatra cchavibījanāmāni siddhasārasvate-   
  
chavibījaṃ kāntibījaṃ śobhā'pi suṣamā tathā |  
hrāṃ bījāni ca catvāri kṛtrimāṇyaparāṇi ca || 1 ||  
  
prakāśam- oṃ hrāṃ kumārāya namaḥ svāhā iti || atha   
kārtavīryārjunamantroddhāraḥ uktaṃ coḍḍāmaratantre-   
  
praṇavaṃ vāyupūjyāpi cārukaṃ manmathastathā |  
  
p. 546)  
  
śukrabījaṃ tathā śūnyaṃ kamalā rasanā tathā || 1 ||  
  
candraṃ ḍimbaṃ ca kūrcaṃ ca turagaṃ ca sureśvari |  
madhye tannāma vijñeyaṃ kārtavīryārjunāya ca || 2 ||  
  
ante payo manuḥ prokta ekaviṃśākṣaraḥ śive |  
  
tatra śukrabījanāmāni cchinnāśiromaṇau-   
  
śukrabījaṃ tathā kāvyo bhārgavaḥ kavibījakam |  
daityamānyo [kh: daityāmātyo] maheśāni surāsuranamaskṛte || 1 ||  
  
brauṃ bījāni ca pañcaiva kṛtrimāṇyaparāṇi ca |  
  
śukrabījau dvau brauṃ ḹṃ ca | prakāśam- oṃ prīṃ cchrīṃ klīṃ brauṃ āṃ   
śrīṃ krīṃ aiṃ hrauṃ hūṃ phaṭ kārtavīryārjunāya svāhā || atha hanumato   
mantroddhāraḥ kulacūḍāmaṇau-   
  
praṇavamūrdhvabījaṃ ca vibhūtistadanantaram |  
hanumate tataḥ paścādrāmadūtāya vai punaḥ || 1 ||  
  
laṅkāvidhvaṃsanāyaivamañjanīgarbhasaṃ tataḥ |  
bhūtāya śākinī caiva ḍākinī tadanantaram || 2 ||  
  
vidhvaṃsanāya kili dvau bubukāreṇa vai punaḥ |  
vibhīṣaṇāya hanumaddevāya tadanantaram || 3 ||  
  
tryakṣaṃ māyā hariṇākṣī vyoṣaṃ skandaṃ tathaiva ca |  
haramāpastathānte'pi saptaṣaṣṭyakṣaro manuḥ || 4 ||  
  
prakāśam- oṃ aiṃ hrīṃ hanumate rāmadūtāya laṅkāvidhvaṃsanāya   
añjanīgarbhasaṃbūtāya śākinīḍākinīvidhvaṃsanāya kili 2 bubukāreṇa   
vibhīṣaṇāya hanumaddevāya oṃ hrīṃ śrīṃ hrauṃ hrāṃ phaṭ svāhā iti || atha   
vaṭukabhairavasya mantroddhāraḥ rudrayāmale-   
  
praṇavaṃ manmathaṃ caivamabhrabījasamanvitam |  
abdhibījaṃ kalpabījaṃ śataghnībījasaṃyutam || 1 ||  
  
mayā madhye'pi vaṭuka bhairavāyāśmarī tathā |  
  
p. 547)  
  
ante'po bhairavasyāyaṃ manuraṣṭādaśākṣaraḥ || 2 ||  
  
tatrābhrabījanāmāni vāmakeśvare-   
  
abhrabījaṃ ca jīmūtamambudaṃ jaladaṃ ghanam |  
vīṃ bījāni ca pañcaivamanṛtāni parāṇi ca || 1 ||  
  
athābdhibījanāmāni tripurātilake-   
  
abdhibījaṃ tathā sindhuḥ sāṃbaraṃ sāgarastathā |  
ruṃ bījāni ca catvāri (kṛtrimāṇyaparāṇi ca) || 1 ||  
  
raṃkāra- ruṃkārayorbhedena [g: rukāra rakārayorbhede]   
ramagnibījaṃ rumityabdhibījam | agnyabdhyorantarādantaramiti nirdoṣaḥ | atha   
kalpabījanāmāni āgamālaṅkāre-   
  
kalpabījaṃ ca saṃvartaṃ pralayaṃ kṣayabījakam |  
kṣāmikaṃ kṣurakaṃ kṣaudraṃ tathā kalpāntabījakam || 1 ||  
  
dhruṃ- bījānyevamaṣṭau ca kṛtrimāṇyaparāṇi ca |  
  
atha śataghnībījanāmāni āgamalaharyām-  
  
śataghnī śyālikā [g: śālikā] śyāmā śādvalā śuṣkalā tathā |  
ghnīṃ bījāni tu pañcaivamasatyānyaparāṇi ca || 1 ||  
  
prakāśam- oṃ klīṃ vīṃ ruṃ dhruṃ ghnīṃ hrīṃ vaṭukabhairavāya namaḥ   
svāhā || atha mahāmṛtyuñjayasya mantroddhāraḥ ānamalaharyām-   
  
tryakṣaṃ hṛjjaṃ śaktiśobhe'pi śaṅkā māṃ tasmādvai pālaya dvau tathaiva |  
tasmācchaktiḥ khaṃ śarad hṛjjatārau mantroddhāro devi mṛtyuñjayasya || 1 ||  
  
prakāśam- oṃ juṃsaḥ haṃsaḥ māṃ pālaya 2 sohaṃsaḥ juṃ oṃ || atha   
sugrīvasya mantroddhāraḥ āgamaśiromaṇau-   
  
tāraṃ māyā vāgbhavaṃ manmathaṃ ca śaktirmadhye nāma tyaktvā tathānte |  
  
p. 548)  
  
kālīpadmau kūrcapadmau samastāpadmau nīrameṣa sugrīvamantraḥ || 1 ||  
  
prakāśam- oṃ hrīṃ aiṃ klīṃ saḥ sugrīvāya krīṃṭhaḥ hūṃṭhaḥ hrīṃṭhaḥ   
svāhā ||   
  
mayākhyātā maheśāni hyete vai sapta bālakāḥ |  
  
dakṣiṇāmūrtiruvāca |  
  
śṛṇudhvamṛṣayaḥ kiñcidyuṣmākamasti yaddhṛdi |  
bravīmi bhavatāṃ prītyā ājñāpayitumarhatha || 31 ||  
  
iti śrīdakṣiṇāmūrtimuniviracite uddhārakośe sarvāgamasāre saptadevī   
saptakumārakośākhyānaṃ tṛtīyaḥ kalpaḥ || 3 ||  
atha  
  
caturthaḥ kalpaḥ |  
  
ṛṣaya ūcuḥ |  
  
brahmarṣe sarvatattvajña śāstrāmbhonidhipāraga |  
navagrahāṇāmasmākaṃ mantrāṃstvaṃ [kh: manūṃstvaṃ] vaktumarhasi   
|| 1 ||  
  
īśvara uvāca |  
  
tasmin kāle maharṣīṇāṃ yaduktaṃ dhātṛsūnunā |  
navagrahāṇāṃ mantrāṃśca tān vakṣyāmi samāsataḥ || 2 ||  
  
ādityendujaśukrāśca gurvindū parameśvari |  
  
p. 549)  
  
ete pañca maheśāni pañceṣorbāṇadevatāḥ || 3 ||  
  
bhaumārkirāhavaścaiva traya ete munīśvarāḥ |  
devasya khaṇḍaparaśorlocanatrayadevatāḥ || 4 ||  
  
ketuśca parameśāni bhūmerdevaḥ prakīrtitaḥ |  
ete nava grahāḥ proktāḥ śambhunā rudrayāmale || 5 ||  
  
athādau pañcagrahamantroddhāraḥ | tatrādāvādityasya mantroddhāraḥ   
viśvanāthasāroddhāre-  
  
praṇavaṃ cāmbaraṃ lakṣmīrvyoṣabījaṃ [kh, g: vyoma] tathaiva ca |  
bījaṃ turyaśiro jñeyaṃ tataḥ pallavamuddharet || 1 ||  
  
grahādhirājāya tata ādityāya tathaiva ca |  
ante payastu vijñeyaṃ manurdvyaṣṭākṣaraḥ smṛtaḥ || 2 ||  
  
tatrāmbarabījanāmāni bhairavatantre-   
  
ambaraṃ vastrabījaṃ ca śūnyaṃ śaktiriti dvayam |  
haritaṃ hariṇībījaṃ haridrābījameva ca || 1 ||  
  
hsauḥ- bījāni saptaiva kṛtrimāṇyaparāṇi ca |  
  
ambarabījau dvau hsauḥ āṃ ca | prakāśam- oṃ hsauḥ śrīṃ āṃ   
grahādhirājāya ādityāya svāhā | atha budhasya mantroddhāraḥ svatantre-  
  
praṇavaṃ ca tathā skandaṃ rasajñā ca ṣaḍānanaḥ |  
madhye'pi grahanāthāya budhāyānte ca ṭhadvayam || 1 ||  
  
budhasya grahanāthasya manuścaturdaśākṣaraḥ |  
  
tatra ṣaḍānanabījanāmāni kubjikāsarvasve-   
  
ṣaḍānanaḥ śarajanmā skandaḥ kumārabījakam |  
śāmbhavaḥ śālinībījaṃ tathā ṣaṇmukhabījakam || 1 ||  
  
ṭaṃ- bījāni ca saptaivamanṛtānyaparāṇi ca |  
  
prakāśam- oṃ hrāṃ krīṃ ṭaṃ grahanāthāya budhāya svāhā || atha śukrasya  
  
p. 550)  
  
mantroddhāraḥ āgamaśiromaṇau-   
  
praṇavamūrdhvabījaṃ ca stanabījasamanvitam |  
śivabījaṃ tato madhye graheśvarāya vai punaḥ || 1 ||  
  
śukrāyānte'śmarī caiva bālaścaturdaśākṣaraḥ |  
  
prakāśam- oṃ aiṃ jaṃ gaṃ graheśvarāya śukrāya namaḥ || atha   
bṛhaspatermantroddhāraḥ tripurātilake-   
  
tryakṣaṃ māyāpi saubhāgyā surāsuranamaskṛte |  
taraṅgaveśye saṃyojya cārvaṅgī hiṅgubījakam || 1 ||  
  
ūrdhvaṃ ca ṣaṭśirobījaṃ tataḥ pallavamuddharet |  
tato grahādhipataye bṛhaspataya eva ca || 2 ||  
  
punarvārivahaṃ caiva padmaṃ lakṣmīstu nīrajam |  
vāsanā paṅkajaṃ caivamante proktaṃ vanaṃ śive || 3 ||  
  
ityuddhāraḥ | saubhāgyeti doṣaḥ | dakṣiṇāmūrtistu- tasya dhigastu munayaḥ   
svayaṃ yasya na dhīrbhavet | kva rukmiṇī kva saubhāgyaṃ dyobhuvorantaraṃ mahat ||   
iti doṣaḥ | uktaṃ ca svakṛtau sundarīsarvasve- praṇavaṃ sakalā caiva deveśi   
rukmiṇī tathā | tato vārivahamiti doṣaḥ | vāmakeśvare-   
  
praṇavaṃ ca parā lakṣmīrvīciveśye'pi yojayet |  
candro maṭhaṃ tataḥ paścād grahādhipataye namaḥ || 1 ||  
  
tato bṛhaspataye'pi tato jīmūtabījakam |  
padmaṃ lakṣmīrnīrajaṃ ca vāsanā paṅkajaṃ tathā |  
ante nīraṃ samākhyātaṃ pañcaviṃśākṣaro manuḥ |  
  
prakāśam- oṃ hrīṃ śrīṃ khrīṃ aiṃ glauṃ grahādhipataye bṛhaspataye   
brīṃṭhaḥ aiṃṭhaḥ śrīṃṭhaḥ svāhā || atha candrasya mantroddhāraḥ   
kālīpaṭale-  
  
tryakṣaṃ ca hariṇākṣī ca kuntībījasamanvitam |  
haretiśabdaṃ saṃyojya śūnyānusvārasaṃyutam || 1 ||  
  
nāṭyabījaṃ tato madhye candrāyānte'śmarī smṛtā |  
  
p. 551)  
  
tatra nāṭyabījanāmāni bhairavatantre  
  
nāṭyabījaṃ ca naṭanaṃ tāṇḍavaṃ nṛttabījakam |  
caṃ bījāni ca catvāri kṛtrimāṇyaparāṇi ca || 1 ||  
  
prakāśam- oṃ śrīṃ krīṃ hrāṃ caṃ candrāya namaḥ ||  
  
ete vai pañcabāṇānāṃ grahāḥ pañca prakīrtitāḥ |  
  
atha trigrahamantroddhāraḥ | tatrādau bhaumasya mantroddhāraḥ śāradāṭīkāyām  
  
cāraṇaṃ hariṇībījaṃ rukmiṇī śarvarīpatiḥ |  
vedhobījaṃ tato madhye grahādhipataye tataḥ || 1 ||  
  
bhaumāyānte payaḥ [k, kh: mayā] prokto manuḥ pañcadaśākṣaraḥ |  
  
tatra vedhobījanāmāni cchinnārahasye-  
  
vedhobījaṃ vidhirbrahmā svayambhūbījameva ca |  
kaṃ- bījānyapi catvāri kṛtrimāṇyaparāṇi ca || 1 ||  
  
prakāśam- aiṃ hsauḥ śrīṃ drāṃ kaṃ grahādhipataye bhaumāya svāhā ||   
atha śanaiścarasya mantroddhāraḥ āgamalaharyām-   
  
tāraṃ lajjāṃ śriyaṃ caiva bījaṃ triśira [k, kh: triśūla] ūrdhvagaḥ |  
grahacakravartine'pi śanaiścarāya vai tataḥ || 1 ||  
  
madanaṃ vāsanā śaktirante nīramudāhṛtam |  
śanaiścarasya devasya manurviṃśākṣaraḥ smṛtaḥ || 2 ||  
  
prakāśam- oṃ hrīṃ śrīṃ grahacakravartine śanaiścarāya klīṃ aiṃsaḥ   
svāhā || atha rāhormantroddhāraḥ tatraiva-  
  
praṇavaṃ rasanāyugmaṃ taṭayugmaṃ ca garjitam |  
tataṣṭaṅkadhāriṇe ca rāhave havyavāhanaḥ || 1 ||  
  
lajjā lakṣmīstathā bhīmā hyante vanamudāhṛtam |  
rāhorviṃśākṣaro bālo yathābhīṣṭaphalapradaḥ || 2 ||  
  
tatra garjitabījanāmāni svatantre-  
  
p. 552)  
  
garjitaṃ svanabījaṃ ca stanitaṃ rasitaṃ tathā |  
ṭaṃ- bījāni ca catvāri kṛtrimāṇyaparāṇi ca || 1 ||  
  
prakāśam- oṃ krīṃ krīṃ hūṃ hūṃ ṭaṃ ṭaṅkadhāriṇe rāhave raṃ hrīṃ   
śrīṃ bhaiṃ svāhā | iti   
  
śambhornetratrayāṇāṃ ca devatā bhāṣitā mayā |  
sudine sādhako mantrān grahāṇāṃ sādhayecchive || 1 ||  
  
atha ketumantroddhāraḥ mantramuktāvalyām-   
  
praṇavaṃ sakalā vṛṣṭistato'pi krūrarūpiṇe |  
ketave'pi tataḥ paścāccandraḥ śaṅkā payastathā || 1 ||  
  
ketorayaṃ manuḥ prokto [k: mahāmantro] devi pañcadaśākṣaraḥ |  
  
tatra vṛṣṭibījanāmāni muṇḍamālātantre-  
  
vṛṣṭibījaṃ ca karakaṃ varṣopalastu vārṣikaḥ [k, g: kārṣikaḥ] |  
krūṃ- bījāni ca catvāri kṛtrimāṇyaparāṇi tu || 1 ||  
  
prakāśam- oṃ hrīṃ krūṃ krūrarūpiṇe ketave aiṃ sauḥ svāhā || iti  
  
eteṣāṃ navagrahāṇāṃ manavo bhāṣitā mayā |  
athāhaṃ tava deveśi varṇānāṃ vacmi vai manūn || 1 ||  
  
kośaṃ lokopakārārthaṃ gopyādgopyatamaṃ kuru |  
yena vijñānamātreṇa māntrikaḥ sādhako bhavet || 2 ||  
  
iti śrīdakṣiṇāmūrtimuniviracite uddhārakośe sarvāgamasāre   
navagrahamantroddhārakośākhyānaṃ caturthaḥ kalpaḥ || 4 ||  
p. 553)  
  
atha  
  
pañcamaḥ kalpaḥ |  
  
ṛṣaya ūcuḥ |  
  
brahmarṣe brahmaputrastvamāgamāṇarvapāraga |  
prasanno'si mahābhāginnasmāsu kṛpayā prabho || 1 ||  
  
nānāśāstrāṇi hyasmābhiḥ śrutāni tvanmukhāmbujāt |  
varṇānāṃ śrotumicchāmo mantrakośāni ca vayam || 2 ||  
  
śrīdakṣiṇāmūrtiḥ |  
  
śṛṇu devi pravakṣyāmi matto yūyaṃ yathāvidhi [k, g: mantrakopaṃ   
suvistaram] |  
varṇānāṃ mantrakośaṃ ca niḥsṛtaṃ tripurāmukhāt || 3 ||  
  
śṛṇudhvamṛṣayaḥ sarve mantrakośaṃ suvistaram |  
munīnāṃ sūcitaṃ yacca dakṣiṇāmūrtinā purā || 4 ||  
  
tripurātilake-   
  
ātmabījamakāraṃ ca svāntaṃ hṛdbījameva ca |  
mānasaṃ ca manobījaṃ paitāmahamiti smṛtam || 5 ||  
  
aparamanṛtaṃ jñeyamakārasya sureśvari |  
śūnyaṃ khamambaraṃ vyoma vaiṣṇavaṃ ceti bhāṣitam || 6 ||  
  
ākārasyānṛtamanyaduktaṃ bhairavatantrake |  
indrabījaṃ tathā jiṣṇurmarutvān maghamā hariḥ || 7 ||  
  
p. 554)  
  
śaivamikāravarṇasya kṛtrimamaparaṃ vadet |  
mayā proktaṃ sureśāni granthe bhairavatantrake || 8 ||  
  
buddhibījaṃ tathā medhā dhībījaṃ ca matistathā |  
aindraṃ tathaiva vijñeyamīkārasyānṛtaṃ param || 9 ||  
  
mayā proktaṃ sureśāni tripurātilake śive |  
  
indrabījau dvau iṃ īṃ ca |  
  
rutibījaṃ tathā nandā vāmanaṃ vītubījakam [g: vātu] || 10 ||  
  
sauryamukārabījāni kṛtrimāṇyaparāṇi ca |  
mayākhyātāni sarvasve kubjikāyāḥ sureśvari || 11 ||  
  
kacabījaṃ tathā keśaṃ śiroruhaṃ ca mūrdhajam |  
aindavamanṛtamanyadūkārasya sureśvari || 12 ||  
  
śiromaṇau mayā proktāḥ sundaryāḥ parameśvari |  
pāpmabījaṃ [g: padyā padyā] tathā pāpaṃ kilviṣaṃ kalmaṣaṃ tathā || 13   
||  
  
kiṅkarībījamevaṃ ca maṅgalamanṛtaṃ param |  
ṛkārasya rahasye'smin kālyāḥ proktaṃ mayā śive || 14 ||  
  
kṛpābījaṃ dayābījaṃ karuṇā kārṣikaṃ tathā |  
ṝkārasyānṛtamanyad bhāṣitaṃ viṣṇuyāmale || 15 ||  
  
viśvabījadvayaṃ jñeyaṃ ḷkāraṃ ca nama iti |  
vyaktabījaṃ jagadbījaṃ gaurvaṃ proktaṃ mayā śive || 16 ||  
  
ḹkārasyānṛtamanyaduktaṃ ca rudrayāmale |  
gaṅgābījaṃ surnadī ca nākavāpī ca svardhunī || 17 ||  
  
śākramanyadanṛtaṃ ca ḹkārasya mayā smṛtam |  
granthe ca svakṛtau devi mantrasāgaratantrake || 18 ||  
  
ekādaśī mātrikā ca latābījaṃ tathaiva ca |  
  
p. 555)  
  
vallībījaṃ ca vārākī cānyadanṛtamāvadet || 19 ||  
  
aparaṃ ca mayākhyātamekārasya sureśvari |  
kulacūḍāmaṇau granthe racite māntrikottamaiḥ || 20 ||  
  
vāgbhavamūrdhvabījaṃ ca cāraṇaṃ caṇḍikeśvaraḥ |  
caṇḍo'pi [kh: candro'pi] carma vasanaṃ vāsanā ca tathaiva ca || 21 ||  
  
cārvaṅgyapi ca carmāṇaṃ mātrāṃ dvādaśikāmatha |  
rāhu khyātaṃ mayā devi aikārasyānṛtaṃ param || 22 ||  
  
tripurāsārasarvasve dakṣiṇāmūrtinā kṛte |  
praṇavaṃ ca tatastāraṃ [g: dhanustā] tryakṣaṃ tomāpi tryambakaḥ || 23 ||  
  
trāsastārakaṃ [g: tāraṃ ca] deveśi kaitavaṃ ca mayā smṛtam |  
chinnāśiromaṇau granthe racite vai mayā svayam || 24 ||  
  
mokṣabījaṃ tathā muktirjñānaṃ nirvāṇabījakam |  
āgastyaṃ ca mayā khyātaṃ granthe bhairavatantrake || 25 ||  
  
aṃbījaṃ vṛkṣabījaṃ ca pādapaṃ dharaṇīruham |  
bhūruhaṃ ca mayākhyātamanṛtamaparaṃ vadet || 26 ||  
  
siddhasārasvate granthe brahmaṇaiva prakāśitam |  
nāgabījaṃ bhūdharaṃ ca bhhargyabījaṃ ca bhānavam || 27 ||  
  
dhrauvaṃ khyātaṃ mayā devi aḥśabdasyānṛtaṃ [kh: varṇa] param |  
granthe tripurasundaryāḥ sarvasve viśvadurlabhe [g: vallabhe] || 28 ||  
  
kakāraṃ ca śirobījaṃ mūrdhabījaṃ ca cāruṇam [g: vāruṇaṃ; kh:   
cāraṇaṃ] |  
vedhobījaṃ vidhirbrahmā svayambhūbījameva ca || 29 ||  
  
kakārasya mayā khyātamanṛtamaparaṃ vadet |  
granthe chinnārahasye'smin parvateśvaranandini || 30 ||  
  
p. 556)  
  
nabhābījaṃ puṣkaraṃ ca dyaubījaṃ cakravālakam |  
vaiṣṭaraśravabījaṃ ca proktaṃ tripurayā svayam || 31 ||  
  
āgamāmṛtamañjaryāṃ durlabhāyāṃ mayāpi ca |  
śivabījaṃ ca śambhuśca śarvaḥ śaṅkara eva ca || 32 ||  
  
gakārasyānṛtamanyad bhāṣitaṃ ca mayā śive |  
kulacūḍāmaṇau granthe durlabhe tridive priye || 33 ||  
  
jinabījaṃ ṣaḍabhijñaṃ mārajidbījameva ca |  
māyātmajo'rkabandhuśca gautamamanṛtaṃ param || 34 ||  
  
vakārasya mayākhyātaṃ granthe vai rudrayāmale |  
ṣaḍānanaḥ śarajanmā skandaḥ kumārabījakam || 35 ||  
  
śāmbhavaḥ śālinībījamanṛtamaparaṃ smṛtam |  
kubjikāsarvasve khyātaṃ mayā trailokyapūjite || 36 ||  
  
nāṭyabījaṃ ca naṭanaṃ tāṇḍavaṃ nṛttabījakam |  
cakārasya mayā khyātaṃ granthe bhairavatantrake || 37 ||  
  
śanibījamarkajaṃ ca paṅgubījaṃ tathaiva ca |  
kālaṃ ca saurabījaṃ ca sūtiḥ sundarabījakam || 38 ||  
  
chakārasya mayā proktaṃ granthe kāmeśvare śive |  
  
śanibījau dvau chaṃ ñaṃ ca |  
  
stanabījaṃ kucaṃ caivamurojo hṛjjameva ca || 39 ||  
  
jakārasya mayākhyātamanyadanṛtamāvadet |  
āgamālaṅkāraje ca granthe bhairavanirmite || 40 ||  
  
icchābījaṃ spṛhā kāṅkṣā lipsābījaṃ catuṣṭayam |  
jhakārasya mayā khyātamasatyamaparaṃ smṛtam || 41 ||  
  
trailokyaprathite granthe devi vai vāmakeśvare |  
yamabījaṃ kālabījaṃ kṛtāntasamavartinau || 42 ||  
  
p. 557)  
  
kīnāśaṃ mṛtyubījaṃ ca ñakārasya mayā smṛtam |  
tripurāsarvasve granthe trijagaddurlabhe priye || 43 ||  
  
kālabījau dvau ñaṃ chaṃ ca |  
  
garjitaṃ svanabījaṃ ca stanitaṃ rasitaṃ tathā |  
ṭakārasya mayā khyātaṃ svatantre devavandite || 44 ||  
  
padmaṃ paṅkajapayojau nīrajamambujaṃ tathā |  
pañca ṭhakārabījāni kṛtrimāṇyaparāṇi ca || 45 ||  
  
mayā khyātāni deveśi tantre vai vāmakeśvare |  
siṃhikā sarasībījaṃ reṇukābījameva ca || 46 ||  
  
añjanībījakaṃ khyātamanṛtamaparaṃ smṛtam |  
ḍakārasya mayā devi granthe vai rudrayāmale || 47 ||  
  
vāyubījaṃ cānilaṃ ca samīraṇaṃ maruttathā |  
samīraṃ cāśugaṃ jñeyaṃ vātaṃ śvasanabījakam || 48 ||  
  
ḍhakārasya mayā khyātamanyadanṛtamāvadet |  
  
vāyubījau dvau ḍhaṃ yaṃ ca |  
  
bāṇabījaṃ mārgaṇaṃ ca patriṇamāśugaṃ tathā || 49 ||  
  
ṇakārasyānṛtamanyad granthe bhairavatantrake |  
  
āśugabījau dvau ḍhaṃ ṇaṃ ca |  
  
rātribījaṃ tamībījaṃ tāmasībījameva [g: tāmasī ca niśā mamā] ca || 50 ||  
  
kṣapā ca kṣaṇadābījamanyadanṛtamāvadet |  
kubjikāsarvasve granthe taṃbījaṃ ca mayā smṛtam || 51 ||  
  
bilabījaṃ ca vivaraṃ suṣiraṃ ca nāgalokakam |  
thakārasya mayā khyātaṃ tantre vai kulikārṇave [g: kubjikā] || 52 ||  
  
cakribījaṃ vyālabījaṃ sarpaḥ kākodaroragau |  
bhogibījaṃ bhujaṅgaṃ ca bhujaṅgamamiti smṛtam || 53 ||  
  
p. 558)  
  
dakārasya mayā khyātamanṛtamaparaṃ smṛtam |  
svatantre devadeveśi dakṣiṇāmūrtinā kṛte || 54 ||  
  
puṣpabījaṃ prasūnaṃ ca prasūtiḥ suprajāstathā |  
dhakārasyānṛtamanyat tripurātilake smṛtam || 55 ||  
  
kṣārabījaṃ ca lavaṇaṃ saindhavaṃ sūkaraṃ vṛkam |  
vārāhamanṛtamanyanmayā khyātaṃ sureśvari || 56 ||  
  
trailokyaprathite granthe tripurāyāḥ śiromaṇau |  
kūrmamīnapadavyāptau bījārṇaṃ sadṛśaṃ priye || 57 ||  
  
phakārasya pakārasya bhedo nāsti parasparam |  
bhāṣaṇoddhāraviṣaye likhane prakṛtiḥ pṛthak || 58 ||  
  
matsyaṃ ca mīnabījaṃ ca śapharībījameva ca |  
jhaṣabījaṃ mayākhyātaṃ granthe chinnāśiromaṇau || 59 ||  
  
kūrmabījaṃ ca kamaṭhaṃ karkaṭo'pi kulīrakam |  
kacchapamanṛtamanyanmayākhyātaṃ ca bhāmini || 60 ||  
  
śāradāpaṭale granthe trailokyaprathite śive |  
ūrmirvīcistathā caivaṃ taraṅgastritayaṃ smṛtam || 61 ||  
  
asatyamaparaṃ jñeyaṃ mayākhyātaṃ sureśvari |  
kālikākulasarvasve brahmaṇaiva prakāśite || 62 ||  
  
bhadrikā bhāsvatī bhīmā bhakārasyānṛtaṃ param |  
tantre vai muṇḍamālāyāṃ mayākhyātaṃ sureśvari || 63 ||  
  
ḍulibījaṃ śilībījaṃ maṇḍūkaṃ durduraṃ tathā |  
bhekībījaṃ mayākhyātamasatyamaparaṃ smṛtam || 64 ||  
  
āgamāmṛtamañjaryāṃ parvateśvaranandini |  
vāyubījaṃ tathā vāgmi vācālaṃ vaśyabījakam || 65 ||  
  
vīrāśārṇaṃ [g: vīrabījaṃ] tathā vāpī mayākhyātaṃ svatantrake |  
  
p. 559)  
  
agnī rephaśca vahniśca hutabhug havyavāhanaḥ || 66 ||  
  
rakārasya mayākhyātaṃ śyāmātantre sureśvari |  
tamobījaṃ tathā dhvāntaṃ mohaṃ timirameva ca || 67 ||  
  
lakārasya mayākhyātaṃ svatantre munivandite |  
bhūbījaṃ dharaṇībījaṃ lakāraṃ bhāṣitaṃ mayā || 68 ||  
  
abhraṃ meghaṃ ca jīmūtamambubhṛdambudaṃ ghanam |  
vakārasya mayākhyātaṃ tantre vai vāmakeśvare || 69 ||  
  
kalyāṇaṃ caiva śarmāpi śaṃ śubhaṃ ca catuṣṭayam |  
śakārasya mayākhyātaṃ granthe bhairavatantrake || 70 ||  
  
śampābījaṃ taḍidbījaṃ vidyucchatahradā tathā |  
hrādinībījakaṃ caivamasatyamaparaṃ smṛtam || 71 ||  
  
mayākhyātaṃ sureśāni granthe vai rudrayāmale |  
śaktiḥ śarmāpi vijñeye śaracchaṅke tathaiva ca || 72 ||  
  
sakārasya mayākhyātaṃ granthe chinnāśiromaṇau |  
chavibījaṃ kāntibījaṃ śobhā bhā suṣamā tathā || 73 ||  
  
ākāśaṃ ca hakārasyānṛtamanyanmayoditam |  
siddhasārasvate granthe nityaṃ māntrikapūjite || 74 ||  
  
devabījaṃ nirjaraṃ ca tridaśaṃ tridiveśakam |  
surabījaṃ ca gīrbāṇaṃ lekhamamarabījakam || 75 ||  
  
kṣakārasya mayā proktaṃ kulacūḍāmaṇau priye |  
varṇānāṃ devadeveśi kośaṃ proktaṃ mayā śive |  
nānāmantrayutaṃ devi sarvāgamaviniścitam || 76 ||  
  
iti śrīdakṣiṇāmūrtimuniviracite uddhārakośe sarvāgamasāre   
sarvavarṇakośākhyānaṃ pañcamaḥ kalpaḥ || 5 ||  
p. 560)  
  
atha  
  
ṣaṣṭhaḥ kalpaḥ |  
  
śrī-īśvaraḥ |  
  
dvyakṣarāṇāṃ pṛthaṅnāma krīṃprīṃśrīṃhrīṃhsrauḥ tathā |  
pṛthaṅnāma sureśāni sakalāgamaniścitam || 1 ||  
  
adya vakṣyāmi te devi tisro bhuvanadevatāḥ |  
dakṣiṇāmūrtinā pūrvamṛṣīṇāṃ bhāṣitāḥ svayam || 2 ||  
  
bhavānī devadeveśi dvitīyā bagalāmukhī |  
indrākṣī sā tṛtīyā ca tisro bhuvanadevatāḥ || 3 ||  
  
āsāmahaṃ te mantrāṇi vakṣyāmi śṛṇu pārvati |  
yasya kasya na vaktavyaṃ na vaktavyaṃ varānane || 4 ||  
  
tatrādau bhavānīmantroddhāraḥ muṇḍamālātantre-   
  
praṇavaṃ caiva dve padme tryakṣayugmaṃ parā punaḥ |  
hariṇākṣī dvayaṃ kūrcaṃ haraṃ ṭhadvayasaṃyutam || 1 ||  
  
prakāśam- oṃ śrīṃ śrīṃ oṃ oṃ hrīṃ śrīṃ śrīṃ hūṃ phaṭ svāhā iti ||  
  
atha bagalāmukhyā mantroddhāraḥ āgamalaharyām-  
  
tārakaṃ caiva mṛdbījaṃ dvyakṣaraṃ samudāhṛtam |  
mantraṃ ca dvi śiro jñeyaṃ tataḥ pallavamuddharet || 1 ||  
  
bhagavati bagalā ca mukhi devi tataḥ punaḥ |  
tato'pi sarvaduṣṭānāṃ vācaṃ mukhaṃ padaṃ tathā || 2 ||  
  
stambhaya dvistathā jihvāṃ kīlaya dvirbuddhiṃ tathā |  
vināśaya dvivāraṃ ca mṛttikābījakaṃ tathā || 3 ||  
  
p. 561)  
  
tryakṣamante payo jñeyaṃ dvipañcāśākṣaro manuḥ |  
  
tatra mṛdbījanāmāni bhairavatantre-  
  
mṛdbījaṃ mṛttikābījaṃ mṛtsnābījaṃ praśastikā |  
mṛtsā'nṛtaṃ paraṃ jñeyaṃ parvateśvaranandini || 1 ||  
  
hrīṃ iti mṛdbījam | prakāśam- oṃ hrīṃ bhagavati bagalāmukhi devi   
sarvaduṣṭānāṃ vācaṃ mukhaṃ padaṃ stambhaya 2 jihvāṃ kīlaya 2 buddhiṃ   
vināśaya 2 hrīṃ oṃ svāhā (52) iti || athendrākṣyā mantroddhāraḥ   
rudrayāmale-  
  
tryakṣaṃ kuntīdvayaṃ devi kūrcayugmaṃ tathaiva ca |  
prasthabījaṃ parāṃ padmāṃ carmāṇaṃ ca tato'bhidhām || 1 ||  
  
indrākṣi vajrahaste'nte lakṣmīṃ lajjāṃ ca puṣkaram |  
tīrayugmaṃ rasane dve trāsaścandro haraṃ vanam || 2 ||  
  
indrākṣyā devadevyāśca hyaṣṭāviṃśākṣaro manuḥ |  
  
tatra prasthabījanāmāni śāradāpaṭale-   
  
prasthabījaṃ sānubījaṃ śikharaṃ puṣkaraṃ tathā |  
mlauṃ bījoddhārametaddhi cānyadanṛtamāvadet || 1 ||  
  
prakāśam- oṃ krīṃ krīṃ hūṃ hūṃ mlauṃ hrīṃ śrīṃ aiṃ indrākṣi   
vajrahaste śrīṃ hrīṃ mlauṃ hūṃ hūṃ krīṃ krīṃ oṃ aiṃ phaṭ svāhā   
(28) iti ||  
  
śrī-īśvaraḥ |  
  
tisra etā mayā khyātā devi bhuvanadevatāḥ |  
dakṣiṇāmūrtinā bhaktyā saṃsāre'smin prakāśitāḥ || 1 ||  
  
athāhaṃ devadeveśi khecaryā vacmi vai manum |  
yāmāśritya labhedyogī khecarīṃ siddhidāṃ kalām || 2 ||  
  
viśvayāmale khecarīmantroddhāraḥ-  
  
gīrbāṇadaśamaṃ varṇaṃ coddharet pratilomataḥ |  
tamobījaṃ tato dadyānmāyābījaṃ tataḥ param || 1 ||  
  
tato dadyāccharadbījaṃ kūṭo'yaṃ parikīrtitaḥ |  
  
p. 562)  
  
mantraṃ (bījaṃ) turyaśiro jñeyaṃ yogī dadyāttato'bhidhām || 2 ||  
  
khecaryai ca tato dadyādante hyauśmakameva ca |  
  
prakāśam- mūlhrīṃsauḥ phecaryai namaḥ iti ||  
  
iti śrīdakṣiṇāmūrtimuniviracite uddhārakośe sarvāgamasāre tridevīnāṃ   
khecaryāśca kośākhyānaṃ ṣaṣṭhaḥ kalpaḥ || 6 ||  
atha  
  
saptamaḥ kalpaḥ |  
  
śrī-īśvaraḥ |  
  
atha vakṣyāmi te devi dhyānānāgamaniścitān |  
etāsāṃ devatānāṃ tvaṃ śṛṇu pārvati tattvataḥ || 1 ||  
  
tatrādau daśavidyānāṃ dhyānaṃ vakṣyāmi tvaṃ śṛṇu |  
vāmakeśvara tantroktaṃ tripurāyāḥ sureśvari || 2 ||  
  
divyāmbarāṅkitatanuṃ mihirāgnicandranetrāṃ sudhāṃśumukuṭāṃ   
himasannibhābhām |  
siṃhāsanāṃ paraśukhaḍgadharāṃ bhujābhyāṃ brahmendraviṣṇunamitāṃ   
tripurāṃ bhaje'ham || 3 ||  
  
atha vakṣye śriyo dhyānaṃ bhāṣitaṃ rudrayāmale |  
munisādhakagīrvāṇa vighnavargaiḥ [kh: vipravargaiḥ] supūjitam || 4 ||  
  
lakṣmīṃ padmāsanagatakaṭiṃ sūryaśītāṃśunetrāmudyadbhāsvatkanakarucibhiḥ   
padmaśaṅkhāsipāṇim |  
  
p. 563)  
  
nānāmuktāmaṇisukalaśāṃ bhūṣitāṅgīṃ dvibāhuṃ nityaṃ lokatritayaphaladāṃ   
naumyahaṃ bhaktipūrvam || 5 ||  
  
atha vakṣyāmi vāgdevyā dhyānaṃ vidyāpradaṃ śive |  
tantramuktāvalau granthe durlabhe tridive'pi ca || 6 ||  
  
vāṇīṃ pūrṇaniśākarojjvalamukhīṃ karpūrakundaprabhāṃ   
candrārdhāṅkitamastakāṃ nijakaraiḥ saṃbibhratīmādarāt |  
vīṇāmakṣaguṇaṃ sudhāḍhyakalaśaṃ vidyāṃ ca tuṅgastanīṃ   
divyairābharaṇairvibhūṣitatanuṃ siṃhādhirūḍhāṃ bhaje || 7 ||  
  
adha vakṣyāmi tārāyā dhyānaṃ bhairavatantrake |  
devyā bhedavihīnāyā munisādhakapūjite || 8 ||  
  
devīṃ pannagabhūṣitāṃ himaruciṃ śītāṃśuśaṅkhaprabhāṃ   
muktāratnaparītakaṇṭhavalayāṃ raktāmbaraṃ bibhratīm |  
śūlābjāsigadādharāṃ suragaṇairvaikuṇṭhamukhyaiḥ stutāṃ nityaṃ   
lokatrayaikarakṣaṇaparāṃ tārāṃ trinetrāṃ bhaje || 9 ||  
  
athāhaṃ bhuvaneśvaryā dhyānaṃ vakṣyāmi tacchṛṇu |  
sādhakeṣṭaprade granthe niḥsṛtaṃ rudrayāmale || 10 ||  
  
udyadbhānusahasrasannibhamukhīṃ pīnastanīṃ padmagāṃ   
dorbhiraṅkuśapāśapustakajapān [kh: jayān] saṃbibhratīṃ sādaram |  
brahmopendramaheśvarendramunibhirnityaṃ stutāṃ vandanaiḥ   
stotrādyairbhuvaneśvarīṃ trinayanāṃ hṛtpaṅkaje'haṃ bhaje || 11 ||  
  
atha vakṣyāmi mātaṅgyā dhyānaṃ parvatanandini |  
kubjikāsarvasve granthe mamāpyatyantadurlabhe || 12 ||  
  
candrārdhāṅkitaśekharāṃ trinayanāṃ koṭīndusūryaprabhāṃ  
nānāratnasahasrabaddharaśanāṃ pretāsane saṃsthitām |  
  
p. 564)  
  
śaṅkhaṃ tomarapaṭṭisābjayugalān dorbhirvahantīṃ mudā dhyāye'haṃ hṛdaye   
sadā bhagavatīṃ mātaṅginīṃ hāriṇīm || 13 ||  
  
atha vakṣye maheśāni śārikādhyānamuttamam |  
āgamāmṛtamañjaryāṃ niḥsṛtaṃ durlabhaṃ janaiḥ || 14 ||  
  
śrīśaṅkhacakramusalāmbujayugmahastāṃ [g: salābjayugāṅka]  
nāgendrahāravalayāṅkitakaṇṭhamālām |  
sindūrakuṅkumasahasramarīcidīptiṃ śrīśārikāṃ trinayanāṃ hṛdaye smarāmi ||   
15 ||  
  
atha vakṣyāmi deveśi rājñīdhyānamanuttamam |  
vāmakeśvaratantroktaṃ parvateśvaranandini || 16 ||  
  
śītāṃśubālārkakṛśānunetrāṃ caturbhujāmeṇatvagāsanasthām |  
śaṅkhābjaśūlāsidharāṃ maheśīṃ rājñīṃ bhaje'haṃ tuhinādrirūpām || 17 ||  
  
atha vakṣyāmi bhīḍāyā dhyānamicchāphalapradam |  
niḥsṛtamāgamoddyote mayā viracite svayam || 18 ||  
  
udyacchītāṃśuraśmidyuticayasadṛśīṃ phullapadmopaviṣṭāṃ   
vīṇānāgendraśaṅkhāyudhaparaśudharāṃ dorbhirīḍyaiścaturbhiḥ |  
muktāhārāṃśunānāmaṇiyutahṛdayāṃ śīdhupātraṃ vahantīṃ vande bhīḍāṃ   
bhavānīṃ prahasitavadanāṃ sādhakeṣṭapradātrīm || 19 ||  
  
atha vakṣyāmi deveśi jvālāmukhyā anuttamam |  
dhyānaṃ mayā viracite granthe jvālāśiromaṇau || 20 ||  
  
jvālāparītāsyaśiroruhāṃ tāṃ sarojaśaṅkhāsigadādharāṃ ca |  
  
p. 565)  
  
siṃhāsanasthāpitapādayugmāṃ jvālāmukhīṃ saddhṛdaye smarāmi || 21 ||  
  
athāhaṃ bhadrakālyāśca dhyānaṃ vakṣyāmi niḥsṛtam |  
svayaṃ mayā viracite tantre vai vāmakeśvare || 22 ||  
  
muṇḍaṃ viśvasya kartuḥ karakamalatale dhārayantīṃ hasantīṃ nāhaṃ tṛptā   
vadantīṃ sakalajanamidaṃ bhakṣayantīṃ sadaiva |  
śyāmāṃ viṣṇuṃ girīśaṃ bhujanivahabalācchūlaprotaṃ vahantīṃ dhyāye'haṃ   
bhadrakālīṃ navajaladanibhāṃ pretamadhyāsanasthām || 23 ||  
  
turīdhyānamahaṃ vakṣye niḥsṛtamāgamāmṛte |  
asmiṃścarācare khyāte brahmaṇaiva prakāśite || 24 ||  
  
nānāratnanibaddhacandraśakalāṃ maulau jaṭābhirvṛte pāśāmbhojadharāṃ   
himāṃśudhavalāṃ dorbhyāṃ dvibāhuṃ śivām |  
sūryendvagnivilocanāṃ smitamukhīṃ pretāsane saṃsthitāṃ   
brahmopendramaheśvaraiśca namitāṃ devīṃ bhaje'haṃ turīm || 25 ||  
  
athāhaṃ [g: athādau] chinnamastāyā dhyānaṃ vakṣyāmi niḥsṛtam |  
svakṛte tripurāyāśca granthe devi śiromaṇau || 26 ||  
  
eṇāṅkāṃśuparītabhālaphalakāṃ bālārkakoṭiprabhāṃ   
jvālābaddhamahārgharatnanicayāṃ kandarpadarpojjvalām |  
śūlāsyaṅkuśapāśaveṇumusalāmbhojābhayān bibhratīṃ bhakteṣṭāṃ [g:   
bhaktaiḥ pūjitapādapadmayugalāṃ śrīcchinnamastāṃ bhaje]   
chinnamastakāṃ bhagavatīṃ dhyāye hṛdabje sadā || 27 ||  
  
dakṣiṇākālikāyāśca dhyānaṃ vakṣyāmi niḥsṛtam |  
granthe kālīrahasye'smin parvateśvaranandini || 28 ||  
  
brahmopendraśivāsthimuṇḍaraśanāṃ tāmbūlaraktādharāṃ varṣāmeghanibhāṃ   
triśūlamusale padmāsipāśāṅkuśān |  
  
p. 566)  
  
śaṅkhaṃ sāhiyugaṃ varaṃ daśabhujaiḥ saṃvibhratīṃ pretagāṃ devīṃ   
dakṣiṇakālikāṃ bhagavatīṃ raktāmbarāṃ tāṃ smare || 29 ||  
  
atha vakṣyāmi śyāmāyā dhyānaṃ parvatanandini |  
śyāmātantre mayākhyātaṃ sakalāgamasāgare || 30 ||  
  
trailokyapūjitapadāmburuhadvayāṃ tāṃ kṛṣṇāmbubhṛtsadṛśarūpadharāṃ   
trinetrām |  
śūlāsiśaṅkhamahatīśca bhujairvahantīṃ śyāmāṃ bhaje   
śavaśarīrakṛtāsanasthām || 31 ||  
  
athāhaṃ kālarātryāste dhyānaṃ vakṣyāmi niḥsṛtam |  
mayā viracite devi tantre vai vāmakeśvare || 32 ||  
  
śūlābjapāśāṅkuśapadmahastāṃ caturbhujāṃ dhūmranibhāṃ trinetrām |  
siṃhāsanasthāṃ dhṛtapītavastrāṃ dhyāye maheśīṃ hṛdi kālarātrīm || 33 ||  
  
nānābharaṇasaṃyukte devi vakṣyāmi tvaṃ śṛṇu |  
śrīvajrayoginīdhyānaṃ niḥsṛtaṃ kulikārṇave || 34 ||  
  
indvagnisūryanayanāṃ pāśāṅkuśadharāṃ śivām [k: parāṃ; g:   
śubhāṃ] |  
dvibhujāṃ siṃhamadhyasthāṃ bhaje'haṃ vajrayoginīm [k, g, gh:   
abhayaṅkarīm] || 35 ||  
  
atha vakṣyāmi vārāhyā dhyānaṃ tantraviniścitam |  
yathābhīṣṭapradaṃ devi kulacūḍāmaṇau priye || 36 ||  
  
candrārdhacūḍāṃ dvibhujāṃ bhujābhyāṃ śūlāṅkuśau śyāmamukhīṃ   
vahantīm |  
sūryāgnicandrīkṛtanetrapadmāṃ [k: dṛṣṭipātāṃ] dhyāye hṛdabje   
vimalāṃ varāhīm || 37 ||  
  
p. 567)  
  
atha vakṣyāmi deveśi śāradādhyānamuttamam |  
śāradāpaṭale granthe racite'pi mayā svayam || 38 ||  
  
ṣaḍbhujāṃ trinayanāṃ smitānanāṃ śāṇḍilyarṣinutapādapaṅkajām |  
parvatasthitavatīṃ dhṛtaśūlāṃ śāradāṃ bhagavatīṃ hṛdi dhyāye || 39 ||  
  
atha vakṣyāmi deveśi tvaṃ śṛṇu dhyānamuttamam |  
kāmeśvaryāstripurāyāḥ sarvasve tantrakottame || 40 ||  
  
trilocanāṃ sūryasahasraśobhāṃ siṃhāsanasthāṃ dvibhujāṃ dhṛtāsim |  
pītāmbarāṃ viṣṇumaheśasevyāṃ kāmeśvarīṃ tāṃ hṛdaye smarāmi || 41 ||  
  
atha vakṣyāmi gauryāste dhyānaṃ bhairavatantrake |  
granthe mayā viracite parvateśvaranandini || 42 ||  
  
gaurāṅgīṃ dhṛtapaṅkajāṃ trinayanāṃ śvetāmbarāṃ siṃhagāṃ   
candrodbhāsitaśekharāṃ smitamukhīṃ dorbhyāṃ vahantīṃ gadām |  
viṣṇvindrāmbujayoniśambhutridaśaiḥ saṃpūjitāṅghridvayāṃ gaurīṃ   
mānasapaṅkaje bhagavatīṃ bhakteṣṭadāṃ tāṃ bhaje || 43 ||  
  
athāhamannapūrṇāyā dhyānaṃ vakṣyāmi tvaṃ śṛṇu |  
niḥsṛtaṃ bhairavītantre mayā devi prakāśite || 44 ||  
  
candrārdhamauliṃ dvibhujāṃ trinetrāṃ śūlākṣamāle dvibhuje vahantīm |  
eṇāsanasthāṃ bhujagopavītāṃ tāmannapūrṇāṃ hṛdaye smarāmi || 45 ||  
  
kulavāgīśvarīdhyānaṃ vakṣyāmi tvaṃ śṛṇu priye |  
  
p. 568)  
  
āgamāmṛtamañjaryāṃ durlabhāyāṃ mamāpi ca || 46 ||  
  
triśūlāsidharāṃ dorbhyāṃ raktāsyāṃ vahnisannibhām |  
tryakṣāṃ siṃhāsanagatāṃ kulavāgīśvarīṃ bhaje || 47 ||  
  
atha vakṣye gaṇeśasya dhyānaṃ gīrbāṇapūjite |  
āgamāmṛtapīyūṣe [ g: rṇava] durlabhe bhuvane'mbike || 48 ||  
  
dvicaturdaśavarṇabhūṣitāṅgaṃ musalāmbhojadharoragopavītam |  
dvimṛgādhipagāminaṃ trinetraṃ śivaputraṃ dviradānanaṃ bhaje'ham || 49 ||  
  
atha dhyānaṃ kumārasya vakṣyāmi śṛṇu pārvati |  
niḥsṛtamāgamoddyote mayā viracite svayam || 50 ||  
  
himādrigauraṃ [g: śvetaṃ] dvibhujaṃ bhujaṅgaiḥ parītagātraṃ   
śikhiviṣṭarastham |  
nagendrakanyāpriyaputramādyaṃ hṛdi smare'bhīṣṭapradaṃ kumāram || 51 ||  
  
haihayasya bravīmyevaṃ dhyānaṃ tava kutūhalāt |  
yathābhīṣṭapradaṃ nṝṇāmuḍḍāmaraviniścitam || 52 ||  
  
sahasrabhujamaṇḍalījitatamīcareśādhipaṃ himāṃśusadṛśānanaṃ   
dhṛtasahasratūṇīrakam |  
sitāmbaradharaṃ sadā turagarājamadhyasthitaṃ smarāmi bhuvanādhipaṃ hṛdi tu   
kārtavīryārjunam || 23 ||  
  
atha vakṣyāmi deveśi dhyānaṃ tasya viniḥsṛtam |  
mṛtyuñjayasya devasya granthe kubjāśiromaṇau || 54 ||  
  
p. 569)  
  
candrodbhāsitamūrdhajaṃ surapatiṃ pīyūṣapātraṃ bṛhad hastābjena   
sudhāṃśukoṭivimalaṃ hastasthapaṅkeruham [g: candrāmṛtāplāvitaṃ]   
|  
sūryāgnīnduvilocanaṃ karatalaiḥ   
pāśākṣasūtrāṅkuśāmbhojānvibhratamakṣayaṃ paśupatiṃ mṛtyuñjayaṃ   
taṃ smare || 55 ||  
  
sugrīvasyātha vakṣye'haṃ dhyānaṃ parvatanandini |  
kulacūḍāmaṇau granthe nirmite mantrasāgare || 56 ||  
  
bālaṃ ṣoḍaśahāyanaṃ kapipatiṃ vahniprabhābhāsvaraṃ   
dorbhirvṛkṣagadādhanuḥśaracayān saṃbibhrataṃ cādarāt [g: sādarāt]  
sītāmārgaṇasaktavānarabalairārādhyamānaṃ bhaje kākutsthaṃ   
bhajamānamarkatanayaṃ sugrīvadevaṃ hṛdi || 57 ||  
  
athāhaṃ te hanumato dhyānaṃ vakṣyāmi niḥsṛtam |  
kulacūḍāmaṇau granthe parvateśvaranandini || 58 ||  
  
rāmeṣṭamitraṃ jagadekavīraṃ plavaṅgarājendrakṛtapraṇāmam |  
sumeruśṛṅgābhamacintyamādyaṃ hṛdi smare'haṃ hanumantamīḍyam || 59 ||  
  
atha te bhairavasyāhaṃ dhyānaṃ vakṣyāmi pārvati |  
niḥsṛtaṃ bhairave tantre yathābhīṣṭaphalapradam || 60 ||  
  
kapālahastaṃ bhujagopavītaṃ kṛṣṇacchaviṃ daṇḍadharaṃ trinetram |  
acintyamādyaṃ madhupānasaktaṃ hṛdi smare bhairavamiṣṭadaṃ tam || 61 ||  
  
atha vakṣyāmi sūryasya dhyānaṃ tantraviniścitam |  
  
p. 570)  
  
tripurāsarvasve granthe dakṣiṇāmūrtinā kṛte || 62 ||  
  
pratyakṣadevaṃ viśadaṃ sahasramarīcibhiḥ śobhitabhūmideśam |  
saptāśvagaṃ saddhvajahastamādyaṃ devaṃ bhaje'haṃ mihiraṃ hṛdabje || 63 ||  
  
atha vakṣyāmi saumyasya dhyānaṃ bhairavatantrake |  
yathābhīṣṭapradaṃ satyaṃ surāsuranamaskṛte || 64 ||  
  
somātmajaṃ haṃsagataṃ dvibāhuṃ śaṅkhendurūpaṃ hyasipāśahastam |  
dayānidhiṃ bhūṣaṇabhūṣitāṅgaṃ budhaṃ smare mānasapaṅkaje'ham || 65 ||  
  
atha vakṣyāmi śukrasya dhyānaṃ tantraviniścitam |  
kubjikāsarvasve granthe brahmaṇaiva prakāśite || 66 ||  
  
santaptakāñcananibhaṃ dvibhujaṃ dayāluṃ pītāmbaraṃ   
dhṛtasaroruhadvandvaśūlam |  
krauñcāsanaṃ hyasurasevitapādapadmaṃ śukraṃ smare dvinayanaṃ hṛdi   
paṅkaje'ham || 67 ||  
  
atha vakṣyāmi jīvasya śṛṇu pārvati tattvataḥ |  
dhyānaṃ bhairavatantroktaṃ sakalārthapradaṃ nṛṇām || 68 ||  
  
tejomayaṃ śaktitriśūlahastaṃ surendrajyeṣṭhaiḥ stutapādapadmam |  
medhānidhiṃ hastigataṃ [g: matsya] dvibāhuṃ guruṃ smare   
mānasapaṅkaje'ham || 69 ||  
  
p. 571)  
  
atha vakṣyāmi candrasya dhyānaṃ devi śṛṇu priye |  
niḥsṛtamāgamoddyote nānādhyānasaritpatau || 70 ||  
  
śaṅkhaprabhameṇapriyaṃ śaśāṅkamīśānamaulisthitamīḍyavṛttam [g:   
rūpam] |  
tamīpatiṃ nīrajayugmahastaṃ [k: mambuja] dhyāye hṛdabje śaśinaṃ   
graheśam || 71 ||  
  
atha vakṣyāmi bhaumasya dhyānaṃ tantraviniścitam |  
āgamāmṛtamañjaryāṃ śṛṇuṣvaikamanāḥ priye || 72 ||  
  
prataptagāṅgeyanibhaṃ graheśaṃ siṃhāsanasthaṃ kamalāsihastam |  
surāsuraiḥ pūjitapādapadmaṃ bhaumaṃ dayāluṃ hṛdaye smarāmi || 73 ||  
  
atha vakṣye śanerdhyānaṃ yathābhīṣṭaphalapradam |  
niḥsṛtaṃ ca maheśāni śubhadamāgamāmṛte || 74 ||  
  
nīlāñjanābhaṃ mihireṣṭaputraṃ graheśvaraṃ pāśabhujaṅgapāṇim |  
surāsurāṇāṃ bhayadaṃ dvibāhuṃ śaniṃ smare mānasapaṅkaje'ham || 75 ||  
  
athāhaṃ saiṃhikeyasya dhyānaṃ vakṣyāmi tvaṃ śṛṇu |  
niḥsṛtaṃ phaladaṃ nṝṇāṃ tantre vai vāmakeśvare || 76 ||  
  
śītāṃśumitrāntakamīḍyarūpaṃ ghoraṃ ca vaiḍūryanibhaṃ vibāhum |  
trailokyarakṣāparamiṣṭadaṃ [g: pradaṃ] ca rāhuṃ grahendraṃ hṛdaye   
smarāmi || 77 ||  
  
p. 572)  
  
atha vakṣyāmi ketośca dhyānamāgamaniścitam |  
niḥsṛtamāgamoddyote granthe vai tantrasāgare [kh: mantra] || 78 ||  
  
lāṅgulayuktaṃ bhayadaṃ janānāṃ kṛṣṇāmbubhṛtsannibhamekavīram |  
kṛṣṇāmbaraṃ śaktitriśūlahastaṃ ketuṃ bhaje mānasapaṅkaje'ham || 79 ||  
  
atha vakṣyāmi deveśi bhavānīdhyānamuttamam |  
kulacūḍāmaṇau granthe niḥsṛtaṃ bhuvaneśvari || 80 ||  
  
ariśaṅkhakṛpāṇakheṭabāṇān sudhanuḥśūlakatarjanīrdadhānām [k:   
rdadhānā | bhavatāṃ mahiṣottamāṅgasaṃsthā navadūrvāsadṛśī śriye'stu   
durgā] |  
bhayadāṃ mahiṣottamāṅgasaṃsthāṃ navadūrvāsadṛśīṃ bhaje bhavānīm || 81   
||  
  
athāhaṃ bagalāmukhyā dhyānaṃ vakṣyāmi niḥsṛtam |  
āgamāmṛtamañjaryāṃ surāsuranamaskṛte || 82 ||  
  
nānāratnanibaddharamyamukuṭāṃ pītāmbarāṃ bhāgyadāṃ  
gharmāṃśvagniśaśāṅkaraśminayanāṃ siṃhāsanasthāṃ śivām |  
saccaṇḍīśaratāṃ [k: saccaṇḍāṃśunibhāṃ; g: sadragāṅgeyanibhāṃ]   
mahārghamaṇibhirudbhāsitāṅgīṃ sadā devīṃ śrībagalāmukhīṃ hṛdi bhaje   
bhakteṣṭadāṃ muktidām || 83 ||  
  
atha vakṣye śṛṇoṣi tvamindrākṣīdhyānamuttamam |  
niḥsṛtaṃ jagadīśāni granthe vai rudrayāmale || 84 ||  
  
p. 573)  
  
mālāsyaṅkuśapadmayugmakadharāṃ cakṣuḥsahasrāṅkitāṃ [g:   
sāhasranetrāṃ śivāṃ] mattairāvaṇapṛṣṭhagāṃ śaśimukhīṃ   
trailokyarakṣāparām |  
dorbhirgānaratāṃ sphuṭāmbujanibhāṃ brahmādidevaiḥ stutāmindrākṣīṃ   
janamātaraṃ hṛdi bhaje kāruṇyarūpāṃ parām || 85||  
  
atha vakṣye maheśāni khecarīdhyānamuttamam |  
  
yāṃ dhyātvā khecarīṃ yogī jīvanmukto bhavet kalau |  
granthe bhairavatantrākhye niḥsṛtaṃ tridaśārcite || 86 ||  
  
vinindrakamalotpalairmunibhirarcitāṅghridvayāṃ sitāṃ sitakarāmbujāṃ   
sitakarojjvalacchekharām |  
ravīnduśikhilocanāmabhayapustakau bibhratīṃ smarāmi hṛdi khecarīṃ   
bhuvanamātaraṃ siddhidām || 87 ||  
  
etāsāṃ devadeveśi mantradhyānacayaṃ smṛtam |  
yasya kasya na dātavyaṃ granthamuddhārakośakam || 88 ||  
  
ṛṣayaḥ ūcuḥ |  
  
dhanyaḥ sa yasya putrastvaṃ sakalāgamapāragaḥ |  
jaya tvaṃ svagṛhaṃ gantumājñāpayitumarhasi || 89 ||  
  
dakṣiṇāmūrtiḥ |  
  
gacchadhvaṃ munayaḥ sarve kṣamadhvaṃ kṛpayā mama |  
ityuktvā munayo jagmuḥ svagṛhaṃ mantralālasāḥ || 90 ||  
  
śrī-īśvara uvāca |  
  
dakṣiṇāmūrtinā tena dṛṣṭvā tantrānmanoramān |  
kṛtamuddhārakośākhyaṃ granthaṃ gopyatamaṃ kuru || 91 ||  
  
p. 574)  
  
śrīdevyuvāca |  
  
krītāsmi bhavatānena granthenāhaṃ sureśvara |  
ityuktvā sumahākuñjaṃ kailāsādreśca jagmatuḥ |  
ubhau tāvambikā devī devaśca candraśekharaḥ || 92 ||  
  
iti śrīdakṣiṇāmūrtimuniviracite uddhārakośe sarvāgamasāre ṣoḍaśadevī   
saptadevī saptakumāra navagraha tridevī khecarīdhyānakośanirūpaṇaṃ saptamaḥ   
kalpaḥ || 7 ||  
  
samāptaścāyamuddhārakośa iti śivam |  
  
  
  
  
MUKTABODHA INDOLOGICAL RESEARCH INSTITUTE©2011 Muktabodha Indological Research Institute  All Rights Reserved.E-texts may be viewed only online or downloaded for private study.E-texts may not, under any circumstances, be copied, republished,reproduced, distributed or sold, either in original or altered form, withoutthe express permission of Muktabodha Indological Research Institute in writing.Data-entered by the staff of Muktabodha under the direction of Mark S. G. Dyczkowski.          