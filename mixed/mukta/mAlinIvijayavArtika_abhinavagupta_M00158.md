---
Author:
- abhinavagupta
Catalog number: M00158
Description: Photographed from volume 32 of the Kashmir Series of Texts and Studies.
Photographic facsimile: []
Publication city:
- Srinagar
Publication country: India
Publication year:
- '1921'
Publisher:
- Research Department Jammu and Kashmir State
Subjects:
- tantric / āgamic literature
- śaiva
- non-dual  śaivism of Kashmir
Uniform title: mālinīvijayavārtika
author_iast: abhinavagupta
title: मालिनीविजयवार्तिक
title_iast: mālinīvijayavārtika

---
  
  
  
  
ॐ  
काश्मीरसंस्कृतग्रन्थावलिः ।  
ग्रन्थाङ्कः ३१  
  
श्रीमालिनीविजयवार्तिकम्   
  
श्रीमन्महामाहेश्वराचार्याभिनवगुप्तपादविरचितम् ।  
  
श्रीभारतधर्ममार्तण्ड कश्मीरमहाराज  
श्रीप्रतापसिंहवर प्रतिष्ठापिते  
प्रत्नविद्याप्रकाश (रिसर्च) कार्यालये  
तदध्यक्ष पण्डित मधुसूदनकौल शास्त्रिणा  
उद्दिष्टकार्यालयस्थेतरपण्डितसहायेन  
सङ्गृह्य संशोधनपर्यायाङ्कनविवरणादिसंस्करणोत्तरं  
पाश्चात्यविद्वत्परिषत्सम्मताधुनिकसुगमशुद्धरीत्युपन्यासादि-  
śrīnagare  
kaśmīra pratāpa sṭīma presa mudraṇālaye mudrāpayitvā prakāśyamupanītam  
  
khraistābdaḥ 1921  
kāśmīra śrīnagara  
  
asya granthasya sarve prakāśana-mudrāpaṇādyadhikārāḥ   
proktamahārājavaryaiḥ svāyattīkṛtāḥ santi  
  
  
atha  
  
śrīmālinīvijayavārtikam  
  
śrīmadācāryābhinavaguptapādaviracitam  
  
prathamaḥ kāṇḍaḥ  
  
vamalakalāśrayābhinavasṛṣṭimahā jananī  
bharitatanuśca pañcamukhaguptarucirjanakaḥ |  
tadubhayayāmalasphuritabhāvavisargamayaṃ  
hṛdayamanuttarāmṛtakulaṃ mama saṃsphuratāt ||1||  
  
yadīyabodhakiraṇairullasadbhiḥ samantataḥ |  
vikāsihṛdayāmbhojā vayaṃ sa jayatādguruḥ ||2 ||  
  
sābhimarśaṣaḍardhārthapañcasrotaḥsamujjvalān |  
yaḥ prādānmahyamarthaughāndaurgatyadalanavratān ||3||  
  
śrīmatsumatisaṃśuddhasadbhaktajanadakṣiṇaḥ |  
śaṃbhunāthaḥ prasanno me bhūyādvākpuṣpatoṣitaḥ ||4||  
  
gurubhyo'pi garīyāṃsaṃ yuktaṃ śrīcukhalābhidham |  
vande yatkṛtasaṃskāraḥ sthito'smi galitagrahaḥ ||5||  
  
tato gurutaraḥ śrīmānbhūtirājo mahāmatiḥ |  
jayatādbhaktajanatāsamuddharaṇasāhasaḥ ||6||  
  
śrīsomānandasaṃbodhaśrīmadutpalaniḥsṛtāḥ |  
jayanti saṃvidāmodasaṃdarbhā dikprasarpiṇaḥ ||7||  
  
2)  
  
taddṛṣṭisaṃsṛticchedipratyabhijñopadeśinaḥ |  
śrimallakṣmaṇaguptasya gurorvijayate vacaḥ ||8||  
  
apyasaṃkhyanavāsvādacamatkāraikadurmadā |  
yenānuttarasaṃbhogatṛptā me matiṣaṭpadī ||9||  
  
tadekamayatāmāpya svātmanyeva tathā sthitā |  
tadasyāḥ pronmiṣantyeva vividhā nādasaṃpadaḥ ||10||  
  
sacchiṣyakarṇamandrābhyāmarthito'haṃ punaḥ punaḥ |  
vākyārthaṃ kathaye śrīmanmālinyāṃ yatkvacitkvacit ||11||  
  
aucityenetaratyāgādvācyavācakayormithaḥ |  
vartanāvarta etasminsādhu śāstraṃ ca vārtikam ||12 ||  
  
ye'harniśaṃ prakāśante sarvasya ca na gocare |  
numo'bhinavaguptāṃstāñśivacandrāṃśusaṃcayān ||13||  
  
jayanti jagadānandavipakṣakṣapaṇakṣamāḥ |  
parameśamukhodbhūtajñānacandramarīcayaḥ ||14||  
  
aniyantritasadbhāvādbhāvābhedaikabhāginaḥ |  
yatprāgjātaṃ mahājñānaṃ tadraśmibharabhairavam ||15||  
  
tatastādṛksvamāyīyaheyopādeyavarjitam |  
vitatībhāvanācitraraśmitāmātrabheditam ||16||  
  
abhimarśasvabhāvaṃ taddhṛdayaṃ parameśituḥ |  
tatrāpi śaktyā satataṃ svātmamayyā maheśvaraḥ ||17||  
  
yadā saṃghaṭṭamāsādya samāpattiṃ parāṃ vrajet |  
tadāsya paramaṃ vaktraṃ visargaprasarāspadam ||18||  
  
anuttaravikāsodyajjagadānandasundaram |  
bhāvivaktrāvibhāgena bījaṃ sarvasya yatsthitam ||19||  
  
hṛtspandadṛkparāsāranirnāmormyādi tanmatam |  
etatparaṃ trikaṃ pūrvaṃ [sūkṣmamiti pāṭhaḥ] sarvaśaktyavibhāgavat   
||20||  
  
atra bhāvasamullāsaśaṅkāsaṃkocavicyutiḥ |  
svānandalīnatāmātramātricchākarmadṛktayam ||21||  
  
tathā ca guravaḥ śaivadṛṣṭāvitthaṃ nyarūpayan |  
[śivaikyākhyātirūpabhrāntimayasaṃsārāvasthā yāvannonmiṣati tāvadapi   
tāvatyevoktarūpaśivatā tathā ca śaktipaṃcakamapi tadānīmekarūpamapi   
vyavahārāpekṣayā kāryasaṃbhavādastyeva tathā hi parāparāvasthāyāṃ   
yo'hamiti sahajapratyavamarśātmā prakāśaḥ sa eva parānapekṣaḥ   
pūrṇatvādānandarūpo nirvṛtacinmayaḥ sthita eva saiva svatantratā mukhyā   
śivatā taduktaṃ cidāhlādeti | pūrṇacidānandamātre'nubhavaḥ prakāśanaṃ na   
tu bāhye tata eva tatraiva layo yasya sa tathānena nirvṛtacitkathitā |   
icchājñānakriyāstu bhinnaviṣayādyapekṣayā sphuṭībhavanti | parāvasthāyāṃ   
punaḥ pūrṇo'hamityeva svasvabhāvaḥ prakāśate tāvatprakāśatvāt tadeva   
jñānaṃ saṃrambharūpatvātsaiva kriyā tatsvabhāvatvena   
tadabhyupagamādicchāpi sthitaivetyāha tadicchā tāvatīti tāvacca svarūpaṃ   
kriyeti yojyam | atha vā tāvajjñānamiti tāvacchabdaḥ kriyāyāṃ strīliṅgaḥ   
pariṇamanīyaḥ dvitīyastvante tāvacchabdaḥ kramārthaḥ   
parāparādyavasthāpekṣaḥ ata eva   
bhinnaviṣayābhāve'pyabhyupagamaprakāśasaṃrambhāṇāṃ sarvadā   
prakāśamayatvenāvicalanādicchādivyavahārayogyataivetyuktaṃ susūkṣmeti   
susūkṣmatvameṣitavyādyabhāvena vibhāgāparikalpanāt ata eva   
śaktisāmarasyaṃ pūrṇacinmātraprakāśatātmatvāccidāhlādaparatvaṃ coktam   
saiva ca nirvibhāgatā parāvasthā yadaivamāste parastadetyuktā || (śi0 dṛ0   
ślo0 4)] sa yadāste cidāhlādamātrānubhavatallayaḥ ||22||  
  
3)  
  
tadicchā tāvatī jñānaṃ tāvattāvatkriyā hi sā |  
susūkṣmaśaktitritayasāmarasyena vartate ||23||  
  
cidrūpāhlādaparamastadābhinno bhavediti |  
nanu cedṛśi viśvātmabhūte saṃkocavarjanāt ||24 ||  
  
vikalpakalpanāmūlāḥ kathaṃ śāstrādisaṃpadaḥ |  
ucyate sarva evāyaṃ bodhaḥ saṃvitprabhāmayaḥ ||25||  
  
prakāśarūpatāyogāccidāmarśaghanātmakaḥ |  
tatrāmarśasvabhāvo'yaṃ yaḥ prakāśaḥ prakāśate ||26 ||  
  
sa eva kinna śāstraughaḥ kimanyairyuktiḍambaraiḥ |  
paravāgdevatāviddhastatrāsau kevalaṃ bhavet ||27||  
  
na tu laukikamāyīyavarṇapuñjavicitritaḥ |  
[atra vṛttiḥ - cidātmanaśceśvarasyātmanīvābhedenārtheṣvapi   
prakāśo'styanyathā pratibhāsamānārthaikaviṣayo nirmātṛtāmayo vimarśa   
icchārūpo na syāt || (pra0 bhi0 a0 1 ā0 5 ślo0 10)] uktaṃ   
śrīpratyabhijñāyāmātmasaṃsthasya bhāsanam ||18 ||  
  
astyeva na vinā tasmādicchāmarśaḥ pravartate |  
svabhāvamavabhāsasya vimarśaṃ viduranyathā ||29||  
  
prakāśo'rthoparakto'pi tulyo ratnādikairiti [atra vṛttiḥ - prakāśasya   
mukhya ātmā pratyavamarśastaṃ vinārthabheditākārasyāsya svacchatāmātraṃ   
na tvajāḍyaṃ camatkṛterabhāvāt || (pra0 mi0 a0 1 ā0 5 ślo0 11)]   
||  
kiṃ ca yatkiñca nāmātra ciccamatkāragocaraḥ ||30||  
  
hlādanāmādiviṣayastadāsau bhavati sphuṭaḥ |  
tadvimarśāntarālambasamucchalanayogataḥ ||31||  
  
paścātsusphuṭatāmeti tathā ca gururūcivān |  
  
5)  
  
yathā svasaṃvidā siddhaṃ sukhādi vyavatiṣṭhate ||32||  
  
na hi vyavasthāsamaye vedyate tatsvasaṃvidā |  
tathāvaśyopagantavyaḥ svasaṃvitsādhanāditi? ||33||  
  
evamatrāpi paścādyajjñānādyullāsavartmani |  
sarvābhedamayī bhūmiryāvadāmṛśyatāṃ vrajet ||34||  
  
tāvattaducitodāravimarśāṃśasphuṭatvataḥ |  
tādṛksa eva śāstratvaṃ [śāstratvaprāgiti pāṭhaḥ] prāgvisargaḥ   
prapadyate ||35||  
  
etadeva tu yuktaṃ syāt tathā hyanupadhau pare |  
śāstrārthe'pi samācāraleśaḥ ko'pi vibhāvyate ||36||  
  
sa nūnaṃ sphuṭatādhāmabhāvijñānādiśaktimān |  
uparāgāttatastattadvaicityaparibṛṃhitaḥ ||37||  
  
yathā mukhasya tadvyaktisthāne'psu mukure maṇau |  
khaḍge cañcalasadvṛttasūkṣmadīrghādikā sthitiḥ ||38||  
  
taditthaṃ parame rūpe prodbhūtā jñānasaṃpadaḥ |  
anavacchinnahṛdayabījātmatrayasundarāḥ ||39||  
  
yadā tūchaladākārasvataraṅgāntarātmakān |  
visisṛkṣati bhāvaughānbhairavaḥ śaktibṛṃhitaḥ ||40||  
  
tadā tā eva vijñānasaṃpadastadupādhijām [upādhijān iti pāṭhaḥ] |  
īṣatkriyāsamācārayantraṇāṃ saṃśritā iva ||41||  
  
paritastattaraṅgaughasātmatāṃ [ghamāsmateti pāṭhaḥ] samupāśrite |  
tathāpi jagadānandasundare bodhabhairave ||42||  
  
bhāvanirbharatāmātrasaṃtṛpte śaktiśālini |  
pūrṇayā [pūjayeti pāṭhaḥ] nijaśaktyaiva nyakkṛte śaktimatpade ||  
43||  
  
6)  
  
tādṛgeva vimarśātmā jñānadhārā vijṛmbhate |  
yasyāṃ bhogopadeśena ko'pi hlādaḥ pravartate ||44||  
  
yadīyasaṃvidācāracaryāvisrambhabhāvitaḥ |  
bhogavrāto'pi dhanyānāṃ niḥśreyasapadāyate ||45||  
  
yatrocyate svaśaktyādikṣobhasaṃrambhanirbharā |  
devasya yāgapriyatā viśeṣānmātṛmadhyataḥ ||46||  
  
aiśvaryaśaktyudrekeṇa labdheśvarapadābhidhaḥ |  
devo vijñānamahimā prodbhūto'yaṃ prapañcitaḥ ||47||  
  
atrāpyanantabhāvāṃśasaṃyojanaviyojane |  
pragdaśābhedasaṃdhānādasaṃkhyatvamupāśrite ||48||  
  
tadupādhivaśādeva saṃvijjñānapadojjhitāṃ |  
tāyante vividhāḥ śāstrakriyājñānavibhūtayaḥ ||49||  
  
mukhyastveṣa prapañco'yaṃ pañcātmatvena carcitaḥ |  
tathā ca vakṣyate [śivasya savyāpāratvena kriyāśaktipradhānā jāgarā   
adhipatvena svasvātantryādasādhāraṇatattatsṛṣṭimayo jñānaśaktipradhānaḥ   
svapnaḥ jñānakriyābhyāṃ hīnenaudāsīnyapracyāvātmanā   
prerakatvenecchāpradhānaṃ sauṣuptam eṣaṇīyapūrṇatayā   
tannivṛttyāpyānandaśaktipradhānaṃ turyam nirānandatayā   
sarvasarvātmakaparipūrṇasvasvarūpaviśrānteḥ cicchaktipradhānaṃ   
turyātītamiti pañcāvasthātmakamityarthaḥ ||] tattvamabhinnamapi   
pañcadhā ||50||  
  
savyāpārādhipatvena taddhīnaprerakatvataḥ |  
icchānivṛtteḥ svacchatvādityādyairvākyasaṃcayaiḥ ||51||  
  
nanvetāvati sandarbhe deśakālakalākṛtāḥ |  
  
7)  
  
bhedā na saṃbhavantyeva bāḍhamomiti vacmahe ||52||  
  
na hyatra kālatatvasya nāmamātraṃ vibhāvyate |  
vaibhavyapi mahākālī śaktirnātra vijṛmbhate || 53||  
  
tarhyabhinne svasaṃpūrṇe tadā paścāt punaryadā |  
parataśceti [parataścaitikonmeṣa iti pāṭha] ko nveṣa   
vācoyuktiparigrahaḥ ||54||  
  
atra brūmaḥ satyameva vastutastu sphuṭātmani |  
jṛmbhite tattvasarge'pi kāle'pyunmiṣitātmani [kālo'pīti pāṭhaḥ] ||55||  
  
bodhasya naiva santyetāḥ pūrvāparavikalpanāḥ |  
kālo viśeṣaṇatvena yasmādbhavati bhedakaḥ ||56||  
  
viśeṣaṇaṃ ca tatproktaṃ samaśīrṣikayaiva yat |  
bhedena vedyatāmeti yathā nīlaṃ saroruham ||57||  
  
na ca bodhasya vedyatvaṃ kadācidupapadyate |  
vedyatvaṃ bhāsamānatvaṃ tatprakāśaprasādataḥ ||58||  
  
prakāśaḥ sa sabodhaśca sa cedbodhāntarasthiteḥ |  
prakāśāniyamānnūnamanavasthā [śanimayāditi pāṭhaḥ] pravartate ||  
59||  
  
ata eva vimūḍhā ye bodhamaprathamānakam |  
arthaprathātmakaṃ brūyuḥ svavacovañcitāstu te ||60||  
  
tasmāt kālo na bodhasya bhedakatvāya kalpate |  
nāpi vedyasya kālo'sau bhedakībhavituṃ kṣamaḥ ||61||  
  
viśvaṃ hi bodhābhinnaṃ tadatathātve na bhāsate |  
prakāśena samāviṣaṭaścitraṃ bhāvaḥ prakāśate ||62||  
  
8)  
  
viśvaprakāśa evaṃ syāt sarvasyaiva sadātanaḥ |  
sati prakāśe bodhākhye sa prakāśatvamaśnute ||63||  
  
aprakāśo'pi bhāvaścetprakāśātmā sa vedyate |  
aprakāśastvasau bhāva ityatra śaraṇaṃ tamaḥ ||64 ||  
  
yaścāprakāśo bhāvātmā prakāśātmā sa cetkṛtaḥ |  
nūnaṃ sa bhāvo naṣṭaḥ syāt svāprakāśatvavicyuteḥ [svaprakāśeti   
pāṭhaḥ] ||65||  
  
nātadrūpaṃ pakāśaṃ ca kartuṃ vidhirapi kṣamaḥ |  
nanu tāvadidaṃbhāvaḥ prakāśe sati bhāsate ||66||  
  
astvetadeva kiṃtvitthamaprakāśaḥ prakāśatām |  
bhāvasya cāprakāśatve prakāśībhāvite sati ||67||  
  
naivaṃ prakāśito bhāva iti vastusthitirbhavet |  
tadalaṃ vyatiriktena prakāśena śivastathā ||68||  
  
tasmāt prakāśa evāsau gīto yaḥ paramaḥ śivaḥ |  
sa evācintyamahimā svātantryoddāmaghūrṇitaḥ ||69||  
  
prakāśate tathā taistaiḥ svabhāvairacyutasthitiḥ |  
nātra sarvatra sarvajñabhāvaḥ kaścana śaṅkyate ||70||  
  
ahaṃ caitro ghaṭaṃ vedmi na paṭhaṃ veda taṃ dvayam |  
nāyaṃ vetti paṭaḥ so'haṃ jāne ghaṭapaṭāviti ||71||  
  
vediṣyāmi na vā pūrvamajānannaiva vā kvacit |  
krameṇa vedmi yugapaddvābhyāmubhayavarjitam ||72||  
  
sarvaṃ vedmi na kiṃcicca jāne naivāsmi kaścana |  
bhāvātmā nanu naivāhamahaṃ sarvaṃ ca sarvadā ||73||  
  
sarvamasmyahamevaikaḥ kiṃ sarvamitaradbhavet |  
  
9)  
  
ityādireka evāyaṃ prakāśaḥ pravijṛmbhate ||74||  
  
nanveko yadyasaḥ kaścit prakāśo na tadā paraḥ |  
kathaṃ bhavedaho mūḍhaḥ kathaṃ vyutpādyatāmayam ||75||  
  
ekaḥ prakāśaḥ svātantyāccitrarūpaḥ prakāśate |  
vastutaśca na citro'sau nācitro bhedadūṣaṇāt ||76||  
  
ghaṭaprakāśe vastrasya prakāśo yadi saṃbhavet |  
nāsau ghaṭaprakāśaḥ syāddviprakāśo hyasau bhavet ||77||  
  
so'pi cāstyeva no nāsti tadidaṃ tvatpracoditam |  
ghaṭātmanā prakāśo'sya mābhudityavatiṣṭhate ||78||  
  
taccāyuktaṃ prakāśasya bodhatvātsvātmajṛmbhaṇam |  
lakṣaṇaṃ yadi tatko'yaṃ vṛthā vāgjālaḍambaraḥ ||79||  
  
paricchinnaprakāśatvaṃ jaḍasya kila lakṣaṇam |  
jaḍādvilakṣaṇo bodho yato na parimīyate ||80||  
  
tasmādarkasya sadbhāve siddhe kaḥ khalu vāliśaḥ |  
brūyātkathamayaṃ svāṃśuśubhritāśeṣa bhūriti ||81||  
  
tasmātsiddhe prakāśe'sminyāḥ prakāśavikalpanāḥ |  
tasmāt tāḥ sarvasaṃbhuktayoṣiccāritrapālanāḥ ||82||  
  
asiddhau ca prakāśasya ko'haṃ kiṃ tvaṃ tamo'pi kim |  
na kiṃcidapi vā kiṃ syāttūṣṇīṃ syādapi vā katham ||83||  
  
tasmāt prakāśatādātmyalabdhabhairavabhāginām |  
bhāvānāmapi kālo'yaṃ na kiṃcit kartumarhati ||84||  
  
hanta tarhi kathaṃkāraṃ tadetyādivacaḥ kramaḥ |  
śrūyatāmuktamapyetatpunarnirbhajya bhaṇyate ||85||  
  
yaḥ prakāśaḥ sa evāyaṃ pratibhāti tathā tathā |  
  
10)  
  
naiva cānyasya kasyāpi sa tu bhātyeva kevalam ||86||  
  
sa eva paramodāraḥ sarvasyaivāvabhāsakaḥ |  
svatantra iti tasyecchā śaktiḥ [śaktisvātantryeti pāṭhaḥ]   
svātantryasaṃjñitā ||87||  
  
sa ca svātmani viśrāntastadanyābhāvayogataḥ |  
svātmaviśrāntirevaiṣā devasyānanda ucyate ||88|||  
  
svātantryamahimā vāsya svarūpādapṛthaksthitiḥ |  
svaprakāśe nije dhāmni bhāsayedbhāvavibhramān ||89||  
  
bhāsanā ca kriyāśaktiriti śāstreṣu kathyate |  
yayā vicitratatvādikalanā pravibhajyate ||90||  
  
bhāsanānavabhāte ca kathaṃ nāma prakalpate |  
tadasyāntaḥsthitaṃ bhānaṃ jñānaśaktirahaṃ smṛtā ||81||  
  
etāvadasya devasya yadrūpaṃ svātmamātrataḥ |  
sa unmeṣa iti proktaḥ pañcaśaktistato vibhuḥ ||92||  
  
triśaktirekaśaktirvā devo vā kevalaḥ sthitaḥ |  
śaktirevātha devī sā sā ca śāstre nirūpyate ||93||  
  
vakṣyate ca jagaddhātuḥ kathitetyāditaḥ param |  
saikā satyanekatvaṃ vai gacchatīti maheśinā ||94||  
  
sa cāyaṃ nirbharānandaviśrāntisvātmasusthitaḥ |  
sodaryaiḥ śabdasaṃdarbhairbhāṣyate bhairavādibhiḥ ||95||  
  
savidhaṃ dūragaṃ vāpi yadyapyasya na vastutaḥ |  
śabdajātaṃ bhavet kiṃcidanyadapyatha vā prabhoḥ ||96||  
  
tathā ca bhāsayatyeva deva eṣa tathā tathā |  
  
11)  
  
tatastadanusāreṇa sarvo'yaṃ kalpanākramaḥ ||97||  
  
na ca tatkalpanāmātraṃ tathātve'pyatha kā kṣitiḥ |  
tathā saṃkalpatāṃ devo [devayadveti pāṭhaḥ] yadvā kalpayatāṃ tathā   
||98||  
  
evaṃ caiṣa prakāśātmā saptatriṃśātmakātparaḥ |  
vaicitryabhāsanāṃ kurvankālaṃ bhāsayati prabhuḥ ||99||  
  
vaicitryabhāsanaiveyaṃ kālaśaktirudāhṛtā |  
tato'vabhāsamānaitatkālaśaktyanurodhataḥ ||100||  
  
āsmakīnāttadetyādiruparāgaḥ pravartate |  
na cāsau tatra nāstyeva tatra yannāsti tatkutaḥ ||101||  
  
anyatra tanyatāṃ nāma tatprakāśavaśaṃ hitam |  
nanvevamapare tattvajāle śuddhetarasthitau ||102||  
  
śuddhāśuddhapade vāpi vidyādau tattvamaṇḍale |  
śuddhabhairavasadbhāvādaviśeṣo bhaviṣyati ||103||  
  
narīnṛtyāmahe hanta yatnādvyākhyeyameva naḥ |  
āyuṣmato yaddhṛdaye svayaṃ viparivartate ||104||  
  
śuddhāśuddhavibhedo hi paramārthakathāsu no |  
sa tu tatkṛta evāste mūḍhānāṃ dhiyi niścalaḥ ||105||  
  
nanu śuddhetaratvākhyo yadi bhedo na vāstavaḥ |  
vyācikīrṣitamevaitacchāstraṃ vivadate tataḥ ||106||  
  
aśuddhatvaṃ hi tatvānāṃ dīkṣayā śodhanaṃ tataḥ |  
ityādi bahudhā bhedapradhānātra yataḥ sthitiḥ ||107||  
  
ucyate nādvaye'muṣmindvaitaṃ nāstyeva sarvathā |  
uktaṃ hi bhedavandhye'pi vibhau bhedāvabhāsanam ||108||  
  
12)  
  
tadeva khalu saṃsāro māyāvidyādibhiḥ padaiḥ |  
bandha [gandha iti pāṭhaḥ] ityucyate tatra rūḍhāḥ saṃsāriṇo matāḥ ||  
109||  
  
taccintānusṛtaireṣāṃ śuddhāśuddhādiniścayaḥ |  
kiṃ ca śāstramidaṃ samyag bhagavadyogadeśakam ||110||  
  
bhagavadyogamadvaitaṃ nirdvandvaṃ ca pracakṣate |  
tasyopadeśa itthaṃ syādyadi yāvadvibhedavat ||111||  
  
saṃbhāvyate tannirbhaktyā nirbhajyaiva nirūpyate |  
advaitabhairavavibhau yatpraveśopaveśayoḥ ||112||  
  
ābhyāsikī sthitirnāsti tau hi bhedaikajīvitau |  
ataḥ saṃbhāvyanikhiladvaitaśaṅkāvyapohane ||113||  
  
gurūṇāṃ ca śiśūnāṃ ca yatnaḥ sarvairvijṛmbhate |  
ato dvaitamihāśaṅkyāśaṅkya sarvaṃ pratanyate ||114||  
  
tadyāvadgati saṃbhāvya na tu tatrāpyudāsyate |  
tathā hi yadi nāmṛṣṭaṃ dvaitaṃ tarhyekameva sat ||115||  
  
cidbrahma tadalaṃ tattvasaṃkhyākalpananirṇayaiḥ |  
pañcaviṃśatitā kasmāt tattvānāṃ tannirūpyate ||116||  
  
tasmāddvaitasya bhedātmasthiteryāvadgatigraham |  
kṛtvā yastatpratikṣepastena niḥśaṅkatā bhavet ||117||  
  
etadeva ca vijñāne nirbhidyaivopadeśanam |  
yathāsaṃbhavitadvajrapakṣāṇāṃ yadvidāraṇaṃ ||118||  
  
tathā hi śrīmatā stotre bhaṭṭanārāyaṇena tat |  
namaste bhavasaṃbhrāntabhrāntimudbhāvya bhindate ||119||  
  
13)  
  
jñānānandaṃ ca nirdvandvaṃ deva vṛtvā vivṛṇvate | [he deva   
svatantraceṣṭita bhave saṃsāre ye saṃbhrāntāḥ tvanmāyāśaktivaśāt   
vyāmūḍhāḥ tata eva ca bhedāsaktatvātkarmaniṣṭhāsteṣāṃ pūrvakakṣyāyāṃ   
tāṃ tāṃ bhedabhrāntimudbhāvya siddhāntakakṣyāyāṃ bhindate dhvaṃsakāya   
tathā jñānānandaṃ paramādvayarūpaṃ vijñānamānandamayaṃ vṛtvā   
prathamaṃ rahasyatvāt ayogyānprati ācchādya paścāt yogyānprati vivṛṇvate   
sphuṭīkurvate tubhyaṃ namaḥ | evaṃ ca yatpūrvapakṣatayā   
karmakāṇḍasvarūpaṃ bhagavatā heyatvena darśitaṃ tadeva   
mūḍhairupādeyatvena abhyupagamya jñānakāṇḍasyārthavādatvamucyate |   
athavā bhagavataiva sṛṣṭyādikṛtyacatuṣṭayarakṣāyai te   
tādṛśāśvāsavanto vyāmohitāḥ sthāpitāḥ || (sta0 ci0 71   
ślo0)]  
nirdvandvamiti nirdvaitaṃ prakaṭīkriyate padam ||120||  
  
udbhāvyante bhramāśceti cakāro'trādbhutāvahaḥ |  
iha cādvaitameveti purataḥ prataniṣyate ||121||  
  
adhvaśuddhyādikaṃ dvaite'nupapattīti vakṣyate |  
abhedena vinā naitannanu bhedaṃ vināpi kim ||122||  
  
satyaṃ kiṃtu dvaye tattve bhedo'pi na na yujyate |  
idaṃ hi tatparādvaitaṃ bhedatyāgagrahau na yat ||123||  
  
bhede tu viśvabhāvānāṃ svasvabhāvavyavasthiteḥ |  
abheda iti śabdo'yaṃ manye bhedayate rasān ||124||  
  
tadalaṃ prakṛtaṃ nirūpyate  
parameśaḥ kila bhedakalpanām |  
prakaṭīkurute yathā tathā  
nanu kālo'pi vijṛmbhate tathā ||125||  
  
na tathāpi ca yāti bhinnatāṃ  
paramārthena kadācideva saḥ |  
yugapatsa hi saṃvidātmakaḥ   
  
14)  
  
svātantryādbahudhā prakāśate ||126||  
  
kramakālavivarjanāśayaṃ   
yugapacchabdamimaṃ prayuñjate |  
nanvitthamekaghanabhāvavimarśasāre   
saṃvedane yadahameṣa karomi citraḥ |  
jānāmi vā tadapare'pi na maitracaitra-  
prāyā vidadhyurathavāpi kathaṃ na vidyuḥ ||127||  
  
aho māyāgranthirniviḍatama eṣo'tra bhavatā-  
midaṃ hi prabrūmaḥ svaparamiha nāstyekamabhidam |  
ahaṃ vedmītyeṣā ghaṭatanuviśeṣaprakaṭatā  
prathāścitrākārāḥ paramahasi bhāntīti kathitam ||128||  
  
tasmādghaṭaṃ vedmyahamityamutra  
bhedo na kaścinnanu me ghaṭo'yam |  
bhātīti bhedapratibhānamasti  
naitanna tasyaiṣa śivastathāyam ||129||  
  
ata eva dvaipāyanamukhyāsteṣu svaśāstraśeṣu |  
mamakārameva mṛtyuṃ khaṇḍanadāyitvataḥ prāhuḥ ||130||  
  
tadevaṃ kālakalanopādhijātoparāgajāḥ |  
tadetyādi pratāyante paratattve'pi saṃvidaḥ ||131||  
  
tatra pūrṇaikarūpatvātsarvaṃ sarvatra cāpi tat |  
anyathā khaṇḍanāyogānna pūrṇā pūrṇatā bhavet ||132||  
  
tataḥ pūrṇatayā sarvaṃsahabhairavadhāmani [mahābhairaveti pāṭhaḥ]   
|  
pañcātmako'yaṃ śāstrārthaḥ śāṃbhavaḥ śaktyaṇusthitim ||133||  
  
15)  
  
nyakkṛtyaiṣā parā devī svātmanyudrecya vartate |  
itthaṃ sa visisṛkṣuḥ san bhāvānvisraṣṭṛtāpadāt ||134||  
  
pūrvamucchalitānandaghanāmabhajata sthitim |  
visraṣṭṛtāpade tveṣa visargāveśabhāgapi ||135||  
  
riktībhaviṣyannānandaghanayā pūrṇayā citā |  
tāvadānandaśaktyaṃśavisargāveśanirbharaḥ ||136||  
  
vartamānasvaśaktyoghapūrṇaścābhūdbhaviṣyati |  
riktaśaktiriti tryātmacitrasaṃvedanātmakaḥ ||137||  
  
tadāsau devadevaḥ syādvisraṣṭari pade sphuṭam |  
nanu kiṃ vartamānāṃśe saṃsto bhūtabhaviṣyatī ||138||  
  
kiṃ nāma bhavatā jñātaṃ te svatantre'pi kecana |  
vartamānāvadherbhūtaṃ bhaviṣyacca vibhajyate ||139||  
  
yacca yatra na viśrāntaṃ tadvibhajyeta vai kutaḥ |  
kathaṃ cāvadhibhāvaḥ syādvartamānasya te prati ||140||  
  
tayoravadhimattvaṃ vā tatpratyapi kathaṃ bhavet |  
viśvasya viśvamavadhistadvadvā jāyate na kim ||141||  
  
tasmādbhūtaṃ bhaviṣyacca vartamānākhyasaṃvidi |  
rūḍhameveti tatraiva yadi viśrāntimāvahet ||142||  
  
yadi cātraiva nikhilakalpanāraśmimaṇḍalam |  
avisphārya kṣaṇaṃ tiṣṭhet saṃniruddhanijasthitiḥ ||143||  
  
tannijāmṛtavisphāracamatkāraikacarvaṇām |  
labhate paramānandasudhāsandohavāhinīm ||144||  
  
tathā hi sūryaraśmyoghapūrṇaḥ syāccandramā yadā |  
tadā sūryakarānbhūyo yāvanna visisṛkṣati ||145||  
  
16)  
  
tāvatsvamaṇḍalābhoge kṣaṇaṃ viśrāntisusthitaḥ |  
antaḥsthaviśvadevāṃśatarpaṇāpātramucyate ||146||  
  
evaṃ bhāvaprakāśārkamarīcinicayāñcite |  
svabodhacandramahasi vartamāne hṛdantare ||147||  
  
viśrānto'ntaḥsthitodāracitsuddhāsārasundare |  
antaḥsthasvāmṛtāpūro vamyate na bahiryataḥ ||148||  
  
tata evāntarevāsau ghūrṇamānaḥ samucchalan |  
svāntaḥsthadevatācakratarpaṇāhaṃvidātmakaḥ ||149||  
  
jāyate yāvaduddāmyettāvatsvakaraṇakramaḥ |  
niruddhe raśmipaṭale vibhavābhāvayogataḥ ||150||  
  
na bhūtaṃ na bhaviṣyacca vartamānādvibhajyate |  
avibhāgastayoryāvattāvatkā vartamānatā ||151||  
  
bhūtabhāvisvabhāvābhyāṃ sā hi yāti vibhāgitām |  
tadasminsaṃvidavadhau [savivadhau iti pāṭhaḥ] viśramya   
tuṭimātrakam ||152||  
  
kālagrāsaparo yogī jāyate khecaraḥ kṣaṇāt |  
uktaṃ hi bhāvābhāso yaḥ kālaḥ sa kalanātmakaḥ ||153||  
  
svasaṃvidraśmisaṃsphāro bhāvābhāvaḥ sa nāparaḥ |  
tasmātsvaraśmisaṃsedhadvāraruddhādhvamaṇḍalaḥ ||154||  
  
kālagrāsaikarasiko jāyate khecaraḥ svayam |  
taduktaṃ parameśena tantre śrīḍāmarābhidhe ||155||  
  
niruddhya raśmicakraṃ svaṃ pītvāmṛtamanuttamam |  
kālobhayāparicchinne vartamāne sukhī bhavet || 156||  
  
rodho'pi nāma naitasminsaṃkocaparivarjite |  
  
17)  
  
tadabhāvānna visphāro grāsatṛptī tathātra kaṃ ||157||  
  
kiṃ tūktanītyā saṃrodhasphāragrāsādi bhāsate |  
na tathābhāsanāccānyavastu viśvatra kiṃcana ||158||  
  
ityalaṃ khecarīcakragoṣṭhyālāpena bhūyasā |  
ko vābhinavagupte'sminyogaḥ saṃvedanakrame ||159||  
  
prakṛtaṃ brūmahe devīvisṛṣṭāścitrasaṃvidaḥ |  
yāvattāvattadūrdhvordhvaṃ sroto yadbhedavarjitam ||160||  
  
saurabhargaśikhādīni tataḥ śāstrāṇi tenire |  
uktaṃ bhargaśikhāyāṃ ca devena parameṣṭhinā ||161||  
  
ūrdhvasrotodbhavaṃ jñānamidaṃ tatparamaṃ priye |  
paramadhvaninordhvordhvaṃ saṃvidrūpābhidhāyinā ||162||  
  
īśānavaktraniryātātsiddhāntādbhedamādiśat |  
atrāpi pūrvabhedāṃśavyāmiśrībhāvacitritāḥ ||163||  
  
vijñānasaṃpadastāṃstāṃstanvate śāstravibhramān |  
iha yāvat tu mukhyeyaṃ ṣaḍātmā śāstrasantatiḥ ||164||  
  
etatpūrvārdhabhāgīni trikaśāstrāṇi yāni tu |  
ṣaḍardhasaṃjñayā tāni gurubhirbhāpitānyalam ||165||  
  
na tu gūḍharahasyatvādevaiṣa vacanakramaḥ |  
evaṃ hi dvādaśārdhārdhamityādyapi na kiṃ bhavet ||166||  
  
atra śaktitrayaṃ mukhyaṃ saṃpūrṇasthiti kalpate |  
ananyonyoparodhena pūrṇaṃ pūrṇacidātmakam ||167||  
  
tataḥ paraṃ tu tritayaṃ kasyāṃcidguṇatājuṣi |  
anyasyāṃ guṇatābhāji yāmalaṃ paribhāṣyate ||168||  
  
paścādvisṛṣṭe'rthaughe tadvaicitryopādhiyogataḥ |  
  
18)  
  
pṛthagbhāvaviyogāsu svātmaśaktiṣu pañcasu ||169||  
  
citspandecchāvidākarmarūpāsu svaucitīvaśāt |  
pañcabrahmāṅgasubhagātsphuradbhāvāṃśabodhajam ||170||  
  
rūpaṃ śāstrātmatāṃ prāptaṃ pañcadhaiva vijṛmbhate |  
tathā hi prāganantāntasthitabhāvaughajṛmbhaṇam ||171||  
  
yāvatkaroti bhagavāṃstāvadīśamukhasthitiḥ |  
antaḥsthāyā abhinnāyāḥ kriyāśaktervijṛmbhaṇe ||172||  
  
kramādunmiṣite tāvāneṣa sphāraḥ pratāyate |  
kriyāśakteḥ sphuṭaḥ sphāraḥ māyātvaṃ pratipadyate [pratipatsyate iti   
pāṭhaḥ] ||173||  
  
māyātatvasvarūpe hi śiveśānīti vakṣyate |  
śuddhāśuddhetarāśuddhaviśvanirmāṇakāriṇaḥ ||174||  
  
pañcamantratanoḥ śaṃbhornirmeyāśuddhasaṃgatiḥ |  
astyeva pūrvakoṭyāṃ hi sarvameva vyavasthitam ||175||  
  
tathāhi svagṛhātkvāpi yiyāsoḥ prathamakṣaṇe |  
yāvatkiṃcana kartavyaṃ yacca tanmadhyavṛtti tu ||176||  
  
tuṭipāte'pi sarvajñasarvakartṛtvalabdhṛtā |  
tata eva viśeṣāṃśaniṣkampakuśalātmanām ||177||  
  
tathā hi jātyakhaḍgāgradhārāsaṃsparśasaṃmitā |  
sphurattvasamakālaṃ dhīrviśeṣāṃśānprakarṣati ||178||  
  
ratnatattvasphuṭaprajño vidyuttatkāladarśitān |  
tāṃstānviśeṣāṃścinute ratnānāṃ bhūyasāmapi ||179||  
  
anekasvarasaṃbhārasparśalāghavayojite |  
vīṇāyāmekavistāre vaicitryaṃ vetti tanmayaḥ ||180||  
  
19)  
  
niviḍābhyāsadhārāgraviśrāntaśravaṇendriyaḥ |  
vettyeva tatsvarāṃśāntaḥśrutyūnādhikatāmapi ||181||  
  
āstāmabhedavāde'sminnayatnenaiva siddhyati |  
etadyatra vibhāte'pi bhede vāstavamadvayam ||182||  
  
bhedaikajīvite śāstre yāvadetatsthitaṃ sphuṭam |  
tathā hi patañjalinā pāde vaibhūtanāmani ||183||  
  
nyarūpyata prātibhādvā sarvamatra mayāpi ca |  
prātibhe prathamonmeṣe saṃvidrūpiṇyakhaṇḍite ||184||  
  
sthitaḥ sarvasphurattātmā [sphuratātmeti pāṭhaḥ]   
sarvasiddhiphalodayaḥ |  
evaṃ jagati nirmeye nirmitsāsvīkṛtaṃ balāt ||185||  
  
aśuddhamapi tadrūpanānāvaicitryayogyapi |  
sāmānyākārarūpeṇa dalaṃ bhedātmasundaram ||186||  
  
āste pronmiṣitaṃ saiṣā bhedābhedātmikā sthitiḥ |  
ata eva hi sādākhye jñānaśaktisvarūpiṇi ||187||  
  
aśuddhaleśakāluṣyātparāparatayā sthitiḥ |  
teneśabhuktādetasmādapyūrdhvapadabhāginaḥ ||188||  
  
māyāprakaṭanautsukyāttatsaṃskārajuṣastathā |  
bahukriyāsamārambhamayaṃ vividhamantraṇam ||189||  
  
prādurbhūtamahājñānasantateśca śivapradam |  
sa hi tatrāparo [sa hi tannāpara iti pāṭhaḥ] bhāvaḥ parabhāvanimīlitaḥ   
[tathā nimījana iti pāṭhaḥ] ||190||  
  
na tu rūḍhimupāgacchedaśuddhādhvavidhāviva |  
tena vaiṣṇavabauddhādiśāsanāntaraniṣṭhitāḥ ||191||  
  
20)  
  
yathā samyaṅna mucyante na tathā śaivasaṃskṛtāḥ |  
atimārgakramakulatrikasrotontarādiṣu ||192||  
  
parameśānaśāstre tu ye samyagdīkṣitā narāḥ |  
teṣāṃ naivāpavargasya lābhe bhedo'sti kaścana ||193||  
  
na caitadatirikto'pi mokṣopāyo'sti kaścana |  
kevalaṃ kvāpyanāyāsā jīvanmuktikrameṇa ca ||194||  
  
śīghrameva parā siddhiryathāsmaddarśaneṣviti |  
kvāpi tattvāvalīyogaparipāṭīkramāccirāt ||195||  
  
taistaiḥ kriyākalāpaiśca labhyate paramaṃ phalam |  
ata evāsti saṃhāradṛśāṃ kaulikyapīha dṛk ||196||  
  
yathoktaṃ kālapādādau dīkṣayecchvapacāniti |  
cidunmeṣādikāḥ pañca yāḥ pūrvaṃ prāgabhedataḥ ||197||  
  
proktāḥ parasmiṃccinnāthe bhairave samavāyataḥ |  
tā eva bhāvopādhyaṃśalabdhabhedavibhāvitāḥ ||198||  
  
bhedāṃśameva puṣṇanti prāgabhedajuṣo'pyalam |  
tathā hyodanasaṃbhogo yo dehasyopacāyakaḥ ||199||  
  
kaphasaṃcayapātena sa dehasyāpacāyakaḥ |  
nanu devasya viśvātmabhede'pi svāparicyuteḥ ||200||  
  
vikāriṣveva yogyānāmupādhīnāṃ gatiḥ kutaḥ |  
tadupādhivaśādbhedo bhairave bhāvasaṃbhavāt ||201||  
  
iti nāsmanmanobhūmāmupāroḍhumihārhati |  
tūṣṇīṃ vikāriṇo bhāvāḥ santīti hyatisāhasam ||202||  
  
devaḥ sa eva viśvātmā tathārūpeṇa bhāsate |  
anupādherabhinnasya bhīnnaṃ nopādhibhāsanam ||203||  
  
21)  
  
nanvitthaṃ tadasatyaṃ syātkathaṃ satyaṃ tadeva hi |  
tathāvabhāsanādanyatkva kiṃ satyaṃ nirūpyatām || 204||  
  
nanvevaṃ svapnasaṃsāraḥ kiṃ satyaṃ kiṃtvasau kila |  
abhīṣṭārthakriyāvandhyo'satyo vyavahṛtaḥ param ||205||  
  
etaccāgre prapañcena yuktiyuktaṃ nirūpyate |  
tasmādunmeṣaśaktiryā pūrvamāsīdabhedinī ||206||  
  
bhāvonmeṣasvarūpāsau yātā tatpuruṣasthitim |  
yadabhinnaṃ tadagrāhyaṃ yaccāgrāhakamīśvaram ||207||  
  
adhunā tatsthitaṃ grāhyaṃ bhedāttadgrāhakaṃ bhidaḥ |  
puruṣākhyaṃ tataḥ [yata iti pāṭhaḥ] proktaṃ sṛṣṭeḥ   
prārambhayogataḥ ||208||  
  
susphuṭapratyabhijñānānmukhyaṃ vaktraṃ ca bhaṇyate |  
ata evātra visarabhāvasthitivighātakam ||209||  
  
nānāruggrahasaṃghātaviṣādi paricarcyate |  
anekayuktidalitavyādhisaṃśāntasusthitāḥ ||210||  
  
atra susphuṭatāṃ yānti bhāvā bhedaikavṛttayaḥ |  
bhāvatvameva yatsarvaṃ tattvidaṃ [tattedamiti pāṭhaḥ] pūrvajaṃ   
mukham ||211||  
  
sarvataśca guṇotkarṣādīśānasyordhvavaktratā [vaktrageti pāṭhaḥ] |  
dikkālakalanāśūnye na tu digbhedakalpanāḥ ||212||  
  
yo hi yasmādguṇotkṛṣṭa iti cordhvo bhaviṣyati |  
tato bhāvānyadā samyagicchatīcchāvibhūtitaḥ ||213||  
  
tadecchāyāṃ samārūḍhāḥ sā cecchā caiva nirmalā |  
yena [nirmalecchāmayatāyogāt] tanmayatāyogātsaṃvidaikyaṃ   
spṛśantyamī ||214||  
  
22)  
  
kiṃtūpādhyuparaktecchāsaṃchādanatirohitāḥ |  
te tadānīṃ sthitā bhāvā devastu svaiṣaṇāsthitaḥ ||215||  
  
parācīnitasaṃvittivaktro [parācīniti iti pāṭhaḥ] na ca parāṃ sthitim |  
pūrṇāmadhyuṣitastena suṣupta iva bhāsate ||216||  
  
asuptaśca prabuddhatvāttasya svāpo nimīlanam |  
nahyasti paramārthena bhairavānandasaṃvidaḥ ||217||  
  
tasminparaprakāśe hi nimīlattvamupāgate |  
pralayāttannimīlattvamitirvā [pralayāsteti pāṭhaḥ] kutra bhāsatām ||  
218||  
  
anābhātaṃ ca no vastu vyomasadmagavākṣavat |  
so'pi vā kalpitākāraścitprakāśe prakāśate ||219||  
  
tadamīlita evāyaṃ nimīlanniva tiṣṭhati |  
prabhūṇāmavikalpyā hi śaktirdurghaṭakāriṇām ||220||  
  
idaṃ sukhena ghaṭate duḥkhena ghaṭate tvedam |  
ityābhāsanavaicitrye svatantro hi sa eva naḥ ||221||  
  
tadeva tasya svātantryaṃ śaktirniyatināmikā [niyatirnāma yasyāḥ sā] |  
yayā ruddhaḥ paśurjātu svātantryaṃ [svāntryeṇaiveti pāṭhaḥ] naiva   
vindati ||222||  
  
tadapekṣāvalātproktā patyau durghaṭakāritā |  
nahi viśvātmanaḥ kiṃcitsughaṭaṃ vātha durghaṭam ||223||  
  
kiṃ muhurmuhuretena sakṛnnanu nirūpitam |  
hantāvismṛtiśīlaṃ tvāṃ pratyetatsyādapārthakam ||224||  
  
ekamuddiśya kiṃtvetatsaṃrambho na virājate |  
kiṃ hyekāṅkurasaṃpattyai prāvṛṣeṇyāḥ payomucaḥ ||225||  
  
23)  
  
marmasthānamidaṃ cātra vyutpādyo hi janaḥ sa ca |  
vyāpto [vyāptā iti pāṭhaḥ] hṛdbhuvi karmaughakṛṣṭāyāṃ   
saukumāryataḥ ||226||  
  
māyābījotthitānantavikalpāṅkurakandalaiḥ |  
bhedābhimānajanitavācanaucityasevitaiḥ || 227||  
  
yāvadvidyāmahādāvajvālayaiṣā [jvālayemāḥ iti pāṭhaḥ] punaḥ   
punaḥ |  
nālabdhā tāvadasyaitaddvaitaṃ [dāsyetadvaitamiti pāṭhaḥ] rohetpunaḥ   
punaḥ ||228||  
  
tīkṣṇayatnakuṭhāraughaiḥ sadvidyāvahnidīpitaiḥ [savidyeti pāṭhaḥ] |  
nirbhinno dehaviṭapī [devaviṭapiti pāṭhaḥ] punarnaiva prarohati ||229||  
  
evaṃ deve suṣuptāṃśamadhyāsīnāḥ sthitā api |  
asaddeśīyatāṃ yānti bhāvāḥ śvabhrakapitthavat ||230||  
  
atra tādṛśamevaṃ svaṃ jñānaṃ vairāgyanirbharam |  
nirupākhyaṃ nirālambaṃ vyajṛmbhata virāgataḥ || 231 ||  
  
kapālamālābharaṇāḥ śmaśānapadavāsinaḥ |  
asmātparāṅmukhībhūtā bhūtasaṃghātagocarāt ||232||  
  
bhogyaṃ jugupsāvadhi sarvameva   
bhoktā hyahaṃ kaḥ kila deha eṣaḥ |  
carmāsthimātraṃ na ca sāramatra  
leśāṃśabhāge'pi kadācidasti ||233||  
  
itthamabhyasyamānāste parāṃ vairāgyasaṃpadam |  
pratikṣaṇamupāruhya nimīlanti tadāhatam (?) ||234||  
  
kimetaditi dhāvanti duḥkhe'pīndriyavṛttayaḥ |  
etadevamiti prāyo virajyante sukhādapi ||235||  
  
24)  
  
dṛṣṭānuśravikārthaughavaitṛṣṇye vaśatādhiyaḥ |  
tatparaṃ puruṣakhyāterguṇavaitṛṣṇyamityapi ||236||  
  
nanvakāṇḍe'pi pṛcchāmaḥ kiṃcidyadi na kupyate |  
kimakāṇḍabhedakāṇḍabhedakāṇḍaghaṭāvadhau (?) ||237||  
  
tarhi saṃvidiyaṃ śuddhā svabhāvādeva cetkatham |  
aśucibhyo'pi bhogebhyo rasātspṛhayatetamām [na sā spṛhayata iti   
pāṭhaḥ] ||238||  
  
nanvavismṛtiśīlatvābhimānaḥ kvādhunā gataḥ |  
alaṃ vā buddhyupālabdhairuktamapyetaducyate ||239||  
  
svabhāvādeva saṃvittiḥ prakāśaparamārthikā |  
viśvāvabhāsayogena bhātīti hi vipañcitam ||240||  
  
ataśca saṃvido devyā viśvasminbhāvamaṇḍale |  
svātmanyevocchalattvaṃ kiṃ khaṇḍanādāyi jāyate ||241||  
  
yadāpi parameśānaśaktyā bhedo'vabhāsyate |  
tadāpi saṃvidbhāveṣu dhāvatīti vivicyate ||242||  
  
yathā loṣṭhahradajvālāśvāsakumbhaviyatsthitiḥ |  
dharāmbudhimahātejaḥ samīrānantakhātmatām ||243||  
  
yātyeva mitirūpeyaṃ [śitīti pāṭhaḥ] saṃvitsvocchalitakramāt |  
saṃvidrūpasajātīyānbhāvānevānudhāvati ||244||  
  
nyarūpyata tathā caitatkenāpi parameśinā |  
nimnaṃ taḍāgapānīyaṃ kaḥ pravartayituṃ kṣamaḥ ||245||  
  
paripūrṇe punastasminpravāhāḥ sarvatomukhāḥ |  
nanu kiṃ kāṃścidevetthaṃ saiṣā svaniyaterbalāt ||246||  
  
25)  
  
itthaṃ dhāvati taccāsyā rāgatattvātmakaṃ vapuḥ |  
tatrāpi ca tathā rāgābhāsa eva sa dhāryatām ||247||  
  
cidātmani tu rāgastu ko'pyanyāruṣaṇātmakaḥ |  
nanvitthaṃ cetkathaṃ nāma sā kutrāpi virajyate ||248||  
  
hanta prakṛta evāyaṃ vādaḥ saṃgatimāgataḥ |  
yadā hi citirevaiṣā sarvathā saṃkucatsthitiḥ ||249||  
  
krameṇa bhogyopāyebhyo bhogyebhyo [bhogebhya iti pāṭhaḥ] dehato   
bhujaḥ |  
bhogādbhoktustathā śūnyamahāpralayabhāgiva ||250||  
  
jāyate rudrarūpaiṣā daśā sāṃhārikī yataḥ |  
sadyojātaśca yadrudraḥ puruṣaśceśvarātmakaḥ ||251||  
  
śrīmānsadāśivo deva īśānaśceti gīyate |  
viṣṇurvāmaḥ kajo'ghora iti caitadbhaviṣyati ||252||  
  
antaḥsthasarvaśaktitvenaikaikasyāpi bṛṃhaṇāt |  
brahmāṇyetāni kathyante bṛhattvādviśvabṛṃhaṇāt ||253||  
  
tadanyaśaktyudrekāṃśe hyata eva vivakṣite |  
pratyekamasti brahmādihetupañcakayogitā ||254||  
  
saiva śāstreṣu bhedena teṣu teṣu pratanyate |  
ataśca sadyojāte'sminmukhyā raudradaśā sthitā ||255||  
  
sā ca saṃkocarūpāpi cidvikāse bhaviṣyati |  
yallīnau brahmaviṣṇvaṃśau tenādhaḥ kurute balāt ||256||  
  
vastvabhāvamayītyādidaśā rudrādhidaivatā |  
bhinnaprameyeti [bhinnaprameyetyādyaṃ ca nāntaṃ kiṃ śu kadācitke |   
bhrama ityādi tacchrīmaditi pāṭhaḥ |] śrīmadutpalena nyarūpyata ||257||  
  
26)  
  
jāto'pi bhedatanmātre saṃkocaṃ yadupāgataḥ |  
tato vyatinimīlete bhoktṛbhogyāviha sphuṭam ||258||  
  
ajātamiva tadviśvamatra sadyo'vabhāsate |  
sadyojātapadaṃ tena śūnyasaṃvedanātmakam ||259||  
  
tataḥ śūnyapadasyāntaryāvatsa ca vivikṣati |  
devastāvatsvayaṃ bodhe viśvaṃ procchalati sthitam ||260||  
  
jānāti seyaṃ nāthasya jñānaśaktirvikāsinī |  
tayorvikāsiciddhāmni [tata iti pāṭhaḥ] līnatvamupapāditam ||261||  
  
saṃvidaḥ śūnyarūpāyā vikāso viśvameva tat |  
tathā hi ghanasauṣuptaviśrāntivaśanirbharaḥ ||262||  
  
tāṃstāngṛhāpaṇādyaṃśānvetti svapnapadābhidhān |  
ata eva na sā sṛṣtiḥ sthitireva tu sā tathā ||263||  
  
pūrvasṛṣṭeṣu bhāveṣu taddhi vijñānamātrakam |  
tathā ca jāgrato rūpātsvapno bhedenajāyate ||264||  
  
kiṃtu jāgratpadādīnāṃ pratyekaṃ bahubhedatā |  
nirṇepyate tato yuktaṃ sṛṣṭirūpeṇa bhāsanam ||265||  
  
ato nijavibodhena tānbhāvānvyāpnuvanvibhuḥ |  
etaistyājayate tāṃ svāmaudāsīnyadaśāṃ vibhuḥ || 266||  
  
jñānaśakteriyaṃ jṛmbhā tajjñānasthitibhāvinaḥ |  
bhāvāḥ prayānti pūrṇatvaṃ vikāsinijatejasaḥ ||267||  
  
paramaḥ khalu saṃkocaḥ sadyojātapade bhavet |  
yadeṣāṃ svasvarūpasya niṣṭhā naiva sma jāyate ||268||  
  
vinā saṃvidupārohaṃ saṃghāsaṃghā jaḍo'jaḍaḥ |  
  
27)  
  
anīlaṃ nīlamityādivyavasthā kalpatāṃ katham ||269||  
  
yaduvācotpalagururyathā sadasatāṃ tathā |  
jaḍājaḍānāṃ na svātmaviśeṣa iti niścitam ||270||  
  
tasmādbodhabharollāsavisṛṣṭasvaparasthitiḥ |  
cidanuprāṇanāṃ viśvagvamannānandasundarām [prasanniti?   
pāṭhaḥ] ||271||  
  
cidekavapuṣā viśvaṃ svīcikīrṣaścidātmani |  
svabodhaśaktivamanātsa devo vāma ucyate ||272||  
  
svabodhaśatsudrekeṇa yadyapyeṣa prayacchati |  
bhāvānāṃ svavapustādṛktathāpi paramārthataḥ ||273||  
  
svīkartumicchansaṃhārameṣāṃ kalpayate bhidaḥ |  
ato bhedāvyavasthāyāṃ [bhedaccaveti? pāṭhaḥ] vāmo'sau   
parameśvaraḥ ||274||  
  
atra saubhāgyaniḥṣyandi tādṛgjñānaṃ pratāyate |  
saubhāgyaṃ socyate [procyata iti pāṭhaḥ] teṣāṃ bhinnānāṃ   
svīkriyaiva yā ||275||  
  
bhāvānāṃ ca vicitrāṇāṃ bhogāṅgānāṃ svaśaktitaḥ |  
svakautukakalālokāducchalantyeva yā citiḥ ||276||  
  
saiva svabhāvarāgeṇa viśvaṃ rañjayate yataḥ |  
vyakto hi rañjayedviśvaṃ vyaktiścāsya svarūpataḥ ||277||  
  
yaiva procchalitāvasthā svīkārecchābharodayaḥ |  
tadraśmisārasarvasve kṣaṇaṃ tiṣṭhatyananyadhīḥ ||278||  
  
kiṃ nākarṣati kiṃ naiṣa na bhāvayati yogavit |  
tata evocyate śāstre nārakto rañjayediti ||279||  
  
tathā  
  
kāmasthaṃ kāmamadhyasthaṃ kāmāṅkuśapuṭīkṛtam |  
  
28)  
  
kāmena sādhayetkāmānkāmaṃ kāmeṣu yojayet ||280||  
  
kāmaṃ svīkartumicchaiva tadācchādanayogataḥ |  
viśvaṃ sādhayate kāmī kāmatattvamidaṃ yataḥ ||281||  
  
tathā hi parame svātmanyadhyāsya sthairyamañjasā |  
taducchalitasaṃbodhakalāsaṃchādanakramāt ||282||  
  
viśvaṃ kāmāṅkuśādhīnaṃ kiṃkaratvena bhāsate |  
adhyātmasiddhayā yuktyā tvanayaiva nijodaye ||283||  
  
prāṇapuryaṣṭakaṃ dehaṃ vyāpya viśvaṃ prakarṣati |  
tattvasya kāmatattvasya prakaṭīkriyayā yataḥ ||284||  
  
siddhacakreṣvidaṃ gopyaṃ kiṃ vā na prakaṭīkṛtam |  
śūnyānandātprasṛtyaiva bodhaḥ [dopa iti pāṭhaḥ]   
procchalitātmakaḥ ||285||  
  
vartamāno nijāḥ śaktīrvikāsyaiva pravartate |  
yatrāsya pravivikṣāsti [pravivitseti pāṭhaḥ] yataśca prāvṛtadvibhuḥ   
||286||  
  
sarvāḥ śaktīrasau bhāstāssvātmanyudrecya vartate |  
tataścidātmako devo nyagbhūta iva bhāsate ||287||  
  
udbhūtāstu vibhāntyetāḥ pronmeṣecchāvidikriyāḥ [vidhīti pāṭhaḥ] |  
ataścatuṣkayukto'sau yadyapi pratibhāsate ||288||  
  
tathāpi śaktigaṇanā vastuto'sya bhavetkutaḥ |  
atraiva bhāvabhedāṃśanirmūlanakalā yataḥ ||289||  
  
sthitastataḥ samācāro lokātikrāntagocaraḥ |  
anantaśaktivaicitryādatrāpyuccāṭanādayaḥ ||290||  
  
saṃhāralīlābhūyiṣṭhā api tāstāḥ kriyāḥ sthitāḥ |  
taditthaṃ jñānaśaktyante bhāvānāṃ vapuṣi sthite ||291||  
  
kriyāśaktirathāntyaiva tānsaṃharati sādaram |  
yadā sūkṣmatamā śaktirunmeṣākhyā purāvadhau ||292||  
  
sraṣṭavyabhāvasthaulyena sthūlākāreva bhāsate |  
tathaivaiṣā kriyāśaktiryasyāṃ bhāvā nimeṣitāḥ [reṣitā iti pāṭhaḥ] ||  
293||  
  
svasvarūpāsthitiḥ kāpi pūrṇaiva pravijṛmbhate |  
nanvastyeva kriyā yasyāṃ bhedaḥ pratyavabhāsate ||294||  
  
saivaṃ sarvā kriyā bhedaṃ pratyuta prāgvyapohati |  
tathā hi bhedabhūmau ye kāṣṭhajvalanataṇḍulāḥ ||295||  
  
ta eva pākāviṣṭatve bhedaṃ projjhanti sādaram |  
yadi bhinnasvarūpāste pākaikyaṃ tatkathaṃ bhavet ||296||  
  
bhinnaṃ svarūpamaṅgānāṃ nahi yuktyopapadyate |  
nanu pākena kaścitsa yattannānāsvarūpakam ||297||  
  
jvalanakledadāhādi tatpāka iti śabdyate |  
bhinnā eva kriyāḥ sarvāḥ phalamekaṃ prati sthitāḥ ||298||  
  
pāka ityucyate nānyā kriyā nāmāsti kācana |  
etadeva kathaṃ bahvya [bāhya iti pāṭhaḥ] ekaṃ phalamabhīpsitam ||  
299||  
  
kathaṃ saṃpādayeyustāḥ pūrvoktā eva hetutaḥ |  
nanu locanadīpārthamanaskārairapi [ravaskārairiti pāṭhaḥ] sphuṭam ||  
300||  
  
janyate jñānamekaṃ tattathaivātra bhaviṣyati |  
so'yaṃ kardamasaṃmardamalinībhūtavigrahaḥ ||301||  
  
marau marīcikāmbhobhiḥ snānecchurabhidhāvati |  
bhinnasvarūpādyadyekamasti vastviti saṃbhavaḥ ||302||  
  
tarhi kāraṇabhedena na bhedaḥ pāramārthikaḥ |  
  
30)  
  
atha bhinnasvarūpaṃ tadekaṃ cetyupagamyate || 303 ||  
  
svabhāvabhedo bhedāyetyetattyaktaṃ vrataṃ bhavet |  
nanvitthaṃ sā kriyā mābhūdekā kāṣṭhādi kārakam ||304||  
  
phalaṃ janayatāmevamapyastu nahi naḥ kṣitiḥ |  
kriyā hi nāma nāsmākamanyā śaktistvasau yataḥ ||305||  
  
śaktiśca phalabhitkḷptyā bhāvātmaiva vibhedataḥ |  
sā ca śaktirvibhoreva sa ca viśvātmavigrahaḥ ||306||  
  
phalakārakabhedena na bhinnaḥ paramārthataḥ |  
svātmanyabhinne'pi vibhorevaṃ bhedāvabhāsanāt ||307||  
  
kriyāśaktiriti proktā yayā kartā maheśvaraḥ |  
nanu yatpaśavaḥ kuryuḥ kathaṃ tadupapadyatām ||308||  
  
te hi bhedaikajīvatvātkuryurbhedavatīṃ kriyām |  
alametena paśavaḥ kathaṃ kuryuryadi sphuṭam ||309||  
  
sa eva svavacaśchinno vādo vandhyāsutādivat |  
nahi kumbhakṛtaḥ kvāpi kadācitkartṛtā bhavet ||310||  
  
yadi nāsau maheśākhyātkarturavyatirekabhāk |  
yadyevaṃ tatkulālena paṭo'pi kriyate na kim ||311||  
  
nanu kiṃsvitkulālena kumbho'pi kriyate tataḥ |  
īśasya viśvakartṛtve kiṃ paṭe'pi na kartṛtā ||312||  
  
nanvevaṃ sati no kartā ko'pyanya iti karmaṇām |  
śubhāśubhānāṃ svaphalaṃ kartuṃ [hetumiti pāṭhaḥ] kaṃ prati   
hetutā ||313||  
  
evamevaitadāyuṣmaṃstathāhyevaṃ vijānatām |  
na kiṃcana phalaṃ kvāpi śubhāśubhasamudbhavam ||314||  
  
31)  
  
itthaṃ ye tu na jānanti bhuñjate te'vipaścitaḥ |  
tadeva karmasaṃjñaṃ [kārmeti pāṭhaḥ] tu malamajñānamūlakam ||  
315||  
  
etadevānumanyaiva [amumatyaiveti pāṭhaḥ] kecitsaṃvittimātrakam |  
saṃmanyante hyakartāraṃ kartṛtvānupapattitaḥ ||316||  
  
citsvarūpādhikaṃ hyasya yattatkartṛtvamucyate |  
tajjāḍyamarpayedasmai [jātyamiti pāṭhaḥ] cidādhikyaprasaṅgataḥ ||  
317||  
  
prakṛteḥ kartṛtā puṃsi nanu nāmopacaryate |  
etannyāyapathāpetairvṛthā jegīyate gṛhe ||318||  
  
upacāro hi no vastutathātvaṃ pratipadyate |  
vyapadeśaḥ paraṃ tādṛgvastuśūnyo'stu tāvatā ||319||  
  
nopacārikavahnitvavyapadeśe'pi mānavaḥ |  
himānīśīkarāsārivātotthaśiśirāpahaḥ ||320||  
  
draṣṭuḥ puṃsaśca na draṣṭrī prakṛtiḥ parigīyate |  
na cānyo'sti varāko'taḥ [vadeketairiti pāṭhaḥ] kartṛbhāvopacārakaḥ   
||321||  
  
kiṃ ca prayojanaṃ tasya kartṛtvavyavahārajam |  
vyapadeśastu nāvastu parivartayituṃ kṣamaḥ ||322||  
  
ye'pyātmānaṃ nyāyavidaḥ kartāraṃ samupāgaman |  
te'pi praśnamimaṃ tāvadasmākaṃ pratibhārpitam ||323||  
  
kiṃ yādṛglokasaṃsiddhakartṛtvaṃ karmayogataḥ |  
spandātma tadvibhau spandahīne samupapadyate ||324||  
  
nanu jñānaṃ cikīrṣā ca yatnaśceti guṇatrayam |  
samavaiti yadatrāsya tatkarmatvamudāhṛtam ||325||  
  
itthaṃ bālamatīnāṃ dhīviṃpralabhyeta vañcakaiḥ |  
  
32)  
  
dārakā api vā vidyurna saṃvedanavarjitam ||326||  
  
tatra jñānaṃ na kartṛtvaṃ sarvatrāstyeva tadyataḥ |  
icchāyatnāvapi prāyaḥ saṃstaḥ [saṃstha iti pāṭhaḥ] sarvasya   
sarvataḥ ||327||  
  
kumbhakāro gṛhābhāvaparitāpitacetanaḥ |  
jānannicchansayatno'pi kiṃ kuryānnātmano gṛham ||328||  
  
nanu kartuṃ na jānāti tataḥ kartuṃ na cecchati |  
tasmātkartuṃ na [hi iti pāṭhaḥ] yatate tadgṛhaṃ kurutāṃ katham ||  
329||  
  
kartumityeva yadrūpaṃ jñānādīnāṃ viśeṣaṇam |  
karotestatra ko'rthaḥ syādyadi saspandatā kila ||330||  
  
tadāsau spandituṃ vetti prepsatīti bhavedvacaḥ |  
tacca svātmagataṃ nāsya spanditaṃ vaibhavodbhavāt ||331||  
  
anyadaspanditaṃ jñānaṃ sarvasyāpi ca saṃbhavet |  
jñānecchāyatnavattvaṃ ca karaṇaṃ tamya bhāṣitam ||332||  
  
ātmanaḥ kartumityasya tato'rthapravivecane |  
jānātīcchanprayatate jñātuṃ yatitumeṣitum ||333||  
  
pratyekamiti yo'rthaḥ sa kartuṃ vettīti śabditaḥ |  
cikīrṣitṛtvaṃ caitatsyānna kartṛtvaṃ punarbhavet || 334||  
  
tathātve mānasaiḥ sāmyaṃ bhavedvākkāyakarmaṇām |  
vākkāyakarmabhirvāsya kathaṃ kartṛtvamāpatet ||335||  
  
mānasānyapi karmāṇi kathaṃ tasyeti gīyatām |  
tadguṇatrayasadbhāve manovākkāyasaṃbhuvām ||336||  
  
karmaṇāṃ saṃcitereṣa karmabhāgīti cennanu |  
upacāro'yamevaṃ syātsa cāvastviti varṇitam ||337||  
  
33)  
  
kiṃ cātmagamahattvādidravyāntaguṇasaṃnidhau |  
tāni santīti kiṃ so'pi kartṛtvāyatano bhavet ||338||  
  
na cāstvityupagantavyaṃ muktāvapi [vyamuktāviti pāṭhaḥ] hi   
tadbhavet |  
anyātmaguṇasāṃnidhye samaścaiṣa vidhiryataḥ ||339||  
  
ātmasvataḥ pravarterankṛtanāśākṛtāgamāḥ |  
kiṃ ceśvareṇa sarvatra buddhimattāvyapekṣiṇi ||340||  
  
saṃniveśādhike kārye nimittatvaṃ kṛtaṃ yadi |  
svaiḥ svaiśca samavāyānyakāraṇāṃśaiḥ prapūrite ||341||  
  
kamaṃśaṃ kumbhakārādeḥ prātuṃ [praitumiti pāṭhaḥ] bhavatu   
hetutā |  
nahi so'styaṃśaleśo'pi sarvakartari yaṃ prati ||342||  
  
na jñānecchāyatnamasti kartṛtvaṃ nānyadityapi |  
tasmānnānyasya [kasmāditi pāṭhaḥ] kartṛtvaṃ kadācidapi   
saṃbhavet ||343||  
  
īśvarādīśvarasyapi svātantryaṃ kartṛtāṃ viduḥ |  
taditthaṃ parameśānāṃ bhede'bhede'pi vātmanām ||344||  
  
prabhavanti na karmāṇi bandhanāya svabhāvataḥ |  
tasmādidamamuṣmātsyātkarmaṇo vāśubhaṃ śubham [śubhāśubhamiti   
pāṭhaḥ] ||345||  
  
tadaiśvaryamamuṣyaiva vihitaṃ parameśituḥ |  
nirṇītametadanyatra mayaiva vitataṃ yataḥ ||346||  
  
tadalaṃ prakṛtaṃ brūmaḥ kriyāśaktiriyaṃ parā |  
aghoratvena devasya tata eva prakīrtitā ||347||  
  
dākṣiṇyamata evāsyā bhāvānāṃ śivasaṃśraye |  
yato'ñjasaiva mārgo'yaṃ yā kriyā ca na sātmikā ||348||  
  
34)  
  
nanu nātra sthitāḥ kecidbhāvā ye śivatāśritau |  
kartāraḥ satyamitthaṃ tu bodhyamāno'vadhārayet || 349||  
  
deśakālakriyākārakalpanāpathavarjitaḥ |  
devadevastathaivāsya śaktiḥ sā viśvarūpiṇī ||350||  
  
tadviśvamapi kālādikalaṅkāṅkakalojjhitam |  
  
tatsvātantryātsvatantraṃ tatsvātmani procchalatsthitam |  
yato bhāti tato'pyastaśivāveśabahiṣkṛti [kṛtī iti pāṭhaḥ] ||352||  
  
ata eva parā seyaṃ dakṣiṇāghorarūpiṇī |  
yadvakṣyate jantucakre śivadhāmaphalapradāḥ ||353||  
  
parāḥ prakathitāstajjñairaghorāḥ śivaśaktayaḥ |  
anyatrāpi kriyāśaktiḥ śivasya paśuvartinī ||354||  
  
bandhayitrī svamārgasthā jñātā siddhyupapādinī |  
akārādihakārāntaḥ prasaro yaḥ pragīyate ||355||  
  
sa eva bindunilayādasvaratvamupāśritaḥ |  
kriyāśaktivijṛmbheyaṃ samastā varṇamālikā ||356||  
  
kroḍīkāreṇāhamitiparāmarśasvarūpiṇī |  
tiṣṭhatyeva tataḥ pūrṇaparāhaṃkārasasphuraḥ ||357||  
  
anantādiviriñcāntapaśusaṃghātaghasmaraḥ |  
nijodaradarīnītacarācarajagadvrajaḥ ||358||  
  
svacaitanyavimarśāntargrastapudgalasaṃcayaḥ |  
yāvadullasitastāvatkriyāśaktisvarūpataḥ ||359||  
  
35)  
  
asaṃvijñānaniḥsaṃkhyavaicitrīcarcitasthiteḥ |  
anantakāryaśāntyādisaumyaraudrabhidātmanaḥ ||360||  
  
api svagrāsamāhātmyaprakaṭīkṛtasusthiteḥ |  
aucityādvividhākārā api bhairavatejasaḥ ||361||  
  
riktapūrṇobhayabhāvā [bhavabhavā iti pāṭhaḥ] punarāvṛtticitritāḥ |  
śāktasvarūpaviśvākhyasvāṃśagrāsaikalampaṭāḥ ||362||  
  
lokakālacirārūḍhabhāvonmūlanabhāvitāḥ |  
śaktayo nijavisphārādraśmipuñjaṃ nijaṃ nijam [puñjanibhaṃ nibhamiti   
pāṭhaḥ] ||363||  
  
prasārayantyaḥ saṃkalpasatyabhāvasamāśrayāt |  
svocitānyeva lokotthavāmācārabahiṣkṛteḥ ||364||  
  
ghaṭayantyeva śāstrāṇi yātāni paripūrṇatām |  
yādṛkprathamasaṃbhūte lokātikrāntigocare ||365||  
  
samācāraḥ sa evātra trastabhedadaśe bhavet |  
pūrṇeyaṃ parameśasya mahāsṛṣṭiriha sthitā ||366||  
  
yasyāṃ saṃhārasṛṣṭyaṃśā viśve te madhyavartinaḥ |  
sā cādyā sṛṣṭirityeva naiva vaktuṃ [vaktramiti pāṭhaḥ]   
bhavetkṣamā ||367||  
  
adeśakāle tattve hi kathamādyādisaṃbhavaḥ |  
jāgraddaśeyaṃ sā mukhyā pronmeṣapadabhāginī ||368||  
  
brahmaiṣa nijaśaktyaṃśasaṃbodhakamalāsanaḥ |  
tā etāḥ sauśivādrūpātprabhṛti brāhmamantataḥ ||369||  
  
rūpaṃ kṛtvā vijṛmbhante saṃvinnāthasya śaktayaḥ |  
etāvāneva [etāvadeveti pāṭhaḥ] devo'yamiti yadyapi śakyate ||370||  
  
36)  
  
na vaktumaprameyatvāccidrūpasya maheśituḥ |  
prabodhapañcadaśikāmadhye tādṛṅmayā sphuṭam ||371||  
  
uktaṃ mitaprakāśatvaṃ jaḍasya kila lakṣaṇam |  
jaḍādvilakṣaṇo bodho yato na parimīyate ||372||  
  
tathāpi svayametādṛgdevo mānavivarjitaḥ |  
nijasvātantryayogena kṛtvātmānaṃ carācaram ||373||  
  
[tathā hi prathamamīśānatatpuruṣasadyojātairekaikasyodbubhūṣubhiḥ   
sadbhirbhedatrayamullāsitam udbhūtaiścetyekaikabhedāḥ ṣaṭ tribhirapyebhiḥ   
saṃbhuyolāsita eko bhedaḥ īśatatpuruṣau īśasadyojātau sadyojātatatpuruṣāviti   
dvyātmanā saṃbhūyāpi ebhistribhirbhedatrayaṃ samullāsitam ||]   
īśatatpuruṣājātairudbhūtairudbubhūṣubhiḥ |  
ekakaiḥ [ekaikairiti pāṭhaḥ] ṣaḍbhirekena trikeṇa [nādhyātmeti   
pāṭhaḥ] dvyātmakaistribhiḥ ||374||  
  
jāyate śivabhedānāṃ [śaśibhedānāmiti pāṭhaḥ] daśānāṃ   
vividhā sthitiḥ |  
ata eva vicitrābhyaḥ saṃvidbhyo miśratāvaśāt ||375||  
  
citrāṇyatra śivākhye'pi bhedajñānāni tenire |  
yadā trayāṇāṃ vaktrāṇāṃ vāmadakṣiṇasaṃgatiḥ ||376||  
  
tadā pratyekaśaktitvaṃ bhaviṣyadbhavadudbhavaiḥ |  
ṣaṇāṃ tritve rudrabhedastenāṣṭādaśadhā sthitaḥ ||377||  
  
ekaikaṃ pañcavaktraṃ [vaktraṃ yasmātpragīyate | daśāṣṭādaśeti   
pāṭhaḥ |] ca vaktraṃ yasmātpragīyate |  
daśāṣṭādaśabhinnasya tato bhaidairasaṃkhyatā ||378||  
  
pūrvoditayathāsvasvajñānakarmavicitritāḥ |  
nirṇīyante yatasteṣu tena nāpunaruktatā ||379||  
  
37)  
  
anyānya eva bodho hi samācāraḥ kriyākramaḥ |  
tatra tatra tathā proktaḥ sarvastu śivadhāmagaḥ ||380||  
  
yathā jalakaṇāḥ sarve viśrāmyanti mahāmbudhau |  
tathā jñānakriyāḥ sarvāḥ saṃvitsindhau maheśvare ||381||  
  
mitamapi jalaṃ bhūmau sūryāṃśubhiḥ kila pīyate   
tadapi ca punarvṛṣṭidvāraiḥ prayāti mahārṇavam |  
jagati nikhilaṃ jñānaṃ karma sphuṭaṃ kimapi svayaṃ   
kimapi ca paraiḥ pāramparyācchivārṇasi majjati ||382||  
  
yaccānte dakṣiṇe hārdaṃ liṃgaṃ hṛtparamaṃ matam |  
tadapyantaḥ kṛtāśeṣasṛṣṭabhāvasunirbharam [sṛṣṭibhāveti   
pāṭhaḥ] ||383||  
  
bhedabhāvakamāyīyatejoṃśagrasanācca tat |  
sarvasaṃhārakatvena kṛṣṇaṃ timirarūpadhṛt ||384||  
  
vijñānaśāstre kathitamata eva maheśinā |  
līnaṃ mūrdhni viyatsarvamityāditimiraṃ vibhoḥ ||385||  
  
evameva durniśāyāṃ kṛṣṇapakṣāgame ciram |  
bhāvayedbhairavaṃ rūpaṃ bhāvayadbhirdurābhidam ||386||  
  
uktaṃ ca yatra svarduḥkhaṃ tamo vā dvayasaṃvṛte |  
nāvidyākarmasaṃbandhaḥ pāratantryādidarśanāt ||387||  
  
tadatra timirākāre bhairavīye vapuṣyalam |  
antarlīnatayā bhāti yāvadvaktracatuṣṭayam ||388||  
  
udbubhūṣu tathodbhūtaṃ tirodhitsu tirohitam |  
itthaṃ [tata iti pāṭhaḥ] yugapadevaitadbhidā ṣoḍaśakātmakam ||389||  
  
dakṣe vaisargike hārde svatantre ca śive viśat |  
  
38)  
  
aṣṭāṣṭakātmakaṃ śāstraṃ yugapadbhairavābhidham ||390||  
  
itthaṃ tantraṃ rudraśivabhairavākhyaṃ sthitaṃ tridhā |  
vastuto hi tridhaiveyaṃ jñānasattā vijṛmbhate ||391||  
  
bhedena bhedābhedena tathā [pūrṇeneti pāṭhaḥ] cābhedasandhinā |  
tathā ca mukhyāḥ śāmbhavyastisra icchādiśaktayaḥ ||392||  
  
tatraiva tu prapañcena pañcaśaktyādiyojanam |  
itthaṃ madhye vibhinnaṃ tattrikameva paraṃ [tathā tatreti pāṭhaḥ]   
tathā ||393||  
  
śāstramasmadgurugṛhe saṃpradāyakramātsthitam |  
ata eva hi naikaṭyādvāmadakṣiṇaśāstrayoḥ ||394||  
  
dhārā prāntadharāprānte kaulikī pravijṛmbhate |  
tato'pi saṃhṛtāśeṣabhāvopādhisunirbharaḥ ||395||  
  
bhairavaḥ paramārthodyadravabṛṃhitavṛttikaḥ [śaktika iti   
pāṭhaḥ] |  
īśānavāmadakṣāsu tāsu śaktitrayaṃ kramāt ||396||  
  
parādiśaktitritayaṃ kroḍīkṛtyāvatiṣṭhate |  
tadvibhāvayati bhedavibhāgaṃ   
tatsphuṭatvakṛdathoktamanantam |  
saṃgrasiṣṇu parameśvararūpaṃ  
vastutastriśira eva nirāhuḥ ||397||  
  
ūrdhvavāmatadanyāni tantrāṇi ca kulāni ca |  
rūḍhābhyamubhya dhārāyāṃ bhedasaṃkocahānaye ||398||  
  
paraprakāśaviṣayastrikārthastraidhayāsthitaḥ |  
sa eṣa parameśena jñānacandrākhyayoditaḥ ||399||  
  
sa eṣa sarvaḥ śāstrārthaḥ paravāgvṛttisaṃśritaḥ |  
anullasitatadvācyavācakādivibhaktikaḥ ||400||  
  
39)  
  
paścāttu jñānaśaktyaṃśaprādhānyasphuritātmani |  
kriyāśaktisusūkṣmāyāṃ sādākhyaiśvaryasaṃpadi ||401||  
  
paśyantīmadhyamādhāmni sañjalpollekhayogataḥ |  
padavākyasvarūpeṇa vartate varṇarūpiṇā ||402||  
  
svacchandaśāstre tenoktaṃ svayaṃ devaḥ sadāśivaḥ |  
pūrvottarapadairvākyaistantraṃ yojitavāniti ||403||  
  
tathā ca tatraivoktaṃ tatsuśivāvaraṇe'dhvani |  
suśivāvaraṇaṃ pūrvaṃ tatra jñeyaḥ sadāśivaḥ ||404||  
  
śivadaśakasaṃyukto rudrāṣṭādaśakānvitaḥ |  
adhikāro hīśatattve tajjighṛkṣā tu sauśive ||405||  
  
varaṇe binduto bhoganāmni [dhāmnīti pāṭhaḥ] vibhavato vibhoḥ |  
bhairavākhyasya bodhasya śaktitattve paraṃ trayam ||406||  
  
sthitistasmādīśvarordhve sadāśivapadādadhaḥ |  
suśivāvaraṇenoktā śrīmatsvacchandaśāsane ||407||  
  
tadanantarametāsu śivarudrabhidāsvalam |  
māyīyādhvani kḷptāsu śivairuktaḥ śivābhidhaḥ [bhida iti pāṭhaḥ]   
||408||  
  
bhedo [bhogeti pāṭhaḥ] rudraiśca rudrākhya iti prāpto vicitratām |  
tataḥ prodyatkriyāsāraprollāsātkramaśaḥ sphuṭam ||409||  
  
sarvagocaramāyīyaśrutavaikharyupāśritāḥ |  
varṇavākyapadātmānaḥ śāstrārthā lokagocarāḥ ||410||  
  
samāśritya pravartante tāṃstāṃstantrāvatārakān |  
tena prathamato yāvanmāyīyāṃ vaikharīṃ darīm ||411||  
  
māyīyavarṇasaṃdṛbdhaḥ śāstrārtho nāyamāgataḥ |  
antaḥ sāravidhodhaikaparavāṅmayavarṇakaḥ ||412||  
  
akṛtrimaparāveśamūlasaṃskārasaṃskṛtaḥ |  
śāstrārtho laukikānto'sti saptatriṃśe pare [triṃśapare iti pāṭhaḥ]   
vibhau ||413||  
  
tatrāsatāṃ hi bhāvānāṃ kvāpi nāstyeva satyatā |  
svāminyavinayākrāntaprakṛtau vinayaḥ kutaḥ ||414||  
  
tasmātsamastaśāstrārthaḥ paratattvātmanā sthitaḥ |  
ato vedādayo'pyete māyīyāḥ śāsanāṃśavaḥ ||415||  
  
sphuranti bhairavādityaprabhāvādeva nānyataḥ |  
nahi saṃvidvimarśātsyādanyatkvāpyeva [atyaktāpyevamiti pāṭhaḥ]   
kāraṇam ||416||  
  
saṃvinnānyasya [nāstyasyeti pāṭhaḥ] saṃvitsyātsaṃvideva tathā   
yataḥ |  
kāryaṃ ca kāraṇaṃ ceti tathātva upacaryate ||417||  
  
pariṇāme hi bhāvasya kramādvitatadharmaṇaḥ [dharmiṇa iti pāṭhaḥ] |  
ādyantayoḥ saṃvideva rūpatvenāvabhāsate ||418||  
  
saṃvicca kālakalanāṃ sahet yadi tatsphuṭam |  
bhuñjīmahi niśātāsicchinnā vyomāṃśaśarkarāḥ ||419||  
  
ataḥ samagraśāstrāṇi saṃvidrūpāparicyuteḥ |  
saṃvidaḥ svaprakāśatvātsvaprakāśāni vastutaḥ ||420||  
  
na ca vācyaṃ pṛthagjātu vācakādvyavatiṣṭhate |  
svātantryādabhidhātaiva bhāvivācyatayā yataḥ ||421||  
  
kadācidvācakāṃśastu svarūpagrastavācyakaḥ |  
nirbhāsate kadācittu sāmānyollāsavācakaḥ ||422||  
  
jātucinnikaṭānantaviśeṣaṇaviśeṣitaḥ |  
sphuṭasvarūpavācyāṃśasamudrekeṇa bhāsate ||423||  
  
tenārthaparatā jātu svarūpaparatā tathā |  
  
41)  
  
bubhutsitārthatā kvāpi kvacidrasamayī daśā ||424||  
  
śabdānāṃ lakṣyate citrā saṃvidrūpānapāyataḥ |  
saṃvidvicitrakacanaiḥ kacatīti kimadbhutam ||425||  
  
itthaṃ śivātmakavimarśapadādabhinnaḥ   
śabdaḥ sphuṭatvata [sphuṭasvata iti pāṭhaḥ] iha svaparaprakāśaḥ |  
mānaṃ tadeva citisāravimarśamātra-  
manyatpunastadupacāravaśāttathā hi ||426||  
  
svaprakāśātmikā yeyaṃ saṃvittiḥ pāramārthikī |  
tatsvasaṃvedanaṃ proktaṃ yato viśvavyavasthitiḥ ||427||  
  
sā caiṣā na vimarśātmasvarūpamativartate |  
vimarśo'syāḥ paro bhogaḥ pūrṇaḥ paśyantyudāhṛtā ||428||  
  
parāparā saiva devī mānamityavadhāryatām |  
yatrāparāṃśagaṃ meyaṃ tādātmyādvyavatiṣṭhate ||429||  
  
nahi bhinnena mānena meyasya syādvyavasthitiḥ |  
nahi haṃsasya śuklatve kākaḥ śvetatvamarhati ||430||  
  
etadeva tathā cāha guruḥ śaṃkaranandanaḥ |  
na mānatvāttato'nyatvānna bādhādasthiteḥ sthitiḥ ||431||  
  
prakāśenāvinābhūtaiḥ sattāyāṃ niyatātmabhiḥ |  
dharmairbhāvo bahirbhāvānna bhāvaḥ siddhimṛcchati ||432||  
  
tena saṃvittikātmaiva mātṛmānaprameyatā |  
gṛhyatī svaprakāśatvaṃ svabhāvādeva bhāsate ||433||  
  
sā cāntaḥsthitamantrātmaśabdanāmarśasundarā |  
anapekṣānyavirahātpramāṇaṃ svata eva hi ||434||  
  
42)  
  
tasyā eva vicitrāṇi nāmāni bahubhaṅgibhiḥ |  
tatprasādotthitānyeva vādinaḥ paryacīkḷpan ||435||  
  
tathā ca cakṣurādyakṣamaṇḍalīṭaṅkaniṣṭhitam |  
pratyakṣamiti yadgītaṃ tattāvatpravivicyate ||436||  
  
saṃvittivyatirekeṇa yadyakṣāṇāṃ vyavasthitiḥ |  
na syādarthapramāṇaikyaṃ tarhi bāhyaghaṭādivat ||437||  
  
nanvātmanaścakṣurādi karaṇaṃ na ghaṭādikam |  
tasmāttenaiva bhāvānāṃ mānaṃ na tu ghaṭādibhiḥ ||438||  
  
vyāpakābhimatasyāsya saṃyoge cāviśeṣiṇaḥ |  
bhautikatvāviśeṣeṇa [viśiṣṭeneti pāṭhaḥ] ghaṭādyaiścakṣurādinā   
||439||  
  
ātmanaḥ karaṇākāṅkṣāpūraṇaṃ niyataṃ kutaḥ |  
viśiṣṭa eva saṃyogaḥ karaṇatve nibandhanam ||440||  
  
viśeṣaḥ karmabhistaistairdharmādharmagiroditaiḥ |  
tadetadyuktisadbhāvapratibhāvikalātmakaḥ ||441||  
  
vruvanvañcayate mugdhānpalāyanaparāyaṇaḥ |  
yaccāśeṣākṣasaṃyogivyāpakātmavaśotthitām ||442||  
  
yugapajjñaptimācchettuṃ mano nāma nigadyate |  
tatrāpi brūmahe pūrvaṃ manasātmaiva yujyate ||443||  
  
tatrāpyātmamanoyogaṃ kaḥ kuryāditi carcyatām |  
vyāpakatvādasau syāccetsarvaireva mano vrajet ||444||  
  
ekasya jāte saṃyoge sarvaḥ sarvajñatāmiyāt |  
yadi svāntamadhiṣṭhātṛ cakṣurādyamapekṣate ||445||  
  
tenādhiṣṭhānamarthānāṃ tāvato'kṣāṃśavartmanaḥ |  
  
43)  
  
akṣādhiṣṭhitasūkṣmāṃśabhāgasaṃparkabhāsitaḥ ||446||  
  
bāhyasyārthasya kuṇḍāderaṇureko'vabhāsatām |  
athāpi mānasādhiṣṭhā jātā cedakṣagocare ||447||  
  
tadetasya svaviṣaye śaktataivopajāyate |  
tarhi sūkṣmatamacchidranissṛtā netraraśmayaḥ ||448||  
  
viśvavartini bhāvaughe na pramāṃ kurvate kutaḥ |  
yogyadeśasthitānbhāvāngṛhṇate'kṣāṇi nanvalam ||449||  
  
yogyataiva hi deśasya kīdṛśīti vicāryatām |  
yatrasthasya bhavedvittiḥ sa deśo yogya ucyate ||450||  
  
kutrasthasya bhavedvittiriti kiṃ vā na darśyate |  
tadamī tārkikammanyā yuktyu?panyāsavarjitāḥ ||451||  
  
pūrvameva kathaṃ tūṣṇīṃ nātiṣṭhankiṃ vikatthanaiḥ |  
ātmanaścābhisaṃdhānavandhyasyaiva balādayam ||452||  
  
manokṣajālasaṃyogo bhavetkiṃ nāsamañjasaḥ |  
abhisaṃdhirathaitasya viṣayaṃ prati jāyate ||453||  
  
ajñāte ko'bhisaṃdhiḥ syājjñāte ko'rtho'kṣasaṃyujā |  
prajñāte smaryamāṇe cedabhisaṃdhātṛbhāvitaḥ ||454||  
  
anyadevābhisaṃdhātuḥ prayatno'nyatra jāyate |  
manoyuktātmasaṃbaddhacakṣurādyakṣasaṃśritāḥ ||455||  
  
viṣayāḥ savidhībhūtanetrādyullaṅghanakramāt |  
ātmanyeva kathaṅkāraṃ pramātṛtvaṃ pratanvatām ||456||  
  
nanu jñānakṛto mātṛbhāvo vijñānamātmani [vijñātamiti   
pāṭhaḥ] |  
samavaiti tato'nyasya kathaṃ mātṛtvaśaṅkanam ||457||  
  
44)  
  
etadeva vayaṃ brūmo jñānaṃ tatraiva vai kutaḥ |  
bhayātsvapakṣapātāndhastadevottaramabhyadhāt ||458||  
  
yathendriyātmasaṃyoge manaḥ kāraṇamucyate |  
tathaivātmamanoyoge kāraṇāntaramucyatām ||459||  
  
tathātve cānavasthaiva mūlakṣatikarī ca [tatheti pāṭhaḥ] sā |  
atha svāntātmasaṃyogo dhruva evābhyupeyate ||460||  
  
jñātāraḥ syuḥ sadā suptamattamūrchitadurbhagāḥ |  
na caitadbhavatāṃ jñānamabhīṣṭaṃ śākyaśiṣyavat ||461||  
  
tasmātpratyakṣatā nāma kathamindriyagocarāt |  
atha pratyekameteṣāṃ parīkṣeyaṃ pratanyate ||462||  
  
tatrāṇu nityaṃ sarvārthaṃ vegavallaghvabhautikam |  
manastaccāpi naiveha yuktisiddhatvamaśnute ||463||  
  
aṇu cecchīghrasaṃcāri mano yadviṣayānmuhuḥ |  
spṛśettadaiva dehasya bhavecchavaśarīratā ||464||  
  
dehasthe'pi manoyoge tatraiva jñānayogataḥ |  
ekāṇumātraṃ jīvaḥ syācchiṣṭaṃ syāddhaṭakuḍyavat ||465||  
  
atha svāntena yogaścejjātaḥ kvāpyātmagocare |  
tadvibhorātmano jñānaṃ samavāyīti mātṛtā ||466||  
  
jāteti sarvadehasthaṃ jīvanaṃ kiṃ na siddhyati |  
enayaiva na kiṃ yuktyā ghaṭāderjīvanaṃ bhavet ||467||  
  
vibhāvātmani jātaṃ hi jñānaṃ tatraikadeśataḥ |  
dehamātre punaḥ svānte bhavetsāvayavā sthitiḥ ||468||  
  
vibhutve mānasasya syādyugapatsarvavedanam |  
nitye ca manasi jñānaṃ sarvadaiva bhavet tataḥ ||469||  
  
45)  
  
mokṣāvasthāpi vijñānayoginyevopajāyate |  
muktau cātmanoyogo nāstītyetanmahādbhutam ||470||  
  
kiṃ hi vyāpakatā mokṣe svātmano viniruddhyate [na niruddhyata iti   
pāṭhaḥ] |  
abhautikaṃ cetsarvārthaṃ kathaṅkāraṃ mano bhavet ||471||  
  
viśiṣṭaviṣayavyaktikauśalādeva cakṣuṣaḥ |  
taijasatvamabhīṣṭaṃ hi tanmano bhautikaṃ na kim ||472||  
  
sarvārthatve ca manasaḥ kimanyairakṣaḍambaraiḥ |  
nanu bāhye'sya viṣaye prāgastyakṣopayogitā ||473||  
  
tathā hīndriyasaṃdṛṣṭe pāścātyā manasaḥ sthitiḥ |  
atrocyate yathaiva prāgindriyeṇa na gṛhyate ||474||  
  
taccetsvalakṣaṇaṃ paścādanuyantriti kā kathā |  
atha sāmānyamātraṃ tadgṛhītaṃ prāktadindriyaiḥ [indriyamiti   
pāṭhaḥ] ||475||  
  
vyaktiniṣṭhaṃ tadānīṃ ca manasā vyaktiniścayaḥ |  
nāstīti manasā kasmātsāmānyagrahaṇaṃ bhavet ||476||  
  
vinā vyaktigraheṇaiva sāmānyagrahaṇaṃ ya(ku)taḥ |  
sāmānyagrahaṇe cāsya sarvārthatvaṃ niruddhyate ||477||  
  
viśeṣagrahavandhyasya sarvaśabdavilopataḥ |  
āśugāmitvametasya yaccoktaṃ tatra vastuni ||478||  
  
puraḥsthite svahastādau kiṃciddūragate ghaṭe |  
atidūre ca mervādau kathaṃ tulyaiva gantṛtā ||479||  
  
āśusaṃcāriṇāṃ yasmāt kvāpi pūrvakatejasām (?) |  
savidhāsavidhatvena viśeṣaḥ pravibhāvyate ||480||  
  
kathaṃ cābhautikaṃ sūkṣmaṃ gṛhṇīyātparvatādikam |  
abhivyaktiḥ samānasya samānena vidhīyate ||481||  
  
46)  
  
nanvastu prākṛtī buddhistato'haṃkṛttato manaḥ |  
itthamapyaṇutā naiva manasaḥ saṃprasiddhyati ||482||  
  
vyāpakatvena pūrvoktadūṣaṇāni sthitānyalam |  
itthaṃ mano na yuktyaṃśairmānasāvarjanāya naḥ ||483||  
  
yādṛgvādyantarairiṣṭaṃ dvaitavyāmūḍhadṛṣṭibhiḥ |  
cidātmanaḥ prakāśasya tathābhāsanabhāginī [bhāsaketi pāṭhaḥ] ||  
484||  
  
yā śaktistanmanastvastu svasvātantyopakalpitam |  
yatra śrotraṃ nabhastatra sarvaśabdaśrutirbhavet ||485||  
  
cakṣurādyaiśca sarvatra nirvibandhaṃ yato nabhaḥ |  
dharmādharmairvibandhaśca yuktyupanyāsavaikalī [kevalīti pāṭhaḥ] ||  
486||  
  
bādhiryādi kathaṃ ca syāt kathaṃ vā taccikitsanam |  
bandhāśrayavighātena tadanugrahatastathā ||487||  
  
akṣaṃ svāvayaveṣveva * * * samavāyinaḥ |  
viśeṣeṇa nabho naiva kvāpyāśritamiti sthitiḥ ||488||  
  
saṃyogitā tu * * * sākaṃ bhāvena vartate |  
tadanugrahaghātābhyāmapi vikriyatāṃ tataḥ ||489||  
  
yadanugrahatastasyānugrahaḥ sa tadāśrayaḥ |  
itīyaṃ svavacaḥkḷptirniḥsāraiva vibhāti [vibhāgina iti pāṭhaḥ] naḥ   
||490||  
  
āśrayadvārako'kṣāṇāmanugraha iti sphuṭam |  
abhidhatsva ka eteṣāmāśrayo'stviti codite ||491||  
  
yadanugrahayogo'sya [yogasyeti pāṭhaḥ] sa evāśraya ityayam |  
nyāyo'nyonyasamālambī cakrakaṃ nātivartate ||492||  
  
vāyuprakṛti yaccoktaṃ sparśanaṃ tadvivicyate |  
  
47)  
  
vāyorvegavatī tāvadaniruddhā sthitiḥ sthitā ||493||  
  
dehadeśe [dehadehe iti pāṭhaḥ] tataḥ sparśaḥ na kuḍya iti kaḥ   
kramaḥ |  
cakṣuśca [svataijasamiti pāṭhaḥ] taijasaṃ tejaḥ prasṛtaṃ   
bāhyagocare ||494||  
  
arthānrūpapradhānāṃśca vettityetannirūpyate |  
adṛśyaṃ yadi tattejaḥ preryate manasā katham ||495||  
  
preraṇaṃ nahyavijñānaṃ [nahi vijñātamiti pāṭhaḥ]   
kadācidupapadyate |  
indriyeṇa na ca jñātaṃ kadāciccākṣuṣaṃ mahaḥ ||496||  
  
na cāpīndriyavijñāte svatantraṃ bhavatāṃ manaḥ |  
apreritaṃ ca tatpaśyetsarvataḥ sarvathā sadā ||497||  
  
āsamañjasyameva syāt pravṛttau vā nivartane |  
kiṃ ca golakasaṃsthānaṃ tāvacca yadi tanmahaḥ ||498||  
  
tāvatastadgatasyaiva grahaḥ syānnānyataḥ kvacit |  
tathaitadviparītaṃ tu golake'pi nimīlite ||499||  
  
unmīlite vā sarvatra vastuni grahaṇaṃ bhavet |  
unmīlite cakṣuṣi ca prasṛte raśmimaṇḍale ||500||  
  
tasyāsti na paṭasyeva saṃvṛtirnetramīlane |  
tato nimīlitākṣasya vastudṛṣṭirna kiṃ bhavet ||501||  
  
ghane cātapamadhye'sti vinimīlitacakṣuṣaḥ |  
citratejovabhānaṃ [vatānāmiti pāṭhaḥ] tatpīḍitākṣayugasya ca ||502||  
  
yogināṃ bindudṛgdhvānte kathaṃ tadvā bhaviṣyati |  
bhavedunmīlite'pyakṣṇi na vastugrahaṇaṃ kvacit ||503||  
  
manodhiṣṭhānayogena paramāṇvadhikaprathā |  
dīpāpekṣā ca yāmuṣya sāpi kiṃ na vibādhyate ||504||  
  
48)  
  
dīpaprakāśaḥ svāntātmanetrārtheṣūpakārakaḥ |  
na pratyekaṃ manovṛtteḥ saṃskārastena cedbhavet ||505||  
  
dīpe saṃkalpyamāne syādrātrau rūpaparigrahaḥ |  
ātmanaḥ saṃskriyā cetsyāttasya sarvagatatvataḥ ||506||  
  
sarvadā rūpasaṃvitsyātsaṃyogaḥ saṃskriyā yataḥ |  
amūrtasyāpi nityasya ko'nyaḥ saṃskāra ucyate ||507||  
  
netropakāraścettarhi netradeśasthite'rciṣi |  
tejomadhyagataṃ rūpaṃ na bhāseta kadācana ||508||  
  
nanu tadvedyadeśe'sau nāyanaḥ kiraṇavrajaḥ |  
hanta tatraiva vijñānamātmadeśe na kiṃ bhavet ||509||  
  
tatraivātmā vibhutvena tatraiva karaṇaṃ yataḥ |  
tasmādbhogāśrayo deho jīvanniti vṛthoktayaḥ ||510||  
  
nāyanānāṃ mayūkhānāṃ gantṛtve'vasite sati |  
anāvṛte'raṇyamārge svahastātprabhṛti sphuṭam ||511||  
  
arkacandrādisaṃdṛṣṭiḥ kathaṃ nāmopajāyatām |  
śīghratve'pi yataḥ proktabhedo dūrāvidūragaḥ ||512||  
  
dīpanetrāvabhāsābhyāṃ channe tasminkathaṃ matiḥ |  
śuddha eva bhavedbhāve tābhyāṃ vyāmalatājuṣi ||513||  
  
andhatvaṃ taccikitsā ca na yuktāśrayadūṣaṇā |  
rasanā ca jalātmā cettajjalaṃ srutimadyataḥ ||514||  
  
tataḥ sthairyaṃ kathaṃ tasya kā ca nānārasaprathā |  
tasyaikarasatāyoge tasyā naikarasasthiteḥ ||515||  
  
na syādekarasajñaptiryathā pittabhare sati |  
tiktā rasanavṛttirno mādhuryaṃ vidituṃ kṣamā ||516||  
  
49)  
  
nanu pittagataṃ taiktyaṃ na tvevaṃ rasanāgatam |  
tarhi pittaguḍau tulyaṃ [turyamiti pāṭhaḥ] rasanāpathagāminau ||517||  
  
iti syādyugapajjñaptistiktamādhuryagocarā |  
nīrasā rasanā cetsā rasābhivyañjikā kutaḥ ||518||  
  
svabhāvāditi cedasyāḥ ko'yamāmbhasatāgrahaḥ |  
ghrāṇaṃ ca pārthivaṃ tasya kāṭhinyaṃ kiṃ na dṛśyate ||519||  
  
nanu gandhaguṇodreki kiṃ sa gandho na bhāsate |  
nāsti tatrendriayavyaktagandhavattve tathā pramā ||520||  
  
nirgandhamapṛthivyātma mano gandhagrahakṣamam |  
astyeva bhavatāṃ tena nānumā tādṛśaḥ kṣamā ||521||  
  
tasmādindriyasaṃghāto bhautiko nopapadyate |  
āhaṅkārikatāyāṃ tu vyāptṛtvamavibhinnatā ||522||  
  
dehāśrayavirodhaśca karaṇatvena cāsthitiḥ |  
vāgādi yacca karmākṣapañcakaṃ tadvivicyatām ||523||  
  
ānābhermurddhaparyantaṃ yaḥ samīrābhighātajaḥ |  
viśeṣaḥ ko'pi vāgātmā sa tādṛgiha kathyate ||524||  
  
tasya [tasyā iti pāṭhaḥ] kāryaṃ bhavecchabdaḥ kartā ko'tra   
vicāryatām |  
ātmano naiva kartṛtvaṃ tathātve'pi vibhutvataḥ ||525||  
  
mayā proccārite śabde tvaṃ vaktā kiṃ na jāyase |  
prakṛtāvapi doṣo'yaṃ kartryāṃ kartṛtvavarjitā ||526||  
  
karaṇasya sthitirnāsti tulye vāgindriye sati |  
kathaṃ cāsphuṭasuspaṣṭabhāvaḥ śabdeṣu jāyate ||527||  
  
kathaṃ copāṃśusaṃjalpasmṛtyādau śabdagā bhidā |  
prayatnāccetprayatno'pi yadyutpattistataḥ katham ||528||  
  
50)  
  
viśeṣo jāyate hyanyo nahyanyaguṇasaṃbhavaḥ |  
prayatnamāndyāmāndyābhyāṃ yena pratividhīyate ||529||  
  
pāṇīndriyaṃ cādadānaṃ mukhādyairgrahaṇaṃ kutaḥ |  
grahaṇaṃ ca kimucyeta svīkāro yadi saṃmataḥ ||530||  
  
asvasya svasya karaṇaṃ svīkāra iti bhaṇyate |  
svaśabdaścātmavācī cettatrātmā prakṛtiryadi ||531||  
  
tannāstyaprākṛtaṃ kiṃcidityasvatvaṃ kathaṃ kila |  
ahaṅkāro'pyathātmā syānnāhaṅkārī kṛtirghaṭe ||532||  
  
ātmīyo'yamanenaitadduṣaṇenaiva dūṣitam |  
ahaṅkārasya saṃbandhi sarvameva hi tatsvakam ||533||  
  
ātmano vyāpakasyāsti na svaṃ nāsvaṃ ca kiṃcana |  
evaṃ pādendriyasyāpi samo'yaṃ yuktivikramaḥ ||534||  
  
deśāddeśāntaraprāptyā gamanaṃ ca yaducyate |  
tattyāgarūpaṃ svīkārābhāvenaiva prasiddhyati ||535||  
  
svīkāro dūṣitaścaiṣa svīkārāṃśo'pi yo gatau |  
tasya pāṇīndriyaṃ yuktaṃ karaṇaṃ nāṅghrināmakam ||536||  
  
indriyāṇāṃ hi sāṃkāryamevaṃ kāryeṣu jāyate |  
ata eva mahānyāyavedibhiścarame naye ||537||  
  
prokto gatiniṣedhāya bhūyānsadvākyaḍambaraḥ |  
gataṃ na gamyate tāvadagataṃ naiva gamyate ||538||  
  
gatāgatavinirmuktaṃ nāstītyādi svake naye |  
pāyvindriyaṃ ca na cchidramātraṃ koṣṭhyamarutkramāt [koṣṭheti   
pāṭhaḥ] ||539||  
  
utsargaḥ kila sāṃkāryaṃ tena syādiyatī sthitiḥ |  
upasthamindriyaṃ yacca tasya kāryaṃ nigadyate ||540||  
  
51)  
  
ānandaḥ sa sukhātmaiva tarhi duḥkhe'pi kathyate |  
indriyāntaramevātra mohe'pyevaṃ nirucyatām ||541||  
  
dṛṣṭe hlādini vā spṛṣṭe ghrāte'pyākarṇite'pi vā |  
ānando vedyate tatra vācyamevendriyāntaram ||542||  
  
yaccāpyānandasaṃjñātamindriyaṃ tatra vartanī |  
pāyuvattanna karmākṣapañcakaṃ yuktimarhati ||543||  
  
karmabuddhyakṣajālasya samaṃ cejjñaptisaṃbhavaḥ |  
tarhi buddhyakṣapakṣe'pi kathaṃ na yugapadvidā ||544||  
  
yadi cāyaugapadyaṃ taccakṣuṣā satyadarśane |  
sūkṣmamuktāphalādīnāṃ prombhanaṃ kiṃ na śakyate ||545||  
  
nimīlitākṣasyādānagatyādi na kathaṃ bhavet |  
bhāveṣu cakṣuṣāpāte yadi na sparśanendriyam ||546||  
  
svaśarīraṃ niścinuyāttatkuḍyapratimaṃ bhavet |  
kiṃ cākṣavyatirikto'sau na deho nāma labhyate ||547||  
  
akṣāṇi karaṇāni syuḥ sparśātmāni na vai kutaḥ |  
deho niyāmakaścetsyānnākṣavarjaṃ sa kaścana ||548||  
  
abhautike ca bhāve'pi kathaṃ grahaṇamindriyaiḥ |  
tadvadeva sukhādīnāṃ kiṃ vā na grahaṇaṃ bhavet ||549||  
  
saṃniveśaśca no rūpaṃ sparśenāpi tathā grahāt |  
na sparśo netragamyatvādanayorgrahaṇaṃ katham ||550||  
  
sparśena cakṣuṣā vā syāditthaṃ karmāpi carcyatām |  
sāmānyasamavāyādestathāvayavinaḥ prathā ||551||  
  
kathamindriyasaṃghātairarūpādi tathā hi tat |  
yaścādau saṃnikarṣo'pi saṃyogasamavāyajaḥ ||552||  
  
aprasaṅgātiprasaṅgakārī sa paramārthataḥ |  
  
52)  
  
pratyakṣaṃ samavāyaṃ ca ye bhāvaṃ pratipedire ||553||  
  
teṣāmetena netreṇa saṃnikarṣo hi ko bhavet |  
kapittharasarūpāṃśau saṃyuktasamavāyataḥ ||554||  
  
tulyāveveti netreṇa rasaḥ kiṃ vā na gṛhyate |  
abhāvaścakṣuṣā grāhya iti vā bhavatāṃ katham ||555||  
  
bhāvo'vaśyatayā so'stītyetadapyapabādhitam |  
samavāyo'pi bhāvo hi na cāsminsaṃnikṛṣṭatā ||556||  
  
asti cādhyakṣatā tena sarvaṃ tadasamañjasam |  
nanu sāmānyayogena bhāvatvaṃ tu vibhāvyate ||557||  
  
padārthatrayasaṃkāri [sarakāri samavāye ceti pāṭhaḥ] samavāye ca   
tatkutaḥ |  
hanta tarhi na sāmānye bhāvatvaṃ yuktimattataḥ ||558||  
  
tatrāpi saṃnikṛṣṭatvaghoṣaṇāvyasanena kim |  
sāmānyasamavāyādeḥ saṃnikarṣaṃ vinā grahe ||559||  
  
viśvavartiṣu bhāveṣu kiṃ vai syānna tathā grahaḥ |  
nanu vastusvabhāvo'yaṃ nānuyogaṃ ca so'rhati ||560||  
  
nūnaṃ tarkakathā kṣīṇā tadalaṃ mānaniścayaiḥ |  
evaṃ nāstyanumānasya saṃbandhiniyamagrahaḥ ||561||  
  
anvayavyatirekau ca kathaṃ tadgrahaṇaṃ vinā |  
dhūmādhūmavahnyavahnivyaktayo nikhilāḥ katham ||562||  
  
janmanāpi ca gṛhyantāmanvayādi [gṛhṇantāsatvayādyatayeti   
pāṭhaḥ] tathā kutaḥ |  
nanu sāmānyayogena saṃbandhagrahaṇaṃ bhavet ||563||  
  
etadvayaṃ na jānīmastajjñāpayitumarhasi |  
yatra syāddhūmasāmānyaṃ vahnisāmānyamatra cet ||564||  
  
atrātideśamātre'tiprasaṅgo'sya vibhutvataḥ |  
  
53)  
  
vyaktau deśe tu no yuktamadhūmavyaktige'nale ||565||  
  
dhūmavyakteḥ svabhāvo'gniragrervyaktyavinātmatā |  
etadeva kuto mānātprayakṣādyadi tatkatham ||566||  
  
anyavyaktestathābhāvaniyamāvagatiḥ kutaḥ |  
yacca dhūmatvasāmānyaṃ niyāmakamiheṣyate ||567||  
  
tatra [tanneti pāṭhaḥ] vahnitvasāmānyamavinābhāvi vartate |  
nahi jātyantarājjātirvinā nāstīti yujyate ||568||  
  
gamyate yadi tenaitadavinābhāvalakṣaṇam |  
avinābhāvagamane anyonyāśrayatāmitaḥ ||569||  
  
dhūmādvahnitvasāmānyapratītiryadi codbhavet |  
sāmānyagrahaṇe tarhi na bhavedvyaktyapekṣaṇam ||570||  
  
vyaktibhyo vyatirikte ca sāmānye pariniścite |  
tāsu tatsamavaitīti mugdhaśraddhāvijṛmbhitam ||571||  
  
sāmānye ca pṛthagbhūte tena cārthakriyākṛte |  
na syāt pravṛttirlokasya sa hi tatprāpaṇotsukaḥ ||572||  
  
atha sāmānyamākṣiptavyaktikaṃ saṃpratīyate |  
sāmānyaṃ jñātamākṣeptuṃ vyaktiṃ kiṃ vyagravigraham ||573||  
  
tasminnanu ca tadvṛttaṃ śraddhattāmetadeva kaḥ |  
nanu pramāṇasaṃsiddhibhidorjātiviśeṣayoḥ ||574||  
  
bhedena nāsti grahaṇaṃ tato vṛttiḥ prakalpyate |  
so'yaṃ mugdhamatīnvālānpratārya nirapatrapaḥ ||575||  
  
vidagdhammanyatāmūḍho vipralambhayate'pi naḥ |  
tatsatyamuktaṃ kenāpi lokavṛttāntadarśinā ||576||  
  
yenāpatrapate sādhurasādhustena tupyati |  
  
54)  
  
bhedena grahaṇaṃ nāstītyatra yadgrahaṇaṃ [cedgrahaṇamiti pāṭhaḥ]   
matam ||577||  
  
yā ca pramāṇasaṃsiddhibhidorityatra sā matā |  
tayoranyonyavādena pratijñaiva viruddhyate ||578||  
  
yadi mānādvibhinnau tau tadbhedagrahaṇaṃ na kim |  
bhedavedi hi yanmānaṃ tadeva grahaṇaṃ bhidaḥ ||579||  
  
bhedena nāsti grahaṇamityukte nāpi bhedagam |  
pramāṇamiti coktaṃ syāttasmānnetthaṃ satattvadhīḥ ||580||  
  
vyaktyādinā ca vijñānamasti śabdānumānayoḥ |  
tacca sāmānyaviṣaye bhedagrāhi na kiṃ bhavet ||581||  
  
nanu yādṛṅmatā jātiḥ pratyakṣe hyavabhāsate |  
nedṛśī śabdaliṅgābhyāṃ janitapratyayodaye ||582||  
  
hanta sphuṭāsphuṭādīnāṃ dharmāṇāṃ saṃbhavo yadi |  
jātāvasti guṇāstarhi sāmānyeṣvapyavasthitāḥ ||583||  
  
nanu jñānaṃ sphuṭānyatvabhāsi syādasadīdṛśam |  
jñānaṃ hi viṣayākāraprakāśapariniṣṭhitam ||584||  
  
arthoparāgajanitaiḥ sphuṭādyairupacaryate |  
nanvasya sphuṭatādyastu svayaṃ sūryamarīcivat ||585||  
  
maivaṃ tejoṇavastaistairvisaṃbhāgairataijasaiḥ |  
sāntaravyantarībhūtā vibhrāntadhyāmalāyitam ||586||  
  
utpattimātraracitabhāvābhāvaḥ prakāśate |  
guṇairniraṃśe vijñāne nedṛksāmyaṃ susaṃgati ||587||  
  
jñānasyotpattimātreṇa viṣayo hyavabhāsate |  
anutpattau na vā bhāti na tu tānyathavā sphuṭam ||588||  
  
nanu śabde'numāne vā sāmānyaṃ bhātsvarūpataḥ [bhāsvarūpeti   
pāṭhaḥ] |  
  
55)  
  
vyaktimākṣipatītyevaṃ bhedena grahaṇaṃ kutaḥ ||589||  
  
ucyate bhāsvarūpeṇa sāmānyaṃ vyaktimākṣipet |  
vyaktisthatatpratītiryā sa evākṣepa ucyate ||590||  
  
tato'dhyakṣeṇa sarvāsāṃ dhiyāṃ sāmyaṃ [sādyamiti pāṭhaḥ] na kiṃ   
bhavet |  
nanvasphuṭaiva sā vyaktiretadeva vivicyatām ||591||  
  
sphuṭatvamasphuṭatvaṃ ca sto dharmau yadi kāvapi |  
asphuṭavyaktiniṣṭhaṃ tatsāmānyamiti jāyate ||592||  
  
tathāpi tādṛśasyāsya sphuṭameva grahaḥ sthitaḥ |  
sphuṭavyaktiṣu jātiśca samavetā na saṃbhavet ||593||  
  
nanu yadvyaktimātraṃ tanniṣṭhaṃ sāmānyamucyate |  
mātraśabde vayaṃ nārthaṃ vidmo'pi susamāhitāḥ ||597||  
  
sāpi hi vyaktireva syātsāmānyaṃ vā na vā dvayam |  
nanu vyakteḥ sphuṭatve ka ākṣepārtho bhavediha ||598||  
  
mābhūtkiṃ khalu vastvaṃśāstvaduktyanuvidhāyinaḥ |  
avasthādeśakālādidūṣaṇaṃ yacca carcitam ||599||  
  
anumāne'tra hariṇā tadapyanusaredbudhaḥ |  
kiṃ cāprayojakīkartuṃ hetuḥ sarvo'pi śakyate ||600||  
  
dhūmaśca syādanagniścetyevaṃ mūrtau [mūrta iti pāṭhaḥ] dhruvo   
yathā |  
sarvo vahniprayukto hi dhūma ityatra kā pramā ||601||  
  
sāmānyadvāratākṣiptā na copāyāntarasthitiḥ |  
dhūmaḥ prayojako vahnermūrtāvapi [mūrtatāpīti pāṭhaḥ] na kiṃ   
bhavet ||602||  
  
anityatvasya niyamajñaptyutpattikṛtau [kṛta iti pāṭhaḥ] na tu |  
anyonyāśrayatājñānamanavasthā na caiva hi ||603||  
  
56)  
  
śāmyatīti na yuktetthamanumānapramāṇatā |  
tadbhedavādināṃ tāvaddve māne naiva saṃgate ||604||  
  
śabdādestvanumānena sudhībhiḥ pariniścitam |  
tasmātsvasaṃvidevaiṣā svaprakāśatayā sthitā ||605||  
  
mātṛmānaprameyādiprapañcaiḥ sāvabhāsate |  
samullāsaḥ sindhorbahalalaharīvibhramamayaḥ  
prakāśaḥ śāśāṅkaḥ kumudadalanirbhedasacivaḥ [nirvedeti   
pāṭhaḥ] |  
parasyāḥ saṃvittermitiviṣayamātṛvyatikarai-  
rvikāso yaḥ seyaṃ jagati vividhā kalpanakalā ||606||  
  
tasmātprakāśa evāyaṃ citraśaktisunirbharaḥ |  
svayaṃ vicitrarūpeṇa bhāti viśvatra viśvataḥ ||607||  
  
tadayaṃ prasphuṭābhāso lokarūpādivartmanā |  
svaśaktyaṃśādvikalpākhyātpratyakṣavyapadeśabhāk ||608||  
  
tathāhi devadevāṃśastatsamunmīlanaṃ dṛśaḥ [dehadehāṃśa iti   
pāṭhaḥ] |  
prāṇaspandastadaikāgryaṃ bhāvastaddharmasaṃcayaḥ ||609||  
  
ityādi sarvaṃ yadbhāti tatpratyakṣamiti sphuṭam |  
na tvatra kartṛkarmāṃśakaraṇatvādinā [kāraṇeti pāṭhaḥ] gatiḥ ||  
610||  
  
nanvasāvasti pāścātye vaikalpikapathe tataḥ |  
yato dehaghaṭābhāsaḥ sphuṭaḥ paścāttu so'sphuṭaḥ ||611||  
  
sa eva cchannarūpastu śuddhāṃśasvātmasaṃvidām |  
tato dehaghaṭābhāsastatrāpyeṣaiva vartanī ||612||  
  
yāvatsahasradehaughabhāvakoṭyavabhāsanam |  
tatrāpi ca purā paścānna tu tādṛkprathā yadi ||613||  
  
57)  
  
āmarśapadavīṃ yāti tatsphuṭāsphuṭacitritaḥ |  
tāvānasāveka eva svarūpaprasphuṭātmakaḥ ||614||  
  
śivaprakāśa āyāti vicitro'yaṃ na vastutaḥ |  
tatrātadrūpasaṃveśādvaicitryaṃ paricaryate ||615||  
  
śivaprakāśe'tadrūpapraveśastu na saṃgataḥ |  
yadi vā kathitanyāyabalātkvāpi na citratā ||616||  
  
kiṃtu citratayābhāsaścitrabhāvaṃ prasūyate |  
evaṃ caitro'yamasmākaṃ citravadbhavannīdṛśaḥ   
[cittavadbhāvamīdṛśamiti pāṭhaḥ] ||617||  
  
maitreṇa tanmatenālaṃ dṛṣṭo māṃ bhāvadarśinam |  
paśyanpaśyati yaḥ soyaṃ samādhau pariniṣṭhitaḥ ||618||  
  
prāktveṣa janmakoṭīṣu tattattāpādyabhuṅkta vai |  
mokṣyate dhyānacaryādyairyo'pyetena pathāgataḥ ||619||  
  
so'pyanyo mokṣabhāgītthamaparyavasitodayaḥ |  
prakāśa eka evāyaṃ yaścirānna vibhidyate ||620||  
  
ata eva hi bhedo'sti na kaścidyo maheśvaram |  
advayaṃ saṃprabhindīta [saṃprabhedeteti pāṭhaḥ]   
prakāśānandasundaram ||621||  
  
deśakālākṛtijñānadharmopādhyantarādayaḥ |  
saṃmatā bhedakatvena bhānti cetsā vibhā tathā ||622||  
  
na cedvibhaiva sā tādṛktadadvaitamidaṃ sphuṭam |  
bheda ityeṣa śabdastu kevalaṃ pratibhojjhitaḥ ||623||  
  
astu vā bhedakalanā pratibhāsaṃprarohiṇī |  
uktanītyā tu tatraiva sapratiṣṭhā bhaviṣyati ||624||  
  
ayaṃ ghaṭaḥ paṭaścāyaṃ tāvanyonyavibhedinau |  
pramātrantarabhinnau ca tau matto'pi vibhedinau ||625||  
  
iti prakāśa eko'yaṃ tathāmarśasvarūpakaḥ |  
nanvevaṃ pakṣapāto'yamadvaitaṃ bhavatāṃ katham ||626||  
  
bhedo'pyastu sa āhatya kiṃ nāma na viṣahyate |  
seyaṃ badhiragoṣṭhīṣu gītavādyaprarocanā ||627||  
  
nahyadvayaṃ dvayāveśabādhenāsmābhirucyate |  
tvatpakṣopagamo hyeṣa syāddvayaṃ taddhi susphuṭam ||628||  
  
idaṃ dvaitamidaṃ neti tadidaṃ ca dvayādvayam |  
iti yatra samaṃ bhāti tadadvayamudāhṛtam ||629||  
  
nanvitthamastu bhedo'pi na vayaṃ śabdakāmukāḥ |  
astvasau nahi no heyamādeyaṃ vā yathātra vaḥ ||630||  
  
sarvānugrāhakaṃ pakṣamālilambiṣase yadi |  
paramādvayadṛṣṭiṃ tatsaṃśrayeḥ śaraṇaṃ mahat ||631||  
  
etadaṣṭādaśe tattvamadhikāre bhaviṣyati |  
yattadante paraprāpyaṃ tadastu paramārthataḥ ||632||  
  
atra ye nahi viśrāntāste mitāṃ saṃvidaṃ śritāḥ |  
sarvathaivāpabādhyante janmamṛtyūtthavibhramaiḥ ||633||  
  
tasmātsa eka evāsau prakāśaḥ parameśvaraḥ |  
pratyakṣamiti tenaiva prakāśenaiva bhāsate ||634||  
  
tatra tā dṛṣṭayaḥ sarvā mahānadya ivārṇave |  
viśantyavaśyaṃ nāviṣṭāḥ prayānti kṛtakṛtyatām ||635||  
  
tathā hi mānasāmagrī rūpālokamanokṣajā |  
sākaṃ mātṛprameyābhyāṃ tadvarjaṃ vāpyanekaśaḥ ||636||  
  
jñātaṃ ca gamayenmānaṃ ca cāpyujjhati mānatām |  
  
59)  
  
pratyakṣapādotprekṣeyamidānīmupapadyate ||637||  
  
kiṃ cānadhigatagrāhi mānaṃ navanavaṃ yataḥ |  
bhairavecchāvaśādetadviśvaṃ bhāti tathā tathā ||638||  
  
vastu pradarśayanmānaṃ pravṛttiṃ vidadhatsphuṭam |  
prāpayatyeva tadvastu tathābhāsanayogataḥ ||639||  
  
sadapyekāntato nedaṃ nāsaccetyādisaṃvidaḥ |  
bhāntyeva paramārthena tadanekāntadṛksphuṭā ||640||  
  
eko bhāvaḥ sarvabhāvasvabhāvaḥ   
sarve bhāvā ekabhāvasvabhāvāḥ |  
arhadvādaḥ so'yamasmatsudṛṣṭau   
yuktaśca śrīsāraśāstre'pi [tantre iti pāṭhaḥ] coktaḥ ||641||  
  
idaṃ mānaṃ meyaṃ tadidamiti saṃkhyāṃ kalayituṃ   
svarūpaṃ vā śaktaḥ ka iva jagatītyetadapi sat |  
mataṃ vācāṃ patyurbhagavati cidānandasubhage   
yatastūṣṇīṃbhāvādapara iha kaḥ kiṃ prakurutām ||642||  
  
ahetorbhāne syādyadi na tanudikkālaniyama-  
stato hetorīdṛṅniyama iti kasyaiṣa mahimā |  
svabhāvo'yaṃ hetoratha vivṛtakaṇṭhaṃ kathamasau   
na bhāvasyaivokto [noktau iti pāṭhaḥ] yamayati pare kena hi paraḥ ||643||  
  
svabhāvāccātmāsau paramaśiva ityāgamakathā   
nirukto viśvātmā jagati nikhile jṛmbhata iti |  
dharādeścānanyo bhavatu tadiyaṃ bhūtacititā   
sa vandhyo dikkālairjananamaraṇāpāyarahitaḥ ||644||  
  
60)  
  
tadasyāyaṃ lokastadanu paraloko'pyayamiti  
grahaḥ kasmāddhetoḥ spṛśati nahi taṃ kālakalanā |  
tataḥ svātantryodyatsukharasaparānandamahimā-  
bhavadbhasmībhūtākhilakaluṣapāśaughasubhagaḥ ||645||  
  
sāṃkhyadṛkpunarihaiva bhūyasā  
carcyate nikhilatattvagocarā |  
dṛśyate hi dharaṇīprabhṛtyalaṃ  
tacca sūkṣmatamakāraṇotthitam ||646||  
  
tadgṛhītikaraṇodyataṃ puna-  
rbāhyataḥ karaṇakaṃ daśātmakam |  
āntaraṃ trividhamasya kāraṇaṃ  
saukhyaduḥkhaparimohadarpaṇaḥ ||647||  
  
tādṛśaṃ triguṇameva yadbhave-  
ttatpunarjaḍatayātha bhedataḥ |  
mūlakāraṇamapekṣate paraṃ  
sā niśeyamiha bhogyamucyate |  
tacca bhoktṛparatantratāmayaṃ  
no parasparamupaiti bhoktṛtām ||648||  
  
bhogyabhoktṛvapurekameva no  
jāghaṭīti hi viruddhadharmataḥ |  
tena bhoktṛ citiśaktimātrakaṃ  
taccidātmamayatāvaśānmanaḥ ||649||  
  
vyāptṛ sarvagatamīśvaraṃ kathaṃ  
bhoktṛtāṃ vrajatu bhedasaṃgatām |  
  
61)  
  
tena tannijavaśitvanirmitāṃ  
saṃkucatsthitijuṣaṃ daśāṃ śrayet ||650||  
  
anyakāraṇakalādyabhāvataḥ  
so'yamasya sahajo malaḥ smṛtaḥ |  
sa tridhā samavabhāti tadvaśā-  
deṣa eva sa pumānudāhṛtaḥ ||651||  
  
bhoktṛbhāvaparatantrāvaśā-  
nnāntarīyakatayāsya kañcukam |  
bhāti naivamiti kālavitkalā-  
rāgasanniyatināmadheyakam ||652||  
  
yadyātmaiṣa punarnirargalanijasvātantryasaṃchāditaṃ  
svaṃ rūpaṃ vivṛṇotyalaṃ nijabalāttacchuddhavitsaṃbhavaḥ |  
kartṛtvaṃ kila kāryavargamakhilaṃ bodhe nidhāya svake   
paśyannīśvaratāṃ vrajedahamidaṃ [tyajediti pāṭhaḥ] sarvaṃ   
sadetyuṅkuraḥ ||653||  
  
jñātṛtvaṃ hṛdayāntarasphuritadṛgdṛṣṭvā sphuṭābhāsini  
jñeye bhedatirodhitāṃ nijacitau yasmātsa saṃpaśyati |  
tenāsyedamahaṃvidoḥ sarabhasaṃ bhedaikyamājagmuṣī  
sāmānādhikaraṇyadhīḥ prakaṭayetsādāśivīṃ saṃsthitim ||  
  
jñeyaṃ kāryaṃ sarvamantarvibodhe  
yāvallīnaṃ tāvadudriktavṛtteḥ |  
bodhajvālāsaṃcayasyāntarāle   
tatprastyānaṃ svaṃ vapuḥ projjhatīva ||655||  
  
idaṃbhāvaḥ so'yaṃ vigalitumanā no vigalito  
  
62)  
  
bhavetprākkakṣyāyāmapi sa samakāntistadadhunā |  
ahaṃbhāgodreke vidhiranavadhirbhāvavisare  
tadeṣā śāktī bhuripiriti svasiddhātmani parā ||656||  
  
īhate galitumanvato [naliteti pāṭhaḥ] galettatra pūrvapararūpasaṃgateḥ |  
śāktabhūmirakhileyamucyate citracinnicayacarcitā satī ||657||  
  
tattve tattve svecchayā devadevaḥ  
sarvāṃ sarvāṃ bhūmimālambamānaḥ |  
pūrṇaikātmā pūrṇasaṃvitsvarūpaḥ   
śrīmāñśāstre bhairavo'sau niruktaḥ ||658||  
  
śaktipātadṛgiyaṃ nirucyate   
mandamadhyaparatīvrabhedataḥ |  
tatparasparabhidābhirapyalaṃ  
yā svarūpaparidṛṣṭirātmanaḥ ||659||  
  
nanu kiṃ kadācidayamīśvaro nijarūpaṃ prakāśayati pūrṇacitiḥ kiṃ vā   
kadācidatha saṃvṛṇute nirhetuko hi niyamaḥ kila kaḥ   
  
uktamatra kila pūrvamanantaṃ  
nānyadasti niyameṣu nimittam |  
laukikeṣvapi sa eva maheśa-  
ścitracitraparibhāsanaśīlaḥ ||661||  
  
tatsvātantryādadhikamadhunā nottaraṃ bambhaṇīmaḥ  
saṃvitsindhoḥ prathitalaharīharmyadhārādhirūḍhiḥ [rūḍha iti pāṭhaḥ]   
|  
śāntistasyāstadanu tadayaṃ bandhanāmnāpadiṣṭa-  
stenaivetthaṃ parigataraso mokṣa ityuktarūpaḥ ||662||  
  
63)  
  
sadā kadacidadhunā tadetyādi ca saṃvidaḥ |  
tatsvātantryāvabhāsīyakālakelivikalpanāḥ ||663||  
  
na ca kālakalābhiḥ sa spṛśyate parameśvaraḥ |  
nahi tāsāṃ svatantrāsti sthitistatkalpanāṃ vinā ||664||  
  
tena svasṛṣṭe bhāvāṃśe svarūpātmanyapi sphuṭam |  
pāratantyāvabhāso'yaṃ devenaivāvabhāsyate ||665||  
  
pāratantryaṃ kalayati svatantraḥ parameśvaraḥ |  
svātantrye pāratantrye ca nānyallakṣaṇamucyate ||666||  
  
paricchinnaprakāśohi jaḍastenātra yaḥ sthitaḥ |  
paricchedaka eṣo'pi paricchedyo yadi sphuṭam ||667||  
  
tadasya rūpagrahaṇe na prakāśaḥ prakāśate |  
tathā hi bāhyo bhāvāṃśaḥ svayaṃ naiṣa prakāśate ||668||  
  
jñānamarthaprakāśātma taccānābhātameva hi |  
tasyāpi samavāyyātmā naiva bhāti svarūpataḥ ||669||  
  
tadīyakaraṇaṃ [kāraṇamiti pāṭhaḥ] netraprabhṛtyapi na bhāsate |  
ālokādeśca vijñānādṛte naivāvabhāsanam ||670||  
  
nanu jātaṃ yadi jñānamarthasyāsau [trya?kṣasyeti pāṭhaḥ]   
prakāśatā |  
śaktirdharmo yadi prāptaṃ sārvajñyaṃ viśvamaṇḍale ||671||  
  
anyadevātha tatkiṃcitprakāśatvābhiśabditam |  
tanmeyamātṛmāneṣu naiva kutrāpi saṃgatam ||672||  
  
tataścāprakaṭaṃ viśvaṃ sarvadaiva bhavedidam |  
aprakāśasya bhāvasya yadi ca syātprakāśanam ||673||  
  
tāvataivāsya hīyeta svarūpaṃ parihānitaḥ |  
jñānotpattiśca bhāvasya svarūpasthasya [svarūpasya ceti pāthaḥ]   
cetprathā ||674||  
  
64)  
  
aviśiṣṭe svarūpasthabhāve viśvasya sā na kim |  
tasmātprakāśo viśvasya paricchedakaniṣṭhitaḥ ||675||  
  
tatsvātantryāvabhāsotthacitrākāravibheditaḥ |  
paricchedaka itthaṃ cetparicchedyo bhavet tataḥ ||676||  
  
mūlakṣatikarī seyamanavasthā patiṣyati |  
ataśca so'paricchinnaḥ paricchedaka ucyate ||677||  
  
akālyastena śāstreṣu tanna kālasya gocaraḥ |  
tenāsya vedyadharmatvaṃ kālasya paribhāṣitam ||678||  
  
yadi kālaśca mātāraṃ paricchindyāttato dhruvam |  
mātṛlagnaiva kālasya sthitirnirvāhamicchati ||679||  
  
na ca mātrantaraṃ kiṃcitsaṃbhavedanavasthiteḥ |  
tāṃ hantuṃ vopagamyo'sau mātā kālakalojjhitaḥ ||680||  
  
ya eva tu paricchedyo mātā tallagna eva cet |  
sa kālo mātṛmeyatve tarhyekasya kathaṃ tava ||681||  
  
bhedavāde hi bhavatāṃ niṣṭhitā matirīdṛśī |  
abhedavādināṃ nastu naiva kāpyasti khaṇḍanā ||682||  
  
viśvaṃ mātṛmayaṃ yeṣāṃ mātā viśvamayastathā |  
tanna kālakalājālajambālaiḥ parameśvaraḥ ||683||  
  
citiśaktiprakāśo hi mālinyamavalambate |  
atastadā saṃvṛto'sau paścātprakaṭarūpakaḥ ||684||  
  
iti tasyaiva jṛmbheyaṃ tathātvavyapadeśinī |  
kalanaivāsya sā kācitsvarūpāmarśanātmikā ||685||  
  
śivayogārhamātmānaṃ yasyāmātmābhimanyate |  
yato vaicitryayogena tathātmānaṃ sa manyate ||686||  
  
65)  
  
śaktipātasya tenoktā navadhātra vyavasthitiḥ |  
anyathā neśvarasyāsti rāgo dveṣo'tha vā kvacit ||687||  
  
yena kvāpyeṣa niyatāṃ svāṃ śaktiṃ pātayedvibhuḥ |  
animittastathā cāyaṃ śaktipāto maheśituḥ ||688||  
  
tena rāgakṣayātkarmasāmyātsukṛtagauravāt |  
malapākātsuhṛdyogādbhakterbhāvācca sevanāt ||689||  
  
abhyāsādvāsanodbhedātsaṃskāraparipākataḥ |  
mithyājñānakṣayātkarmasaṃnyāsātkāmyavicyuteḥ ||690||  
  
sāmyāccittasya sā śaktiḥ patatīti yaducyate |  
tadasannanu tatrāpi nimittāntaramārgaṇāt ||691||  
  
anavasthātiprasaṅgasaṃbhavābhāvayogataḥ |  
anyonyāśrayaniḥśreṇicakrakādyupapātataḥ ||692||  
  
asmiṃstu pakṣe sarveṣāṃ pravādānāmapi sthitiḥ |  
yuktā sarvaṃsahe pakṣe na kiṃcitkila duṣyati ||693||  
  
yuktiḥ sudhībhiḥ svayameva tatra  
śakyeta saṃyojayituṃ tato na |  
pṛthaktayā yojanamuktamatra  
yadgranthato vistara eṣa mithyā ||694||  
  
upajagmurato'napekṣiṇīṃ  
śivaśaktiṃ na ca tāṃ vinā bhavet |  
apavargapadaṃ yato mudhā  
paraśāstreṣu vimokṣasaṃkathāḥ ||695||  
  
śaktipātasamaye vicāraṇaṃ  
prāptamīśa na karoṣi karhicit |  
  
66)  
  
śrīmadutpalagururnyarūpayat   
tatra tatra nijaśāstra īdṛśam ||696||  
  
tasyaiva hi prasādena bhaktirutpadyate nṛṇām |  
yayā yānti parāṃ siddhiṃ tadbhāvagatamānasāḥ ||697||  
  
itthaṃ purāṇaśāstrādau śaktiḥ sā pārameśvarī |  
nirapekṣaiva kathitā sāpekṣatve hyanīśatā ||698||  
  
kevalaṃ bhedavādāndhyasthagitālasadṛṣṭibhiḥ |  
duḥsamarthatvametasyā niyamena kvacitsthiteḥ ||699||  
  
paryālocyāniśaṃ karmamalasāmyaprapākataḥ |  
ityādihetujāleṣu vṛthātmā parikhedyate ||700||  
  
tatteṣāṃ nopakārāya kuśakāśāvalambanam |  
tasmātsa eva tādṛkṣasvasvātantryopabṛṃhitaḥ ||701||  
  
tadā tathā tathetyādivaicitryeṇāvabhāsate |  
taditthaṃ sarvadṛṣṭīnāmatraiva parameśvare ||702||  
  
anupraveśa ityanyairalaṃ vā yuktiḍambaraiḥ |  
taditthaṃ devadevena svasvarūpamihoditam ||703||  
  
pratyakṣaṃ tatra tanmānaṃ sarvamānadhuroddhuram |  
ekamevedṛśaṃ mānamiti kecitprapedire ||704||  
  
dhūmādagniriti prāyastasyaivaitadvijṛmbhitam |  
yathā ghaṭasya pūrvāṃśadṛṣṭaikapariniṣṭhitaḥ ||705||  
  
mātā sphuṭāsphuṭākāratāvadarthāvalehinīm |  
sphuṭāmeva matiṃ matvā pratyakṣatvaṃ prapadyate ||706||  
  
na cānumānamantyāṃśe saṃvidekaiva sā yataḥ |  
dhūmādhyakṣapratītyantarniviṣṭāgniprathā tathā ||707||  
  
ekaiva tāvadarthāṃśalehinī jāyate matiḥ |  
  
67)  
  
tāvatyaṃśe sphuṭākārā pratyakṣamiti bhāṣyatām ||708||  
  
yathā ratnādivaicitryaṃ tathā saṃskārasaṃsthiteḥ |  
netrātmamānasālokaviṣayādiṣu saṃvidi ||709||  
  
pratyakṣameva saṃvittau sphuṭatvenāvabhāsate |  
tathā tathāvidhavyāptidhāmasaṃskārasaṃsthiteḥ ||710||  
  
ante tathaiva sā vittirdhūmāgnyākārarūpiṇī |  
yathā ca dṛḍhasaṃskārāḥ sollekhāḥ sapadi svayam ||711||  
  
ratnāditattvaṃ paśyanti vighnāntaratirodhitaḥ |  
tathā bubhukṣitātmānaḥ śīghramevātiniścitam ||712||  
  
annādi gṛhṇate bhoktuṃ vyāptyādyavyavadhānataḥ |  
tena pratyaktameva syādyadāhuḥ parikalpanam ||713||  
  
abhyasteṣvavinābhāvasvabhāvavyāptisaṃvidaḥ |  
kiṃ hi tatkalpanāvyāptivitteriti na manmahe ||714||  
  
āśutpattivaśādasyā na khalvastyupalakṣaṇam |  
anumīyata evaṃ sā tadeva parikalpanam ||715||  
  
aho svapakṣapātāndhāḥ svamapyupagataṃ muhuḥ |  
amī vismartumārabdhāstārkikammanyabuddhayaḥ ||716||  
  
kṣaṇāpavargiṇī buddhiḥ sarvaiva hi bhavanmatā |  
utpattimātrayogena viṣayasyāvabhāsikā ||717||  
  
na kṣaṇāccāparaṃ kiṃcidāśubhāvitvamucyate |  
tatsarvamāśubhāvyeva vijñānamiti tattvataḥ ||718||  
  
sarvatra bhāvajāteṣu bhavedanupalakṣaṇam |  
athāvicchinnadṛṣṭīnāṃ drāghīyaḥ kālagocaram ||719||  
  
jñānaṃ tenāpi tarhyartho janmamātreṇa bhāsyate |  
  
68)  
  
yaccotpattivaśādeva viṣayasphuṭatātmakam ||720||  
  
tasya śīghratarasthāsnubhāvo bhedāvahaḥ katham |  
yattatkila grahāpekṣaṃ svaprakāśamathāpi sat ||721||  
  
anyatropāyatāṃ yāti vidyuddīpādivattathā |  
tatraiva [atraiveti pāṭhaḥ] ciraśīghrasthabhāvo bhedāya bhāsate ||722||  
  
na ca kvāpyanumāneṣu vyāptyādergrahaṇaṃ bhavet |  
punaḥ punaḥ sphuṭībhāvaṃ yāti yenopalakṣyate ||723||  
  
kiṃ ca kramikadhūmādijñānamālātmani sphuṭam |  
uditāpi [yanniyāmiti pāṭhaḥ] kathaṃ kuryādekabhāvāvabhāsanam ||  
724||  
  
athāntyamanusaṃdhānajñānamevaṃ kariṣyati |  
tadapi prāksthasaṃvittisamaṃ bhinnaṃ kathaṃ tathā ||725||  
  
tena prāktanavijñānamālāmanvāsyate yadi |  
tadasannahi saṃdhānaṃ naṣṭāyāmupapadyate ||726||  
  
atha smaraṇameveha saṃdhānaṃ saṃvidāṃ bhavet |  
tadapyanubhavābhāve kathaṃ nāma bhaviṣyati ||727||  
  
na ca jñāneṣvanubhavo yujyate saṃvidaḥ kvacit |  
yugapajjñānayugalaṃ nāstīti hi bhavanmatam ||728||  
  
jñānajñeyātmatā dṛṣṭā yugapatsthitatājuṣoḥ |  
na tu pūrvāparākārasamutpannavirodhinoḥ ||729||  
  
tasmādvyāptyanusārāvabhāsapūrvāpi yā matiḥ |  
tatrāpyakramamevedaṃ pratyakṣamānavedanam ||730||  
  
yathā jhaṭiti sauṣuptaprabuddhaḥ pronmiṣaddṛśiḥ |  
pratyakṣamiti bhāvāṃśadhyāmalatvanivṛttaye ||731||  
  
netrasaṃmārjanādīni vidadhannabhimanyate |  
  
69)  
  
bhāvānanuminomīti tathaivātrāpi buddhyatām ||732||  
  
yathā ca ghanasauṣuptamohāvyutthitadarśanaḥ |  
svātmānamatha tatsthānaṃ vismaratyeva tatkṣaṇam ||733||  
  
atha prayatnasaṃbhāraprabuddhavimalasvadṛk |  
so'hamasmīti manvānaḥ saṃvitteḥ paramārthataḥ ||734||  
  
tatra sarvatra nātho'yaṃ bhairavaścitsvarūpakaḥ |  
svātantryātsvaṃ vapuryāvadgūhate vivṛṇoti ca ||735||  
  
tāvadajñānametasya vijñānaṃ copajāyate |  
tacca sphuṭatayā sarvapratyakṣamiti manyatām ||736||  
  
ghaṭaśabde śrute yā ca pṛthubudhnodarādidhīḥ |  
tatrāpi khalu saṃketasmaraṇādi tathāvidham ||737||  
  
yathā ratnaparīkṣāyāṃ svāṃ saṃvittiṃ sphuṭātmikām |  
saṃvidantarasaṃghātaistiṣṭhati pratibodhayan ||738||  
  
tataḥ prabuddhacaramasphuṭasaṃvittiyogataḥ |  
ratnatattvaṃ vibhātyatra nopayogo'nyasaṃvidām ||739||  
  
tāḥ paraṃ tatprobodhāya kāraṇatvaṃ vitenire |  
tasyaivābhāsayoge hi na tāsāmupayogitā ||740||  
  
bālavaikaṭikajñānadṛṣṭāntādīdṛśātsvayam |  
śābde'pi khalu vijñāne sphuṭaivaikā prakāśadhīḥ ||741||  
  
atastathāvidhe śabde śrute yatsamanantaram |  
arthāvabhāsane seyamiyatī matirīdṛśī ||742||  
  
arthaḥ sa tāvāṃstatrāste ghaṭapūrvāparāṃśavat |  
nanvasau ghaṭa ekaḥ syādavayavyātmakastathā ||743||  
  
na tu śabdārthayoraikyaṃ tatkathaṃ sāmyamīdṛśam |  
aho bhedagrahābhyāsatimirābilalocanaḥ ||744||  
  
70)  
  
sadyuktyañjanayoge'pi na dṛṣṭiṃ vimalāṃ gataḥ |  
abhinno bhagavāneva bhairavo bhogyabhoktṛtām ||745||  
  
ātmanyevānusaṃdhāya sarvadā pūrṇavigrahaḥ |  
iti prasādhite pūrvaṃ kaḥ praśnasyāsya saṃbhavaḥ ||746||  
  
tadevamupamānādāvapi mānāntare sphuṭam |  
saṃvitpratyakṣarūpaiva sarvatra pratibhāsate ||747||  
  
andho'pi [nagna iti pāṭhaḥ] sparśaśabdādyaistattadrūpaṃ vilokayan |  
sphuṭatāmeva tāṃ tāvatsaṃvetti sa tathāvidhām ||748||  
  
evaṃ jātijaḍā rūpasparśādyairabhimanvate |  
sphuṭameva hi bhāvāṃśaṃ teṣāṃ nājñātadhiḥ kvacit ||749||  
  
iyaṃ lāvaṇyasarasī tāruṇyodyānakandalī |  
iti tuṣyati jātyandhastadaṅgaparimarśanāt ||750||  
  
aho nu sadalaṅkāraṃ gāyatīti jaḍo janaḥ |  
gāturmukhaṃ vilokyaiva tāvatā parituṣyati ||751||  
  
iti pratyakṣamevaikaṃ niḥsapatnaṃ vijṛmbhate |  
tadasya phalacintādi kartuṃ prastūyate manāk ||752||  
  
tadeva khalu vijñānaṃ parimarśarasātmakam |  
tasmādbhedakathā naiva phalaṃ prati susaṃgatā ||753||  
  
hānādidhīḥ phalaṃ vāstu tasyā [tasmādapīti pāṭhaḥ] apyatha   
bhāsanāt |  
yadi vā svaprakāśaiva saṃvittiḥ pāramārthikī ||754||  
  
tadeva paryantaphalaṃ sarvatraiva suniścitam |  
hlādādikaṃ phalaṃ mukhyaṃ yatsarvatreha gīyate ||744||  
  
tatsvasaṃvidi viśrāntimabhyeti bharitātmani |  
  
71)  
  
tadevamidamadhyakṣaṃ sarvataḥ pravijṛmbhate ||756||  
  
etadabhyāsaniṣṭhasya keva siddhirna jāyate |  
brahmādibhāṣitaśrautapraunmukhyena kalādikāt ||757||  
  
dūrāchravaṇavijñānamacirātsaṃpravartate |  
manodṛṣṭe'pi bhāvāṃśe sphuṭavṛttyudayo hyalam ||758||  
  
svavimarśabalākrānte kiṃ citraṃ yadi jāyate |  
spandaśāstre tathā coktaṃ sāvadhāne'pi cetasi ||759||  
  
bhūyaḥ sphuṭataro bhātītyalaṃ bahulavistaraiḥ |  
itthaṃ pratyakṣamevedaṃ viśvaṃ yatparameśituḥ ||760||  
  
tattato'pyavibhinnasya mātṛvargasya tattathā |  
na ca pratītisāṃkaryaṃ tathā bhāsanayogataḥ ||761||  
  
pratyakṣe'pi same sāmyaṃ no ghaṭāghaṭasaṃvidoḥ |  
itthaṃ pratyakṣamevedaṃ niḥsapatnaṃ vijṛmbhate ||762||  
  
tato na bhidyate cārthaḥ pratyakṣādvaitamīdṛśam |  
idaṃ sandhānakalikāpariniṣṭhitabuddhinā ||763||  
  
ācāryanarasiṃhena pratyakṣādvayamucyate |  
anumānapramāṇatvaṃ viśvasminkaiściducyate ||764||  
  
tathā hi devaḥ sarvajño nirvikalpasvabhāvakaḥ |  
sa cādhyakṣasvabhāvo'pi nāyāti vyavahāryatām ||765||  
  
avikalpe vikalpātmā vyavahāraḥ kathaṃ kila |  
vikalpena ca sarvo'yaṃ vyavahāro'vatanyate ||766||  
  
sa eva cānumānaṃ syāt tasyaitāḥ parikalpanāḥ |  
pakṣataddharmatadvyāptitatpratītyādayo'khilāḥ ||767||  
  
vastutastveka evāsau pratyayaḥ pāramārthikaḥ |  
  
72)  
  
nanvadhyakṣaviyoge syādanumānaṃ kathaṃ yataḥ ||768||  
  
tatpratyakṣaparicchinnapratibandhanibandhanam |  
satyaṃ kiṃtu ya eko'sau devaḥ sarvajñatāspadam ||769||  
  
tadāveśavaśādeṣā vyāptirbodhe'vakalpate |  
anyathā vahnidhūmādi tadabhāvādivedanam [veśanamiti pāṭhaḥ] ||  
770||  
  
anvayavyatirekātma na syādyugaśatairapi |  
ata eva hi mukhyasya mānasya sadṛśatvataḥ ||771||  
  
anumānamiti proktaṃ vyavahārapravartanam |  
tadevamete mātāraḥ sarvatreśvarasaṃvidam ||772||  
  
upajīvitumāyānti [upajīvanta iti pāṭhaḥ] mātṛbhāvaṃ na cānyathā |  
ajño hi jantuvargo'yaṃ kathaṃ tadaniveśataḥ ||773||  
  
jñasvarūpatvamāpnoti tadvinā mātṛtā kutaḥ |  
tasmātsaṃvidi yogo'sya sa ca nānena durlabhaḥ ||774||  
  
vastuto hi na kaścitsa saṃvinnātho hyasau tathā |  
tadevaṃpakṣamīśānapratyakṣākṣiptavṛttikam ||775||  
  
sāpekṣaṃ paratantre ca pāśavaṃ mānamucyate |  
ajño janturanīśo'yamātmanaḥ sukhaduḥkhayoḥ ||776||  
  
īśvaraprerito yātītyata eva munirjagau |  
evamīśvarasāpekṣānumānaikapramāṇatā ||777||  
  
nirṇītā lolaṭākhyena guruṇā lokasaṃmatā |  
anyastadgṛhya evāha satyaṃ vādhyakṣasaṃvidaḥ ||778||  
  
vyavahāre'sti mānatvamanumā tu kathaṃ pramā |  
sulabhavyabhicārāyāmanumāyāṃ viniścitaḥ ||779||  
  
viśaṃśramītu ko nāma parīkṣakatayā sthitaḥ |  
  
73)  
  
anvayo vyatirekaśca yaḥ sapakṣetarasthitiḥ ||780||  
  
ādidṛṣṭastadātve [pṛṣṭha iti pāṭhaḥ] no viniścayavidhāyinau |  
yaistu tasmādapāsyeta pakṣadharmādidūṣaṇāt (ṇam) ||781||  
  
varcaskakūṭe śuddhiṃ te kuryuḥ pāṃsukaṇoccayaiḥ |  
tasmātsaṃśaya evāyaṃ pravṛttyaṅgatayā sthitaḥ ||782||  
  
sa eva bhedābhāsitvānmāyeti paribhāṣyate |  
māyaiva ca paśūnāṃ syānmānaṃ māyācidātmakam ||783||  
  
tarko vāpyekapakṣāṃśasthitisaṃbhāvanātmakaḥ |  
arthānarthabalīyastvātpravṛttau (ttyai)vā nivṛttaye ||784||  
  
prabhaviṣṇuḥ sa eveti kimanyairmānaḍambaraiḥ |  
pramātā śiva evaiko yasyedaṃ svāṅgamīdṛśam ||785||  
  
meyatvena samābhāti sarvato niścayātmakam |  
anyaḥ punaḥ paśuḥ sarvaḥ saṃśayadhvāntamadhyagaḥ ||786||  
  
saudāmanīdyutiprāyasaṃvitsamanurañjitaḥ |  
pakṣadvitayasatyānyabhāvānyatamaniścayam ||787||  
  
vindāna eva labhate nātra rūḍhiṃ kathañcana |  
tadevaṃ tarkataḥ sarvo vyavahāra iti sthitam ||788||  
  
aśuddhā saiva vidyeyamiti mānaṃ vidhīyatām |  
aśuddhiriyatī tasyā yadvastvananusāritā ||789||  
  
anye tvanarthino nāsti pravṛttiriti [iveti pāṭhaḥ] niścitāḥ |  
arthitvameva sacivamityevaṃ paryacūcudan ||790||  
  
rāgasya mānatāmitthaṃ prāhuranyātmavedinaḥ |  
anye tvāhuḥ saṃśayo'pi na nāmāniścite gaje ||791||  
  
74)  
  
śaktatve sati jāyeta rāgo vāpi pravṛttaye |  
tataḥ svāṃ kartṛtāmīṣadālocya janatāḥ sadā ||792||  
  
pravartanta itītthaṃ syāt kalāyā eva jṛmbhitam |  
tenārthaḥ sa tathā vāstu mā vābhūtsvātmanastayā ||793||  
  
manvānaḥ kartṛtāmeṣa sarvatraiva pravartate |  
anye tvāhuranādiryo vyavahāraḥ kriyātmakaḥ ||794||  
  
niyatiḥ saiva viśvasya pravartakatayā sthitā |  
sa eva cāgamo nāma vṛddhavyavahṛtikramaḥ ||795||  
  
tataḥ samagra evāyaṃ dharmādipariniścayaḥ |  
na pratyakṣānnānumānādbhūyasā vipralambhakam ||796||  
  
matirabhyeti viśvāsaṃ parīkṣāpakṣaśālinām |  
annaṃ kṣudhaṃ śamayate tṛṣaṃ vārīti bālakāḥ ||797||  
  
anyataḥ pariniścitya tathātvānatiśaṅkinaḥ |  
anyadākṣādike'pyarthe tata evādyamānataḥ ||798||  
  
labhante niścayaṃ samyagāgamākhyātparīkṣakāḥ |  
tathā ca munirāhedaṃ puṇyaṃ pāpamiti dvaye ||799||  
  
śāstraprayojanaṃ svalpaṃ nāgamasya prayojanam |  
āgamo hi na nāmaiṣa pustakagranthasaṃcayaḥ ||800||  
  
kevalaṃ prathitābhikhyo'nādirvedādikaḥ kila |  
kiṃ tu prasiddhirevāsau sā ca śabdasvarūpiṇī ||801||  
  
yā sarvadarśaneṣveva na jātvāyātyapohyatām |  
chāgaścaityo jaṭā bhasma bhikṣā daṇḍaḥ kamaṇḍaluḥ ||802||  
  
jālaṃ taptaśilā śmaśrukeśalomaviluñcanam |  
agniredhā iṣṭakaughacayanaṃ gṛhamedhitā ||803||  
  
75)  
  
idyādisarvaśabdānāṃ prasiddhiprakramādṛte |  
ko'bhyupāyo'rthataḥ kḷptatadanyārthāvabodhayoḥ ||804||  
  
itthamāgama evāyaṃ pramāṇamiti dhīdhanaiḥ |  
uktaṃ satyaiva vāgaiśī prasiddhiravigānataḥ ||805||  
  
prasiddha āgamo loke yuktimānathavetaraḥ |  
vidyāyāmapyavidyāyāṃ pramāṇamiti tatsthitam ||806||  
  
prāmāṇyaṃ niyateḥ śrīmadbhūtajāntanivāsinām |  
anye tvāhurviśeṣo'yaṃ kālo nāmābhivartate ||807||  
  
sphuṭabhāvasvabhāvo'sau vartamāno'bhivartate [nirudhyate iti pāṭhaḥ] |  
vṛttasphuṭasvabhāvāṃśastadā tvasphuṭatāmayaḥ ||808||  
  
bhūtaḥ kāraṇakḷptyā tu bhāvyasau parikalpyate |  
sa cāyaṃ na svatantro'sti kaścidanyonyasaṃśrayāt ||809||  
  
anavasthānato rūpaparāvṛttyavalokanāt |  
iyattārūḍhyabhāvācca mātṛmeyobhayāśrayāt ||810||  
  
nirupādhikatadrūpapratibhānaviyogataḥ |  
ekānekadhruvānityasvarūpānupapattitaḥ ||811||  
  
ekasyaikopadheraikyāttirodhe(?)rupadherapi |  
kriyāyāḥ svagate bhede kālasyānupayogataḥ ||812||  
  
tatkṛte'nyonyasaṃśrityānyakṛte'pyanavasthiteḥ |  
aupādhikabhidāvṛtterasatyatvādavāstavāt ||813||  
  
kāryasyānupapattitvādekasyānupayogataḥ |  
citaśca sphuṭatādattavartamānasadātvataḥ ||814||  
  
bhūtabhāvilayāttasmādvartamānalayādapi |  
cinnātha eva devo'sau kālamābhāsayatyalam ||815||  
  
76)  
  
tadasya kālābhāsākhyā citsvarūpasya saṃsṛtiḥ |  
svabhāva(svābhāsa)garbhā [svābhāveti pāṭhaḥ] bhāveṣu   
bhāvābhāvamayī svake ||816||  
  
rūpe sthitiḥ pramātṛtvasamullāso'bhidhīyate |  
idaṃ na yadahaṃ cāhaṃ yannedamidamapyadaḥ ||817||  
  
yannedamiti citreyamabhāva(mābhāsa)syaiva mānatā |  
parā pramātṛtā yāsau śuddhā tasyāṃ pṛthaksthiti ||818||  
  
na mānamastītyatrāṃśe kiṃ tayā praviviktayā |  
yastu sāṃsāriko mātṛbhāvaḥ sarvo'yamīdṛśaḥ ||819||  
  
tatrābhāva(sa)sya mānatvaṃ sa ca kālaprasādataḥ |  
tathā hi paripūrṇo'sau sarvasarvātmarūpadhṛt ||820||  
  
kva mātā kva ca vā mānaṃ kva ca meyo'vatiṣṭhatām |  
mātrādīnāṃ hi satyatve na syādāpekṣikī sthitiḥ ||821||  
  
meyādeva [medyāderna ceti pāṭhaḥ] ca mātrāderbhāvo jātu prakalpate   
|  
anyonyarūpasyālābhe lābhe vā tadayogataḥ ||822||  
  
sarvatrātiprasaṅgācca sarvajñatvādiyogataḥ |  
yugapaccāpyanullāsāttattvasyānupakāriṇām ||823||  
  
anyameyādijanite mātṛtvādau tadanyataḥ |  
tadbhāvasyāpyanutpannasamatvenaiva saṃsthiteḥ ||824||  
  
tasmātpūrṇaścidātmāsau śivaḥ svāṃśaṃ vikhaṇḍayan |  
nāhamityādibhedāṃśa idamapyavakalpayet ||825||  
  
tadanyasarvapūrṇatvamahamātmani tāvati |  
tato'nyato'pi saṃhartā jāyate nāhamityapi ||826||  
  
ubhau tāvidamaṃśau cāpyapohati parasparam |  
buddhisthamidamaṃśaṃ svaṃ svāhamaṃśe tirodadhat ||827||  
  
77)  
  
āste na drāvayatyenaṃ vastrāvṛtaghaṭādivat |  
tadevaṃ buddhisaṃsthāttu samayāgrathitādatho ||828||  
  
idamantarasaṃghātādahamaṃśavyapohinaḥ |  
ahamaṃśādidantaughavyapohādahamantarāt ||829||  
  
vyapohātsvāhamo'nyānyāhaṃvyapohasya bhāsanam |  
ṣaḍdevatāḥ śūnyarūpā yadāśritya pravartate ||830||  
  
tadevedamiti jñānaṃ vikalpa iti gīyate |  
sa kālaḥ kalyate yena viśvaṃ nijakalodayāt ||831||  
  
tadatrāṃśe ya eṣo'sti bhāsāṃśaḥ svaprakāśakaḥ |  
bhāvarūpatayā so'yaṃ sarvānuprāṇanātmakaḥ ||832||  
  
na mātāsau na vā mānaṃ na ca meyaṃ nirucyate |  
yastvasau śūnyatāyogādabhāvo rudradaivataḥ ||833||  
  
sa eva mānatāmeti yadyogānmātṛbhāvi(va)taḥ |  
mānācca na pṛthaṅmeyamityevamupapāditam ||834||  
  
itthaṃ kālasya mānatvaṃ pratipede'tra kaiścana |  
ye śrimadbhavatītyākhyagurupādopasevinaḥ ||835||  
  
taditthaṃ puṃsi ciddharmavibhavāmodaśālini |  
mātṛtvadāyi yatproktaṃ ṣaṭkaṃ kañcukasaṃjñitam ||836||  
  
tadekaikasya mānatvaṃ kecana pratipedire |  
anye tvekasya sarvānyasacivasyeti manvate ||837||  
  
anye kadāpi kasyāpi kathaṃcitkvacanetyapi |  
anye dvayordvayoranye trikadvayaniyogataḥ ||383||  
  
anyonyānugrahādanye bodhenānyonyato'pare |  
anye tu guṇasāmyātmaprakṛtimeva mānatām ||839||  
  
mukhyatvena viduḥ suptamattamūrchādidarśanāt |  
  
78)  
  
sa yatraiva pramātāyaṃ yataḥ supta iva sthitaḥ ||840||  
  
saivāsya mātṛtā mānameyayorapravedanāt |  
anyonyamavikāryatvātprasupte'pi tathāvidhe ||841||  
  
kevalaṃ prakṛtiḥ seyaṃ jānāmityabhimanyate |  
tatra mukhyaṃ tu tanmānaṃ yatpuṃsaivānudarśanam ||842||  
  
tacca śuddhaṃ nirvikāraṃ sadasadrūpatojjhitam |  
itthaṃ ke'pyabhimanyante sāṃkhyakañcukasaṃśrayāt ||843||  
  
vayyābhidhānasya gurorgṛhe jñānopajīvinaḥ |  
anye dhībhūmimevāhurdṛṣṭṭadṛśyoparāgiṇīm ||844||  
  
pramāṇaṃ pāramarṣeyāḥ kecittadvṛttisaṃcayam |  
dharmādikāṣṭasaṃkhyātaṃ dharmajātaṃ pare viduḥ ||845||  
  
anye'haṃkāramevāhuḥ keciddhiyamatho manaḥ |  
kecittritayamevedaṃ samaṃ sarvatra manvate ||846||  
  
anye daśānāmekaikamindriyāṇāṃ prapedire |  
kecitsamastānyetāni sarvatrākūtavṛttitaḥ ||847||  
  
andhasyāpi hi tatkiṃcidrūpāyatanamasti yat |  
vikāramekaśrotraspṛgakṣāntarasamasthiti ||848||  
  
prabhātaṃ pravilīnābhranabhomaṇḍalamaṇḍitam |  
ityākarṇya parāṃ tuṣṭiṃ yātyandho haimane dine ||849||  
  
yadyapyanumimīte'sau śītavāraṇajaṃ sukham |  
tathāpyasya svasaṃvittirna rūpānavabhāsinī ||850||  
  
anye tanmātrarūpāṇāṃ mānatvaṃ pratipedire |  
cakṣūraśmistvasaṃsparśa ityādividhiyogataḥ ||851||  
  
adṛśyatvaṃ cakṣurāderata evopapadyate |  
  
79)  
  
yoginaḥ pratyadṛśyatvaṃ jātucinnopapadyate ||852||  
  
anye tu sthūlabhūtānāṃ jyotiṣāṃ mānatāṃ jaguḥ |  
meyasyāpi pramāṇatvamapare pratipedire ||853||  
  
yato bhavati mātṛtvaṃ tatpramāṇamiti sthitiḥ |  
taddhaṭādyaiśca yattasmātte'pi mānamiti smṛtāḥ ||854||  
  
laukiko vyapadeśaśca naiva vastvanusārataḥ |  
sa hīcchāmātrakḷptatvātprāyeṇaivaupacārikaḥ ||855||  
  
kathaṃ jānāsi bhoḥ so'haṃ jānāmīti ca coditaḥ |  
ghaṭenānena dṛṣṭena jānāmītyabhibhāṣate ||856||  
  
tasmānmeye'pi mānatvaṃ nahi nāma na laukikam |  
abhedavāde mūlasthe virodho'pi na dūṣaṇam ||857||  
  
ye tu pramāṇamāhustatsāmagrīṃ tairapi sphuṭam |  
arthādermānatābhīṣṭā sā saṅghe'pyanyathā kutaḥ ||858||  
  
anye tu sarvasyaiveyattāttabhedasya mānatām |  
kramoditāṃ hi sarvatra kvaciccāpyakramoditām ||859||  
  
kvacitkramākramagrāsaparipūrṇatvabandhurām [pūrṇipūrṇeti   
pāṭhaḥ] |  
manvate tanmataṃ tāvaddiṅmātreṇopadarśyate ||860||  
  
prathamaṃ meyayogena jhaṭiti pratibhāsinā |  
anyārthadṛśyabhiprāyapracchannenaiva sarvataḥ ||861||  
  
mātṛtvaṃ caramaṃ tatra cakṣuṣaḥ pravijṛmbhaṇam |  
tato mano'haṃdhīvargavijṛmbhāntaḥsamujjvalam ||862||  
  
tataḥ pauṃsnābhisaṃśuddhasaṃvidullāsaśālitā |  
tataḥ kālakalārāgayatyavidyāniśāḥ kramāt ||863||  
  
anyathā vā samaṃ vāpi dvandvayogena vā triśaḥ |  
  
80)  
  
sarvaśo vā catuṣpañcayogenāpyāṇave pade ||864||  
  
abhāvakartṛtāsaṅgasiddhitarkākhyasaṃśayāḥ |  
tatrāpi nanu jāyante tattatkramavicitritāḥ ||865||  
  
tatpṛṣṭhe cāvikalpāsau śuddhaiśvaryāvabhāsikā |  
vidyā pramāṇatāmeti paryantapramitisthitau ||866||  
  
tataḥ sadāśivodārajñānecchāśaktisaṃśraye |  
sa mātā pūrṇatāmeti śaktyantādhvasunirvṛtaḥ ||867||  
  
itthaṃ pūrṇaṃ pramātṛtvaṃ yataḥ samavabhāsate |  
tadanyatamabhāgāṃśatirodhānaviyogajāḥ [tadanyamateti pāṭhaḥ] ||  
868||  
  
saṃvidaḥ sphuṭatānyatvabhedānniḥsaṃkhyatāṃ gatāḥ |  
ata eva hyajānānaiḥ śivaśāstroditāṃ sthitim ||869||  
  
sphuṭāsphuṭādisaṃvitsu smṛtyasmṛtyādigocare |  
sauṣuptādiṣu śīghratve yuktyāmarśādyasaṃbhavāt ||870||  
  
manovadhānaṃ saṃskāro dharmādyadṛṣṭakalpanam |  
ityete hi sphuṭaṃ śabdā nātra ko'rthastatri * mā ||871||(?)  
  
ūrdhvordhvatattvavrātasya mānatve ca nirūpite |  
adharādharatattvāṃśo meyatāmavalambate ||872||  
  
na cātrāsti kramaḥ kaścidvyavadhāne hi saṃbhavāt |  
nahi vidyā na bauddhi tāmālocayati saṃvidam ||873||  
  
vidyā vivektrī proktā hi buddhipṛṣṭhasamāśritā |  
prakāśātmavapurbāhyamakṣamālocanātmakam ||874||  
  
saṃkalpārthaṃ manaḥ prāhurabhimantrīmahaṅkṛtim |  
niścetrīṃ ca dhiyaṃ tatra vidyāṃ cāpi vivecikām ||875||  
  
tatraiva rañjakaṃ rāgaṃ kalāṃ śaktatvadarśinīm |  
  
83)  
  
kālaṃ vyavacchitkartāraṃ niyatiṃ ca niyāmikām ||876||  
  
āmṛśantīmanyamātṛsādhāraṇyāvabhāsikām |  
grāhyamaṇḍalatadgrāhinānārūpāvamarśinīm ||877||  
  
māyāṃ pūrṇatvasaṃbhogapracyutikṣobhakāriṇīm |  
sadvidyāṃ pūrṇaviśrāntidāyinīṃ suśivātmikām ||878||  
  
jñānanirbharabhāvāṃśasvarūpaparimarśikām |  
icchāśaktiṃ pramātraṃśapūrṇabhāvāvabhāsikām ||879||  
  
āśritya paripūrṇo'yaṃ mātṛbhāvo vijṛmbhate |  
prakāśālocane pūrvaṃ saṃkalpābhimate tataḥ ||880||  
  
niścayānudṛśau paścādvivekāsaṅgitādvayam |  
kartṛtāsthāvyavacchedaḥ sādhāraṇyāvabhāsanam ||881||  
  
nānāvimarśāprakṣobhapūrṇameyapravedanam |  
pūrṇamātṛtvasaṃvittirbhairavībhāva eva ca ||882||  
  
itthaṃ ṣoḍaśadhā meyamayaṃ yāvatprakāśayet |  
tāvadvijñānacandro'sau prokto dvyaṣṭakalāsthitiḥ ||883||  
  
anuttarā sthitiḥ pūrvamānandeccheśanānyataḥ |  
udayaśconatāveśa iti ṣaṭkaṃ vyavasthitam ||884||  
  
anuttarātsamārabhya jñānaśaktyantamīdṛśam |  
icchaiva tu kriyāśaktimīśanena samāsthitā ||885||  
  
prakāśasthitileśāṃśaṃ gṛhṇatī ṣaṇṭhatāṃ gatā |  
icchādi yacca tatpūrvānuttarānandasaṃgateḥ ||886||  
  
tadādiśleṣayogena saṃdhyakṣaracatuṣṭayam |  
tataḥ svarūpasaṃvittilābhādbindvādikā sthitiḥ ||887||  
  
tataḥ samagrasaṃdarbhabharitākārarūpiṇi |  
visargaḥ kila śākto'sau vikṣepa iti yaḥ smṛtaḥ ||888||  
  
82)  
  
visargasyaiva viśleṣa iti saptadaśī kalā |  
kvacidaṣṭādaśī saiva punaḥ prakṣobhayogataḥ ||889||  
  
anuttarasyākārasya parabhairavarūpiṇaḥ |  
akulasya parā yeyaṃ kaulikī śaktiruttamā ||890||  
  
sa evāyaṃ visargastu tasmājjātamidaṃ jagat |  
tasya prakṣobhayogyatvaṃ prakṣobhakalanodayaḥ ||891||  
  
prakṣobhapūrṇatābhāvāttadakulakramonatā |  
iti ṣaṭkasvarūpātmavimarśāndolanoditam ||892||  
  
anutārasvabhāvatvādādyasyaiva vijṛmbhitam |  
sa eva bhagavānantarnityaṃ prasphuradātmakaḥ ||893||  
  
antaḥsthasarvabhāvaughapūrṇamadhyamaśaktikaḥ |  
svecchākṣobhasvabhāvodyajjagadānandasundaraḥ ||894||  
  
nityaṃ sphurati saṃpūrṇavisargarasasundaraḥ |  
śivaśaktyoḥ sa saṃghaṭṭaḥ sneha ityabhidhīyate ||895||  
  
atraiva pūrṇavaisargapade labdhuṃ praveśanam |  
lehanāmanthanetyādisaṃpradāyamupāsate ||896||  
  
tathāhi madhyamāṃ nāḍīmadhiṣṭhāyākhilaṃ vapuḥ |  
prāṇayatparamaṃ tejaḥ prakṣubdhamṛtumālya(madya)taḥ ||897||  
  
visṛṣṭirūpatāṃ gacchedyātyānandacamatkriyām |  
apūrṇā kevalaṃ sā tu pūrṇā tu bhagavanmayī ||898||  
  
tena vaisargikī śaktirekaiveyaṃ prajṛmbhate |  
visarga eva prakṣubdhaḥ prayatnadviguṇatvataḥ ||899||  
  
hakāro nāma viśveṣāṃ vyañjanānāṃ prasūtikṛt |  
sa eva ca punarbinduyogātsvāmeva bhūmikām ||900||  
  
83)  
  
anuttarāmāśrayate so'haṃbhāva iheṣyate |  
atraivāvarṇajaḥ kākhyastadanyaśca ivarṇajaḥ ||901||  
  
tata eva hi rephāṃśacchāyopādher-ṛvarṇataḥ |  
ṭavargastata evātha dharācchāyopadhikramāt ||902||  
  
tavargastatparaḥ paścāduvarṇādyaralāśca vaḥ |  
ivarṇavargāccovarṇātkrameṇetyata eva hi ||903||  
  
antaḥsthā ityaśītāśca ivarṇāddviprabhedaśaḥ |  
śaṣasānāṃ samudbhūtiḥ śuddhopādhikalāyujaḥ ||904||  
  
icchāyā eva viśvo hi prasavo bahudhā sthitaḥ |  
ata eva hi sasthānabhāvo yuktatvamarhati ||905||  
  
jīvasyaiveyamāśyānasthitiryonyātmikā yataḥ |  
saivānuttaradevasya śaktiratra nirucyate ||906||  
  
tatraivāntaḥsthatattvāni parāvāgbhūmikākramāt |  
avarge śivatattvaṃ tu kādau hānte śivāntakam ||907||  
  
iti saṃpuṭayogo'yaṃ triṃśakārtho nirūpitaḥ |  
evaṃ pūrṇānavacchinna ciddevī syādyadi sphuṭam ||908||  
  
sarvamasyāṃ bhavedeṣā sarvatra ca tathā bhavet |  
yo māṃ paśyati sarvatra sarvaṃ ca mayi paśyati ||909||  
  
tasyāhaṃ na praṇaśyāmi sa mametyapi tanmuniḥ |  
abhāṣatārjunācāryavacasā tatra tatra ca ||910||  
  
saṃvidātmā hi vicchinno yadi syāt sarvabhāvataḥ |  
bhāva eva bhavedeṣa svalakṣaṇaghaṭādivat ||911||  
  
ataśca saṃvitsaṃvittvahānereṣā praṇaśyati |  
palāyate hi citsā cedvyavacicchedayiṣyate ||912||  
  
nijottamāṅgacchāyeva svapadākramaṇakrame |  
  
84)  
  
yacca sarvaṃ mayi proktaṃ na paśyati mahājanaḥ ||913||  
  
sa sarvamadhyavartitvānmayi tāvatpratiṣṭhitaḥ |  
evaṃ prakāśāniṣṭhatvādasyāsatsamatājuṣaḥ ||914||  
  
praṇāśa eveti muniḥ provācobhayavartmanā |  
eṣa vastukramastāvadyo'yaṃ saṃpuṭa ucyate ||915||  
  
tata eva samastādhvakalitāsanasadmani |  
saṃvidādheyatāṃ prāptā punarādhāratāṃ gatā ||916||  
  
uktaṃ cānuttare yāge punarevāsanaṃ tataḥ |  
atra tu pravivikṣūṇāṃ jñaptikramavaśānmuniḥ ||917||  
  
ūcivānbhagavāneva viśvaṃ tannānyatheti yat |  
abhinnasaṃvitsvātantryaṃ bhāsate bhedavartmani ||918||  
  
upadeśyopadeṣṭṭatvavyavastheyaṃ pratāyate |  
svātmaiva hi gururdevaḥ para ityabhimanyate ||929||  
  
svodīritāni vākyāni paroktānīti manyate |  
pratipādyaṃ ca yadvastu yena ca pratipādyate ||920||  
  
tatsarvamātmarūpaṃ hi bhedenaivābhimanyate |  
yathā svapnapadāvasthāmupadeśaparamparām ||921||  
  
ākarṇayañjaḍo janturanyoktamabhimanyate |  
tathaiva jāgradgarbho'yaṃ vyavahāraḥ samastakaḥ ||922||  
  
ko bhedaḥ svapnajāgratsu tarhi syāditi cetpunaḥ |  
bhaṇiṣyate'tha vā nāthe svatantre kinna bhāṣitam ||923||  
  
evaṃ jñaptikrameṇaiva bhedo vidhyanuvādayoḥ |  
sarvaṃ devo'tha vā devaḥ sarvamityekameva hi ||924||  
  
vastutaḥ kumbhaghaṭavadviśvaṃ paryāyamātrakam |  
  
85)  
  
vācya eṣāṃ tvameveti tacchrīnārāyaṇo'bhyaghāt ||925||  
  
nanvabhede kathaṃkāraṃ kḷptirvidhyanuvādayoḥ |  
yo danturaḥ sa caitro'yamiti danturamāditaḥ ||926||  
  
anudya caitra ityaṃśo yadi nāma vidhīyate |  
taddanturo'nyaśceccaitrāccaitraścānyastataḥ katham ||927||  
  
ghaṭaścaitra itīdṛkṣā na syādvidhyanuvādatā |  
tasmādya eva caitro'sau sa dantura iti sthitiḥ ||928||  
  
vāstavī jñaptimātrottho vidhirvidhyanuvādayoḥ |  
ajñātaparyāyapadasthitīnprati   
prayujyate pādapa eṣa bhūruhaḥ |  
kumbho ghaṭaśceti tathaiva bhaṇyate   
maheśvaraḥ sarvamidaṃ jagattviti ||929||  
  
itthaṃ saṃpuṭayogena paripūrṇā hi yā sthitiḥ |  
yasyāṃ saṃhārasṛṣṭyaṃśaśatānyantaḥ sthitānyapi ||930||  
  
tāmeva bhāgaśaḥ kecidupāsitumanastayā |  
ekādidviguṇatvotthacatuḥṣaḍdvādaśādibhiḥ ||931||  
  
saṃviccakramayairbhedairbhindate vividhaiḥ kramaiḥ |  
ekā saṃviddvidhā saiva dṛkkriyātmā tridhātha sā ||932||  
  
pronmeṣaśaktisācivyāccaturdhāpyatha gīyate |  
cicchaktyānandarūḍhyā tu pañcadhāsau prabhāṣyate ||933||  
  
ṣoḍhā tu svaraṣaṭkoktasaṃviccarcāvicāraṇāt |  
yāvaddvādaśadhā saṃvitsṛṣṭyādau tulyagocare ||934||  
  
ekaikaśastryātmakatvāttraye vā cāturātmyataḥ |  
sṛṣṭiṃ kalayate saṃvittatrābhyeti ca raktatām ||935||  
  
sthitināśaṃ kalayate kvāpi śaṅkāṃ prakalpayet |  
  
86)  
  
tāṃ saṃhṛtya ca bhāvāṃśaṃ saṃhārātsvātmanaḥ punaḥ ||936||  
  
saṃhartrītvaṃ carcayate tadantaḥ puṇyapāpayoḥ |  
na drutaṃ na nirodhaṃ vā svasvātantryeṇa vāñchati ||937||  
  
evaṃ bodhāṃśakaraṇamarīcīcakramātmani |  
grasamānā saṃharate pramāṇāṃśasthitānravīn ||938||  
  
tataḥ kalpitamātraṃśaṃ saṃhṛtyākalpite hṛdi |  
tatsarvātītamapyantaranavacchinnadhāmani ||949||  
  
nayettannayanadvārādviśvaṃ yāvattathā nayet |  
tataḥ sṛṣṭiṃ ca kalayedityādikramayogataḥ ||940||  
  
dvādaśāramidaṃ cakraṃ sarvadā parivartate |  
yasyaitāḥ sthūlamātratvaṃ māsarāśyādisaṃpadaḥ ||941||  
  
akramakramavaśāddviśastriśo  
bhūriśo'tha vividhaiḥ kramākramaiḥ |  
cakrametaduditaṃ vijṛmbhate   
meyamānamitimātṛbhakṣakam ||942||  
  
etaccakragatānantakiraṇārāsamāśrayāt |  
cakrabhedo na saṃkhyātuṃ kadācidapi śakyate ||943||  
  
yathā hi varhiṇaḥ patre sitapītāruṇādikam |  
pronmiṣannimiṣaccātra bhāsate'pyatathātmakam ||944||  
  
tathānunmiṣitālīnasūkṣmasaṃvitsunirbharaḥ |  
cakreśo bhāti nimiṣatpronmiṣadvṛtticitritaḥ ||945||  
  
tatkasyāpi nimeṣeṇa kasyāpyunmeṣayogataḥ |  
ekāracakrātprabhṛti sahasrāraṃ vivartate ||946||  
  
tadasaṃkhyānamatha vāpyanyonyāśritagarbhakam |  
  
87)  
  
na vā taccakramatha kiṃ vyomaivaikaṃ vijṛmbhate ||947||  
  
tadapyanantasaccakragarbhaṃ vāpi vibhāsate |  
anantavyomagarbhaṃ vā mahāvyomaikamucyate ||948||  
  
yathā vyomaivaikaṃ kacati sitanīlāruṇatayā   
yathā caite meghāḥ punaratha tathā bhānti bahudhā |  
tathā saṃvittattvaṃ kalanaparisaṃkhyāvirahitaiḥ  
svatantraṃ svākāraiḥ sphurati naca te kecana tataḥ ||949||  
  
iti tattvamidaṃ nyarūpaya-  
nmama nātho hṛdayasthitaḥ svayam |  
pratipadya vicitrarūpakaṃ  
gurusaṃtānaparamparāyitam ||950||  
  
tadamutra naye na ye prarūḍhiṃ  
pratipattuṃ kṣamatāmupāśrayante |  
nanu tatpratibodhanāya devo  
vividhāṃ maṇḍalakalpanāmavocat ||951||  
  
bālo yadvadrekhayā varṇajāte  
svaiḥ saṃketairyojyate tatkrameṇa |  
tadvanmudrāmaṇḍalairmantratantraiḥ   
pūrṇe svasminyojyate dhāmnyanarghe ||952||  
  
atrāpi kiñcana vibhāti tadicchayaiva  
dūraṃ tathā savidhamāśritatāratamyam |  
aṃśaspṛgapyatha niraṃśapadapratiṣṭha-  
mitthaṃ kriyāpaṭalago bahudhaiva bhedaḥ ||953||  
  
itthaṃ pramāṇatābhāgi yattattvaṃ hi nyarūpyata |  
parāparā bhagavatī seyaṃ bhāti tathā tathā ||954||  
  
88)  
  
tadatraiva parāṃśo yaḥ sa mātraṃśo'paraḥ punaḥ |  
meyāṃśa iti tatpūrvamevāsmābhiḥ prakāśitam ||955||  
  
mātraṃśo'pi pare bhāge bahudhā yatsthitastataḥ |  
parāparatayodriktaḥ paro mantreśarūpakaḥ ||956||  
  
udriktāparabhāvastu mantra ityabhidhīyate |  
parāparastu yo mātā samudriktaparāparaḥ ||957||  
  
sa vijñānākalaḥ proktaḥ prabuddhaparabhāvakaḥ |  
aparodrekayogena sa eva pralayākalaḥ ||958||  
  
aparaḥ kila yo mātā sakalaḥ sa tu bhāṣyate |  
parāparādibhedena tasyāpi bahudhā sthitiḥ ||959||  
  
vicāryamāṇā niḥsaṃkhyānmātṛbhedāṃstanotyalam |  
mukhyatvena tu saptaiva mātṛbhedāḥ prakīrtitāḥ ||960||  
  
pramāṇāṃśe patantyeva teṣāmeva svaśaktayaḥ |  
vyāpārayogitaivaiṣā śaktitvamiti manmahe ||961||  
  
yacca vyāpriyamāṇatvaṃ karaṇatvaṃ tadeva hi |  
evaṃ ca śaktimacchaktibhedānmātṛpramāṇajāḥ ||962||  
  
caturdaśa svarūpaṃ ca prameyamiti bhāṣyate |  
mātā mānaṃ ca meyaṃ ca yata ekaṃ prakīrtitam ||963||  
  
tataḥ pañcadaśātmaikamekaṃ prakṛtipañcitam |  
tatrāpyekaikaśo bhede nijatattvasvarūpiṇi ||964||  
  
saṃkṣepavistarakṛtaṃ bhedānantyaṃ pratāyate |  
punarjalādimūlāntabhedasaṃkalanakramāt ||965||  
  
bhūyānbhedaprabhedottho vaicitryavisarodayaḥ |  
evaṃ dharātaḥ prabhṛti pradhāna-  
tattvāntamuktaṃ daśapañcadhaiva |  
  
89)  
  
puṃsaḥ kalāntaṃ sakalaḥ svarūpa-  
bhūto na mātā na ca mānarūpaḥ ||966||  
  
trayodaśātmatvamato'tra niṣṭhitaṃ  
niśi svarūpaṃ tu bhavellayākalaḥ |  
madhye tu vijñānakalasvarūpatā   
vidyāpade mantragatasvarūpatā ||967||  
  
aiśe mantreśavargasthitiratha suśive dhāmni tannāthaniṣṭhā  
pūrvaṃ pūrvaṃ ca tatra prakaṭayati nijāṃ mātṛmānavyavasthām |  
tenānanyapramātṛ sphurati śivapadaṃ svaprakāśaṃ sadaikaṃ  
mantreśeśānatastu triśaramuninavatryakṣasaṃkhyāvibhedāḥ ||968||  
  
śaktiśca no śaktimato vibhinnā  
tenaiti no bhedamiyaṃ pṛthaktvam |  
amātṛtāyāṃ na ca śaktirasti  
tena svarūpaṃ nahi śaktiyuktam ||969||  
  
dharātattvāvibhedena yaḥ prakāśaḥ prakāśate |  
sa eva śivanātho'tra pṛthivī brahma tatparam ||970||  
  
dharātattvagatāḥ siddhirvitarītuṃ samudyatān |  
prerayanti śivecchāto ye te mantramaheśvarāḥ ||971||  
  
preryamāṇāstu mantreśā mantrāstadvācakāḥ sphuṭam |  
dharātattvagataṃ yogamabhyasya śivavidyayā ||972||  
  
na tu pāśavasāṃkhyīyavaiṣṇavādidvitādṛśā |  
aprāptadhruvadhāmāno vijñānākalatājuṣaḥ ||973||  
  
tāvattattvopabhogena ye kalpānte layaṃ gatāḥ |  
sauṣuptāvasthitau yadvatte'tra pralayakevalāḥ ||974||  
  
sauṣupte tattvalīnatvaṃ sphuṭameva hi lakṣyate |  
  
90)  
  
anyathā niyatasvapnasaṃsṛṣṭiriyatī kutaḥ ||975||  
  
sauṣuptamapi citraṃ ca svacchāsvacchādi bhāsate |  
asvāpsaṃ sukhamityādismṛtivaicitryadarśanāt ||976||  
  
māyākarmasamullāsasaṃmiśritamalābilāḥ |  
dharādhirohiṇo jñeyāḥ sakalā iha pudgalāḥ ||977||  
  
asyaiva saptakasya svasvavyāpāraprakalpane |  
prakṣobho yastadevoktaṃ śaktīnāṃ saptakaṃ tataḥ ||978||  
  
śivo'vicyutacidrūpastisrastacchaktayastu yāḥ |  
tāḥ svātantryavaśopāttagrahītṛgrāhyarūpikāḥ ||979||  
  
grahītṛbhāgodrekeṇa grāhyabhāgocchalattvataḥ |  
sapta sapteti yattvekaṃ jaḍamātraṃ narātmakam ||980||  
  
tatsvarūpaṃ tatastraidhaṃ pratitattvaṃ vyavasthitam |  
kiṃ cārthe khalu nirgrāhye tuṭayaḥ ṣoḍaśa kṣaṇāḥ ||981||  
  
sapādadvyaṅgulāveśātpratyekaṃ parikalpitāḥ |  
tatrādyaḥ paramādvaitanirvibhāgarasātmakaḥ ||982||  
  
antyastu grāhyatādātmyānna pṛthak pravibhāvyate |  
upāntyastatsvarūpasya grāhakaḥ paribhāvyate ||983||  
  
ādyaṃ ca saptakaṃ tatra nirvikalpakatāṃ gatam |  
kramonmiṣadvikalpāṃśacchāyācchādanakovidam ||984||  
  
tadeva śivarūpaṃ hi paraśaktyātmakaṃ viduḥ |  
dvitīyaṃ saptakaṃ tatra parāparapadātmakam ||985||  
  
vikalpa iti saṃgītamiti bhedo'vabhāsyate |  
tadasyāṃ sūkṣmasaṃvittau kalanāya samudyatāḥ ||986||  
  
saṃvedayante yadrūpaṃ tatra kiṃ vā vikatthanaiḥ |  
kramāttu bhedanyūnatve tuṭīnāmapi yo mataḥ ||987||  
  
91)  
  
vikalpasya ca nirhrāso nirvikalpopalakṣaṇam |  
yathā hi ciraduḥkhārtaḥ paścādāttasukhasthitiḥ ||988||  
  
vismaratyeva tadduḥkhaṃ sukhaviśrāntivartmanā |  
tathā gatavikalpe'pi rūḍhāḥ saṃvedane janāḥ ||989||  
  
vikalpaviśrāntibalāttāṃ vṛttiṃ nābhimanvate |  
vikalpanirhrāsavaśena yāti   
vikalpavandhyā paramārthasatyā |  
saṃvitsvarūpaprakaṭatvamitthaṃ  
tatrāvadhāne yatatāṃ subuddhiḥ ||990||  
  
grāhyagrāhyakasaṃvittau saṃbandhe sāvadhānatā |  
iyaṃ sā bhaṇyate tatra yatheṣṭaphalayogataḥ ||991||  
  
ata eva hi tadbhedabāhulyādbhuvanānyapi |  
vicitratvaṃprayāntīti na cātikrama iṣyate ||992||  
  
sakramākramamevedaṃ kālasya prākpradūṣaṇāt |  
diśaśca paramārthatvaṃ naiva yuktyopapadyate ||993||  
  
pūrvāparapratītiṃ hi naikā sā kurute tathā |  
upādhibhedo no vastu tatkathaṃ sā prakalpyatām ||994||  
  
yo hi yasmādguṇotkṛṣṭa ityataḥ parameśvaraḥ |  
abhāṣata nijānandakḷptadikkālamaṇḍalaḥ ||995||  
  
tadevaṃ tattvarūpe'sminvicitre pravivikṣatām |  
upāyabhedāttraividhyaṃ samāveśeṣu varṇitam ||996||  
  
anupāyaḥ śāṃbhavo'sau cidupāyastataḥ param |  
jaḍopāyastvāṇavaḥ syātsa cāpi bahudhā mataḥ ||997||  
  
ajaḍe'pi jaḍābhāsaḥ pārameśvaryayogataḥ |  
  
92)  
  
nāḍīkaraṇabāhyādestena saṃvidupāyatā ||998||  
  
tatrākṣavṛttimāśritya bāhyākāragraho hi yaḥ |  
tajjāgratsphuṭamāsīnamanubandhi punaḥ punaḥ ||999||  
  
ātmasaṃkalpanirmāṇaṃ svapno jāgradviparyayaḥ |  
layākalasya yo bhogaḥ layakarmavaśānna tu ||1000||  
  
sthiro bhavenniśābhāvātsuptaṃ saukhyādyavedane |  
jñānākalasya malataḥ kevalādbhogamātrataḥ ||1001||  
  
bhedavantaḥ svato bhinnāścikīrṣyante jaḍājaḍāḥ |  
turye tatra sthitā mantratannāthādhīśvarāstrayaḥ ||1002||  
  
yāvadbhairavabodhāṃśapraveśanasahiṣṇavaḥ |  
bhāvā vigaladātmīyasārāḥ svayamabhedinaḥ ||1003||  
  
turyātītapade saṃsyuriti pañcadaśātmake |  
yasya yadyatsphuṭaṃ rūpaṃ tajjāgraditi manyatām ||1004||  
  
tadevāsthiramābhāti svarūpaṃ svapna īdṛśaḥ |  
asphuṭaṃ tu yadābhāti suptaṃ tattatpuro'pi yat ||1005||  
  
tritayasyānusandhistu yadvaśādupajāyate |  
sraksūtratulyaṃ tatturyaṃ sarvabhedeṣu gṛhyatām ||1006||  
  
yattvadvaitabharollāsi drāvitāśeṣabhedakam |  
turyātītaṃ tu tatprāhuritthaṃ sarvatra yojayet ||1007||  
  
layākale hi svaṃ rūpaṃ jāgrattatpūrvavṛtti tu |  
svapnādīti kramaṃ sarvaṃ sarvatrānusaredbudhaḥ ||1008||  
  
ekatrāpi prabhau pūrṇe citturyātītamucyate |  
ānandasturyamicchaiva bījabhūmiḥ suṣuptatā ||1009||  
  
jñānaṃ tu svapnavṛttitvaṃ kriyā jāgraditi smṛtā |  
atraiva yogabhūmyutthāḥ saṃjñāḥ piṇḍasthatādayaḥ ||1010||  
  
93)  
  
sarvatobhadratādyāstu prasaṃkhyājñāninirmitāḥ |  
ekaikatra catūrūpasadbhāvādvitate tataḥ ||1011||  
  
catūrūpatvamekatra tritvaṃ paścādathaikatā |  
ekastu bhairavo nāthaḥ prollasadviśvarūpakaḥ ||1012||  
  
ekaḥ śivādisakalaparyantasthitisaṃgataḥ |  
so'yaṃ samasta evādhvā bhairavābhedavṛttimān ||1013||  
  
tatsvātantryātsvatantratvamaśnuvāno'vabhāsate |  
so'yaṃ mātṛsvarūpastho mantrādhveti vibhāvyate ||1014||  
  
pramārūpatayā so'yaṃ varṇādhveti nirucyate |  
pramāṇarūpatāmetya prayātyeṣa padādhvatām ||1015||  
  
pramāṇarūpatāveśamaparityajya meyatām |  
gacchansaṃkalpanāyogātkalādhvā mātṛsaṃgataḥ ||1016||  
  
śuddhe prameyatāyoge sa tattvādhveti gṛhyatām |  
tatsthaulyādhāratāyogādbhuvanādhveti varṇitaḥ ||1017||  
  
tathāhi cidvimarśena grastā vācyadaśā yadā |  
śivajñānakriyāyattamananatrāṇatatparā ||1018||  
  
aśeṣaśaktipaṭalīlīlālāmpaṭyapāṭavāt |  
mantrādhvā rabhasena drākprāgudbhūtaḥ śivātmakaḥ ||1019||  
  
ucchalatsaṃvidāmātraviśrāntyāsvādayoginaḥ |  
sarvābhidhānasāmarthyādaniyantritaśaktayaḥ ||1020||  
  
sṛṣṭāḥ svātmasahotthārthadharāparyantavṛttayaḥ |  
svātmīye cidvilasite tāvato'rthānnijātmani ||1021||  
  
āmṛśantaḥ pramārūpāṃ satyāṃ bibhrati saṃvidam |  
bālāstiryakpramātāro ye'pyasaṃketabhāginaḥ ||1022||  
  
te'pyakṛtrimasaṃskārasārāmenāṃ svasvaṃvidam |  
  
94)  
  
bhinnabhinnāmupāśritya yānti citrāṃ pramātṛtām ||1023||  
  
asyāmakṛtrimānantavarṇasaṃvidi rūḍhatām |  
saṃketā yānti cette'pi yāntyasaṃketavṛttitām ||1024||  
  
anayā tu vinā sarve saṃketā bahuśaḥ kṛtāḥ |  
naiva cetasi viśrāntiṃ saṃketāntarayogataḥ ||1025||  
  
vrajeyuranvasthānānmūlakṣatikaratvataḥ |  
tatrāpi khalu saṃkete bālo vyutpādyatāṃ kutaḥ ||1026||  
  
tenānantastvamāyīyo yo varṇagrāma īdṛśaḥ |  
sa cidvimarśasacivaḥ sadaiva pravijṛmbhate ||1027||  
  
tata eva ca māyīyā varṇāḥ sūtiṃ vitenire |  
teṣāṃ te khalvamāyīyā vīryamityavadhāryate ||1028||  
  
tathāhi paravākyeṣu śruteṣvāvṛṇute nijā |  
pramā yasya jaḍo nāsau tatrārthe yāti mātṛtām ||1029||  
  
yasya tu svapnamā bodhe pravi'sedbhedagarbhagā |  
māyīyavarṇapuñje sve sa pramātṛtvamṛcchati ||1030||  
  
yathā yathā cākṛtakaṃ tadrūpamatiricyate |  
tathā tathā camatkāratāratamyaṃ prakalpyate ||1031||  
  
tadudrekamahattve tu pratibhātmani niṣṭhitāḥ |  
dhruvaṃ kavitvavaktṛtvaśālitāṃ yānti sarvataḥ ||1032||  
  
ata eva hi vāksiddhau varṇānāṃ samupāsyatā |  
teṣāmeva tatastena guptā guptena bhāṣitāḥ ||1033||  
  
tato yāvadvibhoḥ śaśvadviśrāntiryugapadbahūn |  
varṇānudṛṅkya bhogāṃśaparipūraṇasusthitān ||1034||  
  
tāvadeva padādhvāsau meyabhūmimupāśritaḥ |  
saṃsāramṛtasaṃketasaṅghāte prathamāṅkuraḥ ||1035||  
  
95)  
  
evaṃ prameyatā mātṛbhāvo mānatvamapyathā |  
ṣaṭtriṃśadātmanastattvakalāpasyeti niścitam ||1036||  
  
tatra sarvaṃ vibhātyetatparameśitari dhruve |  
pratibimbasvarūpeṇa na tu bāhyatayā yataḥ ||1037||  
  
cidvyomnyeva śive tattaddehādimatirīdṛśī |  
bhinnā saṃsāriṇāṃ bhāti rajjau sarpādikā yathā ||1038||  
  
yataḥ prāgdehamaraṇasiddhantaḥ svapnagocaraḥ |  
dehāntarādirmaraṇātkīdṛgvā dehasaṃbhavaḥ ||1039||  
  
svapne tu pratibhāmātrasāmānyaprathanādbalāt |  
viśeṣāḥ pratibhāsante na bhāvyante'pi te tathā ||1040||  
  
sāligrāmopalāḥ keciccitrākṛtihṛdo yathā |  
tathā māyādibhūmyantalekhāścitrahṛdaścitaḥ ||1041||  
  
nagarārṇavaśailādyāstadicchānuvidhāyinaḥ |  
na svayaṃ sadasadrūpakāraṇākāraṇātmakāḥ ||1042||  
  
ciraprarūḍhe niyame samucchedātpravartanāt |  
arūḍhe'pi svatantro'yaṃ sthitaścidvyomabhairavaḥ ||1043||  
  
ekacinmātrasaṃpūrṇabhairavābhedabhāgini |  
evamasmītyanāmarśo bhedako bhāvamaṇḍale ||1044||  
  
sarvapramāṇairṇo siddhaṃ svapne kartrantaraṃ yathā |  
svasaṃvidaḥ svatantrāyāstathā sargo'pi budhyatām ||1045||  
  
cittacitrapurodyāne krīḍanneva hi vetti yaḥ |  
ahameva sthito bhāvairbhūtaiścinmātrakairiti ||1046||  
  
evaṃ jāto mṛto'smīti janmamṛtyuvicitratāḥ |  
ajanmanyamṛtau bhānti cittabhittau svakalpitāḥ ||1047||  
  
96)  
  
parehasaṃvidāmātraṃ paralokehalokatā |  
kintvakālakalāsaṃviddeśabhede'pyabhedinī ||1048||  
  
abhaviṣyadayaṃ sargo mūrtaścenna tu cinmayaḥ |  
tadavekṣyata [avakṣyateti pāṭhaḥ] tanmadhyātkenaiko'pi dharādharaḥ ||  
1049||  
  
bhūtatanmātravargāderādhārādheyacarcane |  
ante saṃvinmayī śaktiḥ śivarūpaiva dhāriṇī ||1050||  
  
tasmātpratītirevetthaṃ kartrī sā pratibhā śivaḥ |  
atra svātmani te tena śaktiḥ sādhārasaṃjñitā ||1051||  
  
sāṃkalpikaṃ nirādhāramapi naiva patatyadhaḥ |  
svādhāraśaktau viśrānterviśvamitthaṃ vimṛśyatām ||1052||  
  
asyā ghanāhamityādirūḍhereva dharāditā [ghaneti pāṭhaḥ] |  
yāvadante cidasmīti nirvṛttā bhairavātmatā ||1053||  
  
maṇāvindrāyudhe bhāsa iva nīlādayaḥ śive |  
paramārthata eṣāṃ tu nodayavyayayogitā ||1054||  
  
deśe kāle'tra vā sṛṣṭirityetadasamañjasam |  
cidātmano hi devasya sṛṣṭirdikkālayorapi ||1055||  
  
jāgarābhimate sārdhahastatritayagocare |  
prahare ca pṛthaksvapnāścitradikkālamāninaḥ ||1056||  
  
ata eva kṣaṇaṃ nāma na kiñcidapi manmahe |  
kriyākṣaṇe'pi hyekasminvahvyaḥ santi drutāḥ kriyāḥ ||1057||  
  
tena ye bhāvasaṃkocaṃ kṣaṇāntaṃ pratipedire |  
te nūnamanayā nālyā [rātryeti pāṭhaḥ] śūnyadṛṣṭyavalambinaḥ ||  
1058||  
  
tadya eva sato bhāvāñśūnyīkatuṃ tathāsataḥ |  
sphuṭīkartuṃ svatantratvādīśaḥ sa parameśvaraḥ ||1059||  
  
97)  
  
taditthaṃ parameśāno viśvarūpaḥ pragīyate |  
na tu bhinnasya kasyāpi dharāderupapannatā ||1060||  
  
uktaṃ caitatpuraiveti na bhūyaḥ pravivicyate |  
bahubhiścāpi bāhyārthadūṣaṇā pravyaracyata ||1061||  
  
nanvitthaṃ janmamaraṇe karmaṇaḥ phalayogitā |  
kathaṃ syātkinnu pūrvoktaṃ citsvātantryaṃ suvismṛtam ||1062||  
  
tathā hi citsvatantreyaṃ yathā bhāsayate tathā |  
satyaṃ bhātyakhilākāragarbhā sā ceti niścitam ||1063||  
  
ikṣau pratyaṇu mādhuryaṃ yathā sarvātmanā tathā |  
pratyekaparamāṇau hi sarvasṛṣṭimayī sthitiḥ ||1064||  
  
ajñātatattvamūlāstu vivadante'tra ye budhāḥ |  
nūnaṃ nijamanorājyarakṣāyai te samudyatāḥ ||1065||  
  
prāṇe khe citi bāhye vā kutrāpīdamiti bhramaḥ |  
ajñatvāttanniyatyutthasvātantryābhāvajṛmbhitaḥ ||1066||  
  
ataḥ svasaṃvidāmarśo janmatveneha bhāsate |  
purastāttu na saṃvittiḥ svātantryocitarūpiṇī ||1067||  
  
prāktanī saṃvideveha pūrvakarmeti bhāṣyate |  
tatsaṃvidbādhikā saṃvitkarmakṣayakarī tataḥ ||1068||  
  
akṛtaṃ ca yathā svapne mayā kṛtamiti sphuret |  
phaladā dṛśyate saiva vārtā jāgrati karmaṇaḥ ||1069||  
  
tathā ca prācyakarmaughaphalasaṃploṣaṇātmikā |  
yasyaikāpyuttarodeti saṃvitsa phalabhāṅnahi ||1070||  
  
kiṃ cānyadbahusaṃvitsusphurattvādayaśo yaśaḥ |  
bhūyaḥ phalavadākāśanadyambhaḥ siktabījavat ||1071||  
  
evamalpaphalaṃ karma svalpasaṃvedane sphurat |  
  
98)  
  
asphuranniṣphalaṃ tveva nyāyaḥ so'yaṃ svasaṃvidām ||1072||  
  
tatrāpyalpatvabhūyastve saṃvidāṃ ye prakalpite |  
te karmakartuḥ saṃvittirūḍhyā tadrūpabhāginī ||1073||  
  
yā ca (yasya) saṃvitsvayaṃ tādṛkphalagarbhā na jāyate |  
nāpyanyaphalanirgrāhimātṛsaṃgatitastathā ||1074||  
  
phalavedituranyasya pramāturapi saṃvidi |  
anyapramātṛsaṃkalpādyāvadante sa ko'pyalam ||1075||  
  
prabuddhaḥ sṛṣṭirakṣāyai sthitiśaktivijṛmbhakaḥ |  
vidāḥ sma saṃkocayati phalālambanakalpanāḥ ||1076||  
  
matsyādamatsyadṛṣṭyeyaṃ sṛṣṭirityāśayena te |  
paropakāraṃ kartavyamupādikṣanpurātanāḥ ||1077||  
  
evaṃ nāmopakāro'yaṃ mṛtasyāpi pratanyate |  
piṇḍadānādinā bhūyo dīyate dehasaṃgamaḥ ||1078||  
  
varaṃ svātmani saṃkleśāḥ paraṃ mā pīḍayantviti |  
iti kalpitametasya kṛcchrādestapasaḥ phalam ||1079||  
  
laśunādāvabhakṣyatvamuktamājñeyamīdṛśī |  
akāraṇakameveti gṛhṇantu kila jantavaḥ ||1080||  
  
tadevaṃ haṃsapakṣyādibhakṣyābhakṣyatvanirṇaye |  
yujyeta bhinnabuddhitvamanyathā na kathaṃcana ||1081||  
  
evaṃ dṛṣṭe'pyadṛṣṭe'tha kalpitāṃśāṃśikākramāt |  
phalayogaḥ sa evādya rūḍhaḥ saṃvidbhuvi sthitaḥ ||1082||  
  
dehaḥ piṇḍātpare loke nānyatheti sthitiḥ kṛtā |  
anyonyānanuṣaktatvaṃ jantūnāṃ dehabhṛditi? ||1083||  
  
tatsarvaśāstrapūgaiśca śaṅkāśaṅkuḥ praropitaḥ |  
ajñacittadharārūḍhaḥ phalaparyantatāṃ gataḥ ||1084||  
  
99)  
  
asti me piṇḍado'dyāhaṃ piṇḍadānakramāttathā |  
prāpnobhyavayavābhogaṃ pūrṇadeho'smi susthitaḥ ||1085||  
  
adṛṣṭakriyayā putraśiṣyasvātmādikḷptayā |  
svargabhāgahamatyantamāttasaṃbhogasusthitaḥ ||1086||  
  
nāsti me piṇḍadaḥ kaścitsvayaṃ cāsmyatiduṣkṛtī |  
na me trātāsti kutrāpi patāmi narakārṇave ||1087||  
  
bhaviṣyati mama trātā kvāpi kāle kathaṃcana |  
ityādiḥ saṃvidāṃ sphārastathaiva phalati svayam ||1088||  
  
tasyāstu piṇḍakartrādirmābhūdatha yathā sphuret |  
sa tāvattatphalaṃ bhuṅkte svasaṃkalpena kalpitam ||1089||  
  
śaṅkāvajrapralepāntardṛḍhabaddhāṃ tvimāṃ matim |  
bhairavānala evaikaḥ samūlaṃ pluṣyati kṣaṇāt ||1090||  
  
aśeṣacitracidgarbhasaṃsārasvapnasadmanaḥ [sadgarbheti pāṭhaḥ] |  
ploṣakaḥ śiva evāhamityullāsī hutāśanaḥ ||1091||  
  
tanmūḍhaḥ karmasaṃvitticitrībhūtacitistathā |  
saṃkalpameva saṃsāraṃ vicitramabhimanyate ||1092||  
  
ata eva mṛto bālo vāsanāntaravarjitaḥ |  
śiśureva bhavetsuptadṛḍhasaṃsāravāsanaḥ ||1093||  
  
tānyau tathā (?) |  
yāvadyauvanamabhyeti punastadvāsanākramāt ||1094||  
  
saṃskārasaṃvidā tāstāḥ saṃsṛtīrabhimanyate |  
kaścijjaḍatvasaṃskārājjaḍībhūto'pi khānilaiḥ ||1095||  
  
saha bhūjalayogena yāti puṣpaphalātmatām |  
bhakṣito vīryarūpeṇa punarāyāti garbhatām ||1096||  
  
100)  
  
yāvatpunaḥ punaścitrānsaṃsārānabhimanyate |  
ekatraiva svasaṃskāravāsanāvāsitaḥ śivaḥ ||1097||  
  
bhuṅkte svarnarakādyāṃstu bhogānsvātantryakalpitān |  
kvacidbhūmimayī kvāpi jalātmā kvāpi miśritā ||1098||  
  
evaṃ bhuvanamayyeṣā saṃvidbhāti svarūpataḥ |  
dhriyate yatra tatraiva svasaṃskārātsukhādikam ||1099||  
  
vettyanyena na dṛśyastu sa tvanyānveda cānyathā |  
na deśaḥ paramārthena na ca kālo'sti kaścana ||1100||  
  
bhedavāde hi gaganadeśātsarvaikadeśatā |  
upādhereva deśādbhiddeśasyāpyupadherbhidā ||1101||  
  
ityanyonyasamāśrityā deśabhedo na kaścana |  
svarūpabheda evāto bhedakatve susaṃgataḥ ||1102||  
  
sa ca nāsti prakāśaikasvarūpeṣviti sādhitam |  
enayaiva parāmarśadṛśā ye parivarjitāḥ ||1103||  
  
te śaṅkākāriśāstraughaśaṅkitāstanmayīkṛtāḥ |  
svasvapnanirmitānantajaḍajantuvikalpitaiḥ ||1104||  
  
śāstrābhāsairvṛthā śaṅkāṃ grāhyante bodhavarjitāḥ |  
yathā prabuddhyate saṃvinnibhṛtāpi ciraṃ sthitā ||1105||  
  
tathāpi phalatītyevaṃ prāyaścittādikalpitaiḥ |  
evamābhāsanānātvasvātantryaiśvaryaśālinā ||1106||  
  
kḷptaṃ yadeva tattasya yāti tanvādirūpatām |  
viparyayābhāsayoge śītādyābhāsadūṣite ||1107||  
  
nāḍyādāvatha saṃkocasphoṭaghātādipīḍite |  
dehabhastrāmahāyantravātacakre'nyathāgate ||1108||  
  
prāṇo vighaṭate tena jaḍābhāsaṃ kalevaram |  
  
101)  
  
yasminyātyadhikāre vā jāte prāgvāsanākramāt ||1109||  
  
tatraiva kalpayedbhogaṃ paralokābhidhānakam |  
pāṣāṇatāṃ vā vettyeṣa punarvā pratibudhyate ||1110||  
  
paro'yaṃ loka iti ca rūḍhyāsya paralokitā |  
svargamokṣādi yasyeha yathārūḍhaṃ ca cetasi ||1111||  
  
tathaivāsya bahirbhāti tatastatrāpi citratā |  
bandho mokṣaḥ sukhaṃ [svayamiti pāṭhaḥ] svargo duḥkhaṃ jaḍamayī   
sthitiḥ ||1112||  
  
saṃvideva svatantretthaṃ śivarūpā virājate |  
bhūyo'vayavayuktasya yathā tāvatyahaṃsthitiḥ ||1113||  
  
tathā viśvātmake rūpe bhairavasyāpyahaṃsthitiḥ |  
śiśuḥ śūnye'pi vetālaṃ vetti satyārthakāriṇam ||1114||  
  
dhyeyapūjyādivaicitryamitthamarthakriyākaram |  
mūrto bhinnaḥ samāhūto hitvā bhogānnijānkṣaṇāt ||1115||  
  
deva etīti vārtaiṣā vacaneṣveva śobhate |  
amūrtādisvarūpatvaṃ sarvametattu yujyate ||1116||  
  
ātmaiva hi tathābhūtastathā bhātyeva bhedataḥ |  
evaṃ svabhāva evaiṣa saṃvido yaḥ sa eva tu ||1117||  
  
bhedagrastatayā kārmo malaḥ śāstre nirūpyate |  
dīkṣādikarmayoge tu na malatvaṃ pratāyate ||1118||  
  
sa hi bhedamayāśeṣasaṃsāradahanavrataḥ |  
dīkṣā ca vastutastādṛksatyasaṃvitsvarūpiṇī ||1119||  
  
evaṃ yo veda tattvenetyuktaṃ cānuttare naye |  
evaṃ vijñānayoge hi śamite bhedagocare ||1120||  
  
ātmaiva śiva evaikaḥ ko bandhaḥ kā ca muktatā |  
  
102)  
  
etaddīkṣāmahāsaṃvitpraveśāya tu bhaṇyate ||1121||  
  
kriyāsvabhāvadīkṣāsau karmādimalahānaye |  
svabhāvakḷptaniyatibalākṣipteṣu karmasu ||1122||  
  
bhogo'sya yugapadyasmātkriyate mantraśaktitaḥ |  
tathā hi prāṇagā deśakalākālādhvaniścayāḥ ||1123||  
  
jātayo'sya pratāyante dharaṇyādiśivāntataḥ |  
tatraiva janmasaṃbhogādhikāralayabhājanam ||1124||  
  
vidhāyotkṛṣyate tasmādanyatra ca vidhīyate |  
itthaṃ gurorniścitasaṃvidātma-  
rūḍheśca śiṣyasya paraspareṇa |  
niṣkarmacetoracitaiva dīkṣā  
prākkarmaśaktīrakhilā ruṇaddhi ||1125||  
  
tatrāpi taṇḍulatilājyacaruprabandha  
ityādi śaivaniyatipratibhārakḷptam |  
tāvatyapi sphuṭapade na niśāprapañco  
nirmūlatāmupagato'pi vibhedavṛtteḥ ||1126||  
  
bhede'pi kiṃtveṣa punarbhaviṣya-  
saṃsārakārisukṛtādivighātahetuḥ |  
śuddhastatastadata eva hi tattvajālaṃ  
śuddhetarasthititayā nikhilaṃ dvidhaiva ||1127||  
  
śuddhaṃ triśaktikhacitaṃ nanu yāmalaṃ ca  
bhātyeva tena bahudhaiṣa kṛtaḥ kriyāyāḥ |  
vyāpārakalpanavaśānniyatiprapañcaḥ   
svalpetaratvakṛtatādṛśabhogayogaḥ ||1128||  
  
mudrāmaṇḍalasaṃghātaḥ samantratantracarcitaḥ |  
  
103)  
  
yatra yogādikaṃ sarvaṃ phaladānāya kalpate ||1129||  
  
nirvṛtiphalasaṃprāptikāṅkṣāsaṃkocasusthitāḥ |  
anavacchinnatāmeva phalatvenātra manvate ||1130||  
  
nahyanantānavacchede kāpi yāgādikalpanā |  
anavacchinnavāñchā * * * * * * * * *   
||1131||  
  
tathāpi vidite hyarthe paramādvayasundare ||1132||  
  
saṃvitsvabhāvasvātantryātkeṣāṃcitphalakāmatā |  
tānyevoddiśya tatsarvaṃ pūraṇāya dharāditaḥ ||1133||  
  
śivāntaṃ bahudhā bhedairdhāraṇāgrantha ucyate |  
  
iha hi nānyanayeṣviva kiñcana   
sphuritamasti na yatkila satyataḥ |  
tadiha satyapade sthitibhāgināṃ  
kimiva heyapade nipatiṣyati ||1134||  
  
itthaṃ saptadaśādhikāracaramaṃ tattvaṃ yadābhāsate   
tannirṇītamanuttaraṃ śivapadaṃ saṃprāptikāmānprati |  
etatsarvamihoditaṃ ca jagadānande vipakṣātmakaṃ   
bhedaprāṇatayā yato'tra nikhilo'pyeṣa prapañcaḥ sthitaḥ ||1135||  
  
iti śrīmanmahāmāheśvarācāryavaryābhinavaguptapādaviracite   
śrīmālinīvijayottaravārtike prathamaḥ kāṇḍaḥ ||1||  
  
  
atha  
  
dvitīyaḥ kāṇḍaḥ  
  
evaṃ maheśvaro devo viśvātmatvena saṃsthitaḥ |  
kramikajñānayogābhyāṃ dhāraṇābhirupāsyate ||1||  
  
tattvakramaṃ gatadvaitamalamāyādijālakam |  
aṣṭādaśe tatpaṭale tattvaṃ samyagvibhāvyate ||2||  
  
prāṇāyāmādikaṃ yatra heyamityeva varṇyate |  
nahi tasya parāṃ vittiṃ prati kācidupāyatā ||3||  
  
antaḥ saṃvidi yannirūḍhamabhitastatprāṇadhīvigrahe   
saṃcāryeta kathaṃ tatheti ghaṭatāmabhyāsayogakramaḥ |  
ye tvabhyāsapathena saṃvidamimāṃ saṃskartumabhyudyatā-  
ste kiṃ kutra [kutra kathaṃ nuveti pāṭhaḥ] kutaḥ kathaṃ   
vidadhatāmityatra saṃdidmahe ||4||  
  
abhyāso hi punaḥ punararthaḥ so'pi ca dikkālapratibhedāt |  
ābhāsetarayogasamuttho dehamanaḥprāṇākṣapathe syāt ||5||  
  
prakāśaikaghane rūpe bhairavīye vivikṣavaḥ |  
sakṛdvibhātavijñānaviśrāntyaiva susaṃsthitāḥ ||6||  
  
atraivātaḥ paraṃ proktamaṅgaṃ sarvopakāri yat |  
dhāraṇā api taddvāre niścite [taddvāraniścita iti pāṭhaḥ]   
syustathātmikāḥ ||7||  
  
nanvapratiṣṭhe kastarke samāśvāsaḥ prakalpyatām |  
  
105)  
  
kiṃ vā na bhavatāṃ tādṛgapratiṣṭhāhataṃ vacaḥ ||8||  
  
tathā hyāgama evaikaṃ pramāṇamiti niścitaiḥ |  
tadviruddhāgamavrāte sati niścīyatāṃ katham ||9||  
  
mahājanaprasiddhistu tatra prāmaṇyakāraṇam |  
apratiṣṭhā tadviruddhamahājanasusaṃbhavāt ||10||  
  
pratyakṣamapi rucyādau dṛṣṭabādhakasaṃvidam |  
uttarottaravijñānānavasthābhājanaṃ nanu ||11||  
  
svasaṃvidapi tatraiva bādhite kathitaṃ (ti kathaṃ) kila |  
vyavahāramayaṃ kuryādbhedasandhānapaṇḍitaḥ ||12||  
  
asmākaṃ tvapratiṣthānaṃ na kadācitkvacidbhavet |  
yeṣāṃ [teṣāmiti pāṭhaḥ] sarvatra saṃpūrṇaḥ paro bhairavasāgaraḥ ||  
13||  
  
viśeṣatastu tarkasya tānpratyevāpratiṣṭhatā |  
ye tarkārṇavatārāttaparamāmṛtasaṃvidaḥ ||14||  
  
tathā hi sarve tarkāṃśā anāmṛṣṭasvasaṃvidaḥ |  
sarvatra paryantaphalaṃ na śivaṃ pratipedire ||15||  
  
abhedasāraḥ sarvo hi śāstrārthastatprapattaye |  
yastatrodbhāvito bhedastatra mūḍhadhiyo ratāḥ ||16||  
  
tarkaśca bhedavāṃdāṃśayukticchedaikapaṇḍitaḥ |  
nanvabhede'pi tarkasya kācidastyupayogitā ||17||  
  
paramādvayadṛṣṭau ca so'pi naiva na saṃgataḥ |  
ata eva parādvaitaṃ yadviśvānugrahātmakam ||18||  
  
tasyopāyaṃ paraṃ brūte hṛdayaṃ [hṛdaye iti pāṭhaḥ]   
spandanātmakam |  
hṛdaye bodhamayo [maye iti pāṭhaḥ] yaḥ  
svavimarśaḥ pūrṇaciccamatkāraḥ |  
  
106)  
  
yugapaddrāgiti haṭhato [haṭha eva sa iti pāṭhaḥ]  
līnīkṛtaviśvataḥsphuraṇaḥ [malinīkṛta iti pāṭhaḥ] ||19||  
  
bhāvagrahādyacarama- [bālagraheti pāṭhaḥ]   
daśādvayollāsinirvṛtisupūrṇaḥ |  
jagadānandamayo'sau  
sāmānyaspanda ityuktaḥ ||20||  
  
sphuraṇaṃ hṛdayasya yatkila  
prakaṭaṃ viśvamidaṃ visargadhāmnaḥ |  
saditi pratibhāti yāvatā  
trikaśaktau viśatīha tāvatā ||21||  
  
tadidaṃ hṛdayaṃ nirucyate  
paramaṃ bhairavasaṃvidāmṛtam |  
iṣidṛkkṛtiśaktiśūlagaṃ  
parame dhāmni visṛjyate tataḥ ||22||  
  
parame bhagavatparātmani  
sphuritaṃ viśvamidaṃ cidātmakam |  
śaktitrayaśūlagaṃ tataḥ   
śāmbhavabhūmivisargivartmanā ||23||  
  
tadatho saditi pragīyate  
tadidaṃ pūrṇamihāhamātmakam |  
hṛdayaṃ śivaśaktisaṃgama-  
sphuraṇātmaiva sadāvabhāsate ||24||  
  
iha sṛṣṭilayasthitikramāḥ  
  
107)  
  
śataśo vāpi sahasrakoṭiśaḥ |  
pravibhānti sadātanātmanā  
haraviṣṇvambujahetusaṃcitāḥ ||25||  
  
iha tu puroktādyuktikalāpādyaḥ praviśetsadyo nāśaktaḥ |  
taṃ prati śāktopāyapathena [krameṇeti pāṭhaḥ] prakaṭīkriyate   
hṛdayaspandaḥ ||26||  
  
triśūlaprāntagaprāṇapreraṇāvāptahṛtpathaḥ |  
tadantarvarticiccandrakalāviśrāntitatparaḥ ||27||  
  
jhaṭityevātha tadbhūmityāgena projbhya tā daśāḥ |  
nirānandādikāḥ pañcabhūtamadhyavyavasthitāḥ [tryaramadhyeti   
pāṭhaḥ] ||28||  
  
tyajetpūrvāṃ parāṃ krāmetsamyagviśrāntitatparaḥ |  
yato nijānandamayī bhūmiḥ śāntapadānugā ||29||  
  
nirānandaparānandau puruṣājātasaṃgatau |  
abhedabhinnabhogyaughajanitānandajṛmbhaṇāt ||30||  
  
mahānandasthitiḥ kāpi vāmācārā cidullaset [sadullasediti pāṭhaḥ] |  
bhairavīyamahādhāmni svīkṛtāśeṣasaṃvidi ||31||  
  
mahānandaścidānandībhūya bhūyaḥ pravartate |  
asmiṃstu svīkṛtāśeṣadakṣavāmordhvagatrike ||32||  
  
trike sarvātmanā dvaitādvaitasaṃgrahaṇātmani |  
abhinnā vātha bhinnā vā bhinnābhinnā athāpi vā ||33||  
  
bhāvā nijādikānandadaśāpañcaka yojitāḥ |  
jāyante jagadānandasamuddāmadaśājuṣaḥ ||34||  
  
nijānandaḥ pramātraṃśamātraniṣṭhanibandhanaḥ |  
śūnyatāmātraviśrānternirānandātmikā sthitiḥ ||35||  
  
prameyapadaviśrānteḥ parānando'pyudetyalam |  
  
108)  
  
anantameyasaṃghaṭṭapūrṇe meye tu sarvataḥ ||36||  
  
pramāṇāccarvaṇāyogānmahānanda iti sthitiḥ |  
samastamānameyaughakalanāgrāsakovidaḥ [pramātā sarvameyeti   
pāṭhaḥ] ||37||  
  
yadā viśrāntimabhyeti nirupādhisunirbharām |  
tadā khalu cidānando yo jaḍānupabṛṃhitaḥ ||38||  
  
na ca yatra sthitiḥ kāpi vibhaktā jaḍarūpiṇī |  
yatra ko'pi vyavacchedo [samuccheda iti pāṭhaḥ] nāsti yadviśvataḥ   
sphurat ||39||  
  
yadanāhṛtasaṃvitti paramāmṛtabṛṃhitam |  
tadeva jagadānandaghāmāsmākaṃ gururjagau ||40||  
  
yatrāsti bhāvanādīnāṃ na mukhyā kāpi saṃgatiḥ |  
tatra viśrāntirādheyā hṛdayoccārayogataḥ ||41||  
  
yā tatra samyagviśrāntistatparādvaitamucyate |  
prāṇadaṇḍaprayogena pūrvāparasamīkṛteḥ ||42||  
  
catuṣkikāmbujālambilambikāsaudhasiktabhūḥ |  
bandhamokṣavibhāgena narādanyatra [narādatra neti pāṭhaḥ] yoginā ||  
43||  
  
anuttarasvabhāvena vāgvyāpārābhivartinā |  
cidvimarśaparāhaṅkṛtpralayollāsayoginā ||44||  
  
udyogavaśariktena saddvādaśakalātmanā |  
sūryeṇābhāsite bhāve pūrite paricarcite ||45||  
  
tadgrāsamantharavaśāḥ ṣoḍaśākhyakalājuṣā |  
praviṣṭena vibodhāgnau samyagvisṛjatā kalāḥ ||46||  
  
catasro jīvanīḥ prāptavisargāvikṛtasthiteḥ [sargavikṛteti pāṭhaḥ] |  
antaḥkṛtānantatattvakādikṣāntena sarvataḥ ||47||  
  
109)  
  
bhāvānāṃ bhāvatāsāravimarśābhāvahṛdyujā [maśar*?  
बहिःप्रसवसद्योगिकुलनेत्र्यधिशायिना ॥४८॥  
  
रुद्रयामलभावेन नित्यं या निष्ठितैव ताम् ।  
चित्प्राणगुणदेहान्तशक्तिसोपानमालिकाम् ॥४९॥  
  
विसर्गेण विसृज्याथ स्पन्दनोदरवर्तिना ।  
विसर्गभूमिमाश्लिष्य मत्स्योदरदशाजुषम् ॥५०॥  
  
सर्वसर्वगतां सर्वजीवनीं परमां कलाम् ।  
त्रिशूलभुवमाक्रम्य नाडीत्रितयसङ्गताम् ॥५१॥  
  
विकस्वरां सङ्कुचितां क्रमेणैकात्म्यमाश्रिताम् ।  
भ्रुकुटीबिन्दुनादान्तशक्तिसोपानमालिकाम् ॥५२॥  
  
रासभीवडवास्रावससङ्कोचविकासिकाम् ।  
मुहुर्मुहुर्लीयमानसृष्टभावौघनिर्भराम् ॥५३॥  
  
एकीकृतमहामूलशूलवैसर्गिकास्पदाम् ।  
समग्रभावभरणभैरवीयहृदाश्रिताम् ॥५४॥  
  
सर्वापूरणहेवाकसमर्जितपराभिधाम् ।  
आद्यन्तरहितामेनां विश्वप्रवणशालिनीम् ॥५५॥  
  
हृद्बोधाकाशचिच्चन्द्रचन्द्रिकां त्रितयेशिकाम् ।  
देवीं प्राप्य न किं नाम लभते लम्भयत्यपि ॥५६॥  
  
तदत्र भावनादेहगतोपायैः परे सति ।  
यदैष प्रविविक्षुः स्याद्योगी तावत्प्रकम्पते ॥५७॥  
  
पूर्वजन्मशताभ्यस्तदेहतादात्म्यनिश्चयः ।  
जलपांसुवदेकत्वं मन्वानश्चिच्छरीरयोः ॥५८॥  
  
भेदाख्यमायारहिते परिपूर्णचिदात्मनि ।  
प्रविशेत्प्रथमं यावत्स्वबलाक्रमणक्रमात् ॥५९॥  
  
११०)  
  
भवेदद्या(न्निद्रा)स्य सा देहावेशशैथिल्यदायिनी ।  
कम्प्ररूपैव यावन्नो रूढिर्जाता परात्मनि ॥६०॥  
  
एतदव्यक्तलिङ्गं तन्नरशक्तिशिवात्मकम् ।  
यत्र विश्वमिदं लीनं यदन्तःस्थं गम्यते ॥६१॥  
  
किं चाध्वजातमेतद्देहस्थतयैव पूर्वनिर्णीतम् ।  
तस्योन्मेषवशेन स्फुटतां या(यात्)समावेशः [यः   
समावेश इति पाठः] ॥६२॥  
  
चित्तत्त्वस्य विशेषस्पन्ददशाशालिनश्चिदानन्दः ।  
शाक्तसमुल्लासभरादन्तःकृतमन्त्रवीर्यपरासारः ॥६३॥  
  
नरशक्तिमयमिदं तद्व्यक्ताव्यक्तं भवेल्लिङ्गम् ।  
सिद्धिफलप्रसवरसप्रसूनमिति कथ्यते शास्त्रे ॥६४॥  
  
व्यक्तलिङ्गं तदुक्तं तु यत्केवलनरात्मकम् ।  
एकस्य स्पन्दनस्येयं त्रिधा भेदव्यवस्थितिः ॥६५॥  
  
एतल्लिङ्गज्ञानप्रवियुक्तहृदा वृथैव हि भजन्ते ।  
बाह्यस्थलिङ्गपूजां प्रयासमात्रं फलाय नहि तत्स्यात् ॥६६॥  
  
यद्व्यक्तमात्मलिङ्गाख्यं नररूपसमाश्रयि ।  
देहाभेदमये बाह्ये विश्वस्मिन्भरिते सति ॥६७॥  
  
समुदेति महानन्दभूमौ लीनस्य योगिनः ।  
तेनाद्यं लिङ्गमभ्येति सम्मुखीनत्वमञ्जसा ॥६८॥  
  
अत्र लिङ्गे सदा तिष्ठेत्पूजाविश्रान्तितत्परः ।  
यद्योगिनीनां हृदयं परमानन्दमन्दिरम् ॥६९॥  
  
पूर्वोक्तबीजयोन्यंशविसर्गानन्दमन्दिराः ।  
यत्र कामपि तादात्म्यसम्पत्तिं चिन्वते बुधाः ॥७०॥  
  
यत्र प्रयासविरहात्सर्वोऽसौ देवतागणः ।  
आनन्दपूर्णे धाम्न्यास्ते नित्योदितचिदात्मकः ॥७१॥  
  
१११)  
  
यत्तद्भैरवनाथस्य सङ्कोचेतरभासनम् ।  
अविद्यमानसङ्कोचविकासस्यापि भासते ॥७२॥  
  
यत्तत्समाप्तिसङ्घट्टसमुत्थानन्दधारया ।  
अवसिक्तमिदं विश्वमपोज्झति पुराणताम् ॥७३॥  
  
तत्र प्रवेशने यत्नः कार्यत्वेन प्रयासकृत् ।  
यतः सदोदितो भानुः किं दीपेन विचार्यते ॥७४॥  
  
यदि स्वात्मस्थितो योगी शिवचित्स्पन्दभूमिगः ।  
यदि वा बाह्यभावौघविशेषस्पन्दसंश्रितः ॥७५॥  
  
सर्वथा शिवशक्त्यात्मत्रिकरूढेरविच्युतः ।  
योगी जायेत निःशेषयोगिनीकुलनन्दनः ॥७६॥  
  
घटाभावेऽपि सामान्यस्पन्दाभासमयीं स्थितिम् ।  
परभैरवमुद्रां तामन्तर्लक्षबहिर्दृशम् ॥७७॥  
  
यदाश्रयति शैवी सा परा देवी ततः पुनः ।  
स्वातन्र्यहेलानिर्मेये [लीलेति पाठः] तत्तदर्थक्रियामये ॥७८॥  
  
भावौघे सोत्सुकौन्मुख्यविमर्शरसयोगतः ।  
विशेषस्पन्दसद्भूमिं शक्तिं संस्पृश्य वर्तते ॥७९॥  
  
एतेनाधिष्ठिता धाम्ना स्वमन्त्रास्तत्प्रकाशने ।  
यान्ति स्वातन्त्र्ययोगित्वं विचित्रास्वपि सिद्धिषु ॥८०॥  
  
हानादानतिरस्कारवृत्तौ रूढिमुपागतः ।  
सर्वभासनयोगेन भासमानं चिदात्मना ॥८१॥  
  
अभेदवृत्तितः पश्यन्दृश्यं चितिचमत्कृतेः ।  
अर्थक्रियार्थितादैन्यकारितां [जनितामिति पाठः] कातरां स्थितिम् ॥  
८२॥  
  
विहाय यावदासीत तावच्छाम्भवभूमिकाम् ।  
भैरवीमाविशत्येव परां भूमिमयत्नतः ॥८३॥  
  
११२)  
  
एतदाविष्टसंवित्ति सर्वमेव निरीक्ष्यते ।  
प्रकाशरूपताक्रान्तं चैतन्यं हि प्रकाशते ॥८४॥  
  
न चाप्रकाशं प्राकाश्ययोगादेति प्रकाशताम् ।  
इति विस्तरतः पूर्वं प्रकाशितमिदं यतः ॥८५॥  
  
महासाहससंयोगविलीनाखिलवृत्तिकः ।  
पुञ्जीभूतस्वरश्म्योघनिर्भरीभूतमानसः ॥८६॥  
  
अकिञ्चिच्चिन्तकः स्पष्टदृष्टभेदोज्झितस्थितिः ।  
यावदासीत तावत्तु पूर्वोक्ता एव भूमयः ॥८७॥  
  
साम्मुख्यं यान्ति संसारसद्मदाहैकहेतवः ।  
यश्च दिव्योऽक्षसङ्घातो भेदरूढितिरोहितः ॥८८॥  
  
स्वातन्त्र्यपोषकक्रीडामात्रोपकरणात्मकः ।  
यदा निमीलनावन्ध्यस्तिष्ठत्येकं क्षणं तदा ॥८९॥  
  
तद्द्वारोदितसम्बोधमहाज्वालाविलापितम् ।  
विश्वमभ्येति परमानन्दसागरशायिताम् ॥९०॥  
  
तद्रसापानविश्रान्तः संविद्देवीः प्रतर्पयन् ।  
अचिरादेति मरणजन्मत्रासविहीनताम् ॥९१॥  
  
आश्यानभावं हि गता स्वसंवि-  
द्देहेन्द्रियज्ञेयमयत्वमाप्ता ।  
युक्त्या तु सा [सम्प्राप्तेति पाठः] प्राप्तविलीनभावात्   
संविद्धनं स्वं वपुरेव याति ॥९२॥  
  
युक्त्या ययैव बाह्यार्थविवशीकृतचेतसाम् ।  
व्युत्थितिर्जायते सैव भैरवानन्दसंविदः ॥९३॥  
  
तयैव योगिनीवक्त्रसम्प्रदायक्रमाप्तया ।  
विधूतकल्मषावेशा तिष्ठते चिन्मयी [तन्मयीति पाठः] स्थितिः ॥९४॥  
  
११३)  
  
वक्त्रमीषद्यदा योगी विकासयति संविदः ।  
सर्वा इन्द्रियनाड्यन्तश्चक्राक्रमणसंश्रयाः ॥ ९५॥  
  
तदा विकासं ग्राह्यार्थभेदाभावमयं हठात् ।  
प्रयान्ति चिदुन्मुखत्वान्नीलपीतादिभेदवान् [चेदिति पाठः] ॥९६॥  
  
ग्राह्यग्राहकसम्बन्धभेदः सपदि भिद्यते ।  
योगिनीवक्त्रसंरूढसम्प्रदायक्रमाप्तया ॥९७॥  
  
सद्योऽनुभवदायिन्या मुद्रया मुद्रिताखिलः ।  
सर्वाधिष्ठातृचिद्रूपसाक्षाद्भैरवतन्द्रितः ॥९८॥  
  
स योगी विस्मयाविष्टो लभते स्वात्मसंविदम् ।  
तत्तद्दृश्योदयापाययोगेऽप्यनपयत्स्थिति ॥९९॥  
  
तडागवर्तिनिम्नाम्बु तन्नान्यत्र प्रवर्तते ।  
प्रयत्नेनापि तन्मात्रपूरणाय यदक्षमम् ॥१००॥  
  
यदा त्वन्तःपदद्वारसार(तद्वारिधारा)सम्पूरितं रसात् ।  
भवेद्भवेयुस्तत्पूर्णाः प्रवाहाः सर्वतोमुखाः ॥१०१॥  
  
एवं स्वोल्लासरभसाच्चैतन्यं प्रोन्मिषत्स्वयम् ।  
अविभागेन भावांशान्स्वात्माभेदेन भासयन् ॥१०२॥  
  
शी(मी)लनाविषयीभावं श्रयेद्यदि मुहूर्तकम् ।  
मायाविगलनाद्भूमिर्भैरवीया विराजते ॥१०३॥  
  
वैकल्पिको ह्यवच्छेदः पश्चाद्यां [पाश्चात्यामिति पाठः]   
दर्शयेद्भिदाम् ।  
सैव माया स्वतन्त्रस्य भेददृष्टिप्रकाशिनी ॥१०४॥  
  
उन्मेषमात्ररूढस्य सा निर्मूला न सम्भवेत् ।  
इत्थं किं बहुनोक्तेन नयेऽनुत्तरनामनि ॥१०५॥  
  
वस्तुतोऽस्ति न कस्यापि योगाङ्गस्याभ्युपायता ।  
स्वरूपं ह्यस्य नीरूपमवच्छेदविवर्जनात् ॥१०६॥  
  
११४)  
  
उपायोऽप्यनुपायोऽस्यायागवृत्तिनिरोधतः ।  
रेचनापूरणैरेषा रहिता तनुवातनौः [तनोरिति पाठः] ॥१०७॥  
  
तारयत्येवमात्मानं भेदसागरगोचरात् ।  
निमञ्जमानमप्येतन्मनो वैषयिके रसे ॥१०८॥  
  
नान्तरार्द्रत्वमभ्येति निश्छिद्रं तुम्बकं यथा ।  
स्वं पन्थानं हयस्येव मनसो ये निरुन्धते ॥१०९॥  
  
तेषां तत्खण्डनायोगाद्धावत्युन्मार्गकोटिभिः ।  
किंस्विदेतदिति प्रायो दुःखेऽप्युत्कण्ठते मनः ॥११०॥  
  
सुखादपि विरज्येत ज्ञानादेतदिदं (त्विति) ।  
तथाहि गुरुरादिक्षद्बहुधा स्वकशासने ॥१११॥  
  
अनादरविरक्त्यैव गलन्तीन्द्रियवृत्तयः ।  
यावत्तु विनियम्यन्ते तावत्तावद्विकुर्वते ॥११२॥  
  
प्रत्याहारोऽपि नामायं योऽक्षजाले प्रवर्त्यते ।  
बन्धस्यारूढवृत्तेस्तद्वज्रलेपेन बन्धनम् ॥११३॥  
  
अर्थेषु तद्भोगविधौ तदुत्थे  
दुःखे सुखे वा गलिताभिशङ्कम् ।  
अनाविशन्तोऽपि निमग्नचित्ता  
जानन्ति वृत्तिक्षयसौख्यमन्तः ॥११४॥  
  
सत्येवात्मनि चित्स्वभावमहसि स्वान्ते तथोपक्रियां  
तस्मै कुर्वति तत्प्रचार चतुरे सत्यक्षवर्गेऽपि च ।  
सत्स्वर्थेषु रसादिषु स्फुटतरं यद्भेदवन्ध्योदयं   
योगी तिष्ठति पूर्णरश्मिखचितस्तत्तत्त्वमादीयताम् ॥११५॥  
  
अविवेक एव परमिह संसार इति प्रवादमात्रमिदम् ।  
अविवेक एव हि परं निःश्रेयसलाभसोपानम् ॥११६॥  
  
११५)  
  
त्यजावधानानि ननु क्व नाम  
धत्सेऽवधानं विचिनु स्वयं तत् ।  
पूर्णेऽवधानं नहि नाम युक्तं   
नापूर्णमभ्येति च सत्यभावम् ॥११७॥  
  
यत्रैवानन्दयोगः क्वचन ननु भवेत् तत्र पूर्णः स्वभावो   
।टे वेति तत्र प्रशमपदमियाद्यद्ययं भेदमोहः ।  
तज्ज्ञाने जाग्रदादावपि निखिलपदे चिन्महाचक्रनाथो  
योगी जायेत नानाव्यवहृतपथगोऽप्युल्लसन्मन्त्रवीर्यः ॥११८॥  
  
यथा हि कूपं प्रचिकीर्षुरेव  
प्राप्ते जले याति कृतित्वमेकः ।  
कश्चित्पुनर्हस्तगतादि(वारि) मात्रा-  
दित्थं परप्राप्तिविधिर्विचित्रः ॥११९॥  
  
अनुपायमिदं तस्मादुपायोपेययोगतः ।  
भेदबन्धाद्विमुच्येत कथं वेतरथा जनः ॥१२०॥  
  
अनुपायेऽपि चैतस्मिन्किञ्चित्साम्बन्ध्यवृत्तितः ।  
उपायस्योपदेशोऽयं शास्त्रेऽत्र बहुधा कृतः ॥१२१॥  
  
यथा लिप्यक्षरैर्बालाः सत्ये वर्णात्मनि [वर्त्मनि चेति पाठः]   
स्फुटम् ।  
प्रवेश्यन्ते तथा मूढास्तैस्तैरौपयिकैः क्रमात् ॥१२२॥  
  
तदर्थमेव चाद्वैते परतत्त्वेऽपि सादरम् ।  
पूजाध्यानादि शास्त्रेऽस्मिन्नुचितं किञ्चिदुच्यते ॥१२३॥  
  
यत्किञ्चिन्मानसाह्लादि यत्र क्वापीन्द्रियस्थितौ ।  
योज्यते बोधसद्ब्रह्मधाम्नि ब्रह्मविलात्मनि ॥१२४॥  
  
आत्मानुसारिसद्भावसमावेशदशाश्रयात् ।  
तत्तत्परकुलेशानशक्तिचक्रार्चनाक्रमे ॥१२५॥  
  
११६)  
  
प्रयात्येवाप्रयत्नेन करणत्वं स्वभावतः ।  
कृत्वाधारधरां चमत्कृतिरसप्रोक्षाक्षणक्षालिताम्   
आत्तैर्मानसतः स्वभावकुसुमैः स्वामोदसन्दोहिभिः [नन्देति   
पाठः] ।  
आनन्दामृतनिर्भरस्वहृदयानर्घार्घपात्रक्रमा-   
[घीर्घ्यपात्रेति पाठः]  
त्त्वां देव्या सह देहदेवसदने देवार्चयेऽहर्निशम् ॥१२६॥  
  
एवं यत्र क्वचित्तिष्ठेत्स्वविमर्शस्वभावतः ।  
तत्र शक्तित्रयावेशस्त्रिधा तावत्प्रकाशते ॥१२७॥  
  
नवधा भासमानस्य [मानश्चेति पाठः] प्रोक्तद्वादशचक्रतः ।  
विश्रान्तिरेकक्षणगा साष्टोत्तरशतस्थितिः ॥१२८॥  
  
एकैव शतसङ्ख्या च सा स्थितिः प्रविभाव्यते ।  
इत्थं यत्किञ्चनैतस्य वचनं योगिनो भवेत् ॥१२९॥  
  
तदेव जपयोगाय जायतेऽनुत्तरे पथि ।  
अन्तरिन्धनसद्भावमनपेक्ष्यैव नित्यशः ॥१३०॥  
  
यो ज्वलत्यखिलाक्षौघप्रसृताग्रशिखाशतः ।  
तत्रैव सर्वभावानां प्रवेशश्चेद्विमृश्यते ॥१३१॥  
  
नूनं झटिति सम्प्लुष्टस्थूलरूपतया हठात् ।  
यान्ति बोधमहाज्वालाप्रकाशैक्यं स्वरूपतः ॥१३२॥  
  
स एष [एवेति पाठः] परमो होमो भैरवीयक्रमे मतः ।  
निजबोधजठरहुतभुजि भावाः सम्यक्समर्पिता युक्त्या ।  
जहति भेदविभागं निजशक्त्या तं समिन्धते यस्मात् ॥१३३॥  
  
यदेव स्वेच्छया सृष्टिस्वाभाव्यवशतः पुरः ।  
निर्मिमीतेऽक्षविषयं तद्ध्यानायावकल्पते ॥१३४॥  
  
निराकारे हि चिद्धाम्नि विश्वाकृतिमये सति ।  
  
११७)  
  
फलार्थिनां काचिदेव ध्येयत्वेनाकृतिः स्थिता ॥१३५॥  
  
यथा ह्यभेदसम्पूर्णे भावेऽप्युदकमाहरन् ।  
अन्याकृत्यपहानेन घटमर्थयते रसात् ॥१३६॥  
  
तथैव परमेशाननियतिप्रविजृम्भणात् ।  
काचिदेवाकृतिः काञ्चित्सूते फलविकल्पनाम् ॥१३७॥  
  
यस्तु सम्पूर्णचिद्वृत्तिर्न फलं नाम वाञ्छति ।  
तस्य विश्वाकृति ध्यानं सर्वदैव विजृम्भते ॥१३८॥  
  
कुलयोगिन उद्रिक्तभैरवीयरसासवात् ।  
घूर्णमानस्य यः कश्चित्कोऽप्युदेति यथा तथा ॥१३९॥  
  
शरीरगः समावेशो मोदनद्रावणात्मकः ।  
सा स्वीकृतजगन्मुद्रा मुद्रा नैरुत्तरे मते ॥१४०॥  
  
एष योगविधिः कोऽपि कस्यापि हृदि वर्तते ।  
यस्य प्रसीदेच्चिच्चक्रं द्रागपश्चिमजन्मनः ॥१४१॥  
  
लोकेनालोक्यमानोऽपि देहबन्धविधौ स्थितः ।  
अभ्येति योगे रूढेन क्षणात्कामपि संविदम् ॥१४२॥?  
  
अत्रैव त्वस्मत्पूर्वार्याचार्याणां धिषणा भृशम् ।  
अभ्यमंस्त भवाभोगविभ्रमाणामसन्निधिम् ॥१४३॥  
  
वेदसाङ्ख्यभवेद्वादन्यायसौगतलौकिकैः ।  
पञ्चरात्रक्रियाशास्त्रसिद्धान्तादिभिरप्यलम् ॥१४४॥  
  
उचितोचितविज्ञानक्रियांशपरिभावकैः ।  
सर्वैः स्वप्रक्रियारूढैस्तैस्तैरौचित्ययोगतः ॥१४५॥  
  
यत्र बीजसमावापखननादिक्रियाक्रमः ।  
अकारि शाम्भवानेकशाखाभिर्योऽतिविस्तृतः ॥१४६॥  
  
तस्य चिद्भैरवतरोः फलमेतदनुत्तरम् ।  
  
११८)  
  
आश्रमस्थितचर्याद्यैर्जटाजालाञ्जनान्तकैः [चर्वाद्यैरिति पाठः]   
॥१४७॥  
  
कृतैरप्यकृतैर्वापि यत्र नो लभ्यते भिदा [भिधेति पाठः] ।  
तत्रैव योगे विश्रान्तिं कुर्वतां भवडम्बरः ॥१४८॥  
  
हिमानीव महाग्रीष्मे स्वयमेव प्रलीयते ।  
अलं हि चर्व्यमाणेऽस्मिन्सरसे संविदासवे ॥१४९॥  
  
निस्सरन्ति महोल्लासाः सङ्ख्या येषु न विद्यते ।  
तेषां च प्रकटीकाराः कृताः प्रागेव विस्तरात् ॥१५०॥  
  
अत्राभिनवगुप्ते तु तत्त्वे केऽप्येव निश्चिताः ।  
केतकीकुसुमसौरभे भृशं  
भृङ्ग एव रसिको न मक्षिका ।  
भैरवीयपरमाद्वयार्चने   
कोऽपि रज्यति नभेदमोहितः ॥१५१॥  
  
नात्र रूढस्य कार्या स्याच्छुद्धिः काचन कुत्रचित् ।  
अशुद्धं हि जगत्येव भैरवात्मनि किं भवेत् ॥१५२॥  
  
अशुद्धेऽपि च भूतौघे केन शुद्धिः प्रतायताम् ।  
अनवस्था भवेदित्थं व्यर्थान्योन्याश्रितिस्तथा ॥१५३॥  
  
अशुद्धस्य तिरोधाने शुद्धं नाम प्रलीयते ।  
प्रतियोगिकृतं तद्धि न स्वभावेन नीलवत् ॥१५४॥  
  
अत एव न कश्चिदाग्रहो  
विषयाणां ग्रहणेऽप्यपोहने ।  
परभैरवसंविदात्मनः   
स्वयमेवोच्छलिता हि भोक्तृता ॥१५५॥  
  
सर्वमत्र विहितं यतोऽमुना  
वर्त्मना सकलमेव युज्यते ।  
  
११९)  
  
मार्गमेवमपहस्त्य किञ्चन  
क्वापि नैव ननु याति युक्तताम् ॥१५६॥  
  
तथाहि दीक्षा नामेयं या मलानां निकर्तनी ।  
सा भेदवादिनां पक्षे कथं नामोपपद्यते ॥१५७॥  
  
तथाहि यो मलो नाम स कथं चित्स्वभावकम् ।  
आत्मानमावृणीते क्व विभोरावरणक्रिया ॥१५८॥  
  
न च प्रकाशस्तमसा जातु संव्रियते यतः ।  
प्रकाशोदय एवायं ध्वान्तध्वंसक्रियात्मकः ॥१५९॥  
  
किं चावरणमुक्तं हि रश्म्यादेर्गतिधर्मिणः ।  
प्रतिघातात्मकं तत्किं विभोरगतिधर्मिणः ॥१६०॥  
  
अपि वा ज्ञेयतामात्रतिरोधैव(धानं) हि संवृतेः ।  
पटादिना घटादेः स्यान्न स्वरूपान्यथास्थितिः ॥१६१॥  
  
न चात्मानश्चिदात्मत्वाज्ज्ञेयत्वमधिशेरते ।  
तदावरणमेषां [एतेषामिति पाठः] तु शब्देष्वपि न शोभते ॥  
१६२॥  
  
नन्वीश्वरस्य ते ज्ञेया अणवः कथमीदृशम् ।  
चिदात्मकं हि न ज्ञेयं चिदात्मत्वतिरोहितेः ॥१६३॥  
  
संविज्ज्ञेयेति [विज्ञेयेति पाठः] शब्दोऽयं वन्ध्या मे   
जननीत्यदः ।  
वाक्यं स्मरयतीव स्वं स्वात्मसब्रह्मचारि यत् ॥१६४॥  
  
किञ्चेश्वरस्य सार्वज्ञ्यं तावता प्रतिहन्यते ।  
आवृतान्वेत्ति नाणून्यन्न त्वेषां काचन क्षतिः ॥१६५॥  
  
नन्वनावरणे नीले ज्ञातुरावरणे सति ।  
न दर्शनं तथा बाधा [तथावाणुरिति पाठः] न सर्वज्ञो   
मलावृतः ॥१६६॥  
  
मैवं तत्र हि दृग्रश्मीन्गच्छतः प्रतिहन्ति तत् ।  
पटादि [पटादिवन्नेति पाठः] न तु विज्ञातुरस्त्यावरणसम्भवः   
॥१६७॥  
  
१२०)  
  
मलश्चाव्यापको व्याप्तुरावारक इति स्फुटम् ।  
घटेऽपि व्योम्नि सन्दध्यादशून्यत्वं स्वरूपतः ॥१६८॥  
  
आत्मनश्चाधिकार्यत्वान्मलः किञ्चित्करो न चेत् ।  
कथमावरणायैष शक्तो ननु च भोः किमु ॥१६९॥  
  
मलसद्भावमात्रं हि तस्यावरणमुच्यते ।  
मलेन सद्वितीयोऽणुरावृतः परिभाष्यते ॥१७०॥  
  
हन्तानेन नयेनैष [एवेति पाठः] शिवमुक्तात्मनामपि ।  
स्थितमावरणं सत्यं मलसद्भावमात्रतः ॥१७१॥  
  
किञ्चावृतो मलेनात्मा मलमेव न वेत्ति किम् ।  
तदसंवेदने तस्य किं मलान्तरमुच्यते ॥१७२॥  
  
नन्वतः किं मलं वेत्तु [वेत्तुमिति पाठः] तर्हि विद्याकले विना ।  
सर्वज्ञत्वं भवेत् तच्च मलं विदितमेव सत् ॥१७३॥  
  
जहात्वात्माभ्युपायैस्तैस्तैर्विचित्रैः प्रकल्पितैः ।  
किञ्चावरणमेतेन यस्यात्मनि भवेत् ततः ॥१७४॥  
  
घटादौ ज्ञातृकर्तृत्वे कथमस्य भविष्यतः ।  
ननु विद्याकले किञ्चिज्ज्ञत्वकर्तृत्वदे स्मृते ॥१७५॥  
  
इत्थं विमूढमतयो वञ्च्यन्ते न तु पण्डिताः ।  
जडस्वभावा मायैषा तत्सूतिश्च कलादिकः ॥१७६॥  
  
अचिदात्मा कथङ्कारं चिदभिव्यञ्जनक्षमः ।  
अभिव्यक्ता च चिद्विभ्वी किञ्चित्त्वादिविशेषणैः ॥१७७॥  
  
विशेष्यतां कथं नाम सांशवस्तूचितं हि तत् ।  
ननु देवः कलाविद्याकरणो व्यञ्जयेच्चितम् ॥१७८॥  
  
व्यनक्तु सर्वतो हन्त नास्याशक्तिरथाग्रहः ।  
  
१२१)  
  
मले सदातने चास्य कथं मुक्तिर्भविष्यति ॥१७९॥  
  
रौद्री (रोद्ध्री) शक्तिर्मलस्यास्ति सा च क्वापि निवर्तते ।  
क्वापि प्रवर्तते चेति धिगिदं मूढभाषितम् ॥१८०॥  
  
जडानां कोऽनुसन्धिः स्यात् तं विनैतत्कथं भवेत् ।  
अथ तत्रापि देवस्य हेतुताभ्युपगम्यते ॥१८१॥  
  
किं निमित्तमसौ देवस्तां शक्तिं सम्प्रवर्तयेत् ।  
प्रवर्तितां वा किं नाम तां निवर्तयते पुनः ॥१८२॥  
  
स्वातन्त्र्यादिति चेत्पूर्णं तदेवाश्रीयते न किम् ।  
मलस्य ध्वान्तरूपस्य न च पाकोऽस्ति कश्चन ॥१८३॥  
  
स ह्यन्यतादानयोगाद्धन्त्यमुष्य ध्रुवात्मताम् ।  
एतेन मलसम्बन्धादीश्वरेच्छाप्रचोदितः ॥१८४॥  
  
भोगलोभकथाविष्टः पशुः सृष्ट्यानुगृह्यते ।  
इति यद्भण्यते मूलहतं तज्जनितं ततः ॥१८५॥  
  
स्वात्मप्रच्छादनक्रीडामात्रमेव मलं विदुः ।  
स्वतन्त्रो हि विभुः किञ्चित्किं न स्वात्मनि भासयेत् ॥१८६॥  
  
यच्च कर्मापि नामेष्टं तत्तावत्प्रविचार्यताम् ।  
तथाहि कर्मसम्बन्धे स्थितेऽपि कथमीदृशः ॥१८७॥  
  
महाप्रलय उच्येत महासृष्टिश्च वा कथम् ।  
नन्वीश्वरेच्छया तत्र कर्मायाति निरुद्धताम् ॥१८८॥  
  
कर्मौदासीन्ययोगेन कर्मान्तरमपेक्षताम् ।  
ईश्वरोऽथ नवा पूर्वपक्षे सम्भव एव च ॥१८९॥  
  
नसम्भवे स कुत्रांशे चैश्वर्यमधिगच्छतु ।  
कर्मतः सर्वमेवेदं स्यात् सृष्टिप्रलयादिकम् ॥१९०॥  
  
अथ कर्मानपेक्षो वा कर्मणां रोधनं ततः ।  
  
१२२)  
  
सदा निरुद्धान्येवेशः कर्माणि कुरुतां विभुः ॥१९१॥  
  
ननु तेषां स्वभावोऽयं यद्भोगप्रसवात्मता ।  
कथं स्वभाव एष स्याद्यः परोपाधितां गतः ॥१९२॥  
  
अनपेक्षो हि भावानां स्वभावः कर्मणां ततः ।  
ईशैषणानपेक्षाणां यद्रूपं तत्स्वकं वपुः ॥१९३॥  
  
किं च प्रलयलीनानि कर्माणि स्थितिभाञ्ज्यपि ।  
किं प्रबोधयते देवः किं नु दृ(सृ)ष्टैर्हि तैः कृतम् ॥१९४॥  
  
मलपाकाय चेत्सोऽपि सुदूरमपसारितः ।  
किं चात्मा विभुरेवैष स किं नाम करोति हि ॥१९५॥  
  
इति पूर्वं विचारश्च विस्तरेण प्रपञ्चितः ।  
मृद्दण्डचक्रसूत्रेषु धीमान्कर्तेश्वरः स्थितः ॥१९६॥  
  
कुम्भकारस्य कर्तृत्वं कुत्रांशे न्ववतिष्ठताम् ।  
अकृष्टपच्यबीजेषु प्ररोहप्रसवादिके ॥१९७॥  
  
पूर्वं करोतु हेतुत्वं न सस्येष्विति को नयः ।  
इदं दुष्कृतमेतच्च सुकृतं फलभेदतः ॥१९८॥  
  
इति यत्प्रविभक्तं किं तत्रास्येच्छैव जृम्भते ।  
स्वतन्त्रो यद्यसौ कस्मात्परपीडाकरीं निजाम् ॥१९९॥  
  
इच्छां गृह्णाति यो नित्यं करुणारसनिर्भरः ।  
ननु स्वभावात्तत्तादृक्कर्मातः फलदायकम् ॥२००॥  
  
प्रायश्चित्तादिकरणाच्छाम्येच्चेति विचारयन् ।  
देवस्तथैव तनुते शास्त्रं चित्रोपदेशकम् ॥२०१॥  
  
शैवं स्वभाव एतादृक्कर्मणामिति को नयः ।  
बीजमङ्कुरसंसूतिस्वभावमिति मादृशः ॥२०२॥  
  
पूर्ववृद्धव्यवहृतेर्विज्ञातुं प्रभविष्णवः ।  
ईश्वरस्तु निजेच्छातो विना न हि कदाचन ॥२०३॥  
  
१२३)  
  
अवलोकितवान्कर्मफलवैचित्र्यचातुरीम् ।  
तस्माद्देवः सर्वकर्ता यदि स्या-  
त्कर्तारः स्युर्नात्मवर्गाः कथञ्चित् ।  
नो कर्तारस्तेऽपि चेत्कर्मवन्ध्या-  
नुद्दिश्यैनान्सर्वकर्ता न देवः ॥२०४॥  
  
इत्थं च भेददृष्ट्येदं कर्म नाम न मु(यु)क्तिमत् ।  
एतावानत्र सङ्क्षोपो व्यासोऽन्यत्र तु दर्शितः ॥२०५॥  
  
संवेदनात्मको देव एकस्तस्मात्स्वतः खलु ।  
सर्वकर्ता स वैचित्र्यात्कर्मयोगीति भण्यते ॥२०६॥  
  
माया च नाम विश्वस्य या कारणमिति स्थिता ।  
सा धरण्यन्ततत्त्वांशगर्भा नित्या यदि स्फुटम् ॥२०७॥  
  
प्रलयो न कदाचित्स्यान्ननु स व्यक्तिभावतः [व्यक्त्यभावेति   
पाठः] ।  
व्यक्तिं नाम न जानीमो विज्ञानं ग्राह्यता यतः ॥२०८॥  
  
तदीश्वरपरज्ञानग्राह्यतास्ति सदातनी ।  
तस्यामविद्यमानायामीश्वरः कारणं कुतः ॥२०९॥  
  
स्फुटं प्रकुरुते कुम्भं तद्वदीशे भविष्यति ।  
मैवमन्तर्बहीरूपकरणप्रविभेदतः ॥२१०॥  
  
स्फुटास्फुटादिविज्ञानं युक्तं कुम्भकृति स्फुटम् ।  
ईश्वरस्य स्फुटोदारपूर्वविज्ञानशालिनः ॥२११॥  
  
को न ज्ञातो भवेद्भागो यत्रापि व्यक्त्यपेक्षिता ।  
सत्कार्यवादिनां देशे कारणेऽपि स्फुटं स्थितम् ॥२१२॥  
  
विश्वमित्यपि मायायां स्फुटं स्यादसमञ्जसम् ।  
व्यापकाश्च शिवात्मानस्तत्त्वैः साकं परस्परम् ॥२१३॥  
  
कथं च नाम विद्यन्तां व्यापकत्वतिरोहितेः ।  
  
१२४)  
  
विकासः परमो व्याप्तिः संविदो भेद उच्यते ॥२१४॥  
  
मायीयं कञ्चुकव्रातं तथा करणसञ्चयः ।  
विचारितः पूर्वमेव कार्यवर्गश्च चर्चितः ॥२१५॥  
  
यावच्छिवपदाध्यासवन्ध्यं विश्वं न विस्फुरेत् ।  
तत्स्वातन्त्र्यकथामात्रमेतदित्यवधार्यताम् ॥२१६॥  
  
एवं मलाद्यभावे हि का दीक्षा को हि दीक्षकः ।  
दीक्षापात्रं च को वा स्यादिति किञ्चिन्न युज्यते ॥२१७॥  
  
शिष्येऽध्वन्यनले कुम्भे मण्डले स्रुक्करादिके ।  
समस्ताध्वकृतो न्यासः कथं वाप्युपपद्यताम् ॥२१८॥  
  
नहि तावन्त एव स्युर्ननु सङ्कल्पनावशात् ।  
शोध्यशोधकभावोऽयं सर्व एवोदितो ननु ॥२१९॥  
  
कल्पितं चेत्फलेत्सत्यं मनोराज्यार्जितश्रियः ।  
जयन्ति नाकसाम्राज्यलाभविश्रान्तियोगतः ॥२२०॥  
  
किं नाम बलवद्रूपसङ्कल्पपथवर्तिनः ।  
फलन्ति न तथा भावा ध्यानादिविषनाशवत् ॥२२१॥  
  
सङ्कल्पदार्ढ्यमित्येव ध्यानं संशयरूषितम् ।  
ध्यानं च न फलेदेव स्वयं पक्षद्वयाग्रहात् ॥२२२॥  
  
हन्त सङ्कल्पनायोगाद्यदि जायेत् तत्फलम् ।  
किमसंविन्मयान्भावान्वाह्यान्कांश्चिदभीप्ससि ॥२२३॥  
  
सङ्कल्पेनैव संस्कारः कुण्डाग्निगुरुशिष्यगः ।  
स एव च फलाभासी तत्संविदवशिष्यते ॥२२४॥  
  
संविदश्च स्वतन्त्रायास्तथारूपावभासनम् ।  
दीक्षेति किल मन्तव्यं मुच्यन्ते जन्तवो यया ॥२२५॥  
  
अत एव तिलाज्यादेः स्वरूपे ग्रहणे मितौ ।  
क्रमो वा नियमो नेह कश्चिच्छास्त्रे निरूपितः ॥२२६॥  
  
१२५)  
  
ननु मन्त्रेषु किं नाम नियमः सर्ववर्णभाक् ।  
रूपं परं हि कथितं दीक्षापि न तथा कथम् ॥२२७॥  
  
एवमेवार्णदाहस्य यद्भावान्सम्मतं हितम्? ।  
किं तु तावति ये रूढिं न प्राप्तास्तान्प्रति ध्रुवम् ॥२२८॥  
  
मान्त्रोऽयं नियमः प्रोक्त उपयोगं च गच्छति ।  
प्रतिबुद्धा हि ते मन्त्रा विमर्शपथवर्तिनः ॥२२९॥  
  
स्वतन्त्रस्यैव चिद्धाम्नः स्वातन्त्र्यात्कर्तृतामयाः ।  
मया(न्त्रा) विशन्त्येवाचार्यं तं तादात्म्यनियोगतः ॥२३०॥  
  
स्वतन्त्रीकुर्वते यान्ति करणान्यपि कर्तृताम् ।  
इत्थं दीक्षादिविधये येऽप्यन्ये विधयो मताः ॥२३१॥  
  
किं नाम कुर्वतां कृत्यं निषेधं त्वपि वा कथम् ।  
तेऽप्यत्रैवोपपद्यन्ते तत्सर्वं विहितं त्विह ॥२३२॥  
  
सर्वं चैतदमुत्रैव प्रतिषिद्धं यतः स्फुटम् ।  
प्रतिषेधे दर्शितेऽस्य किं चाद्वैतपथाश्रितः ॥२३३॥  
  
प्रतिषेधोऽपि विहितः सोऽपि च प्रतिषिध्यते ।  
इत्थं स्वसंविदम्भोधिः स्वात्मनि प्रोच्छलत्ययम् ॥२३४॥  
  
इत्थं च विश्वमेवेदं जगदानन्दसुन्दरम् ।  
तद्विपक्षं च भेदांशमित्थं क्षपयतेतराम् ॥२३५॥  
  
परमेशमुखोद्भूतज्ञानचन्द्रस्य सर्वतः ।  
तावता स्वप्रभाभारभास्वराः सुमरीचयः ॥२३६॥  
  
शिवचन्द्रांशुसङ्घातपातमात्रविलापितः ।  
समस्तभावशीतांशु(नांश)कालकूटो रसायते ॥२३७॥  
  
तत्रानिशं निमञ्जन्तस्तद्रसापानघूर्णिताः ।  
तद्रसीभूय तिष्ठामः शुद्धास्तापत्रयोज्झिताः ॥२३८॥  
  
१२६)  
  
परमेशमुखं तु शक्तिरुक्ता  
भवतीच्छा ननु सोद्भवं गता ।  
प्रतिपद्यत ईश्वरादिभिन्न-  
स्थितिविज्ञानशशाङ्कशक्तिवृत्तम् ॥२३९॥  
  
शशिनः किल तस्य सर्वतो यः   
परिपूर्णः प्रसृतो मरीचिपुञ्जः ।  
इयमेव हि सा क्रियात्मिकोक्ता  
परमेशस्य जगन्मयी स्वशक्तिः ॥२४०॥  
  
तदिदं त्रिकशक्तिनिर्भरं   
परमं भैरवमेव जृम्भते ।  
नतु तद्व्यतिरेकि सम्भवेत्   
स्वविजृम्भा विजयोऽस्य कीर्तितः ॥२४१॥  
  
तत एव जगज्जयन्त्यमी  
स्फुटमर्थः प्रकटोऽपि युज्यते नः ।  
बहुवाचकयोग ईदृशं तत्  
परिपूर्णत्वममुष्य वाक्यभेदम् ॥२४२॥  
  
इत्येक एव श्लोकोऽयं चिदात्मा भैरवः स्वयम् ।  
समस्तभावसन्दर्भनिर्भरो व्याकृतः स्फुटम् ॥२४३॥  
  
संसारगरनाशाय दार्ढ्या(तार्क्ष्या)धिष्ठितदृष्टयः ।  
विश्व(ष)मेवोपयुञ्जानाः प्राप्नुवन्त्यामृतीं स्थितिम् ॥२४४॥  
  
इति दर्शितमेतावत्स्वप्राकाशस्वसंविदा ।  
सिद्धं तद्व्यतिरेकेण न किञ्चिदेव कल्पते ॥२४५॥  
  
यावत्स्वसंविद्विश्रान्तं यत्तावत्तत्सदेव हि ।  
कालान्तरव्यपेक्षे हि सत्यत्वं स्यान्न कुत्रचित् ॥२४६॥  
  
१२७)  
  
संविदः कालयोगश्च विस्तरेण निवारितः ।  
तत्स्वसंविद्यथा देशं वितरेद्वर्तते तथा ॥२४७॥  
  
तथा संविद्यक्षमये(य्यां) निकषाश्मनि रोपितम् ।  
न यत्तत्संशयायैव शास्त्रेऽप्युक्तमवस्तु तत् ॥२४८॥  
  
स्वसंविदनुपारोहि प्रलापान्न विशिष्यते ।  
तच्छास्त्रं प्रक्रिया सा च यत्संविदि विवर्तते ॥२४९॥  
  
हृदयाज्जगतो जाताः सर्वस्यैते क्षयोदयाः ।  
स्वप्नस्येव सुषुप्ताख्यात्स्वसंविच्छास्त्रचर्चिताः ॥२५०॥  
  
रूपालोकमनस्कारसामग्री संहृतिः स्थितिः ।  
सृष्टिर्निमेषोन्मेषौ च सतां सङ्कोचकल्पनम् ॥२५१॥  
  
इत्यादिका मातृमेयमानरूपा स्थितिः सदा ।  
स्वसंविदः सुपूर्णायाः प्रपञ्चरचना स्वयम् ॥२५२॥  
  
सर्वसर्वात्मदिग्देशकालाकारा स्वयं हि सा ।  
सत्यमिथ्यात्वनिर्णीतिस्तत एव हि जायते ॥२५३॥  
  
आचार्योत्पलदेवोऽपि तदेतदुपदिष्टवान् ।  
बहिः सदसदात्मापि स्वसंविदि मदीयदृक् ॥२५४॥  
  
पश्यत्विति स्वतन्त्रस्य नियतिः सेन्द्रियाभिधा ।  
सैव रूढा शिवादा च क्रिमेः स्वां संविदं श्रिता ॥२५५॥  
  
तदेव देवे संसारः स शिवः परमेश्वरः ।  
तत्र विश्रान्तिमापन्नो मुक्त इत्यभिधीयते ॥२५६॥  
  
एतत्प्रसादाज्जिवन्ति ब्रह्माद्याः स्थावरान्तकाः ।  
अविलुप्ता सदा सेयं संवित्तिरिति गृह्यताम् ॥२५७॥  
  
विभान्त्यपि हि सा देवी न तया रहितं क्वचित् ।  
  
१२८)  
  
आत्मानं साधयेत्क्वापि क्वापि दूषयते क्वचित् ॥२५८॥  
  
अन्यथैव स्थापयते न च [चायातीति पाठः] याति विकारिताम् ।  
साधनादूषणान्यत्ववन्ध्यापि परमेश्वरी ॥२५९॥  
  
भासते च तथात्वेन तत्स्वतन्त्रा स्फुटा हि सा ।  
श्रीमान्महेश्वरो देवः पूर्वेषामपि यो गुरुः ॥२६०॥  
  
स एतदेव प्रोवाच लोकानुग्रहहेतुतः ।  
मूढाः किं निःसारे वायसविरटितकल्पे  
तिष्ठत वचसि वृथैवं स्वां संविदमावर्ज्य ।  
संविद्देवतयैव यदादिष्टं [यदनादिष्टमिति पाठः]   
निकटेऽप्यथ  
सर्व आद्रियमाणास्तत्तद्देशे जीवन्मुक्ता भवन्ति ॥२६१॥  
  
तदत्र नीतौ संवित्तिरेवासौ गुरुरुच्यते ।  
गिरत्येव यतो विश्वं सृष्टिसंहृतियोगतः ॥२६२॥  
  
तदत्र मुख्या या रूढिः सम्बन्धः पर उच्यते ।  
एनया यद्यदादिष्टं ज्ञानं सांसिद्धिकं तु तत् ॥२६३॥  
  
यत्रास्मद्गुरुवर्गस्य स्थिता नित्यव्यवस्थितिः ।  
त्रैयम्बकादिसन्तानभेदो यस्मात्प्रवर्तते ॥२६४॥  
  
यत्रोक्तं पूर्वमज्ञानतादात्म्यं नश्यतीत्यपि ।  
स्वसंविदस्तु वैचित्र्यं गृह्णत्या भात्ययं ततः ॥२६५॥  
  
अन्तरालमहद्दिव्यादिव्यादिः शास्त्रसङ्गमः ।  
तत्त्ववन्निजवागंशून्गुरोरात्मविनिर्मितान् ॥२६६॥(?)  
  
प्राधान्यं प्रकटं स्वसंविदः ।  
गुरुतः किल शास्त्रतः स्वतः   
  
१२९)  
  
तदयं मुख्यतया कृतः श्रमः ॥२६७॥  
  
शास्त्रवृत्तिपरतन्त्रितो गुरुः  
स्वात्मसंविदि च तत्प्रतिष्ठितम् ।  
तेन सर्वमिदमात्मसंविदा  
सिद्धिमेति नहि जात्वसह्यताम् ॥२६८॥  
  
एतच्छास्त्रं प्रयत्नेन चर्च्यतां हे मुमुक्षवः ।  
मा वृथैवायुरायस्तमन्यशास्त्रेषु नीयताम् ॥२६९॥  
  
अभेददृष्टिर्या काचिद्भेददृष्टिरथापि वा ।  
सात्रैवायाति निर्वाहं तेनैतत्प्रविचार्यताम् ॥२७०॥  
  
स्वप्नकालपरिज्ञातवी * * * यथा तथा ।  
एतच्छास्त्रसमभ्यासप्रबुद्धहृदयः सदा ॥२७१॥  
  
स्वसंविदेव तच्छास्त्रं सा चापेक्षाविवर्जिता ।  
तथा यद्यभिधीयेत स्वतः प्रामाण्यमुच्यताम् ॥२७२॥  
  
शासनं शासितव्यं च शासकं चेति यत्किल ।  
तत्तत्राकालकलितं स्वातन्त्र्याद्वैतसुन्दरम् ॥२७३॥  
  
तामवस्थितिमात्मीयां गर्भीकृत्यानपायिनीम् ।  
श्रीकण्ठनाथः प्रोवाच श्रीमत्किरणशासने ॥२७४॥  
  
सर्वमेतत्प्रवृत्त्यर्थं श्रोतॄणां तु विभेदतः ।  
अर्थभेदात्तु भेदोऽयमुपचारात्प्रकल्प्यते ॥२७५॥  
  
फलभेदो न कल्प्योऽत्र कल्प्यश्चेदयथायथम् ।  
दशकाष्टादशाष्टाष्टभेदभिन्नमिदं विभोः ॥२७६॥  
  
शिवसद्भावलाभैकफलं तल्लाभप्रोत्सुके ।  
अधिकारिण्यणौ [एवणोरिति पाठः] जातिकुलवर्णाद्यनादरात् ॥२७०॥  
  
१३०)  
  
प्रवृत्तमेकवाक्यत्वं यावदासाद्य वर्तते ।  
अङ्गाङ्गिवृत्तवैचित्र्यात्तावदेकमिदं विदुः ॥२७८॥  
  
त्रिकशास्त्रं तथाभूतो गुरुरत्राद्वयात्मकः ।  
तदनन्तरवाक्यांशपुञ्जः प्रकरणानि च ॥२७९॥  
  
मायीयभेदवृत्तान्तस्फुटभावे भवन्ति च ।  
तथापि शिवसम्प्राप्तिर्मुख्यमन्ते फलं स्थितम् ॥२८०॥  
  
अधिकारि चैक एव शिवतावाप्तिभाजनम् ।  
तथापि तावन्मात्रे च जाते प्रकरणात्मनि ॥२८१॥  
  
यादृक्फलं स्फुटं मुख्यं [मुख्यपर्यन्तेति पाठः]   
पर्यन्तफलमङ्गि वा ।  
तदङ्गं वा तद्विपक्षे परपक्षे परं च वा ॥२८२॥  
  
अपि तत्तद्विपक्षांशसमुद्भावनभाजनम् ।  
तथोचितशरीरादेस्तथा [यथेति पाठः] संस्कारभागिनः ॥२८३॥  
  
गुरोः शिष्यस्य चाप्युक्तस्तादृशोऽधिक्रियाक्रमः ।  
तथा च मृत्युविध्वंसिरसायनविधिं श्रितः ॥२८४॥  
  
पूर्वं संस्कारलाभाय क्वाथवान्तिविरेचनैः ।  
दीक्षया या च विकृता (तिः) नोत्तरत्र क्रियाविधौ ॥२८५॥  
  
तेनाधिकारिनियमस्तद्देहविदशादिजः ।  
तेनोच्यते वैष्णवाद्याः पशुशासनसंश्रिताः ॥२८६॥  
  
न शैवेऽधिकृतास्तन्त्रे न शैवा वामगोचरे ।  
तेऽपि नो दक्षिणे तेऽपि न स्युः कुलमते त्रिके ॥२८७॥  
  
उक्तं श्रीभैरवकुले पञ्चदीक्षाक्रियोचितः ।  
गुरुरुल्लङ्घिताधस्त्यस्रोता वा त्रिकशास्त्रगः ॥२८८॥  
  
इत्थमेकाधिकारित्वमात्मतत्त्वसमाश्रयात् ।  
  
१३१)  
  
संस्काराश्रय * * * भेदाद्भिन्नाधिकारिता ॥२८९॥  
  
स्वच्छन्दतन्त्रे तेनोक्तं सर्वशास्त्रे शिवः फलम् ।  
यतः शिवोद्भवाः सर्वे शिवधामफला इति ॥२९०॥  
  
तत्रैव च पुनः प्रोक्तमूर्ध्वतत्त्वविवेचने ।  
यन्न साङ्ख्यैर्न योगीन्द्रैर्न प्रिये पाञ्चरात्रिकैः ॥२९१॥  
  
इत्यादि यावदाक्षिप्तं वादिनां तु शतत्रयम् ।  
त्रिषष्ठ्या चाधिकं ते हि तावन्मात्रविवेचकाः ॥२९२॥  
  
कथं स्युरपरिच्छिन्नशिवतत्त्वविदात्मकाः ।  
अथ तत्रांशमात्रेऽपि शिवसद्भावमेव ते ॥२९३॥  
  
आरोपयेयुस्तत्तावन्नैव सुस्पष्टसङ्गति ।  
देवदत्तादिवाक्ये हि सर्वतः पूर्व(र्ण)विग्रहे ॥२९४॥  
  
देवदत्तपदश्रोता तावन्मात्रपदे कथम् ।  
समग्रपूर्ववाक्यानां समारोपं करिष्यति ॥२९५॥  
  
कथं चाधिगमस्तस्य तावतोऽर्थस्य वाक्यतः ।  
तस्मादेवेति चेत्तर्हि न पदश्रोतृता न च ॥२९६॥  
  
तावन्मात्रस्य सोऽस्त्यर्थ इत्थं प्रकृतिगोचरे ।  
समग्रशिवशास्त्रार्थज्ञप्त्या सम्पूर्णरूपया ॥२९७॥  
  
योगसाङ्ख्यार्हतन्यायपाञ्चरात्रश्रुतिस्मृतीः ।  
यद्येव शिवतत्त्वेन सम्पूर्णं परिकल्पयेत् ॥२९८॥  
  
तावदस्तु नतु स्फारस्तावांस्तत्रेति चर्चितम् ।  
ज्ञप्तिश्च शिवतत्त्वस्य तत्संस्कारपुरःसरा ॥२९९॥  
  
अन्यथा प्रत्यवायः स्यादुपदेष्ट्रुपदेश्ययोः ।  
तत्संस्कारग्रहश्चेत्स्यात्कामं शास्त्रार्थ ईदृशः ॥३००॥  
  
न तु वैष्णवता तस्य साङ्ख्यता श्रौततापि वा ।  
  
१३२)  
  
अन्यसंस्कारमूर्ध्वोर्ध्वं गृहीत्वाप्यनुतिष्ठति ॥३०१॥  
  
वैष्णवाद्येव तर्ह्यस्य प्रत्यवायो महत्तरः ।  
नन्वद्वयपदेऽमुष्मिन्केयं मुख्या प्रकल्पना ॥३०२॥  
  
किं ब्रूषे स्वयमेव त्वं भेदोपहतवृत्तिकः ।  
एतदेव परं द्वैतं भवानेव हि संश्रितः ॥३०३॥  
  
यदहं वैष्णवो भूष्णुः शैवे किं नाधिकारवान् ।  
तत्स्वयं भेदमूढस्त्वं भेदे च नियतेर्बलात् ॥३०४॥  
  
ततस्तैः प्रत्यवायः स्याद्योग इत्युपपादितम् ।  
किं च तादात्म्ययोगेन देवता पूज्यते ततः ॥३०५॥  
  
विष्णुतादात्म्यमापन्नः कथं रुद्रं प्रपूजयेत् ।  
गीतासु च ततो गीतं यो यच्छुद्धः स एव सः ॥३०६॥  
  
तादात्म्यभावना योगाः फलं मन्त्राः स्व * * * ।  
दद्युस्तद्भावितात्मातः फलकामस्य सिद्धिदः ॥३०७॥  
  
मोक्षकामस्य तच्छास्त्रमोक्षलिप्सोरपि स्फुटम् ।  
तद्दोषभावनाक्रान्तः क्षमस्तावति योजने ॥३०८॥  
  
मुख्यस्तावदयं कल्पो यो यत्रैव प्रतिष्ठितः ।  
नित्यं तादात्म्यमापन्नः स तत्राधिकृतस्त्विति ॥३०९॥  
  
अत एव ततो ग्राह्यं ज्ञानमित्यभिधीयते ।  
स हि तादात्म्यमापन्नस्तद्भावनविधिक्रमात् ॥३१०॥  
  
शिष्यस्तदैव [तत्रैवेति पाठः] शास्त्रं तु   
गृह्णन्पूर्वापरक्रमात् ।  
कथं स्वबुद्ध्या सन्धत्तां तावद्यत्तेन संहितम् ॥३११॥  
  
यस्तु सन्धातुमीहेत स साक्षात्परमेश्वरः ।  
तस्य किं वा गुरुः क्रुयात्सोऽन्येषां गुरुरुच्यते ॥३१२॥  
  
१३३)  
  
नान्यतो वेदविद्भ्यश्चेत्यत एव हि मन्वते ।  
तस्मात्तादात्म्यमापन्नो गुरुरित्यभिधीयते ॥३१३॥  
  
स च यावति यत्रैव [तत्रैवेति पाठः] तत्र तावति नान्यथा ।  
ननु वैष्णवशास्त्रार्थस्तत्कालं शिवभावनात् ॥३१४॥  
  
तादात्म्यं गुरुतां हन्त पूर्णधीः प्रलपत्ययम् [त्यलमिति   
पाठः] ।  
रामरावणनाट्येषु नह्येता नटभूमिकाः ॥३१५॥  
  
नेपथ्यादिपरावृत्त्या येनान्यत्वं प्रपद्यते [प्रवर्तते इति   
पाठः] ।  
वैष्णवो विष्णुरेवाहं तद्दासो वेति चर्चयन् ॥३१६॥  
  
इदानीं न तथास्मीति किमेतत्सुसमञ्जसम् ।  
अत्र ह्येकतमा संविन्मिथ्याज्ञानत्वमश्नुते ॥३१७॥  
  
यया [यथेति पाठः] स एव पतितः शिष्यो वा पतितो भवेत् ।  
तस्मान्मुख्यो ह्ययं कल्पः प्रतिशास्त्रं गुरुर्गुरुः ॥३१८॥  
  
उक्तं स्वतन्त्रशास्त्रेषु नासौ सिद्धिफलप्रदः ।  
अन्यशास्त्ररतो यः स्यात्तच्छास्त्रनिरतोऽपि वा ॥३१९॥  
  
लोकेऽपि यावदीदृक्षः प्रवादो ज्योतिरादिके ।  
विष्णोर्भागवता मगाश्च सवितुः शाम्भोर्जटाभस्मिनो   
मातॄणामथ मातृमण्डलविदो विप्रास्त्वथ ब्रह्मणः ।  
शाक्याः सत्त्वहितस्य बुद्धवपुषो नग्नास्तथैवार्हतो  
यो यैर्देव उपास्यते स्वविधिना तैस्तस्य कार्या क्रिया ॥  
  
अत एवाधिकज्ञानशाली सन्निहितो यदि ।  
देशे तत्र भवेन्नाना नाधिकारस्य भाजनम् ॥३२१॥  
  
यस्त्वस्मिन्पूर्णसम्बोधे रूढो वास्तवशासने ।  
  
१३४)  
  
उत्तरोत्तररूढ्यर्थं शिशोः करणमानसम् ॥(?) ३२२॥  
  
फलसम्पत्तये वापि भावांशवशशालिनः ।  
अनुग्रहं स वै कुर्यात्पूर्णत्वादूर्ध्ववृत्तितः ॥३२३॥  
  
नन्वद्वये किमूर्ध्वं स्यान्न किञ्चिद्भेदमोहिताः ।  
भवन्तस्त्वधरावस्था भेद एवाधरो यतः ॥३२४॥  
  
तस्माद्ये केचनान्ये स्युः पशुशासनवर्तिनः ।  
वैष्णवाः सौगताः श्रौतास्तथा श्रुत्यन्तवादिनः ॥३२५॥  
  
इत्यादयो नाधिकृता जातुचित्पतिशासने ।  
उक्तवान्यत्र शास्त्रेष्वप्यधिकारिविवेचने ॥३२६॥  
  
यो वैष्णवो मनुं दद्याच्छैवं मूढमतिः शिशोः ।  
तं पापं वञ्चकं मत्वा शिशुर्न्याय्यं समाचरेत् ॥३२७॥  
  
इहाप्युक्तं मोक्षदः स्यात् स्वभ्यस्तज्ञानवानिति ।  
अभ्यस्तं च परं ज्ञानं यतो नास्त्येव विच्युतिः ॥३२८॥  
  
परमाद्वयविज्ञानान्न खल्वप्यस्ति विच्युतिः ।  
स्वात्मपक्षस्थिताशेषज्ञाननिर्भरवृत्तिकः ॥३२९॥  
  
कथं को वा कुतो वापि च्यवतां तिष्ठतु क्व वा ।  
इत्थं य एष शास्त्रार्थः स्थितः शक्तिप्रभावतः ॥३३०॥  
  
अन्तः कृताशेषतत्त्ववर्णादिभरनिर्भरः ।  
सर्वाभिधो भैरवात्मा सोऽयमेव स्वरूपभाक् ॥३३१॥  
  
शास्त्रेऽस्मिन्परमेशेन ज्ञानचन्द्राख्यया कृतः ॥  
  
तद्व्याख्यातमिदं प्रसन्नगहनं वाक्यं मया स्वागम-  
प्रामाण्यप्रतिपादनक्रमवशात्तत्तत्प्रसङ्गादपि ।  
अत्रारूढधियां प्रमाणमहिमा विश्वाद्वयोद्दामितो   
भातीति स्वयमेव सत्यहृदया ज्ञास्यन्ति किं श्लाघितैः ॥  
  
१३५)  
  
ये सम्यक्प्रविचारिणो ननु शिवाः कस्तान्प्रति प्रोद्यमः   
किं तैर्ये प्रविमर्शदूरशिखरारोहक्रमे पङ्गवः ।  
पाषाणायितवृत्तयः पुनरमी ये शास्त्रवन्ध्या नराः   
संरम्भः प्रलयाम्बुधेरिव ततः स्वात्मन्ययं घूर्णते ॥  
  
संशाम्य स्वयमात्मनि त्यज जवाज्ज्वालाजटाडम्बरान्   
भोः कल्पानल दाह्यमस्ति भवतो नाद्यापि किञ्चिद्यतः ।  
त्वत्प्रोल्लासविघूर्णनाघनघुरद्धोरस्फुलिङ्गाशतै-  
र्विश्वं व्याप्य विलीनतां गतमिदं द्राक्त्वत्प्रकाशात्मकम् ॥  
  
प्रवरपुरनामधेये पुरे पूर्वे काश्मीरिकोऽभिनवगुप्तः ।  
मालिन्यादिमवाक्ये वार्तिकमेतद्रचयति स्म ॥३३५॥  
  
इति श्रीमन्महामाहेश्वराचार्यवर्याभिनवगुप्तपादविरचिते   
श्रीमालिनीविजयोत्तरश्लोकवार्तिके द्वितीयः काण्डः ॥  
  
शुभाय *? भवीतु ॥  
  
श्रीमत्प्रतापभूभर्तुराज्ञया प्रीतये सताम् ।  
मधुसूदनकौलेन सम्पाद्येदं प्रकाशितम् ॥  
  
  
  
  
  
मुक्तबोद्ह इन्दोलोगिचल् रेसेअर्च्ह् इन्स्तितुते©२०११ मुक्तबोध इन्दोलोगिचल् रेसेअर्छ् इन्स्तितुते  अल्ल् रिघ्त्स् रेसेर्वेद्।ए-तेxत्स् मय् बे विएwएद् ओन्ल्य् ओन्लिने ओर् दोwन्लोअदेद् ड़ोर् प्रिवते स्तुद्य्।ए-तेxत्स् मय् नोत्, उन्देर् अन्य् चिर्चुम्स्तन्चेस्, बे चोपिएद्, रेपुब्लिस्हेद्,रेप्रोदुचेद्, दिस्त्रिबुतेद् ओर् सोल्द्, एइथेर् इन् ओरिगिनल् ओर् अल्तेरेद् ड़ोर्म्, wइथोउत्थे एxप्रेस्स् पेर्मिस्सिओन् ओड़् मुक्तबोध इन्दोलोगिचल् रेसेअर्छ् इन्स्तितुते इन् wरितिन्ग्।दत-एन्तेरेद् ब्य् थे स्तड़्ड़् ओड़् मुक्तबोध उन्देर् थे दिरेच्तिओन् ओड़् मर्क् स्। ग्। द्य्च्ज़्कोwस्कि।          