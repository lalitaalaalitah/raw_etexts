---
Author:
- aiyyaṇācārya
Catalog number: E0009
Description: "IFP transcript 582 copied from a ms (tr 275, 38-a-21) belonging to adyar\
  \ library, madras\n\nThe Revelation of the Oneness of the Three Views by aiyyaṇācārya.\
  \ This treatise proposes that the three Views i.e.\nśaiva vaiṣṇava and the Non-dualist\
  \ Vedānta of the upaniṣads\nessentially teach the same non-dual reality.\n\n\n\n\
  \ See Muktabodha digital library, IFP/EFEO collection at www.muktabodha.org for\
  \ full bibliographic details."
Internet publisher:
- Muktabodha
Manuscript:
- IFP transcript T0582
Publication country: United States
Publication year:
- '2013'
Subjects:
- tantric / āgamic literature
Uniform title: matatrayaikyaprakāśikā
author_iast: aiyyaṇācārya
title: मतत्रयैक्यप्रकाशिका
title_iast: matatrayaikyaprakāśikā

---
  
  
  
  
  
  
श्रीः   
  
॥ मतत्रयैक्यप्रकाशिका ॥  
  
॥ ऐय्यणाचार्यविरचिता ॥  
  
॥ अविघ्नमस्तु ॥  
  
जानकीवल्लभं वन्दे वल्लवीजनवल्लभम् ।  
शुद्धबुद्धिप्रदातारं श्रुतिस्तोम प्रविस्तृतिम् ॥  
  
अज्ञानतिमिरादित्यं दैत्यवक्षोविदारिणम् ।  
नमामि वेङ्कटाधीशं निखिलाभीष्टदायिनम् ॥  
  
सज्जलज्जलजबन्धुं सुखतीर्थमुनिं नमामि हरिबन्धुम् ।  
दुर्मतशिक्षणदीक्षं भक्तकटाक्षं जयार्य गुरुवर्यति ।  
येन कृतः कृतिसारो येनैव कृतं तदुक्त युक्ति वैपुल्यम् ।  
विद्वत्कुमुदविधुं तं व्यासमुनीन्द्रं नमामि विजयीन्द्रम् ।  
दशमति मतजलधीन्दुं प्रणमाम्यनिशञ्च राघवेन्द्र गुरुम् ।  
प्रतिमावाहित हरिसद्रूपमभीष्टप्रदञ्च रामार्यम् ।  
रामपादाब्जमधुपं राघवेन्द्र कृपालयम् ।   
वसुधेन्द्रमहं सेवे सदा विद्या गुरुं मम ।  
ज्ञानवैराग्य भक्त्यादि कल्याण गुणशालिनः ।  
लक्ष्मीनारायण गुरूनग्रजार्यां नमाम्यहम् ।  
श्रीरामाचार्यतनय गोपालाचार्य नन्दनः ।  
ऐणाख्यस्तनोम्येनां त्रिमतैक्य प्रकाशिकाम् ।  
श्रीमन्महानन्दतीर्थ जयार्यव्यास देशिकैः ।  
सङ्क्षिप्य तत्र तत्रोक्तं लिङ्गं सङ्गृह्य कथ्यते ।  
  
श्रीरामानुजशङ्करार्यमतयोर्मुख्य प्रमेयन्तु यत्तत्सम्यक्   
सुखतीर्थदेशिकमणेस्सिद्धान्तसाराभिधम् ।  
  
प्। २)  
  
॥ मतत्रयैक्यप्रकाशिका ॥  
  
यच्चान्यं तदकिञ्चिदित्यनुमतन्यायैरलं साध्यं -  
तधीराणां त्रिमत्रैक्यदीपन कृतौ मोदाय वादाय च ।  
  
विमत्सरा न्यायविदो मतसारार्थवेदिनः ।  
सूरयो मम कृतिं दृष्ट्वा दयां कुर्वन्तु मय्यलम् ॥  
  
ननु त्रिमतैक्यप्रकाशिकां करोमीति प्रतिज्ञानुपपत्तिः व्याहतत्वात् एकत्वातिरिक्त   
सङ्ख्यायाः स्वसामानाधिकरणस्वाश्रयप्रतियोगिकभेदाक्षेपकत्वस्य   
पृथक् सन्निवेशित्वात् सङ्ख्यया कर्मभेदस्स्यादिति सङ्ख्याधिकरणन्याय   
सिद्धत्वात् तिस्र आहुतीर्जुहोति सप्तदशप्राजापत्यान् पशूनालभत इत्यादौ   
आख्यातपदस्य सङ्ख्यावाचकपदसामानाधिकरण्यात् सप्तदशसङ्ख्याकं   
द्रव्यदेवता सम्बन्धभेदाच्च तावत्सङ्ख्याकभिन्नभिन्न यागा विधीयन्ते इति   
द्वितीये नर्हीतत्वात् प्रकृते मतानां तत्वसङ्ख्यायास्स्वाश्रय   
भेदाक्षेपकत्वानियमे एकस्य बहुधोल्लेखोप्यसौ विषयभेदतः ।  
  
गुरुर्वचस्यर्जुनोयं कीर्तिर्भीष्मश्शरासने ।  
बहुभिर्बहुधोल्लेखोप्यसौ विषय भेदतः ।  
स्त्रीभिः कामोर्थिभिस्स्वद्रुः कालश्शत्रुभिरैक्षिसः ।  
इत्युल्लेखालङ्कारे व्यभिचारात् । जीवब्रह्मणोरैक्यं विशिष्टयोरद्वैतमित्यादौ   
व्यभिचाराच्च । द्वैकयोर्द्विवचनैकवचने इति द्विवचनस्य   
द्वित्वसङ्ख्यावाचकत्वात्   
  
प्। ३)  
  
गुहां प्रविष्टो वात्मानौ हि तद्दर्शनात् । न सङ्ख्योप सङ्गृह्यादापि   
नानाभावादतिरेकाच्च ।  
  
ऋतं पिबन्तौ सुकृतस्य लोके यस्मिन् पञ्च पञ्चजना प्रकाशश्च   
प्रतिष्ठितः । आत्मान्तरात्मेति हरिरेक एव द्विधा स्थित इत्यादौ स्वमतेन   
व्यभिचाराच । अत्र यद्यपि त्रयाणां मतानां भिन्नभिन्न प्रमेयवत्वस्य   
सर्वसम्प्रतिपन्नत्वेन मतैक्यस्य प्रमेयैक्य निबन्धनत्वेन तदैक्य प्रकाशो   
सम्भावितः तथाहि-   
  
एको नारायणो देवः स्वतन्त्रः पूर्ण सद्गुणः ।  
अनिर्दोषो विभुर्जीवः जगतां कारणं स्वतः ॥  
  
अतो जीवजडादिभ्यो भेदो भगवतस्सदा ।  
स्वीय धर्मादिभिन्नश्च मोक्षं याति सुनिश्चितः   
एकः समाभ्यधिकरहितः नारायणपदं व्याचष्टे ।  
देवः स्वतन्त्रः पूर्ण सद्गुण इति । यद्यपि देव पूर्णसद्गुणपदे एव टीका रीत्या   
नारायणपदसमानार्थत्वात् व्याख्याने भवतः । तथापि तद्रीत्यैव   
नारामुक्ताः नारालक्ष्मीः । नारं निर्दोष वेदोत्पन्न ज्ञानं एतदाश्रयत्वम् ।   
नास्वतन्त्रस्य सम्भवतीति अर्थलब्धं स्वातन्त्र्यं स्वतन्त्रपदेन   
व्याख्यातमित्यदोषः । स्वरूपप्रमृति प्रवृत्तिलक्षण सन्तोत्रैविध्ये   
परानपेक्ष इत्यर्थः । प्रत्येकं पूर्णाः निर्दोषाः ज्ञानादयो गुणा यस्येति   
विग्रहः एतेन अनेक प्रवृत्तिनिमित्त   
  
प्। ४)  
  
गुणलाभात् भगवतः सकल वैदिकपद वाच्यत्वं लभ्यते । अर्थलब्धमपि   
निर्दोषत्वं भगवतो लक्षणान्तरं पृथक्त्वमित्यदोषः । स्वत   
इत्यनेनोपादानमित्थं भूतप्रकृति कालाद्यधीनकर्तृत्वं निवारयति   
स्वतस्वेच्छामवेक्ष्येत्यनेन च कर्तृत्वमेवेति सूचयति । जगतामित्यनन्तरं   
यथायोग्यमिति शेषः । अत इति । सर्वस्य कार्यत्वादेवेत्यर्थः । सदेत्यनेन भेदः   
पारमार्थिक इति सूचितम् । स्वीयेति धर्मशब्दो गुणपरः । आदिशब्दः   
क्रियावयवावतानादिपरः तैरत्यन्तो भिन्न इत्यर्थः । तु शब्दो विशेषार्थः । स   
च सविशेषाभिन्नत्वरूपः सुनिश्चित इति श्रवणमनननिदिध्यासनापरोक्ष   
ज्ञानैस्सम्यग्विषयीकृतः प्रसन्नश्च भगवान् अधिकारिभ्यो यथा योग्यं   
मुक्तिं ददातीति । एतेन एकपदोक्तं सर्वोत्तमत्वं विवृतं भवति । तद्यद   
स्वतन्त्रं हि पारमार्थिकसत्यं तदबाध्यज्ञानगोचरं प्राक् प्रध्वंस   
सदात्वेन त्रिवृतोभावधिघृते भगवतः अन्यत्सर्वं सत्ता त्रैविध्ये   
परापेक्षं भगवतो ब्रह्मादीनान्तु अबध्यज्ञानविषयत्वात्   
पारमार्थिकसत्यत्वेति शेषः हि शब्देन अत्र प्रमाण प्रसिद्धिं द्योतयति ।   
प्राक्प्रध्वंस सदात्वोपलक्षितो भावस्त्रिविध इत्यर्थः ।  
  
चेतना चेतनत्वेन भावोपि द्विविधो मतः ।  
मुक्ति योग्यतमो योग्यो नित्यसंसारिभेदतः ।  
  
प्। ५)  
  
चेतनोपि त्रिधा ज्ञेयस्ते च भिन्नाः परस्परम् ।   
सदा तरतमत्वं तु प्राप्तालिङ्गशरीरिणः ।  
ज्ञानादिसाधनं प्राप्य स्वरूपानन्दतां ययुः ।  
  
अत्र मुक्तियोग्यत्वं नम मुक्त्यन्ताभावानधिकरणत्वमेव विवक्षितम् । तेन   
रमाया अपि मुक्तियोग्यचेतने प्रवेश इति नानुपपत्तिः । सदेत्यनेन संसारे   
मुक्तौ च तारतम्यमिति सूचितम् । तु शब्दात् महालक्ष्मीव्यतिरिक्तानां सर्वेषां   
लिङ्ग शरीरमिति विशेषस्सूचितो भवति । ज्ञानशब्देन मुख्यवृत्या   
श्रवणमनननिदिध्यासना परोक्षज्ञान भक्तयो गृह्यन्ते । लक्षणया   
प्रसादश्च आदिशब्देन अज्ञानमिथ्याज्ञानमिश्राज्ञानानि गृह्यन्ते ।   
पूर्वोक्तमनतिक्रम्येत्यर्थः ।   
  
नित्यं नित्यानित्यमिति ह्यनित्यं त्रिविधं मतम् ।   
अचेतनं श्रुतिर्नित्या नित्यानित्यं त्रिधा मतम् ।  
पुराणाव्यक्तकालाख्यमनित्यं द्विविधं मतम् ।  
असंसृष्टञ्च संसृष्टमसंसृष्टं नभानभम् ।  
बुद्धिर्मनः खानिदश मात्राभूतानि पञ्च च ।  
संसृष्टमण्डं तद्गञ्च समस्तं सम्प्रकीर्तितम् ।  
गुणत्रया जातिपूर्वा धर्मास्सर्वेपि वस्तुनः ।  
रूपमेव द्विविधं तच्च यावद्वस्तु च खण्डितम् ।  
खण्डितं रूपमेवात्राविकारोपि विकारिणः ।  
कार्यकारणयोश्चैव तथैव गुणतद्वतोः ।  
  
प्। ६)  
  
क्रिया क्रियावतोस्तद्वत्तथा जातिविशेषयोः ।  
विशिष्टश्शुद्धयोश्चैव तथैवांशांशिनोरपि । इति नित्यं नित्यानित्यं   
अनित्यमिति अचेतनं त्रिविधं मतमित्यन्वयः । हि शब्देनात्रप्रमाणत्वसिद्धिं   
द्योतयति अत्र श्रुतिशब्देन पञ्चाशद्वर्णाः अव्याकृताकाशश्च ग्राह्याः ।   
एते कूटस्थनित्याः पुराणान्यर्थतोनित्यानि वर्णपदवाक्यक्रमैरनित्यानि   
अव्यक्ततत्वं कारणरूपेण नित्यं महदादि कार्यरूपेणानित्यम् । कालः   
अखण्डरूपेण नित्यः । क्षणलवादिरूपेण अनित्यः । अनित्यमिति । असंसृष्टं   
संसृष्टञ्चेति अनित्यं द्विविधमित्यन्वयः ।   
ब्रह्मादिजीवजातोनुपयोगित्वोपयोगित्वाभ्यां असंसृष्टत्व संसृष्टत्वे   
ज्ञातव्ये गुणेति । गुणक्रियादयो धर्माः द्विविधाः ।   
यावद्द्रव्यभाविनः अयावद्द्रव्यभाविनश्चेति ।  
तत्राद्या धर्मीत्यन्ताभिन्नाः अत्यन्तो भिन्ना भिन्नाः ।  
उपादानोपादेययोः भेदा भेद एव । विशिष्टमपि यावद्वस्तुभाव्य यावद्वस्तु   
भाविभेदेन द्विविधम् । सत् क्वचिदत्यतो भिन्नं क्वचिद्भिन्ना भिन्नं   
चेतनांशांशिनोरत्यन्तो भेदः अचेतनांशांशिनोर्भेदाभेद इति ज्ञातव्यम्   
।  
  
इत्येवं श्रीमदानन्दतीर्थार्यमतसङ्ग्रहः   
ऐयणाख्येन कथितोह्यनुगृह्णन्तु पण्डिताः ।  
सजातीय विजातीय स्वगतान्यत्ववर्जितम् ।  
  
प्। ७)  
  
समस्तोपाधिशून्यञ्च ज्ञानानन्दसदात्मकम् ।  
उदासीनं निर्विशेषं चैतन्यैकरसात्मकम् ।  
ब्रह्मैव परमं तत्वं ज्ञेयं श्रुत्यादिमानतः ।  
  
अत्र एकमेवाद्वितीयमिति श्रुतिगतैकावधारणा द्वितीयपदानां स्वगतसजातीय   
विजातीय भेदवर्जितं ब्रह्मेत्यर्थः । पूर्वार्धेनाभिहितो भवति । केवलो   
निर्गुणश्चेत्यादिनासमस्तोपाधिशून्यत्वं सत्यं ज्ञानमनन्तं   
विज्ञानमानन्दं ब्रह्मेत्यादिना ज्ञानानन्दाद्यात्मकत्वम् ।  
उदासीनवदासीनमसक्तं तेषु कर्मसु ।  
  
ब्रह्मविदाप्नोतिपरम् एवं गजेन्द्रमुपवर्णितनिर्विशेषम् ।  
रसो वै सः । रसं ह्येवायं लब्ध्वानन्दी भवति । इत्यादिना   
उदासीनत्वनिर्विशेषत्वैकरसत्वादीनि प्रमितानीति ज्ञातव्यम् । ब्रह्मैवेत्यनेन   
दिव्यो देव एको नारायणः । एको ह वै नारायण आसीत् ।  
तदादिमध्यान्तविहीनमेकम् । विभुं चिदानन्दमरूपमद्भुतम् । उमासहायं   
परमेश्वरं प्रभुं त्रिलोचनं नीलकण्ठं प्रशान्तम् । इत्यादिभिः ।   
शिवनारायणपदापरपर्यायवाच्यस्य ब्रह्मण एकस्यैव परतत्वरूपत्वं   
ज्ञापितं भवति ।  
तदावरणमज्ञानं भावरूपं गुणात्मकम् ।  
समष्टिव्यष्टिभेदेन तमस्तद्विविधं मतम् ।  
समष्टिरूपमज्ञानं मानैर्मायेति गीयते ।  
उत्कृष्टोपाधिरूपं तत् शुद्धसत्वप्रधानकम् ।  
तदुपाधिकचैतन्यं सर्वज्ञं सर्वकारणम् ।  
सर्वेश्वरं सर्वगुणमन्तर्यामिणमीश्वरम् ।  
  
प्। ८)  
  
सगुणं ब्रह्मजनन्ति वेदशास्त्रविशारदाः ।  
तस्येश्वरत्वं कर्तृत्वं सर्वज्ञत्वादिकं तथा ।  
मायिकत्वाञ्च मिथ्येति ज्ञेयं वेदान्तदर्शिभिः ।  
अनृते नहि प्रत्यूढाः   
अज्ञानेनावृतं ज्ञानं तेन मुह्यन्ति जन्तवः । इत्यादि श्रुतिस्मृतयः ।   
अज्ञानस्य ब्रह्मावारकत्वे प्रमाणम् ।  
  
आश्रयत्व विषयित्वभागिनि निर्विशेषत्वतिरेव केवला ।  
पूर्वसिद्धतमसोहि पश्चिमो नाश्रयो भवति नापि गोचरः ॥  
  
इति विवरणवाक्यमपि तत्रैव ज्ञापकम् । गुणात्मकमिति त्रिगुणात्मकमित्यर्थः ।   
तत्र अजामेकां लोहितशुक्लकृष्णां देवात्मशक्तिं स्वगुणैर्निगूढा   
  
दैवीह्येषा गुणमयी मम माया दुरत्यया ।  
  
इत्यादि श्रुतिस्मृतयः प्रमाणम् । तम इति अज्ञानमित्यर्थः । मानैरिति । इन्द्रो   
मायाभिः इत्यादिभिरित्यर्थः । उत्कृष्टोपाधित्वे हेतुः ।   
शुद्धसत्वप्रधानकमिति तदेव विवृणोति तदुपाधिक चैतन्यमित्यादिना ।  
  
अशुद्धसत्वमुख्यं तत् व्यष्टिरूपं तमस्तु तत् ।  
तदुपाधिकञ्चैतन्यं जीवो नाम प्रकीर्त्यते ।  
कल्प ज्ञत्वानीश्वरत्व भोक्तृत्वादिगुणैर्युतः ।  
  
प्। ९)  
  
अन्तः करणचैतन्यं जीवः इत्यपि केचन ।  
अशुद्धसत्वमुख्यमिति । मलिनसत्वप्रधानकमित्यर्थः ।  
अन्यत्सुगमम् । ब्रह्मण्यधिष्ठिताजायाः परिणामविशेषवत् ।  
ब्रह्मचैतन्य सम्बद्ध सञ्जातज्योतिराश्रयम् ।  
नित्यापरोक्ष विज्ञान क्रियाशक्तिद्वयाश्रयम् ।  
कर्तृत्व भोक्तृत्वपूर्वधर्माणामयनं सदा ।  
अन्तःकरणमेतद्धि ज्ञेयं तच्छास्त्रवेदिभिः ।  
कर्तृत्व भोक्तृत्व सुखदःखाद्यास्तद्गुणास्सदा ।  
जपाकुसुमलौहित्यं भासते स्फटिके यथा ।  
तथैव सन्निधानाच्च भासन्ते जीवनामके ।  
अविद्यायाः परिणामविशेषे ब्रह्माधिष्ठितत्वं हेतुः ।  
ब्रह्मचैतन्येति ब्रह्मचैतन्यसम्बद्धो नाम चैतन्योपरक्तत्वं अत एव च   
नित्यापरोक्षं विज्ञानेतिविज्ञानशक्तिमाश्रित्य अहं कर्ता भोक्ता   
गच्छामीत्यादि व्यवहारभाग्भवतीति भावः । जीवनामक इति । जीवपदवाच्ये   
अविद्यावच्छिन्ने अन्तःकरणावच्छिन्ने वा चैतन्य इत्यर्थः । च शब्दः एवार्थः   
। अन्तःकरणसन्निधानादेव कर्तृत्वादिधर्माः जीवे भासन्ते । न   
तद्वतास्तात्विका इत्यर्थः ।  
  
अविद्याहङ्कारयोश्च दृष्टाध्यासस्य सर्वदा ।  
साक्षीनाम प्रत्यगात्मा विज्ञेयस्सूरिभिस्तथा ।  
साक्षित्वमपि मिथ्येति ज्ञातव्यं शुक्तिरूप्यवत् ।  
  
प्। १०)  
  
अविद्याहङ्कारयोः सर्वदाध्यासस्य द्रष्टा प्रत्यगात्मा साक्षी विज्ञेय   
इत्यर्थः । शुक्तिरूप्यवदिति । यथा शुक्त्याद्यारोपित रूप्याद्यध्यासो   
ज्ञानार्थरूपो मिथ्या तथा ब्रह्मण्यारोपिता विद्याहङ्काराद्यध्यासोपि   
ज्ञानार्थरूपो मिथ्येति भावः ।  
  
एवं स्थिते तु सिद्धान्ते विशेषः कश्चिदुच्यते ।   
अविद्योपाधिकं ब्रह्म सर्वगं जीवनामकम् ।  
तदज्ञानाहृतं केचित्तदनाहृतमूचिरे ।  
वृत्तिसाहाय्यसहितं चैतन्यं जीवनामकम् ।  
मतद्वये कथञ्चित्तद्विषये ज्ञापकं सदा ।  
अन्तःकरण चैतन्यं जीवाख्यमिति यन्मतम् ।  
तत्रार्थज्ञापकं ब्रह्म चैतन्यं सर्वगं तु तत् ।  
हृत्ताकथञ्चित्सहितं ज्ञेयं सम्यग्विचारतः ।  
वृत्तिस्वरूपं विज्ञेयं तदीय कृतिरीरितः ।  
एवं विलासो विद्याया महान् ज्ञेयो विशारदैः ।  
इतोप्यन्यो विशेषोस्ति ह्यविद्यायाश्च तं स्रुवे ।  
शक्तिद्वयं च विक्षेपावरणाख्यं क्रियान्तरम् ।  
मृखरज्वादि दृष्टान्तैर्ज्ञेयं शक्तिद्वयं ततः ।  
अविद्या प्रतिबिम्बितं सर्वगतं अविद्यानावृतं ब्रह्मचैतन्यं   
जीवपदवाच्यं तादृशं ब्रह्मचैतन्यम् । अविद्यावृतं जीवपदवाच्यमिति   
मतद्वयम् । प्रथमपक्षे अनावृतम् । सर्वगतमपि जीवचैतन्यं असङ्गत्वेन   
स्वतो विषयाप्रकाशकमपि विषयाकारवृत्युपराग द्वारा   
  
प्। ११)  
  
तत्तद्विषयोपरागेण विषयप्रकाशकमिति युक्तम् । यथा वा गोत्वादिकं   
सर्वगतमपि सास्नादिमद्वत्यैवोपरज्यते प्रदीपप्रभावि आकारगन्धरसादि   
प्रदेशव्यापिन्यपि तानप्रकाशयित्वारूपि संसर्गितया तदेव प्रकाशयति ।   
अग्निरपि । केवलः अदाहकोपि अयः पिण्डादिसमारूढो दाहको भवति । तथा   
कैवलचैतन्या प्रकाश्यस्यापि घटादेः वृत्युपारुद्घचैतन्यप्रकाशत्वं   
युक्तम् । द्वितीय पक्षेपि सर्वगतं अविद्यावृतं जीवचैतन्यं   
तत्तद्विषयाकारवृत्या तत्तद्विषयाविच्छिन्न ब्रह्मचैतन्यावरणाभिभवे   
स्वत एव विषय प्रकाशकं वृत्तिसाहाय्यसहितं कथञ्चिदित्यस्य इदमेव   
तत्पर्यं ज्ञापकं प्रकाशकमित्यर्थः । सदेत्यस्य सम्यग्विचारतो ज्ञेयमिति   
वक्ष्यमाणेनान्वयः । इत्थमेवेति शेषः । अन्तःकरणावच्छिन्नं   
ब्रह्मचैतन्यं जीव इति पक्षे विषयप्रकाशकं सर्वगतं ब्रह्मचैतन्यमेव   
जीवचैतन्यस्य तत्तज्जीवावच्छेदकान्तः करणीयतत्तद्विषयाकारवृत्या   
तत्तद्विषयावच्छिन्न ब्रह्मचैतन्यभेदाभिव्यक्तौ तत्तद्विषयप्रकाशः   
विषयानुभवस्य जीववाचित्वञ्च युक्तं वृत्या कथञ्चित्सहितमिति एतदपि   
व्याख्यातं भवति । वृत्तिस्वरूपमिति यथा तटाकोदकं छिद्रान्निर्गर्त्य   
कुल्यावर्त्मना केदारान्प्रविश्य तद्वदेव चतुष्कोणत्वाघाकारं भवति । तथा   
विषयेन्द्रिय सम्प्रयोगादिके सति सावयवं तैजसमन्तः करणं   
चक्षुरादिद्वारेण बहिर्निर्गत्यचक्षुर्वत्  
  
प्। १२)  
  
शीघ्रं दीर्घप्रभाकारेण परिणत्यविषयं ख्याप्य तदाकारं भवति ।   
सेयं वृत्तिरिति विवरणादिग्रन्थतः वृत्तिस्वरूपं ज्ञेयमित्यर्थः । इतोपीति हि   
शब्दो हेत्वर्थः । अतस्तं ब्रुव इत्यन्वयः । अन्तरशब्दो विशेषवचनः ।   
मेघरज्वादि दृष्टान्तैरितिततस्तस्य इत्यर्थः । यथा - अल्पोपि मेघः   
अनेकयोजनमायतं आदित्यमण्डलमवलोकयितृनयनपिधायकतया छादयति   
। तथा ज्ञानं परिच्छिन्नमपि स्वीयया शक्त्या परिच्छिन्न   
ब्रह्मचैतन्यमवलोकयितृ बुद्धिपिधायकतयाच्छादयति इयमावरणे   
शक्तिः । एवं यथा - रज्वज्ञानं स्वावृतरज्जौ स्वशक्त्या   
सर्पादिकमुद्भावयति । तथाज्ञानमपि स्वीयया शक्त्या स्वावृतात्मनि   
आकाशादिप्रपञ्चमुद्भावयति । इयं विक्षेपशक्तिं तस्याः अविद्यायाः   
एतादृशं शक्तिद्वयं ज्ञेयमित्यर्थः ।  
  
एतच्छक्तिद्वयोपेतमज्ञानं वर्णितञ्च यत् ।  
तदुपाधिक चैतन्यं निमित्तं स्वप्रधानतः ।  
उपादानञ्च भवति स्वोपाधेस्तु प्रधानतः ।  
अनन्यत्वनयादूर्ण नाभिदृष्टान्ततस्तथा ।  
  
यथोर्णनाभिः चेतनः स्वप्रधानतया निमित्तं स्वशरीरप्रधानतया   
उपादानञ्च तथा पूर्वोक्त मायाशब्दिताज्ञानोपहितचैतन्यं   
स्वप्रधानतया निमित्तं स्वोपाधिप्रधानतया उपादानञ्च   
  
प्। १३)  
  
तदन्यत्वमारम्भण शब्दादिभ्यः । इत्यधिकरणे तथैव वर्णितत्वात् ।  
  
एतदेव हि चैतन्यं अविविक्तञ्च यच्च तत् ।  
वाच्यं वेदान्तगपदैर्ज्ञेयं श्रुत्यादिमानतः ।  
विविक्तं शुद्धचैतन्यं तुरीयं लक्ष्यमेव हि ।  
अविविक्तं अविद्याकार्य सर्वज्ञत्वादि विशिष्टमित्यर्थः ।  
विविक्तमित्यस्य व्याख्यानं शुद्धचैतन्यमिति अत एव   
प्रवृत्तिनिमित्तगुणशून्यत्वान्नवाच्यं किन्तु लक्ष्यमेवेत्यर्थः ।  
  
तुरीयमित्यनेन शिवमद्वैतं द्वैतं शिवं मन्यन्ते ।  
इति श्रुतिप्रसिद्धिं सूचयति हि शब्देन यतो वाच इत्यादि श्रुतिप्रसिद्धिं द्योतयति ।   
एतत्साक्षात्कारेण एव शब्दो मोक्षाङ्गमीयते ।  
  
श्रुत्यादिभिर्जायमानः शेषी भूता श्रुतिर्मता ।  
मतियाने शेषभूते श्रवणस्य प्रधानतः ।  
मोक्षस्त्वविद्या नाशस्स्यात् ब्रह्मात्मैक्यमतिस्तथा ।  
सर्ववेदान्ततात्पर्य अखण्डे ब्रह्मणीति च ।  
इतोप्यन्यत्प्रमेयञ्च ज्ञेयमस्त महत्तरम् ।  
सङ्क्षेपत्वात्कृते छास्यादस्माकमविरोधतः ।  
इत्येवं शङ्कराचार्यमतसारार्थसङ्ग्रहः ।  
ऐयणार्येण कथितोह्यनुगृण्हन्तु सूरयः ।  
  
वेदान्तविज्ञान सुनिश्चितार्थाः इत्यादिप्रमाणात् शब्दजन्यनिर्विशेष   
ब्रह्मापरोक्षज्ञानं मोक्षसाधनमित्यर्थः ।   
श्रुत्यादिभिरितिश्रवणादिभिरित्यर्थः तत्रापि श्रवणमङ्गी   
शब्दप्रमाणत्वेन   
  
प्। १४)  
  
प्रधानत्वात् प्रमेयावगतिं प्रत्यव्यवधानाच्च । मनननिदिध्यासने तु   
तदङ्गे इत्यर्थः । मोक्षस्विति ऐक्यमतिः ऐक्यानुभव इति च ज्ञेयमित्यन्वयः   
अविरोधत इति अस्मत्सिद्धान्तप्रमेयस्यापाततोप्यवरोधादित्यर्थः ।  
  
प्रमाया विषयो यस्तत्प्रमेयं द्विविधं मतः ।  
द्रव्याद्द्रव्यप्रभेदेन द्रव्यञ्च द्विविधं मतम् ।  
जडाजडप्रभेदेन जडञ्च द्विविधं मतम् ।  
कालप्रकृति भेदेन ह्यजडं द्विविधं मतम् ।  
प्रत्यक्परा प्रभेदेन प्रत्यक्च द्विविध स्मृतः ।  
जीवेश्वरप्रभेदेन पराक्च द्विविधो मतः ।  
धर्मज्ञानं नित्यभूतिरित्येवं विभजन्ति ते ।  
कालादि नित्यभूत्यन्तं द्रव्यं षड्विधमीरितम् ।  
एतेषां लक्षणं ज्ञेयं विभागश्च तदुत्थितः ।  
  
प्रमेयमित्यनन्तरं तदित्यनुवर्तते । हि शब्देन अस्य प्रमाणप्रसिद्धिं   
द्योतयति । धर्मज्ञानं धर्मभूतज्ञानमित्यर्थः । कालः प्रकृतिः । जीवं   
ईश्वरो धर्मभूतज्ञानं नित्यविभूतिरिति द्रव्यं षड्विधमित्यर्थः ।   
क्षणलवमुहूर्ताहोरात्राद्यवस्थायुक्तः कालः । सत्वादिगुणोपेता प्रकृतिः ।   
सा च महदहङ्कारैकान्दशेन्द्रियपञ्चतन्मात्र   
पञ्चमहाभूताद्यवस्थायोगितया प्रकृतित्वावस्था योगितया चतुर्विंशतिथा   
अवस्था च आगन्तुको धर्मविशेषः । अणुत्वे सति ज्ञातृत्वं जीवत्वं   
जीवान्यचेतनत्वमीश्वरत्वं ज्ञातृज्ञेयावभासो धर्मभूतज्ञानं   
त्रिगुणद्रव्यभिन्ना सत्वगुणोपेता   
  
प्। १५)  
  
नित्यविभूतिरिति - तच्चोक्तम् -   
  
द्रव्याद्रव्यप्रभेदात्मकमुभयविधम् । तद्विदस्तबमाहुः ।   
द्रव्यं द्वेधा विभक्तं जडमजडमिति प्राच्यमव्यक्तकालौ ।   
अन्यत्प्रत्यक्पराक् प्रथममुभयधा तत्र जीवेश भेदान्नित्या   
भूतिर्मतिश्चेत्यपरमिति जडामामां केचिदाहुः ।   
  
तत्र द्रव्यं दशावत्प्रकृतिरिति गुणैस्सत्वपूर्वैरुपेता   
कालोब्दाद्याकृतिस्स्यादणुरवगतिमान्जीव ईशोन्य आत्मा ।  
सम्प्रोक्तानित्यभूतिस्त्रिगुणसमधिका सत्वयुक्ता तथैव   
ज्ञातृज्ञेयावभासो मतिरिति कथितं सङ्ग्रहाद्द्रव्य लक्ष्येति ॥  
  
अथा द्रव्यं स्वरूपञ्च वक्ष्ये तच्छास्त्र मार्गतः ।  
संयोगशून्यमद्रव्यमनुपादानमीरितम् ।  
सत्वं रजस्तमश्शब्दः स्पर्शरूपे रसस्तथा ।  
गन्धस्संयोगशक्तीश्च ह्यद्रव्यं दशधा स्मृतम् ।  
यान्यावस्था कारणस्यात्तद्युक्तं कार्यमीरितम् ।  
कार्यद्रव्यं कारणाच्च भिन्नं नास्तीति निर्णयः ।  
तदनन्यत्व नयतस्तथैव च समर्थनात् ।  
संयोगशून्यत्वमनुपादानत्वं वा द्रव्यत्वं तैरीरितमित्यर्थः । हि शब्देन   
प्रमाणप्रसिद्धिं द्योतयति । अन्यावस्था । अवस्थान्तरं तद्युक्तं   
तद्विशिष्टमित्यर्थः । च शब्दं एवार्थः । नास्तीत्यनन्तरं सम्बध्यते ।   
अनन्यत्वाधिकरणं श्रीभाष्ये व्यक्तम् । विवरिष्यते चोत्तरत्र ।  
  
ब्रह्मैव तदुपादानं कर्तृचेति प्रकीर्तितम् ।  
  
प्। १६)  
  
चिदचित्सूक्ष्मभूतं यत् यत्स्थूलं चिदचित्तथा ।  
तद्युक्त ब्रह्मणोरैक्याद्विशिष्टाद्वैतमुच्यते ।  
भेदो जीवब्रह्मणोश्चात्यन्तं ज्ञेयो हि सर्वदा ।  
अभेद श्रुतयो ज्ञेयाः देह देहि निबन्धनाः ।  
मुक्तास्तु परमं प्राप्ता ब्रह्मसाम्यं श्रुतेस्तथा ।  
तदुपादानं तस्य पूर्वोक्त प्रपञ्चस्य उपादानमित्यर्थः ।  
प्रकीर्तितमिति वेदविद्भिरिति शेषः यतो वेत्यादि श्रुतिप्रसिद्धिं   
द्योतयितुमुपसर्गः । एवकारेण एतादृशमुपादानत्वमन्यस्य निवारयति । अत्र   
चिच्छब्देन जीवजातं अचिच्छब्देन जडादिकम् । स्वतोणुरूपस्य जीवस्य   
सूक्ष्मत्वं नाम धर्मभूतज्ञानस्य सङ्कोचः जडस्य सूक्ष्मत्वञ्च   
कारणावस्थापन्नत्वं चितस्तौल्यं नाम धर्मभूतज्ञानस्य विकासः ।   
अचितस्तौल्यञ्च कार्यावस्थापन्नत्वं ब्रह्मणस्तयुक्तत्वञ्च तद्विशिष्टत्वं   
तथा च तयोरैक्यात् विशिष्टाद्वैतमुच्यत इत्यर्थः । जीवब्रह्मणोरत्यन्तं भेद   
इत्यनेन भेदाभेदमतं निवारयति सर्वदेत्यनेन मुक्तावपि भेद इति हि शब्देन   
तत्र प्रमाणप्रसिद्धिं द्योतयति । देह देहीति भावप्रधानः शरीरशरीरिभाव   
निबन्धना इअत्यर्थः । श्रुतेः निरञ्जनः परमं साम्यमुपैतीति   
श्रुतेरित्यर्थः ।  
  
मुक्ताः ब्रह्मणः परमं साम्यं प्राप्ता इयन्वयः । तु शब्दो विशेषार्थः ।   
अत्र च शब्दादिः प्रमेयान्तरसमुच्चयार्थः ।  
  
प्। १७)  
  
मुक्तेस्तु साधनं ब्रह्मज्ञानं तद्विविधं मतम् ।  
भक्ति प्रपत्तिरूपन्तु ज्ञेयं तल्लक्षणं तथा ।  
ब्रह्मानन्दावाप्तिरूपो मोक्ष इत्येव गीयते ।  
इतोन्यदपि विज्ञेयं प्रमेयं बहुविद्यते ।  
न लिख्यते सङ्ग्रहत्वात् मदीयायाः कृतेरिति ।  
  
श्रीमद्रामानुजाचार्य सिद्धान्तरससङ्ग्रहः ।  
ऐयणाचार्येणरचितस्तेन तुष्यन्तु सूरयः ॥  
  
वेदान्तानामापातप्रतीतार्थे तात्पर्याभावसमर्थनम् ।  
भक्तीति भक्तिरूपं प्रपत्तिरूपमित्यर्थः । भक्तिर्नामतैत्रधारावदविच्छिन्न   
दर्शन समानाकारा निरतिशय प्रीतिरूपा आप्रयाणमनुवर्तमाना स्मृति   
सन्ततिः । प्रतिपत्तिस्तु ईश्वरं प्रति त्वमेवोपापो भवेति प्रार्थनारूपो   
ज्ञानविशेषः । सा तु सकृदनुष्ठितैव मोक्षसाधनम् । न चैवं प्रपत्या   
प्रारब्धस्य विनाशेन सद्यो मोक्ष प्रसङ्ग इति वाच्यम् । अनभ्युपगत   
प्रारब्धस्य विनाशेप्यभ्युपगतप्रारब्धस्य प्रपत्यविनाश्यस्य सत्वेन   
तदभावोपपत्तेः । एवकारो रूप इत्यत्र सम्बध्यते । ब्रह्मानन्दावाप्तिरूपेण   
जीवस्य मोक्ष इत्यर्थः गीयते तच्छास्त्र इति शेषः । इति शब्दस्समाप्त्यर्थः ।   
एवं त्रयाणां मतानां भिन्नभिन्न प्रमेयत्वमेवेत्यैक्य प्रकाशो न युक्त   
इति तथापि तत्तत्समयिभिः उदाहृतप्रमेये नित्यनिर्दोषतया   
सकलशिष्टैरभ्युपगतं प्रमाण भावा वेदा एव प्रमाणत्वेन   
  
प्। १८)  
  
शरणीकरणीयाः । तेषां नापातप्रतीतार्थे प्रामाण्यं तथात्वे   
चित्राद्याकाशाद्यधिकरण विरोध प्रसङ्गात् तथाहि यस्मिन् गुणोपदेश   
प्रधानतोभिसम्बद्ध इत्यत्र द्वितीये चिन्तितम् ज्योतिष्टोमे स्तोत्रप्रकरणे श्रूयते ।   
पञ्चदशान्याज्यानीति तत्र किम् सङ्ख्यायुक्तं घृतं स्तोत्राङ्गतया   
विधीयते । किं वा आज्यशब्देन स्तोत्रमुद्दिश्य सङ्ख्यामात्रं विधीयत इति   
संशये रूढिप्राबल्यादाज्यशब्दस्य घृतपरत्वात् तदुभयविधाने   
वाक्यभेद प्रसङ्गात् आज्यस्य संसर्गद्रव्यतया सङ्ख्यायास्स्वतो भावेपि   
पात्रद्वारा पञ्चदशत्वसङ्ख्या विशिष्टघृतस्यवान्तरप्रकरणेन   
स्तोत्राङ्गतया विधिरिति पूर्वपक्षे पञ्चदशानाज्यानीत्यत्र समासाभावात्   
विशिष्टप्रतिपत्ति नियमाभावेन सर्वेषां परस्पर सम्बन्धं विनैव   
विध्यन्वयस्यापेक्षितत्वात् साक्षादसम्बद्धार्थ विधाने वाक्यभेद   
प्रसङ्गात् आज्यैस्तुवत इत्युत्पत्तिवाक्ये श्रुतस्याज्यपदस्य तृतीयान्तस्य   
भावनायां करणीभूत स्तोत्र सामानाधिकरण्याच्च यथा   
जीमीयुस्तदाज्यानामाज्यत्वं इत्यन्वयाख्यानरूपार्थवादाच्चापत्तिवाक्ये   
श्रुतस्याज्यशब्दस्य स्तुतिनामधेयत्वेनाज्य शब्देन स्तोत्रमनूद्य   
सङ्ख्यामात्रं विधीयत इति सिद्धान्तितम् । तथा उत्तरतन्त्रे प्रथमाध्याये   
आकाशस्तल्लिङ्गादित्यत्र चिन्तितं छान्दोग्ये श्रूयते अस्य लोकस्य का   
गतिरित्याकाश इति हो वाचेति । तत्राकाशपदं   
  
प्। १९)  
  
भूताकाशपरं वा परमात्मपरं वेति विशये रूढि प्राबल्यात् गगनपरमिति   
पूर्वपक्षे परोवर्यत्वोद्गीयत्वानन्तत्वादिलिङ्गैः आकाशो विष्णुरिति सिद्धान्तितम्   
। तत्रोभयत्रप्रतीतार्थ प्रामाण्यानङ्गीकारात् एवं   
अभिधामणिमविन्ददित्यादेरपि प्रतीतार्थपरत्वानङ्गीकाराच्च किन्तु   
कश्छन्दसां योगमावेद धीरः इतिहासपुराणाभ्यां समुपसृंहयेत् ।  
बिभेत्यल्पश्रुताद्वेदो मामयं प्रतिरिष्यतिं ।  
इत्यादि श्रुतिस्मृतिभिः वेदार्थस्यातिगहनत्वोक्तेः अत एवोक्तं शाबरभाष्ये   
शास्त्रं हि शब्द विज्ञानादसन्निकृष्टे विज्ञानमिति । अनेन   
प्रत्यक्षाद्युपयोगन्तु व मात्रादितः पुरः । शास्त्रार्थज्ञानवेलायां मत्वा   
तल्लक्षणं कृतम् । इति वार्तिककारोक्तसङ्गत्या वाचोपदेशं   
शस्त्रमेवेत्युदाहृतमिति वार्तिकोक्तरीत्या चोदनाशब्दितं शास्त्रं लक्षितम् ।   
अत्र शब्दार्थः शब्दौ विशिष्ट शब्दार्थपरौ एवञ्च   
विधायकशब्दार्थविज्ञानादसन्निकृष्टे विधेये विज्ञानं भवति ।   
अत्रासन्निकृष्टशब्दो वार्तिक कृता व्याख्यातः ।  
असन्निकृष्ट वाचा च द्वयमत्र जिहासितम् ।  
ताद्रूप्येण परिच्छेदः तद्विपर्ययतोपि चेति ।  
प्रमितः अर्थः विपरीततया अप्रमितश्चार्थः सन्निकृष्ट इत्यभिधीयते ।   
तद्भिन्ने शब्दः प्रमाणमित्यर्थः तथा च तथात्वे चोदनाधिकरणीय   
भाष्यवार्तिकविरोधोदुर्वारः अत एव -   
  
  
प्। २०)  
  
विषयाविषयौ ज्ञात्वा तेनोत्सर्गापवादयोः ।  
बाधा बाधौ विवेक्तव्यौ न तु सामान्य दर्शनात् ।  
अन्यथेवैकदशेन शास्त्रस्यार्थः प्रतीयते ।  
अन्यश्च परिपूर्णेन समस्ताङ्गोपसंहृतौ ।  
विरुद्धवत्प्रतीयन्ते आगमा यत्र वै मिथः ।  
तत्र दृष्टानुसारेण तेषामर्थोन्ववेक्ष्यते ।  
उपक्रमोपसंहारावभ्यासो पूर्वताफलम् ।  
अर्थवादोपपत्ती च लिङ्गं तात्पर्यनिर्णये ॥  
  
श्रुतिर्लिङ्गं समाख्या च वाक्यं प्रकरणं तथा ।  
पूर्वं पूर्वं बलीयस्स्यात् एवमागम निर्णयः ।  
  
इत्यादि बहुप्रमाणवचनैः शास्त्रस्य व्यवस्थित विषये सम्यङ्मीमांसिते   
तात्पर्य विषय एव प्रामाण्यमित्यभिहितत्वाच्च । तस्मात्प्रकृते मतत्रयेपि   
तात्पर्यमेकत्रैव प्रकाश्यते ।  
  
क्रमेण वेदवाक्यानामुक्तार्थेषु विचारतः ।  
आदौ नारायणैकत्वं वेदशास्त्रानुकूलतः ।  
मतान्तराविरुद्धञ्च न्यायैस्सम्यत्प्रकाश्यते ।  
  
एको नारायणो देव इत्युक्त नारायणस्यैवैकपदोक्त सर्वोत्तमत्वं   
वेदवाक्यान्तरानुकूल्येन स्मृति पुराणादि शास्त्रान्तरानु कूल्येन च   
शाखान्तरादि पूर्वोत्तरमीमांसा न्यायैश्चाद्वैत रामानुजमताविरुद्धमिति   
सम्यक् प्रकाश्यते इत्यन्वयः ॥  
  
प्। २१)  
  
ननु रामानुजमते विष्णोस्सर्वोत्तमत्वस्याविरोधेपि अद्वैतमतैकदेशिभिः   
शिवस्यैव सर्वोत्तमत्वं तदुपपादकजगज्जन्मादिकारणत्वञ्च स्वीक्रियते   
तथाहि सदेव सौम्येदमग्र आसीत् । आत्मां वा इदमेक एवाग्र आसीत् । देवा वै   
स्वर्गं लोकमगमन् ते देवा रुद्रमपृच्छन् को भवानिति । सोऽब्रवीत् । अहमेकः   
प्रथममासं वर्तामि च भविष्यामि च नान्यः कश्चन मत्तो व्यतिरिक्तं इति   
नसन्नचा सच्छिव वै केवलः एको हि रुद्रो न द्वितीयाय तस्ये विश्वाधिको रुद्रो   
महर्षिः इत्यात्मकारणवाक्यानां छागपशुन्यायेन सच्छब्दस्य   
बृहदबृहत्वाधारण्येन प्रयुज्यमानस्य ब्रह्मशब्दाभिते   
विशेषब्रह्मशब्दस्य चेतना चेतन साधारण्येन प्रयुज्यमान स्यात्   
शब्दाभिते विशेषे आत्मशब्दस्यापि जीवपरमात्मसाधारण्येन   
प्रयुज्यमानस्य रुद्रशिवादि शब्दाभिहिते विशेषे पर्यवसानमेव स्वीक्रियते ।  
छागपशुन्यायश्चाधिकारिलक्षणे अष्टमे पादेछागो वा   
मन्त्रवर्णादित्यधिकरणे दर्शितः ज्योतिष्टोमे श्रूयते यदग्नीषोमीयं   
पशुमालभत इति तत्र किं कश्चन पशुरालब्धव्यः किं वा छाग इति संशये   
विधौ विशेषा श्रवणात् छागस्य वपायामेदस इति मन्त्रवर्णे छागरूप   
विशेष श्रवणोपि तस्य प्रधानविधि विरोध परिजिहीर्षया पाक्षिकानुवादक   
  
प्। २२)  
  
कल्पनात् यः कश्चन पशुरालब्धव्य इति प्राप्ते विध्यवगतपशुत्व   
सामान्यस्य प्रतिव्यक्तिपरिसमाप्त्या छागेप्यविकलत्वेन प्रधानविधि   
विरोधाभावात् प्रकरणपाठेन च नित्यवदाम्ना तस्य पाक्षिकानुवादत्व   
कल्पनायोगाच्च । मन्त्रवर्णप्राप्त छाग एव पशुरालब्धव्यः इति सिद्धान्तितम्   
।   
  
अत्र यद्यपि एको ह वै नारायण आसीन्न ब्रह्मा न च शङ्करः वासु देवो वा   
इदमग्र आसीन्न ब्रह्मा न च शङ्करः नारायणाद्ब्रह्माजायते   
नारायणाद्रुद्रो जायते इत्यादि श्रुतिभिः छागपशुन्यायेनैव   
नारायणरूपविशेषस्यैव सर्गाद्यसमये ब्रह्मरुद्रादिनिषेधपूर्वकं   
सत्वप्रतिपादनात् ब्रह्मरुद्रजनकत्वाभिधानाच्च कारणवाक्यस्य शिवादि   
शब्दानां तत्परत्वमन्तरा न निवर्हतीति सकलवाक्य तात्पर्यं तत्रैव   
युक्तमित्यवसीयते तथापि जन्यजन्यरुद्रापेक्षयातिरिक्तस्य ब्रह्मविष्णुरुद्रादि   
जनकस्य कारणरुद्रस्य श्रुतिस्मृत्यादि प्रतिपाद्यत्वेन तस्यैव   
सर्वोत्तमत्वादौ श्रुत्यादीनां तात्पर्यमिति युक्तम् । तथाहि उत्तरतापनीये -   
  
सप्तात्मानं चतुरात्मानं अकारं ब्रह्माणं नाभौ सप्तात्मानं   
चतुरात्मानं उकारं विष्णुं हृदये सप्तात्मानं चतुरात्मानं मकारं   
रुद्रं भ्रू मध्ये सप्तात्मानं चतुरात्मानं चतुस्सप्तात्मानं   
चतुरात्मानं   
  
प्। २३)  
  
ओङ्कारं सर्वेश्वरं द्वादशान्त इत्यादि नानाभि हृदय भ्रूमध्येषु   
अकारादिमात्रात्रय वाच्यानां ब्रह्मविष्णुरुद्राणामुपासनाविधानानन्तरं   
प्रणववाच्य द्वादशान्तोपास्यं सर्वैश्वर्य शालितेभ्यः परं तुरीयं   
तत्वं प्रतीयते । तथा अथर्वशिखायां प्रथमारक्तपीतामहद्ब्रह्मदैवत्या   
द्वितीया विद्युमती कृष्णा विष्णु दैवत्या । तृतीया शुभाशुभशुक्ला रुद्र   
दैवत्या । यावसाने अस्य चतुर्थ्यर्ध मात्रा सर्व वर्णापुरुष दैवत्या इति   
मात्रात्रयवाच्यम् । ब्रह्मविष्णुरुद्रातिरिक्तं पुरुषाख्यमर्धमात्रा वाच्यं   
तुरीयं तत्वं प्रतीयते एवं ब्रह्मसिन्दूपनिषदि   
अत्र देवास्त्रयः प्रोक्ता लोका वेदास्त्रयोग्नयः ।  
तिस्रो मात्रार्धमात्रा च त्रक्षरस्यां शिरस्य तु ।  
ऋग्वेदो गार्हपत्यञ्च पृथिवी ब्रह्मदेवता ।  
अकारस्य शरीरन्तु व्याख्यातं ब्रह्मवादिभिः ।  
यजुर्वेदोन्तरिक्षञ्च दक्षिणाग्निस्तथैव च ।  
विष्णुश्च भगवान् देव उकारः परिकीर्तितः ।  
सामवेदः स्तथाद्यौश्चाहवनीयस्तथैव च ।  
ईश्वरः परमो देवो मकारः परिकीर्तितः ।  
अर्धमात्रा तथा ज्ञेया प्रणवोपरि संस्थिता ।  
पद्मसूत्रनिभासूक्ष्मा शिखादित्य समप्रभा ।  
वरदा सर्वभूतानां सर्वं व्याख्येव तिष्ठति ।  
इत्यादिनाकारादिमात्रात्रयवाच्येभ्यो ब्रह्मविष्णुरुद्रेभ्यो   
  
प्। २४)  
  
अर्धमात्रावाच्यं चतुर्थं तत्वान्तरं प्रतीयते । तथा मैत्रायणीयोपनिषदि ।   
अथ योह खलु वास्य राजस्ॐशः सो सौ ब्रह्मचारिणो योयं ब्रह्मा अथ योह   
खलुयस्य सात्विक्ॐशः सोसौ ब्रह्मचारिणो योयं विष्णुः अथ योह खलु वास्य   
तामस्ॐशः सोसौ ब्रह्मचारिणो योयं रुद्र इत्यादिना   
ब्रह्मविष्णुरुद्राणामंशत्वमुक्त्वा अस्येति षष्ठ्यन्तेन तदंशीभूतं   
तुरीयं तत्वान्तरं प्रदर्शितम् । तथा च ब्रह्मविष्णु रुद्रातिरिक्तं तुरीयं वस्तु   
शिवरूपमेवेति पर्यवस्यति यद्यपि उत्तरतापनीये ॐकारवाच्यं   
द्वादशान्तोपास्यं अथर्वशिखायां अर्धमात्रावाच्यं पुरुषदैवत्यं   
ब्रह्मबिन्दूपनिषदि अर्धमात्रावाच्यं सर्वभूतवरप्रदम् ।   
मैत्रायणीयोपनिषदि षष्ठ्यन्तवाच्यं मूर्तित्रयांशीभूतञ्चेति तुरीयं   
तत्वान्तरमेव सिध्यति न तु शिवरूपमेवेति तत् ज्ञापकं श्रुतिलिङ्गाद्यभावात्   
तथापि ॐकारवाच्यस्य मूर्तित्रयांशीभूतस्य शिवरूपत्वमेव वक्तव्यम् ।   
विष्ण्वाधिक्यलिङ्गाच्च । न चासिद्धो हेतुः ॐकार वाच्यत्वादिना   
विष्ण्वाधिक्यसाधन सौलभ्यात् न चा प्रयोजको हेतुः तुरीयस्य ॐकार   
वाच्यत्वं मूर्तित्रयांशीत्वञ्च न स्यादिति विपक्षे बाधक तर्कात् ॐकारस्य   
मात्रात्रयाधिक्यस्यांशिन्ॐ अंशाधिक्यस्य च प्रमाणसिद्धत्वाच्च । तथा च   
तुरीयस्य विष्ण्वाधिक्ये सर्वोत्तम सकल जगज्जन्मादिकारत्वे च सिद्धे (सकल   
  
प्। २५)  
  
जगज्जगज्जन्मादिकारणत्वे च सिद्धे सकलकारण वाक्यानां तुरीय शिवस्यैव   
सर्वोत्तमत्वे सकलजगज्जन्मादिकारणत्वे च तात्पर्यमिति पर्यवस्यति किञ्च   
कैवल्योपनिषदि । हृत्पुण्डरीकं विशुद्धं विचिन्त्य मध्ये विशदं विशोकम्   
। अचिन्त्यमव्यक्तमनन्तरूपं शिवं प्रशान्तम्ममृतं मृतं   
ब्रह्मयोनिम् । तदादिमध्यान्तविहीनमेकं विभुञ्चिदानतं मरूपमद्भुतम्   
॥  
  
उमासहायं परमेश्वरं प्रभुं त्रिलोचनं नीलकण्ठं प्रशान्तम् ।  
ध्यात्वा मुनि भूतयोनिं समस्तसाक्षिं तमसः परस्तात् ।   
सब्रह्मासशिवस्सेन्द्रस्सोक्षरः परमस्वराट् । इत्यनेक श्रुतिलिङ्गादिभिः   
ब्रह्मविष्णुरुद्रादिविभूतिमान् तुरीयश्शिव एव प्रतिपाद्यते । तथा अथर्वशिरो   
वाक्ये यो वै रुद्रस्सभगवान् यश्च ब्रह्मा तस्मै वो नमो नमः । यो वै   
रुद्रस्सभगवान् यश्च विष्णुः तस्मै वै नमो नमः । इति ब्रह्मविष्णु   
रुद्रादिविभूतिमान् रुद्रशब्दितः परमशिव एव तुरीयोभिधीयते । तथा   
अथर्वशिखायाम् । ब्रह्मविष्णुरुद्रेन्द्रास्ते सम्प्रसूयन्ते । सर्वाणि चेन्द्रियाणि   
ह भूतैर्न कारणन्तु ध्येयः । सर्वैश्वर्य सम्पन्नः   
सर्वेश्वरश्शम्भुराकाशमध्यगः । शिव एको ध्येयः शिवङ्करः ।   
सर्वमन्यत्परित्यज्येत्यत्र ब्रह्मविष्णुरुद्रादीनां कार्यकोटिनिवेशमुक्त्वा   
कारणत्वेन शम्भुशिवाद्यसाधारणनामभिः ईशानस्यैव तुर्यस्य   
  
प्। २६)  
  
ध्येयत्वमुच्यते । तथा उत्तरतापनीये तमु वा एतं त्रिशरीरमात्मानं   
त्रिशरीरं परं ब्रह्मानुसन्दध्यात् । स्थूलत्वात्स्थूलभुक्त्वाच्च   
सूक्ष्मत्वात्सूक्ष्मभुक्त्वाच्चैत्यादानन्दभोगाच्च । सोयमात्मा   
चतुष्याज्जागरितस्थानः स्थूलप्रज्ञः सप्ताङ्ग एकोनविंशति   
मुखस्सूक्ष्मभुक्चतुरात्मा विश्वो वैश्वानरः प्रथमः पादः ।   
स्वप्नस्थानस्सूक्ष्मप्रज्ञः सप्ताङ्ग   
एकोनविंशतिमुखस्सूक्ष्मभुक्चतुरात्मा तैजसो हिरण्यगर्भो द्वितीयः पादः ।   
यत्र सुप्तो न कञ्चनं कामं कामयते न कञ्चन स्वप्नं पश्यति ।   
तत्सुषुप्तौ सुषुप्तिस्थान एकीभूतः प्रज्ञा घन   
एवानन्दमयोह्यानन्दभुक्चेतोमुखश्चतुरात्मा प्राज्ञं ईश्वरस्तृतीयः   
पादः । अथायमादेशो न स्थूलप्रज्ञं न सूक्ष्मप्रज्ञं नोभयतः   
प्रज्ञं न प्रज्ञं नाप्रज्ञं न   
प्रज्ञानघनमदृष्टमव्यवहार्यमग्राह्यमलक्षणमचिन्त्य-  
śāntamadvaitaṃ caturthaṃ manyante | sa ātmā sa vijñeya iti   
viśvavaiśvānaraśabditaviṣṇuhiraṇyagarbhādibhyonyaśśiva eva turīya iti   
niścīyate | tathā taittarīya vākye evam -   
  
antaścarati bhūteṣu guhāyāṃ viśvamūrtiṣu |  
tvaṃ yajñastvaṃ viṣṇustvaṃ vaṣaṭkārastvaṃ viṣṇustvaṃ brahmātvaṃ prajāpatiḥ   
| iti brahmaviṣṇurudrādi vibhūtimān tvaṃ padavācyaḥ turīyaśśiva evābhidhīyate |  
  
p. 27)  
  
yadyapyatra tvamityeva śrūyate na śiva iti tathāpi ṛtaṃ satyaṃ paraṃ brahma   
puruṣaṃ kṛṣṇapiṃgalam | ūrdhvaretaṃ virūpākṣaṃ ityupakrame   
īśānassarvavidyānāmityupasaṃhāre ca śrutiliṅgādibhiḥ tvaṃ padārthasya   
mūrtitrayādivibhūtimataḥ paraśśivatvameveti niścīyate | tathā   
etadupabrahmaṇarūpe kūrmapurāṇe brahmaviṣṇurudrān prastutyoktam | tebhyaḥ   
parataro devaḥ trimūrtiḥ paramā tanuḥ |  
maheśvarī trinayanāṃ śāntidā sadeti uttarabhāgetyuktam |  
  
sarvāsāmeva śaktīnāṃ brahmaviṣṇuśivātmikāḥ |  
pradhānāssaṃsmṛtyā vāḥ śaktayaḥ paramātmanaḥ |  
tribhyaḥ parastādbhagavān paramātmā sanātanaḥ |  
gīyate sarva śaktyātmā śūlapāṇirmaheśvaraḥ |  
enameke vadantyagniṃ nārāyaṇamathāpare |  
indrameke pare prāṇān brahmāṇamapare jaguḥ |  
brahmaviṣṇvagnivaruṇāssarve devāstadharṣayaḥ |  
ekasyaivātha rudrasya bhedāste parikīrtitāḥ |  
iti | tathā śivapurāṇe -   
  
sṛṣṭeḥ pravartako brahmā sthiterviṣṇurvimohataḥ |  
saṃhārasya tathā rudraḥ tayornityaṃ niyāmakaḥ |  
tasmāttrayaste kathyante jagataḥ kāraṇaṃ trayam |  
kāraṇatraya hetuśca śivaḥ paramakāraṇamiti |  
tathā skānde -   
  
brahmāviṣṇuśca rudraśca paratatvavibhūtayaḥ |  
  
p. 28)  
  
yeṣāṃ trayāṇāmādhikyaṃ sarvakāraṇamīśvaraḥ || iti tathā parāśarapurāṇe -  
  
साक्षात्परतरस्यैव वस्तनस्सर्व साक्षिणः ।  
अस्तिमूर्तः परा शुद्धा स्वतन्त्रापापनाशिनी ।  
तस्या साधारणी मूर्तिस्साम्बा चन्द्रार्धशेखरा ।  
इत्यारभ्य  -  
  
ब्रह्मविष्णुमहेशानस्ता ध्यायन्ति निरन्तरम् ।  
  
इत्यन्तेन तुरीयस्य परशिवत्वमुक्तम् । तथा महाभारते तिसॄणां मूर्तीनां   
परशिवविग्रहे जननमुक्तम्   
स एष भगवानीशस्सर्वतत्वादिख्ययः ।  
सर्वतत्वविधानज्ञः प्रधानपुरुषेश्वरः ।  
सोऽसृजद्दक्षिणादङ्गाद्ब्रह्माणं लोकसम्भवम् ।  
वामपार्श्वात्तथा विष्णुं लोकरक्षार्थमीश्वरः ।  
युगान्ते चैव सम्प्राप्ते रुद्रं प्रभुमथासृजत् ।  
इति तुरीयस्य शिवत्वं प्रतिपादितम् । अत एवोक्तं अप्पय्य दीक्षितैरपि -   
  
एवं मया वपुर्ब्रह्म तुरीयं विश्वकारणम् ।  
उमासहायो भगवानिन्दुमौलिरिति स्थितम् ।  
इति किञ्च हरिवंशे कैलास यात्रायाम् - नामानि तव गोविन्द यानि लोके   
महान्ति च । तान्येव मम नामानि नात्र कार्यविचारणा । इति विष्णुं प्रति   
शिववचनेन   
  
शिवो महेश्वरश्चैव रुद्रो विष्णुः पितामहः ।  
संसारवैद्यस्सर्वज्ञः शिवस्याघविनाशनम् ॥  
  
प्। २९)  
  
एतन्नामाष्टकं पुण्यं इत्यादित्य वचनेन च शिवस्य विष्ण्वादि   
सकलनामवाच्यत्वावेदनेन कारणवाक्यस्थनारायणवासुदेवादिपदानामपि   
तुरीय शिवपरत्वेन तस्यैव सर्वोत्तमत्वे सकलजगत्कारणत्वे च सकलश्रुति   
तात्पर्य सम्भवात् । तस्मान्नारायणस्य सर्वोत्तमत्वे सकलजगत्कारणत्वे च   
तात्पर्यमद्वैतमतैकदेशविरुद्धमिति तदैक्य प्रकाशोऽसम्भावित इति चेत्   
अत्रोच्यते -   
  
सर्वशाखादिनयतः एकं सर्वोत्तमं भवेत् ।  
तदेव नारायणाख्यमिति वेदान्तनिर्णयः ।  
तुरीयं शिवरूपं तत्तत्वं नारायणाभिधम् ।  
श्रुत्यादिभिः प्रमाणैश्च न्यायैस्सम्यक् प्रसाध्यते ।   
  
सर्वशाखाप्रत्ययनाय सर्ववेदान्तप्रत्ययनाय गतिसामान्यन्यायैरित्यर्थः ।   
सर्वोत्तममित्यनन्तरं सर्ववेदतात्पर्यविषयीभूतमिति शेषः पूर्वोक्तं   
तुरीयं शिवरूपं यत्परं तत्वं तन्नारायणात्मकमेवेति   
श्रुतिलिङ्गादिप्रमाणैरुपक्रमादिभिः न्यायान्तरैश्च सम्यक्प्रसाध्यत   
इत्यर्थ इति तथाहि सदेव सौम्येदमग्र आसीत् आत्मा वा इदमेक एवाग्र आसीत् इत्यादि   
सामान्यसद्ब्रह्मादिशब्दसमभिव्याहृतानां एको ह वै नारायण आसीत्   
हिरण्यगर्भस्समवर्तताग्रे देवाहवै स्वर्गं लोकमणयन् । ते देवा   
रुद्रमपृच्छन् । को भवानीति सोब्रवीत् अहमेकः प्रथममासं   
इत्याद्यनन्यसाधारण चेतन   
  
प्। ३०)  
  
चेतनविशेषवाचिनारायणहिरण्यगर्भरुद्रादिपदसमभिव्याहृतानां   
तदपेक्षितार्थसम्पर्कतया तदेकवाक्यतापन्नानाञ्च   
सर्वेषामाम्नायभागानां सर्वशाखाप्रत्ययन्यायेन   
सर्ववेदान्तप्रत्ययन्यायेन गतिसामान्यन्यायेन च एकविषयत्वमविप्रतिपन्नं   
तच्चोदाहृत तत्तद्वाक्यपठितसद्ब्रह्मादिसामान्यपदानां नारायण   
हिरण्यगर्भरुद्रादिविशेषपदानाञ्च मुख्यैकतात्पर्यमन्तरा न निर्वहतीति   
सर्वशब्दशक्ति तात्पर्यविषयीभूतः कश्चिदेक एवार्थोऽतीति चाङ्गीकर्तव्यम् ।   
अन्यथा उदाहृतकारणवाक्यानां   
स्वस्ववाक्यपठितसद्ब्रह्मात्मनारायणादि   
तत्तत्पदवाच्यस्वतन्त्रानेककारणपरत्वाप्त्या नारायणादिस्वतन्त्रानेकस्यैव   
जगत्कारणत्वापत्या च सकलश्रुत्यैकविषयत्वभङ्गप्रसङ्गात् जन्माद्यस्य   
यतः यतो वा इमानि भूतानि जायन्तं इति श्रुतिसूत्रव्यवस्थापितस्य   
ब्रह्मलक्षणस्यात्यवस्थापत्तेश्च एकमेवाद्वितीयमित्यादि जगत्कारण   
वस्त्वेकत्व प्रतिपादक श्रुतिविरोध प्रसङ्गाच्च तस्मात्तुरीय शिवात्मकं   
नारायणाख्यमेकमेव परं तत्वं सर्ववेदान्त तात्पर्यविषयी भूतमिति   
प्रसाध्यते सर्वशाखाप्रत्ययन्यायश्च पूर्वतन्त्रे नामरूप धर्मविशेष   
पुनरुक्तिनिन्दाशक्तिसमाप्तिवचनाप्रायश्चित्तान्यर्थ दर्शनात् । शाखान्तरे   
कर्मभेदस्स्यादिति द्वितीयान्तोधिकरणे दर्शितः । तत्र   
काठककापालिककाण्वमाध्यन्दिन   
तैत्तरीयादिनानाशाखाम्नाताग्निहोत्रादिकं   
  
प्। ३१)  
  
कर्म किं प्रतिशाखं भिद्यते किं वा सर्वासु शाखास्वेकमेवेति संशये   
काठकमग्निहोत्रं कापालिक मग्निमग्निहोत्रमित्यादिनामभेदात्   
क्वचिच्छाखायां ऐन्द्राग्नमेकादशङ्कपालं निर्वपेत् क्वचिच्च ऐन्द्राग्नं   
द्वादशकपालं इति रूपभेदात् अश्वमेध वाक्यन्यधीय   
अन्यैरश्वधासोदीयते नान्यैरित्यश्वघासदान तद्दानरूप धर्मभेदात्   
एकस्यां शाखायां आम्नातस्य कर्मणः अन्यत्रात्याम्नानेन विशेष   
पुनश्श्रवणलक्षणाभ्यासात् उदितानुदितरूपनिन्दाश्रवणात्   
सर्वशाखोक्ताङ्गोप संहारस्याशक्यत्वातेके अन्यत्र चयनसमाप्तिं अन्ये   
अन्यत्रेति समाप्ति वचन भेदात् उदितानुदितहोमयोः पृथक्प्रायश्चित्तविधानात्   
उपहव्यो निरुक्तोग्निष्टोमः यज्ञो रथन्तरं साम इत्येकस्यां शाखायां   
उपहव्यो यज्ञो बृहत्सामेत्यपरस्यां श्रुतमिति रथन्तर   
बृहत्सामरूपान्यार्थवचनात् शाखान्तररूप प्रकरणान्तराच्च   
प्रतिशाखं कर्म भिद्यते अन्यथा कर्मभेदक प्रमाणविरोध प्रसङ्गादिति   
पूर्वपक्षे प्राप्ते पूर्वोक्त पुनरुक्त्यादिहेतुभिः कर्मणो   
विधानमात्रस्यावगमेपि तद्भेदस्याप्यसिद्धत्वात् एकस्यां शाखायां   
विहितस्य शाखान्तरे पुरुषान्तरं प्रतिविधानमित्युपपन्नत्वेन   
अन्यथानुपपत्य भावेन प्रकृते तेषां कर्मभेदङ्कत्वाभावात् एकस्यामेव   
शाखायां एकस्यैव   
  
प्। ३२)  
  
अग्निहोत्रादि कर्मणः पुरुषान्तरं प्रतिपुनर्विधानमर्थवदितिवत् अत्रापि   
नानाशाखाम्नातमग्निहोत्रादिकं कर्म एकमेव पुरुषान्तरं प्रति   
पुनर्विहितमिति न कर्मभेदः किं त्वेकमेवेति सिद्धान्तितम्   
सर्ववेदान्तप्रत्ययन्यायश्च उत्तरतन्त्रे सर्ववेदान्तप्रत्ययं   
चोदनाद्यविशेषात् इति तृतीयस्य तृतीयाद्यनये एवमुपवर्णितः ।   
सर्वसच्छास्त्रश्रवणादिकं किमकर्तव्यं उत्तकर्तव्यमिति संशये   
सर्वशाखोक्तप्रकारेण ब्रह्मणो ज्ञेयत्वे मानाभावात् एकस्यां शाखायां   
सत्यं ज्ञानमनन्तं ब्रह्मेति प्रतिशाखमर्थभेद श्रवणेन तस्य   
तस्यार्थस्य तत्तच्छाखाध्येतृभिरेव तत्तच्छाखोक्तरीत्या ज्ञेयत्वावगमात् ।   
न तदर्थं सर्वसच्छास्त्रश्रवणादिकमनुष्ठातव्यमिति पूर्वपक्षे   
प्राप्तेप्रतिशाखमर्थभेदोपवर्णनस्य एक शाखागतार्थभेदोक्तवत्   
प्रसङ्गभेदानुवादादि रूपतयासावकाशत्वेनार्थभेदकत्वाभावात् ।   
वेदैश्च सर्वैः परमोहि देवो जिज्ञास्यो सौनाल्पवेदैः प्रसिध्येत् तस्मादेनं   
सर्ववेदानधीत्य विचार्य च ज्ञातुमिच्छेन्मुमुक्षुः । इति श्रुत्या   
  
सर्पान् वेदान् सेतिहासान् सपुराणान् स युक्तिकान्   
स पञ्चरात्रान् विज्ञाय विष्णुर्ज्ञेयो न चान्यथा इति स्मृत्या च   
सर्ववेदोक्तरीत्या   
  
प्। ३३)  
  
एकस्यैव ब्रह्मणो ज्ञेयत्वावगमाच्च तदर्थं सर्वसच्छास्त्र   
श्रवणादिकमनुष्ठातव्यमिति सिद्धान्तितम् । अत एव गतिसामान्यन्यायेपि   
प्रथमाध्यायस्य प्रथमपादे ईक्षत्यधिकरणे गतिसामान्यादिति गुणसूत्रे   
दर्शितः मुख्यतः सर्वशास्त्रतात्पर्यविषयत्वम् । ब्रह्मणो युक्तं न वेति   
संशये यतो वाचो निवर्तन्ते अशब्दमस्पर्शमित्यादिश्रुतिभिः ब्रह्मणो   
वाच्यत्वावगमात् प्रसिद्धशाखास्विनि ब्रह्मण एव प्रतिपाद्यत्वे मानाभावात् ।   
इदानीमनधीयमाना सुशाखासु अन्योपि कारणत्वेन प्रतिपाद्यस्स्यादिति न   
तदर्थं सर्वशास्त्रयोनित्वं ब्रह्मणो युक्तमिति पूर्वपक्षे प्राप्ते परात्परं   
पुरिशधं पुरुषमीक्षते आत्मन्येवात्मानं पश्येत् इत्यादि श्रुतिभि ब्रह्मणः   
ईक्षणीयत्वावगमात् ईक्षणस्य च वेदाह्येवैनं वेदयन्ति औपनिषदः पुरुषः   
इत्यादिनाशब्दैक समधिगम्यत्वेनावगते ब्रह्मणि प्रत्यक्षानुमानाभ्यां   
योगात् अवाच्ये वृत्यन्तरायोगे न तस्य वाच्यत्वमन्तरानुपपत्तेः   
अवाच्यत्वबोधक श्रुतीनामप्रसिद्धेरवाच्यं तदित्यादि श्रुतिभिः साकल्येन   
वचनागोचरपरतया सावकाशत्वात् सर्वे वेदायुक्तयस्सप्रमाणाः ब्राह्मं   
ज्ञानं परमं त्वेकमेव प्रकाशयन्ते न विरोधः । कुतश्चित् वेदेषु सर्वेषु   
तथेतिहासः इति सर्वे वेदा यत्पदमामनन्ति नामानि सर्वाणि यमाविशन्ति   
  
प्। ३४)  
  
सर्वे वेदास्सर्वे घोषाः । एक एव व्याहृतिः तस्माच्छतचिनस्तस्माच्छतर्चिन   
इत्याचक्षते एतमेव सन्तं वेदैश्च सर्वैरहमेव वेद्यः कार्याणां कारणं   
पूर्वं वचसां वाच्यमुत्तमम्   
वेदे रामायणे चैव पुराणे भारते तथा ।  
आदावन्ते च मध्ये च विष्णुस्सर्वत्र गीयते ।  
वेदाक्षराणि यावन्ति पठितानि द्विजातिभिः ।  
तावन्ति हरिनामानि नात्रकार्या विचारणा ।  
इत्यादि श्रुतिस्मृतिभिः परं मुख्य वृत्या श्रीनारायणाख्यस्य एकस्य   
परब्रह्मण एव सर्ववेदवेद्यत्वावेदनेन मुख्यतश्शास्त्रयोनित्वं ब्रह्मणो   
युक्तमेवेति सिद्धान्तितम् । तथा च उदाहृताधिकरणन्यायैः   
सकलश्रुत्यैकविषयत्वस्य सर्ववैदिकशब्दशक्तितात्पर्यविषयी   
भूतार्थैकत्वस्य च सिद्धौ छागपशुन्यायेनैव तुरीय शिवाभिन्न   
नारायणाख्यपरतत्वरूप विशेषस्यैव सर्वोत्तमत्वे   
सकलजगज्जन्मादिकारणत्वे च सकलवेदानां तात्पर्यमिति युक्तम् ।   
नन्वेताप्रशिथिलमूलं तुरीय शिवनारायणयोरभेदे प्रमाणाभावात् । तत्र   
प्रमाणं प्रत्यक्षं वा अनुमानं वा आगमो वा । नाद्यः तत्रापि   
ब्रह्मादिप्रत्यक्षं वा अस्मदादिप्रत्यक्षं वा । नाद्यः । ब्रह्मादिप्रत्यक्षस्य   
शिवनारायणयोर्विरुद्ध धर्माधिकरणयोरिमौ भिन्नाविति   
भेदविषयकत्वात्नान्त्यः   
  
प्। ३५)  
  
अस्मदादिप्रत्यक्षस्य तत्स्वरूपमात्राविषयकस्य तद्भेद विषयकत्वायोगात् । न   
द्वितीयः तयोरभेद साधकलिङ्गाभावात् किञ्च शब्दान्तरादिन्यायेन   
शिवनारायणयोर्भेदस्यैवावगमात् । तथाहि द्वितीये द्वितीयपादे   
शब्दान्तराधिकरणे यजति ददाति जुहोतीत्यत्र यागदानहोमरूप धात्वर्थ   
भेदादाख्यातपदान्यपि मिथश्शब्दान्तरं भवतीति बहु धात्वर्थानुक्ता   
एकाभावेनेति पूर्वपक्षं प्रापय्य प्रतिधातु प्रत्ययभेदात् तत्तद्धात्वर्थ   
विशिष्टान्यान्यैव भावना विधीयत इति सिद्धान्तितम् एवं तत्रैव गुणाधिकरणे   
चातुर्मास्ये वैश्वदेवाख्ये प्रथमे पर्वणि तप्ते पयसि तथ्या नयति सा   
वैश्वदेव्यामिक्षा । वाजिभ्यो वाजिनमित्यत्र द्रव्य देवता सम्बन्धानुमिते   
आमिक्षा यागे आमिक्षा द्रव्यभाजो विश्वेदेवान्वाजमामिक्षा   
रूपमन्नमेषामस्तीति व्युत्पत्या वाजिभ्य इति चतुर्थ्यन्त पदेनानूद्यतेतेभ्य एव   
वाजनरूप गुणो विधीयते । न कर्मान्तरमिति पूर्वपक्षे   
व्युत्पत्तिशिष्टगुणावरुद्धेवैश्वदेव यागे उत्पन्ने शिष्टवाजनगुणस्य   
निवेशासम्भवात् अत एव च वाजशब्दस्य देवतान्तरपरत्वाच्च केवलदेवता   
भेदात् कर्मान्तरमिति सिद्धान्तितम् । अत एव च तत्रैव प्रकरणान्तराधिकरणे   
चिन्तितम् कुण्डपायिनामयने   
  
प्। ३६)  
  
श्रूयते उपसद्भिश्चरित्वा मासमग्निहोत्रं जुहोतीति तत्राग्निहोत्रशब्देन   
नित्याग्निहोत्रस्य उपस्थानात् तत्रैव मासरूपो गुणो विधीयते । न कर्मान्तरमिति   
पूर्वपक्षं प्रापय्य उपसद्भिश्चरित्वेत्युक्तोपसद्यागस्य नित्याग्नि होत्रे   
अभावेन अग्निहोत्रं जुहोतीति यत् । तदुपसद्भिश्चरित्वा द्वयोरपि पिधाने   
वाक्यभेदप्रसङ्गात् अन्यदेशकालनिमित्तात्मरूप गुणस्य   
पूर्वकर्मानुपस्थापकत्वेन च प्रकरणातोद्गुणद्वय विशिष्टं अग्निहोत्र   
नामकं कर्मान्तरं विधीयत इति सिद्धान्तितम् । एवञ्च तन्न्यायेन नारायण   
वासुदेव रामकृष्णनृसिंहादिनाम्नां   
शिवशम्भुरुद्रमहेश्वरादिनाम्नाञ्च भिन्नभिन्नत्वात्   
श्रीलक्ष्मीपतित्वशङ्खचक्रादि धारित्व उद्यदादित्यनिभत्व   
क्षीरसमुद्रस्थत्वादिगुणानां उमासहायत्वत्रिलोचनत्व नीलकण्ठत्व   
शूलपाणित्वकैलासवासित्वादिगुणानाञ्चात्यन्तभेदात्   
शिवनारायणयोरत्यन्तभिन्नभिन्नशाखाप्रतिपाद्यत्वेन प्रकरणान्तराच्च   
तयोर्भेद एव युक्तः अत एव न तृतीयः ततः शाखान्तराख्यागमानां   
शब्दान्तगुण प्रकरणादियुक्ततया तयोर्भेदसाधन सौलभ्यात्   
तयोरभेदस्यैवाभावात् तन्मतैक्य प्रकाशः अत्यन्तानुपपन्न इति चदत्र   
ब्रूमः । ब्रह्मादि प्रत्यक्षस्य तावत्   
नारायणातिरिक्ततुरीयशिवासत्वरूपैकत्वविषयकत्वेन   
  
प्। ३७)  
  
प्रामाण्यसम्भवात् । महतां प्रत्यक्षस्य एकमेवाद्वितीयमित्यादि   
श्रुतिविरुद्धसर्वोत्तमवस्तुद्वयविषयकत्वायोगात् इमौ भिन्नाविति प्रत्यक्षस्य   
विष्णोः कार्यरुद्रनिरूपितभेदविषयकत्वेपि तुरीयं   
शिवनिरूपितभेदविषयकत्वाभावात् शिवनारायणयोरैक्येन   
तद्धर्माणामेकत्रावस्थितत्वेन सहानवस्थारूपविरोधाभावाच्च । किञ्च   
अनुमानमपि तत्र मानं तथाहि नारायणस्तुरीयशिवाभिन्नः   
ॐकारवाच्यत्वार्थमात्रा वाच्यत्वतुरीयत्व ब्रह्मविष्णुरुद्रादिजनकत्व   
ब्रह्मादिविभूत्यं शित्वभगवत्पदवाच्यत्व एकत्वादिरूप तदसाधारण   
धर्मवत्वात् यो यदसाधारण धर्मवान् सतदभिन्नः यथा रामकृष्णादि   
इन्द्रार्जुनादिश्चेत्यादिप्रयोगसम्भवात् । न च हेतुरसिद्ध इति वाच्यम् । ये वै   
रामचन्द्रस्सभगवान् यश्च्ॐकारः तस्मै ते नमो नमः यो वै   
श्रीरामचन्द्रस्सभगवान् यश्चतुर्थोर्थमात्रा भूर्भुवस्वरिति यो वै   
श्रीरामचन्द्रस्सभगवान् यश्च ब्रह्माविष्णुरीश्वरः तस्मै ते नमो नमः । इति   
रामोपनिषदि यो वै श्रीं नृसिंहो देवो भगवान् यश्च ब्रह्मा तस्मै वै नमो   
नमः यो वै श्री नृसिंहो देवो भगवान् यश्च विष्णुः तस्मै वै नमो नमः   
यो वै नृसिंहो देवो भगवान् यश्च महेश्वरस्तस्मै वै नमो नमः । इति   
नृसिंहपूर्वतापनीये । नारसिंहनवानुभा मन्त्रराजेन तुरीयं विद्यात् । एष   
ह्यात्मानं प्रकाशयति । इत्युत्तरतापनीये एको ह वै नारायण   
  
प्। ३८)  
  
आसीन्न ब्रह्मा न च शङ्करः ।  
  
नाग्निष्टोमौ नेऽमेद्यावापृथिव्यौ इत्यादि महोपनिषदि । अथ पुरुषोऽह वै   
नारायणोऽकामायत प्रजास्सृजेयेति नारायणाद्ब्रह्मा जायते । नारायणाद्रुद्रो   
जायते । इति । अथे रुद्रो नारायणः । ब्रह्मा च नारायणः । शिवश्च नारायणः   
- इति च । अथ नित्यो निष्कलङ्को निरञ्जनो निर्विकल्पो निराख्यातश्शुद्धो देव   
एकोनारायणः - न द्वितीयोस्ति कश्चित् य एवं वेद स विष्णुरेव भवति इति च स   
ब्रह्मासशिवस्सेन्द्ररसोक्षरः परमस्स्वराट् इति नारायणोपनिषदिनैवेह   
किञ्चनाग्र आसीत् अमूलमनाधारा इमाः प्रजाः प्रजायन्ते दिव्यो देव एक   
नारायणः इति सुबालोपनिषदि पुनरुक्तवक्ष्यमाण श्रुतिस्मृत्यादिभिः   
पूर्वोक्तासाधारण धर्माणां नारायणवृत्तित्वावसायेन हेतोस्स्वरूपा   
सिध्यभावात्   
नारायणावतारयोनृसिंहरामचन्द्रयोरेकारवाच्यत्वार्थमात्रावाच्यत्व   
ब्रह्मादिविभूत्यंशित्व भगवत्पदवाच्यत्वादिनामभिर्हिते   
तदभिन्नांशभूतस्य नारायणस्य एषां धर्माणां   
कैमुतिकन्यायसिद्धत्वात् महोपनिषदादिषु श्रीनारायण एव साक्षात्तेषां   
धर्माणामाम्नानाच्च न चात्र तुरीय शिवनारायणयोर्विष्णुजनकत्व   
तदभावाभ्यां भेद इति वाच्यम् ।  
  
मायायां जज्ञिरे पश्चाद्ब्रह्मविष्णु महेश्वराः ।  
  
प्। ८९)  
  
श्रीर्भूर्दुर्गा इति त्रीणि रमा रूपाणि चाभवन् ।  
तत श्रीविष्णुसंयोगात् परार्धान्ते हिरण्मयम् ।  
सलिलेण्ड देवि यत्रेदं सर्वमाहितम् ।  
  
इति मायायां वासुदेवात् विरचित इति वराहपुराणादि वचनान्तरैः विष्ण्वाख्य   
भगवदवतारस्याभिव्यक्तिरूपजनवस्यापि सम्भवात् सर्वत्र   
विष्णोरभिव्यक्तिरूपा मुख्यजननस्यैव प्रमितत्वात् अत्र मुख्य जननोपेत   
ब्रह्मरुद्रादि सहपाठाभावे बाधकाभावाच्च ब्रह्माविष्णुरुद्रेन्द्रोस्ते   
सम्प्रसूयते इत्यादि विष्णोश्छत्रिन्यायेन जननशब्दप्रयोगोपपत्तेश्च   
रामनृसिंहतापनीययोस्तस्य स्पष्टं त्रिमूर्ति विभूत्यंशित्वाभिधानाच्च   
अपि च ब्रह्मरुद्रादिजनकत्वस्यैव तुरीयत्वेन उदाहृत श्रुतिवाक्येषु द्वयोरपि   
ब्रह्मादिजनकत्वावेदनेन उभयोर्भेदे सर्वेश्वरवस्तुद्वयविरोधेन   
रामनृसिंहादिवत् तुरीयशिवस्यापि नारायणावताररूपस्य   
नारायणाभेदस्यैव युक्तत्वात् तस्मादनुमानं नारायणस्य तुरीय   
शिवाभेदप्रमाणं यच्चोक्तं शब्दान्तरादिभिर्भेद इति तन्न शब्दान्तरादि   
वैषम्यस्यैव सूचकत्वात् तथाहि शब्दान्तराधिकरणे प्रतिधातुप्रत्ययभेदात्   
तत्तद्धात्वर्थावरुद्धायां भावनायां धात्वन्तरार्थेन   
तेनावच्छेदायोगात् भावनाया अपि भेदः तद्भेदाच्च यागदानहोमानां   
भेदो व्यवस्थापितः - अत्र धातुपदाद्यभावेन तन्न्यायवैषम्यात् ।   
किञ्चयागदानहोमानां भिन्नभिन्नासाधारणाङ्ग कलापादिविशिष्टत्वेन   
तेषां भेदेपि प्रकृते उभयवृत्तिनो   
  
प्। ४०)  
  
असाधारण धर्मसमुदायस्यैकत्वेन उभयोर्भेदायोगादित्युक्तत्वाच्च । अपि च   
शाखान्तराधिकरणन्यायेन नामरूपधर्मभेदात् कर्म   
भेदाभावस्याभिहितत्वेनात्रापि शिवनारायणयोर्नामादिभेदेपि   
वस्तुभेदाभावस्यैव युक्तत्वेन तन्न्याय   
वैषम्यस्यैवातिस्फुटत्वाच्चगुणद्वयस्य उभयोरैक्येन निवेशसम्भवात् अत्र   
अभेदे उक्तवक्ष्यमाणप्रमाणानां विद्यमामत्वेन शब्दान्तान्तरादिन्यायस्य   
बाधकाभावविषयत्वसम्भवात् एतेन गुणाधिकरणप्रकरणान्तराधिकरण   
न्यायवैषम्यमप्युपपादितं भवति तत्र आगमोप्यभेदे प्रमाणं   
तुरीयशिवनारायणयोरभेदस्य उदाहृत श्रौतान्यथानुपपत्तिलभ्यस्यापि   
श्रौतत्वसम्भवात् यजेत स्वर्गकाम इत्यत्र यागस्वर्गयोः   
कार्यकारणभावान्यथानुपपत्तिलभ्यस्याप्यपूर्वस्य श्रौतत्वाङ्गीकारात् ।   
किञ्च मैत्रेयोपनिषदि तस्य प्रोक्ता अग्र्यास्तनवः ब्रह्मारुद्रो विष्णुरिति   
तत्परेणेरितं विषमत्वं प्रयातीति परशब्दार्थं कञ्चित्प्रस्तुत्य   
तदग्र्यतनुत्वमुत्तरत्रवर्णयित्वा स एवैकस्त्रिधाभूतः । इति । ततोप्युत्तरत्र   
वाक्ये सावधारणं तेषां परशब्दार्थभूत तुरीयवस्त्वभिन्नत्वं वर्ण्यते   
। अत्र तुरीयस्य उक्तप्रमाणानुसारेण विष्ण्वभेदो मुख्यः ब्रह्मरुद्राभेदस्तु   
गौण इत्येव वक्तव्यम् । अभेद मात्राभावे वचनस्याप्रामाण्यापत्तेः किञ्च अत   
एव श्रीरामोपनिषदि स्फुटम्-   
  
प्। ४१)  
  
यो वै श्रीरामचन्द्रस्स भगवान् यश्च महेश्वरस्तस्मै ते नमो नमः । यो वै   
श्रीरामचन्द्रस्सभगवान् यश्च महादेवो भूर्भुवस्तस्मै ते नमो नमः । यो   
वै श्रीरामचन्द्रस्सभगवान् ॐ नमो भगवते वासुदेवाय यो   
महाविष्णुर्भूर्भुवः । तस्मै ते नमो नमः । यो वै श्रीरामचन्द्रस्सभगवान्   
यस्सच्चिदानन्दैकरसात्मकः भूर्भुवस्तस्मै ते नमो नमः इत्यादिना   
महेश्वरमहादेव शब्दवाच्यस्य नारायणावतारभूततुरीय शिवस्य   
मूलरूपनारायण विष्ण्वाद्यभेद श्रवणाच्च अत एव   
एतदुपबृंहणरूपपुराणेषु तुरीयस्य नारायणत्वमेवावेद्यते तथाहि   
सत्वं रजस्तम इति प्रकृतेर्गुणास्तैः युक्तः परः पुरुष एक इहास्य धत्ते   
स्थित्यादये हरि विरिञ्चि हरेति सञ्ज्ञाः श्रेयांसि तत्र खलु सप्ततनूर्नृणां   
स्युः इति भागवतवचने । तथा -   
  
सृष्टि स्थित्यन्तकरणीं ब्रह्मविष्णुशिवात्मिकाम् ।  
ससञ्ज्ञा याति भगवानेक एव जनार्दनः ।   
  
इति विष्णुपुराणवचने एवमत्र तपश्चर्यां प्रस्तुत्य -   
  
शरणं तं प्रपद्येयं ययेव जगदीश्वरः ।  
प्रजामात्मसमां मह्यं प्रयच्छत्विति चिन्तयन् ।  
इति तस्य फलाभिसन्धिमुक्त्वा अथ वरप्रदानाय ब्रह्मविष्णुरुद्राणां तत्र   
सन्निधाने सति स्तुतिप्रणामाद्युपचारानन्तरं तान् प्रत्यत्रेः प्रश्ने -   
  
एको भयेह भगवान् विविध प्रधानः   
चित्ते कृतः प्रजननाय कथं नु यूयम् ।  
  
प्। ४२)  
  
अत्रागतास्तनुभृतां मनसो विदूराः   
ब्रूतप्रसीदतमहानिह विस्मयो मे ॥ इति   
यथा कृतस्ते सङ्कल्पः भाव्यं तेनैव नान्यथा ।  
ससङ्कल्पस्य ते ब्रह्मन् यद्वै ध्यायसि ते वयम् ।  
इति तेषां प्रतिवचनोपन्यासपूर्वकं श्रीमद्भागवतवचने तथैव -   
  
ब्रह्मादक्षादयः कालस्तथैवाखिलजन्तवः ।  
विभूतयो हरेरेता जगतस्सृष्टिहेतवः ।  
विष्णुर्मन्वादयः कालः तथैवाखिलजन्तवः ।  
स्थितेर्निमित्तभूतस्य विष्णोरेता विभूतयः ।  
रुद्रः कालान्तकाद्याश्च समस्ताश्चैव जन्तवः ।  
चतुर्धा प्रलयायैते जनार्दनविभूतयः ॥ इति विष्णुपुराण वचने ।  
  
वन्दे बृन्दावनासीनमिन्दिरानन्दमन्दिरम् ।  
उपेन्द्रं सान्द्रकारुण्यं परानन्दप्रभुं परम् ।  
ब्रह्मविष्णुमहेशाख्या यस्यांशा लोकपालकाः ।  
तमादिदेवं चिद्रूपं विशुद्धं परमं भजे ॥  
  
इति बृहन्नारदीयवचने -   
  
विष्णोरन्यन्तु पश्यन्ति यो मां ब्रह्माणमेव च ।  
कुतर्कमतयो मूढाः पच्यन्ते नरकेष्वथ ॥ इति   
  
ये च मूढा दुरात्मानो भिन्नं पश्यन्ति मां हरेः ।  
ब्रह्माणं वा समं तेषां ब्रूणहत्या समं त्वघम् ॥  
  
इति च । तथा भवानहञ्चैव विश्वात्मन्येकमेव हि ।  
  
प्। ४३)  
  
कारणं जगतोप्यस्य भेदेनाहं व्यवस्थितौ ।  
त्वया यदभवद्दत्तं तद्दत्तमखिलं मया ।  
मत्तोह्यभिन्नमात्मानं द्रष्टुमर्हसिशङ्कर ॥  
  
अविद्या मोहितात्मानः पुरुषा भिन्नदर्शनः ।  
इत्यादिपुराणान्तरवचनेषु पूर्वोदाहृतरामतापनीय नृसिंहतापनीय   
महोपनिषन्नारायणोपनिषत्सुबालोपनिषदादिवचनेषु सवेष्वपि तुरीयस्य   
वस्तुनः नारायणात्मकत्वमेवावसीयते -   
  
तस्मात्पौरुषेयापौरुषेयागमेषु   
शिवनारायणयोस्तुरीयत्वपरत्वरूपत्वाभिधाने द्वयोरभेदमेव ज्ञापयन्तीति   
न काप्यनुपपत्तिः । अत्रोदाहृत भागवतवाक्ये विष्णोरन्यन्तु पश्यन्ति   
इत्यादिवचनेषु सर्वत्राभेदवचनं कार्यरुद्रब्रह्मान्तर्यामि   
तुरीयशिवाभेदपरमिति न काप्यनुपपत्तिः उक्तवक्ष्यमाणप्रमाणैः   
तुरीयशिवस्य नारायणाभेदस्याविप्रतिपन्नत्वात् नारायणावताररूप   
तुरीयशिवस्यापि उभयान्तर्यामित्वेविवादाभावात्   
भाष्योदाहृतवचनैस्सर्वावतारस्य भगवतः कदाचिच्छिवावतारत्वे   
विवादाभावात् मध्वविजयादौ अनन्तैश्वररामेश्वर लिङ्गादीनां   
नारायणरूपत्वाभिधानाच्च । विपरिष्यते चैतदुत्तरत्रकिञ्च   
पूर्वोत्तरतन्त्रयोश्श्रुतिलिङ्गादि प्रमाणन्यायैरपि नारायणस्य तुरीय   
शिवाभिन्नत्व समर्थन सम्भवात् तथाहि कैवल्योपनिषदि -   
  
प्। ४४)  
  
सब्रह्मसशिवस्सेन्द्रः परमस्वराडित्यनन्तरं स एव विष्णुस्सप्राणः स   
कालोग्निस्स चन्द्रमाः ।  
  
इत्यत्र स एव विष्णुरिति । सावधारणसामानाधिकरण्य श्रुत्या विष्णुपदार्थस्य   
तुरीयशिवाभेदो निर्णीयते न चायमभेदो ब्रह्मरुद्रादिष्विवामुख्य इति वाच्यम् ।   
सर्वत्र मूर्तित्रय प्रतिपादकवाक्ये ब्रह्मादिसाम्येन पठितस्य   
विष्णोरमृतस्थानादन्यत्र सावधारणसामानाधिकरण्य   
श्रुतेस्तयोर्मुख्याभेदतात्पर्यकत्वावश्यं भावात् अन्यथा   
अन्ययोगव्यवच्छेदार्थकावधारणानुपपत्तेः अत एव पूर्वतन्त्रे शेषलक्षणे   
पञ्चमे पादे ऐन्द्रवायव्ये च वचनात् प्रतिकर्म भक्षस्स्यादित्यधिकरणे   
ज्योतिष्टोमो ऐन्द्रवायवं गृण्हातीत्यादिना विहितानामैन्द्र वायव्यादीनां   
शेष्यस्य प्रत्यञ्चः परेत्य सदसि सोमं भक्षयन्तीति विहितप्रतिपत्तिरूपे   
भक्षणे किमैन्द्र वायवस्य द्विवारं भक्षः उत असकृदिति संशये   
संस्कार्यस्य सोमरसस्यैकत्वेन भक्षणलक्षण संस्कारोपि सकृदेवं   
कार्य इति पूर्वपक्षे द्विरैन्द्रवायवस्य भक्ष इति द्विर्ह्येतस्य वषट्करोतीति   
द्वित्वसङ्ख्यश्रुत्या ऐन्द्रवायभक्षणं द्विवारमनुष्ठातव्यमिति   
सिद्धान्तितम् ॥  
  
तत्रैव शेषलक्षणे षष्ठे पादे   
एकर्चस्थानयज्ञेस्युस्स्वाध्यायवदित्यधिकरणे ज्योतिष्टोमे रथन्तरादीनि   
  
प्। ४५)  
  
स्तोत्रीयाणि सामानि किं ऋतुकाले एकस्या मृचि गातव्यानि किं वा तृच इति   
संशये स्वाध्यायकाले एकस्यामृचि गीतत्वेन तद्वतृतुकालेपि एकस्यामृचि   
गातव्यानीति प्राप्ते एकं साम मृचें क्रीयते स्तोत्रीयमिति तृचश्श्रुत्या   
यज्ञकाले तानि तृचे गातव्यानि इति व्यवस्थापितम् ।  
तत्र यथा श्रुत्या भक्षणस्य द्वित्व सङ्ख्याश्रयाभिन्नत्वं गानाश्रयीभूत   
ऋचां त्रित्वसङ्ख्याश्रयाभिन्नत्वं निर्णीयते । एवमुत्तरत्रापि ज्ञातव्यम् । अत   
एव ज्योतिष्टोमेन स्वर्गकामे यजेतेत्यत्र समानपदश्रुत्या प्रत्ययोपात्तां   
भावनां प्रति प्रकृत्युक्तस्य यागस्य करणतया शेषत्वं निर्णीतं   
स्वर्णकामाधिकरणे अत एवोत्तरतन्त्रे प्रथमस्य तृतीयपादे   
द्युभ्वाद्यधिकरणे यस्मिन् द्यौः पृथिवी चान्तरिक्षं ओतं मनस्सह   
प्राणैश्च सर्वैः तमेवैकं जानथात्मानं इत्यत्र   
विष्ण्वैकान्तात्मपदश्रुत्या जीवादेः द्युभ्वाद्याश्रयत्वं निवार्य विष्णुरेव   
द्युभ्वाद्याश्रय इति व्यवस्थापितं अपि च तत्रैव कैवल्योपनिषदि सब्रह्मा   
सशिवस्सेन्द्र इत्यादौ ब्रह्मशिवयोर्मध्ये विष्णोरनुक्तत्वलिङ्गेन   
तच्छब्दार्थस्य नारायणाभिन्नत्वनिर्णयसम्भवात् । नारायणोपनिषदि   
सब्रह्मा स शिव इत्यत्र विष्णोरनुक्तिलिङ्ग तच्छब्दार्थस्य नारायणात्मकत्व   
निर्णायकत्व दर्शनात् । अत एव   
  
प्। ४६)  
  
प्रथमे तदर्थशास्त्रादित्यधिकरणे बर्हिर्देवसदनं दामीत्यादि मन्त्रणं   
बर्हिर्लवन प्रकाशनशक्तिरूपेण लिङ्गेन बर्हिर्लवनशेषत्वं निर्णीतं अत एव   
चोत्तरतन्त्रे  प्रथमे आकाशस्तल्लिङ्गादित्यत्र सर्वाणि हवा इमानि   
भूतान्याकाशादेव समुत्पद्यन्ते इत्यत्र   
वरोवरीयस्त्वोद्गीथत्वानन्तत्वादिलिङ्गैराकाशो विष्णुरेवेति सिद्धान्तितम् । किञ्च   
श्रीरामस्य मनुं काश्यां जजाप वृषभध्वजः ।   
मन्वन्तर सहस्रैस्तु जपहोमार्चनादिभिः ।  
ततः प्रसन्नो भगवान् श्रीरामः प्राहशङ्करः ।  
वृणीष्व यदभीष्टं ते दास्यामि परमेश्वरेति ।  
  
अथ सत्यानन्दात्मानं ईश्वरः प्रपच्छमणिकर्ण्यां ममक्षेत्रे गङ्गायां   
सुतटे पुनः ।  
म्रियन्ते ये प्रभो देहि मुक्तिं नातो वरान्तरम् ॥  
  
इत्यथ - सहोवाच श्रीरामचन्द्रः   
क्षेत्रप्रभावादेवेश यत्र कुत्रापि वा मृताः ।  
कृमि कीटादयोप्याशु मुक्तास्सन्तु न चान्यथा ।  
आर्यमूर्ते तव क्षेत्रे सर्वेषां मुक्तिसिद्धये ।  
अहं सन्निहितस्तत्र पाषाणप्रतिमादिषु ।  
क्षेत्रेस्मिन् योर्चयेद्भक्त्या मन्त्रेणानेन मां शिवम् ।  
ब्रह्महत्यादिपापेभ्यो मोक्षयिष्यामि मा शुचः ।  
त्वत्तो वा ब्रह्मणो वापि ये लभन्ते षडक्षरम् ।  
जीवन्तो मन्त्र सिद्धास्युर्मुक्तानां प्राप्नुवन्ति ते ।  
  
प्। ४७)  
  
मुमूर्षोर्दक्षिणे कर्णे यस्य कस्यापि वा स्वयम् ।   
उपदेक्ष्यति मन्मन्त्रं स मुक्तो भविता शिवेति ॥  
  
ग्रामारण्य पशुघ्नत्वं सञ्चितं दुरितञ्च यत् ।  
निश्शेषं नाशयत्येव रामात्माद्व्यक्षरो मनुः ।  
मनो वाक्कायचरितं सञ्चितं दुरितञ्च यत् ।  
मद्यपानेन यत्पापं तदप्याशुविनाशयेत् । इति च ।  
  
कार्यशिवोपास्यत्वलिङ्गेन तन्नाम्ना ब्रह्महत्यादिसकलपापनिवर्तकत्वलिङ्गेन   
च रामचन्द्रात्मकनारायणस्य तुरीयत्वे सिद्धे कैवल्योपनिषदादि समाख्यया   
तस्य तुरीय शिवाभेद निर्णयख्यात किञ्च स एव विष्णुस्सप्राणः इति   
पदसमभिव्याहाररूपवाक्य प्रमाणात् तच्छब्दार्थ विष्णु शब्दार्थयोः   
उद्देश्य विधेयभावावगमेन उभयोरभेदनिर्णयावश्यम्भावात् अत एव   
नवमे अर्थाभिधानसंयोगान्मन्त्रेषु शेषभावस्स्यादित्यधिकरणे अग्नये   
जुष्टं निर्ववामि इत्युत्तरभागस्य लिङ्गान्निर्वापे विनियोगे स्थिते देवस्यत्वेत्यादि   
तथाविधलिङ्गरहितपूर्वभागमतस्यापि समभिव्याहृतत्वादेव   
तदेकवाक्यतया कथञ्चिन्निर्वापप्ररोचनार्थतया तत्रैव विनियोग इति   
सिद्धान्तितम् । अत एव च स्वर्गकामाधिकरणे यजेत स्वर्गकाम इत्यत्र   
यागस्वर्गयोश्शेषशेषित्वबोधक तृतीयाद्वितीययोरभावेपि   
समभिव्याहाररूपवाक्यप्रमाणादेव यागस्य स्वर्गशेषत्वं   
  
प्। ४८)  
  
व्युत्पादितं अत एव चोत्तरतन्त्रे प्रथमे ईक्षत्यधिकरणे हेयत्वावचनाच्चेति   
सूत्रे तमेवैकं जानथात्मानमित्यत्र समभिव्याहाररूप   
प्रमाणादहेयत्वरूपलिङ्गोपस्थापनद्वारा आत्मपदार्थस्य जीवत्वं निवार्य   
विष्णुत्वं निर्णीतम् । अत एव तृतीये चतुर्थे पादे असंयुक्तं   
प्रकरणादित्यधिकरणे महाप्रकरणेन प्रयाणादीनां   
दर्शपौर्णमासशेषत्वं व्यवस्थापितम् । तत्रैव प्रथमपादे कर्तृगुणे तु   
कर्मासमवायादित्यधिकरणे अभिक्रामन् जुहोतीत्यत्र   
अवान्तरप्रकरणेनाभिक्रमणादीनां प्रयाजादिशेषत्वं निर्णीतम् । अत एव   
चोत्तरतन्त्रे द्युभ्वद्यधिकरणे प्रकरणादिति गुणसूत्रे द्वे विद्ये वेदितव्ये इति   
निर्बाधोपक्रमणस्य परब्रह्मप्रकरणत्वेन तस्माद्यथा   
पश्यत्यन्यमीशमिति ईशशब्दार्थस्य परब्रह्मत्वं व्यवस्थापितम् । अपि च   
कैवल्योपनिषदि उपक्रमे परात्परं पुरुषमुपैति विद्वान् इत्यत्र पुरुषान्नपरं   
किञ्चित् सा काष्ठा सा पराणतिः सहस्रशीर्षा पुरुषः इति विष्णुपर कठवल्ली   
पुरुषसूक्तोक्तपुरुषपदश्रवणेन उपसंहारे च तेभ्यो विलक्षणस्साक्षी   
चिन्मात्रोहं सदाशिव इति सदाशिव शब्दस्य नारायणोपनिषद्गतस्य   
शाश्वतं शिवमच्युतं इति ईशशाश्वतशिवशब्दस्य च पर्यायत्वेन   
उपक्रमोपसंहारयोर्विष्णुपरत्वे मध्ये विद्यमानस्य   
  
प्। ४९)  
  
सर्वस्यापि सन्दंशिन्यायेन विष्णुपरत्वेन स्थानप्रमाणादपि तुरीयशिवस्य   
नारायणात्मकत्वनिर्णयावश्यं भावात् अत एव तृतीये क्रमश्च   
देशसामान्यादित्यधिकरणे आग्नेयाग्नीषोमीयानुमन्त्रणमन्त्रयोः अग्नेरहं   
देव यज्ययान्रादो भूयासम् अग्नीषोमयोरहं देव यज्यया वृत्रहा भूयासम्   
। इत्यनयोर्मध्ये पठितस्य दब्धिरस्य दब्धो भूयासमिति मन्त्रस्य   
पाठसादेश्यलक्षणस्थान प्रमाणादाग्नेयाग्नीषोमीययागयोर्मध्ये   
अनुष्ठेयोपांशुयागशेषत्वं व्यवस्थापितम् । अत एव तत्रैव षष्ठे पादे   
तुल्यस्सर्वेषां पशुरित्यधिकरणे ज्योतिष्टोमे पशुधर्माणां   
अनुष्ठानसादेश्यलक्षणस्थानप्रमाणा अग्नीषोमीय पशुशेषत्वं   
व्यवस्थापितम् । अपि च कैवल्योपनिषदि सब्रह्मासशिवस्सेन्द्रस्सोक्षरः   
परमस्स्वराट् इत्यत्र तच्छब्दार्थस्य तुरीयशिवस्य नारायणोपनिषद्गतस्य स   
ब्रह्मा सशिव इत्यादि स्वराडित्यन्तस्य तत्समान पदार्थत्वेन समाख्या   
प्रमाणाच्च नारायणात्मकत्व निर्णयध्रौव्यात् । अत एव चमसेषु   
समाख्यानादित्यधिकरणे होतृचमस इत्यादिसमाख्या प्रमाणात्   
होत्रादेश्चमसभक्षण शेषत्वं सिद्धान्तितम् । अत एव च उत्तरतन्त्रे   
वैश्वनराधिकरणे शब्दादिभ्योन्तः प्रतिष्ठानानेनति चेन्न । तथा   
दृष्ट्युपदेशादसम्भवात् । पुरुषविषयत्वमपि चैनमधीयत इति गुणसूत्रे   
पुरुष   
  
प्। ५०)  
  
सूक्तोक्तस्य शीर्ष्णोद्यौस्समवर्तत । चक्षोस्सूर्यो अजायत । प्राणाद्वायुरजायत ।   
पद्भ्याम्भूमिरित्यादिना द्युभ्वादिजनक शीर्षादिमतो विष्णुत्वस्य निश्चितत्वेन   
तत्समाख्यया छान्दोग्य श्रुतिप्रतिपादकस्य मूर्धैव सूतेजाः   
चक्षुर्विश्वरूपः । प्राणः पृथग्वर्त पृथिव्येवपादावित्यादिना   
द्युभ्वादिजनकवैश्वानरस्य विष्णुत्व निर्णय इति व्यवस्थापितं किञ्च । यो वै   
रुद्रस्सभगवान् यश्च ब्रह्मा तस्मै वै नमो नमः । इत्यथर्वशिरो वाक्ये   
समानाधिकरण्य श्रुत्या कारण वाक्यगततुरीय शिवब्रह्मोद्देशेन   
भगवत्पदार्थभूतनारायणाभेदस्यैव विधेयत्वेन एतद्वाक्यस्य   
शैववैष्णवकारण वाक्ययोर्विरोधपरिहार तात्पर्यकत्वस्यैव युक्तत्वात्   
रुद्रपदभगवत्परयोरभ्यस्यमानत्वेनाभ्यासस्य उभयोरभेदे   
तात्पर्यलिङ्गत्वाच्च अन्यथा प्रकारान्तरेण वाक्यार्थवर्णनानुपपत्तेः   
एवमुत्तरतापनीय वाक्ये तं वा एतं त्रिशरीरमात्मानं त्रिशरीरं परं   
ब्रह्मानु सन्दध्यात् । इत्यादिशिवमद्वैतं चतुर्थं मन्यन्ते । स आत्मा स   
विज्ञेय इत्यन्तेन तच्छब्देन तुरीय शिवमनूद्यात्मशब्देन नारायणाभेदो   
विधीयते । आत्मभगवदादिशब्दानां नारायणैकान्तत्वस्य रामोपनिषदि   
विश्वादिमूर्तित्रयमभिधाय नान्तः प्रज्ञं न बहिः प्रज्ञमित्यादिना   
शिवमद्वैतं चतुर्थं मन्यन्ते स आत्मा स विज्ञेयः एतत्परं   
ब्रह्मरामचन्द्रः   
  
प्। ५१)  
  
सच्चिदानन्दात्मक इत्यन्तेन नारायणावतारभूतरामचन्द्रस्य   
तुरीयत्वपरब्रह्मत्वाभिधानेन उभयोरेकार्थत्ववर्णनस्यैव युक्तत्वात् एवम्   
-  
  
अन्तश्चरति भूतेषु गुहायां विश्वमूर्तिषु ।  
त्वं ब्रह्मा त्वं प्रजापतिः त्वं यज्ञस्त्वं विष्णुस्त्वं वषट्कारस्त्वं रुद्र   
इति तैत्तरीय वाक्येपि त्वं पदार्थस्य तुरीयस्य नारायणस्य त्रिमूर्त्यभेदो   
विधीयते अत्र सर्वत्र विष्ण्वभेदो मुख्यः । तस्य भगवदवतारत्वात्   
इतराभेदस्तु छत्रिन्यायेन मुख्यः । ऋतं सत्यं परं ब्रह्मपुरुषं   
कृष्णपिङ्गलम् । ऊर्ध्वरेतं विरूपाक्षं शङ्करो नीललोहितः । इत्युपक्रमे   
नीललोहित शङ्करः कार्यरुद्रः ऋतादिपदचतुष्टयोक्त नारायणं   
कृष्णपिङ्गलादि पदत्रयोक्ततुरीयं शिवं सन्तं ध्यायीतेत्यर्थवर्णनेन   
कोपि दोषः । न च कैवल्योपनिषदि । उत्तरत्र -   
  
स एव सर्वं यद्भूतं यच्च भव्यं सनातनम् ।  
इत्यादिवत् स एव विष्णुरिति सावधारणसामानाधिकरण्य श्रुतिर्भेदेप्युपपद्यत   
इति वाच्यम् । तत्र तुरीयस्य वस्तुनः प्रपञ्चस्य भेदग्राहकप्रत्यक्षमिव   
विरुद्ध धर्माधिकरणत्वरूपमनुमानमिव अन्यदेव तद्विदितादधो   
अविदितादधीति भेदप्रापक श्रुतिवाक्यमिव च । विश्वमेवेदं पुरुषः ।   
तद्विश्वमुपजीवतीति विश्वपुरुषयोरभेदः उपजीव्योपजीवकभावनिबन्धनो   
गौण इत्यार्थिक   
  
प्। ५२)  
  
भेदप्रतिपादक वाक्यमिवात्राभेदे बाधकलेशाभावात् । नन्वेतदयुक्तम् ।   
ब्रह्मविष्णुरुद्रेन्द्रास्ते सम्प्रसूयन्ते अण्डं हिरण्मयं रुद्रस्य   
वीयात्प्रथमं सम्बभूव । तत्र ब्रह्मा विष्णुर्जातो जातवेदाः वैष्णवं   
वामनमालभेत । स्पर्धमानो विष्णुरेव भूत्वा इमान् लोकानभिजयति य एतां   
महोपनिषदं वेद । सकृतपुरश्चरणो महाविष्णुर्भवतीति -   
  
शरीरं वासुदेवस्य रामस्य च महात्मनः ।  
संस्कारं लम्बयामास वृष्णीनाञ्च प्रधानतः ।  
इत्यादि श्रुति स्मृतिभिः । विष्ण्वाख्य नारायणस्य जन्मत्व श्रवणात् कथं   
प्रशिथिलमूलोयं युक्तिविलास इति चेन्न । अस्य भवतामेवास्मदुक्त   
युक्तिजातविस्मरणमूलत्वात् । तथाहि भवतां तुरीयशिवत्वेनाभिमतस्य   
वस्तुनः नारायणाभेदे उक्तन्यायेन बहुप्रमाणप्रमिते विष्णोर्जननस्य   
छत्रिन्यायेनामुख्यतयैव नेयत्वादिति प्रागेवासकृदावेदित्वात् । नारायणात्   
ब्रह्मा जायते । नारायणाद्रुद्रो जायते इति नारायणोपनिषत्समाख्यया   
अथर्वशिखायामपि ब्रह्मविष्णुरुद्रादिजनकस्य तुरीयस्य   
नारायणात्मकत्वावश्यं भावात् । नारायणोपनिषदि   
विष्णुजनकत्वानुक्तिलिम्।गेन नारायणशब्दस्य   
नारायणभिन्नशिवादिपरत्वानुपपत्तेः । सोभिध्याय शरीरात्स्वात्   
  
सिसृक्षुर्विविधाः प्रजाः ।  
  
प्। ५३)  
  
अप एव ससर्जादौ वामु वीर्यमपासृजत् ।  
तदण्डमभवद्धैमं सहस्रांशुसमप्रभम् ।  
तस्मिन् जज्ञे स्वयं ब्रह्मा सर्वलोकपिता महः ।  
आपो नारा इति प्रोक्ताः आपो वै नर सूनवः ।  
अयनं तस्य ताः पूर्वं तेन नारायण स्मृतः ।  
इति उपबृंहणानुसारेण अण्डं हिरण्मयमित्यत्रापि रुद्रशब्दस्य   
तुरीयाख्यनारायणपरत्वस्यैव युक्तत्वात् । य् उ चैनमेवं वेद । इत्यादेरिव ।   
विष्णुरेव भूत्वेत्यादेरपि अर्थवादत्वेन फलसमर्पकत्वाभावात् ।   
विष्णुत्वप्राप्तेः क्रतुशतसाध्येन्द्रत्वापेक्षया आधिक्येन तस्य वामन   
पश्वालम्भनमात्रसाध्यत्वासम्भवेन तस्यार्थवादत्वस्यैव युक्तत्वाच्च   
किञ्च अजायमानो बहुधा विजायते । एष सर्वभूतान्तरात्मा । अपहतपात्मा ।   
दिव्यो देव एको नारायणः इत्यादि श्रुत्या । अजोपि सन्नव्ययात्मा   
भूतानामीश्वरोपि सन् । प्रकृतिं स्वामधिष्ठाय सम्भवाम्यात्ममायया ॥  
  
नमां कर्माणि लिम्पन्ति न मे कर्म फले स्पृहा । इच्छागृहीताभिमतोरु   
देहः इति भगवद्गीतादिवचनेन ।  
  
तपसाराधितो देवोह्यब्रवीद्भक्तवत्सलः ।  
लोकानां सं प्रियार्थन्तु शापं तं ग्राह्यमुक्तवान् ।  
इति लैङ्गे भृङ्गु प्रति हरेर्वचनेन । तत्रैव -   
  
पुनस्सर्वात्मको विष्णुर्जननं स्वच्छयैव तत् ।  
  
प्। ५४)  
  
द्विजे शापच्छलेनैवमवतीर्णो हि लीलया ।  
इति वचनेन -   
  
देव तिर्यङ्मनुष्येषु शरीरग्रहणात्मिका ।  
लीलेयं सर्वभूतेषु तव चेष्टोपलक्षणात् ।  
नाकारणात्कारणाद्वा कारणं कारणानि च ।  
शरीरग्रहणं तस्य धर्मत्राणाय केवलम् ।  
कृतकृत्योह्यहं ब्रह्मन् भक्तानां हितकाम्यया ।  
भजामि विविधं जन्म स्वेच्छयैवात्मलीलया ।  
  
इति वचनान्तरेण -   
  
समस्तशक्तिरूपाणि तत्करोति जनेश्वर ।  
देव तिर्यङ्मनुष्याख्या चेष्टावन्ती स्वलीलया ।  
जगतावुपकाराय न सा कर्म निमित्तजा ।  
इति विष्णुपुराणवचनेन -   
  
इच्छयापि हि देवत्वं मनुष्यत्वमपीच्छया ।  
सूकरत्वञ्च मत्स्यत्वं नरसिंहत्वमेव च ।  
  
इति पुराणान्तरवचनेन -   
  
तमद्भुतं बालकमम्बुजेक्षणं   
चतुर्भुजं शङ्खगदाद्मुदायुधम् ।  
श्रीवत्सवक्षं गलशोभि कौस्तुभं   
पीताम्बरं सान्द्रपयोद सौभगम् ॥  
  
महहि वैडूर्य किरीटकुण्डलत्विषा परिष्वक्तसहस्रकुन्तलम् ।  
  
प्। ५५)  
  
उद्दाम काञ्च्यङ्गद कङ्कणादिभिः विरोचमानं वसुदेव ऐक्षत ॥  
  
श्रीवत्सवक्ष सम्भ्राजत्कौस्तुभामुक्तकन्धरः ।  
पृथुदीर्घं चतुर्बाहुं वसुदेवो ह्ययं पुमान् ॥  
  
लक्षणैर्नारद प्रोक्तैर्नान्यो भवितुमर्हति ।  
एतस्मिन्नेव काले तु क्षीरोदे सागरोत्तमे ॥  
  
निवासे देवदेवस्य शङ्खचक्रगदाभृतः ।  
उपासीनो महाबाहुः श्रीमान् वैरोचनो बलिः ॥  
  
जहार देवदेवस्य किरीटं रत्नचित्रितम् ।  
तमन्वथावत्वेरितं वैनतेयो विहङ्गराट् ॥  
कृत्वा युद्धं महाघोरं जित्वा दानवपुङ्गवम् ॥  
  
गृहीत्वा रत्ननिचयं किरीतं भास्करोपमम् ।  
आगच्छन् ददृशे तत्र देवकीनन्दनं हरिम् ॥  
  
तस्य मूर्ध्निनिधायाशु किरीटं दिव्यभूषणम् ।  
प्रणम्य पादयोर्मूर्ध्ना स्तोतुसमुपचक्रमे ॥  
  
एकदार्भकमादाय स्वाङ्कमारोप्य भामिनी ।  
प्रस्नुतं पाययामास स्तनं स्नेहपरिप्लुतम् ॥  
  
पीतप्रायस्य जननी सुतस्य रुचिरं स्मितम् ।  
मुखं लालयती राजन् जृम्भतो ददृशे इदम् ।  
  
खं रोदसी ज्योतिरनीकमास्ये सूर्येन्दुवन्हीश्वसनाम्बुधींश्च ।  
द्वीपान्नगान् स दुहितुर्वनानि भूतानि यानि स्थिरजङ्गमानि ॥ इति ।  
  
प्। ५६)  
  
रूपं यत्तत्राहुरव्यक्तमाद्यं ब्रह्मज्योतिर्निर्गुणं निर्विकारम् ।  
सत्तामात्रं निर्विशेषं निरीहं सत्वं साक्षाद्विष्णुरध्यात्म दीपः ॥  
  
विदितोसि भवान् साक्षात् पुरुषः प्रकृतेः परः ।  
केवलानुभवानन्द स्वरूपस्सर्वसिद्धि दृक् ॥  
  
इत्यादि भागवतवचनेन ।  
  
न तस्य प्राकृता मूर्तिर्मांसमेदोस्थि सम्भवा ।  
न योगित्वादीश्वरत्वात्सत्यरूपोच्युतो विभुः ॥  
  
सद्देहस्सुखगन्धश्च ज्ञानभाक्सपराक्रमः ।  
ज्ञानाज्ञानस्सुखदुःखः स विष्णुः परमोच्युतः ॥  
  
इति वराह वचनेन ।  
  
देहोऽयं मे सदानन्दो नायं प्रकृतिनिर्मितः ।  
परिपूर्णश्च सर्वत्र तेन नारायणोस्म्यहम् ॥  
  
इति ब्रह्मकैवर्तादिवचनजातेन विष्णोर्जननस्य स्वेच्छामात्रजननत्व   
कर्मानधीनत्व साधुहितैकप्रयोजनत्वलीलारूपत्वादीनामवताराणामपि   
समस्तकल्याणगुण पूर्णत्वमूलरूपाभेदा प्राकृतविग्रहत्व निर्विकारत्व   
उत्पत्तिविनाशत्वादीनाञ्च प्रतिपादनात् उक्तजननमरणादिप्रतिपादकवाक्यानां   
असुरजनमोहनाय तथा प्रदर्शनमात्र परत्वस्यैव युक्तत्वात् अन्यथा   
बहुप्रमाणविरोधापत्तेः तस्मात्सकलशैववैष्णव वाक्यानामेषैव   
दिगविरोधनेनेत्यपीति सङ्क्षेपः ।  
  
प्। ५७)  
  
यच्चोक्तम् नामानि तव गोविन्देति शिवो महेश्वरश्चैव इत्यादि   
हरिवंशादित्यपुराणादिवचनैर्विष्ण्वादिसकलानामवाच्यत्वं रुद्रस्यैवेति   
तस्यैव सर्वोत्कर्षो न नारायणस्येति । तदपि दत्तोत्तरम् । तथाहि -   
रुद्रशब्दार्थः कार्यरुद्रो वा कारणरुद्रो वा नाद्यः । तस्य   
विष्ण्वादिसकलनामवाच्यत्वासम्भवात् प्रत्युततान्येव मम नामानीत्यत्र   
अग्निमानेव धूमवानित्यादिवत् । एवकारेण भगवन्नाम्नां व्यापकत्वमेव   
प्रतीयते । तेन विष्णुनामसु अनन्तानन्देषु विष्णुना कतिपय नामानि शिवाय   
दत्तानीत्युक्तं भवति । नान्त्यः । नारायणावतारस्य तदत्यन्ताभिन्नस्य   
कारणवाक्य प्रतिपाद्यकारणशिवस्य सकलनामवाच्यत्वस्य सर्वाविरोधित्वात् ।   
  
ननु शिवस्य नारायणावतारत्वे प्रमाणाभावेनापसिद्धान्ताच्च   
साहसमात्रमेतदिति चेन्न शिवस्य नारायणावतारत्वे   
निरवकाशकारणवाक्यद्वयविरोधपरिहारान्यथानुपपत्तेरेव प्रमाणत्वात् ।   
किञ्च -   
  
नारायणात् ब्रह्मा जायते । नारायणात् रुद्रो जायते । अथ पुनरेव नारायणः   
सोन्यं कामं मनसा ध्यायीतेति । तस्य ध्यानान्तस्थस्य । ललाटात्   
त्र्यक्षश्शूलपाणिः पुरुषो जायतेति नारायणोपनिषद्वाक्येन ।  
  
प्। ५८)  
  
विष्णोरन्यन्तु पश्यन्ति ये मां ब्राह्मणमेव च ।  
कुतर्कमतयो मूढाः पच्यन्ते नरकेष्वथ ।  
  
इत्याद्युदाहृताभेद बोधक वचनजातेन च तुरीयशिवस्य   
नारायणांवतारत्व निर्णयसम्भवात् । न च ब्रह्मणोप्यभेदश्श्रूयत इति   
तस्यापि तदवतारत्वम् । स्यादिति वाच्यम् । तयोर्भेदस्यैव बहुप्रमाणसिद्धत्वेन   
तस्य तदभेदस्य छत्रिन्यायेनैव नेयत्वात् । क्वाप्यभेदाभावे   
छत्रिन्यायस्यानवकाशात् नारायणोपनिषदि नारायणाद्रुद्रोजायत इति   
कार्यरुद्रस्याभिहितत्वेन पुनः त्र्यक्षः शूलपाणिः पुरुषो जायत इत्यत्र   
शूलपाणिपुरुषशब्दयोर्नारायणावतारतुरीय शिवपरत्वावश्यं भावात् ।   
किञ्च वैश्वानराधिकरणे शब्दादिभ्योन्तः प्रतिष्ठानां नेति चेन्न तथा   
दृष्टयुवदेशादसम्भवात् पुरुषमपि चैनमधीयत इति गुणसूत्रभाष्ये   
अथ हैममात्मानमणोरणीयांसं परतः परं विश्वं हरिमुपासीतेति   
सर्वनामे सर्व कर्म सर्वलिङ्गः सर्वगुणः सर्वकामः सर्वधर्मः   
सर्वरूप इति एतमेवात्मानं विश्वं हरिं अनादरमुपास्ते । तस्य सर्वेषु लोकेषु   
सर्वेषु भूतेषु सर्वेषु वेदेषु कामचारो भवतीति तत्तन्नामलिङ्गादिना तस्यैव   
दृष्ट्युपदेशात् महोपनिषदित्यादि भाष्योक्त श्रुतौ सर्वरूप इति वचनेन   
नारायणस्य सर्वावतारत्व प्रतिपादनेन शिवस्यापि नारायणावतारत्वस्य   
  
प्। ५९)  
  
प्रमितत्वेनापसिद्धान्ताभावात् सर्वरूपशब्दस्य   
सर्वाभेदार्थकत्वानुपपत्तेः सर्वावतारपरत्वस्यैव वक्तव्यत्वात् ।   
सर्वनामादिपदसमभिव्याहृतसर्वरूपस्य सर्वावतारपरत्वावश्यं   
भावाच्च । सर्वावतारस्य नारायणस्य कदाचिद्युगे शिवावतारत्वे बाधका   
भावात् अनन्तेश्वररामेश्वर लिङ्गादीनां   
श्रीमन्नारायणाधिष्ठातृत्वस्यास्माभिरङ्गीकाराच्च । गोलकद्वितयं   
विष्णोस्तृतीयं वा प्रकीर्तितम् इति तन्त्रसारवचनेन भगवतो लिङ्गाधिष्ठान्न   
तस्य तेजोमय लिङ्गरूपत्वस्यैव वक्तव्यत्वात् ।   
  
ब्रह्मणि ब्रह्मरूपो सौ शिवरूपी शिवे स्थितः । इति भाष्योक्त स्मृतेश्च ।   
तीर्थप्रबन्धे वरदराजयतिकृत रामनाथ स्तुतौ -   
  
कालद्विषं कामितदानदक्षं श्रीमज्जटाजूडविभासिताङ्गम् ।  
रामेश्वरं रामकृत प्रतिष्ठं रामागृहीतार्थ तनुं नतोस्मि ॥ तथा -  
  
kalpānte surabhūsurāsuraharaṃ somaṃ haraṃ kaṃharaṃ pṛthvyāṃ   
pātakakoṭipāṭanapaṭuḥ rāmaḥ kilārādhituḥ | tathā - bheje liṃgaṃ śilāṃ   
hariṃ ityādibhiḥ bhagavato rāmārādhyasya śivasya svābhinna   
nārāyaṇāvatāratvasyaiva vaktavyatvāt | anyathā mahānubhāvakṛtasya   
paramanirṇāyakagrajasya mithyājñānajanakatvāpatteḥ |  
  
p. 60)  
  
bhāgavatarāmāyaṇādau bhagavato rāmakṛṣṇādeḥ yattatparaṃ   
jyotirananyamadvayaṃ ityādinā svarūpopāsanāyā evābhihitatvācca |   
madhvavijayepi bheje bhujaṅgaśayanaṃ dviṣaḍabdakālaṃ tathā nārāyaṇaṃ   
kulapatiṃ śaraṇaṃ vrajema tathā viṣṇave śrīrāmanāthāya namaścakārasa   
ityādinā ananteśvararāmeśvaraliṃgayoḥ nārāyaṇādhiṣṭhānatvābhidhānena   
tayoḥ nārāyaṇāvatāra śivādhiṣṭhānatvameva vaktumucitam | tasmādetāni   
śrutismṛti vacanayaktijātāni turīyaśivarūpaṃ vastu nārāyaṇātmakaṃ   
nātotiriktamiti saṃgamayantīti sarvamanavadyam | tathā cāyaṃ niṣkarṣaḥ | janmādi   
sūtroktaṃ māyāśabalitaṃ īśvarākhyaṃ brahmaikameva kadācidyuge   
nārāyaṇarūpaṃ sat brahmaviṣṇu rudrādīn sṛṣṭvā sakalajagatkāraṇaṃ bhavati |   
kadācidyuge tadeva brahmaśivarūpaṃ dhṛtvā brahmādīn sṛṣṭvā   
sakalajagatkāraṇaṃ bhavati | nārāyaṇosau paramo vicintyo mumukṣubhiḥ   
karmapāśādamuṣmāt | nārāyaṇamahājñeyaṃ ityādi vākyāni nārāyaṇasyaiva   
mokṣārthamupāsanāparāṇi | kāraṇaṃ taddhyeyaḥ sarvaiśvarya sampannaḥ   
sarveśvaraśśambhurākāśamadhyagaḥ umāsahāyaṃ parameśvaraṃ prabhuṃ   
trilocanaṃ nīlakaṇṭhaṃ praśāntaṃ dhyātvā munirgacchati bhūtayoniṃ samasta   
sākṣiṃ tamasaḥ parastāt | ityādi vākyāni śivasyaiva mokṣārthamupāsanāparāṇi   
turīyāśramasthaiḥ prāyeṇa nārāyaṇasyaiva upāsyatvaṃ   
  
p. 61)  
  
ata eva śāṃkarabhāṣye parāmarśaṃ jaiminiracodanāccāpadaṃ dadati hi   
ityadhikaraṇe turīyāśrimiṇāmeva saguṇa brahmajñānadvārā niviśeṣa brahmā   
parokṣajñānamiti nirṇītam | viṣṇusahasranāmabhāṣyasyaivādāvādareṇa   
kṛtatvācca viṣṇorbrahmādi sāmyena jananavākyāni rāmakṛṣṇādyavatāravat   
viṣṇośśuddhasatvapradhānakamāyopahitatvena brahmādisāmyāyogena   
chatrinyāyenāmukhyatayaiva neyāni | viṣṇuśivayoḥ parasparanindā vākyāni nahi   
nindā nyāyena neyāni -   
  
hiraṇyagarbhassamavartatāgre agniragre prathamo devatānāṃ rājānau vā etau   
devatānāṃ imāni bhūtānyākāśādeva samutpadyante ityādi kāraṇavākyāni   
etadubhayānyataraparatayaiva neyāni | etadubhayoreva kāraṇatve   
sādhakabāhulyasadbhāvāt tasmātturīyaśivanārāyaṇātmakaṃ brahmaikameveti   
śaṃkarācāryasiddhānte saraṇiḥ -   
  
rāmānujācāryamate tu tayorabhedo dvedhā nirūpaṇīyaḥ | tatra tatvamasītyatra   
tatvaṃ padārthayoḥ jīvabrahmaṇoviśiṣṭādvaitavat turīyaśiva nārāyaṇayoḥ   
viśiṣṭādvaitarūpābheda eva svīkartavyaḥ | na ca tatvamasītyādi vākyavat   
atrobhayorabhedavākyaṃ na dṛśyata iti vācyam | nārāyaṇāt brahmājāyate |   
nārāyaṇādrudrojāyate ityādivākyapratipādyaṃ sūkṣmacidacidviśiṣṭaṃ   
nārāyaṇākhyaṃ jagatkāraṇaṃ kāraṇantu   
  
p. 62)  
  
dhyeya ityatra kāraṇapadenānūdya sarvaiśvarya sampannaḥ   
sarveśvaraśśambhurākāśamadhyama ityanena śivaśarīraka brahmābheda   
vidhāna saṃbhavāt | kaivalyopaniṣadyapi hṛtpuṇḍarīkamityādi   
cidānandamarūpamadbhutamityantena nārāyaṇākhya paratatvamanūdya   
umāsahāyamityādinā śivaśarīrakaṃ taṃ dhyātvā bhagavantaṃ   
gacchatītyarthaparatvena virodhābhāvāt | evaṃ śivopāsanā vākyāni sarvāṇyapi   
viśiṣṭādvaita paratayā neyāni śiva eva kevala iti | śivasya   
kāraṇatvapratipādakavākyāni eko ha vai nārāyaṇa āsīdityādi   
niravakāśakāraṇavākyāvirodhāya śivaśarīrakanārāyaṇasya   
kāraṇatvaparatayaiva neyāni viśiṣṭādvaitopāsanāyāḥ |   
paramapumarthasādhanatvenāsyārthasyaiva yuktatvācca | yadvā nārāyaṇākhyaṃ   
paratatvaṃ turīyaśivābhinnamiti tasya kāraṇavākyagata śivādipadavācyaṃ   
turīyaṃ nārāyaṇātmakameva nāto riktamityartha eva svīkartavyaḥ | eko ha vai   
nārāyaṇa āsīnna brahmā na ca śaṃkaraḥ | iti niravakāśa pradhāna   
vākyāvirodhāya hantaitameva puruṣaṃ sarvāṇi   
nāmānyabhisaṃviśantītyādivacanajātena turīyavastvātmakanārāyaṇasyaiva   
kāraṇavākyagata śivādisakalanāmavācyatvāvaśyaṃ bhāvāt   
śivanārāyaṇayoraikyavacanamupapannam tasmādekameva nārāyaṇarūpaṃ   
turīyaṃ paraṃ tatvamiti   
  
p. 63)  
  
śrībhāṣyakṛtāṃ panthāḥ |  
  
asmacchrīmadācārya siddhānte tu itthamabhedonirūpaṇīyaḥ tathāhi somena   
yajetetyādivākyavihitasomayāgādau jyotiṣṭomena svargakāmo yajetetyādi vākyaiḥ   
phalasaṃbandhādividhānamiva atrāpi eko ha vai nārāyaṇa āsīnna brahmā na ca   
śaṃkaraḥ ityādi vākyavihita brahmarudrādi dvitīyavastuśūnyatva   
sargādyasamayavṛttitvādiviśiṣṭaṃ nārāyaṇātmakameva   
brahmaviṣṇurudrendrāste saṃprasūyate | kāraṇaṃ tu dhyeyaḥ | sarvaiśvarya   
saṃpannaḥ sarveśvaraśśambhurākāśamadhyagaḥ śiva eko   
dhyeyaśśivaṃkaraḥ | sarvamanyatparityajya ityādyatharvaśikhā vākye kāraṇantu   
dhyeya ityatra | ekena kāraṇapadenānūdya sarvaiśvarya saṃpannatvāt   
sarveśvaratvena śivaṃ karatvācchivatvena śambhuśabditakāraṇa   
vākyagatanārāyaṇāvatāraturīyaśivābhinnatvenākāśamadhyagatatvena dhyānaṃ   
phalāya vidhīyate | na turīya śivaḥ sarveśvaraśabdaśivaśabdayostatrarūḍhatvena   
pravṛttinimittadvayakathanānupapatteḥ | nārāyaṇāt brahmājāyate |   
nārāyaṇādrudro jāyate | iti nārāyaṇopaniṣatsamākhyāyā   
kāraṇapadoktabrahmarudrādikāraṇasya nārāyaṇatvāvaśyaṃ bhāvāt | evaṃ   
hṛtpuṇḍarīkamityādi tamasaḥ parastādityantena kaivalyopaniṣadvākye   
hṛtpuṇḍarīkamityādi cidānandamarūpamadbhutaṃ  
  
p. 64)  
  
ityantena turīyaṃ jagatkāraṇaṃ nārāyaṇamanūdya umāsahāyamityādi tamasaḥ   
parastadityantena kāraṇavākyagata bhagavadavatārarūpa turīya śivopāsanāphalāya   
vidhīyate | ata eva bhāṣyodāhṛta śrutau bhagavatassarvāvatāratvādikaṃ   
pratipāditāṃ tathā yo vai rudrassa bhagavān yaśca brahmā ityatharva śiro vākye   
kāraṇavākyagatarudrādipadārthoddeśena bhagavacchabdita nārāyaṇābhedo   
vidhīyate | itthaṃ hi tatra vacana vyaktiḥ yo vai rudraḥ nārāyaṇāvatārabhūtasturīya   
śivaṃ yaśca brahmā caturmukhaḥ sa bhagavānnārāyaṇa iti evamuttaratrāpi   
jñātavyam | anyathā vākyārthasya sāmaṃjasyaprasaṃgāt | evamuttaratāpanīya   
vākyepi śivamadvaitaṃ caturthaṃ manyante sa ātmā sa vijñeyaḥ | ityatra caturtha   
śivoddeśenātmaśabditanārāyaṇatvaṃ mokṣārthaṃ vijñeyatvaṃ vidhīyate | eva   
mitarāṇi śivotkarṣaparāṇi sarvāṇi vākyāni etadavirodhāya nārāyaṇasyaphalāya   
śivatvena upāsanā parāṇi neyāniupāsanāpadarahitānāṃ vākyānāṃ   
upāsanāpadamadhyāhṛtyāṃśrutaphalānāṃ ca aihikāmuṣmikaphalaṃ   
kalpanīyam | bhagavataśśivatvena upāsanāyāḥ sarveṣu lokeṣu kāmacāro   
bhavatītyādinā mahāphalasyābhihitatvāt aihikāmuṣmikabhogecchāvatāṃ   
rājasajanānāmupāsanārthaṃ bhagavato nārāyaṇasya śivatvena līlāvigraha   
svīkārasaṃbhavāt   
  
p. 65)  
  
turīya śivaparāṇyapi sarvāṇi vākyāni upāsanāparāṇyeva śrūyante tasmāt   
turīyaśivātmakaṃ nārāyaṇākhyameva paraṃ tatvamiti athavā   
upāsanāpadarahitānāṃ śaivavākyānāṃ nāmāni sarvāṇi yamāviśanti ityādi   
śrutyā nārāyaṇa paratvāt śivopāsanā vākyānāṃ udāhṛta śrutyā   
nārāyaṇasya śivāntaryāmiṇaḥ śivadharmatvenopāsanāparatvācca sarvāṇyapi   
śaiva vākyāni nārāyaṇaparāṇyeva -   
  
brahmaṇi brahmarūposau śivarūpī śive sthitaḥ |  
  
iti vacanaprāmāṇyāt |  
  
yepyanya devatā bhaktāḥ yajante śraddhyānvitāḥ |  
tepi māmeva kaunteya yajantyavidhipūrvakam |  
ahaṃ hi sarvayajñānāṃ bhoktā ca prabhureva ca |  
na tu māmabhijānanti tatvenātaścyavanti te |  
  
iti gītāvacanaprāmāṇyāt |  
  
ahaṃ bhogaprado vatsa mokṣadastu janārdanaḥ |  
iti mārkaṇḍeyapurāṇe mārkaṇḍeyaṃ prati śivavacanaṃsvārasyācca -   
  
yadvā re mattamātaṅgāḥ vāyuvegāsturaṃgamāḥ |  
pūrṇenduvadanā nārī śivapūjāvidheḥ phalam |  
iti skānde sanatkumārasaṃhitāyāṃ phalaviśeṣanirdeśācca |  
loke aihikabhogecchāvatāṃ rājasatāmasajanānāṃ prācuryāttadarthaṃ   
bahusthaleṣu śrutismṛtyādiṣu śivopāsanā   
  
p. 66)  
  
tatpūjādīnāmeva śravaṇe bādhakābhāvāt | śyenenābhicaran yajeta ityādivat   
śrutismṛtivākyānāṃ svarūpasthitimātrakathanaparatvāt   
hiraṇyagarbhassamavartatāgre agniragneprathamo devatānāṃ imāni   
bhūtānyākāśādeva samutpadyante ityādi   
tattadasādhāraṇapadaghaṭitakāraṇavākyānāṃ viṣṇuparatvavat   
śaivavākyānāmapi nārāyaṇaparatvasyaiva yuktatvāditi nanvevameva   
śaivavākyānāmavirodhasaṃbhave śivasya viṣṇvatāratvenāvirodhe ko viśeṣa   
heturiti cenna | śivotkarṣaparāṇāṃ śivāsādhāraṇa śrutiliṃgādi yuktānāṃ   
vākyānāṃ prācuryāt śivanārāyaṇapadānāṃ tattadvayaktimātraparatvābhāve   
śaiva vaiṣṇava kathā pravṛtyanupapatteśca | śivasya viṣṇvatāratvenāvirodhe   
udāhṛtasādhakapramāṇāt bādhakābhāvācca śaivavākyānāṃ   
viṣṇuparatvanayanasaulabhyācca tasmāt śivasya   
nārāyaṇāvatārapakṣamaṃgīkṛtya sakalajīvādibhinna turīya   
śivanārāyaṇayoraikyamiti pakṣadvayepi nārāyaṇākhyamekameva paraṃ tatvamiti   
śrīmadānandatīrthacaraṇāvalambināṃ saraṇiḥ |  
  
evaṃ matatrayaṃ prāyeṇa na viruddhamiti trimataikyaprakāśo yukta iti || iti   
śrīparamahaṃsaparivrājakācāryasarvatantrasvatantra śrīmadvasudhendratīrtha   
śrīmaccharaṇakaruṇālayena śrīmanmahānandatīrthabhagavatpādācārya   
siddhāntānitarasādhāraṇapravacanādi paṭutara śrīvāṇāturai   
rāmācāryatanayagopālācāryasūnunā aiyaṇākhyena viracitāyāṃ   
trimataikyaprakāśikāyāṃ prathama paricchedaḥ   
  
|| samāptaḥ ||  
p. 67)  
  
|| matatrayaikyaprakāśikāyāṃ dvitīya paricchedaḥ ||  
  
nanvetadayuktaṃ yato dvaitino vadanti |  
  
śrutismṛtisiddhaṃ sajātīya vijātīya svagata bhedavarjitaṃ brahmeti | tathāhi -   
jīvānuvādena brahmābhedavidhāyake tatvamasītyādivākye tvaṃ padena cetanatvena   
sajātīyaṃ jīvajātaṃ tatrāpi jahadajahallakṣaṇayā viśiṣṭākāraṃ parityajya   
caitanyamātramanūdya tatpadena tayaiva lakṣaṇayā viśiṣṭākāra   
parityāgenopasthitaṃ caitanyamātrarūpatvaṃ vidhīyate | jīva caitanyasya   
brahmacaitanyarūpatvavidhāne padayossāmānādhikaraṇyābheda eva paryavasyati |  
  
evaṃ brahmānuvādena jīvābhedavidhisthale |  
  
kṣetrajñaṃ cāpi māṃ viddhi ityādau bhāgatyāgalakṣaṇayaivaikyaṃ neyamiti | atha   
kathaṃ jīvabhinnaṃ nārāyaṇākhyaṃ brahma paraṃ tatvamityetat   
dvaitimatāviruddhamiti cedatra brūmaḥ |   
  
jīvabrahmādvaitavākyammukhyābhedagocaram |  
tadeva mukhyato bhedaṃ śrautayuktyāvagāhate |  
nadīghoṣādi vākyānāṃ aviruddhārthatā yathā |  
jīvabrahmaikya vākyasya tathā neyāviruddhatā |  
  
yattatvamasītyādivākyaṃ lakṣita caitanyābheda viṣayaṃ tadeva vākyaṃ   
vācyārthayorjīva brahmaṇorvakṣyamāṇayuktyābhedaṃ viṣayīkaroti | yathā   
gaṅgāyāṃ ghoṣa ityādi vākyaṃ vācyalakṣyārthabhedenāviruddhaṃ   
tathaivādvaitavākyamaviruddhamityartha iti idamuktaṃ bhavati | cetanatvena   
  
p. 68)  
  
sajātīyajīvapratiyogika bhedaniṣedharūpābhedo mukhyaḥ abhedasyāmukhyatvaṃ   
kathamiti cet śakyatāvacchedakānavacchinna pratiyogikatvāditi brūmaḥ |   
brahmābhedapratiyogino jīvādipadalakṣya   
śuddhacaitanyasyāvidyāvacchinnacetanatvādirūpajīvādipadaśakyatāvacchedaka   
navacchinnatvāt | tatra tatvamasītyādau tatpadaśakyatāvacchedakaṃ   
sārvajñādiviśiṣṭacetanatvaṃ tvaṃ padaśakyatāvacchekañca abhimukha   
cetanatvaṃ abhimukhatvañca   
prakṛtaśābdabodhānvayaprakārakavaktṛbhinnaviśeṣyakavaktṛ   
icchāviṣayavākajñānavatvaṃ tathā ca tatvamasīti prayoge śrotuḥ ahaṃ   
brahmāsmīti śābdabodha eva jāyata iti vaktavyam |  
  
evañca tvaṃ padaśakyatāvacchedakānavacchinne   
tvaṃpadalakṣyaśuddhacaitanyatatpadaśakyatāvacchedakānavacchinnena   
tatpadalakṣyaśuddhacaitanyena bhedaniṣedharūpamaikyaṃ bodhyate |   
ekatvasaṃkhyāyā nirdharmike brahmaṇyayogāt kṣetrajñaṃ cāpi māṃ   
viddhītyādau asmatpadalakṣita śuddha caitanye kṣetrajñapadalakṣitaśuddhacaitanya   
pratiyogika bhedaniṣedhātmakābheda eva bodhyate - tathā ca jīvabrahmādi   
padalakṣye śuddhabrahmāṇi brahmajīvādi padalakṣya parabrahmābheda   
pratipādanapare advaitavākye jīvabrahma padamukhyārthayorjīvabrahmaṇorbheda eva   
dṛḍhīkṛto bhavati gaṃgāpadalakṣasya gaṃgārūpatīrasya ghoṣādhāratvepi   
gaṃgāpadavācyapūrasya ghoṣānādhāratve virodhābhāvāt | tathā cāyaṃ   
prayogaḥ jīvaḥ brahmabhinno bhavatu |  
  
p. 69)  
  
marhati | jīvapadalakṣyasya brahmābhinnatvāt yatpadalakṣyaṃ yadabhinnaṃ   
tatpadavācyaṃ tadbhinnamiti niyamāt | yathā - siṃho devadatta ityādau   
devadattāderamukhyārtha siṃhādi sadṛśābheda iti | na ca hetoḥ   
pakṣadharmatvābhāva iti | vācyam | ūrdhvadeśo sṛṣṭimānatho deśe nadī   
pūrādityādau vyāptau satyāṃ hetusādhyayorvyadhikaraṇatvasyādoṣatvāditi   
sudhāyāmuktatvāt -   
  
athavā - brahmavācakātirikta padavācyatvaṃ hetuḥ - tathātve hetoḥ   
pakṣadharmatā lābhaḥ | vyāptiśca sugrahā | yat yadvācakātiriktapadavācyaṃ tat   
tatpadavācyādbhinnamiti evaṃ brahmajīvādbhinnaṃ bhavitumarhati   
jīvapadalakṣyābhinnatvāt yadyatpadalakṣyābhinnaṃ tattatpadavācyādbhinnamiti   
vyāpteḥ yathā - bhāṭṭābhimate somena yajeta nīloghaṭa ityādau tatra   
yāgaghaṭayoḥ somanīlapadalakṣyābhinnayossomanīla padavācyābhyāṃ   
bhedadarśanāt | tathā ca gaṃgāyāṃ ghoṣa ityatra   
gaṃgāpadalakṣyavācyayorghoṣādhāratvatattadabhāvayoravirodhavat |   
somādipadavācyānāṃ tatpadalakṣyāṇāñca soma yāgādibhiḥ   
bhedābhedayoravirodhavacca | tatvamatītyadyadvaita vākyānāmapi   
tvamādipadavācyasya jīvasya tadādi padavācyena brahmaṇābhedaḥ   
tvamādipadalakṣyasya śuddha caitanyasya tadādipadalakṣyeṇa śuddhacaitanyena   
abheda iti bhedābhedayormukhyāmukhyayoravirodhasya sarvasamatatvāditi | na ca   
bhavanmate | tvaṃ padasya jīvavācakasya tadantaryāmi   
  
p. 70)  
  
brahmacaitanye kathañcillakṣaṇāyāmapi tatpadasya sārvajñādi   
guṇaviśiṣṭavācakasya kathaṃ śuddhacaitanya lakṣakatvaṃ tasyaiva   
śuddharūpatvāt | yenobhayorāvirodha iti vācyam | bhagavatastaddharmāṇāṃ   
abhedavādināmasmākaṃ śuddhasyaiva brahmaṇaḥ viśeṣa balāt   
viśiṣṭavyavahāraviṣayatānusandhānadaśāyāṃ   
tatpadavācyatvasyābhedamātrānusandhānena   
kevalaśuddhatānusandhānadaśāyāṃ tatpadalakṣyatvasya mukhyasya gauṇasya vā   
saṃbhavena ubhayoravirodhāt | ata evoktaṃ gauḍabrahmānandīye   
jaḍatvabhaṃgoddhāre satyādi śabdānāmanavacchinna caitanye śaktireva |   
lākṣaṇikatvavyavahārastu śakyatāvacchedakā navacchinna bodhajanakatva   
sāmānyāt gauṇa iti |  
  
nanu lakṣaṇāgauṇyo amukhyatvepi viditavyam iti vācyam | tathātve   
tārtīyādyadhikaraṇavirodhaprasaṃgāt | tatra tṛtīye pāde anuprasarpiṣu   
sāmānyādityatra vicintitaṃ rājasūye daśapeyākhya somayāgavikāre śrūyate |   
ekaikaṃ camasaṃ daśadaśānu prasarpeyuḥ śataṃ brāhmaṇāssomaṃ   
bhakṣayantīti tatra jyotiṣṭomāddaśacamasānāṃ prāptau rājñopi rājanya   
camasabhakṣaṇa prāptau ca kiṃ rājanya camasaṃ rājanyādaśa bhakṣayeyuḥ uta   
tamapi brāhmaṇā eva bhakṣayeyuriti saṃśaye daśadaśeti vākye anuprasarpeyuriti   
vidhi pravaṇena praticamasaṃ daśasaṃkhyā vidhānāt tadvākya vihita   
daśatvasaṃkhyayātideśika prāptaikatva saṃkhyāyā eva   
  
p. 71)  
  
samājajātitvena nivṛtteḥ na rājanyatvajātinivṛttiḥ | brāhmaṇaśabdasya   
brāhmaṇābrāhmaṇa samudāye chatrinyāyena lakṣaṇayā   
rājanyaparatāpyaviruddheti daśarājanyānāmeva rājanyacamasabhakṣaṇamiti   
pūrvapakṣaṃ prāpayya śataṃ brāhmaṇāssomaṃ bhakṣayantītyatra mukhya   
śrutyartha saṃbhave jaghanyalakṣaṇāyāḥ anyāyayatvāt | prakṛtitaḥ prāpteṣu   
daśacamaseṣu anusarpatāṃ puṃsāṃ daśaśeti vīpsayoḥ praticamasaṃ   
daśasaṃkhyāvidhānāt arthataḥ prāptāṃśatasaṃkhyāmanūdya saṃkhyeyānāṃ   
sarveṣāṃ laṭo leḍvikalpanena ye śataṃ puruṣā bhakṣayeyuḥ te brahmaṇā iti   
brāhmaṇya vidhānārthatvena śatacamasabhakṣaṇamapi brāhmaṇānāmeveti   
siddhāntitam | ata eva cābhyāsassāmidhenīnāṃ - dharmyāsthānajassyāditi   
navamādhyāya prāthamikādhikaraṇe cintitaṃ darśapūrṇamāsayośśrūyate triḥ   
prathamāmanvāha triruktamāttāḥ pñcadaśasaṃpadyante ityatra trirabhyāsasya kiṃ   
ṛgdharmatvaṃ kiṃ vā prathamasthāna dharmatvamiti saṃśaye prathamā   
śabdasya strī liṃganirdeśāt lakṣaṇayā ṛkparatvaṃ svīkṛtya taddharmatvaṃ   
trirabhyāsasyeti prakṛtau prathamāyāḥ pravo vā jīyāyāḥ   
kvacittadvikāreṣvabhāvāt na tatra trirabhyāsasyoha iti pūrvapakṣaṃ prāpayya   
prathamā śabdasya mukhya vṛtyā prāthamyaparatve sambhavati | ṛci jaghanya   
lakṣaṇāpatteranyāyyatvāt guṇavacanānāñca śabdānāmāśrayato liṃgavacanāni   
bhavantīti   
  
p. 72)  
  
strīliṃganirdeśasya nityānuvādatvena prathamasthāna dharmatvaṃ trirabhyāsasyeti   
vikṛtiṣu prāthamya viśiṣṭe ṛgantare trirabhyāsasyobhe iti siddhāntitam | tatraiva   
- patnīsaṃyājāntatvaṃ sarveṣāmaviśeṣāt ityadhikaraṇe gauṇyā mukhyatvaṃ   
varṇitaṃ dvādaśāhe śrūyate - patnīsaṃyājāntānyahāni santiṣṭhante na   
barhiranupraharati asusthito hi tarhi yajña iti sarveṣāmanhāṃ patnīsaṃyājāntatvaṃ   
uta uttamavarjamiti saṃśaye aviśeṣeṇa vidhānāt sarveṣāmapyanhāṃ   
patnīsaṃyājāntatvameva na barhiranupraharaṇamityasaṃsthāvacanasya yajñasya   
cirakālīna paratvamiti dvādaśāhavikāreṣu dvirātrādiṣu codakādeva patnī   
saṃyājāntatā prāpteḥ | noha iti pūrvapakṣe dvādaśayāgānāṃ sahakartavyatvena   
pūrva pūrvāṇyahāni patnī saṃyājāntānyeva kṛtvā pūrva pūrvasminnahaśśeṣe   
uttaramārabdhavyamityabhi hite apekṣitavidhilābhāt sarve yāgāssahakṛtā bhavanti   
asaṃsthā vacanasya mukhyatvāya uttamavarjaṃ patnī saṃyājāntānyahāni kṛtvā   
ante ahani dvitīye tṛtīye vā prākṛtaṃ barhiranuprakaraṇādikaṃ   
sarvamāhitavyamiti siddhāntitam -   
  
tasmādvācyārthalakṣyārthayormukhyā mukhyatvena   
tādṛśayorbhedābhedayorāvayoravirodha ityaṃgīkāryam | avaśyañcaivaṃ   
vijñeyaṃ anyathā sadeva saumyedamagra āsīt   
  
p. 73)  
  
sarvaṃ khalvidaṃ brahma ityādi vākyamapi brahmaṇo jagaddvaita paraṃ syāt tatrāpi   
sāmānādhikaraṇyāt tatvamasītyādivat sarvādipadānāṃ lakṣaṇayādhiṣṭhāna   
brahmacaitanya paratvena lakṣitasya brahmaṇaḥ sabrahmādipadārthābhedasya   
suvacatvāt -   
  
na ca tatvamasītyādau abhede sāmānādhikaraṇyaṃ sarvaṃ khalvidaṃ brahmetyādau   
bādhāyāṃ sandhānādhi karaṇyamiti vaiṣamyamiti vācyam | nyāya sāmyepi   
vaiṣamye bījābhāvāt | kiñca bādhāyāmiti adhikaraṇa saptamī vā viṣayasaptamī   
vā sati saptamī vā nādyaḥ sarvaṃ khalvidaṃ brahmetyādau brahmātiriktamidaṃ   
sarvaṃ nāstīti jñānaṃ bādhaḥ | bhinnapravṛttinimittānāṃ   
śabdānāmekasminnarthe pravṛtti rūpasya sāmānādhikaraṇyasya   
śabdadharmasya jñāne abhāvāt | na dvitīyaḥ | vṛttirūpasya   
sāmānādhikaraṇyasya padārthaviṣayakatvena   
prapañcamithyātvaviṣayakatvābhāvāt | na ca bādhyata iti karmavyutpatyā   
bādhaśabdasya mithyā rūpaviśiṣṭaviṣayaparatvena idaṃ rajatamityādivat   
tadviṣayakaṃ sāmānādhikaraṇyamupapadyata iti vācyam | tatrāpi tatvamasītyādivat   
sarvādipadānāmapi lakṣaṇayā adhiṣṭhāna caitanya paratvenābhede   
sāmānādhikaraṇyasaṃbhavena sarvādvaitavākyānāmekārthatvasaṃbhavena   
vairūpyakalpanā yogāt anyathā cetanācetana   
  
p. 74)  
  
mātravācakasya sarvādipadasya ekadeśalakṣaṇayā abhede bādhāyāñca   
sāmānādhikaraṇyamiti vairūpyaṃ syāt | kiñca - tatvamasītyādi vākyamapi   
tvaṃ padasya mithyābhūtaviśiṣṭārthabodhakatvena bādhāyāmeva   
samānādhikaraṇamiti sarvatrā vairūpyasyaiva yuktatvāt | avidyā viśiṣṭasya jīvasya   
brahmaṇyadhyastatvāt śuktirajatādi dṛṣṭāntasya sarvatrāpi saṃmatatvāt |   
dṛṣṭāntepi rajatapadasyādhiṣṭhāne śuktau lakṣaṇayābhedasaṃbhavāt | tathā ca   
karmavyutpatyā viṣaya saptamī pakṣe nāsmākaṃ hāniḥ tatvamasītyādau sarvatrāpi   
sādṛśyarūpagaṇābhedasya asmābhiraṃgīkārāt | na tṛtīyaḥ śabdaniṣṭhasya   
sāmānādhikaraṇyasya sarvadā vidyamānasya   
jñānārtharūpavādhānantarabhavitvābhāvāt | evañca tatvamasītyādi vākyeṣu   
advaita mate dvayoḥ padayorlakṣaṇayā śuddhacaitanyābhedabodhakatvam -   
rāmānujamate tu tvaṃ pada bodhyajīvākhya śarīraviśiṣṭasya brahmaṇaḥ   
tatpadabodhyasūkṣma cidacidviśiṣṭabrahmaṇābheda iti viśiṣṭādvaita bodhakatvam   
| asmanmate tu tvaṃ padabodhyasya jīvāntaryāmiṇaḥ tatpadabodhya parabrahmaṇā   
bheda iti parabrahmādvaita bodhakatvamiti prāyeṇa trayāṇāṃ matānāṃ na virodha   
iti | sarvaṃ khalvidaṃ brahma - sadeva saumyedamagra āsīt | ityādau   
prathamapakṣe sarvedaṃ padalakṣitaśuddhabrahmaṇaḥ brahmādi padalakṣita   
parabrahmaṇā bhedabodhakatvaṃ sarvapadārtha   
  
p. 75)  
  
mithyātvabodhakatvaṃ dvitīyapakṣe viśiṣṭādvaitabodhakatvaṃ   
sarvādipadalakṣitatadgatasvātantryamithyātvabodhakatvaṃ asmanmate tu   
antaryāmiṇo brahmābhedabodhakatvaṃ jīvagatasvātantryamithyātva bodhakatvaṃ   
ityevaṃ trayāṇāmavirodha iti |  
  
nanu kevalalakṣaṇā gauṇībhyāṃ śuddhacaitanyā bhede virodhābhāvepi   
jahadajahallakṣaṇayā śuddhacaitanyaikye matāntaravirodhe'styeva | tasyāḥ   
ubhābhyāmanaṃgīkārāditi cenna jahadajahallakṣaṇāyāḥ   
jahallakṣaṇānatiriktatvena virodhābhāvāt tathāhi sarvajñatvādi viśiṣṭaṃ brahma   
alpajñatvādi viśiṣṭo jīvaśca viśeṣyamātrāt caitanyādbhinnamabhinnaṃ vā   
nādyaḥ viśeṣyamātrabodhasya jahallakṣaṇāmātrasādhyatvāt brahmātiriktasya   
viśiṣṭasyaikatvena tatra bhāgatyāgarūpa jahadajahallakṣaṇānupapatteḥ | kiñca -  
लक्षणा साध्यत्ववत् । वेदे शक्पतावच्छेदकानवच्छिन्नबोधस्यापि   
जहल्लक्षणामात्रसाध्यत्वे बाधकाभावात् । अपि च शक्पार्थान्यबोधस्य   
शक्त्यन्यवृत्तिलभ्यत्वेन तद्बोधस्य जहदजहल्लक्षणाभ्यामेव सम्भवात्   
नान्त्यः । विशेष्यस्य शुद्ध ब्रह्मणः तत्वं पदवाच्याभ्यां विशिष्ट   
जीवेश्चराभ्यां अभेदे तत्र विशेषाभावेन तत्वं पदयोः विशेष्य   
शुद्धचैतन्ययोरेव वाच्यत्वेन तपोरभेदे   
  
प्। ७६)  
  
विरोधाभावेन जहदजहल्लक्षणानुसरण वैकल्यप्रसङ्गात् । किञ्च   
विशेष्यस्य पारमार्थिक सत्यत्वेन विशिष्टजीवेशयोरविद्या   
मायोपाधिकयोर्मिथ्यात्वेनाभेदासम्भवात् । किञ्च विशिष्ट शुद्धयोरभेदे   
बहुन्यायविरोधप्रसङ्गात् । तथाहि चतुर्थे तृतीयपादे तत्र सर्वे   
विशेषादित्यधिकरणे चिन्तितम् । सर्वेभ्यो दर्शपूर्णमासौ सर्वेभ्यो ज्योतिष्टोमे   
इति श्रूयते । तत्र किमेकस्मिन् प्रयोगे सर्वेकामा भवत्युत । प्रयोग भेदेनेति   
संशये यादृक्कर्म एकं निमित्तं तदेव कर्मान्तरं प्रति निमित्तमिति   
निमित्तसामान्यात् । सकृत्प्रयोगादेव सर्वकामावाप्तिरिति पूर्वपक्षे कामानां   
रागप्राप्तत्वेन कर्मोद्देशेन कामविधानासम्भवेन कामोद्देशेनैव   
कर्मणो विधातव्यत्वेन प्रतिप्रधानं गुणावृत्तिरिति न्यायेन प्रतिफलं   
प्रयोग भेदेन कर्मणामावृत्तिः तत्र कामानां सर्वेभ्य इति   
एकपदोद्दिश्यमानतया साहित्यरूपविशिष्टप्रतीतावपि तस्योद्देश्यगतत्वेन   
बृहैकत्ववन्नविवक्षितेति प्रयोगभेदेनैव सर्वकामावाप्तिरिति सिद्धान्तितम् ।   
तत्र साहित्यरूपविशिष्टस्य एकदेशरूप विशेष्यमात्र स्वरूपत्वे   
सकृत्प्रयोगादेव सर्वकामावाप्त्या तदधिकरणोच्छेदापत्तेः । अत एव   
दशमे प्रथमे पादे प्रधानाच्चान्ये संयुक्तास्सर्वारम्भानिवर्ते   
तानङ्गत्वात् इत्यधिकरणे चिन्तितम् । राजसूये अनुमत्यादिन्यैष्टिक कर्माणि   
पशुसोमदर्वी होमादीनि अन्यान्यपि कर्माणि श्रूयन्ते । अनुमत्यै   
  
प्। ७७)  
  
पुरोडाशमष्टाकपालं निर्वपति - आदित्यामल्हां गर्भिणीमालभेत   
इत्यादिषु तानि सर्वाण्यपि एकफलसाधनत्वेन श्रुतानि राजसूयेन स्वाराज्यकामो   
यजेतेति तत्र दर्शपूर्णमासविकृतिषु अनुमत्यादिषु आरम्भणीयेष्टिः कर्तव्या   
नवेति संशये पूर्वत्र   
साङ्गप्रधानविषयेणैवारम्भेणाङ्गानामनुष्ठानसिध्या   
पृथगारम्भा सम्भवेन दर्शपूर्णमास विकृतिभूत   
सोमयागाङ्गभूतदीक्षणीयेष्टौ   
आलम्भलक्षणद्वारलोपेनारम्भणीयेष्टेर्लोपेपि अत्र राजसूये अनुमित्यादीनां   
प्रधानत्वेन पृथगारम्भसम्भवेनालुप्तद्वारत्वादारम्भणीयेष्टिः   
कर्तव्येति । पूर्वपक्षं प्रापय्य प्रकृतौ इष्टिमात्रारम्भस्यैव   
द्वारत्वावगमात् । अत्र तु राजसूये इष्टिपशुसोमदर्वीहोमादि समुदायरूपे एक   
एव व्यासक्तारम्भो न पृथक् पृथगारम्भ इति प्रकृतौ कॢप्तस्य   
केवलेष्टि विषयकस्यारम्भस्य द्वारभूतस्य   
भावादनुमत्यादावारम्भणीयेष्टेः लोप इति सिद्धान्तितम् । तथा च -   
समुदायरूपविशिष्टस्य एकदेशरूपविशेष्यमात्र स्वरूपत्वे अत्रापि   
समुदायरूप राजसूयस्यानुमत्याद्यभिन्नत्वेनारम्भरूपद्वाररूपाभावात्   
आरम्भणीयेष्टिः कर्तव्या स्यादिति तदधिकरणोच्छेदापत्तिः । अत एव च तृतीये   
ऐन्द्राग्ने तु लिङ्गभावात्स्यादित्यधिकरणे तथैव चिन्तितम् । ज्योतिष्टोमे   
ऐन्द्राग्नं गृह्णामीति ऐन्द्राग्नस्सोमोस्ति तस्य शेषे भक्षणीये किं   
समन्त्रकं   
  
प्। ७८)  
  
भक्षणं उत अमन्त्रकमिति संशये इन्द्राग्निभ्यां पीतस्सोमः इन्द्रेणापि पीतं   
इति इन्द्र प्रकाशन सामर्थ्यरूपलिङ्गेन इन्द्रपीतस्येति मन्त्रस्य ऐन्द्राग्न शेष   
भक्षणेपि विनियोगसम्भवात् समन्त्रकमैन्द्राग्नशेषभक्षणमिति   
पूर्वपक्षं प्रापय्य नवमोक्तदेवताधिकरणन्यायेन शरीरस्य पानायोगात्   
पीतपदेन दानलक्षणायां इन्द्राय दत्तस्य सोमस्येत्यर्थस्स्यात् । न चात्र   
यजमानः इन्द्रमुद्दिश्यदत्तवान् । तथा च दानस्य मिश्रविषयत्वेन   
मन्त्रस्यैकदेशविषयत्वेन उभयप्रकाशने सामर्थ्याभावात्   
अमन्त्रकमैन्द्राग्नशेषभक्षणमिति सिद्धान्तितम् ।  
  
अत्रापि एकदेशापेक्षया समुदायस्य अतिरिक्तत्वाभिधानात् अत एव च तृतीये   
सप्तमपादे त्रैवानुवचनं मैत्रावरुणस्योपदेशात् इत्यधिकरणे चिन्तितम् ।   
अग्नीषोमीय पशौ श्रूयते । मैत्रावरुणः प्रेष्यति चान्वाह चेति । होता   
पक्षदग्निं समिन्धेत्यनुवचनरूपस्य मन्त्रस्यान्ते होतर्यजेति प्रैषश्रवणात्   
त्रैषयुक्तानुवचनमस्ति तथा केवलं प्रैषवचनमप्यस्ति अग्नये   
समिन्धमानायानुब्रूहित्यादि तथा केवलानुवचनमप्यस्ति प्रवोवाजाद्भिद्यवा   
इत्यादिकं तत्र किं केवलप्रेषवाक्ये केवले अनुवचने च सर्वत्र मैत्रावरुणः   
कर्तेति मैत्रावरुणवाक्यार्थः किं वा प्रैषयुक्तानुवचन एवेति   
  
प्। ७९)  
  
सन्देहे प्रेष्यति चानुवाहेति च शब्दाभ्यां प्रैषानुवचनयोस्सहित   
प्रैषानुवचनयोश्च सर्वत्रैव मैत्रावरुणस्य कर्तृत्वमिति   
मैत्रावरुणवाक्यस्यार्थ इति पूर्वपक्षे प्रत्येकमुद्देश्यत्वे प्रत्युद्देश्यं   
वाक्यसमाप्तेः वाक्यभेदापातेन प्रैषान्तानुवचनरूप एक एव पदार्थ   
उद्देश्य इति प्रैषयुक्तानुवचन एव मैत्रावरुणस्य कर्तृत्वमिति मैत्रावरुण   
वाक्यस्यार्थ इति सिद्धान्तः तथा च प्रैषयुक्तानुवचनस्य एकदेशस्वरूपत्वे   
प्रैषानुवचनोभयस्वरूपत्वापत्या वाक्यभेदापातेन   
तदधिकरणोच्छेदापत्तिः । एवं बहुन्यायाविरोधाय समुदाय रूपविशिष्टं   
विशेष्यमात्रादतिरिक्तमेवेति वक्तव्यम् । तस्मात् जहदजहल्लक्षणा शब्दो   
जहल्लक्षणायामेव गौण इति वाच्यम् । लक्ष्यार्थयोः भेदाभेदाङ्गीकारे न   
कापि विरोधशङ्केति न च सोयं देवदत्त इत्यादौ जहदजहल्लक्षणा प्रसिद्धीति   
वाच्यम् । सोयं देवदत्त इत्यादौ जहदजहल्लक्षणेति   
व्यवहारस्यापातरमणीयत्वात् । तथाहि अयं घट इतिवत् सोयं देवदत्त इति   
ज्ञानाकारो वा शब्द व्यवहारो वा नाद्यः । इन्द्रियजन्यज्ञाने   
लक्षणासम्भवात् । न च इन्द्रियाणां वर्तमानदेशकालसम्बन्धिवस्तुविषयक   
ज्ञानजनकत्वस्वाभाव्यात् कथमतीतदेशकालादि सम्बन्धिता विषयकत्वमिति   
वाच्यम् । चक्षुरादि वात्येन्द्रियाणामेव   
पूर्वानुभवजनितसंस्कारसहकृतानां   
  
प्। ८०)  
  
सोयमित्यतीतवर्तमान विशिष्ट वस्तुविषयक प्रत्यभिज्ञारूपमनो वृत्तिज्ञान   
विशेषजनकत्वे बाधकाभावात् ।   
  
ननु भवन्मते अतीतकालादिविशिष्टस्य वर्तमान कालादिविशिष्टस्य च वस्तुनः   
विशेष्यमात्रोपादानकस्य भेदात् कथमभेदविषयिणी प्रत्यभिज्ञा   
प्रमाणमिति चेन्न आगन्तुकविशिष्ट विशेष्ययोर्भेदाभेदाङ्गीकारेण   
विशेषैक्यविषये प्रामाण्योपपत्तेः । न च सोयमिति विशिष्टवस्तुद्वय   
विषयकस्य ज्ञानस्य कथं विशेष्यमात्र विषयकत्वमिति वाच्यम् ।   
विशिष्टविशेष्ययोर्भेदेन एकमेव ज्ञानं विशिष्टं विशेष्यञ्च विषयीक्रियत   
इति वक्तुं शक्यत्वात् । यद्वा पूर्वोत्तरवस्तुनोः भेदाभेद्ॐगीक्रियते । तथा च स   
एवायमित्यादि प्रत्यभिज्ञायाभ्रमत्वेपि सोयमित्यादि प्रत्यभिज्ञानस्य   
प्रमात्वमुपपद्यते पूर्वोत्तरकाल भाविनोरभेदस्य प्रत्यभिज्ञा विषयस्य   
सत्वात् कालादिद्वयसम्बन्ध विषयकत्वेपि   
सावधारणप्रत्यभिज्ञायामवधारणस्य कालादि सम्बन्धरूप   
विशेषणादय्ॐगव्यवच्छेदकत्वेपि धर्म्यभेद व्यवच्छेदकत्वाभावेन   
तस्या अपि प्रमाण्योपपत्तेः यः तदा तद्देश तत्कालविशिष्टं स एवेदानीं   
एतद्देशे तत्काल विशिष्ट इति विषयीकरणात् उक्तञ्च सुधायां समयपादे   
परमाणुपुञ्जवादनिराकरणावसरे उच्यते । यदा तु   
पूर्वोत्तरकालभाविनोरभेदः   
  
प्। ८१)  
  
प्रत्यभिज्ञाविषय्ॐगी क्रियते । तदा सावधारणस्य प्रत्यभिज्ञानस्य   
श्रमत्वेपि तदिदमिति तु न भ्रमः - तेनैव   
  
यदा तु कालादिद्वयसम्बन्धो विषयः तदा सावधारणमपि न भ्रम इति   
नान्त्यः । विकल्पासहत्वात् तथाहि - किमयमनुवादरूपो वा   
अपूर्वार्थबोधको वा नाद्यः तस्य विष्प्रयोजनत्वेनाप्रमाणत्वात्   
शाब्दबोधाजनकवाक्यस्य वृत्यनपेक्षत्वाच्च अन्यथा ज्ञानोत्तरकालीनस्य   
अयं घट इत्यनुवादक वाक्यस्यापि अतीत देशकाल विशिष्टे लक्षणाया   
शाब्दबोधापत्तेः नान्त्यः सोयं देवदत्त इत्थस्य   
ज्ञानाकारानुवादरूपत्वेनापूर्वार्थबोधकत्वासम्भवात् । सोयमित्यस्य   
प्रत्यक्षदृष्टार्थत्वेन तत्र शब्दस्य प्रामाण्यासम्भवात् अत एव शास्त्रं   
हि शब्दविज्ञानात् असन्निकृष्टेर्थे विज्ञानमिति शाबरभाष्ये   
सन्निकृष्टार्थे शब्दस्य प्रामाण्या भावादित्युक्तत्वात् तद्वार्तिके च तथैव   
व्याख्यातत्वात् । तस्मात्सोयं देवदत्त इति प्रत्यभिज्ञाकार प्रदर्शन   
वाक्यस्यानुवादरूपस्य शाब्दबोधाजनकत्वेन तदर्थं   
तृतीयलक्षणानवकाश इति ।  
  
अथ च तस्याः वृत्यन्तरत्वेपि विशिष्टस्यातिरिक्तत्वेन नास्माभिरुक्तन्यायस्य   
विरोध इति   
  
प्। ८२)  
  
ननु तथापि तत्वं पदयोः शक्त्याविशिष्टार्थ बोधकयोर्विशेष्यमात्रेपि   
शक्तिरेव यथा वा दण्ड्यादिपदानां देवदत्तमात्रे द्रव्यादिपदानां   
घटादौ च शक्तिः । तत्वमसीत्यादौ लाक्षणिकल्प व्यवहरस्तु   
शक्यतावच्छेदका प्रकारकबोधजनकत्व सामान्याद्गौण इति नवीन   
वेदान्तिनां मतम् । तथा च ब्रह्मपदलक्ष्याभिन्नत्वादिति हेतोरसिद्धिरिति चेन्न   
शक्त्यातदुभयबोधस्य दुर्निरूपत्वात् तथाहि विशिष्टविऽसेष्ययोर्बोधे   
विशिष्टवाचकपदस्य उभयत्र शक्तौ च सैन्धवादिपदवत् तस्यापि नानार्थत्व   
प्रसङ्गात् । न चेष्टापत्तिः शक्तिग्रहकव्याकरणाद्यभावात् ।   
दण्ड्यादिपदानां पुरुषमात्रप्रयोगाभावेन शक्त्ययोगाच्च एवं   
सामान्यविशेषयोर्भेदपक्षे द्रव्यादिपदानां घटादौ शक्त्यभावो   
द्रष्टव्यः । किञ्च दण्ड्यादिपदैश्शक्त्या पुरुषमात्रबोध इति कोर्थः   
दण्ड्यादि प्रकारकपुरुषादि विशेष्यकबोधो वा पुरुषत्वादि प्रकारकपुरुषादि   
विशेष्यकबोधो वा । नाद्यः तस्य विशिष्टबोधरूपत्वात्   
पुरुषत्वोल्लेखिबोधस्यैव पुरुषबोधरूपत्वात् पुरुषपदप्रयोगे   
दण्ड्यादिपदैः शक्त्या तादृशबोधासम्भवात् । नान्त्यः तस्य   
शक्यतावच्छेदकान्यप्रकारकबोधरूपत्वेन लक्षणासाध्यत्वात् । एवं   
द्रव्यादिपदैर्जायमानः शक्त्या घटादिबोधः किं द्रव्यत्वादि प्रकारक   
घटादिविशेष्यको वा । घटत्वादिप्रकारक घटादि   
  
प्। ८३)  
  
विशेष्यको वा । नाद्यः तस्य द्रव्यबोधकत्वेन घटबोधकत्वाभावात्   
घटत्वादिप्रकारकबोधस्यैव घटादिबोधरूपत्वात् घटत्वोल्लेखा भावेन   
तज्ज्ञानस्य घटज्ञानत्वायोगात् । नान्त्यः तस्य लक्षणासाध्यत्वादित्युक्तत्वात् ।   
न च घटत्वमपि द्रव्यपदशक्यतावच्छेदकं द्रव्यघटशब्दयोः   
पर्यायत्वप्रसङ्गात् । न च दण्डीपुरुषः घटो द्रव्यमित्यादौ विशिष्टविशेष्य   
पदयोस्सामान्यविऽसेष्यपदयोश्च सामानाधिकरण्यं अभेदान्वयबोधश्च   
कथमिति वाच्यम् ।  
  
तत्रापि अन्यतरपद लक्षणयैवा भेदान्वयसामानाधिकरण्ययोस्सम्भवात्   
भिन्नप्रवृत्तिनिमित्तानामेकस्मिन्नर्थे प्रवृत्तिरित्यत्र प्रवृत्तिशब्दस्य   
एकस्य पदस्य एकस्मिन्नर्थे शक्तिः पदान्तरस्य तत्र   
लक्षणेत्यर्थस्यावश्यकत्वात् । अन्यथा द्वयोः पदयोः एकस्मिन् शक्तौ   
दण्ड्यादिपदानां केवलपुरुषादौ शक्तिप्रसङ्गात् । न चेष्टापत्तिः   
शक्तिग्राहकप्रमाणाभावात् द्रव्यघटादिपदानां पर्यायत्वप्रसङ्गाच्च   
घटत्व कलशत्वोरिव दण्डित्व पुरुषत्वादीनामपि अभेदापत्तेरिति । किञ्च तत्वं   
पदयोर्विशिष्टे विशेष्येपि शक्तौ तत्वं पदवाच्ययोः विशिष्टयोरभेदे   
बाधकाभावेन चैतन्यमात्रे शक्तिकल्पनमनुपपन्नं स्यात् ।   
तस्माद्विशिष्टविशेष्ययोश्च भेदमङ्गीकृत्य विशिष्टवाचकस्य विशेष   
लक्षणयैवाभेदान्वयोदुर्वारः । अत एव तृतीये   
  
प्। ८४)  
  
पञ्चमे पादे नैमित्तिकं तत्प्रकृतौ तद्विकारसंयोग विशेषादित्यधिकरणे   
चिन्तितम् । दर्शपूर्णमासप्रकरणे श्रूयते सप्तदशवैश्यस्येति । तत्र   
नैमित्तिकं विधीयमानं साप्तदश्यं किं प्रकृतौ   
दर्शपूर्णमासयोरङ्गत्वेन पाञ्चदश्यविकल्पेन निविशति । उत   
पाञ्चदश्यबाधकत्वेनैव निविशतीति संशये द्वयोरपि प्रकरणाधिगतत्वा   
विशेषात् विकल्प इति पूर्वपक्षे पञ्चदशसामिधेनीरनुब्रूयादिति वाक्यविहितस्य   
पाञ्चदश्यस्य प्रकरणात् सामिधेनी द्वारा   
दर्शपूर्णमासाङ्गत्वेनावगतस्य नित्यस्य विप्रराजन्यकर्तृक प्रयोगेपि   
सावकाशत्वात् नैमित्तिकस्य साप्तदश्यस्य वैश्वकर्तृकप्रयोग एव प्राप्तस्य   
निरवकाशत्वेन तत्र प्राप्तस्य नित्यसाधकत्वेनैव निवेश इति सिद्धान्तः । तत्र   
नित्यस्य पाञ्चदश्यस्य सावकाशत्वं नाम लक्षणया अर्थान्तरपरत्वं तत्र   
प्रकरणात् दर्शपूर्णमासप्रयोगे पञ्चदशसामिधेनीरनुब्रूयादिति वाक्यं   
कल्पनीयम् । तद्वाक्येन मुख्यतः सर्वाधिकारिकप्रयोगाङ्गत्वेनावगतस्य   
नित्यस्य पाञ्चदश्यस्य नैमित्तिकसाप्तदश्यविरोधे   
विप्रराजन्यकर्तृकप्रयोगत्वप्रकारक विशेषबोधस्य लक्षणासाध्यत्वात् । अत   
एव च आदेशसम्बद्धमुपांशुत्वं स्यात् । तस्य च तत्राभावादिति   
नावमिकाधिकरणे तथैव वर्णितम् । ज्योतिष्टोमे श्रूयते ।   
यत्किञ्चित्प्राचीनमग्नीषोमीया तेनोपांशु प्रचरन्तीति तत्र उपांशुत्वस्य   
प्राग्भागवृत्तिपदार्थ  
  
प्। ८५)  
  
मात्रधर्मत्वे व्यवस्थापिते तत्र प्राचीनमतसमभिव्याहृतेन   
यत्किञ्चिदित्यनेक व्यक्तिवाचिना पदेन सर्वेषां पदार्थानां दीक्षणीयादीनां   
तत्तत्प्रातिम्बिकरूपेणोपस्थापयितुं शक्यत्वेन तेषामत्युपांशुत्वे प्राप्ते   
यावत्या वाचाकामयीततावत्या दीक्षणीयायानुब्रूयादिति धर्मान्तरविधीनां   
निरवकाशत्वात् सावकाशं यत्किञ्चिदित्येतत् दीक्षणीया व्यतिरिक्तपरमिति स्थिते   
यत्किञ्चिदित्यस्य प्राग्भागवृत्ति   
पदार्थसामान्यत्वरूपशक्यतावच्छेदकावच्छिन्नात् पदार्थसामान्यात्   
प्राग्भागवृत्तिपदार्थसामान्यत्वरूपशक्यतावच्छेदकावच्छिन्नात्   
पदार्थसामान्यात् प्राग्भागवृत्तिदीक्षणीयव्यतिरिक्त   
पदार्थत्वरूपलक्ष्यतावच्छेकावच्छिन्नार्थान्तरपरत्वं सावकाशत्वमिति   
व्यवस्थापितम् । तथा चोक्तस्थले   
अन्यतरपदलक्षणयैवाभेदान्वयबोधोदुर्वारः । यद्वा विशिष्टं द्विविधम् ।   
यावद्वस्तु भावि अयावद्वस्तु भावि चेति । तत्राद्यं विशेष्यादत्यन्ताभिन्नं   
अन्त्यं भिन्नाभिन्नं तत्राद्ये समानाधिकरणयोः पदयोरुभय पदशक्त्या   
वा अन्यतरपदलक्षणया वा अभेदान्वयबोधोपपत्तिः तत्र अपर्यायत्वादिकं   
सर्वं भेदकार्यं विशेषबलादुपपद्यन्ते । विशेष निरूपणं तूत्तरत्र   
वक्ष्यामः । द्वितीये तु भेदाभेदाभ्यामेव तत्कार्योपपत्तिरिति न काप्यनुपपत्तिः   
। इदमपि युवाभ्यामङ्गीकार्यमित्युत्तरत्र निरुप इष्यत इति । तस्मान्मतद्वयेपि   
विशिष्टवाचकपदस्य   
  
प्। ८६)  
  
लक्षणया विशेष्यबोधजनकत्वात् लक्ष्यार्थाभेदे मुख्यार्थभेदनियमस्य न   
क्वापि व्यभिचार इति अत एव एत्सर्वमभिप्रेत्य गुहाधिकरणे जीवब्रह्मणोर्भेद   
एव मुख्यार्थ इति सिद्धान्तितम् ।   
  
शारीरकभाष्ये तथाहि - ऋतं पिबन्ताविति कठवल्ली वाक्यमुदाहृत्य   
ऋतशब्दवाच्यकर्मफलं पिबन्तौ द्वौ किं बुद्धिजीवौ जीवेश्वरौ वेति   
संशये बुद्धिजीवयोः परिच्छिन्नत्वेन हृदयगुहाप्रवेश सम्भवात् ।   
जडाजडत्वेन छायातपवद्वैलक्षण्योपपत्तेस्तौ बुद्धिजीवाविति   
प्राप्तेपिबन्ताविति द्विवचनेन द्वयोश्चेतनत्वस्यावच्छेदकत्वेन पिबन्तौ   
जीवेश्वरावित्येव वक्तव्यम् । सर्वगतस्यापीश्वरस्य   
उपाध्याहृदयाख्याल्पदेशे अवस्थान सम्भवात् चेतनत्वेपि   
द्वयोस्सोपाधिकत्वनिरुपाधिकत्वाभ्यां वैलक्षण्योपपत्तेः पिबन्तौ द्वौ   
जीवेश्वराविति सिद्धान्तितम् । तथा च जीवेश्वरौ द्वौ पिबन्तावित्युक्ते जीवेश्वरौ   
द्वौ भिन्नावित्युक्तप्रायत्वात् द्विवचनस्य द्वित्वसङ्ख्या वाचकत्वेन तस्याश्च   
भेदा विना भूतत्वात् जीवब्रह्मणोर्भेद एव मुख्य इति भाष्यकृदाशयः अत   
एव इयदामननादिति तृतीयाध्याय तृतीयपादीयाधिकरणे - ऋतं   
पिबन्तौ द्वासुपर्णाविति कठवल्याथर्वणमन्त्रयोर्विद्याभेदो वा विद्यैक्यं   
वेति संशये ऋतं पिबन्तावित्यस्मिन्   
  
प्। ८७)  
  
मन्त्रैर्द्विवचनेन द्वयोर्भोक्तृत्वं द्वासुपर्णाविति मन्त्रे तु तयोरन्यः   
पिप्पलं स्वाद्वत्तीति एकस्यैव कर्मफलभोक्तृत्वं अनश्नन्नन्य इति इतरस्या   
भोक्तृत्वं प्रतीयते ततो वेद्यस्वरूपभेदात् विद्या भेद इति प्राप्ते   
प्राथमिकद्वितीयपादीयतृतीयाधिकरणे पिबन्ताविति शब्दस्य द्विवचनान्तस्य   
जीवेशपरत्वे व्यवस्थापिते जीवस्य कर्मफल भोक्तृत्वेपि ईश्वरस्य कर्मफल   
भोगासम्भवात् कथं द्वयोः कर्मफलभोक्तृत्वमित्याशङ्क्य जीवस्य   
मुख्यभोक्तृत्वं अभोक्तुरीश्वरस्य छत्रिन्यायेन भोक्तृत्व   
शब्दव्यपदेश इति वस्तुतो भोक्तृभोक्तारावर्थ इति द्वासुपर्णेति वाक्यस्यापि   
तावेवार्थ इति वेद्यभेदाभावाद्द्वित्वसङ्ख्यायाश्चोभयत्र   
प्रत्यभिज्ञानाच्च उभे एवा विद्येति सिद्धान्तितम् । जीवेश्वरौ मुख्यतो   
भोक्तृभोक्तारावित्यनेन विरुद्धधर्माधिकरणत्वं स्वाभाविकमिति भेदो   
मुख्यः । स्वाभाविक इति प्राप्तं द्वासुपर्णेति वाक्यं भेदपरमित्येतत्   
वादिप्रतिवादि सिद्धम् । ऋतं पिबन्तावित्यस्याविद्यायाः द्वासुपर्णेतिविद्याभेद   
प्रतिपादनेन उभयोस्स्वाभाविकजीवब्रह्मभेदपरत्वमधिकरणद्वयमिति   
भाष्यकृदाशयात् अन्यथा द्वासुपर्णेति वाक्यस्य भेदपरत्वाभावे   
अद्वैतवाक्येन भेदनिषेधाय द्वासुपर्णेत्यादिवाक्यं   
  
प्। ८८)  
  
भेदानुवादकमिति सिद्धान्तो भज्येत । तस्माद्भेदाभेदवाक्यं   
मुख्यामुख्यार्थविवक्षया जीवब्रह्मणोर्भेदाभेद परमिति शरीरक   
भाष्यकृतामप्यभिप्राय इत्यवश्यं अङ्गीकरणीयम् । तद्भाष्ये   
भेदाभेदयोस्सङ्कलय्यव्यवहारात् मीमांसायाश्च भेदस्य विचारितार्थबोध   
जनकत्वेन भेदवाक्यानां व्यावहारिकभेदपरत्वासम्भवात् ।   
तस्मादेतन्मतत्रयसम्मतमिति सकलवेदान्तानां सजातीय विजातीय   
जीवजडाभ्यां मुख्यतः अत्यन्तभिन्ने श्रीमन्नारायण एव तात्पर्यमिति   
सिद्धम् । इति सजातीय भेदनिषेधैक्य प्रकाशः नन्वेतदयुक्तम् । नेह नानास्ति   
किञ्चन स्वर्वं खल्विदं ब्रह्म वासुदेवस्सर्वम्मिति स महात्मा सुदुर्लभः   
इत्यादि श्रुतिस्मृतिभिः श्रीमन्नारायणाख्य परब्रह्मणः विजातीय वियदादि   
भेदशून्यवेदनात् तत्र भेदनिषेधो हि द्विविधो भवति । अभेदरूपः   
अविद्यमानप्रति योग्यधिकरणरूपश्चेति । तत्राद्यः तत्वमसीत्यादौ   
जीवब्रह्माभेदः । द्वितीयस्तु प्रपञ्चब्रह्मविषयः । तत्र प्रपञ्चस्य   
मिथ्यात्वेनाविद्यमानत्वात् तत्प्रतियोगिकभेदस्यापि मिथ्यात्वेन   
मुख्याभेदासम्भवात् । तथा च प्रपञ्चस्य   
ब्रह्मनिष्ठसत्तातिरिक्तशून्यत्वमेव विजातीय भेदवर्जितं ब्रह्मेत्यस्यार्थः ।   
यथा च -   
  
इदं रजतमित्यत्र शुक्तिनिष्ठ इदन्ता रजते प्रतीयते ।  
न ततोतिरिक्ता इदन्ता रजतेस्ति तथा च   
  
प्। ८९)  
  
अध्यस्तस्य देशकालसम्बन्धित्वरूपाधिष्ठान   
सत्तातिरिक्तसत्ताशून्यत्वमेवाधिष्ठानशुक्तिकायाध्यस्तरजतभेदनिषेध   
इत्यस्य तात्पर्यम् । अत एव सघट इत्यादौ अधिष्ठान ब्रह्मसत्तैव घटे   
प्रतीयत इति सुवचम् । सर्वं खल्विदं ब्रह्म वासुदेवस्सर्वमित्यादौ   
बाधायामेव सामानाधिकरण्यं जगन्मित्थ्यात्वावेदिका ।   
एकमेवाद्वितीयमित्याद्याश्रुतयः विजातीयभेदवर्जितं ब्रह्मेत्येतत्पराश्च सन्ति   
अतः कथं जडब्रह्मे ब्रह्मणिसकलवेदतात्पर्यमिति । अत्रोच्यते -  
  
सभृत्याभृत्य वाक्यानि निस्वाल्पस्ववचांस्यपि ।  
गौणमुख्यार्थभेदेन प्रयान्ति ह्यविरुद्धताम् ॥  
  
तथैव सत्यमिथ्यात्व वाक्यानि निखिलान्यपि ।  
अविरुद्धानि नेयानि बहुमानाविरोधतः ।  
  
यथाह - कार्यकारिभृत्यवति पुरुषे   
भृत्यकार्याभावसामान्यादभृत्यशब्दो गौणः । यथा वा अल्पस्वे   
निस्वशब्दो गौणः । प्रधानपुरुषान्तरशून्ये ग्रामे अयमेक एव पुरुष इति   
व्यवहारोऽमुख्यः । तथैव -   
  
विश्वं सत्यं मघवानाधिपोरीदापश्चन प्रमिनन्ति प्रतं वाम् । प्रधानस्य   
महतो महानि सत्यासत्यस्य करणानिवोचम् । यच्चिकेत सत्यमित्थं नमेहं   
वपुस्स्वार्हमुतजेतो तदाता । यथा तत्यतोर्थान्   
व्यदधाच्छाश्वतीभ्यस्समाभ्यःसत्या   
  
प्। ९०)  
  
विष्णो गुण्यास्सर्वे सत्याजीवेशयोर्भिन्दा । न सत्यो मिथो जीवभेदः   
सत्यञ्जगदीदृशम् ।  
  
असत्यस्स्वगतो भेदो विष्णोर्नान्यदसत्यकम् ।  
जगत्प्रवाहस्सत्योयं पञ्चभेदसमन्वितः ।  
  
इत्यादिवाक्यानि । एकमेवाऽद्वितीयं नेहनानास्ति किञ्चन यत्र त्वस्य   
सर्वमात्मैवाऽभूत् । केन किं पश्यतीत्यादि विजातीयभेदनिषेध   
प्रतिपादनपरादि वाक्यानि च मुख्यामुख्यार्थभेदेनाविरुद्धानि नेयानि ।  
  
को हि मीमांसको ब्रूयात् विरोधे शास्त्रयोर्मिन्थः । एकं   
प्रमाणरत्वप्रमाणं भवेदिति । अभियुक्तवचनात्   
वक्ष्यमाणमानाविरोधाच्चेत्यर्थः । तथा च विद्यमानत्वरूप   
जगत्सत्यत्वप्रतिपादक वाक्यानि मुख्यार्थानि   
निषेधप्रतियोगित्वरूपमिथ्यात्वापरपर्यायाविद्यमानत्वरूपमिथ्यात्वा-  
  
nanu jagatsatyatvaparavākyānāmamukhyārthatvaṃ mithyātvaparavākyānāṃ   
mukhyārthatvamiti viparītaṃ kiṃ na syāditi cenna |   
vakṣyamāṇapramāṇāvirodhā'nyathānupapattereva tatra pramāṇatvāt tathāhi -   
  
ekamevetyādyadvaitavākyapratipādyaṃ prapañcasya niṣedha niṣedha   
pratiyogitvarūpamavidyamānatvaṃ asatvaṃ vā   
  
p. 91)  
  
pratibhāsikatvaṃ vā vyāvahārikatvaṃ vā nādyaḥ apasiddhāntāt | ata eva na   
dvitīyaḥ | vyāvahārikasya vidyamānatvāt ata eva ayaṃ ghaṭa ityādi   
vyavahārassaṃbhavati | nahi deśakāla sambandhitvātiriktāvidyamānatānāmāsti   
nahi idaṃ śaśaviṣāṇamiti pratītirasti | evañca brahmaṇi avidyamānā   
satpratiyogika bhedābhāve'pi vidyamānavyāvahārika pratiyogikabhedena   
kiñcidbādhakam | na ca vyāvahārikasyāpi mithyātvādavidyamānatvamiti vācyam |   
vyāvahārikasya ayaṃ ghaṭa ityādi pratyakṣeṇa viśvaṃ satyamityādi śrutyā ca   
vidyamānatvāvedanena brahmaṇi tatpratiyogikabhede bādhakābhāvāt |   
aupacārikamithyātvasya mukhya satyatvāvirodhitvāt vidyamānatvasyaiva   
satyatvaśabdārthatvāt | ata eva nāsatpuruṣamāśrayedityādau asādhuṣu asacchabda   
prayogaḥ |  
  
sadbhāve sādhu bhāve ca sadityetatprayujyate |  
aśraddhayā hutaṃ dattaṃ tapastaptaṃ kṛtañca yat ||  
  
asadityucyate pārtha na ca tatpretyano iheti ||  
  
gītokteśca -   
  
sacchabdassādhuvācaka iti viṣṇupurāṇokteśca kiñca jagadaḥ   
asvātantryādasatvavyapadeśaḥ satvaṃ svātantryamuddiṣṭaṃ tacca kṛṣṇena   
cāpare |   
  
p. 92)  
  
asvātantryoktadanyeṣāmasatvaṃ siddhi bhārata |  
  
iti bhāratokteḥ | kiñca prapañcasya pariṇāmitvāt vināśitvācca avastutvā   
paramārthakatvavyapadeśaḥ -  
  
yattu kālāntareṇāpi nānyaṃ saṃjñāmupaiti vai |  
pariṇāmādyasambhūtaṃ tadvastu nṛpatacca kim ||  
  
anāśī paramārthaśca prājñairabhyupagamyate |  
iti viṣṇupurāṇokteḥ | kvacidvṛthātvāt mithyātvavyapadeśaḥ |  
mithyaiṣa vyavasāya ityādau darśanāt | kvacitsadoṣatvādvā   
mithyāśabdavyapadeśaḥ mithyopapadāt kriño abhyāsa iti sūtravṛttau padaṃ   
mithyā kārayatīti udāhṛtya svarājaduṣṭamasakṛduccārayati ityuktatvāt | nyāse   
padamaṃjaryāṃ etena mithyāśabdasyārthamācaṣṭe ityuktatvāt   
kvacidvikāritvādatātvikatvavyapadeśaḥ |  
  
tadvedevasthitaṃ yattu tātvikaṃ tatpracakṣate |  
  
iti kaurmokteḥ kvacijjīvasambandhitvenāvidyamānakhādavidyamānatvavyapadeśaḥ   
|  
  
avidyamānaṃ jīvasya pratibhāti tadeva yat |  
iti skāndapurāṇavacanāt | anityatvavikāritvādevakvacit svapnādisāmyoktiḥ   
anityatvavikāritvaparātantryādirūpataḥ |  
  
svapnādi sāmyajagato na tu bodha nivartyata ||  
  
iti purāṇāntaravacanāt |  
  
p. 93)  
  
māyāntu prakṛtiṃ vidyānmāyinantu maheśvaram | iti śruteḥ | triguṇā   
prakṛtirmāyā tajjatvādviśvamīdṛśam |  
  
anādyanantakāleṣu māyetyāhurvipaścitaḥ | iti smṛteśca |   
prākṛtatvātkvacinmāyāmayoktiryuktā ata eva tatsiddhirjātisārūpya   
praśaṃsābhūmaliṃgasamavāyāguṇāśrayāḥ | iti tatsiddhipeṭikāyāṃ yajamānaḥ   
prastara ityatra yajamānapadasya prastaranāmadheyatvaṃ vā prastarakārye śruti   
dhāraṇādau yajamānarūpaguṇavidhirveti pūrvapakṣaṃ prāpayya   
gomahiṣapadayorivātyantabhinnārthatvena nāmatvāyogāt praharaṇasyāpi   
prastarakāryatvena yajamānasyāpyagnau praharaṇe karmaśeṣalopaprasaṃgācca |   
nāmadheyatvaguṇavidhipakṣayorayogāt | yajñasādhanatvarūpa   
yajamānaguṇayogena gauṇyā vṛtyā vidheyaḥ prastaraḥ yajamānapadena stūyata   
ityarthavādatvamiti siddhāntitam | ata eva jātisārūpyādityadhikaraṇadvaye agnirvai   
brāhmaṇaḥ ādityo yūpa ityādau agnyādityaśabdayoḥ nāmadheyatvaguṇavidhitve   
iti pūrvapakṣaṃ prāpayya   
agniniṣṭhabrahmamukhajātitvaguṇayogenāgniśabdenāditya   
niṣṭhatejastvitvaguṇayogenāditya śabdena ca gauṇyā vṛtyā brāhmaṇo   
ghṛtākto yūpaścastūyata ityarthavādatvamiti siddhāntitam | ata eva ca   
praśaṃsetyadhikaraṇe apaśavo vā anye go aśvebhyaḥ ityatra   
gavāśvonyapadopāttānāmajādīnāmapaśava iti padena   
  
p. 94)  
  
paśukārya niṣedharūpaguṇo vidhīyata iti pūrvapakṣaṃ prāpayya apaśuśabdasya   
paśukāryaniṣedhavidhitve ajādipaśuvidhi vaiyarthya prasaṃgāt   
gavāśvastāvakatvenārthavādatvamiti siddhāntitam | tathā ca   
udāhṛtādhikaraṇanyāyaiḥ paratra paraśabda prayogasyāmukhyatvena   
prapañcasatyatvasyaupacārikatvena prapañcasatyatvaupacārikatve   
prapañcasatyatvaṃ deśakāla sabandhitvarūpamanaupacārikaṃ mukhyameveti   
sphuṭīkṛtam | ata eva ca aupacārikāvidyamānatvaprapañcapratiyogika   
bhedaniṣedhasyānaupacārikavidyamānatvaprapañcapratiyogikabhedāvinā   
bhūtatvāt brahmaṇivijātīya prapañcabhedo mukhya eveti nānupapattiḥ |  
  
nanvidamayuktam | ekamevādvitīyaṃ nehanānāsti kiñcana yatratvasya   
sarvamātmaivābhūt na tu taddvitīyamasti vācārambhaṇaṃ vikāro nāmadheyaṃ   
idaṃ sarvaṃ yadayamātmā yasmātparaṃ nāparamasti kiñcit |  
  
prapañco yadi vidyeta nivartate na saṃśayaḥ |  
  
satyaṃ jñānamanantaṃ brahma | indro māyābhiḥ tatonyadārtam | ityādi   
śrutiprapannaṃ mithyātvarūpamavidyamānatvaṃ anaupacārikaṃ mukhyameva |   
tathāhi - brahma dvitīyavastu śūnyaṃ brahmaṇi kiñca nānāsti yatra   
yasmāmavasthāyāṃ mokṣe sarvamātmaivābhūt tadbrahma dvitīyatvena māsti   
vikārātmakaḥ prapañcaḥ |   
  
p. 95)  
  
vāgālambanamātraṃ arthastu nāstyeva yadidaṃ sarvaṃ tat ayamātmeti   
brahmātiriktāsatvaṃ brahmaṇaḥ anyatparāparaṃ vastu nāstyeveti   
dvaitaprapañcasya māyāmayatvaṃ anantaśabdena brahmaṇaḥ vastutaḥ   
aparicchinnatvarūpatvoktyā prapañcamithyātvaṃ jagataḥ māyāmayatvoktiḥ   
ityevaṃ śaktividhayā brahmātiriktasyāvidyamānatvarūpamithyātvasyaiva   
pratīyamānatvāt tasya bahuśruti pratipannatvenānaupacārikatvena   
mukhyatvāvaśyaṃ bhāvāditi cenna | udāhṛta śrutiṣu mithyā   
vidyamānapadādyabhāvena mukhyamithyātvāyogena   
nāsatpuruṣamāśrayedityādivat aupacārikaṃ dhyātvā vidyamānatvaparatvasyaiva   
vaktavyatvāt | kiñca viśvaṃ satyaṃ yacciketa satyamitivat san ghaṭaḥ ayaṃ ghaṭaḥ   
iha pakṣī neha pakṣītyādi pramāṇairbrahmātiriktasarvapadārthānāṃ   
deśakālasambandhitvarūpasatyatvasyaiva padārthavidhayā sākṣādeva viṣayatayā   
pratīyamānatvena tadviruddhāvidyamānatvarūpamithyātvasyāmukhyatvasyaiva   
vaktavyatvāt | api ca yasmin dyauḥ pṛthivīcāntarikṣam otaṃ manassaha prāṇaiśca   
sarvairityevaṃ brahmaṇiprapañca satyapratipādakavākyānāṃ viśeṣa viṣayatvena   
niravakāśatvena cāmukhya mithyātvaparatvasyaiva yuktatvāt |  
  
p. 96)  
  
na ca śrutiprāptaṃ brahmaṇi prapañcasatvaṃ tatra śrutyaiva niṣidhyata iti   
mithyātvaṃ mukhyameveti vācyam | neha nānāsti kiñcanetyādivākyena   
brahmaṇistveva mahimni pratiṣṭhita iti vākyaprāpta brahmasatvasyāpi niṣedhāpatteḥ   
| asadvā idamagra āsīt | asadevedamagra āsīt | ityādi vākyena sadeva   
saumyenedamagra āsīt | ityādi vākyaprāpta brahmasatvasya | na   
hiṃsyātsarvābhūtāni ityādi vākyena | agnīṣomīyaṃ paśumālabheta ityādi   
vākyaprāptāgnīṣomīyādi paśuhiṃsāyāśca niṣedhāpatteśca tatra   
tayormukhyamukhyatvasāvakāśatvaniravakāśatvādivat prapañcepi   
tayormukhyāmukhyatvenaivā virodhasya vācyatvāt |  
  
na ca jagatsatyatva śrutiḥ pratyakṣaprāptasatvānuvādinī durbalā satī   
amukhyārthāmānāṃtarāprāptajaganmithyātvaśrutiḥ prabalā mukhyārthe   
vaiparītyameva yuktamiti vācyam | advaiti mate san ghaṭa ityatra sadarthasya   
vyāvṛttabrahmatvena ghaṭādisatvasyāprāpteḥ yaccikita satyamit yāthā tathyato   
arthānvyadadhācchāśvatībhyassamābhyaḥ iti vākyadvaye īśvarasya   
mānāntarāprāpta satyajagatsraṣṭṛtvasyaiva vidheyatvāt | pṛthivī |   
itarabhinnetyatra pratyakṣasiddhaghaṭapadādyekadeśe itarabhedasiddhāvapi   
  
p. 97)  
  
pṛthivītvopahite tadasiddhivat pratyakṣeṇa ghaṭapaṭādyekadeśe satvasiddhāvapi   
viśvatvopahite tadasidhyā vākyasyānanuvādakatvasaṃbhavācca -   
  
api ca | vājapeyāntargata daśapeyākhyasomayāgamadhikṛtya śrutasya ekaikaṃ   
camasaṃ daśadhānu prasarpeyuḥ śataṃ brāhmaṇāssomaṃ bhakṣayanti iti   
vākyasyeva dvādaśāhika vṛṣṭyaṣaḍahavikāregavāmainika vṛṣṭyaṣaḍahe   
yathā prakṛti krameṇa rathantara bṛhadvairūpa vairājaśādhararaivatākhyānāṃ   
ṣaṇṇāṃ pṛṣṭastotrasādhanatvena vihitānāṃ sāmnāṃ ṣaṭsu ahassuprāptau   
sarvatrāpi bṛhadrathantara sāmavidhāyakasya pṛṣṭyaṣṣaḍaho   
bṛhadrathantarasāmā kārya iti vākyasyeva prājāpatyaṃ caruṃ nirvapet   
śatakṛṣṇalamāyuṣkāma ityatra śrutasya sarvaṃ brahmaṇe pariharatīti   
vākyasyeva ca viśvaṃ satyamityādi vākyasyāpyananuvādakatvasambhavāt tatra   
brahmaṇānāmevārtviṃjasya śāstrāntyādhikaraṇā nyāyasiddhatayā   
brāhmaṇacamaseṣu pratyekaṃ daśabrāhmaṇānāṃ prāptatvepi rājanya   
camasarūpoddeśyāntare aprāptivat ādyayoranhoḥ vṛhadrathantarasomakatvasya   
codagataḥ prāptatvepi tṛtīyādyahorupaika deśāntare pathamaṃ rathāntaraṃ   
anantaraṃ bṛhadityevaṃ rūpeṇāprāptivat brahmabhāgāṃśe prāptārthakatvepi   
itarabhāgāṃśe brahmasambandhāprāptivat viśvaṃ satyamityatrāpi   
  
p. 98)  
  
viśvasatyatvasya pratyakṣa viṣaya ghaṭapaṭādyaṃśe prāptatvepi   
atīndriyātītānāgatādyeka deśāntare pratyakṣāprāptārthakatvāsaṃbhavāt |  
  
api ca | aśvamedhe prakṛtitaḥ prāptaṃ ṣaḍviṃśatirasyavaṃkriya iti   
vacanamapodya catustriṃśadvājino devabandhorvaṃ kuraśvasya svayitissametīti   
pratyakṣa paṭhita vaiśeṣikavacanaprāptau punaḥ catustriṃśaditi brūyāt   
ṣaḍviṃśatirityeva sūyāditi pratiprasavārthaṃ prākṛtā dvivacanasya prāptivat   
atrāpi san ghaṭ iti pratyakṣa prāpta jagatsatyatvasya ekamevādvitīyamityādi śrutyā   
apoditasya punaḥ pratiprasavārthaṃ viśvaṃ satyamityādivacanasya   
jaganmithyātvaniṣedhārthaṃ sārthakyasaṃbhavāt | ata eva nava me turīyapāde   
aśvasya catustriṃśattu vacanādvaiśeṣikamityadhikaraṇe cintitam | aśvamedhe   
aśvastūśvarogo mṛga iti prājāpatyā iti tatrāśvasya catustriṃśadvājino   
devabandhorvaṃ kriraśvasya svayitissametīti catustriṃśadvakriyaḥ paṭhyante |   
tatraivedaṃ vacanamāmananti na catustriṃśaditi brūyāt ṣaḍviṃśatirityeva   
brūyāditi tatra kiṃ niṣiddhopi vaiśeṣikamantraḥ pakṣataḥ prāpnoti uta   
prākṛtasyaiva niyataprāptiriti saṃśaye pāṭhaprāptasya vaiśeṣika vacanasya   
pratyakṣavacanena bādhitatvāt prākṛtamadhyaguvacana   
  
p. 99)  
  
meverāpadavanniyamena paṭhitavyamiti prāpte irāpadasya pratyakṣavacanena   
girāpadasthāne vihitatvena tasya girāpadabādhena niyataprāptau   
girāpadaniṣedhasyārthataḥ prāptisambhavepi prakṛte ṣaḍviṃśatirityeva brūyāt |   
ityasya evakāropahataśaktikasya prākṛtavacanavidhāyakatvā bhāvena vaiśeṣika   
vacana niṣedhasyārthato'prāptyā na catustriṃśaditi vacanenaiva tasya vidheyatve   
niṣedhasya prāptipūrvakatvena prāpteśca śāstramantareṇāsambhavāt |   
vaiśeṣikavacana prāpakaṃ catustriṃśaditi brūyāditi vākyaṃ kalpanīyamiti   
vidhiniṣedhaśāstrayorubhayoḥ prāmāṇikatvāviśeṣāt | vikalpa iti siddhānta iti |  
  
prakṛtepi jagatsatyatvamithyātvavacanayorubhayorapipramāṇatvāviśeṣāt   
vikalpena mukhyata eva jagatsatyatvamithyātvaparatve ca vastuno vairūpyāpatyā   
nāsatpuruṣamāśrayedityādi vacanairmukhyāmukhyā   
jagatsatyatvamithyātvaparatvameva yuktam |  
ata eva trikālasarvadeśīyaniṣedhā pratiyogitā |  
  
sattocyate yastutuccettaṃ pratipratiyogini |  
svakāle hyasti tāṃ gṛhṇan sākṣātkārastrikālakam |  
pratiṣedhaṃ nirundhāno gṛhṇātyevātyabādhyatām |  
  
iti nyāyāvṛtokteḥ tasmāddeśakālāsaṃbandhitvāvidyamānatvārtha  
  
p. 100)  
  
kriyāśūnyatvādirūpamukhyamithyātvāyogāt | vedaprāmāṇyavādibhiḥ   
vedāntaśikhāmaṇibhiḥ sarvasamayibhirapi pūrvoktāvidyamāna   
prāyatvādirūpāmukhyamithyātvamevāṃgī kāryaṃ ityevaṃ kriyāṇāṃ   
matānāmavirodhasaṃbhavāt sarvavedāntānāṃ mukhyato jīvajaḍādibhinne   
svagatabhedaśūnye śrīnārāyaṇe mahātātparyamiti siddham | iti vijātīya   
niṣedhaikyaprakāśaḥ ||  
  
nanvidamayuktam | jñānānandādiguṇānāṃ brahmābhedenāvirodhepi   
satyakāmatva satyasaṃkalpatva sarvajñatva sarveśvaratva sarvaśaktikriyādīnāṃ   
mithyātvena brahmabhedāṃgīkārāditi cet atrocyate -  
  
jñānādīnāṃ yathā bhedastathaivābheda iṣyate |  
satyakāmatvadharmāṇāmata evāviruddhatā ||  
  
yathā - jñānānandādīnāṃ - satyaṃ jñānamanandaṃ brahmeti   
sāmānādhikaraṇya śrutiḥ | tathaiva satyakāmassatyasaṃkalpaḥ |   
yassarvajñassarvavit iti sāmānādhikaraṇya śravaṇena   
kāmasaṃkalpādīnāmabhedoṃgīkāryaḥ | ata evātrāvayoravirodha ityarthaḥ | satyaṃ   
jñānamanantaṃ brahma vijñānamānandaṃ brahma satyakāmassatyasaṃkalpaḥ   
yassarvajñassarvavit ityādau sāmānādhikaraṇya śravaṇena citrājyādhikaraṇa   
nyāyena sāmānyādhikaraṇaśrutyā jñānānandakāma   
  
p. 101)  
  
saṃkalpādīnāṃ brahmābhedānvayopapattiḥ tadadhikaraṇaṃ pramāṇalakṣaṇe   
itthamupapāditam | tathāhi citrayā yajeta paśukāmaḥ pañcadaśānyājyānītyatra   
citrāśabdaḥ kiṃ guṇavidhiḥ karmanāmadheyamiti viśaye ruḍhyā citrāśabdasya   
citratvastrītva viśiṣṭavastu vācyatvāt prakṛtau citratvastrītva rūpa guṇo vidhīyate |   
tadviśiṣṭaguṇo vā vidhīyata iti prāpte guṇadvayavidhāne vākyabhedāpatteḥ |   
viśiṣṭavidhau gauravāt dadhimadhughṛtamāpodhānāstaṇḍulāstaissaṃsṛṣṭaṃ   
prājāpatyamityutpatti vākyagata nānādravyasaṃbandhena sāmānādhikaraṇyāt   
citrāśabdārthasya yāgābhedārthassamarthitaḥ | evaṃ pañcadaśānyājānītyatrāpi   
pañcadaśa śabdārthasya sāmānādhikaraṇyāt |   
ājyaśabdārthastotrābhedassamarthita iti na ca parāsya śaktirvividhaiva śrūyate | iti   
śaktyādi dharmāṇāṃ bhedaśśrūyata iti vācyam | tasyāmukhyatvāṃgīkārāt   
kāmādīnāṃ satyatva śravaṇenā bhede sādhakābhāvāt | na ca viṣaya mithyātvāt   
tadupahitaṃ kāmādikaṃ mithyābhūtamiti vācyam | jñānepi sāmyāt anādi bhūte   
brahmaṇi vṛttijñānābhāvāt viṣayasya taṭasthatayā vyāvartakatvepi   
rūpāntarbhāvābhāvāt viṣayāpekṣi na jñānaṃ viṣayaiśca viśeṣitam |  
  
p. 102)  
  
ityanuvyākhyānokteḥ viṣayadādi mithyātvasyāmukhyātvābhidhānena   
pāramārthika satyatvāvirodhitvacca |  
  
na ca brahmaṇaḥ sakhaṇḍatvākhaṇḍatvābhyāṃ āvayorbheda iti vācyam |  
  
saviśeṣatva nirviśeṣatvābhyāmeva sakhaṇḍatvākhaṇḍatvopapatteḥ | na ca   
tābhyāmeva bheda iti vācyam |   
abhinnānantaviśeṣavatvabhinnānantaviśeṣaśūnyatvābhyāmeva saviśeṣatva   
nirviśeṣatvopapatteḥ | na ca aparyāyātyantapadānāṃ tattatpravṛtti   
nimittaguṇalābhāya brahmaṇiparamamukhyavṛttiraṃgīkriyate | mayā tu teṣāṃ   
nirguṇe brahmaṇi lakṣaṇāṃgīkriyata iti vācyam | kimetāvatā brahmaṇi   
svagatabheda niṣedhe āvayorvirodhābhāvāt na hyabhinna pravṛttinimittasthale   
śabdānāṃ vācakatvameva nāstīti niyamaḥ | tathātve prameyābhidheyādi   
śabdānāṃ prameyatvābhidheyatvasvarūpatvādyabhinna dharmapuraskāreṇaiva   
prameyādi padārtha vācakatvaṃ na syāt | tatra tathātve satyajñānādipadānāmapi   
abhinnadharmapuraskāreṇaiva brahmavācakatve ko doṣaḥ brahmaṇi satyādi   
padalakṣyatvasya mukhyatve gaṅgāpadalakṣyasya tīrasyāgaṅgātvavat   
satyādipadalakṣyasya brahmaṇopyasatyatvādi prasaṅgena brahmaṇaḥ satyādipada   
amukhya lakṣyasyaiva vaktavyatvāt satyajñānādipada  
  
p. 103)  
  
lakṣyaṃ brahma | satyajñānādisvarūpamityasya vyāhatatvācca kiñca   
lakṣyapadenāpi brahmaṇo lakṣyatve tasya sutarāṃ lakṣyatvābhāvaprasaṃgāt |   
kiñca padānāṃ mukhyalākṣaṇikatvenavasthāpatteḥ | nirviśeṣapadalakṣyaṃ na   
nirviśeṣamiti brahmaṇassaviśeṣāpatteśca sarvapadānāṃ brahmaṇi   
lakṣaṇayāpunaruktyāpatteśca na ca anṛtādi vyāvṛttibodhāya padāntaraṃ   
sārthakamiti vācyam | niṣprakāraka caitanyamātrabodhe tasyānupayuktatvāt | na ca   
vyāvṛtti bodhasya svarūpabodhe dvāratvātsārthakyamiti vācyam | dvāratvepi   
ekapadenaiva ekavyāvṛttibodhadvārā svarūpabodhopapattau   
pādāntaravaiyyarthyānistārāt | na hi nirviśeṣasvarūpamātrabodhe   
anekavyāvṛttibodhaiḥ prayojanamasti | kiñca anṛtādi vyāvṛttīnāṃ   
brahmasvarūpabodhe dvāratvameva durnivāram | tathāhi kiṃ vyāvṛttīnāṃ   
brahmalakṣaṇatvena dvāratvaṃ sannikarṣādivat avāntaravyāpāratvena vā | nādyaḥ   
tāsāṃ brahmalakṣaṇatvānupapatteḥ | kiṃ vyāvṛttirūpaṃ lakṣaṇaṃ   
svarūpamatiriktaṃ vā nādyaḥ svarūpasyākhaṇḍacaitanyarūpasya svarūpabhūtā   
sādhāraṇadharmaśūnyasya vyāvṛttirūpasya svarūpalakṣaṇatvānupapatteḥ | na   
ca niṣedharūpādharmāḥ caitanyābhinnāṃgīkriyaṃta iti vācyam | tathaiva   
bhāvarūpadharmāṇāṃ nyāyasāmyena caitanyabhedasaṃbhavāt | nāntyaḥ   
svarūpātiriktā sādhāraṇa dharmarūpa   
  
p. 104)  
  
satyatvādi lakṣaṇajñānenaiva brahmasvarūpo bodhopapattau   
vyāvṛttirūpalakṣaṇabodhasya brahmabodhajanakatvakalpanāyā vaktragatitvāt na   
dvitīyaḥ | asatyādi vyāvṛttibodhasya tajjanyatve sati   
tajjanyajanakatvābhāvenāvāntaravyāpāratvānupapatteḥ | na ca vyāvṛttibodhasya   
vedajanyatve sati vedajanyabrahmabodhajanakatvaṃ yuktamiti vācyam |   
vyāvṛttibodhasya tathātve satyādipadajanyatvānupapatteḥ | teṣāṃ vyāvṛttau   
śaktirvā lakṣaṇā vā | nādyaḥ tadgrāhakapramāṇābhāvāt | nāntyaḥ |   
śakyasaṃbandhābhāvena lakṣaṇānupapatteḥ |   
śakyabhūtasatyatvādiviśiṣṭenāsatyatvādessaṃbandhābhāvena   
tadvyāvṛtyādāvapi sutarāṃ saṃbandhābhāvāt | kvapyadṛṣṭaparaṃ   
parāsaṃbandhakalpanāyāḥ anyāyyatvāt | satyādipadānāṃ   
lakṣitavyāvṛttibodhenaiva svarūpabodhopapattau svarūpopi lakṣaṇānupapatteśca   
satyādipadānāṃ lakṣaṇayā svarūpamātra bodhe ca   
vyāvṛttibodharūpadvārasyānapekṣitatvācca | nahi padātpadārthabhūte   
kiñcidvāramapekṣitam | navā śābdabodhe padārthasmṛteriva   
vyāvṛttibodhasyāsatyatvena satyādipadalakṣyaṃ asatyavyāvṛttamityasya   
sakalatāntrikanyāyaviruddhatvācca |   
tasmātsatyajñānādipadalakṣyatvāsatyavyāvṛtyoranyatarasyaupacārikatve   
asatyavyāvṛtteraupacārikatve brahmaṇaḥ asatyatvāpatyā satyādi  
  
p. 105)  
  
padalakṣyatvasyaivāmukhyatvaṃ sarvairapi vaidikaśikhāmaṇibhiraṃ kāryam | ata   
eva | yato vāco nivartante aśabdamasparśamityādi śruti vedyamavācyatvādikaṃ   
adbhutatvādanirvācyamityādivacana balena gauṇameva neyam | ata eva ca   
satyādipadānāṃ svarūpamātravācakatvena brahmaṇaḥ jñānāndātmakatvena   
svagatabhedavarjitaṃ brahmetyetat matatrayāviruddhamiti rāmānujamate   
guṇakriyāvayavāvatārāṇāmabhedaḥ tanmataikyaprakāśe samyakprakāśyata iti   
sarvamanavadyaṃ iti svagatabhedaniṣedhaikyaprakāśaḥ etena parāsya   
śaktirvividhaiva śrūyate | svābhāvikījñānabalakriyāśca ānandarūpamamṛtaṃ   
yadvā bhāti | satyaṃ jñānamanantaṃ brahmetyādi   
śrutisiddhasvābhāvikajñānānandādiguṇātmakasya brahmaṇo anaupādhikatvaṃ   
karmānusāreṇa phaladāturīśvarasya udāsīnatvam | neha nānāsti kiñcana ityanena   
bhinnānandādi guṇaśūnyatvena nirviśeṣatvam | raso vai sa ityanena   
caitanyaikarasatvaṃ ityetatsarvaṃ matatrayāviruddhamityetatprakāśitaṃ bhavati | iti   
brahmaṇonaupādhikatvādaikyaprasaṅgaḥ |  
  
nanvevamapi guṇatrayātmakaṃ bhāvarūpājñānaṃ brahmāvaraṇaṃ tacca   
dvividhaṃ samaṣṭivyaṣṭibhedena samaṣṭirūpājñānākhyamāyāviśiṣṭaṃ   
brahmeśvaraḥ | sa ca jagatkāraṇatvādi   
  
p. 106)  
  
pūrvoktaguṇaviśiṣṭaḥ tasya sarvajñatvādikaṃ sarvaṃ mithyā   
vyaṣṭirūpājñānaviśiṣṭaṃ brahmajīvaḥ | alpajñatvānīśvaratva   
bhoktṛtvādiguṇakaḥ antaḥ karaṇāvacchinnaṃ brahmajīva iti veti   
matadvayamityādi | tadupādhika caitanyaṃ nimittaṃ svapradhānataḥ |   
ityantamabhihita prameyam | bhavanmataviruddhameva | tasya pūrvavat   
kathamapyavirodhasya kartumaśakyatvāt | tathā ca tadaṃśe matavirodho duṣparihara   
iti cenna | tatra pradhānāpradhānaprameyeṣu   
keṣāñcidamukhyatvenāvirobhidhānasaṃbhavāt | tathāhi manmate tāvat   
ajāprakṛtyavyaktādipadavācyaṃ pradhānameva māyā vidyā jñānādi   
śabdaiśśruti smṛtyāvupacaryate |  
  
satvaṃ rajastama iti gunāḥ prakṛtisaṃbhavāḥ |  
nibadhnanti mahābāho dehe dehinamavyayam |  
yattattriguṇamavyaktaṃ nityaṃ sadasadātmakam |  
pradhānaṃ prakṛtiṃ prāhuraviśeṣaṃ viśeṣavat |  
  
iti bhāgavatavacanena -   
  
rāśībhūtasya tamasaḥ sakāśādvinatā suta |  
rāśībhūtaṃ rajo jñeyaṃ dviguṇaṃ nanu nānyathā |  
rāśībhūtasya rajasaḥ sakāśādvinatā suta |  
rāśībhūtaṃ tathā satvaṃ dviguṇaṃ samudāhṛtam |  
mūlaprakṛtijāhyete na mūlā prakṛtirmatā |  
  
iti garuḍapurāṇavacanena prakṛtyādiśabditasya   
  
p. 107)  
  
pradhānasyāvidyamānatvasyaiva vaktavyatvāt avidyānāḥ dhvaṃsapratiyogikatvena   
nityatvāyogācca | māyāntu prakṛtiṃ vidyāmiti māyāśabdārthoddeśena   
prakṛtitvapidhānācca tasyāvidyatvaviṣayakajñāna nivṛttereva prayojanatvāt   
jaḍaprakṛtau āvarakatva sāmānyā jñānaśabdasya gauṇatvācca   
brahmāvarakatvamapi brahmajajñāna pratibandhakatvena yuktaṃ ata eva aje dve   
prakṛtī duṣṭe nṛṣu prātisvikaṃ sthite |   
  
svaguṇācchādikātvekā paramācchādikā parā |   
svaguṇācchādikāṃ hitvā paramācchādikā parām |   
vyāghaṭya mokṣapadavīṃ dadāti puruṣottamaḥ |   
  
iti bhāgavata tātparyavacane prakṛterāvarakatva pratipādanācca | tasyā   
liṃgaśarīrātmakatvenāpi āvarakatvaṃ suvacam | tasmātpradhānamevājñānādi   
padena śrutismṛtyādau pūrvoktanimittairupacaryate jīvāvaraṇabhūtaṃ   
tadāśritaṃ bhāvarūpājñānamapyasmābhiraṃgīkriyate -   
  
ajñānenāvṛtaṃ jñānaṃ tena muhyanti jantavaḥ |  
  
iti gitokteḥ tadvacanasya bhāvarūpājñānāvṛtaṃ   
jīvarūpajñānamityarthaparatvāt avidyāpaṭalavihitanayanairanyairiti   
tatvaprakāśikāyāṃ puṃgatameveti tamaḥ iti tatvo dyote ca svarūpamanasaḥ |   
ajñānāśrayatvāvrīyamāṇatvokteḥ tadevājñānaṃ jīvasya   
  
p. 108)  
  
saṃsārāpādakaṃ anādyavidyākāma karmādinimittoyaṃ bandhaḥ   
pramādātmakatvāt bandhasya vimuktatvañca yujyate -   
  
tanvāsvasvāmi saṃbandhaḥ prapañcosya śarīriṇaḥ |  
tanvādikastathāpyeṣahyabhimānātpradṛśyate |  
  
iti śrīmadbhāṣyādukteśca | na ca avidyākāryatvāt saṃsārākhyabandhasya   
mithyātvaprasaṅga iti vācyam | avidyopādānatvasya mithyātvepi tannimittakasya   
mithyātvā bhāvāt ata evāvidyākāmakarmādinimittoyaṃ bandha iti   
kāmakarmādisāmyena avidyāyā nittatvoktiḥ | avidyāyābandhanimittatvaṃ kathamiti   
cenna | mithyā jñānotpādana dvārā bandhanimittatvāṃgīkārāt tathāhi   
anādyavidyā tāvat jīvasya bandha nivartakaṃ tatvajñānaṃ bhūyaḥ   
pratibandhyamithyājñānamutpādayati | tacca kāmādiṣaḍvargān janayanti | te ca   
pravṛtti karmāṇi janayanti | karmāṇi ca jīvasya svayogya śarīraṃ prāpayanti tathā   
ca baddhasya pravāhataḥ anāditvaṃ satyatvañca yuktam | evaṃ bhramato jīvasya   
svayogyavaśāt bandhanivartakasādhanāvasaraprāptau sadgurulābhe tairupadiṣṭa   
satkarmānuṣṭhānadvārā śravaṇādikaṃ saṃpādya   
ajñānasaṃśayaviparyayānnirasya brahmadarśanaṃ saṃprāpya   
kāmādisarvāniṣṭa nivṛttidvārā svānandānubhavarūpamokṣo bhavatīti |  
  
p. 109)  
  
evaṃ pramādātmakatvādityatrāpi pravṛttinimittakatvādityarthaḥ |   
brāhmaṇosyamukhamāsīdityādau nimittanaimittikayorabhedopacāra darśanāt |   
evameva vedānta tātparyaṃ jānantaḥ jñānajñeyātmakasya   
prapañcasyāvidyānimittatvamaṃgīkṛtya   
baddhasyaupacārikamithyātvamaṅgīkṛtya baddhasatyatvamaṅgī kurvanto   
vedaprāmāṇyavādino bhaveyuḥ | anyathā baddhasya mukhyamithyātve   
vedāprāmāṇyaprasaṅgāt | aprāmāṇyamātrasya viṣayamithyātmātirikta   
prayojakasya durlabhatvāt tasmāt vedaprāmāṇyapādibhissarvairapi baddhasya   
mukhyasatyatvamevāṃgīkāryam |  
  
yattu jīvasya śarīrendriyā viṣayādi jātasya asvīyasya svīyatvabhramaḥ   
avidyopādānakaḥ svasvāmi saṃbaṃddhātmakaḥ prapañcaḥ sa ca mithyābhūta   
ityasmanmatam |  
  
tatvavādino vadantītyādi sudhāyāṃ māṇḍūkabhāṣye ca tathaivābhihitatvāt   
tasmādadvaiti rāmānujīyairapi prapañcamithyātva śrūtīnāmetatparatvena   
kāpyanupapattiḥ | yacca tamaśśabditamajñānaṃ samaṣṭivyaṣṭibhedena   
dvividhamityādi tvanmataviruddhamiti tanna | tamaśśabdita pradhānasyaiva   
samaṣṭivyaṣṭibhedena dvividhatvāt | tatra   
satvapradhānakamahattatvopādhikacaitanyaṃ caturmukhākhyameva   
sṛṣṭikartṛtvāt  
  
p. 110)  
  
tadupayuktasārvajñādiguṇaviśiṣṭaṃ tūcyate | tasya caturmukhākhyasya   
turīyabhagavadvibhūtyaṃśitvena tanniṣṭha sarveśvaratvādi sarvadharmā   
upacaryante | nirupacaritāniravadhikāśca te sarve caturmukhe mithyābhūtāḥ |   
aśuddhasatvamukhyavyaṣṭirūpājñānopādhika caitanyamityanena pracuratamoguṇa   
rajoguṇā pracurasatvaguṇa pradhānaśarīrakameva jīvacaitanyamucyate |   
jīvaśarīrasya pāñcabhūtikasya tādṛśatvāt | mukhyāvidyopadhika caitanyasya   
jīvatve mithyātvaprasaṃgāt | tathā ca jīvasya satyatvaṃ   
tadīyālpajñatvānīśvaratvādi dharmapratipādaka vedavākyānāṃ   
prāmāṇyamupapadyate | jīvopi svarūpāntaḥkaraṇa bāhyāntaḥ karaṇabhyāmeva   
jñānecchāprayatnakartṛtvabhoktṛtvasukhaduḥkhādyāśrayo bhavati | na tu   
tadgatā jīve bhāsante | tathātve jñānādi sādhanānāṃ bhrāntitvaprasaṃgena   
pāramārthikamokṣābhāva prasaṃgāt | tatvajñānasyaiva mokṣasādhanatvāt ata   
evāntaḥ karaṇopādhikaṃ caitanyaṃ jīve patyaupacārikaṃ | na tu mukhyam |   
satyasyāpi antaḥkaraṇasyājāśabditajaḍaprakṛtiviśeṣopādānakasya   
brahmāśritajīvasaṃbandhāt jyotirādi sarvamahimopetatvaṃ yuktam |   
etadanyatsarvaṃ mukhyaṃ neyaṃ avidyāhaṅkārayoścetyādi jñātavyam |   
śuktirūpyavadityabhihite avidyāhaṃkārayoradhyāso mukhyaḥ |   
sākṣimithyātvamapyamukhyaṃ   
antaḥkaraṇopādānakasukhaduḥkhecchājñānasvarūpajñānasukhā   
vyākṛtākāśadeśa   
  
p. 111)  
  
kālādiviṣayakaṃ svarūpajñānameva sākṣītyucyate | idañca prāyo na viruddham |  
  
evaṃ sthite ca siddhānta ityādi jñeyaṃ śaktidvayaṃ tataḥ | ityantaṃ yathā yogaṃ   
yathāśakti nirūpyate |  
  
sarvagatasyāvidyānāvṛtasya brahmacaitanyasyāvidyā pratibimbitatvaṃ   
mukhyamamukhyaṃ vā | nādyaḥ | asiddhaḥ tathāhi pratibimbitatvaṃ nāma   
pratiphalitatvaṃ pratiphalanañca | svacchadravyopādāne bimbasannidhānādi nimitte   
sati bhavati | tathā ca   
bimbasannidhānādinimittakasvacchadravyopādānakabimbasadṛśavastutvaṃ   
pratibimbatvam | nahi etādṛśaṃ pratibimbatvaṃ avidyopādhika caitanye | mukhyam   
| avidyāyāḥ prakāśavirodhitamovadasvacchadravyatvena jñānavirodhitvena tatra   
caitanyapratiphalanāsaṃbhavāt anyathā raviprakāśasyāpi tadvirodhini tamasi   
pratiphalanāpatteḥ | na cāvidyāpadenāmukhyavṛtyā jaḍaprakṛtirgṛhyata iti   
vācyam | tasyāmapyavasthāyāṃ brahmacaitanya pratiphalanāyogāt | nahyasvacche   
pradhāne vyāptaṃ pramārūpaṃ brahmacaitanyaṃ pratiphalatīti yuktaṃ na   
cāvidyāpadena prakṛtyupādānamantaḥkaraṇaṃ   
antaryāmibhagavadrūpasannidhānāt tejo bhāgādhikyācca prakāśātmakaṃ   
svacchadravyaṃ lakṣaṇayā gṛhyate | tatra bimbākhyamantaryāmirūpaṃ   
pratiphalati tadeva jīvanāmakamiti vācyam | asmābhirapi   
  
p. 112)  
  
jīvasyāntaḥkaraṇa pratibimbita caitanyarūpatvāṃgīkārāt sarvakālepi   
svarūpāntaḥkaraṇe pratiphalitasyaivaṃ jīvatvāt jīvabrahmaṇoḥ   
bimbapratibimbabhāvaḥ tayorbhedaśca nitya evopapadyate | pratibimbasya jīvasya   
bimbasādṛśyaṃ cetanatvādineva pratibimbatvādeva na yāvatsādṛśyaṃ   
svarūpāntaḥ karaṇasya nityatvādbimbabhūteśvarasyāpi nityatvāt | ata eva   
bimbasannidhānasyāpyanāśācca jīvasyāpyanāśo yujyate |  
  
na cānityabāhyopādhau pratiphalitatvāt jīvasyapi nāśaprasaṃga iti vācyam |   
svarūpāntaḥ karaṇarūpopādhāveva jīvasya pratiphalanāṃgīkārāt -   
  
na ca bāhyāntaḥkaraṇasya upādhitvavyavahāro'nupapanna iti vācyam |  
  
cidacinmiśramevaitanmano yāvacca saṃsṛtiḥ |  
  
iti mūlavacanena saṃsāradaśāyāṃ svarūpāntaḥkaraṇasaṃvalita bāhyāntaḥ   
karaṇasyaiva pramiti pravṛtyādisakalakāryakaratvenāmukhyatayā upādhitva   
vyavahāropapatteḥ japākusumādivat sukhaduḥkhecchādveṣādi   
sakaladharmāsaṃbhavatvena vā tasya mukhyopādhitvopapatteḥ tasmājjīvasyāvidyā   
pratibimbitatvaṃ mukhyamanupapannamiti svarūpāntaḥ   
karaṇarūpopādhipratiphalitaṃ jīva iti avidyā pratibimbitatvaṃ   
amukhyamevāṅgīkāryaṃ | ata eva na dvitīyaḥ | iṣṭāpatterabhihitatvāt yaccoktaṃ   
  
p. 113)  
  
avidyā pratibimbitaṃ sarvagataṃ brahma caitanyaṃ jīva iti matamityādi tatrāpi   
sarvagatabrahmacaitanyasadṛśaṃ avidyāpratibimbitaṃ avidyā padopalakṣitāntaḥ   
karaṇopādhikaṃ caitanyaṃ jīva iti suvacam | tadavidyāvṛtam |   
bhāvarūpājñānāvṛtaṃ puṅgatameva hi tamaḥ | avidyāpaṭalapihita nayanairiti   
mūlaṭīkāgranthokteḥ anyatsarvaṃ mukhyatayā neyam |   
  
yaccoktaṃ prathamapakṣe anāvṛtaṃ sarvagatamapi jīvacaitanyamasaṅgatvena   
svato viṣayāprakāśakamapi viṣayākāravṛtyupakāradvārā tattadviṣayoparāgeṇa   
tattadviṣayaprakāśakamitīti | tatsatyam |   
jīvabrahmaṇerabhedasyāmukhyatvābhidhānena   
bhedamukhyatvamaṅgīkṛtyanāvṛtasarvagatabrahmasadṛśabrahmapratibimbab  
hūta-jīvacaitanyaṃ svataḥ aṇurūpaṃ paramasūkṣmaṃ cidānandādyātmakaṃ   
bāhyaviṣayāprakāśakamapi antaḥkaraṇavṛttisaṃvalanalakṣaṇoparāgadvārā   
cakṣurādīndriyadvārā bahirāgatyaghaṭādi viṣayasaṃbandhena viṣayaprakāśakaṃ   
na ca bāhyāntaḥ karaṇameva | svarūpāntaḥkaraṇasaṃvalitaṃ natvantaḥ   
karaṇapariṇītāvṛttiḥ caitanyasaṃvaliteti vācyam | jaḍāntaḥ karaṇasya   
svarūpāntaḥ karaṇasaṃvalanamātrasyākāryakaratvena tasya   
tatkāryavṛttidvāreṇaiva bāhyaviṣayaprakāśakatvasya vaktavyatvāt | na ca   
caitanyasya bahirāgamanānupapatteriti vācyam | caitanyābhinnaprakāśasya   
dehavyāptivat tasyāntaḥkaraṇavṛtti sadvāradeśamātravyāptau bādhakābhāvāt |   
na ca tathātve parokṣāparokṣajñānayorviśeṣābhāva iti vācyam |  
  
p. 114)  
  
vṛttigataprakāśasya śaktivyaktirūpa viśeṣeṇaiva jñānasya parokṣatvā   
parokṣatvopapatteḥ -   
  
parokṣatvāparokṣatve viśeṣau jñānagau yathā ityanubhāṣyokteḥ -   
  
snehāvasthā imāssarvāḥ jīvaḥ paśyati sarvadetyukteḥ | tena cinmano   
miśrabāhyamanasetyarthaḥ | vṛtterviṣayākāratvamityanto mukhyamiti   
nyāyāmṛte tatvodyoge ca samyagupapāditam | evamantaḥ karaṇāvacchinna   
caitanyaṃ jīva iti dvitīyamatepi svarūpāntaḥ karaṇasaṃvalitabāhyāntaḥ   
karaṇavṛttijñānasyaiva viṣayaprakāśakatvopapatyā caitanyasya   
viṣayaprakāśakatāyāḥ atyantāmukhyatayaiva neyatvāt | evaṃ jīvabrahmābhedaṃ   
prapañcasatyatvañcāṅgīkurvadbhirapi   
ajñānamāvaraṇavikṣepaśaktimadityetadapyantāmukhya tayaiva neyaṃ   
tasmādāntarālika prakriyā sarvāpyamukhyeti nāsmākamatyantavirodhinīti   
saṃkṣepaḥ | ityāntarālikāvāntara prakriyaikyaprakāśaḥ ||  
  
nanvevamapi pūrvoktaprameyajātasya yathākathañcidavirodhepi brahmaṇaḥ   
abhinnanimittopādānatvamasmadaṅgīkṛtaṃ bhavanmataviruddhaṃ tathāhi   
māyopādhikaṃ brahmajanmādisūtrapratipādyaṃ jagatkāraṇaṃ tacca   
svapradhānatayā nimittaṃ sopādhi pradhānatayopādānañceti kāraṇadvayamapi   
yathorṇanābhiścetanaḥ svakāryatantuṃ prati svapradhānatayānimittaṃ   
svaśarīrapradhānatayopādānañca tadvaditi cet   
  
p. 115)  
  
atrocyate -   
  
vikāravatkāraṇañca nirvikāratayā ca tat |  
mukhyā mukhyārthabhedena gīyate śrutimastakaiḥ |  
brahmaikamevetyudite manasārātthadarśibhiḥ |  
matatrayāvirodhena kāryā kācidvicāraṇā |  
  
ekameva brahmopādānakāraṇaṃ nirvikāratayā kulālavat | kartā ca caśabdau   
parasparasamuccaye | brahmopādānamityetadamukhyārthaṃ brahmopādānamityasya   
brahmasaṃbandhinyā māyāyāḥ jaḍaprakṛtervā   
vikāravatvarūpopādānatvasvīkārāt | gaṅgāyāṃ ghoṣa ityatra sambandhatīre ghoṣa   
itivat amukhyatvāt | atrāpyupādhyupahitabhāvasya niyamyaniyāmakabhāvasya ca   
śarīraśarīribhāvasya ca sambandhasya trayāṇāmapi satvāt svopādānago   
cāparokṣajñāna cikīrṣākṛtimatvena nirvikaratvena ca brahmaṇaḥ   
kartṛtvamityetanmukhyārthaḥ iti vedāntaiḥ pratipādyata ityarthaḥ |  
  
māyāntu prakṛtiṃ vidyānmāyinantu maheśvaram | ityādi nāmāyā padaṃ   
prakṛti vācakamiti jānadbhirmatasārārthadarśibhirnirmatsaraiḥ matatrayāvirodhe   
kāpi vicāraṇā na kāryetyartha iti | atha matam rajvā sūtradvayavat māyāviśiṣṭaṃ   
brahmajagadupādānaṃ māyā brahmaṇi upādāne ityarthaḥ | nirvikāraśrutistu   
kevalabrahma pareti vā māyā śaktimat   
  
p. 116)  
  
brahmajagadupādānaṃ māyoparāgāt brahmavikārī nirvikāra śrutistu   
tadanuparaktābhi prāyeti vā jagadupādānamāyāśrayatayā   
brahmajagadupādānakāraṇaṃ tantu dvārā paṭasyeva māyādvārā   
brahmajagadupādānaṃ śrutistu advārakavikāraniṣedhapareti vā asatyarūpāntaḥ   
karaṇapapattirvivartaḥ satyarūpāntarāpatti pariṇāmaḥ   
rūpāntarāpattimātramupādānaṃ tacca brahmaṇo vivartatvenāpyupapannā   
nirvikāraśrutistu tātvikavikārābhāvābhiprāyaḥ na   
śuktiparatvādajñānapariṇāmitvādubhayopādānakaśuktirūpyamiva   
brahmavivartatvādajñāna pariṇāmitvādubhayopādānamiti vā   
rūpāntarāpattipratītiviṣayatvaṃ vā rūpāntarābhedadhīviṣayatvaṃ vā   
kāryābhedadhīviṣayatvaṃ vā upādānatvamiti asmābhiḥ svīkṛtam | tacca   
bhavanmataviruddhaṃ evaṃ kartṛtvamapi brahmaṇaśśuktyādivat   
adhiṣṭhānamātratvaṃ pāribhāṣikaṃ vā bhrāntavadadhyāsadṛṣṭatvaṃ vā   
māyāvivadvayāmohakatvaṃ vā kulālādivat upādānagocara prayatnādimatvaṃ vā   
ityevaṃ pakṣacatuṣṭayamapitvanmataviruddham | tasmādbrahmaṇaḥ upādānatvaṃ   
kartṛtvañca pramitaṃ mukhyameveti cet atra brūmaḥ uktamateṣu sarveṣu   
brahmaṇaḥ upādānatvaṃ mukhyaṃ sarvasampratipanna kartṛtvameva mukhyaṃ   
tathāhi māyāviśiṣṭaṃ brahma jagadupādānamiti prathamapakṣe māyā  
  
p. 117)  
  
prakṛtirarthaḥ | māyāntu prakṛtiṃ vidyāditi śruterityuktatvāt ghaṭādikārye   
kulālādīnāṃ mṛtpiṇḍādisādhanatvopetatvamiva brahmaṇopi mahadādikārye   
upādānabhūta prakṛtyādi sādhanopetatvameva tadviśiṣṭatvaṃ upādānatvaṃ   
mukhyaṃ mṛtpiṇḍādivat prakṛtyādimātra niṣṭhaṃ śrutismṛtimūlo   
viśiṣṭaṃ brahmopādānamiti prayogachatrinyāyenāmukhyo netavyaḥ   
nirvikāraśrutyavirodhopi sulabhaḥ -   
  
dvitīyamatepi māyāśaktiśabdena māyākhyaśaktirityarthoktau pūrvamatā   
vaiṣamyaṃ māyā yā śaktirityarthoktau ca śaktimatorabhedāt   
pūrvamatāvaiṣamyameva tṛtīyamatepi māyā śabditaṃ pradhānameva brahmaṇaḥ   
tadāśrayatvañca tadantaryāmitvena taccharīrakatvena tatsattā pravṛtyādimatvena   
tanniyāmakatvameva vivakṣitam |  
  
tantu dvāretyādi dṛṣṭāntaḥ satvāśrayatvamātre | tathācedamapi   
pūrvamatāntarbhūtaṃ matatrayāviruddhaṃ ca turīyamatepi brahmaṇassarvathā   
upādānatvamevānupapannam | vijātīyaniṣedhaikya prakāśoktarītyā brahmaṇaḥ   
asatyarūpāntarāpattirūpavivartopādānatvānupapatteḥ | brahmaṇo nirvikāratvena   
satyarūpāntarāpattirūpapariṇamasya prakṛtigatatvena brahmagatatvāyogāt |   
yaccoktaṃ śuktirūpyaṃ śuktivivartatvāt ajñānapariṇāmitvāt   
  
p. 118)  
  
ubhayopādānakamiti | yatheti tanna śukterūpyopādānatvāyogāt tathāhi na   
tāvadāropādhiṣṭhānatvaṃ pāribhāṣikamupādānatvaṃ adhiṣṭhāne   
upādānaśabdasya kvāpyaprayogāt yathā kathañcit amukhyaprayoge   
prayojanābhāvāt tathātvepyasmanmatāvirodhāt | māpi śuktyavicchinna   
caitanyāvarakājñānopādānakatvāt śuktyupādānakatvavyapadeśo gauṇa iti cet   
tadapi na rūpasya śukyavicchinna caitanyāvarakājñānopādānakatvāyogāt |   
tathāhi - śuktikāyāmajñānopādānakarajatotpattiḥ ki   
manubhavabalādaṅgīkriyate anyathānupapatyā vā | nādyaḥ ghaṭa utpannaḥ paṭa   
utpannaḥ ityādyanubhavavat śuktirajatamutpannaṃ ityanubhavā bhāvāt na dvitīyaḥ   
| rajatādyutpatyupapādakaṃ pratītiranyadvā | nādyaḥ atītānāgatādi   
viṣayakapratītestatpadārthotpatyanupapādakatvena rajatādipratīterapi   
tadutpatyanupapādakatvāt |  
  
na cāparokṣatayā pratītiḥ ghaṭādīnāmiva utpatyupapādaketi vācyam | bhūtale   
ghaṭo nāstīti pratiyogiviśiṣṭā bhāva pratyakṣadarśanenāparokṣapratīterapi   
viṣayotpatyupapādakatvāyogāt | na ca tadānīṃ purodeśasthatayā aparokṣa pratīti   
viṣayatvaṃ viṣayotpatyupapādakamiti vācyam -   
  
p. 119)  
  
sūryādīnāmudayādikāle utpattiṃ vināpi purodeśasthatayā   
aparokṣaviṣayatvadarśanena tasyāpi tadutpatyanupapādakatvāt | nāntyaḥ |   
tasyānupalaṃbhāt | kiñca śuktyadhiṣṭhāne   
śuktyavacchinnacaitanyāvarakatvajñānopādānakaṃ   
rajatamutpannamityasyānupapannatvāt | kiṃ tādṛśājñānopādānakaṃ utpannaṃ   
rajataṃyāvacchaktikālīnaṃ pratītimātrakālīnaṃ vā nādyaḥ śuktirajatasya   
prātibhāsikatvābhāvaprasaṅgāt | pratītimātraśarīratvasyaiva pratibhāsikatvāt | api   
ca śuktyavacchinna caitanyāvarakājñānopādānakaviṣayaparaṃparāprasaṅgāt |   
nāntyaḥ prāgeva yāvatsāmagrisamavādhāne pratītikāla evotpattau kāraṇābhāvāt   
tasmādanubhavānusāreṇa sarvairapi samayibhiḥ atyantāsadeva rajataṃ   
doṣavaśādāhitaśaktisahitena śuktisannikṛṣṭenaivendriyeṇāparokṣatayā   
pratīyata ityaṃgīkāryamiti turīyamatepi brahmopādānatvammukhyameva yaccoktaṃ   
rūpāntarābhedadhīviṣayatvaṃ upādānatvamiti matadvayamiti tatrāpi   
rūpāntarābheda prakārakapramā viṣayatvaṃ   
kāryābhedaprakārakapramāviṣayatvaṃ pariṇāmopādānatvaṃ   
pūrvoktābhedaprakārakabhramaviṣayatvaṃ vivartopādānatvaṃ tadapi satyameva |   
sajātīya vijātīya bhedaniṣedhaikya   
  
p. 120)  
  
prakāśoktarītyā brahmaṇo rūpāntārābhedā bhāvena tadviṣayakapramā bhāvena   
tadviṣayatvarūpamukhyopādānatvāsaṃbhavāt śruti tātparyāparijñāna   
labdharūpāntarābhedaviṣayaka bhramasaṃbhavepi tadviṣayatvarūpā   
mukhyopādānatvasya sarvairapyaṃgīkārāt evameva kāryābhedadhīviṣayatvamapi   
upapādanīyaṃ tasmādbrahmaṇi mukhyamupādānatvamanupapannamiti   
amukhyopādānatvamanupādānatve paryavasyatīti na kiñcidanupapannam |   
upādānatve pramāṇāni rāmānujamataikyaprakāśe upapādayiṣyante yaccoktaṃ   
brahmaṇaḥ kartṛtvaṃ bhavanmataviruddhamiti tanna | adhiṣṭhāne śuktyādau   
kartṛśabdavyavahārābhāvāt sarvajñasyeśvarasya   
sarvaviṣayakayathārthajñānavatvena bhrāntatvāyogāt bahumānavirodhācca |   
pakṣadvayamanupapannam | vyāmohakatvamapi -   
  
evamohaṃ sṛjāmyāśu yo jananānmohayiṣyati |  
  
vimohitoya jana īśamāyayā   
tvadīyayā tvāṃ na bhajatyanartha dṛk |  
  
ityādi vacanaiḥ adhikāribhedena na viruddham |   
  
parantu māyāvini gajādidarśakatva vyavahārepi kartṛtva vyavahārābhāvāt   
tādṛśaṃ kartṛtvaṃ mukhyameva kulālādivat sopādānagocarāparokṣa   
jñānacikīrṣā kṛtimatvarūpaṃ kartṛtvamiti turīyamataṃ   
sarvairaṅgīkṛtameveti na kiñcidanupapannam | tadananyatvādhikaraṇamapi   
  
p. 121)  
  
svatantrakāraṇānyatvaṃ tenehyatra niṣidhya iti anuvyākhyānusudhāyāṃ   
etadaviruddhatayā vyākhyātaṃ draṣṭavyam | tasmāṃccetanācetana vilakṣaṇaṃ   
satyāśeṣa jagajjanmādi nimittakāraṇaṃ sakalavaidikapadavācyaṃ   
nārāyaṇākhyaṃ brahmaikameveti siddham | iti brahmaṇaḥ   
abhinnanimittopādānataikyaprakāśaḥ |  
  
nanvidamayuktam | dvirūpaṃ hi brahmāvagamyante vedāntavākyeṣu   
sthūlamaṇvityādinā nirguṇaṃ satyakāmassatyasaṅkalpa ityādinā saguṇaṃ   
brahma na sthānatopi parasyobhayaliṃgaṃ sarvatrahītyadhikaraṇe tathaiva nirṇītatvāt   
| tathā ca saguṇaṃ brahmavedāntagatasatyajñānādisakalapadavācyaṃ   
pravṛttinimittaguṇasadbhāvāt nirguṇaṃ   
brahmasatyajñānādisakalavaidikapadalakṣyaṃ yato vāco nivartante   
aśabdamasparśamarūpamavyayaṃ avacanenaiva provācetyādi śruteḥ | saguṇaṃ   
brahmaiva māyāmayasarvajñatvādi sakalaguṇaśūnyaṃ nirguṇaṃ brahmaiva   
viviktamiti vyavahriyate | evamatra mahati matabhede kathaṃ nārāyaṇākhyaṃ paraṃ   
brahma sakalapadavācyamiti cet atrocyate tatra tāvat parabrahmaṇo dvirūpatvaṃ   
mukhyaṃ na yuktaṃ ekamevādvitīyamityādi śruti virodhāt | na ca   
rūpadvayamatyekameveti vācyam | dvirūpatvakalpanāyāṃ   
  
p. 122)  
  
prayojanābhāvāt na ca nirguṇasya jagatkāraṇatvānupapatteḥ tadarthaṃ   
māyopādhikaṃ sārvajñādiguṇaviśiṣṭaṃ īśvarākhyaṃ brahma aṅgīkriyata iti   
vācyam | sadeva saumyedamagra āsīt ekamevādvitīyaṃ tadaikṣata | nāmarūpe   
vyākarot ityādinā nirguṇasya ekasyaiva brahmaṇo jagatkāraṇatvaśravaṇāt | na ca   
ekameva brahmapralaye anabhivyaktajagatsṛṣṭyādi vyāpāraṃ nidrā   
mudrāvilasitaṃ asadevedamagra āsīt ityādi śrutivedyam | śūnyanirguṇādi   
padavācyaṃ punassṛṣṭau tadevābhivyakta jagatsṛṣṭyādivyāpāraṃ   
sisṛkṣādinā kṣobhita prakṛtyākhyamāyādyupādānādi sāmagrīsahitaṃ   
brahmaiva saguṇamiti vyavahriyate |  
  
aprākṛtaguṇatva prākṛtaguṇaśūnyatvābhyāṃ vā saguṇatva   
nirguṇatvoktiryujyata iti vācyam |  
  
ekasyaiva brahmaṇaḥ kālabhedena vivakṣābhedena vā   
saguṇatvanirguṇatvoktyupapattāvapi mukhyarūpadvayāsaṃbhavādityuktatvāt |   
rāmakṛṣṇādyavatārāṇāṃ sarveṣāmapi vaivakṣika saguṇanirguṇatvopapattau   
mūlarūpābhede ca sarvāvivādāt | na sthānatopītyadhikaraṇe tathaiva nirṇītatvāt |  
  
nanvevaṃ sati ekarūpasyaiva brahmaṇaḥ vācyatvaṃ lakṣyatvaṃ viruddhamiti cenna |   
tatrāpi ekaṃ mukhyaṃ ityaṃgīkāre bādhakābhāvāt | na ca lakṣyatvameva   
  
p. 123)  
  
yato vāca ityādi śrutibhiḥ mukhyamiti vācyam | vikalpā sahatvāttathāhi   
padārthasya mukhyatvaṃ śaktapadabodhyatvaṃ vā lakṣakapada bodhyatvaṃ vā   
nādyaḥ asaṃbhavāt | lakṣyādi padasya brahmaṇi śakterabhāvāt na ca lakṣyate   
jñāyata iti karmavyatpatyā jñeyatva rūpapravṛttinimittena   
lakṣyapadayogārthatvaṃ brahmaṇo yuktamiti vācyam | lakṣakapadabodhatvasyaiva   
pravṛttinimittatvena lakṣyapadavācyatvānaṃgīkārāt karaṇavyutpatyā vā'pi   
jñānakaraṇasyaiva yogārthatvāt | nāpi lakṣyapadasya brahmaṇi rūḍhirapi   
sambhavati prayoga sāmānyasyaivābhāvāt | nahi śrutyādiṣu brahmaṇi   
lakṣyapadaprayogo dṛṣṭacaraḥ | prayogamātrabāhulyaṃ rūḍhirityabhidhīyate   
ityukteḥ na ca yato vāco nivartanta ityādi śrautaprayoga eva rūḍhijñāpaka iti   
vācyam | tatrāpi lakṣyapada śravaṇāt na ca vācaḥ vācakapadāni brahmaṇo   
nivartante jñāpayituṃ na samarthā bhavantīti prāptyā   
śrautānyathānupapattikalpitaṃ lakṣyamiti padaṃ śrautamiti yuktam | anyathā   
yāgasvarṇayossādhyasādhana bhāvānyathānupapatyā   
kalpitasyāpūrvasyāvaidikatvāpatyā dharmādharmayorvedaika samadhigamyatvamiti   
siddhāntocchedāpatteḥ |   
  
evaṃ viśiṣṭavidhyanyathānupapattikalpita  
  
p. 124)  
  
viśeṣaṇavidhividheyānāṃ somādīnāṃ liṃgādikalpita śrutiviniyojyānāṃ   
mantrāṇāṃ pratyakṣavidhyavidheyatvena   
vaidikaviniyogavidhividheyatvānāpatteśceti vācyam | lakṣakapadānyeva   
brahmabodhakānītyetatkalpakābhāvāt |   
  
na ca yato vāco nivartante | parātparaṃ puriśayaṃ puruṣamīkṣate iti vācakapadā   
bodhyatve sati jñeyatvānyathānupapattireva tatkalpaketi vācyam |  
  
atra vācakapadaśravaṇena punaḥ kalpakābhāva dhrauvyāt | gīrvāṇī sarasvatīti   
vākchabdasya vacanasāmānyaparatvāt śabdasāmānyaparatvāt śabdasāmānya   
bodhyatve sati jñeyatvānyathānupapattikalpitaṃ sākalyenā jñeyatvameva bhavati |   
na tu lakṣakapada bodhyatvaṃ rātribhojanasya pīnatvopapādakatvavat   
lakṣakapadabodhyatvasya śabdasāmānyābodhyatvopapādakatvābhāvāt pratyuta   
tadabhāvasyaiva tadupapādakatvena lakṣakapadābodhyatvamapi anupapatti kalpitaṃ   
bhavati iti vācyam |  
  
tasmāt śrautaṃ śabdasāmānyābodhyatve sati jñeyatvaṃ sākalyena jñeyatve sati   
yathāyogya jñeyatvasyaiva kalpakaṃ bhavatīti na sarvathā lakṣyakaṃ   
padabodhyatvasiddhiḥ |  
  
āśutaravināśino yāgasya kālāntarabhāvi  
  
p. 125)  
  
śrutamanupapannaṃ dharmādharmākhyaṃ apūrvaṃ śrautameva bhavatīti yuktam |   
somena yajetetyādau viśiṣṭa vidhyanupapatti siddhaviśeṣaṇa vidhividheyānāṃ   
somādīnāṃ vaidikatvaṃ liṃgādikalpita śrutiviniyojyānāṃ mantrāṇāṃ kalpita   
viniyogaśrutividhividheyatvena vaidikatvaṃ yuktam | tatra somādīnāṃ   
mantrāṇāñca vaidikatvasya viśiṣṭavidhi viniyoga vidhyupapādakatvasya ca   
pramitatvena tannyāya vaiṣamyāt tasmāllakṣyapadasya brahmaṇi   
śaktigrāhakapramāṇābhāvena śaktiriti na tasya lakṣyatvaṃ mukhyamiti yuktam |   
kintu adbhutatvādavācyaṃ tat atarkyā jñeyameva ca |   
  
āvācyamiti lokopi vaktyāścaryatamaṃ bhuvi | ityādinā adbhutatvādi   
guṇayogenāvācyatvasya brahmaṇi gauṇatvavat avācyatvaguṇayogāt lakṣyatvamapi   
gauṇameva ca yuktam |  
  
ata eva ca na dvitīyaḥ | lakṣyapadasya brhamalakṣakatve tadbodhyasya   
lakṣyatvasyāmukhyatvasya prāgudāhṛta nyāyasiddhatvāt prasarpiṣu   
sāmānyādityadhikaraṇeṣu lākṣaṇikārthāmukhyatvasya nirṇītatvāt adhikaṃ   
svagataniṣedhaikya prakāśe nyāyāmṛtādau ca draṣṭavyamiti saṃkṣepaḥ |  
  
tasmādekaṃ bhavedbrahma saguṇaṃ nirguṇaṃ śruteḥ |  
  
p. 126)  
  
mukhyāmukhyatvabodhenetyevaṃ vedāntanirṇaye |   
trividhānāṃ matānāntu virodho nahi vidyate |  
  
iti sarvapadalakṣyataikyaprakāśaḥ |  
  
nanvevamapi asmābhirniṣprakāraka brahmajñānasya   
mokṣasādhanatvābhyupagamena punarvirodhastadavasthaṃ eva | tamevaṃ viditvāditi   
mṛtyumeti | brahmavidāpnoti param | tarati śokamātavit ekathaivānudraṣṭavyam |   
prapañcopaśamaṃ śivam | śāntamadvaitaṃ caturthaṃ manyante | sa ātmā sa   
vijñeyaḥ | ityādi śrutibhiḥ niṣprakārakajñānasyaiva mokṣāṃgatva śravaṇāditi   
cenna | yataḥ   
  
āpātato virodhepi hyantato na virodhitā |  
sa prakārakamevāṅgaṃ jñānaṃ mokṣasya sādhyate |  
sa prakārakatā jñāne niṣprakārakatā tathā |  
  
mukhyā mukhyeti gadite virodhaśśāmyate sukham śruti tātparyāparijñānato   
virodha pratītāvapi śrutyartho mīmāṃsite sati virodho nāsti | tadevopapādayati   
saprakārakamiti | saprakārakabrahmā parokṣajñānameva mokṣasādhanamiti   
prasādhyate | jñāne saprakārakatvaṃ mukhyaṃ   
niṣprakārakatvamamukhyamityabhihite anāyāsena virodhaśānterityartha iti |   
  
nanu udāhṛta śrutisiddhaṃ niṣprakārakatvaṃ kathaṃ mukhyaṃ tasyaiva   
mukhyārthatvāvagamāt tathāhi prathamavākye tameva   
  
p. 127)  
  
saṃviditvātimṛtyumeti ityatra tacchabdavācyaṃ brahmasvarūpaṃ   
viditvā mṛtyumatyetītyukte svarūpamātraviṣayakajñānameva mokṣāṃgamiti   
pratīyate | upanītī adhīyītetyādivat na ca tamevaṃ śabdābhyāṃ   
pūrvaprakṛtasahasraśīrṣatvādi dharmaviśiṣṭaparāmarśāt na   
nirvikalpakajñānasiddhiriti vācyam | taddharmasyopalakṣaṇatvena   
svarūpabodhopāyatvāt svarūpasyaiva pūrṇānandatayā paramapuruṣārthatvena   
draṣṭumarhatvāt anyathā ekathaivānudraṣṭavya iti śruti virodhāt ekathā   
ekaviṣyatākaṃ yathā bhavatītyarthaḥ na ca thālīpratyayasya prakāravācitvāt   
ekaprakārakatvaṃ tadarthaṃ iti na nirvikalpakatātparyasiddhiriti vācyam |   
bhavadabhimata brahmaṇi śaktijanyaśābdabodhe nānāprakārakatvāvaśyaṃ   
bhāvena ekaprakārakatvasya durupapādatvāt | mama tu lākṣaṇikanirvikalpakabodhe   
ekaviṣayatāyā nirapavādatvāt | tarati śokamātmavit ityādi sarvavākyeṣu   
brahmasvarūpajñānaṃ mokṣāṃgamityavagamyate svarūpamātrajñānatvañca   
svarūpātirikta dharmādyaviṣayakatve sati svarūpaikaviṣayakatvaṃ tādṛśañca   
jñānaṃ niṣprakārakameva saprakārakañca dharmādiviśiṣṭajñānameva   
bhāsamāna vaiśiṣṭya pratiyogitvameva hi prakāratvaṃ tasmānmokṣa sādhanībhūta   
brahmajñānasya śrautaṃ niṣprakārakatvameva mukhyamiti cenna | śābdajñāne   
niṣprakārakatvasya sarvānubhavaviruddhatvāt tathāhi   
  
p. 128)  
  
tathāhi pramāṇajanyajñānamātraṃ savikalpakamiti sarveṣāmavipratipannaṃ   
tārkikaireva nirvikalpaka pratyakṣamaṅgī kriyate | na ca yadyapi padāt   
padārthatāvacchedaka prakārakabodhaṃ śaktyā jāyate | lakṣaṇayā ca   
lakṣyatāvacchedaka prakārakabodhaḥ na sarvathā   
padānniṣprakārakasvarūpamātrabodhonubhavasiddhaḥ | tathāpi   
laukikaśabdajñānasya savikalpakatvānubhavepi mokṣāṃgabhūta   
brahmajajñānasya na savikalpakatvamanubhūyate | prapañcopaśamaṃ   
śivamadvaitaṃ caturthaṃ manyante tadetadvayam | abhayaṃ vai brahma bhavati | ya   
evaṃ veda mṛtyossamṛtyumāmoti ya iha nāneva paśyati ethaivānudraṣṭavyam |   
ityādi śrutivirodhāt prapañcopaśamādvaitapadābhyāṃ niṣprakārakatvameva   
jñāyate | prapañcopaśama padena prapañca nāśasyādvaitapadena   
dvaitaśūnyatvasya ca prtīteḥ prakāśasyāpi prapañcadvaita śabdārthatvāt ya iha   
nāneva paśyatītyatrāpi viśiṣṭajñāne anarthaprāptyukteḥ | ekathaivānudraṣṭavya   
ityatra ca svarūpa caitanyarūpaikamātraviṣayakatvasya ca vihitatvācca |   
etadavirodhena mokṣasādhanabrahmajñānaparaśrūtīnāṃ niṣprakārakajñāna   
paratvāvaśyaṃ bhāvāt | kiñca arthavādānāṃ vāyurvai kṣepiṣṭhā   
devatetyādīnāṃ lakṣaṇayā prāśastya bodhakatvaṃ vadadbhirbhāṣyairapi   
lakṣaṇayā jāyamānasya prāśastyabodhasya nirvikalpakatvasyaivāṃgīkṛtatvāt   
  
p. 129)  
  
balavadaniṣṭānanubandhitvādi rūpaprāśastyasyaiva lakṣyatvena tanmātra viṣayaka   
niṣprakārakajñānasyaiva jāyamānatvena prāśastyādi   
prakārakabodhānaṅgīkārāt evañca bahupramāṇabalāt vaidikabrahmajñānasya   
nirvikalpakatvamevāṃgīkāryamiti vācyam |  
  
vijātīya bhedaniṣedhaikya prakāśoktarītyā prapañcamithyātvasyāmukhyatve   
prapañca satyatvasyaiva mukhyatve sādhite prapañcopaśamaśabdasya   
prapañcasaṃhārakāraṇārthakatvāt tacca | utpatyādi kāraṇasyāpyupalakṣakaṃ   
anyathā advaitamityanena punaruktyāpatteḥ | tathā ca jagadutpatyādi kāraṇatvena   
svagatabhedaśūnyatvenā jñānamevābhihitaṃ bhavati   
tadetadadvayamityasyāpyayamevārthaḥ ya iha nāneva paśyatītyasyāpi iha brahmaṇi   
guṇakriyāvayavāvatārāṇāṃ bhedajñānasyānarthajanakatvārthakatvāt   
ekathaivānudraṣṭavyamityatrāpi darśanoddeśena prakṛti pratyathārthabhūta   
ekaprakārakatvākhya guṇo vidhīyate |   
  
na ca brahmajñānasyānekaprakārakatvamuktamiti vācyam | mūlarūpe avatārādiṣu   
antaryāmi rūpeṣu ca jñānena ekaprakārakatvasyaiva vidheyatvāt | eteṣu sarveṣu   
bhagavadrūpeṣu ekatvākhya prakārakatvaṃ vā darśane vidheyaṃ svagata  
  
p. 130)  
  
bhedajñānasyānarthakaratvokteḥ -   
  
brahmavidāpnoti paraṃ tarati śokamātmavit ityādīnāṃ etadavirodhena   
viśiṣṭajñānasyaiva mokṣajanakatvaparatvāvaśyaṃ bhāvāt | yaccoktaṃ   
lakṣaṇayārthavādajñānajanya prāśastyajñānaṃ niṣprakārakamiti tanna | tatrāpi   
prāśastyabodhasya savikalpakatvāṃgīkārāt | tathāhi vāyurvaikṣepiṣṭhetyādīnāṃ   
padārthavākyārtharūpa mukhyārthaviśiṣṭaprāśastyalakṣakatvena   
tādṛśaprāśastyajñānasya savikalpakatvāyogāt anyathā pratitiṣṭhantīha va ete   
gatā rātrirūpayantītyarthavādasya pratiṣṭhārūpaphalaparatvaṃ na syāt ata eva   
caturthe tṛtīya pāde kratoḥ phalārthavādamaṅgavat kārṣṇajanityadhikaraṇe   
cintitam | satrakāṇḍe rātrisatrākhyaṃ satraṃ prakṛtya śrūyate | pratitiṣṭhantīha   
vā ete ya etā rātrirupayanti ityatra svargārthaṃ rātri satramiti pūrvapakṣaṃ   
prāpayya ye pratitiṣṭhāssanti ta etā rātrīrupeyuḥ | iti   
vipariṇāmenārthavādikapratiṣṭhārūpaphalārthaṃ rātrisatrākhyaṃ karmeti   
siddhāntitam | ata eva ca prathame caturthapāde tadvyapadeśañcetyadhikaraṇe   
śyenenābhicaran yajeta ityatra śyena padena śyenākhyaguṇavidhiriti pūrvapakṣaṃ   
prāpayya karmaṇaḥ yathā vai śyeno nipatya ādatte   
  
p. 131)  
  
evamayaṃ dviṣantaṃ bhrātṛvyaṃ nipatya ādatte ityarthavādagataśyena   
padārthapakṣisādṛśyābhidhānena śyenākhyaguṇavidhitvānupapatteḥ |   
vidhivākyagata śyenapadaṃ karmanāmadheyamiti siddhāntitam |   
  
ata eva ca prathame saṃdigdhevākyaśeṣādityadhikaraṇe attā śarkarā upadadhāti   
ityatra attāśabdākṣiptaṃ añjanasādhanaṃ dravyaṃ tailaghṛtajalādirūpaṃ   
dravadravyasāmānyamiti pūrvapakṣaṃ prāpayyate | jo vai ghṛtamiti   
vākyaśeṣarūpārthavādika ghṛtapada śravaṇenāñjanasādhanaṃ dravyaṃ   
ghṛtarūpameveti siddhāntitam | ata eva ca vedopakramādhikaraṇe agne ṛgvedo   
vāyoryajurvedo ādityātsāmaveda ityupakramārthavādagata ṛgvedādipadānāṃ   
mukhya svārthaparatvanirṇayena uccair-ṛcā kriyate upāṃśuyajuṣā   
uccaissāmenati upasaṃhārasthavidhivākyagata ṛgādipadānāṃ tadavirodhāya   
ṛgvedādiparatvameveti nirṇītam | udāhṛtādhikaraṇeṣu arthavādānāṃ śaktyā   
svārthaparatvapūrvakaṃ lakṣaṇayā tadviśiṣṭaprāśastya paratvaṃ vyavasthāpitam   
| gaṅgāyāṃ ghoṣa ityādau gaṅgā viśiṣṭasya tīrasya lakṣyavat atrāpi   
mukhyārthaviśiṣṭaprāśastyasyaiva lakṣyatvāvaśyaṃ bhāvāt | ata eva ca tat   
jñānasyāpi saprakārakatvameva yuktam | na cāvayormate brahmaṇi   
bhinnadharmānaṃgīkāreṇa   
  
p. 132)  
  
niṣprakārakabrahmajñānameva mokṣasādhanam | parantu manmate   
jñānānandaikarasasvarūpamātraviṣayakatvena | bhavanmate   
bhinnadharmāprakārakatvena sarvathā niṣprakārakatvameva mukhyamiti vācyam |   
prakāramātraviṣayakatvasyaiva saprakārakatvapadamukhyārthakatvāt   
bhinnadharmaprakārakatvasyaiva saprakārakatve prameyābhidheyādi   
padārthajñānasya jātyādi padārthajñānasyāpi savikalpakatvānāpatteḥ | tatrāpi   
prameyatvābhidheyatvajātitvapadārthatvādi dharmāṇāṃ   
prakārabhūtānāmabhinnatvāt | na ca te dharmāḥ dharmibhinnā iti vācyam | teṣā   
jātitvāsaṃbhavena upādidharmāṇāṃ dharmyābhinnatvasya sarvasammatatvāt | na   
ca teṣāṃ bhāsamāna vaiśiṣṭya pratiyogitvā saṃbhavena prakāratvamanupapannam   
| vaiśiṣṭasya bhedaghaṭitatvaditi vācyam | prameyo ghaṭa ityādijñānānāṃ   
viśiṣṭajñānatvasya sarvairanubhūyamānatvāt prakriyāyāḥ pratītyanusāritvāt | na   
ca bhedābhāve vaiśiṣṭyapratītirapi kathamupapadyata iti vācyam | vaiśiṣṭyasya   
pratīti kṛtatvena vastukṛtatvābhāvāt | anyathā idaṃ rajatamityādau   
rajatatvaprakāraka śuktiviśeṣayakapratītyabhāva prasaṅgāt bhedapratinidhiviśeṣa   
balādvā abhinna dharmasthale viśiṣṭapratītau bādhakābhāvāt | viśeṣa sadbhāve   
sādhakāni sarvāṇyapi rāmānujamataikya   
  
p. 133)  
  
prakāśe samyaṅnirūpayiṣyanta iti saṃkṣepaḥ | tasmālloke   
prameyādipadaiśśaktyābhinna dharmaprakārakajñānasya   
saprakārakatvadarśanena vede satyajñānādi vākyepi satyajñānatvādyabhinna   
dharmaprakārakabrahma viśeṣyakajñānasyaiva sarvathāṅgī kāryatvena   
niṣprakārakatvaṃ tu bhinnadharmāprakārakatvarūpaṃ mukhyameveti   
saprakārakamānasāparokṣajñānameva mokṣasādhanamiti siddham | iti   
niṣprakārakajñānaikya prakāśaḥ ||   
  
nanvidamayuktam - yato bhavadbhiḥ mānasāparokṣajñānaṃ   
mokṣasādhanamiti svīkriyate asmābhistu śābdāparokṣajñānamiti | tathāhi vedānta   
vijñānasuniścitārthāḥ sanyāsayogādyatayaśśuddhasatvāḥ | te brahmaloke tu   
parāntakāle parāmṛtātparimucyanti sarve | nendriyāṇi nānumānam |   
vedāhyevainaṃ vedayanti aupaniṣadaḥ puruṣaḥ |   
  
na ca kevalatarkeṇa nākṣayena na kenacit |  
kevalāgamavijñeyo bhaktaireva na cānyathā ||  
  
ityādi śrutismṛti vacanaiḥ brahmāparokṣajñānasya   
śabdakaraṇakatvamāvedyate | yatayaḥ turīyāśramiṇaḥ |   
sarvakarmaparityāgalakṣaṇasanyāsākhyopāyāt | ata eva śuddhāntaḥ karaṇāḥ | ata   
eva vedānta vijñāna suniścitārthāḥ | vedāntajanyaṃ yadvijñānaṃ   
brahmāparokṣajñānaṃ tena dṛḍhīkṛtaḥ paratatvalakṣaṇaḥ | artho   
  
p. 134)  
  
yaiste vedāntavijñānasuniścitārthāḥ iti brahma darśanasya vedāntakaraṇakatvaṃ   
pratīyate | dvitīyavākye indriyāṇāṃ bhagavadvedanakaraṇatāṃ niṣidhya   
vedānāmevatatkaraṇatvaṃ pratīyate | ata eva teṣāṃ pravṛttinimittamapi tadeveti   
pratipāditam | tṛtīyavākye upaniṣatkaraṇakāparokṣajñānaviṣayatvaṃ   
brahmāṇḍapurāṇavacane āgamaikakaraṇakāparokṣajñānaviṣayatvañca pratīyate   
| pratyuta yanmanasā (na) manute yenāhurmano mataṃ tadeva brahma tvaṃ   
viddhi nedaṃ yadidamupāsate iti brahmajñānasya manaḥ karaṇakatvaṃ niṣidhyate |   
tasmāt śrutismṛti pratipādyamaparokṣajñānasya śābdatvameveti tanmataikyaṃ   
durupapādameveti cet atrocyate -   
  
brahmāparokṣajñānasya śābdatvaṃ na tu mukhyataḥ |  
mānasatvaṃ bhavenmukhyamiti nirṇīyate mayā ||  
  
brahmāparokṣajñānasya manaḥ karaṇakatvameva mukhyaṃ sākṣāttajjanakatve   
pramāṇasadbhāvāt śābdatvaṃ na tu mukhyaṃ sākṣāttajjanakatve pramāṇā   
bhāvāt udāhṛta śrutīnāṃ brahmadarśanaprayojakaparatvena sākṣātkaraṇa   
paratvābhāvāt | tathā ca āvayorna virodha iti śeṣa ityarthaḥ iti tathāhi yadyapi   
vedānta vijñāna suniścitārthāḥ ityādinā brahmadarśanasya   
sākṣācchabdakaraṇakatve bahūni vacanāni upanyastāni   
  
p. 135)  
  
pratyuta yanmanasā na manute nendriyāṇi nānumānamityādinā mana   
ādīndriyajanya jñānāviṣayatvameva pratīyate | tathāpi brahmadarśanaṃ manaḥ   
karaṇakamityeva yuktaṃ tathāhi-   
  
manasaivānu draṣṭavyaṃ śuddhena manasā sadā |  
yatra caivātmanātmānaṃ paśyannātmani tuṣyati ||  
  
ityādi śrutismṛtibhirbrahmāparokṣajñānasya mānasatvāvedanāt |   
prathamavākye darśanoddeśena karaṇatvena mano vidhīyate |  
dadhnā juhotītyādivat | tatra eva kāreṇa itareṣāṃ karaṇatvaṃ niṣidhyate mano   
viśiṣṭa darśanaṃ vā vidhīyate | somena yajetetyādivat dvitīyavākye   
karaṇabhūtamanonuvādena śuddhatvarūpaguṇo vidhīyate | śuddhatvañca   
śravaṇamanananididhyāsanādyupodbalitatvaṃ śuddhatvaviśiṣṭa mana eva vā   
karaṇatvena vidhīyate | yatra caiveti | gītāvākye yasminneva samādhi yoge sati   
ātmanā manasā ātmānaṃ bhagavantaṃ ātmani dehe paśyan tuṣyatītyanena   
cittaikāgryarūpanididhyāsana lakṣaṇāvāntaravyāpārasahitasya mana   
evāparokṣajñānajñānakaraṇakatvamavagamyate |   
  
śravaṇaṃ mananañcaiva dhyānaṃ bhaktistathaiva ca |  
sādhanaṃ jñānasaṃpaccāpradhānaṃ nānyadiṣyate ||  
  
ityatrāvāntara vyāpāra prādhānyavivakṣayā dhyānasya jñānasādhanatvaṃ   
pratipādyate | sudhāyāmapi cittaikāgrya rūpanidi   
dhyāsanasyaivāparokṣajñānasādhanatvādityuktam |  
  
p. 136)  
  
udāhṛtaśrutyādau dharmiprādhānyavivakṣayā manasa eva   
jñānakaranatvamuktamityadoṣaḥ kiñca -   
  
śrutvā matvā tathā dhyātvā tadajñāna viparyayau |  
saṃśayañca parāṇādya labhate brahmadarśinam |  
  
iti smṛtāvapi abhiṣutvāhavanīye hutvā pratyañcaḥ paratya sadasi somaṃ   
bhakṣayantīti tvā pratyayaśrutyā homābhiṣavasamānakartṛkabhakṣavidhānāt   
homābhiṣavayorbhakṣaṇakāraṇatvavat tvā śrutyā nididhyāsanasyaiva   
brahmadarśanasādhanatvaṃ yuktam | na ca tathāśravaṇāderapi jñāna   
sādhanatvaṃ syāditi vācyam ||  
  
tasya dhyānāṃgatvena paramparayā sādhanatvopapatteḥ |  
  
na ca pūrvokta śrutyādi virodhaḥ teṣāmasmaduktamanaḥ karaṇakatvāvirodhitvāt |   
tathāhi vedāntavijñāna suniścitārthā ityasyāyamarthaḥ yatayaḥ prayatnaśīlāḥ   
sanyāsayogāt phalābhisandhityāgapūrvakaṃ   
bhagavadarpaṇabudhyākarmānuṣṭhānarūpakarmayogāt ata eva śuddhasatvāḥ   
nirmalāntaḥ karaṇāḥ ata eva vedāntavijñānasuniścitārthāḥ vedāntena janyaṃ   
yadvijñānaṃ śravaṇamanana nididhyāsanarūpaṃ parokṣajñānaṃ   
vedāntavijñānena cittaikāgryarūpa nididhyāsanena suṣṭhuniścitaḥ   
aparokṣīkṛtaḥ arthaḥ parabrahmalakṣaṇaḥ yaiste vedāntavijñānasuniścitārthā   
iti | tathā cāparokṣa jñānasya dhyānakaraṇakatvaṃ pratīyate | na ca manasaḥ   
karaṇatvābhāva iti vācyam | dharmaprādhānya vivakṣayā   
  
p. 137)  
  
manasaḥ karaṇatve bādhakābhāvāt vijñānaśabdasya āhṛtyā viśiṣṭatayā   
jñāyate | aneneti karaṇavyutpatyā manaḥ paratvamatyaṃgīkṛtya   
śravaṇādyupodbalitamanaḥ karaṇakāparokṣajñānasyaiva prāpteḥ nendriyāṇi   
nānumānamityatra niṣedhasya indriya sāmānyaviṣayakatvena   
vedāhyevainamityavadhāraṇasya śravaṇādiparokṣajñānaviṣayatvena paraṃ   
parayā parokṣajñāna viṣayatvena vā brahmāṇḍapurāṇavacanasyāpi sākṣātparaṃ   
parayā parokṣā parokṣajñānaviṣayatvena vā sāvakāśanvopapatteḥ | yanmanasā   
na manuta iti vākyasyāpi vedāntajanya śravaṇamanana nididhyāsanādyanubodbalita   
manaḥ paratvopapatteḥ | anyathā -   
  
yadā viniyataṃ cittamātmanyevāvatiṣṭhate |  
nispṛhassarvakāmebhyo sa yogītyucyate tadā ||  
  
yathā dīpo nivatastho neṃgate sopamā smṛtā |  
yogino yatacittasya yuñjato yogamātmanaḥ ||  
  
yatroparamate cittaṃ niruddhaṃ yogasevayā |  
  
ityādi gītāvacanamayuktaṃ syāt  -   
  
tatra yadā viniyataṃ viśeṣeṇa viṣayebhyaḥ pratyāhṛtaṃ cittaṃ manaḥ   
ātmanyevāvatiṣṭhate bhagavati cittaikāgratā bhavati | tadāyuktaḥ samādhiyoga   
saṃpūrtimānityucyate | ātmano yogaṃ bhagavadviṣayasamādhiṃ kurvato yoginaḥ   
yatacittasya pratyāhṛtamanaskasyetyādinā cittaikāgratā   
lakṣaṇadhyānarūpāvāntaravyāpārasahitasya manasa evāparokṣa  
  
p. 138)  
  
jñānakaraṇatvapratīteḥ | indriyajanyajñānasya   
liṃgaśabdajanyajñānayoścāparokṣatvaparokṣatvaniyamācca |   
tasmādbrahmāparokṣajñāne mānasatvaṃ mukhyaṃ śābdatvamamukhyamiti   
siddham | etena draṣṭavya śrotavyo mantavyo nididhyāsitavya iti śravaṇasya   
darśanasannidhānāt darśanāṃgatvaṃ pramāṇasya prameyāvagatiṃ   
pratyavyavadhānācca |   
  
manana nididhyāsane tu cittasya   
pratyagātmapravaṇasaṃskārapariniṣyannatadekāgravṛttikāryadvāreṇa   
brahmānubhavahetutāṃ pratipadyate iti phalopakāryaṃge iti vivaraṇoktarītyā   
anumitau liṃgajñānavat śābdajñāna tātparyaviśiṣṭaśabdajñānaṃ karaṇam |   
tathā ca tātparyajñānarūpaśravaṇasya viśeṣaṇa jñānatvena karaṇatvamiti   
vidyāsāgaroktarītyā ca karaṇabhūtaśabdagatātiśaya hetutvāt śravaṇasya   
karaṇatvenāṃgitvaṃ manananididhyāsanayostu sahakāribhūtacittagatātiśaya   
hetutvācchravaṇepi lopakāryaṃ gateti citsukhoktarītyā ca karaṇībhūtaśabdadharma   
śaktitātparyaviṣayatvāt śravaṇasya karaṇāntarbhāvenāṃgitvamiti   
tatpaśuryuktarītyāpi śravaṇamaṅgī manana nididhyāsane tu tadaṅge iti   
bhavanmate tu nididhyāsanamevāṃgī | śravaṇamanane tadaṃge iti āvayorvirodhaḥ   
sphuṭa iti nirastam | śravaṇāṅgitvasyāmukhyatvena virodhābhāvāt | vede na   
dharme pramīyamāne mīmāṃsāyāḥ iti kartavyatvamiva brahmaṇi pramīyamāne   
vedākhya karaṇaṃ prati   
  
p. 139)  
  
śravaṇarūpavicārasyāpi iti kartavyatāmātratvena aṅgitvābhāvāt | yaccoktaṃ   
tatparyajñānarūpa śravaṇamaṅgīti tanna | ākāṃkṣādi yukta śabdajñānasyaiva   
karaṇatvasambhave vivaraṇe tātparyabhramarūpa pratibaddhanirāsopakṣīṇatayā   
uktasya tātparyajñānarūpa śravaṇasyāpi karaṇakoṭitvena karaṇatve mananāderapi   
tathātvāpatteḥ | tayorapi iti kartavyatātvā viśeṣāt kiñca | idaṃ padaṃ vākyaṃ vā   
etadartha tātparyakamiti tātparyarūpa viśeṣeṇa jñāne tātparyaviśiṣṭa   
śabdajñānaṃ tat jñāne śabdasya tātparyaviṣayī   
bhūtārthajñānamityanyonyāśrayāditi vivaraṇoktarītyā tātparyajñānarūpa   
śravaṇasya brahmadarśana sādhanatvānupapatteḥ - na ca akaraṇamapi   
tātparyajñānarūpaṃ śravaṇaṃ yāgasya avaghātādikaṃ itva śabdasya   
sannipatyopakārakaṃ sat karaṇakoṭi niviṣṭamiti vācyam | avaghātādīnāṃ   
karaṇabhūtayāgīya dravyaśeṣatvavat śravaṇasya śabdasambandhi dravyaśeṣatvā   
bhāvena sannipatyopakārakatvāyogena karaṇakoṭi niveśāsambhavāt kiñca |   
sannipatyopakārakāvaghātādīnāṃ phalopakārākhyārādupakārakaprayājādīn prati   
śeṣitvā bhāvāt sannipatyopakārakasya śravaṇasyāpi   
phalopakārakamanananididhyāsanarūpāṅgaṃ prati śeṣitvānupapatteḥ | yadapi   
coktaṃ karaṇabhūtaśabdagatātiśaya hetutvāt   
  
p. 140)  
  
śravaṇasya karaṇatvenāṅgitvamiti tadapi na śabdena śābdabodhe janayitavye   
śabdasahakāribhūtacittagatātiśaya hetutvāt manananididhyāsanayoḥ   
śravaṇāṅgatve somayāge sahakāribhūtadīkṣaṇīyāṅgatvena   
tadgatātiśayahetuprayāja prokṣaṇādeḥ somayāge sannipatyāṅgatvena   
sākṣāttadgatātiśaya hetvabhiṣavagrahaṇādikaṃ pratyaṅgatva prasaṅgāt -   
  
na ca tayośśravaṇaṃ prati gauṇāṅgatvaṃ vidyata iti vācyam | tasyānaṅgatve   
paryavasānenāsmadiṣṭasiddheḥ uktañca nyāyāmṛte - gauṇāṅgatvaṃ   
tvanaṅgatve paryavasyatīti tasmātsākṣācchabdarūpakaraṇagatātiśayahetu   
śravaṇaṃ prati śabdasahakāricittagatātiśaya hetumanana   
nididhyāsanayornāṃgatvaṃ yuktaṃ yaccoktam karaṇībhūtaśabdadharmaśakti   
tātparyaviṣayatvācchravaṇasya karaṇāntarbhāvenāṅgitvamiti tanna |  
  
sākṣātsomayā(gā)jākhyakaraṇāntarbhūtābhiṣavagrahaṇādikaṃ prati   
dīkṣaṇīyāṃgabhūta prayājaprokṣaṇāderaṃgatva prasaṅgādityuktatvāt | kiñca   
śabdenāparokṣajñāne utpadyamāne manana nididhyāsanaśravaṇādīnāṃ   
trayāṇāṃ śabdaṃ prati phalopakāryaṅgatvena parasparamaṅgāṅgibhāvāyogāt   
anyathā yo vṛṣṭikāmo yo annādyakāmo yassvargakāmaḥ sa saubhareṇa stuvīta   
hiṣīti vṛṣṭikāmāya nidhanaṃ kuryāt | ūrgityaṃnādyakāmāya   
  
p. 141)  
  
iti svargakāmāyeti śrutānāṃ vṛṣṭyādi phalāya saubhareti kartavyatā   
bhūtānāṃ nidhanagatahiṣādīnāṃ pasparamaṃgāṃgi bhāva prasaṃgāt   
karaṇāpūrvotpattau ca yāgārthasyāvaghātādeḥ paramāpūrvotpattau ca tadarthaḥ   
prayājādiḥ śeṣassyāt -   
  
kiñca - vrīhīnvahantītyādau vrīhyādīnāṃ śeṣitvabodhikadvitīyā śrutiriva   
śravaṇasya śeṣitvabodhaka dvitīyāśruterabhāvāt paśunā yajetetyādau   
śeṣatvabodhikatṛtīyā śrutiriva manananididhyāsanayoḥ śeṣatvabodhika tṛtīyā   
śrutervā bhāvācca arthasāmarthyarūpaliṃgasya nididhyāsanasyaivāṅgitve   
pramāṇatvāt cittasya bhagavatyekāgratārūpanididhyāsanasyācirādevā   
parokṣajñānajanana samarthatvāt - uktañcānuvyākhyāne -   
  
aparokṣa dṛśaścaiva śravaṇānmananādanu |  
  
samyaṅniścita tatvasya nididhyāsayā bhavet | iti | uktañca sudhāyām -   
nididhyāsanaṃ brahmadarśanasādhanam tatsiddhaye śravaṇamanane api kartavye iti   
- tatastutaṃ paśyanta niṣkalaṃ dhyāyamāna iti vākyasya   
padasamabhivyāhārarūpasya nididhyāsanasyaiva darśanāṃgatve prāmāṇyam |   
śravaṇādikaṃ tadaṅgamiti niścīyate | na ca tathā śravaṇasya darśanāṃgatve   
vākyamasti ata eva ca nididhyāsanasyaiva darśanarūpa phalasaṃbandhāt   
prakaraṇamapi dhyānasya darśanāṅgatve dhyānārthatvena   
  
p. 142)  
  
śravaṇamananayossannipatyopakārakatve ca pramāṇam | śravaṇamananayoḥ   
viprakṛṣṭa phalopakārakatvakalpanāpekṣayā   
sannikṛṣṭanididhyāsanasvarūpopakārakatvasyaiva yuktatvāt |  
  
ata eva ca navame dvitīye pāde sruveṇa pārvaṇau juhotītyatra śrutayoḥ   
pārvaṇahomayorvikṛtiṣvati deśosti naveti saṃśaye parvaśabdasya kālavacitvena   
tayoḥ karmaṇoḥ kāladevatākatvāt kālasya cāsaṃskāryatvena   
sannipatyopakārakatvāyogenārādupakārakatvayostayoḥ pārvakālikāyāṃ   
vikṛtāvatideśa iti prāpte parva śabdasya bhāvavyutpatyā karmavacanatvena   
āgneyādikarmasamudāya daivatayorhomayossannikṛṣṭadevatā saṃskārārthatvena   
sannipatyopakārakatvāt samudāya devatā śūnye samudāyavikāre sauryādau   
tayornoha iti siddhāntitam | na ca draṣṭavyaśśrotavyo mantavyo nididhyāsitavya iti   
śravaṇasya darśanāvyavahitapāṭhasādeśya rūpasthānapramāṇāt   
darśanāṅgatvamiti vācyam -   
  
tasya liṅgādibhyo durbalatvāt | kiñca agnihotraṃ juhotu yavāgūṃ pacatīti   
pañcamokta nyāyena pāṭhakramādarthakramasyaiva balavatvāt   
yavāgūpākasyāgnihotra homārthatvenāgnihotra homasya yavāgūpākānantaryavat    
dhyanasyaiva darśanārthatvena   
  
p. 143)  
  
śravaṇamananayostu dhyānārthatvena ca darśanasya dhyānānantarya dhyānasya tu   
śravaṇamananānantaryamiti dhyānasya darśanāṅgatvasyaiva suvacatvāt |   
anuṣṭhānasādeśyarūpasthānapramāṇasya dhyānasyaiva darśanāṅgatve   
jāgarūkatvācca | ata eva tṛtīyā dhyāye ṣaṣṭhe pāde tulyassarveṣāṃ   
paśurityadhikaraṇe anuṣṭhāna sādeśākhya sthānapramāṇāt jyotiṣṭome   
paśudharmāṇāṃ agnīṣomīya paśuśeṣatvaṃ nirṇītam | kiñca bhavanmate -   
  
vedāntavākyajñāna bhāvanājāparokṣadhīḥ |  
mūlapramāṇa dārghyena? pramāṇyaṃ pratipadyate ||  
  
iti sūreśvaravārtikācāryairaparokṣajñānasya   
bhāvanākhyadhyānajanyatvasyaivoktatvāt | na ca nididhyāsanasya   
pramākaraṇatvamasiddhamiti vācyam -   
  
śravaṇasyāpi tadasiddheḥ | kiñca nididhyāsanānantarabhāvismṛtasya   
śabdasyaivāparokṣajñānakaraṇatvena kiñcidbodhakaṃ uktañca nyāyāmṛte   
nididhyāsanānantaraṃ punaranusmṛtaśśabda eva karaṇaṃ nididhyāsanantu   
tatsahakāri śravaṇādi tu nididhyāsanamitti saṃbhavācceti athavā -   
pūrvoktarītyā dharmaprādhānyavivakṣayā   
cittaikāgryarūpanididhyāsanamevāparokṣajñānasādhanaṃ   
dharmiprādhānyavivakṣayā śravaṇādyaṃgakanididhyāsana sahakṛtaṃ manana   
evāparokṣajñāna sādhanaṃ iti   
  
p. 144)  
  
matadvayamatyupapadyate | tathā ca dīkṣaṇīyāṃgabhūte prayājaprokṣaṇādeḥ   
dīkṣaṇīyā dvārāsāṅgo somayāgāṃgatvena paramparayābhiṣavagrahaṇādikaṃ   
prati gauṇāṅgatvavat ajñānanivartaka śravaṇasyāpi dhyānāṃgasya   
paraṃparāyā darśanāṃgatva vyavahārasyāpi gauṇatvenāsmākaṃ virodha iti na   
kiñcidanupapannamiti iti śravaṇasya darśanāṃgataikyaprakāśaḥ nanvemapi   
asmanmate mokṣastvavidyā nivṛttiḥ | tasyābhidhyānādyojanāttatvabhāvāt   
bhūyaścānte viśvamāyā nivṛttiḥ   
  
vibhedajanake jñāne nāśamātyantikaṃ gate |  
ātmano brahmaṇo bhedamasantaṃ kaḥ kariṣyati ||  
  
yāvanmokṣantu bhedassyādityādi śruti smṛti prāmāṇyasvārasyāt tatra   
śruterayamarthaḥ bhūyaśca bhūyo bhūyaḥ tasya prakṛtadevasyābhidhyānāt |   
tadviṣayakanididhyāsanāt yojanāt tadrūpopāyāt tatvā bhāvāt tatvāvirbhāvāt   
nididhyāsanajanyabrahmasākṣātkārāditi yāvat viśvamāyā nivṛttiḥ   
viśvopādānakatvena viśvātmakamāyāśabdavācyamūlajñānanivṛttiriti yadvā   
abhidhyānaṃ nididhyāsanaṃ yojanaṃ śravaṇamanane tatvabhāvaḥ   
brahmasākṣātkāraḥ | tasmāt viśvamāyā nivṛttiḥ   
sarvāvayavopetamūlājñānanivṛttiriti na cājñānasya   
niśaṃśatvādavayavābhāva iti vācyam -   
viyadādyanekakāryānusedhenānekāvayavatvasya vaktavyatvāt   
  
p. 145)  
  
vikārajananīmajñāmaṣṭarūpāmajāṃ dhruvām | ajāmekāṃ   
lohitaśuklakṛṣṇāṃ bhūmirāponilaṃ vāyuḥ khaṃmano buddhireva ca |  
  
ahaṅkāra itīyaṃ me bhinno prakṛtiraṣṭadhā ||  
  
ityādi śrutismṛtibhiravidyāyāssāṃśatva pratipādanācceti athavā tasya   
devasyābhidhyānaṃ saṅkalpaḥ tadrūpādyojanāt upāyāt niṣpannatatvābhāvāt   
brahmasākṣātkārādvicvamāyānivṛttiriti vibhedajanake ajñāne   
bhedaprapañcopādāne ātyantikaṃ svakāryeṇa saha   
brahmasākṣātkārānnāśaṅkate | anuyogitāsaṃbandhena nāśaṃ prāpte sati   
jīvabrahmaṇormithyābhūtaṃ bhedaṃ kaḥ kariṣyati |   
bhedaprapañcopādānājñānanāśāditi bhāvaḥ | na kopi yāvanmokṣaṃ bheda   
ityanena bhedaprapañcopādānabhūtāvidyā saṃsāraḥ tannivṛttirmokṣa iti   
avidyāstamayo mokṣaḥ sā saṃsāra udāhṛta | ityukteḥ | iti nirviśeṣa   
brahmātmaikyānubhavopi mokṣaḥ | brahmībhāva padasyāpi ayamevārthaḥ | tatra   
brahmavedabrahmaiva bhavati | tamevaṃ vidvānavṛta iha bhavati |  
  
yontassukhontarārāmastathānta jyotireva yaḥ |  
sa yogī brahmanirvāṇaṃ brahmabhūtodhigacchati ||  
  
brahmabhūyāya kalpate ityādi śrutismṛtīnāṃ pramāṇatvāt |  
  
bhavanmate tu mokṣo jīvasya liṅgaśarīrāraṣyabandha nivṛttiḥ | bhūtabandhastu   
saṃsāro muktistebhyo vimocanam || ityukteḥ | svarūpānandāvirbhāvopi mokṣaḥ |   
paraṃ jyotirūpasaṃpadya svenarūpeṇābhiniṣpadyate rasa hyevāyaṃ labdhvā'nandī   
  
p. 146)  
  
bhavati ityādi śrutismṛtiprāmāṇyāt | tathā cāvayormokṣavirodho duṣparihara iti   
tadaikyaprakāśo'nupapanna iti cet atrocyate -   
  
dvayormokṣasvarūpepi na virodho bhaviṣyati |   
tāvalīnaṃ muktivaco hyamukhyamiti sādhyate ||  
  
hi śabdo hetvarthaḥ | bhavadīyā vidyānivṛtti brahmībhāva   
vacanānāmmukhyatvasādhanena mokṣasvarūpaviṣayepi āvayorvirodho na   
bhaviṣyatītyartha iti | tathāhi - bhavadabhimataḥ avidyānivṛttirūpamokṣo na   
tāvanmukhyaḥ | avidyāpadasyāvarakatvasāmānyāt gauṇyā vṛtyā prakṛti   
paratvāt māyāntu prakṛtiṃ vidyānmāyinantu maheśvaram iti śrutyā   
māyāśabdasyāpi prakṛtiparatvavidhānācca | viśvamāyānivṛttiriti   
śrutisthamāyā śabdasya pravṛtiparatvaucitvāt | jīvāvarakaliṃgadehasyāpi   
prakṛtyātmakaṣoḍaśakalātmakatvena tannivṛttirūpamokṣasya   
viśvamāyānivṛttipadārthatvasambhavāt | mokṣasya daladvayātmakatvena   
liṅgaśarīrarūpāniṣṭanivṛtterapi mokṣatvāṅgīkārācca | bhavanmatepi   
etādṛśasya mokṣasyaivā vidyā nivṛttipadagauṇārthatvena tasya jñānādi   
sādhyatvavacanānāṃ mukhyārthatvaprāmāṇyayorupapatteḥ | vijātīya   
niṣedhaikyaprakāśoktarītyā prapañcamithyātvasyāmukhyatvena mukhyā   
vidyānivṛttermokṣatvāyogācca | kiñca   
  
mahāmāyetyavidyeti niyatirmohinīti ca |  
  
p. 147)  
  
prakṛtirvāsanetyeva tavecchānantakalpate || iti māyāśabdasya   
bhagavadicchāvācitvāt | na ca bhagavadicchāyāmaviśvātmakatvābhāvena   
viśvamāyetyanupapattiriti vācyam | viśvabandhike māyetyarthe bādhakā bhāvāt |   
  
aśarīrasya jīvasya śarīrotpattikāraṇam |  
īśvarecchā prāthamikī tāṃ vinā nahi kaścaneti ||  
  
pramāṇena īśvarecchāyāḥ jīvasya saṃsārākhyabandhajanakatva pratipādanāt | na   
ca tasyāḥ nityatvāt nivṛtyabhāva iti vācyam |  
  
īśvarecchāyāḥ bandhakatvaśakteḥ vyaktabhāvasyaiva nivṛttipadagauṇārthatvāt   
| kiñca prakṛtyuddeśena māyāśabdavācyatva vidhāyakapramāṇavat   
ajñānoddeśena māyāśabdavācyatvavidhāyaka pramāṇābhāvāt -   
  
vikārajananīmajñāmaṣṭarūpāmajāṃ dhruvām | ityatra ajñāśabdasya   
jānātītyajñaḥ jñā na bhavatītyajñā ityajñā śabdasya   
jaḍaprakṛtiparatvopapatteḥ ajāmekāṃ lohitaśuklakṛṣṇāṃ   
ityatrājāśabdasyāpi guṇatrayātmaka prakṛtiparatvāt |  
  
bhūmirāponalo vāyuḥ ityatrāpi sphuṭaṃ prakṛtipada   
śravaṇāccadevātmaśaktiṃ svaguṇairnigūḍhāṃ pañcāśadbhedāṃ   
pañcaparvāmadhīmaḥ | kṣaraṃ pradhānaṃ yamātamastannadivā na rātriḥ |   
ityādiṣu sarvatrasatyajagadupādānabhūta jaḍaprakṛtereva pratipādyatve   
vedaprāmāṇyalābhena mahātātparyalābhācca bhavadaṅgīkṛtājñānaparatve ca   
tadupādānakasya jagato mithyātvena vedaprāmāṇyāyogena   
  
p. 148)  
  
mahātātparyavirodhācca | upapādayiṣyate caitaduttaratra | etena -   
  
vibhedajanake jñāne nāśamātyantikaṃ gate |  
  
iti vākyamapi bhedavirodhivibhedo abheda iti yāvat | lakṣaṇayā vibhedapadasya   
tadajñānaṃ gṛhyate | tathā ca bhede janake ajñānākhya doṣe ātyantikaṃ   
nāśaṃ gate sati jīvabrahmaṇormithyābhedaṃ mukhyamabhedaṃ kaḥ kariṣyati |   
yāvanmokṣantu bhedassyāt | bhedajñānaṃ syāt |   
tatvajñānavirodhibhūtābhedajñānaṃ syāditi yāvat | mokṣānantaraṃ   
jñānamithyājñānādi sakaladoṣābhāvāditi bhāvaḥ | iti vyākhyātaṃ bhavati |   
tasmādvedaprāmāṇyavādibhiḥ bhavadbhirapi   
jaḍaprakṛterevāvidyāpadagaṇārthatvamaṅgītya tadātmakaliṃgadehinivṛttereva   
gauṇyā vṛtyā avidyā nivṛttirūpamokṣatvamaṅgīkāryamiti | avidyā   
nivṛttirūpamokṣepi na kopyāvayorvirodha iti | yaccoktaṃ nirviśeṣa   
brahmātmaikyānubhavomokṣaḥ | brahmībhāvapadasyāpyayamevārthaḥ | tatraiva   
brahmaveda brahmaiva bhavatītyādiśrutīnāṃ pramāṇatvāditi | tadapi na   
brahmātmaikyāparaparyāyabrahmī bhāvapadasyāpyamukhyārthatvāṃgīkārāt   
tathāhi | brahmavidāpnoti paraṃ sośnute sarvān kāmān saha | brahmaṇā vipaścitā   
| rasahyevāyaṃ labdhvanandī bhavati etamānandamayamātmānamupasaṃkramya |   
imāṃllokān kāmānnī kāmarūpyanusañcaran | sūryadvāreṇa te virajāḥ prayānti |   
  
p. 149)  
  
yatrāmṛtassapuruṣo vyayātmā | parātparaṃ puruṣamupaiti divyam | na paśyo   
mṛtyuṃ paśyati | no rogaṃ no duḥkhatām | sarvaṃ paśyaḥ paśyati |   
sarvamāpnoti sa ekadhā bhavati | tridhā bhavati | pañcadhā bhavati | paraṃ   
jyotirūpasaṃpadyasvenarūpeṇābhiniṣpadyate | sa tatra paryeti | jakṣan krīḍan   
ramamāṇastrībhirvāyānairvā jñātibhirvā'jñātibhirvā aśva iva romāṇi vidhūya   
pāpaṃ candra iva rāho mukhātpramucya | dhṛtvā śarīramakṛtaṃ kṛtātmā |   
brahmalokamabhisambhavāmi | ityādi śrutibhiḥ   
  
yamāhussarvalokānāṃ prakṛteḥ prakṛtiṃ dhruvam |   
anādi nidhanaṃ devaṃ prabhuṃ nārāyaṇaṃ param ||  
  
brahmaṇassadanāttasmātparaṃ sthānaṃ prakāśate |  
devā api na paśyanti divyaṃ tejo mayaṃ śivam ||  
  
atyarkānaladīptaṃ tat sthānaṃ viṣṇormahātmanaḥ |  
svayaiva prabhayā rājan duṣprekṣaṃ deva dānavaiḥ ||  
  
yatayastatra gacchanti devaṃ nārāyaṇaṃ harim |  
pareṇa tamasā yuktā bhāvitāḥ karmabhiśśubhaiḥ ||  
  
yogasiddhā mahātmānastamo mohavivarjitāḥ |  
tatra gatvā punarnenaṃ lokamāyānti bhārata |  
sthānametanmahārājan dhruvamakṣayamavyayam |  
  
īśvarasya sadasyetat prāṇamātraṃ yudhiṣṭhira | iti mahābhārate   
araṇyaparvīyākṣiṣeṇa vacanena -   
  
brahmaṇā saha ve sarve saṃprāpte pratisañcare |  
  
p. 150)  
  
parasyānte kṛtātmānaḥ praviśanti parapadamiti |  
prāpya tatparamaṃ sthānaṃ modante kṣaramavyayam || iti ||  
  
ātmetyeva paraṃ devamupāsya harimavyayam |  
kecidatraiva mucyante notkrāmanti kadācana ||  
  
atraiva ca sthitisteṣāmantarikṣe ca kecana |   
kecitsvarge maharloke jane tapasi cāpare ||  
  
kecitsatye mahājñānāḥ gacchanti kṣīrasāgaram |  
tatrāpi kramayogena jñānādhikyātsamīpagāḥ ||  
  
sālokyañca samīpatvaṃ sārūpyaṃ yoga eva ca |  
imāmārabhya sarvatra yāvatsā kṣīrasāgare ||  
  
puruṣonantaśayanaḥ śrīmān nārāyaṇābhidhaḥ |  
  
muktāḥ prāpyaṃ paraṃ viṣṇuṃ tadbhogān leśataḥ kvacit |  
bahiṣṭhān bhuñjate bhogān ānandādīn kathañcana ||  
  
ityādi smṛtibhiḥ | sampadyāvirbhāvasvena śabdāt - ityādi sūtraiśca   
bhūyonugraha nyāyena brahmī bhāvapadasya brahmaprāpti brahmasādṛśya   
rūpāmukhyārthasyaiva vaktavyatvāt | brahmātmaikyasyāmukhyatvamiti   
sajātīyabhedaniṣedhaikyaprakāśe samyaṅnirṇītatvācca | brahmaveda   
brahmabhavatītyādeḥ bramībhāvarūpamukti pratipādakavākyasyālpatvāt na ca   
brahmaprāptirūpā vā brahmalokādiprāptirūpā vā muktiravāntarā | anityā   
saguṇopāsanādisādhyeti vācyam | nirguṇātiriktasaguṇa brahmaṇobhāvāditi   
svagataniṣedhaikya prakāśe samyagupapāditatvāt | brahmaprāptyādirūpamukteḥ |  
  
p. 151)  
  
brahmavidāpnoti paraṃ tarati śokamātmavit | ityādi śrutyā brahmāparokṣajñāna   
sādhyatvāvedanena paramuktitvasyaiva yuktatvāt | brahmavidāpnoti paramiti   
mahāvākyāvirodhenaiva itaravākyānāṃ neyatvācca | etadupabrahmaṇākhyeti hāse   
-   
  
tatra gatvā punarnemaṃ lokamāyānti bhārata |   
sthānametanmahārājadhruvamakṣayamavyayam ||  
  
iti brahmalokaprāptirūpamukterapunarāvṛttitvanityatvapratipādanenāvāntaratvā   
anityatvayorupapatteḥ | sūryadvāreṇa te virajāḥ prayāntītyatra arcirādimārgeṇa   
gamanasya jñānasādhyatvāt |  
  
dvāveva mārgau pratitāvarcirādirvipaścitām |  
dhūmādiḥ karmiṇāṃ caiva sarvavedavinirṇayāt ||  
  
iti smṛteḥ |  
  
utkrāntastu śarīrātsvāt gacchatyarciṣameva tu |  
tato hi vāyuḥ putrañca yo sau nāmnātivāhikaḥ ||  
  
tato haḥ pūrvapakṣañcāpyudaksaṃvatsaraṃ tathā |  
taṭitaṃ varuṇañcaiva prajāpaṃ sūryameva ca ||  
  
somaṃ vaiśvānaraṃ cendraṃ dhruvaṃ devīṃ divaṃ tathā |  
tato vāyuṃ paraṃ prāpya tenaiti puruṣottamam ||  
  
iti smṛteśca | sūryadvāreṇa gamanasya brahmāparokṣajñānasādhyatvena   
tadvāreṇa brahmaprāptirūpamukterapi paramamuktitvāvasāyāt | kiñca udāhṛta   
śrutismṛtiṣu śrutiliṃgādibhiḥ |  
  
p. 152)  
  
parabrahmaṇa eva prāpyatva pratipādanāt | brahmalokamayi sambhavāmītyatrāpi   
brahmalokasyākṛtatva vi'seṣaṇāt tasya parabrahmalokatvasyaiva yuktatvāt yo   
devānāṃ prathamaṃ pratyabudhyataṃ sa eva tadabhavat | brahmaveda brahmaiva   
bhavati | brahmabhūtodhigacchati ityādi śrutismṛtīnāṃ bhūyonugrahanyāyena   
viṣṇureva bhūtvā imān lokānabhijayati | ityādāviva muktānāṃ brahmasādṛśya   
brahmaprāptiparatvasyaiva yuktatvācca | brahmavidāpnoti param | nirañjanaḥ   
paramaṃ sāmyamupaiti sārūpyaṃ yoga eva ca | ityādi śruti smṛtibhiḥ |   
brahmaprāptisārūpyayosphuṭamāvedanācca | prāptisādṛśyavacanānāṃ   
niravakāśānāṃ mukhyavṛtyā brahmībhāvaparatvānupapatteśca |  
  
sarvaṃ samāpnoṣi tatosi sarvaḥ | iti smṛtiriva | prāptivākyasyābhedaparatayā   
vyākhyāne smṛtyā bhāvācca | bhūyonugrahanyāyaśca prasaṅgalakṣaṇe   
dvitīyapāde vipratiṣiddha dharmāṇāṃ bhūyasāṃ syātsadharmatvamityadhikaraṇe   
cintitam | asti pañcadaśarātraḥ kratu viśeṣaḥ | tatra agniṣṭunnāmake prathame   
ahani ekāhāgniṣṭuddharmāḥ nāmadheye naiva prāpyanta iti tenaiva tatra   
subrahmaṇyāgneyīprāptā tatojyotirgaurāhuratītyatra gāssanti | tatrāpi jyotirādi   
nāmadheyairekāhānāṃ jyotirādīnāṃ dharmaprāptiriti nāmadheyenaiva teṣvapi   
aindriya subrahmaṇyāprāptiḥ | tatra upasatkālaṃ   
  
p. 153)  
  
tantrabhūtāyāṃ subrahmaṇyāyāṃ kimaniyamaḥ | kiṃ vā āgneyī athavā aindrīti   
saṃśaye niyāmakābhāvādaniyame prāpte mukhyatvādāgneyī grāhyeti ca | prāpte   
bhūyasāṃ sādharmyāya aindrī grāhyeti siddhāntitam | evaṃ bhāṣyakārīyaṃ   
mataṃ vartikakārastu natviha subrahmaṇyodāharaṇaṃ yuktam |   
yatrahyanyārthenānyasyopakārasiddhiḥ | tatra hi prasaṅgaḥ | devatāsmaraṇa   
rūpasaṃskārārthohi subrahmaṇyānigadaḥ | na cāgneyī yā indrassaṃskṛto bhavati   
| na vaindrāgniḥ tasmādubhayasaṃskārārthaṃ ubhayamapi bhedenāhūtavye iti   
dūṣayitvā ājyabhāgamantrā udāhṛtya cintayet | kāmyāsviṣṭiṣu śrūyate | agnaye   
dātre puroḍāśamaṣṭākapālaṃ nirvapet | indrāya pradātre   
puroḍāśamekādaśakapālaṃ dadhimadhughṛtamāpodhānāstaṇḍulāḥ   
tatsaṃsṛṣṭaṃ prājāpatyamiti āgneyamekaṃ aindramekaṃ prājāpatyāni pañceti   
saptahavīṃṣi tatrāgneyapuroḍāśa prājāpatyadhānānāṃ āgneya vikāratvāt   
āgneyasya ca darśarśapūrṇamāse ca satvāt | anyataradharmaprāptāvivirodhepi   
aindrapuroḍāśa prājāpatya dadhnośca kramāt aindrāgnasānnāyya vikāratvena   
tayośca darśamātravṛttitvena taddharmāpekṣā madhūdakaghṛtānāṃ   
upāṃśuyājavikāratvena upāṃśuyājasya pūrṇamāsamātravṛttitvenātrāpi   
pūrṇamāsadharmāpekṣā | tadeteṣu saptasu yegeṣu saha prakrānteṣu paurṇamāsī   
vikārāṇāṃ trayāṇāṃ   
  
p. 154)  
  
vārtaghnā vājyabhāgamantrau prāptau darśavikārayostu dvayoraindrapuroḍāśa   
prājāpatyadadhnoḥ vṛdhanvanto vājyabhāgamantrau prāptau tadiha   
kimamāvāsyāmantrābhyāmājyabhāgau kartavyau | kiṃ vā   
paurṇamāsikamantrābhyāmiti saṃśaye | pūrvavadaniyame prāpte aindrapuroḍāśa   
dadhnoḥ mukhyatvāddarśamantrābhyāmājyabhāgau kartavyāviti prāpte   
bhūyasāṃ madhūdakadhṛtānāṃ sādharmyāya paurṇamāsikamantrābhyāmājya   
bhāgau kartavyāviti siddhāntitam |  
  
evañca bhāṣyavārtikakārīyodāharaṇa dvayopi bhūyonugrahanyāyena brahmaprāpti   
brahmalokaprāptirūpa muktiparāṇāṃ vacanānāṃ bahutvāttadavirodhena   
brahmībhāvapadasyāpi brahmaprāptyarthakatvamevāmukhyavṛtyā vaktavyam |   
kiñcābhūtatadbhāve saṃpadyata kartaricchiriticchipratyaya vidhānasāmarthyena   
pūrvamabhūtasyaiva tadbhāvasya vaktavyatvena saṃsāradaśāyāṃ   
jīvabrahmaṇoraikyāt abhūtatadbhāvābhāvena chipratyayānupapatyā   
brahmībhāvapadasya brahmaprāptirūpāmukhyārthasyaiva vaktavyatvāt | sāyaṃ   
goṣṭhe gāva ekī bhavantītyādivat pare'vyaye sarve ekībhavantītyādivacanānāmapi   
lakṣaṇāyā sthānaikya paratvaṃ vā lakṣitalakṣaṇayāmatyaikyaparatvaṃ vā   
vaktavyamiti sarvathā mukhyabrahmībhāvasya muktitvānupapatteḥ |  
  
nanu yatratvasya sarvamātmaivābhūt kena kiṃ   
  
p. 155)  
  
paśyediti śrutirmuktau jīvasya brahmībhāvaṃ sphuṭamavagamayatīti cenna | tatrāpi   
yadā asya jñāninaḥ sarvaṃ karaṇādikamātmaivābhūt svābhinnamabhūt tadā kena   
sādhanena kiṃ jñeyaṃ paśyet | kenāpi sādhanena kimapi viṣayajātaṃ na paśyet |   
ato na muktasya sarvābheda iti aniṣṭaprasañjanamukhena muktikāle jīvasya   
brahmābheda niṣedha eva tātparyam | anyathā yacchabdasyāsyetyasya sarvamityasya   
kimuśabdasya ca vaiyyarthyāpatteḥ | tasmāt brahmībhāvapadasyāmukhyā vṛtyā   
brahmapāptyādirūpāsmadabhimatamuktiparatvameva vaktavyamiti nāvayormuktau   
virodha iti sarvaṃ samīcīnam |  
  
etena sarvavedāntānāṃ akhaṇḍe brahmaṇi tatmaryamitimanmatam | tvanmatantu   
anantaguṇaviśiṣṭa brahmaṇīti virodhāt kathamaikyamiti nirastam |   
svagatabhedaniṣedhaikyaprakāśoktarītyā brahmaguṇādīnāṃ brahmābhinnatvena   
bhinnadharmāṇāṃ brahmaṇyabhāvena ca brahmasvarūpasyā | khaṇḍatve ca   
āvayoravirodhasya prāk bahuśa upapāditatvāt |  
  
itonyadapi prameyajātaṃ mukhyāmukhyatayā yathā yogyaṃ   
svamatāviruddhamunneyamiti | tasmātturīya śivādi śabdārthābhinne sarvottame   
sattāśeṣa jagajjanmādīnimittakāraṇe sakalajīvajaḍādibhinne svagatabhedaśūnye   
jñānāvādyanantaguṇaviśiṣṭe ekarūpe paramamukhyavṛtyā   
aparyāyānantavaidikapadavācye śravaṇamananajanya   
  
p. 156)  
  
nididhyāsana sahakṛtamanaḥ karaṇakasatprakārakāparokṣajñānaviṣaye   
liṃgadehādibandhanivṛttidvārā sālokyādicaturvidhamuktiprade   
śrīnārāyaṇākhye pare brahmaṇi sakalavedavedāntetihāsapurāṇādisadāgamānāṃ   
mahātātparyamiti sarvamatimaṅgalamiti siddham ||  
  
iti śrīparamahaṃsaparivrājakācāryavarya sarvatantrasvatantra   
śrīmadvasudhendratīrtha śrīmaccaraṇakarunālayaśiṣyeṇa   
śrīmanmahānandatīrthabhagavatpādācāryasiddhānto nivarasādhāraṇa pravacanādi   
caṇavāguturairāmācāryatanaya gopālācārya kṛpālayasununā aiyyaṇākhyena   
viracitāyāṃ śrīmatatrayaikyaprakāśikāyāṃ advaitamataprakāśo nāma dvitīyaḥ   
paricchedassamāptaḥ ||  
  
|| śrīrastu ||  
  
nanvevamapi advaitamatasyoktarītyā yathā kathañcisvamataikyopapādanepi   
rāmānujamatasya saṃgraheṇoktasya svamataikyopapādanaṃ durghaṭamiti cenna |  
  
tatrāpi yataḥ -   
  
mukhyāmukhyatvarūpeṇa dvayoraikyaṃ nirūpyate |  
mānanyāyaisvaprameyaṃ mukhyamityeva sādhyate ||  
  
tatra pramāyāyāḥ viṣaya ityādi vibhāgenātyantanāmayorvirodhaḥ | tathāhi   
dravyaṃ ṣaḍvidham kālaḥ prakṛtiḥ | jīvaḥ īśvaraḥ dharmabhūtajñānaṃ   
nityavibhūtiriti | tatra kālaḥ   
  
p. 157)  
  
akhaṇḍaḥ kṣaṇalavamuhūrtāhorātrādyavasthāyuktaḥ kālaḥ | avasthā ca āgantuko   
dharmaviśeṣaḥ | kṣaṇalavādikālo atirikta iti tairaṅgīkṛtaṃ tatra tāvat   
kṣaṇalavādyavacchinna pravāharūpe kāle akhanḍakālaśabdaḥ amukhya ityeva   
vaktavyam | akhaṇḍakālasya kṣaṇalavādyatiriktatve pramāṇābhāvāt | tatra na   
tāvatpratyakṣaṃ pramāṇam | udbhūtarūpādi śūnyatvena tasya cākṣuṣādi   
pratyakṣā viṣayatvāt | arva ghaṭa ityādi pratyakṣasyāpi kṣaṇalavādikāla   
viṣayatvācca | nāpyanumānaṃ tat jñāpakaliṃgā bhāvāt | nāpi -   
kālasvabhāvo niyatiḥ | nadīva prabhā vā kācit akṣayyaṃ yatspandate yathā |   
tānnadyobhisamāyanti ūrussannivartate | pradhānaṃ prakṛtiṃ prāhuḥ aviśeṣaṃ   
viśeṣavat | iti bhāgavatavacanena |   
  
rāśībhūtasya tamasassakāśadvinatā suta |  
rāśībhūtaṃ rajo jñeyaṃ dviguṇaṃ nanu nānyathā ||  
  
rāśībhūtasya rajasassakāśādvinatā suta |  
rāśībhūtaṃ tathā satvaṃ dviguṇaṃ samudāhṛtam ||  
  
mūlaprakṛtijāhyete na mūlaṃ prakṛtirmatā |  
yataḥ prakṛtirūpāṇāṃ paricchedo na vidyate ||  
  
iti garuḍapurāṇavacanena |  
  
satvaṃ rajastama iti guṇāḥ prakṛtisambhavāḥ |  
nibandhnanti mahābāho dehe dehinamavyayam ||  
  
iti gītāvacanena ca mūlabhūtasatvarajastamo guṇānāṃ   
  
p. 158)  
  
prakṛtyātmakatvāvagamena tadupetatvāyogāt lohitaśuklakṛṣṇāmajāmiti   
sāmānādhikaraṇyāt rajassatvatamoguṇānāṃ prakṛtyātmakatvāvagamācca | na   
ca nīloghaṭa ityādāviva lakṣaṇayā bhedānvaya iti vācyam | satvarajastamasāṃ   
guṇatvābhāvasya vakṣyamāṇatvāt | ata eva etadupa   
braṃhmaṇarūpabhāgavatavacanaṃ yattatriguṇamityādikaṃ pradhānasya   
triguṇātmakatvaparaṃ śrūyate | anyathā mukhya prayogānupapatteḥ |   
garuḍapurāṇavacane mūlapadasvārasyāt prakṛtyātmakaṃ mūlabhūtaṃ   
guṇatrayamityeva pratīyate | tajjanyaṃ guṇatrayamiti sphuṭamavasīyate |   
prakṛtirūpāṇāmiti bahuvacanam prakṛterekatvepi prakṛtyātmakaṃ   
guṇatrayaviṣayamiti jñāyate | tathā codāhṛta śrutismṛtimukhyārthatvāya   
prakṛtessatvarajastamo guṇopetatvavyavahārasyāmukhyatvaṃ viśeṣabalāt   
nirvāho vā vaktavya iti nātrāvayorvirodha iti |  
  
na ca mūlaprakṛtijanyarāśībhūtaguṇatrayopetatvaṃ prakṛtermukhyamiti   
vācyam | rāśībhūtaguṇatrayasya mūlaprakṛtijanyatvena tadyuktatvāyogāt |   
anyathā mahadahaṅkārādi kāryayuktatvamapi mukhyaṃ syāt | na ca kāryaṃ   
kāraṇe vartata iti kāryopetatvaṃ kāraṇe mukhyamiti vācyam |   
kāryakāraṇayorabhedavādināṃ bhavatāṃ viśeṣamantarā   
tādṛśavyavahārānupapatteḥ | na ca prakṛtijanyaṃ rāśībhūtaṃ guṇatrayameva   
nāstīti vācyam |  
  
p. 159)  
  
mūlaprakṛtijā hyete na mūlā prakṛtirmatā |  
satvaṃ rajastama iti guṇāḥ prakṛti saṃbhavāḥ || iti   
  
rāśībhūtarajastamasāṃ mūlaprakṛtijanyatvāvagamāt | kiñca bhavanmate   
prakṛtiḥ prakṛtitvāvasthāyogitayā mahadahaṃkārādyavasthā yogitayā ca   
caturviṃśati saṃyuktam | mahadahaṅkārādīnāṃ prakṛtyupādānatayā   
prakṛtikāryatvena kāryadravyasya kāraṇābhinnatvopagamena ca kāraṇadravyasyā   
prakṛterekatvena caturviṃśati dhātvānupapatteḥ | na ca kāryakāraṇayorekatvepi   
prakṛtitvamahadahaṃkārādyavasthā rūpāgantuka dharmāṇāṃ bhinnabhinnatvena   
tadbhedaprayuktaviśiṣṭabhedāccaturviṃśatividhatvamupapannamiti vācyam |  
  
viśiṣṭasya viśeṣyāt bhede avasiddhāntāt viśiṣṭādvaitarūpa   
paramaprameyānupapatteḥ | sūkṣmatvasthūlatvarūpaviśeṣaṇa   
bhedaprayuktatadviśiṣṭacidacidrūpaviśeṣaṇabhedaprayuktasya-  
विशेष्याभेदाङ्गीकारे च प्रकृतित्वमहदहङ्काराद्यनेक विशेषण   
विशिष्टस्य सर्वस्यापि विशेष्यभूत प्रकृत्यात्मकत्वेन तस्याश्चैकत्वेन   
चतुर्विंशतिविधत्वानुपपत्तिरित्युभयतः पाशारज्जुः -   
तस्मात्प्रमितचतुर्विंशतिविधत्वं निर्वाहायाभेदे भेदकार्यकारिविशेषे वा   
भेदाभेदो वाङ्गीकार्य इति गत्यन्तराभावात् अस्मन्मतैक्यमेवाङ्गीकार्यमिति   
सिद्धम् ॥ इति स्वरूपैक्य प्रकाशः ॥  
  
अणुत्वे सति ज्ञातृत्वं जीवत्वं जीवान्यचेतनत्वमीश्वरत्वम् ।  
  
प्। १६०)  
  
इति द्रव्यद्वयेनावयोरत्यन्तं भेदः । ईषद्विशेषस्तु उत्तरत्र परिहरिष्यते ।   
नन्वेवमपि ज्ञातृज्ञेयावभासरूपं नित्यं धर्मभूतज्ञानं   
द्रव्यान्तरमस्माभिरङ्गीक्रियते । भवद्भिस्तु तन्नाङ्गीकृतमिति विरोध इति   
चेन्न । यतः -   
  
ज्ञाननिष्ठञ्च धर्मत्वं नित्यत्वं न तु मुख्यतः ।  
मानाभावात्तत्पृथक्त्वे तत्स्वरूपस्य साध्यते ॥  
  
ज्ञाननिष्ठं धर्मभूतत्वं नित्यत्वं च द्वयमपि एकत्रमुख्यं न भवति   
। तु शब्दो विशेषार्थः । धर्मभूतत्वं वृत्तिज्ञाने । नित्यत्वं स्वरूपज्ञाने   
। मुख्यमिति विशेषात् ज्ञातव्यः । तस्य धर्मभूतज्ञानस्य ताभ्यां   
स्वरूपज्ञानवृत्तिज्ञानाभ्यां पृथक्त्वे प्रमाणाभावात् । तत्पूर्वोक्तं   
द्वयं स्वरूपस्येत्यनन्तरं वृत्तिज्ञानस्येति शेषः । तथा च   
धर्मभूतत्वं वृत्तिज्ञानस्य नित्यत्वञ्च स्वरूपज्ञानस्य साध्यते । यतो तो   
न विरोध इत्यर्थः । तथाहि भवदङ्गीकृतं धर्मभूतज्ञानं   
नित्यमनित्यं वा । न तावदन्त्यः । अपसिद्धान्तात् आद्येपि   
तद्धर्मभूतजीवेश्वराभ्यां भिन्नमभिन्नं वा नाद्यः तादृशज्ञाने   
प्रमाणाभावात् । प्रत्युतघटज्ञानमुत्पन्नम् । घटज्ञानं नष्टं   
इत्याद्यनुभवेन धर्मभूतज्ञानानित्यत्वावेदनाच्च ।  
  
न च । न हि द्रष्टुर्दृष्टेर्विपरिलोपो विद्यते । अविनाशित्वात् ।  
  
तथा हेयगुणध्वंसादवबोधादयो गुणाः ।  
  
प्। १६१)  
  
प्रकाश्यन्ते न जन्यन्ते नित्या एवात्मनो हिते । उत्पत्ति विनाशानुभवौ   
धर्मभूतज्ञानानिष्ठावस्थामादायोपपद्यत इति वाच्यम् ।  
  
द्रष्टुरीश्वरस्य दृष्टेस्साक्षात्कारस्य विपरिलोपो बाधो नास्ति   
अविनाशित्वान्नित्यत्वादिति । श्रुतेरीश्वरस्याबाधितत्वपरत्वात् । अन्यथा   
विपरिलोपशब्दस्य नाशार्थत्वे हेतुसाध्ययोरविशेषप्रसङ्गात् । तथा   
हेयगुणध्वंसादित्यादिवचनमपि   
जीवस्वरूपभूतज्ञानानन्दादिगुणानामभिव्यक्त्यनादिनित्यत्वप्रतिपादन-  
ṣaṣṭhīsvārasyāt te guṇā bhinnā dharmabhūtā iti vācyam | abhedepi ghaṭasya   
svarūpaṃ rāhośśiraḥ ghaṭasya dharmāprameyatvādaya iti vat   
ṣaṣṭhīprayogopapatteḥ | prakṛtyādīnāṃ mahadahaṃkārādyavasthāvat   
dharmabhūtajñānasyā   
vasthābhāvenotpattivināśānubhavayostadviṣayakatvānupapatteḥ | kiñca   
svarūpavṛttijñānābhyāmeva sarvaviṣayakaprakāśasambhave etadatirikta   
dharmabhūtajñānasya vyarthatvāt | na ca mokṣe jīvasya   
jñātṛtvānyathānupapatyā nityaṃ dharmabhūtajñānamaṃgīkāryamiti vācyam |   
suptāviva muktāvapi svaprakārasvarūpajñānenaiva jñātṛtvopapatteḥ |   
bhavanmate suptau dharmabhūtajñānasya nirviṣayatvāsvaprakāśatvopagamācca |   
na ca svarūpajñānasya svamātṛviṣayakatvāt anyāviṣayatvācca | muktasya   
sārvajña sidhyarthaṃ sarvaviṣayaṃ nityaṃ   
  
p. 162)  
  
dharmabhūtajñānaṃ svīkāryamiti vācyam | svarūpajñānasyaiva svaviṣayatvavat   
anyasarvaviṣayatve bādhakā bhāvena sārvajñopapatteḥ | anyathā   
dharmabhūtajñānasyāpi svaviṣayatvenānyāviṣayatva prasaṃgāt |   
anyaprakāśakatvenaiva tatsiddhau svarūpajñānasyāpi tathātvaprasaṅgāt |   
tasmātsaṃsāradaśāyāṃ vṛttijñānaṃ muktau svarūpajñānamiti   
jñānadvayenaiva sarvaprakāśopapattau bhavatāpi dharmabhūtajñānaṃ   
nāṅgīkāryam |   
  
nanvidamayuktam | vṛttijñānasyaivānupapatteḥ | tathāhi vṛttijñānaṃ   
kimātmopādānakaṃ mana upādānakaṃ vā śarīropādānakaṃ vā | nādyaḥ |   
apasiddhāntāt | na dvitīyaḥ | jñānasyāpi jaḍatva prasaṃgāt | ātmadharmatvā   
bhāvaprasaṃgācca | nāntyaḥ | bāhyamatapraveśāpatteriti ceducyate | mana eva   
vṛttijñānādyupādānam -   
  
na ca jaḍatvāpattiḥ | vāyvāderagynutpādanatvavat jaḍamana upādānakasyāpi   
vṛttijñānasyājaḍatvopapatteḥ | ūrṇanābhicetanopādānakasyāpi   
tantorjaḍatvadarśanena upādānopādeyayorvilakṣaṇa svabhāvatvepi   
bādhakābhāvācca | vastutastu vṛttijñānaṃ jaḍameva | na   
cārthaprakāśakatvānupapattiḥ | jaḍabhūtāyā api dīpādi prabhāyāḥ   
ghaṭādyarthaprakāśakatvavat jaḍātmikāyā api   
vṛttessvayogyaviṣayaprakāśakatve bādhakābhāvāt | kiñca jaḍasyāpi   
daṇḍādeścetana dharmatvavat jaḍānāmapi jñānādīnāṃ cetanadharmatve   
bādhakā bhāvāt | api ca kāmassaṃkalpo   
  
p. 163)  
  
vicikitsā śraddhā śraddhā dhṛtiradhṛtirhrīrbhīrdhrīrityetatsarvaṃ mana eveti   
śrutau kāmādi budhyantānāṃ mana upādānakatvasyaiva pramitatvāt | mṛdghaṭa   
ityādivat sāmānādhikaraṇyasya upādānopādeyabhāvanimittatvāvaśyaṃ   
bhāvācca | kiñca -   
  
mahābhūtānyahaṃkāro buddhiravyaktameva ca |  
indriyāṇi daśaikañca pañca cendriyagocarāḥ ||  
  
icchādveṣassukhaṃ duḥkhaṃ saṃghātaścetanā dhṛtiḥ |  
etat kṣetraṃ samāsena savikāramudāhṛtam ||  
  
iti gītāyāṃ mahābhūtādi viṣayāntaṃ kṣetraśabditamabhidhāyā   
upalakṣitajñānādi dhṛtyantaṃ kṣetravikāraśabditamabhihitam | tatra jñānecchā   
sukhaduḥkhādīnāṃ kṣetraśabdita ekapadokta mano vikāratvasyaiva vaktavyatvāt |   
prakārāntarāyogyāt na ca icchādveṣau sukhaduḥkhamityādinā   
jñānavyatiriktecchādīnāmeva kṣetravikāratvaṃ jñānaṃ tu na kasyāpi vikāraḥ |   
tasyānādi nityatvāt | ato nāsya tadvikāreṣu gaṇanaṃ yuktamiti vācyam | jānāti   
icchati prayatate | iti jñānecchākṛtīnāṃ samānaviṣayakatvena   
niyatapūrvabhāvapaścādbhāvopetatvena ca samānopādānatvasyaiva yuktatvena   
tatra lakṣitajñānādi dhṛtyantānāṃ manasa evopādānatvāvaśyaṃ bhāvāt |  
  
na ca icchādīnāṃ dharmabhūtajñānasyāvasthā viśeṣatvāttadupādānakatvaṃ   
atra buddhipadena kṣetraśabditaṃ dharmabhūtajñānameva gṛhyate |  
  
p. 164)  
  
avyaktatvasahapāṭhādavyakta tatvavat nityatvamapi yuktamiti vācyam |   
kāmassaṃkalpa iti śrutau kāmādīnāṃ mana upādānakatvāvedanena tadavirodhāya   
icchādīnāṃ kṣetraśabditaika padokta manovikāratvasyaiva vaktavyatvāt | mana   
evetyavadhāraṇena itaropādānatva niṣedhācca prāṇānāmano manasaśca   
vijñānamiti śrutau | vṛttirūpajñānasya mano janyatvāvedanācca |   
parādavyaktamutpannamavyaktāttu mahāṃstathā |  
  
vijñānatatvaṃ mahataḥ samutpannaṃ caturmukha |  
vijñānatatvāttu mano manastatvācca khādikam ||  
  
iti skāndapurāṇa vacanenāpi vijñānatatvasya mahattatvajanyāvedanācca | tathā ca   
etatsamākhyayā gītāyāṃ buddhiśabdasya mahattatvajanya buddhitatvaparatvamevā   
jahallakṣaṇayā vṛttirūpajñānecchādīnāmekapadokta manojanyatvameva   
vaktavyamiti na sarvathā bhavadaṃgīkṛtanityadharmabhūtajñānasyāvakāśaḥ |   
kiñca svāpadaśāyāmapi dharmabhūtajñānasya satvena tasyaivātmani viṣayakatva   
saṃbhave tatra svarūpajñānasyaivasvaprakāśasyātmādiviṣayakatva   
kalpanānupapatteḥ | api ca kimidaṃ jñānasya dharmabhūtatvaṃ viśeṣaṇatvaṃ vā   
ādheyatvaṃ vā | nādyaḥ | mapi jñānamityatra viśeṣaṇatvāyogāt | kiñca   
viśeṣaṇatvādikaṃ svarūpamatiriktaṃ vā | nādyaḥ | jñānaṃ viśeṣaṇamiti   
sahaprayogānupapatteḥ | niṣpratiyogikasya jñānasya sapratiyogika   
viśeṣaṇatvādyayogācca | nāntyaḥ   
  
p. 165)  
  
ghaṭajñānavānahamityādijñāne ātmā viśeṣyaḥ | jñānaṃ viśeṣyamiti   
atiriktaviśeṣaṇatvādibhānānupapatteḥ   
ātmaniṣṭhaviśeṣyatānirūpitajñānaniṣṭhaviśeṣaṇatāvagāhanasamarthasya   
jñānāntarasya bhavanmate abhāvena   
svaprakāśadharmibhūtajñānadharmabhūtajñānābhyāmevātmasvarūpasya   
tanniṣṭha viśeṣyatvasya dharmabhūtajñānasya tanniṣṭha viśeṣaṇatvasya ca   
jñāyamānatve atirikta viśeṣyatvādi jñānavat | atirikta dharmabhūtajñānasyāpi   
svaprakāśātmajñānenaiva bhānasaṃbhave tasyāpi svaprakāśatvakalpanāyogāt |   
nāntyaḥ | jīvasyāpi bhavadādheyatvena jñānasyāpi jñānatvādyādhāratvena   
jñānasyādheyatvaniyamāyogena dharmabhūtatvā yogāt | kiñca sukhaduḥkhādiṣu   
dharmabhūteṣu satsu jñānasyaiva niyamena dharmabhūtatva   
pṛthakdravyatvakathane kāraṇābhāvāt | na ca sukhādīnāṃ   
dharmabhūtajñānasyaivāvāsthā viśeṣa iti vācyam |  
  
sukhaduḥkhādīnāṃ jñānavikāratve pramāṇābhāvādityuktatvāt kāmassaṃkalpa   
iti śrutau mahābhūtānyahaṃkāra iti smṛtau ca kāmādīnāṃ sāvadhāraṇaṃ   
mano vikāratvasyaivoktatvācca | kāmādīnāṃ jñānasāmyena parigaṇanāyogācca |   
tasmādātmasvarūpajñānamano vṛttijñānābhyāmanyajñānasyaivābhāvena   
saṃkalayya vyavahṛte tasminneva jñānadvaye svarūpajñānaniṣṭhaṃ nityatvaṃ   
vṛttijñānākhya dharma bhūtajñāne chatrinyāyenāmukhyaṃ   
vṛttijñānaniṣṭhaṃ dharmabhūtatvaṃ   
  
p. 166)  
  
dharmibhūtasvarūpajñāne tannyāyenaivāmukhyamiti bhavadbhiraṃgīkāryam |   
asmābhistu vṛttijñāne dharmabhūtatvaṃ mukhyam | svarūpajñāne nityatvaṃ   
mukhyamiti vadadbhiḥ bhavadaṃgīkṛtāmukhyadvayanatyaṃgīkṛtameveti   
nāvayorvirodhagandhopīti siddham || iti dharmabhūtajñānaikya prakāśaḥ ||  
  
nanvevamapi triguṇadravyabhinnaṃ kevalasatvaguṇopetaṃ nityavibhūtyātmakaṃ   
dravyāntaramasmanmataikasiddham | tatrāvayoraikyānupapattiriti cenna | yataḥ -   
  
guṇatrayeṣu yatsatvaṃ kevalaṃ samudīritam |  
tadeva nityabhūtyākhyamiti mānaiḥ prasādhyate ||   
  
tathāhi nitya vibhūti dravyaṃ prakṛtijanyakevalasatvātmakaṃ vā |  
tadatiriktaṃ vā | nādyaḥ iṣṭāpatteḥ | nāntyaḥ | śuddhasatvātirikta   
nityavibhūtidravyasadbhāve mānābhāvāt | na ca bhagavato muktānāñca   
bhogārthaṃ divyamaṃgalavigraha viṣayajātayorāvaśyakatvāt | tadarthaṃ   
tadupādānamajaḍaṃ nityavibhūtidravyamaṃgīkāryamiti vācyam |  
  
bhagavato muktānāñca bhogārthaṃ   
divyamaṃgalacidānandātmakaśuddhasatvātmaka vigrahasvīkāropapatteḥ |   
cetanabhinnasya vastuno jaḍatvaniyamena tasya jaḍatve mānābhāvācca nahi   
prasiddhaprayojakena pramitaṃ prayojyamapahāyā pramitaṃ prayujyate | anyathā   
svargakāmo yajetetyādinā pramitaṃ svargādikaṃ svakāryabhūtayāgādikaṃ na   
prayojayet | kintu prāmāṇikadevatā prasādāpūrvādikameva prayojayediti   
  
p. 167)  
  
tannyāyavirodhāpatteḥ | ata eva jyotiṣṭome ekahāyanyā somaṃ krīṇānīti   
somakrayaṃ prakṛtya śruteṣaṭpadānyanunikrāmati saptamaṃ   
padamadhvaryuraṃjalinā gṛhṇāti | yarhi havirdhāne prācīṃ pravartayeyuḥ   
tarhitenākṣamupāṃjādityatra | kiṃ ekahāyanī nayanaṃ saptamapadasādhyā   
kṣābhyaṃjanakrayobhayārthaṃ sadubhābhyāṃ prayujyate | utakrayamārthaṃ   
satkriyeṇaiva prayujyate | iti saṃśaye akṣābhyaṃjanasya krayāsya dvayorapi   
ekahāyanīnayanasādhyatvāt sannidhānāt krayasyeva padakarmaṇaḥ   
akṣābhyaṃjanasyāviśeṣa iti ekahāyanī nayanamubhayārthaṃ sadubhābhyāṃ   
prayujyata iti pūrvapakṣaṃ prāpayya ekahāyanyākrīṇātīti śrutyā   
gokriyārthatvāvagame tatsaṃskārarūpanayanasyāpi tadarthatve siddhe kriyākhya   
parārthaikahāyanīnayanopajīvakaṃ padakarmākṣābhyaṃjanamapahāya   
pramitikriyayaiva ekahāyanī nayanaprayojaka iti siddhāntitam | caturthe prathame pāde   
padakarma prayojakaṃ nayanasya padārthatvādityadhi karaṇe ata eva ca tatraiva   
ekadeśadravyañcotpattau vidyamānasaṃyogādityadhikaraṇe   
darśapūrṇamāsayośśeṣāssviṣṭakṛte samavadyatīti śrutasya   
sviṣṭakṛdyāgasya uttarārdhapurāḍāśobhayaprayojakatvaṃ vā āgneyādi   
prayuktapuroḍāśopajīvitvaṃ veti saṃśaye uttarārdhasya prakṛtāgneyapuroḍāśa   
saṃbandhāyogena prakṛtapuroḍāśasya devatāntarārthaṃ kalpitasya   
devatāntaroddeśena tyāge śiṣṭācāravirodhāpātena ubhayoḥ   
parasparānvayāyogena sviṣṭakṛdyāgaḥ apūrvapuroḍāśasya   
  
p. 168)  
  
uttarārdhasya ca prayojaka iti pūrvapakṣaṃ prāpayya uttaraśabdasyārthaśabdasya   
ca sarvanāmatvena bhāgavācitvena prakṛta kiñcidbhāgisāpekṣatvāt | bhāginaḥ   
prakṛtapuroḍāśasyāgnyādidevatārthatvena pramitatvāt tamevopajīvya   
sviṣṭakṛdyāgaḥ pravartata iti nāpūrvāpramitapuroḍāśottarārdhaprayojaka iti   
siddhāntitam | tathā ca vakṣyamāṇapramāṇapramita   
divyamaṃgalacidānandātmakaśuddhasatvātmakavigrahādīnāmeva bhagavato   
muktānāñca bhogārthatvamupapadyata iti nānupapattiḥ |  
  
na ca bhagavataścidānandātmakavigrahe tadātmakaviṣaya bhoge   
śuddhasatvātmakaviṣayabhoge ca pramāṇābhāva iti vācyam | ajāyamāno bahudhā   
vijāyate | ānandarūpamamṛtaṃ yadvibhāti | nityo nityānāṃ cetanaścetanānāṃ   
ityādi śrutīnām | dehoyaṃ me sadānando nāyaṃ prakṛtinirmitaḥ |   
  
paripūrṇaśca sarvatra tena nārāyaṇosmyaham || iti brahmakaivartavacanasya -   
  
paripūrṇāni rūpāṇi sāmānyakhilarūpataḥ |  
tathāpyapekṣyamandānāṃ dṛṣṭiṃ tvāṃ ṛṣayopi hi ||  
  
pārāparaṃ vadantyenaṃ hyabhaktānāṃ vimohanam |  
  
iti garuḍapurāṇavacanasya |  
  
rāmakṛṣṇādirūpāṇi paripūrṇāni sarvadā |  
na cāṇumātraṃ bhinnāni tathāpyanyānvimohasi ||  
  
ityādi nāradīyavacanasya |  
  
śrotraṃ cakṣusparśanañca rasanaṃ ghrāṇameva ca |  
  
p. 169)  
  
adhiṣṭhāyamanaścāyaṃ viṣayānupasevate ||  
  
ātmāntarātmeti harireka eva dvidhāsthitaḥ |  
niviṣṭo hṛdaye nityaṃ rasaṃ pibati karmajam ||  
  
śubhaṃ pibatyasau nityaṃ nāśubhaṃ sahariḥ pibet |  
pūrṇānandamayasyāsya ceṣṭā na jñāyate kvacit |  
  
ityādi pramāṇavacanasya |  
  
upāsīno mahābāhuḥ śrīmānvairocano baliḥ |  
jahāra devadevasya kirīṭaṃ ratnacitritam |  
  
iti bhāgavatavacanasya |  
  
jīvepi sarvaṃ vā etadacitparityajya cinmātra evāvatiṣṭhate | tāmetāṃ   
muktirityācakṣate | sa vā etasmāt martyā dvimuktaścinmātrī bhavati | atha tenaiva   
rūpeṇāpi paśyati abhiśṛṇoti abhimanute | abhijānāti tāmetāṃ   
muktirityācakṣate | paraṃ jyotirūpasaṃpadya svenarūpeṇābhi niṣpadyate | satatra   
paryeti | jakṣan krīḍan ramamāṇastribhirvā yānairvā jñātibhirvājñātibhirvetyādi   
śrutīnām |  
  
martya dehaṃ parityajya citimātrātmadehinaḥ |  
citimātrendriyāścaiva praviṣṭā viṣṇumavyayam ||  
  
tadaṅgānugṛhītaiśca svāṅgaireva pravartanam |  
kurvanti bhuñjate bhogān tadantarbahireva vā |  
yatheṣṭaṃ parivartante tasyaivānugraheritāḥ ||  
  
svapnasthānāṃ yathā bhogo vinādehena yujyate |  
  
p. 170)  
  
evaṃ muktāvapi bhavet vinā dehena bhojanam |  
svecchayā vā śarīrāṇi tejorūpāṇi kānicit ||  
  
svīkṛtya jāgaritavat bhuktvā tyāgaḥ kadācana |  
  
iti brahmakaivartapurāṇavacanānām | citimātreṇa tadātmakatvādityādisūtrāṇāṃ   
kevalaṃ tatra satvaṃ syādityādi   
muktaikabhogyaśuddhasatvapratipādakavacanānāṃ pramāṇatvāt | ajāyamāna   
ityatra jñānānandātmakasvarūpeṇa vikārarūpajananābhāvasya -   
  
pratyakṣatvaṃ harerjanma na vikāraḥ kathañcaneti |  
  
bhaktajana pratyakṣaviṣayatā lakṣaṇābhivyaktaikarūpajananasyānandarūpamityatra   
rūpapadasvārasyenānandātmakavigrahasya nityonityānāmityatra nityānāṃ   
nityatvapratipādanena bhagavato nityajñānānandātmakadehavatvasya -   
  
śuddhasphaṭikasaṃkāśaṃ dehoyaṃ me sadānanda iti vacana dvaye   
harerjñānānandātmakadehavatvasya paripūrṇāni rūpāṇi   
rāmakṛṣṇādirūpāṇīti vacanadvaye rūpapadasya jñānānandātmakadeha   
viśiṣṭāvatāraparatva eva sarvāvatārāṇāṃ paripūrṇatvaṃ   
sāmyamatyantābhedaścopapadyata iti -   
  
tadātmakavigrahatvasya śrotraṃ cakṣusparśanañca ātmāntarātmeti haririti   
vacanadvaye | jīvendriyaiḥ jīvabhogya viṣayagataśuddhasatvātmakajīvendriyastha   
bhagavatkartṛkaviṣayabhogasyajīvahṛdgatasya bhagavato   
jīvabhogyakarmajanyarasagataśuddhasatvātmakarasabhogasya śubhaṃ pibatyasau   
nityamityatra śubhapada   
  
p. 171)  
  
svārasyena śuddhasatvātmakaśubhabhogasya upāsīno mahābāhurityatra   
devadevasya kirīṭamityanena śuddhasatvātmakakirīṭasya jīvepi sarvaṃ vā   
etadacitparityajyeti śrutivacane jīvasya spaṣṭaṃ cidānandātmakadehasya   
parañjyotirityatra svarūpeṇābhiniṣpadyata iti svarūpabhūtacidātmakavigrahasya   
martyadehaṃ parityajya citimātreṇa tadātmakatvāditi smṛtisūtrayo sphuṭameva   
tasya cidātmakadehasya kevalaṃ tatra satvaṃ syādityatra   
sṛṣṭāvanupayuktakevalasatvasya sārdhakyāya tanmaya vastuno muktaikadeha   
bhogyatvasya ca vaktavyatvāt | kiñca deśamātrasya mūlaprakṛti vyāptatvena   
tamasaḥ parastādityasya brahmaṇaḥ prakṛtyavaśyatvapratipādanaparatve na   
bhavadaṅgīkṛtanityavibhūti dravyaparatvāyogāt | tasmātprakṛtikāryaṃ   
śuddhasatvameva bahukālasthitatvasāmyāt gauṇyā nityavibhūti dravyamiti   
vyavahriyata iti nātrāpyāvayorvairūpyamiti siddham ||  
  
|| iti nityavibhūtidravyaikyaprakāśaḥ ||  
  
nanvevamapi daśavidhānāṃ dravyānāṃ madhye satvādi trayāṇāṃ   
prakṛtyātmakatvena dravyatvaṃ śabdādiśaktyantānāṃ saptānāṃ   
dravyasvarūpatvamiti bhavatsiddhāntādatrāvayoraikyānupapattiriti cenna -   
  
yatassatvādirūpāṇāmadravyatvamamukhyataḥ |  
teṣāṃ dravyasvarūpatvāditi mukhyaṃ prasādhyate ||  
  
tathāhi satvaṃ khalvīritaṃ viṣamatvaṃ prayāti   
  
p. 172)  
  
rajaḥ khalvīritaṃ viṣamatvaṃ prayāti | tamaḥ khalvīritaṃ viṣamatvaṃ prayāti   
śrutau sṛṣṭyarthaṃ prakṛtivadīśvarapreryatvāvasthāntarayogitvayoḥ   
pratipādanena tadanyathānupapatyā ca saṃyogitva sādhyā dravyatvameva   
mukhyamiti vācyam | kiñca   
  
yadrajo mūlarajasi mūle tamasi yadrajaḥ |  
tamaśca mūle tamasi mahattatvaṃ tadātmakam iti ||  
  
rāśībhūtasya tamasaḥ sakāśādvinatā suta |  
rāśībhūtaṃ rajo jñeyaṃ dviguṇaṃ na tu nānyathā ||  
  
iti vacanadvayena | tamorajassatvaguṇānāṃ upādānatvarāśībhūtatva   
dviguṇottaratvānāmamūrtasya guṇatyāyogena uttaratra paricchinnatvoktyā ca   
teṣāṃ dravyatvasyāvarjanīyatvāt | api ca satvarajastamasāṃ āśrayadravyābhāvena   
guṇatvānupapatteḥ | āśrayabhūtaṃ dravyaṃ prakṛtirvā anyadvā | nādyaḥ   
ekasyā eva prakṛterviruddhānekaguṇāśrayatve vastuno dvairūpyaprasaṅgāt |  
  
satvaṃ rajastama iti guṇāḥ prakṛti sambhavāḥ | iti satvādiguṇānāṃ   
prakṛtijanyatvapratipādanenātaḥ pūrvaṃ prakṛternirguṇatvaprasaṅgācca |   
nāntyaḥ tasya durnirūpatvāt | na ca teṣāṃ dravyatve śrutismṛtiṣu   
guṇatvavyavahārānupapattiriti vācyam | ajāmekāṃ lohitaśuklakṛṣṇāṃ iti   
śrutau ajāśabdasya lohitādipadasāmānādhikaraṇyādabhedānvaye siddhe   
akhaṇḍaikarūpāyāṃ prakṛtau viruddhā śuklādiguṇatrayāyogena   
pāśādhikaraṇa nyāyena prakṛtyavayavānāṃ satvarajastamasāṃ   
śuklādivarṇatrayopetatvena tadvivakṣayā teṣāmapi lakṣaṇayā   
  
p. 173)  
  
nīloghaṭa ityādivyavahāropapatteḥ | yattattriguṇamavyaktamiti   
sāmānyaguṇapadasya śuklādiguṇaviśiṣṭasatvādiparatvasyaiva yuktatvāt |  
  
satvaṃ rajastama iti guṇāḥ prakṛti saṃbhavāḥ |  
nibadhnanti mahābāho dehe dehinamavyayam |  
  
ityatrāpi teṣāṃ liṃgaśarīrādirūpeṇa jīvabandhakatvoktyā guṇaśabdasya   
guṇaviśiṣṭa dravyaparatvāvaśyaṃ bhāvācca | pūrvatantre   
dravyadevatādīnāmaprādhānyena guṇatvavyavahāravat |   
mūlaprakṛtijanyasatvarajastamasāmapradhānatvena guṇatvavyavahāre   
guṇatrayātmakamūlaprakṛterapi guṇatvavyavahāre bādhakābhāvācca | api ca   
ajāmekāmiti śrutau lohitādiśabdānāmākṛtyadhikaraṇanyāyena   
guṇamātraparatve siddhepi aruṇādhikaraṇa nyāyena sṛṣṭyādi dvārā   
karaṇatvasyāpi saṃbhavāt | ata eva tannyāyopi śeṣalakṣaṇe prathamapāde   
arthaikatve dravyaguṇayoraikakarmyānniyamassyādityatra cintitaḥ jyotiṣṭome   
aruṇayā piṅgākṣaikahāyanyā krīṇātītyatrārūṇaguṇasya prakaraṇāt   
kratvaṃgatvaṃ svīkṛtya prākaraṇikasarvadravyeṣu niveśaḥ | uta   
krīṇātyaṃgatvamaṃgīkṛtya ekahāyanyāmeva niveśa iti saṃśaye aruṇayeti   
padaṃ vākyātpṛthakkṛtya tṛtīyākaraṇa dravyāṇyanūdya   
prātipadikārthoruṇimātatparicchedakatvena vidhīyata iti prākaraṇika sarvadravyeṣu   
niviśata iti pūrvapakṣe tṛtīyā śrutyā krayaṃ pratyavagatakaraṇa   
bhāvasyāruṇyaguṇasyāmūrtatvena satvāt   
  
p. 174)  
  
krayasādhanatvāyogepi tadīyaikahāyanī dravyaparicchedamukhena   
krayasādhanatvasaṃbhavena | ruṇaguṇaparicchinnena dravyeṇa krayaṃ   
kuryādityevaṃ śrutyaiva guṇasya krayaikavākyatvamiti | tadīyaikahāyanī dravya eva   
niveśa iti siddhānta iti | tathā ca tannyāyena lohitādiśabdānāṃ   
guṇamātraparatvepi ajāśabdārthāvayavabhūtānāṃ satvarajastamasāṃ dravyatvepi   
taddvārā teṣāṃ sṛṣṭyādi kāryakaratvopapattiḥ |  
  
kiñca - gaṇyante janā ebhiriti vyutpatyā janānāṃ satvarajastamobhiḥ   
uttamamadhyamādhamatvena gaṇyamānatvāt tena guṇaśabdaprayogopapatteḥ | ato   
bhavanmatepi satvarajastamasāṃ guṇatvamamukhyameveti dravyatvameva mukhyamiti   
yuktamiti nāvayoratrāpi virodha iti satvarajastamasāṃ adravyataikyaprakāśaḥ ||   
yaccoktam - śabdādiśaktyantānāmadravyatvamiti tatrāpi teṣāṃ   
dravyatvameva mukhyamiti vadāmaḥ | tathāhi śabdādayo guṇāḥ svāśrayadravya   
pratiyogikānyonyābhāvānadhikaraṇaṃ svāśrayadravyātmakatvāt |   
prameyatvādivat | na cāsiddho hetuḥ | tasya pratyakṣādi pramāṇapramitatvāt   
śuklaḥ paṭaḥ | madhuro guḍaḥ | surabhi puṣpam | śītaṃ jalam | vahniruṣṇaḥ | eko   
ghaṭaḥ | ghaṭapaṭau saṃyuktau | bherī śabdāyate | ayaṃ śaktaḥ ityādi   
pratyakṣapratītiḥ | na tāvat ghaṭapaṭādivadatyante bhinnaguṇaguṇyādiviṣayā   
ghaṭapaṭau bhinnāvitivat rūpaghaṭau bhinnāviti pratītyabhāvāt | na ca   
guṇaguṇyādīnāṃ   
  
p. 175)  
  
bhedepyāśrayāśrayibhāvāt | ghaṭapaṭādi pratītirvailakṣaṇyamiti vācyam |   
kuṇmapadādi pratītopi vailakṣyaṇyānubhāvāt |   
  
na ca guṇaguṇyādīnāṃ apṛthaksiddhatvāt tatpratīteḥ kuṇsapadarādi pratīti   
vailakṣaṇyamiti vācyam | vikalpāsahatvāttathāhi guṇādīnāmapṛthaksiddhatvaṃ   
yāvadāśraya kālīnatvaṃ vā ayāvadāśritakālīnatvaṃ vā nādyaḥ   
ghaṭaśyāmarūpādīnāṃ yāvadāśrayakālīnatvābhāvenāpṛthak   
siddhatvābhāva prasaṅgāt |  
  
na ca śyāmarūpameva raktarūpātmanā pariṇatamiti vācyam | guṇasya   
guṇopādānatvānaṃgīkārāt śyāmarūpa nāśena   
dravyopādānakaraktarūpotpatterevāṃgī kāryatvāt | śabdasaṃyogādi   
guṇānāmayāvadravyabhāvitve vivādābhāvācca | nāntyaḥ badarādīnāmapi   
guṇādisāmyaprasaṅgena tatpratīti vailakṣaṇyābhāva prasaṃgāt | kiñca   
yāvadāśraya bhāvināṃ keṣāñcidgandhādiguṇānāmapṛthaksiddhatvābhāvāt   
-   
  
na ca keṣāñcidguṇānāṃ yāvadāśrayabhāvitvaṃ   
keṣāṃcidayāvadāśrayabhāvitvamiti dvaividhyamaṃgīkriyate | ubhayorapi   
svasattākālīnamapṛthaksiddhatvamiti vācyam | evaṃ sati   
gatyantarābhāvenāsmanmataikyasyaivādaraṇīyatvāt asmābhirapi guṇādayo   
dharmāḥ dvividhāḥ | yāvaddravyabhāvinaḥ ayāvaddravyabhāvinaśceti | tatra   
yāvaddravyabhāvino bhinnāḥ | ayāvaddravyabhāvino bhinnā bhinnāḥ   
tathaivānuvyākhyānasudhādāvukteriti svīkṛtatvāt -   
  
p. 176)  
  
na ca guṇakriyādidharmāṇāṃ   
yāvaddravyabhāvitvāyāvaddravyabhāvitvayoraṅgīkārepi teṣāṃ   
dharmaikyānaṃgīkārāt kathaṃ mataikyamiti vācyam |   
ubhayorapyapṛthaksiddhatvādeva dharmaikyasiddheḥ apṛthaksiddhatvaṃ nāma |   
pṛthaksiddhatvābhāvaḥ | pṛthaktvañca bhedaḥ | pṛthaktvānyatva bhedāstu   
paryāyeṇaiva laukikaiḥ | vyavahriyanta iti bhāṣyokteḥ | tathā ca bhinnatvena siddhaṃ   
pramitaṃ pṛthaksiddhaṃ taṃ na bhavatītyapṛthaksiddham | tasya bhāvaḥ |   
apṛthaksiddhatvaṃ abhinnetvaiva pramitatvamityuktaṃ bhavati | tathā cāyaṃ   
prayogaḥ | guṇādayo dharmāḥ dharmibhinnā bhavanti | dharmyabhinnatvena   
pramitaviṣayatvāt | yattu yadabhinnatvena pramitiviṣayībhūtaṃ tattadabhinnaṃ yathā   
ghaṭasvarūpaṃ ghaṭābhinnaṃ yathā vā   
prameyatvābhidheyatvapadārthajātitvādikaṃ na cāsiddho hetuḥ |   
bhavadabhyupagatā pṛthaksiddhatva vyavahārānyathānupapatyā   
dharmyabhinnatvena pramiti viṣayatva hetusiddheḥ | tātvikavyavahārasya   
vyavahartavya pramāsādhyatvāvaśyaṃ bhāvāt | evañca śuklo ghaṭa ityādi   
pratyakṣa pratītiḥ na guṇaguṇyādimātra viṣayā kuṇḍabadarādi pratīto   
vailakṣaṇyānu bhavāt | na ca tatra nimittāntaramasti | anupalambhāt |   
atyantabhinnavastvantara pratīto vyāvarte yamabhedaviṣayeti vaktavyam | ato guṇādi   
dharmāṇāṃ dharmyabhede pratyakṣapratītireva pramāṇamityuktaṃ bhavati | na ca   
indriyajanyajñāne artha sannikarṣasya vyāpāratvāt guṇaguṇyādyabhedendriya   
sannikarṣābhāvena   
  
p. 177)  
  
kathaṃ pratyakṣamabhedaviṣaya iti vācyam | ghaṭasya   
svarūpābhedasyāpyapratyakṣatvaprasaṃgāt | tadabhede sannikarṣe   
guṇaguṇyādabhedepi sannikarṣe bādhakābhāvāt -   
  
na ca guṇādīnāṃ guṇyabhde svāśrayatvamasiddham | āśrayāśrayibhāvasya   
bhedavyāptatvāt | tathā ca svarūpāsiddho heturiti vācyam |   
  
guṇādīnāṃ guṇyādyabhede pratyakṣādipramāṇa   
pramiterāśrayāśrayibhāvavyavahārasya prayojakāntarakalpatvena   
svarūpasidhyābhāvāt | kiñca guṇādīnāṃ dravyābhede pratyakṣa siddhe   
bhedakāryāṇi dṛśyante śuklaḥ paṭaḥ calati paṭaḥ | ityādi sāmānādhikaraṇya   
vyavahāraḥ tasya bhedakāryatvāt na hi ghaṭaḥ kalaśa iti vyavahārokteḥ | evaṃ   
paṭaśauklya buddheḥ anyūnānatirikta viṣayatvābhāvaḥ |   
tacchabdayoraparyāyatvaṃ jalāharaṇādyarthakriyābhāvaḥ | ghaṭamānayetyukte   
yatkiñcicchuklamānayanaṃ śuklamānayetyukte niyamena ghaṭasyānayanam |   
aghaṭaḥ paṭa iti vat aśuklaḥ paṭaḥ ityanayorvirodhābhāvaḥ | andhasyāpi   
ghaṭoyamitivat śukloyamiti pratītibhāvaḥ | mahāṃjanasamparkeṇa   
śuklatvavatpaṭasyāvyāhṛtatvābhāva ityādi pratyakṣapratītau śuklapaṭa   
tadabhedebhyo atirikto bhedakāryakaraḥ kaścidatiśayo viṣayatayā bhāsata iti   
bhavadbhirapyaṃgīkāryam | sa cātiśayo abhinneṣvarthaviśeṣa karatvāt viśeṣa iti   
ca pratyakṣa pratītiḥ abhede bhede bhedakārya pratītyanyathānupapattiśca viśeṣe   
pramāṇamityaktaṃ bhavati |  
  
p. 178)  
  
bhedahīnepyanupacarita bhedavyavahāranimittaṃ viśeṣa iti viśeṣasya   
lakṣaṇamuktam | viśeṣasyaiva tādṛśaṃ lakṣaṇaṃ dharmigrāhakamānasiddham |   
uktasthale sarvatra bhedābhedāṃgīkāreṇāpyanupapattiśamanāt kiṃ viśeṣeṇeti   
cenna | apramitanimittāntara kalpanena pramitasya nimittatva tyāgāyogāt | api ca   
parasparaviruddhayorbhedābhedayorekasmin avasthānaghaṭanāya bhedakāryakāriṇo   
viśeṣasyāṃgīkāryatvāt | na caikatra bhedābhedayoḥ pramitatvāt kathaṃ virodhaḥ   
yena viśeṣāṃgīkāraḥ virodhāvirodhayoḥ darśanapramāṇakatvāt |   
  
virodho hyavirodhaśca yato darśanamānakau |   
  
ityanubhāṣyokteriti vācyam | sarvatra sahānavasthānatayā draṣṭayoḥ   
bhedābhedayorekatradarśane kiṃ nimittamiti praśne   
guṇaguṇyādirūpavastusvabhāvabhūtaviśeṣākhyātiśaya   
rūpanimittasyaivāśrayaṇīyatvāt |   
  
kiñca bhedābhedayorapi dharmiṇātyato bhinnayorbhedakārya vyavahārārthaṃ   
viśeṣasyāvarjanīyatvāt | tatrāpi bhedābhedāṃgīkāre anavasthāpatteḥ | na ca   
bhedābhedayossvanirvāhakaśaktimatvānnānavastheti vācyam |  
  
abhinne bhedakāryakaratvākhyāsmadabhyupagataviśeṣasyaiva   
bhedābhedayossvanirvāhakaśaktirūpatvenāsmanmatānusaraṇasyaiva prāptatvāt |   
kiñca vastunā tayorbhede vastuni bhedābhedāviti vyavahāronupapannaḥ |  
  
vastunā tayossaṃbandhābhāvāt atyantābhedavastuni   
  
p. 179)  
  
bhedābhedāviti ādhārādheyabhāvo dvivacanañcānupapannaṃ syāt | vastu   
tanmātratvāt ataḥ nirvāhārthaṃ viśeṣasyaivā śrayaṇīyatvāt | anyathāpi   
sarvavastuṣu vidyamāno viśeṣaḥ vastvabhinnaivābhinno vā ādyepi eko vā aneko   
vā | nādyaḥ sarvavastūnāmaikyāpatteḥ | yadyadbhinnābhinnaṃ tattadabhinnamiti   
nyāyāt | nāntyaḥ tatrāpi ekaikasminvastuni ekaiko viśeṣa iti vā ekaikasmin vastuni   
aneko viśeṣa iti vā | nādyaḥ paṭo mahān śuklaścalatītyādi   
vicitrānekavyavahārānutpattiprasaṃgāt |   
  
avicitrasvabhāvādekasmāt vicitrāneka kāryotpattau tasyākasmikatvaprasaṃgena   
viśeṣāṃgīkāra vaiyyarthya prasaṃgāt nāntyaḥ | ekaikasmindravye pratyekaṃ   
bhedakārya vyavahārasamānasaṃkhyākāneka viśeṣāṃgīkāre   
bhedavyāptānekatvāvacchinna viśeṣāṇāṃ parasparabheda prāptyā bhinnāneka   
viśeṣābhinnaikavastunopi bhedaprasaṅgāt | nāntyaḥ bhavanmate viśeṣyasya   
vastunā bhedābhāvāt | dravyameva tatonanta viśeṣātmatayā sadā |   
  
nānāvyavahṛterheturityanuvyākhyānokteḥ | tasmādviśeṣāṃgīkārepi anupapatti   
paraṃparā durvāreti cenna |   
  
aneka viśeṣāṇāṃ ekavastvabhinnatvena teṣāṃ parasparamabhedepi   
parasparaviśeṣākhyātiśayavatvenaivānekatvādi bhedakāryavyavahāropapatteḥ | na   
ca guṇaguṇyādi bhedakāryavyavahārārthaṃ aṃgīkṛteṣu viśeṣeṣu   
bhedakāryavyavahārārthaṃ kaścidatiśayākhyonyo viśeṣāṃgīkāryaḥ | tatrāpi   
viśeṣāntaramiti anavastheti vācyam |  
  
p. 180)  
  
teṣāmeva viśeṣāṇāṃ viśeṣāntaramantarāsvagata bhedakāryakaratvena   
svanirvāhakatvāṃgīkārāt etatsarvaṃ viśeṣasya dharmigrāhakamānasiddhamiti   
prāgevoktam ||  
  
nanu bhagavaditaratra guṇaguṇyādya bhedaviśeṣayoḥ |   
pratyakṣānyathānupapattipramāṇakatvepi bhagavati guṇādyabhede asmadādīnāntu   
śrautānyathānupapattereva pramāṇatvāt brahmādīnāntu teṣāṃ pratyakṣasya   
pramāṇatvāt | śrautānyathānupapattiḥ kathamiti cet ittham | satyaṃ   
jñānamanantaṃ brahma | vijñānamānandaṃ brahma ānando brahmeti vyajānāt |   
ityevaṃ guṇaguṇipadānāṃ sāmānādhikaraṇyaṃ śrūyate |   
sāmānādhikaraṇyañca bhinnapravṛttinimittānāṃ śabdānāmekasminnarthe   
pravṛttiḥ | nīlo ghaṭaḥ | daṇḍī puruṣaḥ | ityādau tathā darśanāt | na ca   
brahmajñānapayoḥ pravṛttinimitta bhedābhāvāt kathaṃ sāmānādhikaraṇyamiti   
vācyam | pravṛttinimittagatabhedavat tadgataviśeṣasyāpi prakṛte   
sāmānādhikaraṇyaprayojakatvopapatteḥ | evaṃ brahmatadguṇānāṃ   
śrautasāmānādhikaraṇya pratītyā abhedasiddhau ānandaṃ brahmaṇo vidvān ityādi   
śrutau saṃbandhavyavahārasya loke bhedāvinābhūtatvena bhedaprasaktau   
uktavakṣyamāṇapramāṇānusāreṇa bhagavati tadguṇānāṃ bhedāyogāt   
śrautasaṃbandha pratītyanyathānupapatyā viśeṣasyaivāṃgīkāryatvāt |   
aparokṣīkṛta brahmaṇāṃ brahmādīnāṃ paramparārūpāptavākyasyāpi tatra   
pramāṇatvāsaṃbhavācca | guṇakriyādayo viṣṇossvarūpaṃ nānyadiṣyate |   
  
ato mitho vibhedo na teṣāṃ kaścitkadācana ||  
  
p. 181)  
  
svarūpepi viśeṣokti svarūpatvavadeva tu |   
bhedābhāvepi tenaiva vyavahāraśca vartate |   
  
iti paropaniṣadi abhinnatvamabhedaśca yathā bhedavivarjitaḥ |   
vyavahāraṃ pṛthakkasmādevaṃ sarvaṃ guṇā hareḥ |   
abhedābhinnayorbhedā yadi vā bhedabhinnayoḥ |  
anavasthitireva syādaviśeṣaṇatāmatiḥ |  
mūlasaṃbandhamajñātvā tasmādekamantathā ||  
  
vyavahārya viśeṣeṇa dustarkabalato hareḥ |  
viśeṣopi svarūpaṃ svasvanirvāhakatāsya ca ||  
  
iti brahmatarke |  
  
ekamevādvitīyam | nehanānāsti kiñcana | mṛtyossamṛtyumāpnoti | ya iha   
nāneva paśyati | yathodakaṃ vṛṣṭaṃ parvateṣu vidhāvati | evaṃ   
dharmānpṛthak paśyan tānevānuvidhāvati | ityādi śruteśca |  
  
deśassarvatra puruṣaḥ svatantraḥ kālanityataḥ |  
  
ityādiṣu svasaṃbandho yathaivaṃguṇarūpiṇaḥ | guṇatvaṃ guṇabhoktṛtvaṃ   
syādviṣṇostacca sasvayam | iti brahmatarke | tasmāt śabdādiśaktyantānāṃ   
saptānāṃ yāvaddravyabhāvināṃ dravyeṇātyantābhedaḥ ayāvaddravyabhāvināṃ   
bhedābheda iti prāmāṇikī vyavasthā bhavadbhirapyaṃgīkāryā | ata evoktaṃ   
tatvaviveke -  
  
guṇakriyā jātipūrvā dharmāssarvepi vastunaḥ |  
rūpamevaṃ vidhaṃ tacca yāvadvastu ca khaṇḍitam ||  
  
p. 182)  
  
khaṇḍite bheda aikyañca yāvadvastuni bhedavat |  
khaṇḍitaṃ rūpamevātra vikāropi vikāriṇaḥ ||  
  
kāryakāraṇayoścaiva tathaiva guṇatadvatoḥ |  
kriyā kriyāvatosvadvattathā jātiviśeṣayoḥ ||  
  
viśiṣṭe śuddhayoścaiva tathaivāṃśāṃśinorapi | iti | tathā ca   
guṇaguṇinorabhedo mukhyaḥ | tatra bhedakāryakaro viśeṣākhyo mukhya bhedopi   
kvacidbhedābhedopīti tatrāpi nāvayorvirodha iti sarvamanavadyam |  
  
|| iti saptavidhānāṃ śabdānāmadravyāṇāmaikyaprakāśaḥ ||  
  
nanvevamapi -   
  
nityabhedo nimittena hyupādānena tu dvayam |   
  
iti bhavadbhāṣye kāryakāraṇayorbhedābhedaḥ pratipāditaḥ | asmābhistu   
kāryakāraṇayoratyantā bhedaḥ atastatra kathamaikyamiti cenna |  
  
vikāriṇo vikāreṇa bhedābhedastu mukhyataḥ |  
tayorabhedo mukhyaścetyavirodhasphuṭo bhavat ||  
  
upādānopādeyayorbhedābhedaḥ bhedasahitaḥ abhedaḥ mukhyaḥ | asmadaṃgīkṛta   
iti śeṣaḥ | tu śabdo viśeṣārthaḥ | sa caikasminneva kāle na tu kālabhedena vinaṣṭe   
bhedacintānavakāśāditi | tayordvayoḥ bhavadaṃgīkṛto bhedo mukhyaḥ iti   
sādhana iti śeṣaḥ | ityevaṃ dvayormatayoravirodhaḥ aikyaṃ sphuṭam |   
bhavedityarthaḥ | idamuktaṃ bhavati   
tantupaṭādirūpopādānopādeyayorbhedābhedasya pramitatvānmukhyatvaṃ   
  
p. 183)  
  
śuddhābhedasya pramāṇaviruddhatvādapramāṇikatvāccāmukhyatvaṃ bhedābhede   
atyantābhedaśabdasyaupacārikatvasambhavāt | evañcāvayormatayorīṣadapi na   
virodhagandha iti |  
  
nanvidamayuktam | asyāsmatprameyavismaraṇamūlatvāttathāhi   
kāraṇasyaivāvasthāntarayogitvaṃ kāryatvaṃ natu kāryadravyaṃ kāraṇādbhinnaṃ   
avasthā cāgantuko dharmaviśeṣaḥ yānyāvasthā kāraṇasyetyuktatvāt   
vyavahārabhedasya sarvasyāpi dharmabhedaprayuktatvātkāryakāraṇayorabheda eva   
mukhyaḥ kiñcānayorbhedābhede pramāṇābhāvāt | dvayorekatra   
viruddhatvāccānavasthādi doṣaprasakteśceti cenna |  
  
uktaprameyasyāpātato virodhepi antato virodhābhāvāt | tathāhi avasthā śabdārtho   
āgantuko dharmaḥ | kimasādhāraṇaḥ uta sādhāraṇaḥ | nādyaḥ |   
mṛtpiṇḍatvakaṃ sugrīvādimatvādirūpadharmāṇāṃ   
kāraṇatvakāryatvābhimatamātravṛttitattadasādhāraṇadharmatvena   
tadavacchinnānāṃ mṛtpiṇḍaghaṭādīnāṃ bhedāvaśyaṃ bhāvāt | nāntyaḥ   
teṣāṃ sādhāraṇatvābhāvāt yena mṛtvādivat ubhayatrāpyanusyūtatvena   
ubhayorabhedassidhyet | anyathā bhedakāryakāriṇo viśeṣasyāpyabhāvena kāryaṃ   
kāraṇamityādi bhedavyavahāro na syāt | na ca kāryakāraṇayorbhede ghaṭapaṭau   
bhinnāviti pratītivat tayorapi tathābheda pratītyāpattiriti vācyam |  
  
bhedābhedāṃgīkāreṇa pakṣadvayokti doṣā bhāvāt | pratyakṣeṇa sthūlaṃ nīlaṃ   
ekaṃ ghaṭaṃ sākṣātkāro iti pratītyā kāryasya   
  
p. 184)  
  
kāraṇādbhedasiddhiḥ | na ceyaṃ pratītiḥ | upādānabhūtasūkṣmaviṣayeti vācyam |   
anudbhūtarūpāṇāmanekeṣāmatīndriyāṇāṃ bhūtasūkṣmāṇāṃ   
etādṛśapratītiviṣayatvāsaṃbhavāt | nāpi prakṛtiviṣayaḥ tasyāpi   
nirūpatvādatīndriyācca | iti | kapālādīnāṃ sthūlatvāt rūpavatvāt yogyatvācca   
teṣāmeva ghaṭopādānatvāt na sākṣātkārānupapattiriti vācyam |   
  
kapālādīnāmapi kāryatayā mūlakāraṇaprakṛtirūpatvābhyupagamena   
uktadoṣānistārāt pariṇāmavāde kapālādīnāṃ ghaṭādyupādānatvāyogācca   
ekatvapratītiyogācca |  
  
na ca sūkṣmāṇāmeva himādīnāṃ saṃghātatvāvasthāyāṃ aindriyatvaṃ   
dṛśyata iti vācyam | tatra pūrvoktādhikaraṇanyāyena saṃghātasya   
dravyāntaratvasyaiva vaktavyatvāt | anyathā tatrāpyuktadoṣaprasaṃjanāt | kiñca   
vipadanilatejobannādi bhūtasūkṣmeṣu ghaṭaśarāvādi bhautikeṣu ca   
parasparasaṃyogādīnāṃ chedabhedādīnāñca teṣāṃ nīrūpa niraṃśaikaprakṛti   
svarūpatve tadayogena dravyāntaratvasyaiva yuktatvāt | ekasyā eva prakṛteḥ   
prakṛtitvāvasthāyāṃ nīrūpatvādikaṃ tejo banvādi bhūtabhautikādyavasthāyāṃ   
rūpādikamityaṃgīkāre jīvabrahmaṇorapi viruddhadharmādhikaraṇatvena   
bhedasādhanābhāvaprasaṅgāt | tatrāpi ekasyaiva brahmaṇaḥ   
brahmatvāvasthāyāṃ sarvajñatvādikaṃ jīvatvāvasthāyāṃ alpajñatvādikamapi   
vaktuṃ śakyatvāt | kiñca   
  
p. 185)  
  
tamaḥ prakāśādyātmakaṃ viruddhadharmādhikaraṇam | sarvaṃ jagadekameva syāt   
| jagatassarvasyāpi ekaprakṛtyātmakatvāt | yadyenābhinnenābhinnaṃ   
tattadabhinnamiti nyāyāt bhavanmate | manmate svarūpabhūtajñānānandādivat | api   
ca upādānasya upādeyābhede sarvasyāpi prapañcasya brahmātmakatva prasaṃgaḥ |   
tasya sarvasyāpi brahmopādānakatvāt | advaitinastu jīvabrahmābhedavādinaḥ |   
yūyantu jaḍājaḍātmakasakalajagadabhedavādina iti śrīmanto mahāntaḥ ||  
  
na ca jaḍopādānaṃ pradhānameva | jagadabhinnam | cetanopādānaṃ brahma tu   
nopādeya jagadabhinnamiti vācyam | upādeye jagadabhedābhāve anupādānatā syāt   
| na ceṣṭāpattiḥ | tadanyatvādhikaraṇavirodhāpatteḥ | na ca kāryasya kāraṇādbhede   
upādānagatagurutvarūparasādyatirekeṇa upādeyagatagurutvādikaṃ syāt | mṛdeva   
ghaṭaḥ tānavitānātmakāḥ | tantava eva ghaṭa iti sāmānādhikaraṇya pratītiśca na   
syāt | kiñca bhūtale ghaṭa iti pratīti nirvāhārthaṃ kapālādyekaikāvayavasaṃyukta   
eva bhūtale ghaṭāderapi avasthāto vaktavyatāyāṃ kaṭhinadravyāṇāṃ   
samānadeśatābhyupagamavirodhena kapālaghaṭayoḥ samānadeśatā na syāt |   
gavāśvayoriva bhedabuddhiprasaṃgācceti vācyam |  
  
tantavaḥ paṭa ityaparyāyaśabdabhedaiḥ ekatva dvitvādi saṃkhyābhedaiḥ   
kāraṇabhedaiśca śabdāntarādyadhikaraṇabhedaiśca   
  
p. 186)  
  
tattadartha kriyābhedaiḥ caturaśratvādyākārabhedaiḥ pūrvottarakāla bhedaiḥ   
kāraṇabhedaiśca śabdāntarādhikaraṇanyāyaiḥ upādānopādeyayorbhedasiddhau   
punassāmānādhikaraṇyādyabhedajñāpaka pramāṇaiścābhedasiddhau   
bhedābhedasyaivāṃgīkāryatvāt śabdāntarādinyāyāstu dvitīye dvitīyapāde   
evamupavarṇitāḥ | śabdāntarādhikaraṇe somena yajeta hiraṇyapātre yāya dadāti |   
dākṣiṇāni juhoti ityādau anekadhātvarthaviśiṣṭaikābhāvanā vidhīyata iti   
pūrvapakṣe ekadhātvarthāvaruddhāyāṃ bhāvanāyāṃ   
dhātvantarārthenāvacchedāyogāt | bhinna bhinnabhinnadhātvarthaviśiṣṭā bhinnā   
bhinnā bhāvanā vidhīyata iti siddhāntitam | evaṃ saṃkhyādhikaraṇepi tisra   
āhutīrjuhoti ityādau ākhyātapadasya tisra iti   
saṃkhyāvācakapadasāmānādhikaraṇyāt tāvatsaṃkhyākāḥ bhinnabhinnā yāgāḥ   
vidhīyanta iti siddhāntitam | ata eva guṇādhikaraṇe cāturmāsye vaiśvadevākhye   
prathame parvaṇi tapte payasi taddhyāna iti sā vaiśvadevyāmikṣā vājibhyo   
vājinamityatra utpattiśiṣṭaguṇāvaruddhe vaiśvadeva yāge   
utpannaśiṣṭavājinaguṇasya niveśāsambhavāt | vājidevatākavājinadravyakaṃ   
yāgāntaraṃ vidhīyata iti siddhāntitam |  
  
evaṃ dīkṣaṇīyāyāḥ aśvāraṃbhaṇīyāyāśca jyotiṣṭoma darśapūrṇamāsa   
yāgayoḥ pūrvakālīnatvādaṃgatvena ca kāraṇatvācca | tayoḥ paścātkālīnatvāt |   
kāraṇāntarasādhyatvācca |  
  
p. 187)  
  
bheda iti nirṇītam ||  
  
nanu bhedābhedayoḥ kāryakāraṇādi sambandhinorekatra virodhāt | kathaṃ   
avasthānamupapadyate | tathāhi bhāvābhāvayorvirodhābhāve kvaciddeśa bhedohi   
kāraṇam | yathā madhurāyāṃ sughne ca devadattabhāvābhāvayorvirodhābhāvaḥ |   
kvacitkāla bhedaḥ madhurāyāmeva devadattabhāvābhāvayoravirodhaḥ   
kvacitpratiyogibhedaḥ | tata eva goghaṭa   
pratiyogikayorṇavayagatasādṛśyavisādṛśyayoravirodhaḥ -   
  
prakṛte ca kāryakāraṇayoryāvaddravyabhāvinoścānyayoḥ kāladeśa   
pratiyogibhāvabhedā bhāvāt virodho duṣparihara iti cenna | bhedasyeva bheda   
pratinidheḥ bhedakāryakāraṇorviśeṣasyāpi   
virodhiśyāmakatvasyāvaśyamaṃgīkāryatvāt ekasminnevakāle ekasminneva   
kāryakāraṇādi rūpapratiyoginorekatvepi tadgataviśeṣabalādeva ekadeśakālaprati   
yogikabhedābhedayorvirodhābhāvasya sarvānubhava siddhatvāt |   
na caivaṃ sati ekasminneva bhūtalaviśeṣe ghaṭādi   
sadbhāvābhāvayoravirodhassyāditi virodhamātroccheda prasaṃga iti vācyam |   
dattottaratvāt kāryakāraṇādisthale ekatra ekadaiva   
ekapratiyogikayorbhedābhedayoravirodhasya pramitatvādeva tatra viśeṣasya   
tannirvāhakatvāṃgīkārāt udāhṛtaghaṭādibhāvayorvirodhasyaiva pramitatvena   
tatra viśeṣasya tannirvāhakatvāyogena virodhamātrocchedāsambhavāt loke   
paraspara parihāreṇaiva satvadarśanaṃ tayorvirodhe kvacicca   
  
p. 188)  
  
sahadarśanaṃ tayoravirodhapramāṇam | tathā ca kāryakāraṇādisthale   
bhedābhedayossahaiva dṛṣṭatvena tatra sahānavasthānalakṣaṇavirodhābhāvāt |   
sahaiva dṛṣṭaṃ vastu dvayaṃ sahānavasthānalakṣaṇavirodhāspadamityasya   
vyāhatatvāt | virodhāvirodhayoḥ darśanaikapramāṇakatvāt   
aṇutvamaṃgatvayorvirodhatayā pramitayorapi bhagavati aṇoraṇīyānmahato mahīyān   
iti śrutyā virodhasya svīkṛtatvāt | tathā cāyaṃ prayogaḥ ekadeśakāla   
pratiyogikau bhedābhedau na viruddhau | tathā pramitatve sati viśeṣavatvāt   
vyatirekeṇa ghaṭatadabhāvavaditi | na ca heturasiddhiriti vācyam   
ātānavitānātmakāḥ tantava eva paṭa ityādipramāyāḥ saṃbandhabuddhito   
vilakṣaṇatvenānuvyavasāyaviṣayatvāt kāryakāraṇayorabhedaviṣayakatvaṃ kāraṇe   
satyapi kāryasyāsatvādityādihetujanyānumitirūpapramāyāḥ   
tayorbhedaviṣayakatvamiti ekadeśakālapratiyogika bhedābhedayoḥ   
pramitatvasiddheḥ | viśeṣasyāpi pratyakṣārthāpatti siddhatvādityuktatvāt | nacedaṃ   
pratītidvayaṃ bādhyabādhaka bhāvāpannamiti vācyam |   
anyatarasyābhāvaprasaṅgāt | tasmādubhayaviṣayakapratītyanuvṛtyā   
bhedābhedasiddhiḥ | ata eva pūrvatantre ṣaṣṭhādhyāye tṛtīyapāde   
kriyāṇāmāśritatvā dravyāntare vibhāgassyādityadhikaraṇe cintitam |   
darśapūrṇamāsādiṣu śritavrīhyādyalābhe nīvārādi   
dravyāntaramupādīyamānaṃ teṣāṃ karmāntaratvamāpādayati | uta neti saṃśaye   
dravyadevatayoryāgassvarūpatvāt |  
  
p. 189)  
  
dravyabhede tadātmakasya karmaṇo bhedāvaśyaṃbhāvāt dravyāntaraṃ teṣāṃ   
karmāntaratvamevāpādayatīti prāpte karmaṇo dravyātmakatvepi   
tayoratyantābhedasya bādhitatvena dravyāśritasya karmaṇa īṣadbhedasyāpi satvena   
tayorbhedābhedāṃgīkārāt | tathā caitramaitrādivyakti bhedepi brahmaṇatvādijātiḥ   
anugatapratyayabalādekaiva svīkriyate tathā dravyabhedepi   
anugatapratyayabalākriyaikyamevāṃgīkāryamiti siddhāntitam |  
  
na cāvasthā viśeṣāvacchinnayorupādānopādeyapadavācyayorbhede ekasyaiva   
saṃkucitahastapādasya prasārita hastapādasya devadattasya bhedaprasaṃga iti   
vācyam | pariṇāmabhede dravyabhedāvaśyaṃ bhāvena devadattasyaikasya   
viśeṣyasyaiva pūrvaṃ saṃkucitahastapādarūpa viśeṣaṇasaṃbandhāt   
viśiṣṭātmanā pariṇāmaḥ punaḥ tasyaiva prasārita   
hastapādaviśeṣeṇāntarasaṃbandhāt viśiṣṭāntarātmanā pariṇāma iti tatrāpi   
dravyabhedasyaiveṣṭatvāt | anyathā dehādivyatiriktātmāsiddhiprasaṅgāt |   
viśeṣyasyātmana eva dehādiviśiṣṭarūpatvāt | na ca pratyabhijñā virodhaḥ |   
tasyāḥ jātyaikaparatvāt | na caivaṃ pratikṣaṇaṃ kṣaṇādiviśeṣaṇaviśiṣṭa   
dravyāntarotpattau padārthānāṃ kṣaṇikatvaprasaṅga iti vācyam |   
svotpattikṣaṇavṛttidhvaṃsapratiyogitvalakṣaṇakṣaṇikatvasya parābhipretatvena   
śabdabuddhikarmavṛtti tṛtīyakṣaṇavṛttidhvaṃsa   
pratiyogitvalakṣaṇakṣaṇikatvābhyupagame   
  
p. 190)  
  
virodhābhāvāt bhedābhede abhedamādāya sthāyitvābhyupagame virodhābhāvācca   
|  
  
nityabhedo nimittena hyupādānena tu dvayam |   
  
ityanu vyākhyānokteḥ etenāvayavino asatvāt kārakavyāpāro nirviṣayassyāditi   
parāstam | bhedābhedapakṣe kārakasyāpārasyāvidyamānaviṣayatvābhāvāt |   
pratyuta bhavanmate kāryasya kāraṇamātrasvarūpatvena siddhatvāt kārakavyāpāro   
vyartha eva syāt na ca avasthā viṣayatayā sārthakyamiti vācyam | tasyāḥ   
avidyamānatvena kārakavyāpāraviṣayatvāsaṃbhavāt   
anyaviṣayavyāpāreṇānyaniṣpattāvatiprasaṃgāpatteśca | kiñca   
kāryaśabdavācyatvaṃ kāraṇasya mṛtpiṇḍādervā avasthārūpa   
dharmaviśeṣasya vā | nādyaḥ kāraṇe mṛtpiṇḍatantvādau   
ghaṭapaṭādiśabdaprayogābhāvāt | kvacitkāraṇe kāryaśabdaprayogadarśanepi   
tasya lākṣaṇikatvenāpyupapatteḥ | na dvitīyaḥ bhavanmate avasthārūpa dharmasya   
dharmibhinnatvena kāryasya kāraṇābhedavādānupapatteḥ | tasya kāraṇābhede   
kāraṇasyāpyāgantuka dharmātmakatvenāgantukatvaprasaṃgāt | nāntyaḥ   
viśiṣṭaṃ viśeṣeṇa viśeṣyatatsaṃbandhasvarūpamatiriktaṃ vā nādyaḥ | tatrāpi   
pratyekaṃ tṛtīyasvarūpaṃ vāmikṣa tṛtīyasvarūpaṃ vā | nādyaḥ pūrvokta   
doṣatādavasthyāt nāntyaḥ militasyaiva viśiṣṭaśabdārthatvena tasyāpi   
punarvikalpagrastatvāt nāntyaḥ | kāraṇābhinnaṃ kāryamiti vyavahārasya   
aupacārikatva prasaṃgāt kāryaśabdavākyasya viśiṣṭasya   
  
p. 191)  
  
viśeṣya bhūtakāraṇabhedāṃgīkārāt na hyabhinne māṇavake agnirmāṇavaka iti   
vyavahāro amukhya iti śakyate vaktum | na ca tvanmate abhedasyāpyaṃgīkārāt   
kathamabhedasyaupacārikatvamiti vācyam || manmate   
atyantābhedavyavahārasyaupacārikatve tātparyāt | na ca mayāpi   
kāryakāraṇayorgatyantarābhāvāt bhedābheda eva mukhyaḥ | abhedastu   
chatrinyāyenāmukhya iti na virodha iti vācyam | prāgeva tadāśayodghāṭane   
prayāsābhāvāt | ananyatvādhikaraṇamapi candrikāyāmetadaviruddhatayā   
vyākhyātamityalaṃ vistareṇa | tasmātkāryakāraṇayorbhedābheda   
ityetadāvayoravipratipannamiti siddham | iti   
kāryakāraṇayorbhedābhedaikyaprakāśaḥ ||  
  
nanvevamapi brahmā bhinnanimittopādanamiti manmatam |  
  
kevalaṃ kartṛti bhavanmatamiti virodha iti ceducyate -   
  
brahmopādānatā mukhyā kartṛtvaṃ mukhyamīritam |  
ityāvayoraikyameva prakaṭīkartumīmahe ||  
  
vikāravatkāraṇatvamupādānatvaṃ nirvikāre brahmaṇi na tanmukhyam |   
sarvajñasya sopādānagocarāparokṣajñānacikīrṣākṛtimatvarūpaṃ   
kartṛtvameva mukhyam | mānāvirodhitvānmānāvedyatvācca | amukhyopādānatā   
śrutāvīritetyanvayaḥ | iti śabdo hetvarthaḥ | eva kārasya iti śabdārthatve anvayaḥ |   
mukhyāmukhyatvahetorevāvayo rupādānatvaviṣaye avirodha iti lakṣaṇaikyaṃ |   
prakaṭīkatumīmaha ityarthaḥ | ayaṃ bhāvaḥ | jagadupādāna pradhānameva   
mukhyam | tasyaiva   
  
p. 192)  
  
sākṣāt vikāravatkāraṇatvāt | na ca brahma tasya nirvikāratvena   
sākṣādvikārābhāvāt | na ca vikārāśraya pradhānavatvena paramparayā   
vikāravatvaṃ saṃbhavatīti vācyam | sākṣādvikārāśraye pradhāne   
upādānaśabdasya mukhyatvena paramparayā tadāśraye tasya mukhyatvāyogāditi |   
  
nanu brahmaṇo jagadupādānatvaṃ mukhyameva śrautaprayogāt | tathāhi - yato   
vā imāni bhūtāni jāyante | ātmana ākāśassambhūtaḥ | ānandādhyevakhalvimāni   
bhūtāni jāyante | tathākṣarātsaṃbhavatīha viśvam | etasmājjayate prāṇaḥ |   
tasmādetadbrahmanāmarūpamannañca jāyate | nārāyaṇādeva samutpadyante |   
ityādi śrutiṣu pañcamī śravaṇāt | tasyāśca janikartuḥ prakṛtiriti   
sūtreṇopādāne vihitatvāt | yadbhūta yoniṃ paripaśyanti dhīrāḥ | kartāramīśaṃ   
puruṣaṃ brahmayonim | iti brahmaṇi upādānavācakayoniśabdaprayogācceti cenna |   
annātprāṇā bhavanti | bhūtānāṃ prāṇātmano manasaśca vijñānaṃ   
vijñānādānando brahmayoniriti śrutau | putrāt pramodo jāyate | iti loke   
cānupādānepi pañcamīprayogadarśanena tasyāḥ   
mukhyopādānatvasādhakatvāyogāt brahmoddeśena upādānatvavidhyabhāve   
brahmaṇassākṣādvikārābhāve ca pañcamī   
śrutyādijñāpakānāmanupādānatayaiva neyatvācca | janikartuḥ prakṛtiriti   
sūtrasyāpi janikartuḥ yā prakṛtiḥ upādānasaṃsṛṣṭā apāye avadhibhūtaṃ   
dravyaṃ tatkārakanapādānasaṃjñaṃ bhavatīti sudhoktarītyā arthavarṇane   
  
p. 193)  
  
bādhakābhāvācca | tasya dhīrāḥ parijānanti yonim | pitā putreṇa pitṛmān | yoni   
yūnaṃ mama yonirmahadbrahma | śastra yonitvāt | ityādi śrutismṛtisūtreṣu   
sarvasya kalahasya strīyoniriti laukika prayoge ca yoni śabdasya   
brahmopādānatvasādhakatvāyogācca |  
  
nanu tathāpi sadeva saumyedamagra āsīt | ātmā vā idameka evāgra āsīt | bahusyāṃ   
prajāyeyeti | sacca tyaccā bhavat | yenā śrutaṃ śrutaṃ bhavati | yathā saumye kena   
mṛtpiṇḍena sarvaṃ mṛṇmayaṃ vijñātaṃ syāt | vācāraṃbhaṇaṃ vikāro   
nāmadheyaṃ vṛttiketyeva satyam | ityādi sāmānādhikaraṇya bahubhavanaika   
vijñāna sarvavijñānamṛtpiṇḍādi dṛṣṭāntābhidhānānyathānupapatyā   
brahmopādānatvaṃ mukhyameveti cenna | udāhṛtayuktīnāmanyathāsiddhatvāt |   
tathāhi sāmānādhikaraṇyaśrutistāvat tvanmate sthūlohaṃ tatvamasītyādivat śarīra   
śarīribhāva nibandhanatvena manmate amukhyābhedaviṣayatvena idamagre | ityekaṃ   
padam | atyāgra ityarthaparatvena idamiti vibhakti pratirūpakamavyaktaṃ   
asyetyarthaṃparatve upapatyā tasyā amukhyopādānatvasādhanatvāyogāt |   
bahusyāmiti bahubhāvasaṅkalpasyāpi ekassan bahudhā vicāra iti śrutibalena   
sṛjyamānatattatpadārthaniyāmakānekarūpa śeṣaviśeṣābhivyakti   
viṣayatvopapatteḥ | na ca niyāmakarūpa bahutvaṃ saṃkalpya tejaḥ   
prabhṛtisarjanaṃ viruddhamiti vācyam | gurusyāmiti saṅkalpya   
śiṣyasaṃpādanavadaviruddhatvopapatteḥ |  
  
p. 194)  
  
ekavijñānena sarvavijñānānyathānupapatterapi pradhānajñānenāpradhānaṃ   
jñātaphalaṃ bhavatītyarthaparatvena vā brahmajñānasya   
sarvaviṣayakajñānahetutvapratipādanaparatvena vā upapatteḥ | dhūmādijñānena   
vahnyādijñānepi dhūmāgnyorupādānopādeyatvābhāvāt | brahmajagatorapi   
tadabhāvopapatteḥ | evaṃ mṛtpiṇḍalohamaṇikārṣṇyāya sadṛṣṭāntatrayasyāpi   
kāraṇatvaprādhānyasādṛśya vivakṣayaivopapatyā upādānopādeyavivakṣayā   
dṛṣṭāntatrayasyāpravartakatvāt | anyathā mṛtpiṇḍādivat   
sākṣādvikārāśrayatayā brahmopādānaṃ syāt | na ceṣṭāpattiḥ |   
brahmaṇassadvārakasyaivopādānatvenāpasiddhāntāt | ekapiṇḍamaṇiśabdānāṃ   
vaiyarthya prasaṃgācca | tasmānna sāmānyādhikaraṇyādibhiḥ brahmopādānatvaṃ   
mukhyam | na ca brahmaṇaḥ nirvikāratvopādānatvayoḥ pramitatvena svarūpato   
nirvikāratvepi cidacidrūpaśarīradvārā vikārāśrayatvena upādānatvamapi   
mukhyamiti vācyam | sakalatāntrikairapi sākṣādvikārāśrayasyaiva   
mukhyatvāṃgīkārāt | api ca na jīvānāmapi paramparayā śarīrendriyādi   
vikārāśrayatvenopādānaṃ syāt api ca deśakālayorapi sarvavikārāśrayatvena   
sarvopādānatvaṃ syāt | bhūtalāderapi   
mṛtpiṇḍādivikārāśrayatvenaghaṭādyupādānatvaprasaṃgācca   
sarvādhāratāprayojaka saṃbandhātiriktaṃ saṃbandhena   
vikārāśrayatvavivakṣāyāṃ brahmaṇopi jagadādhāratā prayojakasaṃbandhenaiva   
sarvavikārāśrayatvenānupādānatvaṃ syāt   
  
p. 195)  
  
prakṛtyādyāśrayavikāradvāreṇaiva brahmaṇopi vikāratve brahmopādeyaṃ   
sarvaṃ brahmātmakaṃ sarvātmakañca syāt | bhavanmate   
upādānopādeyayorabhedāt | kiñca antaryāmi brāhmaṇe yaḥ pṛthivyāṃ   
tiṣṭhannityādinā pṛthivyādi sthitatvamabhidhāya | yasya pṛthivī śarīran |   
yasyāpaśśarīram | yasya vedāśśarīram | yasyātmā śarīram | yasyāvyaktaṃ   
śarīram | ityādi śrutibhiḥ saritsamudrāśca hareśśarīram | jagatsarvaṃ śarīraṃ te   
ityādi smṛtibhiḥ viṣṇossarvaṃ śarīratvaṃ pratipāditam | bhagavataśśarīratvaṃ   
nāma niyāmakatvam | prakṛtyādi jagataśśarīratvañca niyāmyatvaṃ na tu   
karacaraṇādyavayavopetamukhyaśarīratvaṃ bhagavatassarvapadārthaniyamanamapi   
svasvavyāpārasvarūpa sidhyarthañcāvaśyakameva | anyathā   
bhagavataśśarīraniṣedhaka śrutīnāṃ prākṛtaśarīraviṣayatvābhāva prasaṃgāt |   
api ca jīvāvyaktakālādīnāṃ   
brahmaśabdārthabhūtajñānānandādvitīyakūṭasthātmaka brahmarūpatvaṃ syāt |   
brahmaṇo bhagavaccharīrasya mukhyatve śarīra viśiṣṭasyaiva brahmatvena   
jīvāvyaktakālādīnāṃ brahmaśabdārthāntarbhāvena ca brahmaṇopi jīvādi   
jagadātmakatvaṃ syāt | saṃjñādhikaraṇanyāyena   
śabdabhedasyārthabhedajñāpakatvāt | pūrvatantre   
tadadhikaraṇamitthamupavarṇitam | bhedalakṣaṇe dvitīyapāde   
saṃjñācotpattisaṃyogādityatra jyotiṣṭome śrūyate | athaiṣajyotirathaiṣa   
viśvajyotirathaiṣa sarvajyotiretena sahasradakṣiṇena yajeteti | tatra kiṃ prakṛtaṃ   
jyotiṣṭomaṃ   
  
p. 196)  
  
jyotirādiśabdairanūdya tatraiva sahasradakṣiṇākhyo guṇo vidhīyate | uta evaṃ   
nāmakānyeva dakṣiṇakānyapūrva karmāṇi vidhīyanta iti saṃkṣepa eṣa   
ityetacchabdena prakṛtaṃ jyotiṣṭomaṃ jyotirādiśabdairanūdya tasmin   
sahasradakṣiṇākhyo guṇo vidhīyate | anyathā prakṛtahānā prakṛtakalpanā   
doṣāpātāditi pūrvapakṣe prakṛtajyotiṣṭomasyāthapadena vicchedāt | prakṛte   
karmaṇi guṇavidhiparatve etenetyādi vākyenaiva pūrtau athaiṣa   
ityādervaiyyāpatteśca saṃjñābhedena pratītārthasya bādhakaṃ vinā tyāgāyogāt   
etacchabdasya vakṣyamāṇopi prayogasaṃbhavācca | evaṃ nāmakāni karmāntarāṇi   
vidhīyanta iti siddhānta iti | na dvitīyaḥ brahmaśabdārthasya satataikatā na   
svarūpasya vikāramātraśūnyatvena brahmopādānatāvādasyaupacārikatva   
pāribhāṣikatvaprasaṅgāt | tasyānupādānatva eva paryavasānena   
asmadavirodhitvādāstāṃ vistaraḥ | kiñca brahmajagadupādānaṃ na bhavati   
jagatkartṛtvāt yaḥ yatkartā sa na tadupādānaṃ yathā kulālādiriti   
vyāptessarvasammatatvāt nahi sarvasya kartā icchāmātraṃ prabhossṛṣṭiriti   
sṛṣṭi vinirgatā iti kevalakartṛtvapratipādakapramāṇasadbhāvena   
upādānatvapratipādaka pramāṇasadbhāvena upādānatva pratipādaka   
niravakāśapramāṇābhāvena ca prayojakatvāsaṃbhavāt | udāhṛta   
pramāṇānāṃ yathāsaṃbhavaṃ sāvakāśasyābhihitatvāt na ca   
pūrvācāryopadeśa paramparāgata brahmopādānatvavādaḥ tyaktumayogya   
  
p. 197)  
  
amukhya eva svīkriyata iti vācyam | amukhyopādānatvasyānupādānatvena   
asmadavirodhitvādityasatkṛdāveditvāt ityalaṃ prapañcena |   
tasmādbrahmopādānatvamamukhyaṃ asmanmatāvirodhīti siddham |  
  
|| iti brahmopānataikyaprakāśaḥ ||  
  
nanu tathāpi viśiṣṭādvaitamiti prameyamasmābhiraṅgīkriyate tathāhi   
sadevasaumyedamagra āsīt | ātmā vā idameka evāgra āsīt tatvamasi ahaṃ   
brahmāsmītyādi sāmānādhikaraṇyavacanāni śrūyante | tatra idaṃ   
sadātmādiśabdārthayorjagadbrahmaṇorabhedāyogāt | anyatra padalakṣaṇayā   
bhedapratipādane vedasyāmukhyārthatvaprasaṃgena mukhyārthatālābhāyaucityāt   
viśiṣṭārthaparatayā vākyāni nīyante | tatra tacchabdena sūkṣmacidacidviśiṣṭaṃ   
brahmocyate | idaṃ śabdena sthūlacidacidviśiṣṭaṃ brahmocyate |   
evamidamātmādiśabdayorapi cidacicchabdena jīvajaḍe gṛhyete jīvasya   
sūkṣmatvaṃ svarūpatoṇutvena dharmabhūtajñānasya pralaye saṃkocādvā jaḍasya   
sūkṣmatvaṃ kāraṇāvasthāpannatvam | evañca pralayakālavṛttīni jīvajaḍe   
sūkṣmacidacicchabdārthau | evaṃ jīvasya sthūlatvaṃ dharmabhūtajñānasya   
vikāsaḥ jaḍasya sthūlatvañca kāryāvasthāpannatvaṃ tathā ca sṛṣṭikālavartīni   
jīvajaḍe sthūlacidacicchabdārthau | etadubhayaviśiṣṭatvañcobhaya   
śarīrakatvameva | yasyātmā śarīraṃ jagatsarvaṃ śarīrante saritsamudrāśca   
hareśśarīraṃ   
  
p. 198)  
  
yatkiñcabhūtaṃ praṇametadanyamityādi śrutismṛtisiddhatvāt jīvajaḍātmakasya   
jagataḥ bhagavaccharīratvañca bhagavanniyāmyatvameva | na tu   
karacaraṇādyavayavopeta mukhyaśarīratvaṃ tasyāprākṛtatvāt |   
bhagavatastaccharīratvañca tanniyāmakatvameva | śarīravācakapadaṃ   
śarīriparyavasāyīti ca | evañca sūkṣmacidacidviśiṣṭasya sthūlacidacidviśiṣṭasya   
brahmaṇaḥ ekatvādviśiṣṭādvaita paraṃ vākyamityucyate | evaṃ tatvamasītyādi   
vākyamapi vyākhyeyam | tatra tatpadena sūkṣmacidacidviśiṣṭaṃ brahmocyate |   
tvaṃ padena sthūlacidacidviśiṣṭaṃ brahmocyate | atra sthūlacidacicchabdena tvaṃ   
padārthabhūtaśarīraviśiṣṭa jīvacaitanyamucyate | sākṣātparamparayā vā   
śarīrajīva caitanyayordvayorapi niyāmakatvāt brahmaṇaḥ tvaṃ padena tadviśiṣṭaṃ   
brahmocyate | dvayoḥ padārthayorabhedāt viśiṣṭādvaitamucyate evaṃ   
bhedavākyānāṃ jīvabrahmabhedaparatvaṃ abhedavākyānāṃ   
viśiṣṭābhedaparatvamiti na kāpyanupapattiriti | bhavanmate tu uktarītyā   
anyatarapadalakṣaṇayā vā vibhaktilakṣaṇayā vā udāhṛtaṃ sarvaṃ vākyaṃ   
bhedaparameva | na tu viśiṣṭābhedaparamiti | evaṃ dvayormatayorvirodhāt   
kathamaikyamiti cet atra brūmaḥ |  
  
viśiṣṭādvaita paratā vākyānāṃ na tu mukhyataḥ |  
viśiṣṭaikyamamukhyantu nāsmākaṃ pratirudhyate |  
  
p. 199)  
  
ityevaṃ yuktibhiḥ samyaṅnyāyaiśca parassammataiḥ |  
śrutyādibhiḥ pramāṇaiśca nirṇayoyaṃ prasādhyate |  
  
anumānapūrvamīmāṃsā nyāya śrutismṛtyādipramāṇaiśca sadevasaumyetyādi   
vākyānāṃ viśiṣṭādvaitapratipādakatvaṃ lakṣaṇādivṛtyā | na tu śaktyerthaḥ |   
amukhya viśiṣṭādvaitaṃ ubhayāntaryāmi viśeṣyabhūta caitanyaikye paryavasyatīti   
sarvāntaryāmi bhedavādināmasmākaṃ na virodhītyevaṃ nirṇayassamyakbodho   
yathā syāttathā sādhyata ityarthaḥ | tathāhi sūkṣmacidacidviśiṣṭaṃ   
sthūlacidacidviśiṣṭaṃ abhinnamiti korthaḥ | viśeṣyadvayamabhinnamiti vā   
viśeṣaṇadvayamabhinnamiti vā viśiṣṭadvayamabhinnamiti vā nādyaḥ   
śuddhādvaite viśiṣṭādvaitavyavahārasya lākṣaṇikatvenāsmadiṣṭasiddheḥ   
svāyatte śabdaprayoge amukhya vyavahāre kāraṇābhāvācca | na dvitīyaḥ |   
sthūlasūkṣmā citoḥ kāryakāraṇayorbhedābhedasyaiva pūrvaṃ sādhitatvena   
kevalābhedalākṣaṇikatveneṣṭāpatteḥ | sthūlasūkṣmacitorapi   
sthūlaśarīraviśiṣṭatadrahitaviśeṣyabhūta caitanyamātrayorapi upādānopādeya   
vāpannayorbhedābhedasyaiva saṃpratipannatvena   
viśeṣaṇabhūtayostayorabhedasyaupacārikatvāvaśyaṃ bhāvāt | nāpi tṛtīyaḥ |   
tatrāpi viśiṣṭaṃ viśeṣaṇaviśeṣya tassaṃbandhebhyo bhinnamabhinnaṃ   
bhinnābhinnaṃ vā nādyaḥ | tatrāpi nityamanityaṃ vā | nādyaḥ |   
nityayorbhinnayorabhedānupapatteḥ | anyathā jīvabrahmaṇorapyabheda prasaṅgāt |  
  
p. 200)  
  
kiñca viśiṣṭadvayasya viśeṣyādbrahmacaitanyādbhinnasya svatantra cetanatve   
brahmatraividhyāpatteḥ | asvatantra cetanatve ca pūrvoktadoṣānistārāt tat   
jñānasyāpuruṣārthatvāpatteśca apasiddhāntācca kiñca sṛṣṭipralaye   
sūkṣmacidacidviśiṣṭa sthūlacidacidviśiṣṭayorabhāvena nityatvānupapatteśca |   
nāntyaḥ | tasyānityatvena jagatkāraṇatvānupapatteḥ | na ca viśeṣyameva   
brahmajagatkāraṇamiti vācyam | bhavanmate sūkṣmacidaciccharīrakasyaiva   
brahmaṇaḥ jagatkāraṇatvenāpasiddhāntāt | śarīrādiśūnyasya viśeṣyasya   
brahmaṇo jñānādyanupapatyā kartṛtvānupapatteśca | na ca tasya   
divyamaṃgalavigrahopetatvājñānādikamupapannamiti vācyam | tasya svato   
vikārābhāvena sūkṣmacidacidātmaka jagaccharīraviśiṣṭasyaiva brahmaṇaḥ   
abhinna nimittopādānatvāṅgīkārāt | kiñca ghaṭapaṭau bhinnāvityādivat   
viśiṣṭasyāpi viśeṣyādibhyo bhedagrāhakapramāṇābhāvāt | pratyuta viśiṣṭaṃ   
viśeṣyātmakamiti pratyakṣādi pramāṇaṃ gṛhṇāti | kiñca upādeyaṃ   
upādānātiriktaṃ nāstīti vadatā viśiṣṭasyānityasya viśeṣyopādānakasya   
tadabhedasyaiva vaktavyatvāt | tasmānnaviśiṣṭaṃ viśeṣādibhyobhinnamiti |   
nāpyabhinnamiti dvitīyaḥ | kevalābhedagrāhaka pramāṇābhāvāt kevalapuruṣo   
daṇḍaviśiṣṭapuruṣo na bhavatīti pratyakṣādi pratītessarvānubhava siddhatvāt |  
  
p. 201)  
  
anyathā daṇḍinamānayetyukte kevalapuruṣānayanaṃ śuddhapuruṣamānayetyukte   
daṇḍayānayanañca syāt | dvayornirviśeṣaṇabhede viśiṣṭaviśeṣyapadayoḥ   
paryāyatvañca syāt | api ca   
sthūlasūkṣmayościdacidrūpaviśeṣaṇayorapyabhedaprasaṃgāt |   
sūkṣmacidacidrūpaviśeṣaṇābhinnabrahmābhinnatvāsthūlacidacidrūpa-  
ब्रह्मस्वरूप ज्ञानाभिन्न ब्रह्माभिन्नानन्दस्य ज्ञानाभेद इति भवन्मते   
मन्मते अद्वैतमते च । किञ्च विशिष्टं किं मिलितत्रयस्वरूपं   
उतैकैकस्वरूपं नाद्यः । तस्य विशिष्टातिरिक्तत्वेन तत्पक्षोक्तदोषापातात् । न च   
विशेष्यमेव ब्रह्मविशेषण सम्बन्धात् विशिष्टात्मना परिणमत इति वाच्यम् ।   
ब्रह्मणस्साक्षादेव विकारप्रसङ्गात् न च विशेष्यस्वरूपमेव विशिष्टं   
विशेषणसम्बन्धादभिव्यज्यत इति वाच्यम् । विशेषण सम्बन्धस्यानित्यत्वे   
तस्य जन्यत्व एव पर्यवसानात् । नित्यत्वे तु विशिष्टस्य सर्वदातत्वेन   
व्यङ्ग्यत्वानुपपत्तेः । किञ्च प्रलये स्थूलचिदचित्सबन्धस्य सृष्टौ   
सूक्ष्मचिदचित्सम्बन्धस्य वा भावेन नित्यत्वानुपपत्तेः । न च प्रलये   
विद्यमानं सूक्ष्मचिदचिद्रूपं जगदेव सृष्टौ स्थूलचिदचिद्रूपं भवति ।   
विशेषणयोरभेदाद्विशिष्टाभेदो नानुपपन्न इति वाच्यम् ।   
विशेषणविशेष्ययोस्सूक्ष्मत्वस्थूलत्वयोरत्यन्तविरुद्धत्वेन भेदायोगात्   
तदभेदप्रयुक्त तद्विशिष्ट चिदचिद्रूपविशेषणयोरपि   
  
प्। २०२)  
  
भेदात्तद्भेदप्रयुक्त तद्विशिष्ट भेदपरिहारात् ।   
सूक्ष्मत्वस्थूलत्वरूपविशेषणविशेष्ययोर्भेदानङ्गीकारे   
अणुत्वमहत्वसर्वज्ञत्वाल्पज्ञत्वस्वातन्त्र्यपारतन्त्र्यादि धर्माणां   
भेदाभावेन जीवेश्वरादि भेदसाधनाभावप्रसङ्गात् ।   
विरुद्धधर्मयोर्भेदाभावे तदधिकरणयोस्तदभेदसिध्यधीनभेदयोरपि   
भेदाभावस्य कैमुतिकन्यायसिद्धत्वात् । एवं   
सर्वपदार्थानामप्यभेदप्रसङ्गात् । सृष्टिप्रलययोरविशेषप्रसङ्गाच्च ।   
उपादानोपादेययोरत्यन्ताभेदस्य प्रागेव निरस्तत्वाच्च । तस्मद्विशिष्टं   
विशेष्यादिभ्यो अभिन्नमिति द्वितीयपक्षोनुपपन्नः । नापि भिन्नाभिन्नमिति   
तृतीयः । अपसिद्धान्तात्पक्षद्वयोक्त दोषतादवस्थ्याच्च ।   
  
ननु तथापि । विशिष्टं द्विविधम् । नित्यमनित्यञ्चेति । यत्र   
विशेषणतस्सम्बन्धौ नित्यौ तत्र विशिष्टन्नित्यमेव विशेष्याभिन्नमपि यथा   
ईश्वरस्सर्वज्ञ इत्यादौ तत्र सर्वज्ञत्वारूपविशेषणस्य तत्सम्बन्धस्य च   
नित्यत्वेन तद्विशिष्टमपि नित्यमेव विशेष्यभूत ब्रह्माभिन्नञ्च एवं   
सूक्ष्मचिदचिद्विशिष्टं इत्यत्रापि तत्र चिच्छब्दितजीवरूप विशेषणस्य   
नित्यत्वादन्तर्यामिणो ब्रह्मणोपि विशेष्यस्य   
नित्यत्वात्तयोर्नियाम्यनियामकभावरूपसम्बन्धस्यापि नित्यत्वात् । तद्विशिष्टं   
विशेष्य ब्रह्मणात्यन्ताभिन्नमेव अचिच्छब्दित जडरूपविशेषणेषु यन्नित्यं   
प्रकृत्यादिकं तत्रापि   
  
प्। २०३)  
  
प्रकृत्यादिरूपविशेषणस्य तदन्तर्यामिणो भगवतो विशेष्यस्य   
नियाम्यनियामकभावरूपतस्सम्बन्धस्य च नित्यत्वात्तद्विशिष्टमपि नित्यम् ।   
विशेष्यस्य ब्रह्माभिन्नमपि तत्र यदनित्यं प्राकृतं पृथिव्यादिकं तत्र   
पृथिव्यादिरूपविशेषण तत्सम्बन्धयोरनित्यत्वेपि विशेष्यस्य ब्रह्मणो   
नित्यत्वात् । तत्स्वरूपमेव   
विशिष्टमनित्यपृथिव्यादिरूपविशेषणसम्बन्धादभिव्यज्यत   
इत्यङ्गीकार्यम् । अन्यथा विशेष्यस्य ब्रह्मणः   
पृथिव्यादिरूपागन्तुकविशेषणसम्बन्धाद्विशिष्टात्मना परिणाम   
प्रसङ्गेन ब्रह्मणोनिर्विकारत्वहानिप्रसङ्गात् । प्रकृत्यादि कार्यजातं   
सर्वमपि परम्परया सोपादानप्रकृत्याद्यभिन्नमिति नित्यमेवेत्यभिहिते   
अनित्यश्रुतीनां सर्वत्रौपचारिकत्वप्रसङ्गात् । अवस्थाविशेषरूप धर्मपरा   
अनित्य श्रुत्यादय इत्यभिहिते च धर्माणामप्यवयवसंयोगविशेषरूपाणां   
सोपानद्रव्याभिन्नत्वेन तेषामपि नित्यत्वेन अनित्यत्व श्रुतीनामौचारिकत्वस्य   
दुर्वारत्वात् धर्माणामेव संयोगादिरूपाणां कार्याणां   
सोपादानद्रव्याद्भेदः । पृथिव्यादिरूपकार्याणां   
सोपादानप्रकृत्याद्यभेद इति अर्धजातीयाद्यापत्तेरिति भवदुक्तमर्यादयैव   
विशिष्टाद्वैतं वदामः । यद्वा पृथिव्यादिकार्यशब्देन लक्षणया   
सोपादान प्रकृत्यादिग्रहणेन काप्यनुपपत्तिः ।   
सृष्टिप्रलयवृत्तिनोश्चितोर्भेदव्यवहारार्थं अस्माकीनं   
  
प्। २०४)  
  
पारिभाषिकं स्थूलत्वसूक्ष्मत्वरूपविशेषणद्वमङ्गीकृतम् । न तु श्रौतं   
विशिष्टाद्वैतमस्ति एतदभिप्रायेण सदेव सौम्येदमग्र आसीदिति वाक्यं   
विशिष्टाद्वैतपरमित्यस्माकीनौपचारिकप्रक्रिया । एवं तत्वमसीत्यत्रापि   
तत्पदेन पूर्वप्रकृतजगन्नियामकत्वादिगुणविशिष्टं ब्रह्मोच्यते । त्वं   
पदेन जीवान्तर्यामिरूपं ब्रह्मोच्यते   
अन्तर्यामिणमीशेशमपेक्ष्याहन्त्वमित्यपि । इति स्मृतेः । जीवान्तर्यामित्वेन   
जीवनियामकत्वमेव जीवविशिष्टत्वं तदपि विशिष्टं   
विशेष्यब्रह्मस्वरूपमेव । एतदभिप्रायेण तत्वमसीति वाक्यं   
विशिष्टाद्वैतपरमित्यस्माकीनो व्यवहारः । यत्र तु   
विशेषणतत्सम्बन्धावनित्यौ तत्र विशेष्यमेव विशेषणसम्बन्धात्   
विशिष्टात्मना परिणमत इति तत्र विशिष्टमनित्यं विशेष्याद्भिन्नाभिन्नञ्च ।   
अत्यन्ताभेदे प्रागपि विशिष्टप्रतीत्यापत्या भेदोत्यङ्गी क्रियते । यथा   
दण्डीत्यादौ दण्डादिविशेषणसम्बन्धाद्विशेष्यभूतं देवदत्तस्वरूपमेव   
विशिष्टात्मना परिणमत इति तदनित्यमेव । विशेष्याद्भिन्नाभिन्नञ्च   
तस्मादेवं विशिष्टाद्वैतेन केषामपि विरोधगन्ध इति चेन्न । एत्सर्व   
प्रमेयस्यास्मन्मतप्रमेयत्वेन   
प्रागूहितस्येदानीमाविष्कारेणोक्तत्वेनास्मन्मतैक्ये विवादाभावात् ।   
ब्रह्मणश्चिदचिदन्तर्यामित्वस्य सृष्टिप्रलयवृत्तिनोश्चिदचितोः   
पारिभाषिकापरपर्यायमुख्यस्थूलत्व सूक्ष्मत्वयोः   
सृष्टिप्रलयवृत्तिभगवत्स्वरूपाभेदस्य   
  
प्। २०५)  
  
तत्पदवाच्यमूलरूपस्य त्वं पदवाच्यतदन्तर्यामि रूपा भेदस्य च   
सर्वस्याप्यस्माभिरङ्गीकारात् । एतत्सर्वसम्मतं उक्तचिदचिदन्तर्यामि   
रूपाभेदादिरूपं प्रमेयं सर्वशास्त्रसम्मतं भवद्भिरपि   
लाक्षणिकपदेन व्यवह्रियत इति विशिष्टाद्वैतपदममुख्यमेव । तत्र न तावत्   
सदेव सौम्येत्यत्र सत्पदशक्यतावच्छेदकं सूक्ष्मचिदचिद्विशिष्टत्वं   
सूक्ष्मचिदचिद्विशिष्टे ब्रह्मणि सत्पदस्य प्रयोगप्राचुर्याभावेन   
शक्यसम्भवेन तद्विशिष्टत्वस्य शक्यतावच्छेदकत्वायोगात् ॥  
  
ॐ तत्सदिति निर्देशा ब्रह्मणस्त्रिविधस्मृतः ।   
सद्भावे साधुभावे च सदित्येतत्प्रयुज्यते ॥  
  
सत्वं साधुस्वरूपं स्यादित्यादि प्रमाणानुसारेण सच्छब्दस्य ब्रह्मणि   
प्रयोगदर्शनेन तस्य ब्रह्मशब्दपर्यायत्वेन ब्रह्मत्वस्यैव   
सत्पदशक्यतावच्छेदकत्वात् । न च ब्रह्मत्वादिकमेव   
सत्पदशक्यतावच्छेदकं सूक्ष्मचिदचिद्विशिष्टत्वं   
वाक्यार्थान्यथानुपपत्तिलक्षणस्यापि स्थूलचिदचिद्विशिष्टे   
ब्रह्मणिशक्यभावेन तत्प्रकारकबोधस्यापि लक्षणसाध्यत्वेनामुख्यमेव ।   
एवं तत्वमसीत्यादावपि प्रलयकालीन सृष्टिकालीनजीवब्रह्मविशिष्टत्वयोः   
तत्वम्पदशक्यतावच्छेदकत्वाभावेन तद्विशिष्टबोधस्यापि   
लाक्षणिकत्वेनामुख्यत्वमेव । तस्मात्सृष्टिप्रलयवृत्ति   
चिदचिदन्तर्यामिरूपाभेदात्मकमस्मदङ्गीकृतमेव प्रमेयं   
भवद्भिरमुख्यवृत्या विशिष्टाद्वैतमिति मङ्गलम् ॥  
  
॥ इति विशिष्टाद्वैत तत्वप्रकाशः ॥  
  
प्। २०६)  
  
अथ जीवब्रह्मणोरत्यन्तं भेद इत्यत्र न कोप्यावयोर्विरोध इति न तद्विचार्यमिति   
अभेदश्रुतयो ज्ञेयादेहदेहिनिबन्धनाः । इत्येतदैक्यमपि   
विशिष्टाद्वैतैक्यप्रकाशेन प्रकाशितं भवति ॥  
  
ननु तथापि निरञ्जनः परमं साम्यमुपैतीति भगवतामुक्ताना परस्परं   
मुक्तानाञ्च साम्यं वयं ब्रूमः । भवन्तस्तु वक्ष्यमाणप्रमाणैः   
तारतम्यमेव वदन्ति अतो मुक्तौ   
तारतम्यतदभावाभ्यामावयोरैक्यानुपपत्तेरिति चेदत्रोच्यते ।  
  
साम्यश्रुतिरमुख्यार्था मुक्तानां ब्रह्मणस्तथा ।  
तारतम्यवचोमुख्यमिति निर्णीयते मया ॥  
  
परस्परं मुक्तानां तथा ब्रह्मणो मुक्तानाञ्च   
साम्यश्रुतिरमुख्यसाम्यपरा । ते ये शतं मानुषा आनन्दा इत्यादितारतम्य   
श्रुतिस्मृत्यादयः मुख्यतारतम्यपरा । इत्येवं मया निर्णयः क्रियत इत्यर्थ   
भगवतामुक्तानाञ्च परस्परं मुक्तानाञ्च साम्यं मुख्यममुख्यं वा   
। नाद्यः भवन्मते जीवब्रह्मणेस्तावत् विभुत्वाणुत्वशेषित्वशेषत्व श्रीपतित्व   
श्रीवत्सत्वजगत्कारणत्व तदभावाः   
स्वातन्त्र्यपारतन्त्र्यादिभिरसाम्याङ्गीकारेण साम्यश्रुतेर्मुख्यत्वासम्भवात्   
। ज्ञाज्ञावीशनीशौ ब्रह्मेशानादिभिर्देवैर्यत्प्राप्तुं नैव शक्यते ।   
तद्यत्स्वभावः कैवल्यं सभवान् केवलो हरे ।  
  
प्। २०७)  
  
जगद्व्यापारवर्जमित्यादि श्रुतिस्मृति सूत्रैरसाम्योक्तेश्च । किञ्च   
जीवज्ञानानन्दादिकं ईश्वरज्ञानानन्दादेर्निकृष्टं जीवज्ञानानन्दादित्वात्   
संसारी जीवज्ञानानन्दादिवत् । ईश्वरानन्दो जीवानन्दादुत्कृष्टः ।   
तदवश्यतन्नियामकानन्दत्वात् यदेवं तदेवम् । यथा   
सेव्यानन्दात्सेवकानन्द इत्याद्यनुमानविरोधात् । किञ्च मुक्तजीवानां   
सर्वेषां परब्रह्मसाम्ये सत्यं ज्ञानमनन्तं ब्रह्म । यतो वाचो निवर्तन्ते ।   
अशब्दमस्पर्शमरूपमव्ययम् । सत्यकामस्सत्यसङ्कल्पः   
इत्यादिश्रुतिप्राप्तब्रह्मा साधारणधर्मवत्वेन तेषामपि परब्रह्मत्वापत्या   
जगत्कारणत्वापत्तेः । न चेष्टापत्तिः । अनेकेश्वरत्वापत्या   
एकमेवाद्वितीयमित्यादि श्रुतिविरोधापत्तेः । न च तेषां   
जगत्सृष्ट्यादाविच्छैव नास्तीति वाच्यम् ।   
जगत्सृष्ट्याद्युपयुक्तज्ञानेच्छाकृतिशक्त्यादीनां सत्वे तदभावस्या   
युक्तत्वात् । विष्णुमाहात्म्यलेशस्य विभक्तस्य च कोटिधा ।   
पुनश्चानन्दधातस्य पुनश्चापिह्यनन्तया । नैकांशसममाहात्म्या   
श्रीशेषब्रह्मशङ्कराः । इति नारदीयपुराणवचनैः ब्रह्मादिसर्वजीवानां   
भगवत्साम्य निषेधाच्च । जीवत्स्वरूपभूततारतम्यस्य मुक्तौ नाशे   
मानाभावाच्च । निरतिशय भगवत्सेवादिसाहस्त्रेरपि भगवता   
स्वमुख्यसाम्यप्रदानस्य श्रुतिस्मृतिलोकन्यायविरुद्धत्वाच्च । राजादौ   
निरतिशय सेवादि सान्निध्य   
  
प्। २०८)  
  
भृत्यादौ स्वस्वामिपरमसाम्यापेक्षायाः क्वाप्यदर्शनाच्च । तथा च   
मुक्तानां ब्रह्मसाम्यं नैमित्तिकम् । तत् प्रकृतौ तद्विकारसंयोगविशेषादिति   
तृतीयपञ्चमपदीयाधिकरणन्यायेनामुख्यमेवाङ्गीकार्यम् ।   
तदधिकरणमित्थमुपवर्णितम् । दर्शपूर्णमासप्रकरणे श्रूयते ।   
सप्तदशवैश्यस्येति तत्र नैमित्तिकं विधीयमानं साप्तदश्यं किं   
प्रकरणाधीत पाञ्चदश्याबाधेन विकल्पेन निविशति   
उतपाञ्चदश्यबाधकत्वेनैव निवेश इति संशये सप्तदश्यपाञ्चदश्ययोः   
द्वयोरपि प्रकरणाधीतत्वेन परस्परबाधायोगाद्विकल्प इति पूर्वपक्षं   
प्रापय्य प्रकरणात्सामिधेनी द्वारा दर्शपूर्णमासाङ्गत्वेनावगतस्य   
पाञ्चदश्यस्य सर्वाधिकारि प्रयोगसाधारण्येन श्रुतस्य   
वैश्वकर्तृकप्रयोगेपि सामान्यरूपेण प्राप्तस्य विप्रराजन्यकर्तृकप्रयोग   
एव सावकाशत्वेनामुख्यात् नैमित्तिकस्य साप्तदश्यस्य तु   
वैश्यकर्तृकप्रयोग एव प्राप्तस्य विशेषस्य विषयत्वेन निरवकाशत्वेन च   
प्रबलत्वात् प्राप्तनित्याबाधने विधानायोगात् । तद्वाधकत्वेनैव निमित्तिकस्यैव   
विधिरिति सिद्धान्तितम् । तत्र प्रकरणकल्पितदर्शपूर्णमासप्रयोगे   
पञ्चदशसामिधेनीरनुब्रूयादिति वाक्ये नित्यस्य पाञ्चदश्यस्य   
सर्वाधिकारिप्रयोगमात्राङ्गत्वप्रापके नैमित्तिक साप्तदश्य विरोधे   
विप्रराजन्यमात्रकर्तृकप्रयोगविशेषाङ्गत्वकल्पनवत् परमं   
साम्यमुपैतीति श्रुतिप्राप्तस्य   
  
प्। २०९)  
  
मुक्तानां भगवत्साम्यस्यापि भगवन्मात्रनिष्ठतया   
श्रुतिप्राप्तविभुत्वशेषित्व   
श्रीवत्सवजगत्कारणत्वाद्यनेकासाधारणधर्मातिरिक्त कतिपयधर्मविषय   
एवामुख्य साम्यस्य वक्तव्यत्वात् ।   
दर्शपूर्णमासप्रयोगत्वरूपशक्यतावच्छेदकान्ययिप्रराजन्यकर्तृक-  
tadbhinnatve sati tadgatabhūyodharmavatvarūpasādṛśye mukhyasyātra   
bhagavanmātraniṣṭhavibhutvādyanantadharmātiriktaduḥkhābhāva  parānandatvādi   
katipaya dharmavatvarūpaśakyatāvacchedakānyaprakārakabodhajanakatvena   
lākṣaṇikatvenāmukhyatvasyaiva vaktavyatvāt ata evoktaṃ nyāyāmṛte   
paramasāmya śrutistu duḥkhābhāva satyakāmatvādinā   
sarassāgarayorivasvayogyānandapūrtyā ca katipaya dharmasāmya parā |  
  
liṃgabhedaḥ parānando duḥkhābhāvassamānateti smṛteriti   
bhogamātrasāmyaliṃgācceti sūtrasya bhavanmate bhogamātre muktasya   
brahmaliṃgānāṃ sāmyāt jagadvyāpāra varjamiti   
mātraśabdasyāvadhāraṇārthatvasya vyākhyātatvācca na ca   
paramaśabdavaiyyarthyaṃ saṃsāradaśāyāṃ jīvasyānandādivatvena   
brahmasāmyasatvena muktau abhivyaktānandādimatvena   
tatopyadhikasāmyapratipādanārthaṃ paramaśabdasārthakyopapatteḥ ata evokta   
manuvyākhyāne jīvasya tādṛśatvañca citramātraṃ na cāparamiti   
kiñcitsukhādisādṛśyamapi śenāsurānṛta   
  
p. 210)  
  
iti ca yadvā | paramamiti dvitīyā tṛtīyārthe ṣaṭsudvitīyetyanuśāsanāt lakṣaṇayā   
vā parameṇa bhagavatetyarthe bādhakābhāvāt anyathā bhagavadvācaka   
tṛtīyāntapadādhyāhārāpatteḥ | etena-   
  
idaṃ jñānamupāśritya mama sādharmyamāgatāḥ |  
sargepi nopajāyante pralayena vyathanti ca ||  
  
iti vacanāni vyākhyātāni bhavanti tasmānmuktānāṃ bhagavatsāmyaṃ   
mukhyamanupapannamasmadaṃgīkṛtamamukhyamevāṅgīkāryamiti dvitīya pakṣa   
evāśrayaṇīyaḥ | amukhya sāmyasya mukhya tāratamyavyāptatvādbhavadbhirapi   
manyantarābhāvānmukhyaṃ tāratamyameva prakāśitamiti evamuktānāṃ   
parasparaṃ sāmyamapyamukhyameva | bhavanmate garuḍānantaviṣvaksenādīnāṃ   
itaramuktajīvebhya utkṛṣṭatvāṃgīkārāt kiñca saiṣānandasya mīmāṃsā bhavati   
te ye śataṃ mānuṣā ānandāḥ | sa eko manuṣya gandharvāṇāmānandaḥ   
śrotriyasya cā kāmahatasya | ityādi taittarīya śrutyā atha te ye śatamājānajānāṃ   
devānāmanandāḥ sa ekaḥ karmadevānāṃ devānāmānandaḥ | yaśca śrotriyo   
vrajino kāmahata iti vājasaneyakaśrutyā ākṣavantaḥ karṇavantassakhāyo   
manojaveṣvasamā babhūvuḥ | ityādi   
  
śrutyā tameva yūyaṃ bhajatātmavṛttibhiḥ   
mano vacaḥ kāmaguṇaiḥ svakarmabhiḥ |  
  
amāyinaḥ kāmadugaṃghri paṅkajaṃ   
yathādhikārāvasitārthasiddhaye |  
  
p. 211)  
  
nṛpādyāśśatadhṛtyantāḥ muktigā uttarottaram |  
sarvairguṇaiśśataguṇā modanta iti hi śrutiḥ |  
  
ityādi smṛtibhiḥ | vṛddhihrāsabhāksamantarbhāvādubhayasāmaṃjasyādevaṃ   
ityādisūtraiḥ asmadādimuktabhogajñānādikaṃ   
muktacaturmukhādibhogajñānādito nikṛṣṭaṃ asmadādibhogajñānāditvāt   
saṃsāryasmadādibhogajñānādivat muktajīvasvarūpānandaḥ parataḥ   
jñānānandatvasākṣādvyāpyadharmeṇa svasajātīyānandapratiyogikatāratamyavān   
jīvānandatvāt | tadīyavaiṣayīkānandavat prakṛtivaddhanivṛttiḥ   
svasajātīyabandhanivṛtyāśraya   
pratiyogikatāratamyavanniṣṭhābandhanivṛttitvāt nigalabandhanivṛttivat   
ityādyanumānaiḥ muktajīvānāṃ tāratamye siddhe   
sāmyaśrutergauṇasāmyaparatvasyaiva yuktatvāt | na ca sāmyaśrutyādīnāṃ   
muktaviṣayatvamiti vācyam | saṃsāriṇi śrotriyatvākāmahatatvā   
vṛjinatvādīnāmayogāt prāptaśrutiphalatvāttu śrotriyāprāptamokṣiṇaḥ | ta eva   
cāptakāmatvāttathākāmahatāmatāḥ | iti bhārata vacanena sośnute   
sarvānkāmānsaha | brahmaṇā vipaścitā | kāmasya yatrāptakāmāstatra   
māmamṛtaṃ kṛdhi | ityādi śrutibhiḥ | sa hi mukto kāmahata iti   
brahmāṇḍapurāṇavacanena ca śrotriyatvākāmahatatvayormuktānāmeva   
mukhyatvāt | ānandavallyām śrotriyasyacākāmahatasyeti   
  
p. 212)  
  
muktamanuṣyāṇāṃ manuṣyagandharvānandāpekṣayā śatonānandatvokteśca   
akāmahata śrotriyo mukta iti bhavadbhirapyaṅgīkārācca | akāmahatatvaṃ na   
tvakāmatvam | tathātve hataśabda vaiyyarthyāpatteḥ kintu   
kāmakṛtopadravaśūnyatvaṃ kāmitārthaprāptau yujyate | nānyathā sā ca   
satyakāmānāṃ muktānāmeva saṃbhavati | avrajinatvamapyapāpatvamaduḥkhatvaṃ   
ata evoktamanuvyākhyāne -   
  
apāpatvamaduḥkhatvaṃ cāvṛjinatvamihoditam |  
apriyaṃ vṛjinaṃ duḥkhamakaṃtoda itīryate |  
  
tatkāraṇatvātpāpaṃ vā vrajinaṃ nāmakathyate |   
ityuktassvayamīśena nāmārthaśśabdanirṇaye || iti   
  
tasyāpi aparokṣajñānināmapi prārabdhapāpasadbhāvena muktānāmeva   
mukhyatvāt | śrotriyasyetyatra yaśca śrotriya ityatra ca ekavacanaṃ   
samuccayārthaka ca śabdaścāyuktassyāt ekaviṣayatve vasiṣṭho   
braṃhiṣṭho'ruddhatīpatiśceti prayogābhāvāt | aprakṛtānyasaṃsārīparatve   
caturmukhādyānandasyānyasmin saṃsāriṇyasaṃbhavāt |   
tasmātpūrvavākyenāmuktānāṃ tāratamyamuktvā śrotriyasyetyādinā | teṣāmeva   
muktānāṃ tāratamyamucyate ityaṃgīkāryam | uktañcānuvyākhyāne -   
  
sa eka iti saṃsāragatamuktvā sukhaṃ punaḥ |  
  
p. 213)  
  
śrotriyasyeti vadati muktācchataguṇātmatām |  
saṃsāragācca saṃsāragatamuktvā śatādhikam |  
  
muktānmuktasya yuktaṃ syāt śrutyuktimabhivīkṣata iti sālokyamathasāmīpyaṃ   
sārūpyaṃ yoga eva ceti - caturvidhamuktīnāṃ tāratamyokteḥ | kiñca bhakti   
prapattirūpa brahmajñānaṃ mokṣasādhanamiti bhavanmatepi brahmādi   
manuṣyoktamāntānāṃ saṃsāriṇyāṃ tāratamye bahvalpālpataraśravaṇādi   
sādhyasya brahmajñānasya bahvalpālpatarālpatama   
brahmaguṇaviṣayakatvarūpatāratamyopetatvena sādhanatāratamyasya   
sādhyatāratamyāvinā bhūtatvena sādhyabhūtāyāṃ muktau tāratamyāvaśyaṃ   
bhāvāt -   
  
sādhanasyottamatvena sādhyañcottamamāpnuyāt |  
brahmādayaḥ krameṇaiva yathānandaśrutau śrutāḥ ||  
  
iti brāhmavacanena -   
  
jñānānmokṣo bhavatyeva sarvakāryakṛtopi tu |  
ānando hrāsate kāryācchubhaṃ kṛtvā tu vardhate |  
  
iti brahmāṇḍavacanena -   
  
sarvaduḥkhanivṛttistu jñānino niścayo hi ?  
upāsanā karmabhiśca bhaktyā cānandacitrateti | smṛtyantareṇa ca |  
  
adhikañca tavajñānamadhikā ca gatistava |  
  
iti mokṣa dharmādivacaiḥ sādhanatāratamyasya sādhyatāratamya prayojyatvokteśca   
| uktañcānuvyākhyānoktasmṛtau |  
  
p. 214)  
  
yuktañca sādhanādhikyātsādhyādhikyaṃ surādiṣu |  
nādhikyaṃ yadi sādhye syātprayatnassādhane kutaḥ |  
daśakalpaṃ tapaścīrṇaṃ rudreṇa lavaṇārṇave |  
  
tyaktvā sukhāni sarvāṇi kliṣṭena lavaṇāṃbhasā |   
śakreṇa varṣakoṭīśca dhūmaḥ pītodhiduḥkhataḥ |  
varṣāyutañca sūryeṇa taporvākcchirasā kṛtam |  
suduḥkhena sukhaṃ tyaktvā dharmeṇākāśaśāyinā |  
pitā marīcayo varṣasahasramati sādaram |  
ati kṛcchreṇa kurvanti yatnaṃ brahmavidopi hi |  
ityetadakhilaṃ mokṣe viśeṣābhāvataḥ kathitamiti |   
  
kiñca bhavanmate vikalpo viśiṣṭaphalatvāditi sūtre vikalpena   
mokṣasādhanatvenoktānāṃ daharākṣarādividyānāṃ adhikālpaguṇaviṣayakatvena   
tāratamyāṃgīkārāt api ca pratyekaṃ mokṣa hetvoḥ nirantaracintā   
sanyāsarūpayorbhaktiprapatyossvarūpataḥ   
karmāpekṣānapekṣābhyāmāvṛtyanāvṛtyābhyāṃ ca tāratamyāṃgīkārāt |   
uktañca bhaṭṭavārtike - viyadbhāgasthāna sāmyādaviśeṣeṇa codita iti   
atrāviśeṣeṇa svargasādhanatve śrutānāṃ jyotiṣṭomāgni hotrādīnāṃ   
bahvalpaprāsasādhyatvena tāratamyāt tatsādhyasvargaphalepi tāratamyamuktam -  
  
न च मुक्तौ तारतम्ये द्वेषेर्ष्यादिप्रसङ्गात् ।  
तत्कृतदुःखादि प्रसङ्गाच्च मुक्तत्वहानिरिति वाच्यम् ।  
  
प्। २१५)  
  
ब्रह्मापरोक्षज्ञानादनावकामादि सर्वदोषाणां नष्टत्वेन मुक्तावपि   
तत्कृतद्वेषेर्ष्यादीनां सुतरामभावोपपत्तेः । उक्तञ्चानुव्याख्याने -   
  
निश्शेषगतदोषाणां बहुभिर्जन्मभिः पुनः ।  
स्यादापरोक्ष्यं हि हरेः द्वेषेर्ष्यादिस्ततः कुतः ॥  
  
भवेयुर्यदिचेर्ष्यायास्समेष्वपि कुतो न ते ।  
तप्यमानासमान् दृष्ट्वा द्वेषेर्ष्यादि युता अपि ।  
दृश्यन्तो बहवो लोके दोषा एवात्रकारणम् ।  
यदि निर्दोषता तत्र किमाधिक्येन दूष्यते । इति   
  
अत एव न द्वितीयः । इष्टापत्तेरभिहितत्वात् । तस्मान्मुक्तानां परस्परसाम्यस्यापि   
दुःखाभावस्स्वयोग्य पूर्णानन्दलिङ्गभेदादि कतिपयधर्म विषय एव   
वक्तव्यत्वेन तद्गत भूयो   
धर्मवत्वरूपमुख्यसाम्यायोगेनामुख्यसाम्यस्य   
मुख्यतारतम्याविरुद्धत्वेनास्मन्मतैक्ये विवादाभावादिति सर्वमनवद्यम् ।   
इति मुक्तौ तारतम्यैक्यप्रकाशः ॥  
  
नन्वेवमपि प्रपत्तिभक्त्याख्यं परस्परनिरपेक्षं ब्रह्मज्ञानं   
मोक्षसाधनं ब्रूमः । तत्रापि प्रपत्याख्यं ब्रह्मज्ञानं कर्मानपेक्षं   
सकृदेवानुष्ठितं मोक्षसाधनमिति च मुमुक्षुर्वै शरणमहं प्रपद्ये ।   
ब्रह्मणेत्वामहं सरवमित्यात्मानं युञ्जीत । वेदान्तविज्ञानसुनिश्चितार्थाः   
सन्यासयोगाद्यतयश्शुद्धसत्वाः । ते ब्रह्मलोके तु परान्तकाले   
परामृतात्परिमुच्यन्ति सर्वे इत्यादि श्रुतिवचनानि -  
  
सर्वधर्मान्परित्यज्य मामेकं शरणं व्रज ।   
  
प्। २१६)  
  
अहं त्वा सर्वपापेभ्यो मोक्षयिष्यामि मा शुचः ।   
सकृदेव प्रपन्नाय तवास्मीति च याचते ।  
अभयं सर्वभूतेभ्यो ददाम्येतद्व्रतं मम ।  
तावदार्तिस्तथा वाञ्च्छा तावन्मोहस्तथा सुखम् ।  
यावन्न याति शरणं त्वामशेषाघनाशनम् ।  
आनुकूल्यस्य सङ्कल्पः प्रातिकूल्यस्य वर्जनम् ।  
रक्षिष्यतीति विश्वासो गोप्तृत्ववरणं तथा ।  
आत्मनिक्षेपकार्पण्ये षड्विधा शरणा गतिः ।  
अनया प्रपत्या मामाकिञ्चन्यैकपूर्वकम् ।  
मां माधव इति ज्ञात्वा मां गच्छेच्छरणं नरः ।  
एवं मां शरणं गच्छन् कृतकृत्यो भविष्यति ।  
  
इत्यादिगीतारामायणविष्णुपुराण पञ्चरात्रवचनादीनि प्रमाणानि ।  
  
इत्थं सङ्घटितः पदैस्त्रिभिरसा वेकद्विपञ्चाक्षरै रर्थैस्तत्वहित   
प्रयोजनमयैरध्यात्मसारैस्त्रिभिः । इति नमसः   
प्रपत्तिरूपेष्टसाधनत्वप्रापके अस्मत्पूर्वाचार्योदाहृतश्लोके   
उदाहृतप्रमाणवचनेषु च प्रपत्तेस्साक्षान्मोक्षहेतुत्वमावेद्यते ।   
भवन्तस्तु ब्रह्मापरोक्षज्ञानं मोक्षसाधनं प्रपत्यादीनि तु तदङ्गानीति   
वदन्ति । तथा चात्रावयोर्विरोधः कथमैक्यमिति चेदत्रोच्यते   
  
कर्मादिवत्प्रपत्याख्यं साधनं न तु मुख्यतः ।   
ज्ञानद्वारा साधनञ्चेत्यविरोधोत्र साध्यते ।   
  
कर्मादीनां परम्परया चित्तशुद्धिद्वारा ज्ञानद्वारा   
  
प्। २१७)  
  
मोक्षसाधनत्ववत् प्रपत्याख्यं साधनमपि विज्ञान भक्त्यादिद्वारा   
परम्परयैव मोक्षसाधनं न तु मुख्यतस्साक्षात् इति शब्दो हेतौ । च   
शब्दस्समुच्चये प्रपत्तिवाचकं तदितिशेषः । ततः तत्प्रपत्याख्यं   
ज्ञानद्वारा मोक्षसाधनं अतोत्र प्रपत्तिविऽसेषयेपि आवयोरविरोध इति साध्यत   
इत्यर्थः । तथाहि प्रपत्तिरूपं ज्ञानं किं साक्षान्मोक्षसाधनं   
भवदभिप्रेतम् । भक्त्या विकल्पेन वा भक्त्यङ्गत्वेन कर्मादिवत् परम्परया   
वा नाद्यः । तस्यास्साक्षान्मोक्षसाधकप्रापकप्रमाणाभावात् । न च   
मुमुक्षुर्वै शरणमहं प्रपद्ये इत्यादिवचनजातं प्रमाणमिति वाच्यम् ।   
तत्र तावत् मुमुक्षुर्वै शरणमहं प्रपद्ये इत्यस्य अपामसोमममृता   
अभूम ।   
  
कर्मणैव हि संसिद्धिमास्थिता जनकादयः ।   
  
मुमुक्षुर्निवर्तककर्माचरतीत्यादिवत् प्रपत्तेरपि परम्परया   
मोक्षसाधनत्वपरत्वोपपत्तेः । किञ्च ब्रह्मविदाप्नोति परम् । तरति   
शोकमात्मवित् । तमेवं विद्वानमृत इह भवति । दृष्टैव तं मुच्यते   
नापरेण इत्यादौ श्रूयमाणस्य ब्रह्मज्ञानस्य   
भवद्भिर्भक्तिरूपज्ञानपरत्वाङ्गीकारे बाधका भावात् । अन्यथा   
ब्रह्मविदाप्नोतीत्यादवपि भक्तिवत्प्रपत्तिवच्च ब्रह्मापरोक्षज्ञानमपि   
तृतीयस्साक्षान्मोक्षसाधनं स्यात् ।  
  
न च प्रपद्य इत्यस्य ज्ञानविशेषवाचकत्वेन प्रपत्तिरूपोपायान्तरफलत्वं   
ब्रह्मविदाप्नोतीत्यादेः   
  
प्। २१८)  
  
ज्ञानसामान्य वाचित्वेन भक्त्याख्यविशेषपरत्वमेव युक्तमिति वाच्यम् ।   
मत्वा धीरो न शोचति । दृष्ट्वैवतं मुच्यतेनापरेण इत्यादौ मत्वेत्यादीनां   
मननदर्शनादिरूपज्ञानविशेषवाचकानां भक्तौ पर्यवसानवत् । प्रपद्य   
इत्यस्यापि भक्तौ पर्यवसाने बाधकाभावात् अन्यथा भक्तिवत्प्रपत्तिवत्   
मननं दर्शनञ्च साक्षान्मोक्षसाधनं स्यात् । किञ्च भवन्मते   
कर्मयोगज्ञानयोगयोरिव प्रपत्तेरपि भक्त्यङ्गत्वोपपत्तेः । अङ्गेत्यङ्गि   
फलानुवादे बाधकाभावात् तस्मान्मुमुक्षुर्वै शरणमहम्प्रपद्ये इति   
श्रुतिर्न प्रपत्तेस्साक्षान्मोक्षसाधनत्व परा नापि ब्रह्मणे त्वामहं   
सखमित्यात्मानं युञ्जीतेति श्रुतिः तस्या अपि सत्यतपोदमशमदानधर्म   
प्रजननाग्नि होत्रादीनां भक्त्यङ्गपूतानां पूर्वप्रकृतत्वेन   
ओमित्येतेनाक्षरेण परं पुरुषमभिधधीतेत्यादि श्रुत्यन्तरानुसारेण   
पूर्वप्रकृतकर्माङ्गीभूतमनो योगरूपध्यानाख्य भक्तिविधि परत्वेन   
कर्मानपेक्षप्रतिपत्तिपरत्वासम्भवात् । ज्ञात्वा तमेवं मनसा हृदा च   
भूयो न मृत्युमुपयाति विद्वान् इति पूर्वाक्ये भक्तिरूपज्ञानत्वस्योक्तत्वेपि   
फलसाधनत्वेनोक्तस्य तत्त्यैवात्र समन्त्रकं विधानमित्यङ्गीकारे   
बाधकाभावात् । किञ्च एवं युञ्जन् सदात्मानं योगी विगतकल्मषः । सुखेन   
ब्रह्मसंस्पर्शमत्यन्तं सुखमश्नुते ।  
  
प्। २१९)  
  
इति गीतायां युञ्जन्नित्यस्यात्मानं ध्यायन्नितियुञ्जन्नेवं सदात्मानं योगी   
नियतमानसः । शान्तिं निर्वाणपरमां मत्संस्थामधिगच्छति । इत्यत्रापि -  
kurvanniti vā yogino yatacittasya yuñjato yogamātmanā ityatrātmano bhagavataḥ   
yogaṃ samādhiyogaṃ yuñjataḥ kurvataḥ ityādyartha ivātmānaṃ yuṃjītetyatrāpi   
bhagavantaṃ dhyāyītetyādi dhyānavidhiparatvasambhave   
ātmasamarpaṇarūpaprapattiparatvā saṃbhavāt dhanugṛhītvopaniṣadaṃ   
mahāstraṃ śaraṃ hyupātā niśitaṃ sandadhīta | āyamya tadbhāvagatena cetasā   
lakṣyaṃ tadevākṣaraṃ saumya viddhi |  
  
praṇavo dhanuśśarohyātmā brahmatallakṣyamucyate | apramattena veddhavyaṃ   
ityādi śrutiṣviva yuṃjītetyatrāpi dhyānavidhiparatvasyaiva yuktatvācca na   
brahmaṇetvāmahaṃ sakhamityātmānaṃ yuñjīta omityātmānaṃ yuñjīta ityādi   
śrutivākyamapi na sākṣānmokṣasādhanaprapattividhāyakaṃ nāpi   
vedāntavijñānasuniścitārthā iti śrutirapi prapattiparā jñeyassanityasanyāsī yo na   
dveṣṭiṃ na kāṃkṣati | kāmyānāṃ karmaṇāṃ nyāsaṃ sanyāsaṃ kavayo viduḥ |   
anāśritaḥ karmaphalaṃ kāmyaṃ karma karoti yaḥ | sasanyāsī ca yogī ca na   
niragnirna cākriyaḥ | ityādi gītāvacaneṣu sanyāsaśabdasya   
  
p. 220)  
  
phalakāmanādityāgena īśvarārpaṇa   
budhyāvarṇāśramavihitakarmānuṣṭhānarūpakarmayogāṃśadvaye yaḥ   
kāmādivarjanarūpoṃśaḥ tatparatvasyaivābhihitatvena   
tadupabṛṃhaṇānurodhenātrāpi śrutau sanyāsaśabdasya tatparatve saṃbhavati   
prapatti paratvāyogāt | kiñca   
  
sanyāsastu mahābāho duḥkhamāptumayogataḥ |  
  
yogayukto munirbrahmannacireṇādhigacchati | iti gītā samākhyayā   
śrutisyasanyāsayogaśabdasya karmayogaparatvāvaśyaṃ bhāvāt | anyathā   
yogaśabdavaiyarthyāpatteḥ |  
  
sa hi loke munirbrahma yaḥ kāmakrodhavarjitaḥ |  
  
iti sanyāsaśabdasya śrutisyamuniśabdasamānārthatvokteḥ | tathā ca   
sanyāsayogaśabdasya phalakāmanādityāgapūrvakaṃ īśvarārpaṇabudhyā   
vihitakarmānuṣṭhānarūpakarmayogaparatvameva na sarvathā prapattiparatvam |  
  
na ca karmayogasya sākṣānmokṣasādhanatvā bhāvena sanyāsayogāssarve   
parimucyantīti mukti hetutva kathanamanupapannamiti vācyam |  
  
prapatterapi sākṣānmokṣahetutva prāpakapramāṇābhāvena doṣasāmyāt -   
  
sanyāsastu mahābāho duḥkhamāptumayogataḥ |  
yogayukto munirbrahmannacireṇādi gacchati | ityatra karmayogasya paramparayā   
mokṣasādhanatvavat prakṛte   
  
p. 221)  
  
tasya tathaiva mokṣāṃgatvopapatteḥ | athavā sanyāsayogāt karmayogāt   
śuddhasatvāḥ śuddhāntaḥ karaṇā bhavanti | tasmādyatayaḥ śravaṇādau   
prayatnaśīlā bhavanti tataśca vedāntajanyaṃ yadvijñānaṃ   
śravaṇamanananididhyāsanarūpaṃ tena suṣṭhuniścitaḥ aparokṣīkṛtaḥ   
aparabrahmalakṣaṇo artho yaiste | vedāntavijñānasuniścitārthā bhavanti   
tasmātparimucyantīti aparokṣajñānasyaiva sākṣānmokṣahetutvopapatteḥ |   
agnihotraṃ juhoti | yavāgūṃ pacati | ityādāviva śrautakramādārtakramasyaiva   
balavatvasya pañcamādhikaraṇanyāyasiddhatvāt draṣṭavya śrotavyo mantavyo   
nididhyāsitavya iti darśanoddeśena śravaṇādividhāyakaśrutyantara   
samākhyānācca | asmaduktārthasyaiva yuktatvācca sanyāsaśabdasya   
turīyāśramaparatve tasya tāni vā etānpaparāṇi tayāpuṃsi nyāsa evātyarecayaditi   
tadahareva pravrajet | yadahareva virajet | iti śrutau | sanyāsastu turīyo yo   
niṣkriyākhyassadharmakaḥ |   
  
na tasmāduttamo dharmo loke kaścana vidyate |   
tadbhaktopi hi yadgacchettasya hasto na dhārmikaḥ |  
madbhaktiśca viraktistadadhikāro nigadyate |  
yathādhikāro bhavati brahmacāryapi pravrajet |  
  
iti nāradīyapurāṇe |  
  
sanyāse tu turīye vai prītirmama mahīyasī |  
yeṣāmatrādhikāro na teṣāṃ karmeti niścayaḥ |  
  
p. 222)  
  
iti brāhmapurāṇe bhagavadbhakti viraktyadhikāratvasarvasādhanottamatva   
bhagavatparamaprītiviṣayatvapratipādanena sarvathā tasya prapattiparatvānupapatteḥ |   
sarvadharmāniti gītāvacanasyāpi ahaṃ tvā sarvapāpebhyo mokṣayiṣyāmīti   
pāpanivṛtteḥ | sakṛdeva prapannāyeti rāmāyaṇavacanasya abhayaṃ   
sarvabhūtebhyo dadāmīti abhayapradānasya tāvadārtiriti viṣṇupurāṇavacanasyāpi   
śramakleśādinivṛtteḥ ānukūlyasya saṃkalpaḥ | iti pāñcarātravacanasyāpi   
udāhṛtaśrutismṛti samākhyayā prapatteḥ paramparayaiva mokṣahetutvopapatteḥ   
| itthaṃ saṃghaṭita ityetadapi udāhṛtapramāṇānusāreṇa pāramparyaviṣayaṃ   
vyākhyeyam | tasmādudāhṛtasmṛtivacanānāṃ bhaktyaṃgaprapattiparatvameva   
vaktavyaṃ ata eva rāmānujācāryaiḥ sarvadharmānparityajyetyādi   
ślokāvatārikāyāṃ svatantraprapattiparatayā   
vyākhyānasyāsvārasyamabhidhāyāyaṃ ślokaḥ aṅgaprapattiparatayā vyākhyāta |   
itthaṃ hi bhāṣyavacanam | athavā sarvapāpavinirmuktātyartha   
bhagavatpriyapuruṣanivṛtyatvāt bhaktiyogasya tadārambha   
virodhipāpānāmānantyāt tatprāyaścittairdharmaiḥ parimitakālakṛtaisteṣāṃ   
dustaratayā manobhaktiyogānarhatāmālocya śocataḥ arjunasya śokamapanudan   
śrībhagavānuvā ca sarvadharmānparityajyetyādīti tatra   
prapatterbhaktyaṃgatvamevoktam | tathā -   
  
devī hyeṣā guṇamayī mama māyā duratyayā |  
  
p. 223)  
  
māmeva ye prapadyante māyāmetāṃ taranti te |  
  
iti ślokavyākhyānāvasare māṃ sarvalokaśaraṇyaṃ śaraṇaṃ prapadyaṃte | te   
etāṃ guṇamayīṃ māyāṃ taranti | māyānutsṛjya māmevopāsta iti   
prapatterbhaktyaṃgatvamevoktaṃ tathā kimiti bhagavadupāsanā vādīnāṃ prapattiṃ   
sarve na kurvata ityatrāha -   
  
na māṃ duṣkṛtino mūḍhāḥ prapadyante narādhamāḥ |  
  
māyayāpahṛtajñānāḥ iti ślokāvatārikāyāṃ api   
prapatterbhaktyaṃgatvamevoktaṃ na ca prapattiḥ strīśūdrādīnāṃ   
sākṣānmokṣasādhanaṃ traivarṇikānāṃ bhaktidvārā mokṣasādhanamiti vaiṣamye   
pramāṇābhāvāt |  
  
rakṣatītyeva viśvāsaḥ tadīpahamiti smṛtiḥ |  
śaraṇāgatireṣā syāt tayāmuktirnacānyathā |  
  
iti smṛtau śaraṇāgatirūpāyāḥ prapatteḥ - mapi jñānabhaktyādidvāraiva   
mokṣasādhanatvasyāsmābhirabhihitatvenāsmanmataikyavivādābhāvācca |   
tasmānna prapattessākṣānmokṣasādhanatvamiti prathamapuruṣo yuktaḥ | jñānavat   
bhaktivatprapatterapi sākṣānmokṣasādhanatve pramāṇābhāvasya paramparayā   
mokṣasādhanatve pramāṇasyoktatvena tābhyāṃ vikalpanānupapatteḥ | kiñca   
karmāṅgikāyāḥ yavajjīvamanuṣṭheyā yā bhakteḥ jñānasya ca   
karmānapekṣāyāḥ sakṛdevānuṣṭhoyāyāḥ prapattervikalpā yogāt   
gurulaghunorvikalpasya kāpyadarśanāt | anyathā   
  
p. 224)  
  
laghūpāyabhūtāyāṃ prapattāveva sarveṣāṃ pravṛtyupapattau   
gurūpāyabhūtāyāṃ bhaktau kasyāpi pravṛtyanupapatteḥ | agnihotra   
jyotiṣṭomadarśapūrṇamāsādīnāṃ phaleṣu tāratamyasatvena tattatphaloddeśena   
tattatkarmasu pravṛttisaṃbhavena tadvaiṣamyācca | na ca śaktāśaktaviṣayako na   
bhakti prapatyoḥ vyavasthitavikalpaḥ | taccoktam -   
  
bhaktyādau śaktyabhāvaḥ pramiti rahitatā śāstrataḥ paryudāsaḥ   
kālakṣepākṣamatvaṃ tviti niyati vaśādāpatadbhiścaturbhiḥ |   
ekadvitryādiyogavyatibhidaranijādhikriyāssaṃśrūyante santaśśrīśaṃ   
svatantraprapadanavidhinā muktaye nirviśaṃkāḥ | iti asyārthaḥ | bhaktau śaktiḥ   
jñānaṃ śāstrakālakṣepākṣamatvaṃ ceti caturṇāṃ   
militānāmadhikārakoṭiniveśaḥ | prapattau tu caturṇāmabhāvodhikāraḥ | sa ca   
ekaikanivṛtyā caturdhādvikadvikanivṛtyā ṣoḍhā | trikatrikanivṛtyā caturdhā   
kṛtsnanivṛtyā caikatheti pañcavidhāḥ | śaktyādimelananiṣedhasya   
sarvatrāviśiṣṭatvāt tathā ca ekaikasadbhāve dvikadvikasadbhāve trikatrikasadbhāve   
caturṇāmapi sadbhāve prapattāvadhikāro bhavati | bhaktirūpa   
duṣkaropāyāntarānadhikāriṇo mumukṣoḥ prapattirūpasukaropādhe   
adhikārassaṃbhavati | na ca prapattipratipādakāni vākyāni tatparāṇīti vācyam |   
pūrvodāhṛtapramāṇa vacanānurodhena prapatterbhakyaṃgatvameva | na tu   
svatantrasādhanatvamityasakṛdāveditatvāt | bhaktyādau śaktyabhāva ityādi   
  
p. 225)  
  
vyavasthāyāḥ svasamayamātrasiddhāyāḥ yathā kathañcit tadavirodhenaiva   
neyatvāt | tasmātprapattessākṣānmokṣasādhanatvamiti dvitīyapakṣonupapannaḥ | ata   
eva na tṛtīyaḥ aparokṣajñānāṅgatvena karmādivatparamparayā mokṣa   
tvasyāsmābhirapyaṃgīkṛtatvāt bhavadbhirapi uktarītyā pakṣāntarānupapatteḥ   
bhaktidvāreṇaiva prapattermokṣahetutvasya vaktavyatvāt   
tasmātprapattermokṣasādhanatvepyāvayoraikyena kāpyanupapattiḥ |   
..  
  
( mātṛkāyāmatra granthapātaḥ )  
  
viśennārāyaṇaṃ devaṃ darśanāccetyādi śrutismṛtisūtrasamākhyābhiḥ |   
brahmavidāpnoti param kṣaṇamokṣākhya phalapadasamabhivyāhārāt   
jñānārthakavidādidhātūnāṃ aparokṣajñānārthatvasyaiva yuktatvācca | *   
sākṣānmokṣasādhanatvaprāpakaniravakāśa pramāṇābhāvena   
jñānavācakapadānāṃ dhyānākhyabhaktiparatvena draṣṭavyajñātavyo mantavyo   
nididhyāsitavya ityatra brahmadarśanoddeśena   
śravaṇamanananididhyāsanānāmaṃgatvena vidhīyamānatvāt paśyate niṣkalaṃ   
dhyāyamāna iti vākyena sāmarthyarūpaliṃgena nididhyāsanasya phalasaṃbandhāt   
prakaraṇena ca nididhyāsanasyāṃgitvasya śravaṇamananayostadaṃgatvasya ca   
siddheḥ | draṣṭavya śrotavya iti śravaṇasya darśanasannidhāne'pi tasya liṃgādito   
durbalatvāt |   
  
p. 226)  
  
nanvidamayuktaṃ svādhyāyodhyetavya ityadhyayanavidhi   
vākyārthasyārthajñānoddeśenādhyayanaṃ bhāvayedityasya siddhau   
tadarthanirṇayārthaṃ puruṣaḥ svayameva tatvadarśana ācāryā   
nyāyayuktavākyārthagrahaṇarūpe śravaṇe pravartata iti śrotavya ityanuvādaḥ   
āgamācāryopadiṣṭārthasya svātmanyeva yuktamiti hetutaḥ pratiṣṭhāpanarūpasya   
mananasya śravaṇa pratiṣṭhāpanārthatvena prāptatvāt mantavya iti cānuvādaḥ |   
avicchinna smṛtisantānarūpanididhyāsanakartavyatāyāḥ anyataḥ aprāpteḥ   
nididhyāsita ityeva tu vidhiḥ | draṣṭavya ityanena nididhyāsanasya   
viśidatarāvabhāsatvarūpadarśanasamānākāratā vidhīyata iti uktamanupapannamiti   
cet ucyate | bhavanmatepi sahakāryantarvidhiriti sūtre tasmādbrāhmaṇaḥ pāṇḍityaṃ   
nirvidyetyādivākye aupadeśikārthādhigamasya punaḥ punaḥ brahmasaṃśīlanasya   
ca vidheraṃgīkṛtatvena   
śravaṇamananapadavācyayostayorevaśrotavyamantavyapadābhyāṃ vidhāne   
bādhakābhāvāt | kiñca kṛtaśravaṇamananapuruṣaṃ prati bhagavataḥ   
atyantānukūlatvādanukūlaviṣayacintane rāgata eva pravṛtteḥ nididhyāsitavya   
ityasyāpi vidhitvānupapatteḥ | tatra rāgaprāptacintane avicchinnatvādiguṇavidhāne   
atrāpi gurumukhapūrvakatvādiguṇavidhāne sādhakābhāvāt | nididhyāsanasya   
viśadatarāvabhāsatvaṃ kimadhikaviśeṣa viṣayatvam | nādyaḥ smṛteḥ   
svajanakānubhavādadhika   
  
p. 227)  
  
viṣayakatvāyogāt | kiñca smṛtijanakonubhavaḥ parokṣo vā parokṣā vā | nādyaḥ   
parokṣānubhavajanyadhyānarūpasmṛteḥ parokṣānubhavaviṣayayāvadviṣayakatve   
sati tadadhikaviṣayakatvasya viśada tva smṛteḥ   
pūrvānubhavajanyatvaniyamabhaṃgena tadaṃśe smṛtitvānupapatteḥ |   
tadanyatadhikaviṣayakapūrvānubhavābhāvāt | nāntyaḥ anubhavasyānaṃgīkārāt   
anyathā draṣṭavya ityādi śrutīnāṃ mukhyārthatvaprasaṃgāt | ata eva nāntyaḥ |   
brahmaviṣayakasākṣātkāra dhyānasya smṛtitvānupapatteḥ kiñca parokṣa   
jñānātmakasmṛtirūpadhyānasya svato viśadataratvābhāvena tasya   
viśadataratvarūpa anyathā rāsabhaśūdrādīnāṃ aśuklabrāhmaṇatvādividhānaṃ   
syāt | tasmādavicchinnasmṛtisantānarūpā bhaktiḥ na sākṣānmokṣasādhanam | na   
rūpāyā bhaktereva māhātmyajñānapūrvastu sudṛḍhassatodikaḥ | sneho bhaktiriti   
proktaḥ tayā muktirna bhaktyaiva tuṣṭimabhyeti viṣṇurnānyena kenacidityādi   
smṛtau | sādhanebhyodhikābhaktirnaivāsyāstādṛśaṃ kvacit |   
ityupāsanāpādīyānuvyākhyānodāhṛtavacane   
  
ato vijñānabhaktibhyāṃ puruṣārthaparo bhavet |  
bhaktyā jñānaṃ tato bhaktiḥ tato dṛṣṭistatopi saḥ ||  
  
tato muktistato bhaktiḥ saiva syātsukharūpiṇī |  
bhaktyā prasanno bhagavān dadyāt jñānamanākulam ||  
  
tathaiva darśanaṃ yātaḥ pradadyānmuktiretayā |  
  
p. 228)  
  
nāhaṃ vedairna tapasā na dānena na cejyayā ||  
  
śakya evaṃ vidho draṣṭṛṃ dṛṣṭavānasi māṃ yathā |  
bhaktyātvananyayā śakya ahamevaṃ vidhorjuna ||  
  
jñātuḥ draṣṭuñca tatvena praveṣṭuṃ ca parantapa |  
  
iti jñānapādīyānuvyākhyānodāhṛtavacane cātyarthaprasādadvārā   
sākṣānmokṣasādhanatvāvedanāt | tathā asmābhirapi anubhavarūpāyā bhakteḥ   
bhagavatprasādadvārāmuktisādhanatvamaṃgīkriyate | pūrvoktā bhaktiśca   
paramabhaktisādhanajñānasādhanaṃ paramparayā sādhanatvābhiprāyeṇa   
mokṣaphalakatvavyapadeśassaṃbhavati | itaraniṣedhapūrvakaṃ   
sākṣānmokṣasādhanatva pratipādakavākyaṃ paramabhaktiviṣayaṃ tathā ca na kopi   
virodha iti vācyam asyaivāsmākamabhimatatvenāsmadiṣṭāsiddheḥ | na ca   
bhavanmate tamevaṃ vidvān dṛṣṭvaitaṃ mucyate nāpareṇa   
ityādyudāhṛtavacanajātaiḥ brahmāparokṣajñānameva   
sākṣānmokṣasādhanamāvedyate | tatkathaṃ   
bhaktessākṣānmokṣasādhanatvamupapadyata iti vācyam |  
  
adhikāriniṣṭhasādhaneṣu paramabhaktereva sākṣānmokṣasādhanatvāṃgīkārāt   
biṃbāparokṣajñānasya paramabhaktikāraṇatvāt paramabhakteśca   
paramānugrahaśabditaparamaprasādakāraṇatvāt avāntaravyāpāraprādhānya   
vivakṣayā prasādasya sākṣānmokṣasādhanatvavyapadeśassaṃbhavati | uktañca   
sudhāyām | modakeśvara prasādaśca tadbhaktaikasādhyaḥ |   
  
bhaktyaiva tuṣṭimabhyeti viṣṇurnānyai na kenacit |  
  
p. 229)  
  
iti vacanāt | parameśvarabhaktirnāma   
niravadhikānantānavadyakalyāṇaguṇatvajñānapūrvakaḥ   
svātmātmīyānekavastubhyoneka guṇādhikontarāyasahasreṇāpyapratibaddhaḥ   
nirantarapremapravāhaḥ na cāsu tatsākṣātkāramantreṇopapadyate sākṣātkāraśca   
bhagavadanugrahasādhyaḥ | na cāvyaktasvābhāvo bhagavān sādhanasahasreṇāpi   
śakyassākṣātkartuṃ vinā tadanugrahāditi sudhokteḥ | darśanasādhanañcānupa   
nididhyāsana sādhyaḥ | nididhyāsanañca mananasādhyaṃ mananaṃ   
śravaṇasādhyam | karmādikaṃ śravaṇādisādhanamiti paddhatiḥ tathā cāsyāṃ   
paddhatau anu sākṣānmokṣasādhanatvena kāpyanupapattiḥ | nanu tarhi tamevaṃ   
vidvān dṛṣṭvaivataṃ mucyate nāpareṇa jñānaṃ labdhvā parāṃ śāntiṃ   
  
jñānajāttatprasādādevamucyate | yato nārāyaṇaprasādamṛtena mokṣaḥ na ca   
jñānaṃ vinātyarthaprasādaḥ ityādi śruti pariharaḥ tatra   
brahmāparokṣajñānasyaiva prasādadvārā mokṣahetutvāvedanāt tatkathaṃ   
bhakteḥ prasādadvārā dvayepi śrutismṛtyādivirodhaparihārasaulabhyāt | tathāhi   
tatra tāvadbhaktireva prasādadvārāmokṣasādhanaṃ bhakteḥ jñānabalādevana ca   
jñānasya tatsādhanatvavacanavirodhaḥ | tatra jñānapadasya bhaktilakṣakatvāt   
uktañca sudhāyām * * * * * jñānamitīryate |   
ityanubhāṣyavyākhyānāvasare jñānapāde jñānapañcāvabodhamātrasya   
pratipādakamiti pratīti asmin śāstre yatra yatra jñānasya mokṣasādhanatvamucyate   
  
p. 230)  
  
tatra tatra jñānamiti padena bhaktirīryate | lakṣyate kutaḥ saṃbandha   
māhātmyajñānasneha samudāyohi bhaktirityuktaṃ tato jñānaṃ bhakterbhāgaḥ   
ekadeśaḥ tathā ca ekadeśaika deśitva lakṣaṇaṃ bhavatīti yadvā jñānasya   
snehasāhitya lakṣaṇo dharmo bhaktirityucyate | uktañca jñānasyaiva viśeṣo   
yadbhaktirityabhidhīyate ityanubhāṣya sudhāyāṃ prakārāntaramāha jñānasyaiveti   
yadyadājñānasyaiva viśeṣaḥ sneha sāhityalakṣaṇā dharmo bhavati tadā sa piṇḍo   
bhaktirityabhidhīyate etaduktaṃ bhavati | jñānaṃ snehaśca bhakteraṃśau tatra   
ekenāṃśenāṃśāntarasyopalakṣaṇaṃ tathā cāhājahallakṣaṇayā bhaktireva   
sidhyatīti | tasmāt jñānapadalakṣyā bhaktipadavācyā   
bhaktirevādhikāriniṣṭhasādhaneṣu sākṣānmokṣasādhanaṃ na ca śrutisthā   
parokṣajñānapadasya paramabhakti * * * * vijñānabhaktibhyāṃ   
puruṣārthaparo bhavet | bhaktyā jñānaṃ tato bhaktiḥ tato dṛṣṭistataśca sā | tato   
muktistato bhaktiḥ saiva syā * * * prasādaśca tadbhaktyaikasādhyaḥ |   
na cāsau tatsākṣātkāramantreṇopapadyata ityādibhāṣyaṭīkāvacanavirodha *   
udāhṛta bhāṣyādivacanepi jñānapadasya samīkartuṃ śakyatvāt | tatra   
tāvadvijñāna bhaktibhyāmityatra vijñānaśabdasyāneka   
kalyāṇaguṇaviśiṣṭasvayogya bhagavadrūpāya * * * *   
syānirantaraniratiśayapremapravāharūpa ekedeśamātrārthatvāt   
  
p. 231)  
  
tathā cānekamāhātmya viśiṣṭabhagavadaparokṣa * * * *   
vāhābhyāṃ prasādadvārāmuktirityukte pūrvoktabhaktireva sākṣānmokṣa   
sādhanamityuktaṃ bhavati | tato dṛṣṭistataśca kalyāṇaguṇaviśiṣṭasvayogya   
bhagavadrūpāparokṣajñānamucyate | saptamyarthe tasiḥ | ca śabda evārthaḥ   
tataśca dṛṣṭau satyāmeva * * * * * sambhavati ekasatvepi   
dvayaṃ nāstīti nyāyena na kevalaṃ premamātrāt bhaktirūpapadyata iti   
ubhayasamudāyarūpabhaktireva mokṣa * * * * * *  
  
jñānamastīti sidhyati | na cāsau tatsākṣātkāramantareṇotpadyata iti   
sudhāvākyamapi asau jñānasneha samāhārarūpā bhaktiḥ | sā * * *   
jñānapremobhiyopādānakatvena premamātropādānakatvābhāvāditya * *   
  
anantonavadyakalyāṇaguṇatvajñānapūrvaka iti vākyaṃ   
guṇaviśiṣṭatvajñānapūrvaka ityarthakamiti dik tasmānmahā māhātmya viśiṣṭā   
svā * * * * dājanakamastīti saṃpradāyavidaḥ | yadvā tamevaṃ   
vidvān dṛṣṭvaiva taṃ mucyate nāpareṇa ityādi   
śrutismṛtisūtrabhāṣyaṭīkādivacanānāṃ tattadadhikariyogyatānusāreṇa   
svayogyānekānavadyakalyāṇaguṇaviśiṣṭabrahmāparokṣajñānasyaiva   
paramabhaktiparamānugrahadvārā mokṣasādhanatāparatvaṃ evañcāsmin pakṣe   
dṛṣṭvaiva taṃ mucyate nāpareṇa draṣṭavya ityādipūrvokta   
śrutismṛtisūtrabhāṣyaṭīkāvacanānāṃ mukhyārthatā lābhotyanugṛhīto   
bhavati | na ca   
  
p. 232)  
  
bhaktaireva bahupramāṇairitaraniṣedhapūrvakaṃ muktyavyavahitasādhanatvamuktaṃ   
punassākṣātkārasyāpi itaraniṣedhapūrvakaṃ muktisādhanatve virodha iti vācyam |   
atra niṣedhavākyasya paramabhakti paramānugrahātiriktasādhanāntaraniṣedha   
paratvopapatteḥ | yadvā yathā bhaktaissādhanatve prasādasya vyāpāratvaṃ tathā   
sākṣātkārasya sādhanatve bhaktairavāntaravyāpāratvam |   
itaraniṣedhavākyasyāvāntaravyāpārarūpabhaktivyatiriktasādhanāntaraniṣedha-  
तुष्टिमभ्येति इत्यादौ व्यापारप्राधान्यविवक्षया भक्तेः   
प्रसादजनकत्वमुच्यते । इत्यादौ करणप्राधान्यविवक्षया साक्षात्कारस्यैव   
प्रसादजनकत्वमुच्यत इति न कोपि विरोधः । यथा वा अदुष्टमिन्द्रियमित्यादौ   
करणप्राधान्यविवक्षया इन्द्रियस्य प्रमाणत्वव्यवहारः । निर्दोषार्थेन्द्रिय   
सन्निकर्षप्रत्यक्षमित्यादौ अवान्तरव्यापारप्राधान्यविवक्षया सन्निकर्ष   
तज्जन्यजनकत्वरूपस्यापारत्वस्यसाक्षात्कारस्य करणत्वपक्षे   
भक्तेर्व्यापारत्वं भक्तेः * * * * पदस्य व्यापारत्वं   
सम्भवतीति नानुपपत्तिः अस्मिन् पक्षे अपरोक्षज्ञानानन्तरमेव   
ज्ञानस्नेहात्मक भक्तिरूपवस्त्वन्तरमुपपद्यत इत्यङ्गीकार्यम् । पर *   
वैचित्र्यदर्शनपूर्वकप्रेमवैचित्र्यातिशयो जायते । तथा अनन्तकल्याण   
  
प्। २३३)  
  
योग्यभगवद्रूपविशेषे मनसा द्रष्टे सति   
परमसुन्दरतत्तन्माहात्म्यातिशयज्ञानसहितप्रेमप्रवाहातिशयो जायते ।   
अस्मिन्पक्षे कल्याणविशिष्टज्ञानपूर्वक इति सुधावाक्यस्य   
गुणत्वविशिष्टगुणाख्य माहात्म्य ज्ञानपूर्वक इत्येवार्थः । न चैवम् ।   
ज्ञानस्य भक्तिभागत्वादित्यनुव्याख्यानसुधायां अस्मिन् शास्त्रे यत्र यत्र   
ज्ञानस्य मोक्षसाधनत्वमुच्यते तत्र तत्र ज्ञानमिति पदेन भक्तिरीर्यते ।   
लक्ष्यते इत्यादिना मोक्षसाधनीभूतब्रह्मविषयकापरोक्षज्ञानस्य   
भक्त्यनतिरिक्तत्वाभिधानेन तद्विरोधादिति वाच्यम् । प्रथमपक्षे ज्ञानपदस्य   
कल्याणगुणरूपमाहात्म्यातिशयमात्रविषयकज्ञानार्थत्वेन तस्य   
भक्त्यन्तर्भावेपि द्वितीयपक्षे ज्ञानपदस्य स्वयोग्यकल्याणविशिष्ट   
ब्रह्मापरोक्षज्ञानार्थकत्वेन तस्य भक्त्यनन्तर्भावेन भक्तिकारणत्वे   
विरोधाभावात् । अत एव भक्त्या प्रसन्नतो देवान् मुक्तिरित्येव तद्गुणान्   
इत्यनुभाष्यसुधायां भक्तिश्च गुणज्ञानमेवेत्यादिना   
गुणाख्यमाहात्म्यज्ञानमात्रस्यैव भक्तिशब्दार्थत्वमुक्तम् । अत एव   
क्वचिच्छास्त्रे गुणादिमाहात्म्यज्ञानं मोक्षसाधनत्वमावेद्यते । उक्त   
भाष्यानुभाष्य सुधादिवाक्यमुभयपरमिति न किञ्चिदनुपपन्नम् ।   
स्यादेतदेव । यदि ब्रह्मापरोक्षज्ञानं सिध्येत् न चैवं तत्रैव   
प्रमाणाभावात् । तथाहि ब्रह्मसाक्षात्कारः । किमु   
  
प्। २३४)  
  
वेदान्तजन्यः । चक्षुरादिबाह्येन्द्रियजन्यो वा । मनो जन्यो वा । लिङ्गजन्यो वा ।   
ध्यानजन्यो वा । नाद्यः शाब्दापरोक्षानङ्गीकारात् । न द्वितीयः न चक्षुषा   
गृह्यते नापि वाचा इत्यादि श्रुति विरोधात् । न च निषेधस्य योगप्रणिधानाच्च   
सहकृत चक्षुरादिविषयत्वमिति वाच्यम् । बाह्येन्द्रियोपरमेपि योगस्थस्य   
ब्रह्मसाक्षात्कारदर्शनेन निषेधस्य   
योगप्रणिधानाद्यसहकृतचक्षुरादिविषयत्वायोगात् । न तृतीयः । मनसो   
बहिरस्वातन्त्र्यात् प्रमाणान्तरसहकारित्वेन स्वतः प्रामाण्याभावाच्च   
धर्मादीनां मानससाक्षात्कारविषयत्वापत्यातीन्द्रियत्वानुपपत्तेश्च । न   
चतुर्थः । नेन्द्रियाणि नानुमानमिति श्रुतिविरोधात् नान्त्यः ध्यानेन   
साक्षात्कारायोगात् अन्यथा धर्मध्यानेनापि तत्साक्षात्कारप्रसङ्गात्   
तस्माद्भक्तिसाक्षात्कारयोरस्मद्भवदङ्गीकृतयोरैक्यमनुपपन्नमिति चेत्   
अत्रोच्यते । भवन्मते योगजन्यसाक्षात्काराङ्गीकारेणास्माकमपि   
ध्यानयोगजन्य साक्षात्काराङ्गीकारे बाधकाभावात् । अत एव वेदान्ताचार्यैः   
सर्वार्थसिद्धावर्ति अस्मदादिप्रत्यक्षं द्विविधम् । इन्द्रियप्रत्यक्षं   
योगिप्रत्यक्षञ्चेति । तत्र योगिप्रत्यक्षं प्रकृष्टाप्रकृष्टविशेषजम् ।   
तद्युक्तावस्थायां बाह्येन्द्रियजन्यमपि तच्च बुभुत्सादिप्रतिनियतविषयं   
आगमैकसिद्धञ्च । भावनाबलजमात्रं जगत्कर्तरिप्रत्यक्षं प्रतिक्षिप्तमिति ।   
शास्त्रयोनित्वाधिकरणे मत्तस्स्मृतिर्ज्ञानमपोहनञ्च ।  
  
प्।  २३५)  
  
इत्यादौ भाष्ये । ज्ञानमिन्द्रियलिङ्गाङ्गं अयोगजो वस्तुनिश्चय इति   
भाष्यकारैः योगप्रत्यक्षस्य कण्ठोक्तेः । शतदूषण्यामपि   
शाब्दप्रत्यक्षभङ्गे । यत्तु भाष्ये दर्शन समानाकारत्वमुच्यते ।   
तन्मोक्षसाधनीभूतध्रुवानुस्मृतेरेव न पुनः   
धर्मवीर्यफलीभूतयोगिप्रत्यक्षं निषिध्यते । तत्सर्वं धर्मवीर्येण यथा   
वत्सं प्रपश्यसीत्यादौ श्रुतत्वादिति अत एवोक्तं सुधायाम् ।   
चित्तैकाग्र्यरूपनिदिध्यासनस्यापरोक्षज्ञानसाधनत्वाङ्गीकारादिति ।   
दृश्यते त्वग्रिया बुध्या मनसैवानुद्रष्टव्यं ज्ञात्वा तमेवं मनसा   
हृदा च शुद्धेन मनसा तदा । यत्र चैवात्मनात्मानं पश्यन्नात्मनि   
तुष्यति । इत्यादि श्रुतिस्मृतीनां चित्रैकाग्र्यरूपध्यानयोगोपोद्बलित मनस   
एवापरोक्षज्ञानसाधनत्व प्रतिपादकत्वेनावयोरविरोधे बाधकाभावात् ।   
क्वचिदवान्तरव्यापारप्राधान्यविवक्षया क्वचिद्धर्मिप्राधान्यविवक्षया   
मनोध्यानयोगयोः करत्वव्यपदेशाच्च तस्मात् योगधर्मसहकृतमनः   
करणकब्रह्मसाक्षसाक्षात्कारस्यानुभवरूपस्य उक्तरीत्या   
भवद्भिरप्यङ्गीकृतत्वात् तस्य भक्तिरूपत्वस्यास्माभिरुक्तत्वात् । तस्य   
साक्षान्मोक्षहेतुत्वे विवादाभावात् न काप्यत्रानुपपत्तिरिति सर्वमनवद्यम् ॥  
  
॥ इति भक्तिप्रपत्यैक्यप्रकाशः ॥  
  
ननु तथापि ब्रह्मानन्दावाप्तिरेव मोक्षः । भवन्मते तु स्वनन्दानुभवो   
मुक्तिः । तथा च उभयोर्विरोधात्   
  
प्। २३६)  
  
कथमैक्यमिति चेदत्रब्रूमः ।  
  
ब्रह्मानन्दस्यानुभूतिश्रुतयो न तु मुख्यतः ।   
  
मुक्तिर्जीवस्यानुभवो मुख्येति साध्यते । ब्रह्मानन्दानुभूतिरित्यस्यावृत्तिः   
मुक्तिरित्यस्यानुकर्षः । इत्यर्थेन प्रवर्तन्त इति शेषः । तथा च रस ह्येवायं   
लब्ध्वानन्दीभवति इत्यादि श्रुतयः । मुख्य   
वृत्याब्रह्मस्वरूपानन्दानुभवो जीवस्य मुक्तिरित्यर्थेन प्रवर्तन्ते । किन्तु   
जीवस्वरूपानन्दानुभवो जीवस्य मुक्तिर्मुख्येत्यर्थे प्रवर्तन्त इति मया साध्यत   
इत्यर्थः । तथाहि किमिदं ब्रह्मानन्दत्वं ब्रह्मभोग्यानन्दत्वं वा   
ब्रह्मस्वामिकानन्दत्वं वा आद्येपि ब्रह्मभोग्यानन्दो ब्रह्माभिन्नो वा   
ब्रह्मभिन्नो वा नाद्यः । भवन्मते ब्रह्मणः   
स्वरूपानन्दभोक्तृत्वानङ्गीकारात् भोक्तृभोग्यभावस्य भेदव्याप्तत्वात् ।   
विशेषाङ्गीकारेण तत्सम्भवेस्मदैक्य सिद्धेः कथञ्चिद्ब्रह्मणस्तद्भोगेपि   
तस्य जीवभोग्यत्वानुपपत्तेः अन्यथा मुक्तजीवानां ब्रह्माभेद प्रसङ्गात् ।   
इन्द्रार्जुनसौन्दर्यादीनां परस्परसुखानुसन्धानादेव चेतनैक्याङ्गीकारात्   
-   
  
चेतनैक्येन सन्धानं प्रमाणं नैवचापरम् ।   
  
इत्युक्तेः । किञ्च ज्ञानानन्दैकरसस्वभावे ब्रह्मणि आनन्दमात्रं   
पृथक्कृत्य जीवेनानुभवे ब्रह्मस्वरूपस्य सावयवत्वप्रसङ्गात् ।  
  
न च ज्ञानानन्दैकरसस्वभावं ब्रह्मैव जीवेनानुभूयते ।   
तादृशब्रह्मानुभव एव ब्रह्मानन्दानुभवः । स एव   
  
प्। २३७)  
  
जीवस्य मोक्ष इति वाच्यम् ।  
  
ब्रह्मविषयकपरोक्षापरोक्षानुभवरूपज्ञानस्यैव मोक्षत्वेन   
संसारदशायामपि जीवस्य मोक्षापत्तेः । न च संसारदशायां   
जीवस्यापरोक्षानुभवो नास्तीति वाच्यम् ।  
  
मुक्तिदशायां परोक्षानुभवाभावात् ब्रह्मापरोक्षानुभवस्यैव मोक्षत्वे   
ब्रह्मानन्दानुभवो मुक्तिरिति वचो न मुख्यं स्यात् । किञ्च दृष्ट्वैव तं   
मुच्यते नापरेण इत्यादि श्रुत्या संसारदशायामपि   
ब्रह्मसाक्षात्कारसत्वादित्युक्तत्वात् -   
  
नैव तत्प्राप्नुवन्त्येते ब्रह्मेशानदायस्सुराः । यत्ते पदं हि कैवल्यं इति   
नारदीयपुराणे ब्रह्मस्वरूपभोगनिषेधाच्च ।   
ब्रह्मस्वरूपमेवावाङ्मनोगोचरं देशकालाद्यपरिच्छिन्नत्वादि   
महिमोपेतं अल्पशक्तिना सर्वज्ञेनाणुना जीवेनानुभूयते । स एव मोक्ष इति   
वदन्तः श्रीमन्नारायणस्य परमपारम्यवादिनो भवन्तो महान्तः तस्मात्   
ब्रह्मस्वरूपानन्दानुभवोमुक्तिरित्येतन्नमुख्यम् । नापि ब्रह्मभोग्य   
ब्रह्मभिन्नानन्दानुभवो मुक्तिरिति द्वितीयः । विकल्पासहत्वात्तथाहि । स किं   
ब्रह्मैकधर्मः उतान्यधर्मोपि नाद्यः । ब्रह्मैक भूतधर्मानन्दस्य   
ब्रह्मैकभोग्यस्य जीवभोग्यत्वे पूर्वोक्ताभेददोषतादवस्न्यात् । यतो वाचो   
निवर्तन्ते अप्राप्य मनसा सह आनन्दं ब्रह्मणो विद्वान् । इत्यादि   
श्रुत्यावाङ्मनो गोचरधर्मभूतानन्दभोक्तृत्वस्यैव   
  
प्। २३८)  
  
ब्रह्मासाधारणलक्षणत्वात् । संसारदशायां   
स्वाभाविकभेदमुक्तावनुसन्धानकृतौपाधिकाभेदायोगात् । संसारेपि   
जीवब्रह्मणोस्स्वाभाविकाभेद इत्यद्वैतमतप्रवेशापत्तेः ।  
  
यथोदकं दुर्गवृष्टं पर्वतेषु विधावति ।  
एवं धमान्पृथक्पश्यन् तानेवानुविधावति ।  
  
इत्यादि श्रुत्या ब्रह्मधर्माणां ब्रह्मणा भेदाभावादित्युक्तत्वात् ।   
न मोक्षसदृशं किञ्चिदधिकं वा सुखं क्वचित् ।  
ऋते वैष्णवमानन्दं वाङ्मनो गोचरं महत् ।  
इत्यादिपुराणान्तरे । भगवदानन्दभिन्नानन्दानुभवस्यैव मोक्षत्वोक्तेश्च   
किञ्च विज्ञानमानन्दं ब्रह्म आनन्दो ब्रह्मेति व्यजानात् । सत्यं   
ज्ञानमनन्तं ब्रह्म । आनन्दरूपममृतं यद्विभाति ।  
  
सद्देहसुखगन्धश्च ज्ञानभास्सत्पराक्रमः ।  
ज्ञानज्ञानस्सुखस्सुखः स विष्णुः परमोक्षरः ॥  
  
इत्यादि श्रुतिषु आनन्दस्य ब्रह्मस्वरूपमात्रत्वावेदनात् । आनन्दं ब्रह्मण   
इत्यादि श्रुतीनाम् । राहोश्शिरः । घटस्य स्वरूपमिति वत्   
विशेषलाभादुपपत्तेरुक्तत्वात् । अन्यथा असदेवेदमग्र आसीत् । सदेव   
सौम्येदमग्र आसीत् । अशब्दमस्पर्शमरूपमव्ययम् । औपनिषदः पुरुषः   
इत्यादि श्रुतिभ्यां मुख्यार्थत्वाय सदसद्रूपं शब्दमात्रागम्यं   
शब्दैकसमधिगम्यं चेत् ब्रह्मद्वयमङ्गी कार्यं स्यात् ।   
तस्माद्धर्मकल्पनान्तोय * * * * नाय इति न्यायेन   
विशेषरूपधर्मकल्पनयैव सर्वानन्दश्रुतीनामेक विषयत्वोपपत्तौ   
ब्रह्मभिन्नानन्दकल्पनं   
  
प्। २३९)  
  
मुख्यमिति सविस्तरमेतत् धर्मभूतज्ञानैक्यप्रकाशे गुणगुणिभेदैक्य   
प्रकाशे चोपपादितम् । इत्यास्तां विस्तरः । अत एव नान्त्यः । अन्य धर्मभूतस्य   
ब्रह्मानन्दस्य जीवभोग्यत्वे जीवब्रह्मणोरभेदापत्तिदोषापरिहारात् आनन्दस्य   
तत्तन्मात्र भोग्यत्वातिरिक्ततत्तद्धर्मत्वस्य निरूपयितुमशक्यत्वेन   
उभयधर्मत्वानुपपत्तेः । तस्मात् न ब्रह्मानन्दानुभवो मुक्तिः । किन्तु जीवस्य   
स्वीयानन्दानुभव एव मुक्तिः । परन्तु यथा दर्पणे प्रतिबिम्बितं मुखं   
देवदत्तमुखप्रतिबिम्बं तत्सदृशत्वात् देवदत्तमुखमित्युपचर्यते तथा   
जीवस्य ब्रह्मप्रतिबिम्बत्वेन जीवानन्दस्यापि ब्रह्मानन्दप्रतिबिम्बत्वात्   
तत्सादृश्येन ब्रह्मानन्द इत्युपचर्यते । तथा च ब्रह्मस्वरूपानन्दानुभवो   
वा धर्मभूतानन्दानुभवो वा जीवस्य मुक्तिरित्येतन्न मुख्यम् । यत्तु   
केनचिदभिहितं वस्तुतः ।   
सदीर्घविजयीन्द्रपराजयेरामानुजमतास्मन्मतज्ञानीति मानिना   
दोषोऽसाधारणः । माध्वे मते सम्प्रति कथ्यते ।  
  
यस्य ज्ञानेन विदुषां तन्मतं हेयतामियात् । इत्यादिना यत्तु भाष्ये आभास   
एव च । यवदात्मभवित्वाच्च मदोषस्तद्दर्शनात् । अद्रष्टा नियमात् । अत एव   
चोपमासूर्यकादिवत् । इत्यादिसूत्रं जीवब्रह्मणोर्बिम्बप्रतिबिम्बभावपरतया   
योजितम् । भाष्यानुभाष्यतत्वप्रकाशिकान्यायसुधाश्रुतिस्मृतिवचनोदाहरण   
पूर्वकं तथैव व्याख्यातं तदयुक्तम् । जीवः सोपाधिक  
  
प्। २४०)  
  
प्रतिबिम्बो वा । निरुपाधिक प्रतिबिम्बो वा । नाद्यः आभास एव चेति सूत्रे -   
  
सोपाधिरनुपाधिश्च प्रतिबिम्बोधेर्यते ।  
जीव ईशस्यानुपाधिरिन्द्रयापो यथा रवेः ।  
  
इति पैङ्गस्य निरुपाधि प्रतिबिम्बत्वावेदनात् किञ्च   
अदृष्टानियमादित्यधिकरणे प्रतिबिम्बत्वाभावश्रुतिः   
निरुपाधिकप्रतिबिम्बविषयेति तत्वप्रकाशिका * * * * प्रसङ्गात्   
अत एव चोपमासूर्यकादिवदित्यधिकरणे भिन्नत्वतदधीनत्वतत्सादृश्यैरेव   
सूर्यकाद्युपमानोपद्यधीनत्वादिनेति त्वद्भाष्य * * * * न   
द्वितीयः । ज्ञात एवेत्यधिकरणे युक्तेश्चेति त्वत्कल्पितसूत्रे नित्यस्यापि जीवस्य   
उपाध्यपेक्षया उत्पत्तिर्युज्यते उत्पद्यन्ते * * * * स्य   
परमात्मनः । उपाध्यपेक्षया तेषामुत्पत्तिरपि गीयते । इति व्योमसंहितायामिति   
त्वद्भाष्यविरोध प्रसङ्गात् अनादरेपि जीवस्य * * * *   
देरुत्पत्तेः । न च उत्पत्तिरित्युपचारमात्रं स्यादिति वाच्यम् । पराधीन   
विशेषलाभस्य उत्पत्तेरत्र विवक्षितत्वादिति अत्रत्य तत्वप्रकाशिका । प्रसङ्गात् ।   
किञ्च यावदात्मभावित्वाच्च न दोषस्तद्दर्शनादित्यधिकरणे   
तत्वप्रकाशिकायाम् । उत्पत्तिमतश्चानित्यत्वं नियतमेव । घटादौ दृष्टत्वात् ।   
न चम * * * * त्पत्तिरुपाधेरेवोक्ता । न तु जीवस्य अतः कथं   
तस्यानित्यत्वमिति उपाधेरुत्पत्तिमत्वे प्रतिबिम्बस्योत्पत्तिमत्वनियमात् । नहि   
दृष्टमुपाधे * * * *   
  
प्। २४१)  
  
त्व प्रतिबिम्बस्यानादित्वं अतोस्त्येव जीवस्य विनाशश्चेति   
पूर्वपक्षोपपादनविरोधप्रसङ्गात् । जीवस्य निरुपाधिक * * *   
प्रतिबिम्बस्य बिम्बोपाधितत्सन्निधानांशं विना नाशानुपपत्तेः । *   
सर्वगतबिम्बोपाधिसन्निधेश्च नित्यत्वात् अतो जीवस्यानाद्यनन्तत्वात् नानदिकर्म   
श्रुतिविरोधः तस्योपाधिविषयत्वात् । न च उपाधेरनित्यत्वे पुनर्जीवस्यापि   
अनित्यत्वापत्तिरिति वाच्यम् । * * * * नोपाधि न जीवः । प्रतिबिम्बितः   
तस्योत्पत्तिविनाशौ ब्रूमः । किन्तु धात्वादिपदोपहितबाह्योधेरेव कुत   
एतदखिलमिति चेत् नित्यः ।  
  
स्मृति वचनद्वये न च उक्तञ्चैतदन्यत्र ।   
जीवोपाधिद्विधाप्रोक्तः स्वरूपं बाह्य एव च ।  
  
बाह्योपाधिर्लयं याति मुक्तावन्यस्य * * *   
सर्वोपाधिविनाशे तु प्रतिबिम्बः कथं भवेत् ।   
  
कथञ्चात्मविनाशाय प्रयत्नस्सेत्स्यति क्वचित् । इति तथा -   
  
उपायैश्चैव नित्यत्वा * * * *   
  
स्वरूपत्वादुपाधेश्च न भिन्नोपाधिकल्पनम् ।  
  
इति तदीयसिद्धान्तोपपादनासम्भवाच्च । न्यायसुधायामपि   
  
प्। २४२)  
  
एतदधिकरणपूर्व * * * * पपादनविरोधोपि द्रष्टव्यः ।   
तथा च त्वन्मते जीवस्य सोपाधिप्रतिबिम्बत्वनिरुपाधिप्रतिबिम्बत्वयो   
व्याघातग्रस्ततया विप्र * * * * जसमिति न्यायेन   
जीवप्रतिबिम्बत्ववाद एव न सङ्गच्छते । इति । रामानुजीयमखिलं   
मतमापातसङ्गतम् ।  
  
तवैव बुद्धिका * * * * महे तथाहि यदुक्तं जीवः   
सोपाधिप्रतिबिम्बो वा निरुपाधिप्रतिबिम्बो वा । नाद्य इत्यादि तन्न तत्र तावत्   
सोपाधिप्रतिबिम्ब * * * तिब्रूमः । न च वाच्यम् । जीव   
ईशस्यानुपाधिरिन्द्रचापो यथा रवेः । इति श्रुतिविरोधः । प्रतिबिम्बत्वाभाव   
श्रुतिः । निरुपाधिप्रतिबिम्बविषयेतित * * * *  भिन्नत्व   
तदधीनत्व तत्सादृश्यैरेव सूर्यकाद्युपमानोपाद्यधीनत्वादिनेति   
भाष्यविरोधश्चेति अस्यास्मत्सिद्धान्तरहस्यापरिज्ञानमूल * * *   
तत्राद्यो जीवस्वरूपप्रतिभासहेतुरान्तरः उक्तञ्च गीताभाष्ये -   
  
चिद्रूप्या गतो जीवः केशवप्रतिबिम्बकः ।   
  
इति उक्तञ्च भक्तिपदे अत एव चोपमा सूर्यकादिवदित्यधिकरण सुधायाम् । *   
स्वभाव विपरीतावभासहेतुरन्तः करणादिर्बाह्य । तदायत्त * * *   
  
जीवोपाधिर्द्विधा प्रोक्तः स्वरूपं बाह्यमेव च ।  
  
प्। २४३)  
  
इत्यादि । उक्तञ्च प्रथमस्कन्धतात्पर्ये उपाधे * * * * जीवो   
विनश्यति । स्वरूपत्वादुपाधेश्च न भिन्नोपाधिकल्पनमिति ।   
उपाधितन्मात्रत्वं जीवस्येति । एवञ्च स्वरूपान्तःकरणरूपोपाधि * *   
  
ननु दर्पणादिवदेकदेशेन प्रतिफलनाधिकरणतयोपाधिः एकस्यैव   
जीवस्यान्तःकरण * * * * त्वञ्च प्रयोज्यप्रयोजकभाव   
लक्षणविशेषबलादुपपद्यते । तथा च स्वरूपान्तः करणं जीवस्य   
प्रतिफलनाधिकरणरूपोपाधि * * * * तिमध्योच्चादि   
विभेदतः । इति भाष्यव्याख्यावसरे तत्वप्रकाशिकायां प्रतिफलितो   
भवतीत्यर्थ इति । तत्वप्रदीपिकायामपि प्रतिबिम्ब प्रतिबिम्बकरत्वमायातीत्यर्थ   
इत्युक्तम् । एवं स्वरूपान्तः करणरूपोपाधिस्थितिः । एतदभिप्रायेणैव जीव   
ईशस्यानुपाधिरिति वचन मु * * * दि चापस्य उपहितातिरेकेण   
उपाधिर्नास्ति । किन्तु यावदुपाधिरपि प्रतिबिम्बीभवतीत्यनुपाधिप्रतिबिम्बिता एवं   
स्वरूपान्तः करणमपि * * * * प्रतिबिम्बभावमापाद्यते । न   
तु दर्पणादिवदेकदेशेनेति भिन्नोपाध्युपहित प्रतिबिम्बत्वाभावपरं   
निरुपाधिप्रतिबिम्बत्व * * * वाक्यमपि तत्परमेव ।   
नोपाद्यधीनत्वादिनेति भाष्यमपि तत्परमेव । तस्माज्जीवस्य   
सोपाधिप्रतिबिम्बत्वेन किञ्चिद्दूषणम् । न द्वितीयः । ज्ञात एवेत्यधिकरणे   
युक्तेश्चेति गुणसूत्रभाष्ये उपाध्यपेक्षया तेषामुत्पत्तिरपि गीयत इति वचनम् ।   
  
प्। २४४)  
  
विरुद्धं स्यादित्यादि तत्र जीवोपाधेरुत्पत्तिविनाशवत्वेन जीवभिन्नत्वात्तत्र प्र   
  
भिन्नोपाध्यनत्वाङ्गीकारादिति तदयुक्तम् । अस्यापि भाष्यटीका   
तात्पर्यपरिज्ञानमूलत्वात् तथाहि ज्ञोत एवेत्यधिकरणे उपाधिपदस्य जीवस्य   
प्रतिबिम्बता प्रयोजकोपाधिपरत्वाभावात् । किन्तु   
उत्पत्तिव्यवहारप्रयोजकीभूतोत्पत्तिमद्देहपर * * * * अत एव   
जीवस्यापि अनादिनित्यत्वे प्राप्ते जीवोत्यत एव भगवत एवोत्पद्यते । ते वा एते   
चिदात्मानो विनष्टाः परं ज्योतिर्निविशन्ति । नोत्पद्यन्ते न विशन्ति कदाचनेति   
काषाण श्रुतेः जीवस्याव्युत्पत्तिर्युक्त्या अनादि नित्यस्य कथमुत्पत्तिरिति   
शङ्कायां युक्तेश्चेति सूत्रे शरीररूपोपाध्यपेक्षया उत्पत्तिर्युज्यते ।  
  
उत्पद्यन्ते चिदात्मानो नित्यानित्या परात्मनः ।  
  
उपाध्यपेक्षया तेषां इति व्योमसंहिता वाक्येन उत्पत्तिमद्देहसम्बन्धात्   
जीवस्योत्पत्तिरपि सम्भवतीति सिद्धान्तितत्वेन तत्रोपाधिशब्देन   
प्रयोजकीभूतदेहरूपोपाधेरेव विवक्षितत्वात् । अत एव -   
  
पुमांसो देहसम्बन्धात्सृष्टिमन्त इतीरिताः । इत्यनुव्याख्याने तत्र   
प्रतिफलनाधिकरणरूपोपाधेरप्रकृतत्वात् अग्नेर्धूमसम्बन्धे   
आर्द्रेन्धनसंयोगोपाधिः । श्यामत्वे   
शाकपाकजत्वमुपाधिरित्युपाधिकरणत्वाभावात् । न च जीवस्यानादित्वमेव   
मुख्यं उत्पत्तिरुपचारमात्रं स्यादिति   
  
प्। २४५)  
  
वाच्यम् । सर्वत्र पराधीन विशेषावाप्तेरेव * * * * अङ्गीकारात्   
प्रकृत्यधिकरणे * * * *  
  
पराधीन विशेषाप्तिरनिवृत्यान्यथा भवः ।  
  
इत्यनुव्याख्यान सुधयोः तथैवोपपादितत्वात् तस्माज्जीवरूपोपाधौ   
प्रतिफलितत्वात् सोपाधिप्रतिबिम्बत्वं युक्तम् । स्वभिन्नोपाधौ दर्पणादाविव   
प्रतिफलितत्वाभावात् निरुपाधिप्रतिबिम्बत्वमभ्यु * * * * देन   
प्रमाणद्वयान्यथानुपपत्यैवं कल्पनीयत्वात् यच्चोक्तम्   
यावदात्मभावित्वादित्यधिकरणपूर्वपक्षसिद्धान्तोपपादनविरोध इति तन्न ।   
प्रतिबिम्बोपाधित्वाभिधाने बिम्बस्य सर्वगतस्यपा * * * *   
त्यनाद्यनन्तत्वात् नानादिकर्मसम्बन्धानुपपत्याश्रुत्यप्रामाण्यमिति   
सिद्धान्तोपपादनविरोधस्याप्यभावात् ।   
  
ननु तर्हि जीवोपाधिर्द्विविधा * * * * बाह्यमेव चेत्यादिना   
भिन्नोपाधेरपि जीवप्रतिफलनाधिकरणस्योक्तत्वात्कथं   
भिन्नोपाद्यधीनत्वाभिप्रायेण निरुपाधि * * * पपद्यत इत्युक्तमिति   
वाच्यम् । तादृशबाह्यान्तः करणरूपोपाधेः   
धर्मिप्रतिफलनत्वाधिकरणत्वाभावेनोक्तदोषा भावात् न   
त्वद्व्यवहारयोरनुपपत्तिरिति वाच्यम् । बाह्यान्तः करणस्य दर्पणादिवत्   
प्रतिफलनाधिकरणतयोपाधित्वाभावेपि जीव * * * *   
सञ्ज्ञकत्वेनोपाधित्वतद्व्यवहारयोरुपपत्तेः बाह्यान्तः   
करणपादानकसुखदुःखादीनां सोपादाननिष्ठानां   
  
प्। २४६)  
  
जीवस्यानुभव सिद्धत्वात्   
तादृशसुखदुःखादिभानस्यौपाधिकत्वाघातग्रस्तत्वात्तन्मतयुक्तमित्येतत् ।  
  
स्वज्ञानविजृम्भितप्रकरितमिति * * * *  
  
व्यवहारो न मुख्य इति तादृशानन्दानुभव रूपमोक्षोपि न मुख्य इति   
सर्वमति * * * *  
  
ब्रह्मस्वामिकस्यास्माकमिष्टत्वेनास्मदैक्ये विवादाभावात् । अत एव   
सम्पद्याव   
  
स्वरूपानन्दानुभवस्य नित्यसिद्धत्वे न अपुमर्थत्वमिति वाच्यम् । स्वरूपेण   
नित्यत्वे * *   
  
तद्दोषसाम्यात् बन्धनिवृत्तिविशिष्टस्वरूपसुखानुभवस्य ज्ञानभक्त्यादि   
साधनसाध्य  
  
ब्रह्मानन्दानुभवस्याप्यमुख्यवृत्या जीवानन्दानुभवत्वेन   
स्वरूपसुखानुभव * * * * अस्मन्मतैक्येन कोपि दोष इति ।   
  
सर्वमति मङ्गलमिति सिद्धम् ।  
श्रीमदानन्दतीर्थाद्याः प्रीयन्तां गुरवश्चमे ।  
  
इति श्रीमत्परमहंसपरिव्राजकाचार्य सर्वतन्त्रस्वतन्त्र   
श्रीमद्वसुधेन्द्रतीर्थ श्रीमच्चरणकरुणालयेन श्रीमन्महानन्दतीर्थ   
भगवत्पादाचार्यसिद्धानितरसाधारण प्रवचनादिपटुतर   
श्रीवाणातुरैरामाचार्यतनय गोपालाचार्यसुनुना ऐयणाख्येन विरचितायां   
त्रिमतैक्यप्रकाशिकायां रामानुजमतैक्यप्रकाशोनाम तृतीयः परिच्छेदः   
॥   
  
॥ श्रीकृष्णार्पणमस्तु ॥  
  
॥ समाप्तश्चापं ग्रन्थः ॥  
  
श्रीरस्तु   
  
  
  
  
  
मुक्तबोद्ह इन्दोलोगिचल् रेसेअर्च्ह् इन्स्तितुते©२०११ मुक्तबोध इन्दोलोगिचल् रेसेअर्छ् इन्स्तितुते  अल्ल् रिघ्त्स् रेसेर्वेद्।ए-तेxत्स् मय् बे विएwएद् ओन्ल्य् ओन्लिने ओर् दोwन्लोअदेद् ड़ोर् प्रिवते स्तुद्य्।ए-तेxत्स् मय् नोत्, उन्देर् अन्य् चिर्चुम्स्तन्चेस्, बे चोपिएद्, रेपुब्लिस्हेद्,रेप्रोदुचेद्, दिस्त्रिबुतेद् ओर् सोल्द्, एइथेर् इन् ओरिगिनल् ओर् अल्तेरेद् ड़ोर्म्, wइथोउत्थे एxप्रेस्स् पेर्मिस्सिओन् ओड़् मुक्तबोध इन्दोलोगिचल् रेसेअर्छ् इन्स्तितुते इन् wरितिन्ग्।दत-एन्तेरेद् ब्य् थे स्तड़्ड़् ओड़् मुक्तबोध उन्देर् थे दिरेच्तिओन् ओड़् मर्क् स्। ग्। द्य्च्ज़्कोwस्कि।          