---
Alternate name:
- śrī upaniṣad brahmayogin
Catalog number: M00298
Commentator:
- brahmayogin
Editor:
- śāstrī mahādeva
Main title: yoga upaniṣads with the commentary of śrī upaniṣad brahmayogin
Publication city:
- Madras
Publication country: India
Publication year:
- '1920'
Publisher:
- Adyar library and research centre
Secondary title:
- vārāha upaniṣat
Subjects:
- tantric / āgamic literature
- yoga
- upaniṣad
- yogopaniṣad
- yogopaniṣad
Uniform title: vārāhopaniṣat
title: वाराहोपनिषत्
title_iast: vārāhopaniṣat

---
  
  
  
  
वाराहोपनिषत्  
  
सह नाववतु- इति शान्तिः  
  
प्रथमोऽध्यायः  
  
तत्त्वसङ्ख्याविकल्पाः  
  
	अथ ऋभुर्वै महामुनिर्देवमानेन द्वादशसंवत्सरं   
तपश्चचार । तदवसाने वराहरूपी भगवान् प्रादुरभूत् । स   
होवाचोत्तिष्ठोत्तिष्ठ वरं वृणीष्वेति । सोदतिष्ठत् । तस्मै   
नमस्कृत्योवाच भगवन् कामिभिर्यद्यत् कामितं तत्तत् त्वत्सकाशात्   
स्वप्नेऽपि न याचे । समस्तवेदशास्त्रेतिहासपुराणानि समस्तविद्याजालानि   
ब्रह्मादयः सुराः सर्वे त्वद्रूपज्ञानान्मुक्तिमाहुः ।   
अतस्त्वद्रूपप्रतिपादिकां ब्रह्मविद्यां ब्रूहीति होवाच । तथेति स होवाच   
वराहरूपी भगवान् ।  
  
चतुर्विंशतितत्त्वानि केचिदिच्छन्ति वादिनः ।  
केचित् षट्त्रिंशत्तत्त्वानि केचित् षण्णवतीति च ॥ १ ॥  
  
तेषां क्रमं प्रवक्ष्यामि सावधानमनाः शृणु ।  
  
प्। ४६५) 				विवरणम्  
  
श्रीमद्वराहोपनिषद्वेद्याखण्डसुखाकृति ।  
त्रिपान्नारायणख्यातरामचन्द्रपदं भजे ॥  
  
	इह खलु कृष्णयजुर्वेदप्रविभक्तेयं वराहोपनिषत्   
षण्णवतितत्त्वप्रकाशनपुरस्सरं ज्ञानयोगप्रकटनव्यग्रा   
निष्प्रतियोगिकब्रह्मप्रणवार्थतुर्यतुर्यपर्यवसन्ना विजयते । अस्याः   
स्वल्पग्रन्थतो विवरणमारभ्यते । तपोब्रह्मचर्यदेवताप्रसादादि-  
ṛbhuvarāhayoḥ nidāgha-ṛbhvośca   
praśnaprativacanarūpeyamākhyāyikā brahmavidyāstutyarthā |   
ādāvākhyāyikāmavatārayati- atheti | tapaścacāra evamatyugraṃ tapaḥ   
kṛtavān | prādurabhūt svapurataḥ āvirbhūtavān | evamāvirbhūya   
tatkṛtatapaḥphaladitsayā sa hovāca | itthaṃ bhagavadvākyamākarṇya   
sodatiṣṭhat | uvāca, kimiti ? bhagavanniti | punaranyat kiṃ vāñchan   
tapaścarasi ityukte samasteti | sarve tvadrūpājñānaprabhavaṃ bandhaṃ   
tvadrūpajñānāt muktiṃ ca āhuḥ | ṛbhukṛtapraśnamaṅgīkṛtya tatheti   
| ādau svātiriktatattveyattāparijñānābhāve na hi svamātratattve   
śiṣyabuddhiḥ prasarediti svātiriktatattveyattāmācaṣṭe- caturiti || 1 ||  
  
caturviṃśatitattvāni  
  
jñānendriyāṇi pañcaiva śrotratvaglocanādayaḥ || 2 ||  
  
karmendriyāṇi pañcaiva vākpāṇyaṅghryādayaḥ kramāt |  
prāṇādayastu pañcaiva pañca śabdādayastathā || 3 ||  
  
manobuddhirahaṃkāraścittaṃ ceti catuṣṭayam |  
caturviṃśatitattvāni tāni brahmavido viduḥ || 4 ||  
  
kiṃ tadityatra- jñāneti || 2-4 ||  
  
p. 466) 			ṣaṭtriṃśattattvāni  
  
etaistattvaiḥ samaṃ pañcīkṛtabhūtāni pañca ca |  
pṛthivyāpastathā tejo vāyurākāśa eva ca || 5 ||  
  
dehatrayaṃ sthūlasūkṣmakāraṇāni vidurbudhāḥ |  
avasthātritayaṃ caiva jāgratsvapnasuṣuptayaḥ || 6 ||  
  
āhatya tattvajātānāṃ ṣaṭtriṃśanmunayo viduḥ |  
  
ṣaṭtriṃśattattvāni kānītyatra- etairiti || 5-6 ||  
  
ṣaṇṇavatitattvāni  
  
pūrvoktaistattvajātaistu samaṃ tattvāni yojayet || 7 ||  
  
ṣaḍbhāvavikṛtiścāsti jāyate vardhate'pi ca |  
pariṇāmaṃ kṣayaṃ nāśaṃ ṣaḍbhāvavikṛtiṃ viduḥ || 8 ||  
  
aśanā ca pipāsā ca śokamohau jarā mṛtiḥ |  
ete ṣaḍūrmayaḥ proktāḥ ṣaṭkośānatha vacmi te || 9 ||  
  
tvak ca raktaṃ māṃsamedomajjāsthīni nibodhata |  
kāmakrodhau lobhamohau mado mātsaryameva ca || 10 ||  
  
ete'riṣaṭkā viśvaśca taijasaḥ prājña eva ca |  
jīvatrayaṃ sattvarajastamāṃsi ca guṇatrayam || 11 ||  
  
prārabdhāgāmyarjitāni karmatrayamitīritam |  
vacanādānagamanavisargānandapañcakam || 12 ||  
  
p. 467) saṃkalpo'dhyavasāyaśca abhimāno'vadhāraṇā |  
muditā karuṇā maitrī upekṣā ca catuṣṭayam || 13 ||  
  
digvātārkapraceto'śvivahnīndropendramṛtyukāḥ |  
tathā candraścaturvaktro rudraḥ kṣetrajña īśvaraḥ || 14 ||  
  
āhatya tattvajātānāṃ ṣaṇṇavatyastu kīrtitāḥ |  
  
ṣaṇṇavatitattvāni kānītyatra- pūrvoktairiti || 7-14 ||  
  
tattvātītabhagavadbhaktereva muktiḥ  
  
pūrvoktatattvajātānāṃ vailakṣaṇyamanāmayam || 15 ||  
  
varāharūpiṇaṃ māṃ ye bhajanti mayi tattvataḥ |  
vimuktājñānatatkāryā jīvanmuktā bhavanti te || 16 ||  
  
	uktatattveṣu tvaṃ kīdṛśaḥ tvajjñānaphalaṃ kim ityata āha-   
pūrvokteti || 15-16 ||  
  
tattvajñānaphalam  
  
ye ṣaṇṇavatitattvajñā yatra kutrāśrame ratāḥ |  
jaṭī muṇḍī śikhī vāpi mucyate nātra saṃśayaḥ || 17 ||  
  
iti ||  
  
	viśiṣṭatattvajñānaphalamāha- ya iti |   
sāṃkhyaparigṛhītaṣaṇṇavatitattvāni śaivaparigṛhītaṣaṭtriṃśattattve   
antarbhavanti | tāni ca vedāntyekadeśiparigṛhītacaturviṃśatitattveṣu  
  
p. 468) antarbhavanti | punastānyapi svātiriktamāyaikatattve   
antarbhavanti, sarvasya māyākāryatvāt | svātiriktamāyātattvasya   
niṣpratiyogikābhāvarūpatayā niṣpratiyogikabrahmatattvamātramavaśiṣyata   
iti sarvavedāntasiddhāntārthaḥ || 17 || itiśabdaḥ adhyāyasamāptyarthaḥ ||  
  
iti prathamo'dhyāyaḥ  
  
dvitīyo'dhyāyaḥ  
  
sādhanacatuṣṭayasaṃpattiḥ  
  
ṛbhurnāma mahāyogī kroḍarūpaṃ ramāpatim |  
variṣṭhāṃ brahmavidyāṃ tvamadhīhi bhagavan mama || 1 ||  
  
evaṃ sa pṛṣṭo bhagavān prāha bhaktārtibhañjanaḥ |  
svavarṇāśramadharmeṇa tapasā gurutoṣaṇāt || 2 ||  
  
sādhanaṃ prabhavet puṃsāṃ vairāgyādicatuṣṭayam |  
nityānityavivekaśca ihāmutra virāgatā || 3 ||  
  
śamādiṣaṭkasaṃpattirmumukṣā tāṃ samabhyaset |  
  
	evaṃ sāmānyataḥ brahmatattvamavagamya vispaṣṭaṃ sasādhanaṃ   
brahmatattvaṃ jñātumicchan muniḥ bhagavantaṃ pṛcchatītyāha-   
ṛbhuriti || 1 || kiṃ prāhetyatra ādau sādhanānuṣṭhānaṃ   
kartavyamityāha- svavarṇeti || 2 || kiṃ   
tadabhyasanīyacatuṣṭayasādhanamityatrāha- nityeti | brahmaiva nityaṃ   
brahmātiriktamanityam iti nityānityavivekaḥ |  
  
p. 469) iha srakcandanavanitādiṣu amutra svargādibhogeṣu ca   
vāntāśanamūtrapurīṣādiṣviva icchārāhityaṃ ihāmutravirāgatā || 3 ||   
śamaḥ damaḥ uparatiḥ titikṣā śraddhā samādhānaṃ ceti   
śamādiṣaṭkasaṃpattiḥ | antaḥkaraṇanigrahaḥ śamaḥ,   
bāhyakaraṇanigraho damaḥ, uparatiḥ sarvakarmasaṃnyāsaḥ,   
śītoṣṇādidvandvasahanaṃ titikṣā, śrutyācāryavākyaviśvāsaḥ   
śraddhā, cittaikāgratā samādhānam | svātiriktabhramato moktumicchā   
mumukṣā | itthaṃ sādhanacatuṣṭayābhyāsato jitendriyo bhavatītyarthaḥ ||  
  
brahmātmajñānyeva kṛtakṛtyaḥ  
  
evaṃ jitendriyo bhūtvā sarvatra mamatāmatim || 4 ||  
  
vihāya sākṣicaitanye mayi kuryādahaṃmatim |  
durlabhaṃ prāpya mānuṣyaṃ tatrāpi naravigraham || 5 ||  
  
brāhmaṇyaṃ ca mahāviṣṇorvedāntaśravaṇādinā |  
ativarṇāśramaṃ rūpaṃ saccidānandalakṣaṇam || 6 ||  
  
yo na jānāti so'vidvān kadā mukto bhaviṣyati |  
  
	brahmātiriktatyāgapūrvakaṃ brahmamātramatiṃ kuryādityāha-   
evamiti || 4 || evaṃ jñānasādhanabrāhmaṇādidehamāśritya yaḥ   
svātmatattvaṃ na jānāti sa kadā mukto bhavati ? na kadetyāha-   
durlabhamiti || 5 || vedāntaśravaṇādiniṣpannaṃ mahāviṣṇoḥ vyaktaliṅgaṃ   
pārivrājyam avyaktaliṅgaṃ ativarṇāśramamityarthaḥ || 6 ||  
  
ātmanaḥ sukharūpatvam  
  
ahameva sukhaṃ nānyadanyaccennaiva tat sukham || 7 ||  
  
p. 470) amadarthaṃ na hi preyo madarthaṃ [tu] [tat]   
svataḥpriyam |  
parapremāspadatayā mā na bhūvamahaṃ sadā || 8 ||  
  
bhūyāsamiti yo draṣṭā so'haṃ viṣṇurmunīśvara |  
  
	svātmana eva sarvapremāspadatvamāha- ahamiti | ahaṃ pratyageva   
parābhedena paramasukhaṃ brahma bhavāmi nānyat,   
brahmātiriktānyasya mṛgyatvāt | vastuto yadyanyat tadā tadbrahma   
niṣpratiyogikasukhaṃ naiva bhavati, yo vai bhūmā tat sukhaṃ iti   
bhūmabrahmaṇo niṣpratiyogikasukhasvarūpamātratāvādiśruteḥ || 7 || ata eva   
yat madarthaṃ tadeva sukham, amadarthaṃ tu na hi sukhaṃ bhaviturmarhati   
| madarthamapi na hi priyaṃ bhavatīti cenna ; tat svata eva priyaṃ   
bhavatītyarthaḥ | svātmānaṃ sukharūpatayā yo jānāti so'haṃ   
viṣṇurityāha- pareti | ahaṃ nirviśeṣasukharūpatayā mā bhūvamiti   
na, kiṃ tu bhūyāsamevetyarthaḥ || 8 ||  
  
ātmanaḥ svayaṃprakāśatvam  
  
na prakāśo'hamityuktiryatprakāśaikabandhanā || 9 ||  
  
svaprakāśaṃ tamātmānamaprākāśaḥ kathaṃ spṛśet |  
svayaṃ bhātaṃ nirādhāraṃ ye jānanti suniścitam || 10 ||  
  
te hi vijñānasaṃpannā iti me niścitā matiḥ |  
  
	sattāmātratvāt yat sanmātraṃ tadeva svayaṃprakāśaṃ   
brahmetyāha- neti | na prakāśo'hamiti yatprakāśataḥ paśyati   
tatsvarūpaṃ prakāśamātram || 9 || tasyāprakāśagrāsatvāt aprakāśasparśo   
na yujyata ityarthaḥ | evaṃ svayaṃprakāśamātmānaṃ ye manyante te   
kṛtakṛtyā iti manye'hamityāha- svayamiti || 10 ||  
  
ātmanaḥ māyātatkāryavilakṣaṇatvam  
  
svapūrṇātmātirekeṇa jagajjīveśvarādayaḥ || 11 ||  
  
p. 471) na santi nāsti māyā ca tebhyaścāhaṃ vilakṣaṇaḥ |  
ajñānāndhatamorūpaṃ karmadharmādilakṣaṇam || 12 ||  
  
svayaṃprakāśamātmānaṃ naiva māṃ spraṣṭumarhati |  
  
	paramārthadṛṣṭyā svātiriktaṃ na kiṃcidasti | yadi svājñadṛṣṭyā   
syāt tadā svajñadṛṣṭyā tadvilakṣaṇo'smītyāha- sveti || 11 ||   
svātiriktavilakṣaṇamapi tvāṃ svātiriktaṃ spṛśedityata āha- ajñāneti   
|| 12 ||  
  
brahmātmajñāninaḥ brahmabhāvaḥ  
  
sarvasākṣiṇamātmānaṃ varṇāśramavilakṣaṇam || 13 ||  
  
brahmarūpatayā paśyan brahmaiva bhavati svayam |  
bhāsamānamidaṃ sarvaṃ bhānarūpaṃ paraṃ padam || 14 ||  
  
paśyan vedāntamānena sadya eva vimucyate |  
dehātmajñānavajjñānaṃ dehātmajñānabādhakam || 15 ||  
  
ātmanyeva bhavedyasya sa necchannapi mucyate |  
  
	pratyakprakāśamātmānaṃ brahmeti yo jānāti sa pratyagabhinnaṃ   
brahmaiva bhavatītyāha- sarveti || 13 || bhānātirekeṇa bhāsyaṃ neti   
jñānī bhāsyabhāvato vimucyata ityāha- bhāsamānamiti || 14 || evaṃ   
samyagjñānī svayameva mucyata ityāha- deheti || 15 ||  
  
ātmajñāninaḥ karmabandhābhāvaḥ  
  
satyajñānānandapūrṇalakṣaṇaṃ tamasaḥ param || 16 ||  
  
p. 472) brahmānandaṃ sadā paśyan kathaṃ badhyeta karmaṇā |  
tridhāmasākṣiṇaṃ satyajñānānandādilakṣaṇam || 17 ||  
  
tvamahaṃśabdalakṣyārthamasaktaṃ sarvadoṣataḥ |  
  
	svātmadarśinaḥ karmabandhāsaṃbhavamāha- satyeti || 16 ||   
svātmanaḥ karmabandhābhāve hetuḥ asaktatvamityāha- tridhāmeti || 17 ||  
  
ajñānijñāninoḥ darśanasthitivailakṣaṇyam  
  
sarvagaṃ saccidānandaṃ jñānacakṣurnirīkṣate || 18 ||  
  
ajñānacakṣurnekṣeta bhāsvantaṃ bhānumandhavat |  
prajñānameva tadbrahma satyaprajñānalakṣaṇam || 19 ||  
  
evaṃ brahmaparijñānādeva martyo'mṛto bhavet |  
tadbrahmānandamadvandvaṃ nirguṇaṃ satyacidghanam || 20 ||  
  
viditvā svātmano rūpaṃ na bibheti kutaścana |  
cinmātraṃ sarvagaṃ nityaṃ saṃpūrṇaṃ sukhamavyayam || 21 ||  
  
sākṣādbrahmaiva nānyo'stītyevaṃ brahmavidāṃ sthitiḥ |  
ajñasya duḥkhaughamayaṃ jñasyānandamayaṃ jagat || 22 ||  
  
andhaṃ bhuvanamandhasya prakāśaṃ tu sucakṣuṣām |  
  
	jñānacakṣuḥ svātmānaṃ sarvāsaktaṃ paśyati,   
svājñānacakṣustu divāndhavat bhāsvantamātmānaṃ na paśyatītyāha-   
sarvagamiti || 18 || yādṛgbrahmajñānī tādṛgbrahmaiva bhavatītyāha-   
prajñānamiti || 19 || brahmajñānī kutaścit na bibhedītyāha- taditi || 20 ||   
nirbhayabrahmavidāṃ sthitiḥ ketyata āha- cinmātramiti || 21 ||   
svajñagṛhītaṃ svājño viparītaṃ paśyatītyāha- ajñasyeti || 22 ||  
  
p. 473) 		ātmani vastuto bandhamuktyabhāvaḥ  
  
anante saccidānande mayi vārāharūpiṇi || 23 ||  
  
sthite'dvitīyabhāvaḥ syāt ko bandhaḥ kaśca mucyate |  
svasvarūpaṃ tu cinmātraṃ sarvadā sarvadehinām || 24 ||  
  
naiva dehādisaṃghāto ghaṭavad dṛśigocaraḥ |  
svātmano'nyatayā bhātaṃ carācaramidaṃ jagat || 25 ||  
  
svātmamātratayā buddhvā tadasmīti vibhāvaya |  
svasvarūpaṃ svayaṃ bhuṅkte nāsti bhojyaṃ pṛthak svataḥ || 26 ||  
  
asti cedastitārūpaṃ brahmaivāstitvalakṣaṇam |  
brahmavijñānasaṃpannaḥ pratītamakhilaṃ jagat || 27 ||  
  
paśyannapi sadā naiva paśyati svātmanaḥ pṛthak |  
matsvarūpaparijñānāt karmabhirna sa badhyate || 28 ||  
  
yaḥ śarīrendriyādibhyo vihīnaṃ sarvasākṣiṇam |  
paramārthaikavijñānaṃ sukhātmānaṃ svayaṃprabham || 29 ||  
  
svasvarūpatayā sarvaṃ veda svānubhavena yaḥ |  
sa dhīraḥ sa tu vijñeyaḥ so'haṃ tattvamṛbho bhava || 30 ||  
  
ataḥ prapañcānubhavaḥ sadā na hi  
svarūpabodhānubhavaḥ sadā khalu |  
iti prapaśyan paripūrṇavedano  
na bandhamukto na ca baddha eva tu || 31 ||  
  
p. 474) vastuto mama niṣpratiyogikādvitīyatvena na ko'pi baddho mukto vā   
bhavitumarhatītyāha- ananta iti || 23 || advitīyabhāvena ko bandhaḥ |   
cinmātrameva cinmātram iti śrutyanurodhena svasvarūpameva cinmātraṃ na   
anyadityāha- svasvarūpamiti || 24 || svātiriktadehādikaṃ svamātramiti   
cintayetyāha- svātmana iti || 25 || svātiriktaṃ nāstyeva | yadyastīti   
bhrāntistadā tadapyastitvaṃ brahmetyāha- sveti || 26 || svajñānī   
svatiriktaṃ svātiriktatvena na paśyati, kiṃtu svamātratayā   
paśyatītyāha- brahmeti || 27 || karmabandhe sati kathamevaṃ paśyatītyatra   
āha- maditi || 28 || śarīrādau sati kathamevaṃ na badhyate ityāśaṅkya   
tadvilakṣaṇatvena ātmānaṃ yaḥ paśyati so'hameva syāmityāha- ya iti ||   
29-30 || evaṃ madbhāvāpannasya svātmānubhūtiṃ   
vinānātmaprapañcānubhūtiḥ nāsti | evaṃ svātmānubhūtiyogino   
bandhamokṣavibhramo nāstītyāha- ata iti || 31 ||  
  
bandhanivṛttaye brahmātmānusaṃdhānam  
  
svasvarūpānusaṃdhānānnṛtyantaṃ sarvasākṣiṇam |  
muhūrtaṃ cintayenmāṃ yaḥ sarvabandhaiḥ pramucyate || 32 ||  
  
sarvabhūtāntarasthāya nityamuktacidātmane |  
pratyakcaitanyarūpāya mahyameva namo namaḥ || 33 ||  
  
tvaṃ vāhamasmi bhagavo'haṃ vai tvamasi devate |  
tubhyaṃ mahyamanantāya mahyaṃ tubhyaṃ cidātmane || 34 ||  
  
namo mahyaṃ pareśāya namastubhyaṃ śivāya ca |  
kiṃ karomi kva gacchāmi kiṃ gṛhṇāmi tyajāmi kim || 35 ||  
  
p. 475) yanmayā pūritaṃ viśvaṃ mahākalpāmbunā yathā |  
antaḥasṅgaṃ bahiḥsaṅgamātmasaṅgaṃ ca yastyajet |  
sarvasaṅganivṛttātmā sa māmeti na saṃsayaḥ || 36 ||  
  
ahiriva janayogaṃ sarvadā varjayedyaḥ  
kuṇapamiva sunārīṃ tyaktakāmo virāgī |  
viṣamiva viṣayādīn manyamāno durantān  
jagati paramahaṃso vāsudevo'hameva || 37 ||  
  
idaṃ satyamidaṃ satyaṃ satyametadihocyate |  
ahaṃ satyaṃ brahma mattaḥ kiṃcinna vidyate || 38 ||  
  
	bandhanivṛttihetuḥ kimityāśaṅkya maccintanamityāha- sveti ||   
32 || pratyagabhinnabrahmānusaṃdhānaprakāramāha- sarveti || 33-34   
|| svasyāvikriyatāṃ paripūrṇatāmapyāha- kiṃ karomīti || 35 || tava   
vibhutvena sarve'pi tvāmeva pratipadyante ityatra- māṃ nityaṃ prāptā api   
svātiriktasaṅgino māṃ nāpnuvanti | tatra yaḥ kaścit   
svāntarbāhyasaṅgaviralo bhavati sa eva māmetītyāha- antariti || 36 ||   
svātiriktasaṅgatyāgopāyaṃ tajjñānaphalaṃ cāha- ahiriti || 37 ||   
ahameva vāsudevaḥ satyaṃ, madatiriktam asatyaṃ na vidyate,   
madatiriktasya mṛgyatvādityāha- idamiti || 38 ||  
  
brahmāptisādhanabhūtasyopavāsasya nirvacanam  
  
upa samīpe yo vāso jīvātmaparamātmanoḥ |  
upavāsaḥ sa vijñeyo na tu kāyasya śoṣaṇam || 39 ||  
  
kāyaśoṣaṇamātreṇa kā tatra hyavivekinām |  
valmīkatāḍanādeva mṛtaḥ kiṃ nu mahoragaḥ || 40 ||  
  
p. 476) satyabrahmāptyupāyaḥ ka ityatra āha- upeti || 39-40 ||  
  
jīvanmuktisādhanamaparokṣajñānam  
  
asti brahmeti cedveda parokṣajñānameva tat |  
ahaṃ brahmeti cedveda sākṣātkāraḥ sa ucyate || 41 ||  
  
yasmin kāle svamātmānaṃ yogī jānāti kevalam |  
tasmāt kālāt samārabhya jīvanmukto bhavedasau || 42 ||  
  
ahaṃ brahmeti niyataṃ mokṣaheturmahātmanām |  
  
	parokṣāparokṣajñānasvarūpamāha- astīti || 41 ||   
aparokṣajñānasamakālaṃ jīvanmukto bhavatītyāha- yasminniti || 42 ||   
sadā ahaṃ brahmeti jñānaṃ mokṣaheturityāha- ahamiti ||  
  
bāhyāntaścintātyāgavidhiḥ  
  
dve pade bandhamokṣāya nirmameti mameti ca || 43 ||  
  
mameti badhyate janturnirmameti vimucyate |  
bāhyacintā na kartavyā tathaivāntaracintikā |  
sarvacintāṃ samutsṛjya svastho bhava sadā ṛbho || 44 ||  
  
	dehādāvahaṃkāramamakārabhāvābhāvau bandhamokṣahetū   
bhavataḥ ityāha- dve iti || 43 || ahaṃbhāvādyanudayahetuḥ   
bāhyāntaścintātyāga evetyāha- bāhyeti || 44 ||  
  
bhagavaccintanameva sarvacintātyāgopāyaḥ  
  
saṃkalpamātrakalanena jagatsamagraṃ  
saṃkalpamātrakalane hi jagadvilāsaḥ |  
  
p. 477) saṃkalpamātramidamutsṛja nirvikalpa-  
māśritya māmakapadaṃ hṛdi bhāvayasva || 45 ||  
  
maccintanaṃ matkathanamanyonyaṃ matprabhāṣaṇam |  
madekaparamo bhūtvā kālaṃ naya mahāmate || 46 ||  
  
cidihāstīti cinmātramidaṃ cinmayameva ca |  
cittvaṃ cidahamete ca lokāściditi bhāvaya || 47 ||  
  
rāgaṃ nirāgatāṃ nītvā nirlepo bhava sarvadā |  
  
	cintāmūlasaṃkalpamunmūlya nirvikalpaṃ mām āśrayetyāha-   
saṃkalpeti || 45 || saṃkalpatyāgopāyamāha- maditi || 46 || tvaccintanaṃ   
kīdṛśam ityatra sarvaṃ cinmātramiti cintanamityāha- ciditi || 47 ||   
svatiriktaviṣaye rāgam ||  
  
sarvakalpanātītaṃ brahmaiva cintanīyam  
  
ajñānajanyakartrādikārakotpannakarmaṇā || 48 ||  
  
śrutyutpannātmavijñānapradīpo bādhyate katham |  
anātmatāṃ parityajya nirvikāro jagatsthitau || 49 ||  
  
ekaniṣṭhatayāntaḥsthasaṃvinmātraparo bhava |  
ghaṭākāśamaṭhākāśau mahākāśe pratiṣṭhitau || 50 ||  
  
evaṃ mayi cidākāśe jīveśau parikalpitau |  
yā ca prāgātmano me mā tathānte ca tiraskṛtā || 51 ||  
  
p. 478) brahmavādibhirudgītā sā māyeti vivekataḥ |  
māyātatkāryavilaye neśvaratvaṃ na jīvatā || 52 ||  
  
tataḥ śuddhaścidevāhaṃ vyomavannirupādhikaḥ |  
jīveśvarādirūpeṇa cetanācetanātmakam || 53 ||  
  
īkṣaṇādipraveśāntā sṛṣṭirīśena kalpitā |  
jāgradādivimokṣāntaḥ saṃsāro jīvakalpitaḥ || 54 ||  
  
triṇācikādiyogāntā īśvarabhrāntimāśritāḥ |  
lokāyatādisāṃkhyāntā jīvavibhrāntimāśritāḥ || 55 ||  
  
tasmānmumukṣubhirnaiva matirjīveśavādayoḥ |  
kāryā kiṃ tu brahmatattvaṃ niścalena vicāryatām || 56 ||  
  
advitīyabrahmatattvaṃ na jānanti yathā yathā |  
bhrāntā evākhilāsteṣāṃ kva muktiḥ kveha vā sukham || 57 ||  
  
	karmalepasyānivāryatvāt nirlepatvaṃ kuto me syādityata āha-   
ajñāneti || 48 || anātmani sati svātmamātrajñānaṃ kathamudetītyata āha-  
स्यादित्यत आह- घटेति ॥ ५० ॥ जीवेशादिकल्पनामूलमायायाः सत्त्वात्   
निर्मायभावः कथं मे स्यात् इत्यत्र मायामूलविचारतो निर्मायं   
ब्रह्म प्रसीदतीत्याह- या चेति ॥ ५१-५२ ॥   
उक्तलक्षणलक्षितजीवेशादिनानाकल्पनां हित्वा निर्विकल्पाद्वैतब्रह्मैव   
सदा चिन्त्यमित्याह- जीवेति । जीवेश्वरादिरूपेण इत्यादि निश्चलेन   
विचार्यताम् इत्यन्तं महोपनिषदि व्याख्यातम् ॥ ५३-५६ ॥ एवम्   
अखण्डैकरसब्रह्माज्ञानिनो भ्रान्ता एवेत्याह- अद्वितीयेति ॥ ५७ ॥  
  
प्। ४७९) 		प्रत्यगभिन्नब्रह्म सर्वावस्थातीतम्  
  
उत्तमाधमभावश्चेत् तेषां स्यादस्ति तेन किम् ।  
स्वप्नस्थराज्यभिक्षाभ्यां प्रबुद्धः स्पृश्यते खलु ॥ ५८ ॥  
  
अज्ञाने बुद्धिविलये निद्रा सा मण्यते बुधैः ।  
विलीनाज्ञानतत्कार्ये मयि निद्रा कथं भवेत् ॥ ५९ ॥  
  
बुद्धेः पूर्णविकासोऽयं जागरः परिकीर्त्यते ।  
विकारादिविहीनत्वाज्जागरो मे न विद्यते ॥ ६० ॥  
  
सूक्ष्मनाडिषु सञ्चारो बुद्धेः स्वप्नः प्रजायते ।  
सञ्चारधर्मरहिते मयि स्वप्नो न विद्यते ॥ ६१ ॥  
  
	शिवजीवाद्युत्तमाधमभेदे सति कथम् अद्वितीयब्रह्मज्ञानम्   
उदेतीत्यत्र सदृष्टान्तं तन्निराकरोति । उत्तमेति ॥ ५८ ॥   
अवस्थात्रयावृतस्य तुर्यानन्दानुभवः कुत इत्यत्र आह- अज्ञान इति ।   
निद्रा सुषुप्तिः ॥ ५९-६१ ॥  
  
निर्विशेषब्रह्मज्ञानेन ब्रह्मभावः  
  
सुषुप्तिकाले सकले विलीने तमसावृते ।  
स्वरूपं महदानन्दं भुङ्क्ते दृश्यविवर्जितः ॥ ६२ ॥  
  
अविशेषेण सर्वं तु यः पश्यति चिदन्वयात् ।  
स एव सक्षाद्विज्ञानी स शिवः स हरिर्विधिः ॥ ६३ ॥  
  
	एवं स्वातिरिक्तप्रपञ्चसुषुप्तिकाले ॥ ६२ ॥ चितः   
सर्वावस्थानुस्यूतज्ञानी चिदेव भवतीत्याह- अविशेषेणेति ॥ ६३ ॥  
  
प्। ४८०) 	जगद्विलापनपुरस्सरं ब्रह्मैकत्वचिन्तनम्  
  
दीर्घस्वप्नमिदं यत्तद्दीर्घं वा चित्तविभ्रमम् ।  
दीर्घं वापि मनोराज्यं संसारं दुःखसागरम् ।  
सुप्तेरुत्थाय सुप्त्यन्तं ब्रह्मैकं प्रविचिन्त्यताम् ॥ ६४ ॥  
  
आरोपितस्य जगतः प्रविलापनेन  
चित्तं मदात्मकतया परिकल्पितं नः ।  
शत्रून् निहत्य गुरुषट्कगणान्निपातात्  
गन्धद्विपो भवति केवलमद्वितीयः ॥ ६५ ॥  
  
अवस्थात्रयसंसृतेः चित्तविकल्पतामाह- दीर्घेति । दुःखसागरं   
विद्धीत्यर्थः । यत एवम् अतः तच्छान्तये सुप्तेरुत्थाय ॥ ६४ ॥ केनोपायेन   
ब्रह्मैकमिति चिन्त्यभित्यत आह- आरोपितस्येति । स्वाज्ञदृष्ट्या   
आरोपितस्य प्रविलापनेन विलापनाधिष्ठानमवशिष्यते ।   
तत्राखण्डाकारवृत्तिमत् चित्तं मत्स्वरूपमेव भवतीत्यर्थः । शत्रून्   
सच्चिदानन्दावरणान् कामाद्यरिषड्वर्गान् वा गुरुषट्कगणात् गणेन   
शमादिषट्गुणासिना निहत्य निर्मूल्य इत्थं शत्रुनिपातात् निपातेन आत्मा   
गन्धद्वीपो मत्तगज इव केवलम् अद्वितीयः स्वात्मा अवशिष्यत इत्यर्थः ॥   
६५ ॥  
  
प्रत्यगभिन्नब्रह्मविषयको विद्वदनुभवः  
  
अद्यास्तमेतु वपुराशशितारमास्तां  
कस्तावतापि मम चिद्वपुषो विशेषः ।  
कुम्भे विनश्यति चिरं समवस्थिते वा  
कुम्भाम्बरस्य न हि कोऽपि विशेषलेशः ॥ ६६ ॥  
  
प्। ४८१) अहिनिर्ल्वयिनी सर्पनिर्मोको जीववर्जितः ।  
वल्मीके पतितस्तिष्ठेत्तं सर्पो नाभिमन्यते ॥ ६७ ॥  
  
एवं स्थूलं च सूक्ष्मं च शरीरं नाभिमन्यते ।  
प्रत्यग्ज्ञानशिखिध्वस्ते मिथ्याज्ञाने सहेतुके ।  
नेति नेतीति रूपत्वादशरीरो भवत्ययम् ॥ ६८ ॥  
  
शास्त्रेण नश्येत् परमार्थदृष्टिः  
कार्यक्षमं नश्यति चापरोक्ष्यात् ।  
प्रारब्धनाशात् प्रतिभाननाश  
एवं त्रिधा नश्यति चात्ममाया ॥ ६९ ॥  
  
ब्रह्मत्वे योजिते स्वस्मिन् जीवभावो न गच्छति ।  
अद्वैते बोधिते तत्त्वे वासना विनिवर्तते ॥ ७० ॥  
  
आरब्धान्ते देहहानिर्मायेत्थं क्षीयतेऽखिला ।  
अस्तीत्युक्ते जगत् सर्वं सद्रसं ब्रह्म तद्भवेत् ॥ ७१ ॥  
  
भातीत्युक्ते जगत् सर्वं भानं ब्रह्मैव केवलम् ।  
मरुभूमौ जलं सर्वं मरुभूमात्रमेव तत् ।  
जगत्त्रयमिदं सर्वं चिन्मात्रं स्वविचारतः ॥ ७२ ॥  
  
अज्ञानमेव न कुतो जगतः प्रसङ्गो  
जीवेशदेशिकविकल्पकथातिदूरे ।  
एकान्तकेवलचिदेकरसस्वभावे  
ब्रह्मैव केवलमहं परिपूर्णमस्मि ॥ ७३ ॥  
  
प्। ४८२) बोधचन्द्रमसि पूर्णविग्रहे  
मोहराहुमुषितात्मतेजसि ।  
स्नानदानयजनादिकाः क्रिया  
मोचनावधि वृथैव तिष्ठते ॥ ७४ ॥  
  
मद्भावापन्नविद्वदनुभव एवं भवतीत्याह- अद्येति । तत्र   
दृष्टान्तस्तु कुम्भे विनश्यति ॥ ६६ ॥ विदुषोऽपि शरीरदर्शनात्   
अशरीरत्वं कुत इत्याशङ्क्य अशरीरं वाव सन्तं न प्रियाप्रिये   
स्पृशतः इति श्रुत्यनुरोधेन स्वाज्ञविकल्पितशरीरत्रये   
स्वात्मात्मीयाभिमतिकैवल्यमेव अशरीरत्वमिति   
सदृष्टान्तमाह- अहिनिर्ल्वयिनीति ॥ ६७ ॥ विद्वान् एवम् ॥ ६८ ॥   
शरीरत्रयहेतुमायायां सत्यां कथम् अशरीरत्वम् इत्याशङ्क्य   
शास्त्रजन्यज्ञानविज्ञानसम्यक्तत्त्वज्ञानतो ब्रह्मातिरेकेण   
माया नास्तीति माया निर्मायं पदं भजति, तत्समकालं   
मायाकार्यागाम्यादिकर्मत्रयमपि सवासनं क्षीयते, ततो   
विद्वान् अशरीरब्रह्ममात्रतया अवशिष्यत इत्याह- शास्त्रेणेति ।   
ब्रह्मैव सत्यं ब्रह्मातिरिक्तं न किञ्चिदस्ति इति शास्त्रजन्यज्ञानात्   
मायायाः परमार्थदृष्टिः नश्यति । तेन   
तद्बीजांशप्रभवभ्रान्तिजतादात्म्यास्पदागामिकर्मणोऽश्लेषो   
भवति । तदा स्वातिरिक्तं व्यावहारिकं प्रतिभाति ।   
पूर्वाभ्यस्तशास्त्रजन्यज्ञानमनुभवारूढं चेत्   
विज्ञानपदं भजति तेन यत् कर्यक्षमं व्यावहारिकं तत् नश्यति   
। तेन स्वातिरिक्तं प्रातिभासिकं भाति । तेन   
सहजतादात्म्यास्पदसञ्चितकर्मापि नश्यति । विज्ञानिनः   
प्रारब्धकर्म भोगेन क्षीयते, न हि तदानीं नश्यति,   
आरब्धत्वात् । विज्ञानं दृढानुभवकलितं चेत्   
सम्यग्ज्ञानपदं भजति । तेन प्रतिभासिकतया भातं स्वातिरिक्तं   
शून्यभावं भजति । तेन   
कर्मजदात्म्यास्पदमायास्थूलांशारब्धं कर्मापि नश्यति ।   
प्रारब्धनाशसमकालं मायायाः शून्यतया प्रतिभासोऽपि   
नश्यति । एवं माया त्रेधा विनश्यतीत्यर्थः । यदा   
स्वातिरिक्तसामान्यमस्ति नास्तीति विभ्रमापह्नवो भवति एवं   
स्वातिरिक्तापह्नववृत्तिः तत्त्वज्ञानपदं भजति । तेन ब्रह्म   
निष्प्रतियोगिकस्वमात्रमिति विद्वान् अवशिष्यत इति भावः ॥ ६९ ॥  
  
प्। ४८३) उक्तार्थमेव पुनः दृढयति- ब्रह्मत्व इति ।   
केवलशास्त्रजन्य-ज्ञानेन ब्रह्मत्वे योजिते ॥ ७० ॥   
आत्यन्तिकदेहाभिमानवृत्तिः माया । अस्ति भाति प्रियमिति यद्यत्   
व्यवहृतं तत् सच्चिदानन्दं ब्रह्मेत्याह- अस्तीति ॥ ७१ ॥ यद्यत् प्रियं   
तदेव ब्रह्म सुखमिति बोध्यमित्यत्र-  
  
अस्ति भाति प्रियं रूपं नाम चेत्यंशपञ्चकम् ।  
आद्यं त्रयं ब्रह्मरूपं जगद्रूपं ततो द्वयम् ॥  
  
इति श्रुतेः । नामरूपसद्वितीयं ब्रह्मेत्यत आह- मरुभूमाविति ॥ ७२ ॥   
कथं पुनः चिन्मात्रं निष्प्रतियोगिकं, जीवेशादिविकल्पजुष्टजगतः   
सत्त्वादित्यत आह- अज्ञानमिति । जगतः स्वाज्ञानकार्यत्वात्   
स्वज्ञानेन स्वाज्ञाननाशे तत्कार्यं जगत् कुतः सत्पदमर्हतीत्यत्र-   
कारणाभावतः कार्यं कथं सिद्धिपदं भजेत् इति परमाक्षरोक्तेः ॥   
७३ ॥ स्वातिरिक्तकलनामुक्ते ब्रह्मणि मूढाः स्वातिरिक्तं कल्पयित्वा   
तच्छान्तये मुधा व्याप्रियन्त इत्याह- बोधेति ॥ ७४ ॥  
  
समाधिसाधनं नादानुसन्धानम्  
  
सलिले सैन्धवं यद्वत् साम्यं भजति योगतः ।  
तथात्ममनसोरैक्यं समाधिरिति कथ्यते ॥ ७५ ॥  
  
दुर्लभोविषयत्यागो दुर्लभं तत्त्वदर्शनम् ।  
दुर्लभा सहजावस्था सद्गुरोः करुणां विना ॥ ७६ ॥  
  
उत्पन्नशक्तिबोधस्य त्यक्तनिःशेषकर्मणः ।  
योगिनः सहजावस्था स्वयमेव प्रकाशते ॥ ७७ ॥  
  
रसस्य मनसश्चैव चञ्चलत्वं स्वभावतः ।  
रसो बद्धो मनो बद्धं किं न सिध्यति भूतले ॥ ७८ ॥  
  
प्। ४८४) मूर्च्छितो हरति व्याधिं मृतो जीवयति स्वयम् ।  
बद्धं खेचरतां धत्ते ब्रह्मत्वं रसचेतसि ॥ ७९ ॥  
  
इन्द्रियाणां मनो नाथो मनोनाथस्तु मारुतः ।  
मारुतस्य लयो नाथस्तन्नाथं लयमाश्रय ॥ ८० ॥  
  
निश्चेष्टो निर्विकारश्च लयो जीवति योगिनाम् ।  
उच्छिन्नसर्वसङ्कल्पो निःशेषाशेषचेष्टितः ।  
स्वावगम्यो लयः कोऽपि मनसां वागगोचरः ॥ ८१ ॥  
  
पुङ्खानुपुङ्खविषयेक्षणतत्परोऽपि  
ब्रह्मावलोकनधियं न जहाति योगी ।  
सङ्गीतताललयवाद्यवशं गतापि  
मौलिस्थकुम्भपरिरक्षणधीर्नटीव ॥ ८२ ॥  
  
सर्वचिन्तां परित्यज्य सावधानेन चेतसा ।  
नाद एवानुसन्धेयो योगसाम्राज्यमिच्छता ॥ ८३ ॥  
  
इति ॥  
  
	स्वातिरिक्तासम्भवप्रबोधसिद्धं ब्रह्मास्मीति   
ब्रह्ममनसोरेकत्वं समाधिरिति सदृष्टान्तमाह- सलिल इति ॥ ७५ ॥   
एवं तत्त्वदर्शनं गुरुकटाक्षतो भवतीत्याह- दुर्लभः इति ॥ ७६ ॥   
कस्येयं सहजावस्था जायत इत्यत आह- उत्पन्नेति ।   
ज्ञानसहकृतयोगाभ्यासपाटवेन उत्पन्नकुण्डलिनीशक्तिबोधस्य,   
ब्रह्मातिरिक्तं न किञ्चिदस्ति इत्यजडक्रियाज्ञानेच्छाशक्तिबोधस्य,   
सम्यग्ज्ञानिनो वा शक्तिबोधस्य ॥ ७७ ॥ ब्रह्मातिरेकेण मनसः सत्त्वं ये   
मन्यन्ते तद्दृष्टिमाश्रित्य  
  
प्। ४८५) मनसः चलनादिः बन्धमुक्तिहेतुरिति सदृष्टान्तमाह-   
रसस्येति ॥ ७८-७९ ॥ क्रमेण इन्द्रियमनःप्राणादिकं विलाप्य   
तल्लयाधिकरणं ब्रह्मास्मीत्याश्रयेत्याह- इन्द्रियाणामिति ॥ ८० ॥   
कीदृशोऽयं लय इत्यत्र निश्चेष्ट इति । किञ्च- उच्छिन्नेति । लयशब्देन   
लयाधिकरणं ब्रह्मोच्यते इत्यर्थः ॥ ८१ ॥ विदुषो विषयेषु सत्सु   
तल्लयाधिकरणब्रह्मदृष्टिः कुत इत्यत्र सदृष्टान्तमुत्तरमाह-   
पुङ्खेति ॥ ८२ ॥ स्वातिरिक्तभ्रमासम्भवप्रबोधसिद्धं परमात्मा   
स्वावशेषधिया अनुसन्धेय इति अध्यायार्थमुपसंहरति- सर्वेति ।   
योगसाम्राज्यं कैवल्यमिच्छता स्वातिरिक्तावकाशं न ददातीति नदः स   
एव नादः परमात्मैव निष्प्रतियोगिकस्वमात्रमित्यनुसन्धेयः ॥ ८३ ॥   
इतिशब्दोऽध्यायपरिसमाप्त्यर्थः ॥  
  
इति द्वितीयोऽध्यायः  
  
तृतीयोऽध्यायः  
  
अद्वितीयपरमात्मानुभवः  
  
न हि नानास्वरूपं स्यादेकं वस्तु कदाचन ।  
तस्मादखण्ड एवास्मि यन्मदन्यन्न किञ्चन ॥ १ ॥  
  
दृश्यते श्रूयते यद्यद् ब्रह्मणोऽन्यन्न तद्भवेत् ।  
नित्यशुद्धविमुक्तैकमखण्डानन्दमद्वयम् ।  
सत्यं ज्ञानमनन्तं यत् परं ब्रह्म भवामि तत् ॥ २ ॥  
  
आनन्दरूपोऽहमखण्डबोधः  
परात्परोऽहं घनचित्प्रकाशः ।  
  
प्। ४८६) मेघा यथा व्योम न च स्पृशन्ति  
संसारदुःखानि न मां स्पृशन्ति ॥ ३ ॥  
  
सर्वं सुखं विद्धि सुदुःखनाशात्  
सर्वं च सद्रूपमसस्यनाशात् ।  
चिद्रूपमेव प्रतिभानयुक्तं  
तस्मादखण्डं मम रूपमेतत् ॥ ४ ॥  
  
न हि जनिर्मरणं गमनागमौ  
न च मलं विमलं न च वेदनम् ।  
चिन्मयं हि सकलं विराजते  
स्फुटतरं परमस्य तु योगिनः ॥ ५ ॥  
  
	कथं त्वं निष्प्रतियोगिकपरमात्मासि स्वप्रतियोगिनानात्वस्य   
विद्यमानत्वादित्याशङ्कमानमालक्ष्य भगवान् स्वस्य   
निष्प्रतियोगिकाद्वितीयत्वस्थापनाय स्वानुभवं प्रकटयति- न हीति ।   
यस्मादेवं तस्मात् ॥ १ ॥ स्वान्यत् दृश्यते श्रूयते चेदित्यत्राह-   
दृश्यत इति । कीदृशं ब्रह्म त्वं भवसीत्यत्राह- नित्येति ॥ २ ॥   
जीववद्देहधारणसामान्यात् त्वमपि संसारदुःखी भवसीत्यत आह-   
आनन्देति ॥ ३ ॥ सच्चिदानन्दाखण्डं मां विद्धीत्याह- सर्वमिति ॥ ४ ॥   
निर्विशेषज्ञानयोगिनो मद्रूपमेव विभातीत्याह- न हि जनिरिति । योगी   
स्वात्मनो मम जनिमृतिगमनागमनादिविक्रिया नास्तीति मत्वा सर्वत्र   
मामेव निष्प्रतियोगिकचिन्मात्रं पश्यतीत्यर्थः ॥ ५ ॥  
  
चिन्मात्रभावापत्तिसाधनमौनविधिः  
  
सत्यचिद्घनमखण्डमद्वयं सर्वदृश्यरहितं निरामयम् ।  
यत् पदं विमलमद्वयं शिवं तत् सदाहमिति मौनमाश्रय ॥ ६ ॥  
  
प्। ४८७) जन्ममृत्युसुखदुःखवर्जितं जातिनीतिकुलगोत्रदूरगम् ।  
चिद्विवर्तजगतोऽस्य कारणं तत् सदाहमिति मौनमाश्रय ॥ ७ ॥  
  
पूर्णमद्वयमखण्डचेतनं विश्वभेदकलनादिवर्जितम् ।  
अद्वितीयपरसंविदंशकं तत् सदाहमिति मौनमाश्रय ॥ ८ ॥  
  
	तवेश्वरत्वेन निष्प्रतियोगिकचिन्मात्रत्वं युज्यते । ममानीशत्वेन   
तद्भावापत्त्युपायमादिशेति पृच्छमानमालक्ष्य भगवान्   
स्वभावापत्त्युपायमादिशति- सत्येति ॥ ६-८ ॥  
  
भगवतः सच्चिदानन्दत्वम्  
  
केनाप्यबाधितत्वेन त्रिकालेऽप्येकरूपतः ।  
विद्यमानत्वमस्त्येतत् सद्रूपत्वं सदा मम ॥ ९ ॥  
  
निरुपाधिकनित्यं यत् सुप्तौ सर्वसुखात् परम् ।  
सुखरूपत्वमस्त्येतदानन्दत्वं सदा मम ॥ १० ॥  
  
	एवं मुनेः स्वभावापत्त्युपायमुपदिश्य तद्दार्ढ्याय   
स्वात्मनः सच्चिदानन्दत्वं साधनयति- केनेति ॥ ९-१० ॥  
  
भगवद्भक्तिरेव मोक्षसाधनम्  
  
दिनकरकिरणैर्हि शार्वरं तमो  
निबिडतरं झटिति प्रणाशमेति ।  
घनतरभवकारणं तमो य-  
द्धरिदिनकृत्प्रभया न चान्तरेण ॥ ११ ॥  
  
प्। ४८८) मम चरणस्मरणेन पूजया च  
स्वकतमसः परिमुच्यते हि जन्तुः ।  
न हि मरणप्रभवप्रणाशहेतु-  
र्मम चरणस्मरणादृतेऽस्ति किञ्चित् ॥ १२ ॥  
  
आदरेण यथा स्तौति धनवन्तं धनेच्छया ।  
तथा चेद्विश्वकर्तारं को न मुच्येत बन्धनात् ॥ १३ ॥  
  
	मद्भावापत्तिहेतुमद्भक्तिं विना कोऽपि न मुच्यत इति   
सदृष्टान्तमुपपादयति- दिनकरेति । दिनकृत्प्रभया विनाशमेति ॥   
११-१२ ॥ कश्चिद्राजसेव्यपि दारिद्र्यतो मुच्यते तथा मामुपास्य को वा   
स्वातिरिक्तभ्रमतः न मुच्यत इत्याह- आदरेणेति ॥ १३ ॥  
  
ईश्वरस्य सर्वसमत्वम्  
  
आदित्यसन्निधौ लोकश्चेष्टते स्वयमेव तु ।  
तथा मत्सन्निधावेव समस्तं चेष्टते जगत् ॥ १४ ॥  
  
शुक्तिकायां यथा तारं कल्पितं मायया तथा ।  
महदादि जगन्मायामयं मय्येव केवलम् ॥ १५ ॥  
  
चण्डालदेहे पश्वादिस्थावरे ब्रह्मविग्रहे ।  
अन्येषु तारतम्येन स्थितेषु न तथा ह्यहम् ॥ १६ ॥  
  
विनष्टदिग्भ्रमस्यापि यथापूर्वं विभाति दिक् ।  
तथा विज्ञानविध्वस्तं जगन्मे भाति तन्न हि ॥ १७ ॥  
  
प्। ४८९) न देहो नेन्द्रियप्राणो न मनोबुद्ध्यहङ्कृतिः ।  
न चित्तं नैव माया च न च व्योमादिकं जगत् ॥ १८ ॥  
  
न कर्ता नैव भोक्ता च न च भोजयिता तथा ।  
केवलं चित्सदानन्दब्रह्मैवाहं जनार्दनः ॥ १९ ॥  
  
	स्वाज्ञादिलोकप्रवृत्तिनिवृत्तिनिमित्तमप्यहमेवेत्याह-   
आदित्येति ॥ १४ ॥ मदतिरिक्तं मय्येव विकल्पितम् । विषमेष्वपि   
समोऽहमेवेत्याह- शुक्तिकायामिति ॥ १५-१६ ॥ मदज्ञानविकल्पितं   
मज्ज्ञानतो न भातीत्याह- विनष्टेति । विनष्टदिग्भ्रमस्यापि   
भ्रमापाये ॥ १७ ॥ तवापि जगदन्तःपातिदेहेन्द्रियादिसत्त्वात् कथं जगत् न   
भातीत्युच्यते इत्यत्राह- न देह इति ॥ १८-१९ ॥  
  
चित्तमेव संसारकारणम्  
  
जलस्य चञ्चलादेव चञ्चलत्वं यथा रवेः ।  
तथाहङ्कारसम्बन्धादेव संसार आत्मनः ॥ २० ॥  
  
चित्तमूलं हि संसारस्तत्प्रयत्नेन शोधयेत् ।  
हन्त चित्तमहत्तायां कैषा विश्वासता तव ॥ २१ ॥  
  
क्व धनानि महीपानां ब्राह्मणः क्व जगन्ति वा ।  
प्राक्तनानि प्रयातानि गताः सर्गपरम्पराः ॥ २२ ॥  
  
कोटयो ब्रह्मणां याता भूपा नष्टाः परागवत् ।  
स चाध्यात्माभिमानोऽपि विदुषोऽप्यासुरत्वतः ॥ २३ ॥  
  
विदुषोऽप्यासुरश्चेत् स्यान्निष्फलं तत्त्वदर्शनम् ।  
  
प्। ४९०) तव ईश्वरस्य देहादिवैरल्यमस्तु वस्तुतो   
निर्विशेषब्रह्मरूपत्वात् । जीवानां बन्धमोक्षहेतू कावित्यत्र   
अतस्मिंस्तद्भावातद्भावावित्याह- जलस्येति ॥ २० ॥ एवं   
संसारमूलं किम् इत्यत्र चित्तमित्याह- चित्तेति । संसारमूलचित्तस्य   
सत्त्वात् तद्विकल्पितं सर्वं सत्यम् इति मन्यमानं प्रत्याह- हन्तेति ।   
चित्ततत्कार्यस्य भ्रान्त्युज्जीवकत्वात् तदपाये यथापूर्वमदर्शनात्   
चित्ततत्कार्यकलना नास्त्येवेत्यर्थः ॥ २१-२२ ॥ विदुषोऽप्येवं सत्यवत्   
भातं चेत् तस्य वैदुष्यं नास्तीत्याह- स चेति । यः अनात्मनि   
आत्मधीप्रभवः अविद्वद्गोचरः स चाध्यात्माभिमानः देहाभिमानः   
स्वान्यत्र ममतापि विदुषोऽप्यनर्थकर एव । कुतः ?   
देहादावात्मात्मीयाभिमानस्य आसुरत्वतः आसुरकृत्यत्वात् ॥ २३ ॥ अविदुष   
इव विदुषोऽपि आसुरश्चेत् तदार्जिततत्त्वदर्शनं निष्फलमेव स्यात् । तथा च   
श्रुतिः-  
  
ज्ञानामृतेन तृप्तस्य कृतकृत्यस्य योगिनः ।  
नचास्ति किञ्चित् कर्तव्यमस्ति चेन्न स तत्त्ववित् ॥  
  
इति ॥  
  
अनात्मनि रागाद्यनुभवो विद्वल्लक्षणम्  
  
उत्पाद्यमाना रागाद्या विवेकज्ञानवह्निना ॥ २४ ॥  
  
यथा तदैव दह्यन्ते कुतस्तेषां प्ररोहणम् ।  
यथा सुनिपुणः सम्यक् परदोषेक्षणे रतः ॥ २५ ॥  
  
तथा चेन्निपुणः स्वेषु को न मुच्येत बन्धनात् ।  
अनात्मविदमुक्तोऽपि सिद्धिजालानि वाञ्छति ॥ २६ ॥  
  
द्रव्यमन्त्रक्रियाकालयुक्त्याप्नोति मुनीश्वर ।  
नात्मज्ञस्यैष विषय आत्मज्ञो ह्यात्ममात्रदृक् ॥ २७ ॥  
  
आत्मनात्मनि सन्तृप्तो नाविद्यामनुधावति ।  
ये केचन जगद्भावास्तानविद्यामयान् विदुः ॥ २८ ॥  
  
प्। ४९१) कथं तेषु किलात्मज्ञस्त्यक्ताविद्यो विमज्जति ।  
द्रव्यमन्त्रक्रियाकालयुक्तयः साधुसिद्धिदाः ॥ २९ ॥  
  
परमात्मपदप्राप्तौ नोपकुर्वन्ति काश्चन ।  
सर्वेच्छाकलना शान्तावात्मलाभोदयाभिधः ॥ ३० ॥  
  
स कथं सिद्धिवाञ्छायां कथमर्हत्यचित्तकः ॥  
  
इति ॥  
  
	अविद्वत्सेव्यासुरभावस्य विद्वद्दशासमकालमेव   
ज्ञानाग्निग्धत्वात् भस्मावशेषितस्य पुनः प्ररोहासम्भवमाह-   
उत्पाद्येति ॥ २४ ॥ परदोषान्वेषणवत् स्वासुरभावोदितश्चेत् ततः को वा न   
मुच्यते इत्याह- यथेति ॥ २५ ॥ अनात्मज्ञोऽणिमादिसिद्धिं   
तदुचितसाधनतो गच्छति । आत्मज्ञस्तु तदनात्मकार्यं मत्वा   
तत्रोपरमते । तस्य तदिच्छैव नोदेतीत्याह- अनात्मविदिति ॥ २६-२७ ॥   
महान्तस्तु ये केचन जगद्भावाः सिद्धिरूपाः तान् ॥ २८ ॥ द्रव्यादयः   
सिद्धिदा अपि ब्रह्मभावापत्तौ नोपकुर्वन्तीत्याह- द्रव्येति ॥ २९ ॥   
जीवन्मुक्तस्य ब्रह्मातिरेकेण वाञ्छनीयाभावान्न किमपि अयं   
वाञ्छतीत्यर्थः ॥ ३० ॥ इतिशब्दः अध्यायपरिसमाप्त्यर्थः ॥  
  
इति तृतीयोऽध्यायः  
  
चतुर्थोऽध्यायः  
  
१। ब्राह्मणम्  
  
सप्तभूमिकासु जीवन्मुक्तिभूमिकाचतुष्टयम्  
  
	अथ ह ऋभुं भगवन्तं निदाघः पप्रच्छ   
जीवन्मुक्तिलक्षणमनुब्रूहीति ॥ १ ॥ तथेति स होवाच । सप्तभूमिषु   
जीवन्मुक्ताश्चत्वारः ॥ २ ॥  
  
प्। ४९२) शुभेच्छा प्रथमा भूमिका भवति । विचारणा द्वितीया ।   
तनुमानसी तृतीया । सत्त्वापत्तिस्तुरीया । असंसक्तिः पञ्चमी ।   
पदार्थभावना षष्ठी । तुरीयगा सप्तमी ॥ ३ ॥  
  
	अचित्तजीवन्मुक्तलक्षणं जिज्ञासुः निदाघः ऋभुं तदियत्तां   
पृच्छतीत्याह- अथेति । पप्रच्छ- किमिति ?   
जीवन्मुक्तिलक्षणमनुब्रूहीति ॥ १ ॥ किं तदुवाचेत्यत्र- सप्तभूमिष्विति ॥   
२ ॥ कीदृश्यः भूमयः इत्यत्राह- शुभेति ॥ ३ ॥  
  
प्रणवविकृत्यकारादेः चातुर्विध्यम्  
  
प्रणवात्मिका भूमिकाः अकारोकारमकारार्धमात्रात्मकाः ॥ ४ ॥  
स्थूलसूक्ष्मबीजसाक्षिभेदेनाकारादयश्चतुर्विधाः ॥ ५ ॥  
  
	प्रणवविकृतयस्तु अकारोकारमकारार्धमात्रात्मकाः ॥ ४ ॥   
प्रणवविकृत्यकारादेः चातुर्विध्यमाह- स्थूलेति ॥ ५ ॥  
  
अकारस्थूलादीनामध्यक्षाः  
  
	तदवस्था जाग्रत्स्वप्नसुषुप्तितुरीयाः ॥ ६ ॥ अकारस्थूलांशे   
जाग्रद्विश्वः । सूक्ष्मांशे तत्तैजसः । बीजांशे तत्प्राज्ञः ।   
साक्ष्यंशे तत्तुरीयः ॥ ७ ॥ उकारस्थूलांशे स्वप्नविश्वः । सूक्ष्मांशे   
तत्तैजसः । बीजांशे तत्प्राज्ञः । साक्ष्यंशे तत्तुरीयः ॥ ८ ॥   
मकारस्थूलांशे सुषुप्तविश्वः । सूक्ष्मांशे तत्तैजसः । बीजांशे   
तत्प्राज्ञः । साक्ष्यंशे तत्तुरीयः ॥ ९ ॥ अर्धमात्रास्थूलांशे   
तुरीयविश्वः । सूक्ष्मांशे तत्तैजसः । बीजांशे तत्प्राज्ञः । साक्ष्यंशे   
तुरीयतुरीयः ॥ १० ॥  
  
प्। ४९३) या अकारादिप्रविभक्ताः तदवस्थाः ॥ ६ ॥   
अकारस्थूलादिक्रमेण तदध्यक्षविभागमाह- अकारेति ।   
समष्टिजाग्रज्जाग्रदाद्यध्यक्षा विराड्विराडादितुर्यबीजान्ताः,   
तद्व्यष्टिसमष्ट्यैक्याध्यक्षास्तु ओत्रोत्राद्यविकल्पानुज्ञैकरसान्ता   
भवन्तीति ज्ञातव्याः ॥ ७-९ ॥   
व्यष्टिसमष्टिकलनाविरलसाक्ष्यंशप्रविभक्तसाक्ष्यंशेस्वातिरिक्तव्यष्  
ट्यादिकलनाकलिताकारस्थूलांशादिप्रविभक्तजाग्रज्जाग्रदादिपञ्चदशा  
वस्थातदध्यक्षपटलासम्भवप्रबोधादपि पराभूमिरूपः   
तुरीयतुरीयः विजयत इत्यर्थः ॥ १० ॥  
  
प्रणवावयवशः भूमिकाभेदाः  
  
	अकारादितुरीयांशाः प्रथमद्वितीयतृतीयभूमिकाः ।   
उकारतुरीयांशाः चतुर्थी भूमिका । मकारतुरीयांशाः पञ्चमी ।   
अर्धमात्राप्रविभक्तप्रथमद्वितीयतृतीयांशाः षष्ठी भूमिका ।   
तदतीता सप्तमी भूमिका ॥ ११ ॥  
	  
	तत्र अकारादितुरीयांशाः । तदतीता सप्तमी भूमिका भवतीत्यर्थः ॥   
११ ॥  
  
चतुर्विधाः जीवन्मुक्ताः  
  
	भूमित्रयेषु विहरन् मुमुक्षुर्भवति । तुरीयभूम्यां विहरन्   
ब्रह्मविद्भवति । पञ्चमभूम्यां विहरन् ब्रह्मविद्वरो भवति ।   
षष्ठभूम्यां विहरन् ब्रह्मविद्वरीयान् भवति । सप्तमभूम्यां   
विहरन् ब्रह्मविद्वरिष्ठो भवति ॥ १२ ॥  
  
	जीवन्मुक्तचातुर्विध्यं कथमित्यत्र- भूमित्रयेष्विति ॥ १२ ॥  
  
प्। ४९४) 				२। मन्त्रः  
  
सप्तभूमिकानिर्देशः  
  
तत्रैते श्लोका भवन्ति-  
  
ज्ञानभूमिः शुभेच्छा स्यात् प्रथमा समुदीरिता ।  
विचारणा द्वितीया तु तृतीया तनुमानसी ॥ १ ॥  
  
सत्त्वापत्तिश्चतुर्थी स्यात् ततोऽसंसक्तिनामिका ।  
पदार्थभावना षष्ठी सप्तमी तुर्यगा स्मृता ॥ २ ॥  
  
	अत्र मन्त्रग्रामानुवादं दर्शयति- तत्रैते श्लोका भवन्तीति ।   
सङ्क्षेपतो भूमिकानामानि उक्तानि ॥ १-२ ॥  
  
सप्तभूमिकाविवरणम्  
  
स्थितः किं मूढ एवास्मि प्रेक्ष्योऽहं शास्त्रसज्जनैः ।  
वैराग्यपूर्वमिच्छेति शुभेच्छेत्युच्यते बुधैः ॥ ३ ॥  
  
शास्त्रसज्जनसम्पर्कवैराग्याभ्यासपूर्वकम् ।  
सदाचारप्रवृत्तिर्या प्रोच्यते सा विचारणा ॥ ४ ॥  
  
विचारणाशुभेच्छाभ्यामिन्द्रियार्थेषु रक्तता ।  
यत्र सा तनुतामेति प्रोच्यते तनुमानसी ॥ ५ ॥  
  
भूमिकात्रितयाभ्यासाच्चित्तेऽर्थविरतेर्वशात् ।  
सत्त्वात्मनि स्थिते शुद्धे सत्त्वापत्तिरुदाहृता ॥ ६ ॥  
  
प्। ४९५) दशाचतुष्टयाभ्यासादसंसर्गफला तु या ।  
रूढसत्त्वचमत्कारा प्रोक्तासंसक्तिनामिका ॥ ७ ॥  
  
भूमिकापञ्चकाभ्यासात् स्वात्मारामतया भृशम् ।  
आभ्यन्तराणां बाह्यानां पदार्थानामभावनात् ॥ ८ ॥  
  
परप्रयुक्तेन चिरं प्रयत्नेनावबोधनम् ।  
पदार्थभावना नाम षष्ठी भवति भूमिका ॥ ९ ॥  
  
भूमिषट्कचिराभ्यासाद्भेदस्यानुपलम्भनात् ।  
यत्स्वभावैकनिष्ठत्वं सा ज्ञेया तुर्यगा गतिः ॥ १० ॥  
  
	तासां लक्षणमाह- स्थित इति । इमाः   
शुभेच्छेत्यादिसप्तभूमिकाः महदन्नपूर्णाक्ष्युपनिषत्सु प्रायशो   
व्याख्याताः ॥ ३-१७ ॥  
  
सप्तभूमिकासु बुद्ध्यवस्थाभेदनिरूपणम्  
  
शुभेच्छादित्रयं भूमिभेदाभेदयुतं स्मृतम् ।  
यथावद्वेद बुद्ध्येदं जगज्जाग्रति दृश्यते ॥ ११ ॥  
  
अद्वैते स्थैर्यमायाते द्वैते च प्रशमं गते ।  
पश्यन्ति स्वप्नवल्लोकं तुर्यभूमिसुयोगतः ॥ १२ ॥  
  
विच्छिन्नशरदभ्रांशविलयं प्रविलीयते ।  
सत्वावशेष एवास्ते हे निदाघ दृढीकुरु ॥ १३ ॥  
  
पञ्चभूमिं समारुह्य सुषुप्तिपदनामिकाम् ।  
शान्ताशेषविशेषांशस्तिष्ठत्यद्वैतमात्रके ॥ १४ ॥  
  
प्। ४९६) अन्तर्मुखतया नित्यं बहिर्वृत्तिपरोऽपि सन् ।  
परिश्रान्ततया नित्यं निद्रालुरिव लक्ष्यते ॥ १५ ॥  
  
कुर्वन्नभ्यासमेतस्यां भूम्यां सम्यग्विवासनः ।  
सप्तमी गूढसुप्त्याख्या क्रमप्राप्ता पुरातना ॥ १६ ॥  
  
यत्र नासन्न सद्रूपो नाहं नाप्यनहङ्कृतिः ।  
केवलं क्षीणमनन आस्तेऽद्वैतेऽतिनिर्भयः ॥ १७ ॥  
  
केवलब्रह्मात्मभावनाविधिः  
  
अन्तःशून्यो बहिःशून्यः शून्यकुम्भ इवाम्बरे ।  
अन्तःपूर्णो बहिःपूर्णः पूर्णकुम्भ इवार्णवे ॥ १८ ॥  
  
मा भव ग्राह्यभावात्मा ग्राहकात्मा च मा भव ।  
भावनामखिलां त्यक्त्वा यच्छिष्टं तन्मयो भव ॥ १९ ॥  
  
द्रष्टृदर्शनदृश्यानि त्यक्त्वा वासनया सह ।  
दर्शनप्रथमाभासमात्मानं केवलं भज ॥ २० ॥  
  
	हे निदाघ त्वम् अन्तर्बाह्यकलनाविरलं ब्रह्म   
निष्प्रतियोगिकस्वमात्रमिति भजेत्याह- अन्तरिति ॥ १८ ॥   
मनःकल्पितभेदजातं ग्राह्यं तद्ग्राहकं मानसं तदुभयं मा   
भवेत्यर्थः ॥ १९ ॥ अन्तःशून्य इत्यादि केवलं भज इत्यन्तं   
मैत्रेयोपनिषदि व्याख्यातम् ॥ २० ॥  
  
जीवन्मुक्तलक्षणम्  
  
यथास्थितमिदं यस्य व्यवहारवतोऽपि च ।  
अस्तङ्गतं स्थितं व्योम स जीवन्मुक्त उच्यते ॥ २१ ॥  
  
प्। ४९७) नोदेति नास्तमायाति सुखे दुःखे मनःप्रभा ।  
यथाप्राप्तस्थितिर्यस्य स जीवन्मुक्त उच्यते ॥ २२ ॥  
  
यो जागर्ति सुषुप्तिस्थो यस्य जाग्रन्न विद्यते ।  
यस्य निर्वासनो बोधः स जीवन्मुक्त उच्यते ॥ २३ ॥  
  
रागद्वेषभयादीनामनुरूपं चरन्नपि ।  
योऽन्तर्व्योमवदत्यच्छः स जीवन्मुक्त उच्यते ॥ २४ ॥  
  
यस्य नाहङ्कृतो भावो बुद्धिर्यस्य न लिप्यते ।  
कुर्वतोऽकुर्वतो वापि स जीवन्मुक्त उच्यते ॥ २५ ॥  
  
यस्मान्नोद्विजते लोको लोकान्नोद्विजते च यः ।  
हर्षामर्षभयोन्मुक्तः स जीवन्मुक्त उच्यते ॥ २६ ॥  
  
यः समस्तार्थजालेषु व्यवहार्यपि शीतलः ।  
परार्थेष्विव पूर्णात्मा स जीवन्मुक्त उच्यते ॥ २७ ॥  
  
प्रजहाति यदा कामान् सर्वांश्चित्तगतान् मुने ।  
मयि सर्वात्मके तुष्टः स जीवन्मुक्त उच्यते ॥ २८ ॥  
  
चैत्यवर्जितचिन्मात्रे पदे परमपावने ।  
अक्षुब्धचित्तो विश्रान्तः स जीवन्मुक्त उच्यते ॥ २९ ॥  
  
इदं जगदहं सोऽयं दृश्यजातमवास्तवम् ।  
यस्य चित्ते न स्फुरति स जीवन्मुक्त उच्यते ॥ ३० ॥  
  
	जीवन्मुक्ताः चत्वारः इत्युक्तम् । तेषां लक्षणमाह- यथेत्यादि   
। यथा घटशरावादिसत्त्वासत्त्वाभ्यां व्योम यथास्थितं व्योमैव   
भवति तथा यस्य  
  
प्। ४९८) तूष्णीम्भूतस्य व्यवहारवतोऽपि च स्वापाद्यवस्थात्रये   
मनोऽस्तं गतं स्थितं वापि ब्रह्ममात्रगोचरं भवति स जीवन्मुक्त   
उच्यते इति ॥ २१ ॥ किञ्च- नोदेतीति ॥ २२ ॥ किञ्च- यो जागर्तीति ॥ २३-२६   
॥ शीतलः अन्तस्तापवैरल्यात् ॥ २७-३० ॥  
  
भूमब्रह्मनिष्ठाविधिः  
  
सद्ब्रह्मणि स्थिरे स्फारे पूर्णे विषयवर्जिते ।  
आचार्यशास्त्रमार्गेण प्रविश्याशु स्थिरो भव ॥ ३१ ॥  
  
शिवो गुरुः शिवो वेदः शिवो देवः शिवः प्रभुः ।  
शिवोऽस्म्यहं शिवः सर्वं शिवादन्यन्न किञ्चन ॥ ३२ ॥  
  
तमेव धीरो विज्ञाय प्रज्ञां कुर्वीत ब्राह्मणः ।  
नानुध्यायाद् बहूञ्छब्दान् वाचो विग्लापनं हि तत् ॥ ३३ ॥  
  
	त्वमपि सद्ब्रह्मणि । हे निदाघ सन्मात्रे भूमब्रह्मणि   
श्रुत्याचार्योपदेशेन प्रविश्य झटिति स्थिरो भव । तन्मात्रपदवीं   
भजस्वेत्यर्थः ॥ ३१ ॥ स्फारानन्दात्मा कीदृश इत्यत आह- शिव इति ॥   
३२ ॥ यः स्वातिरिक्ताशिवं ग्रसित्वा स्वमात्रमवशिष्यते तमेव । एतत्   
बृहदारण्यके व्याख्यातम् ॥ ३३ ॥  
  
विहङ्गमपिपीलिकामार्गविवेकः  
  
शुको मुक्तो वामदेवोऽपि मुक्त-  
स्ताभ्यां विना मुक्तिभाजो न सन्ति ।  
शुकं मार्गं येऽनुसरन्ति धीराः  
सद्योमुक्तास्ते भवन्तीह लोके ॥ ३४ ॥  
  
प्। ४९९) वामदेवं येऽनुसरन्ति नित्यं  
मृत्वा जनित्वा च पुनःपुनस्तत् ।  
ते वै लोके क्रममुक्ता भवन्ति  
योगैः साङ्ख्यैः कर्मभिर्भक्तियुक्तैः ॥ ३५ ॥  
  
शुकश्च वामदेवश्च द्वे सृती देवनिर्मिते ।  
शुको विहङ्गमः प्रोक्तो वामदेवः पिपीलिका ॥ ३६ ॥  
  
अतद्व्यावृत्तिरूपेण साक्षाद्विधिमुखेन वा ।  
महावाक्यविचारेण साङ्ख्ययोगसमाधिना ॥ ३७ ॥  
  
विदित्वा स्वात्मनो रूपमसम्प्रज्ञासमाधितः ।  
शुकमार्गेण विरजाः प्रयान्ति परमं पदम् ॥ ३८ ॥  
  
यमाद्यासनजायासहठाभ्यासात् पुनःपुनः ।  
सञ्जातविघ्नबाहुल्यः अणिमादिवशादिह ॥ ३९ ॥  
  
अलब्ध्वापि फलं सम्यक् पुनर्भूत्वा महाकुले ।  
पूर्ववासनयैवायं योगाभ्यासं पुनश्चरन् ॥ ४० ॥  
  
अनेकजन्माभ्यासेन वामदेवेन वै पथा ।  
सोऽपि मुक्तिं समाप्नोति तद्विष्णोः परमं पदम् ॥ ४१ ॥  
  
द्वाविमावपि पन्थानौ ब्रह्मप्राप्तिकरौ शिवौ ।  
सद्योमुक्तिप्रदश्चैकः क्रममुक्तिप्रदः परः ॥ ४२ ॥  
  
प्। ५००) ननु शुको मुक्तो वामदेवोऽपि मुक्तः इत्यनेन द्वावेव मुक्तौ   
भवतः । न हि ताभ्यां तृतीयो मुक्तत्वेन परिगणितो भवितुमर्हति । तथा   
सति किमर्थं लोके नित्यादिकर्मचित्तशुद्धिसाधनचतुष्टयसन्न्यास-  
yatante | tadyatno na hi phalavān bhavitumarhatīti cenna ; śuko mukto   
vāmadevo'pi muktaḥ iti śruteḥ anyārthatvena   
vihaṃgamapipīlikāmārgaparatvāt | ato jñānasādhanapravṛttiḥ phalavatī   
bhavatītyāha- śuka iti | śuko vihaṃgamamārgānusārī sadyomukto   
bhavati | vāmadevaḥ pipīlikāmārgānusāryapi kramamukto bhavati | tābhyāṃ   
tau mārgāvatikramya na hi ke'pi muktibhājaḥ santi | ityetadarthaṃ vispaṣṭaṃ   
śrutireva prakāśayati- śukamiti || 34-36 ||   
śukamārgasādhanamāha- ataditi | neti neti na hyetasmāt ityādi   
atadvyāvṛttirūpeṇa svātiriktakalanāsaṃbhavasiddhaṃ brahma   
niṣpratiyogikasvamātramiti sākṣādvidhimukhena vā || 37-38 ||   
vāmadevamārgasvarūpamāha- yameti || 39-40 || so'pi muktiṃ   
krameṇa samāpnoti || 41 || phalitārthamāha- dvāviti || 42 ||  
  
brahmaviddṛṣṭiprasarasya pāvanatvam  
  
tatra ko mohaḥ kaḥ śoka ekatvamanupaśyataḥ |  
yasyānubhavaparyantā buddhistattve pravartate || 43 ||  
  
taddṛṣṭigocarāḥ sarve mucyante sarvapātakaiḥ |  
khecarā bhūcarāḥ sarve brahmaviddṛṣṭigocarāḥ || 44 ||  
  
sadya eva vimucyante koṭijanmārjitairaghaiḥ ||  
  
iti ||  
  
yat sāṃkhyaiḥ prāpyate sthānaṃ tadyogairapi gamyate |  
ekaṃ sāṃkhyaṃ ca yogaṃ ca yaḥ paśyati sa paśyati ||  
  
p. 501) iti smṛtyanurodhena mārgadvayaprāpyaphalayoḥ paryavasāna   
ekatvamityarthe- tatreti | itthaṃbhūtajñānidṛṣṭipūto'pyaśubhāt   
mucyata ityāha- yasyeti | brahmavit svātiriktaṃ yadyat paśyati   
tattadbrahmātiriktaṃ na paśyati || 43 || tatpuṇyaprabhāvena taddṛṣṭipūtāḥ   
kṛtakṛtyā bhavantītyarthaḥ || 44 || itiśabdaḥ adhyāyaparisamāptyarthaḥ ||  
  
iti caturtho'dhyāyaḥ  
  
pañcamo'dhyāyaḥ  
  
yogecchoḥ dehajñānamāvaśyakam  
  
	atha hainam ṛbhuṃ bhagavantaṃ nidāghaḥ papraccha   
yogābhyāsavidhimanubrūhīti | tatheti sa hovāca |  
  
pañcabhūtātmako dehaḥ pañcamaṇḍalapūritaḥ |  
kāṭhinyaṃ pṛthivīmekāṃ[hyeṣā]pānīyaṃ taddravākṛti || 1 ||  
  
dīpanaṃ ca bhavet tejaḥ pracāro vāyulakṣaṇam |  
ākāśaḥ sattvataḥ sarvaṃ jñātavyaṃ yogamicchatā || 2 ||  
  
	deśikamukhāt nidāgho jīvanmuktilakṣaṇaṃ yathāvadavagamya   
jīvanmuktihetunirviśeṣabrahmajñānopāyabhūtayogābhyāsalakṣaṇa-  
? योगेति । निदाघप्रश्नमङ्गीकृत्य तथेति स होवाच ।   
योगाभ्यासस्य देहनिर्वर्त्यत्वादित्यादौ देहेयत्तामाह- पञ्चेति ।   
देहस्य पञ्चभूतात्मकता कथमित्यत आह- काठिन्यमिति ॥ १-२ ॥  
  
प्। ५०२) 				श्वाससङ्ख्या  
  
षट्छतान्यधिकान्यत्र सहस्राण्येकविंशतिः ।  
अहोरात्रवहैः श्वासैर्वायुमण्डलघातकः ॥ ३ ॥  
  
	यावदहोरात्रनिर्वर्त्यश्वाससङ्ख्या का इत्यत्राह- षडिति ॥ ३ ॥  
  
देहक्षयनिवारणाय भूतधारणविधिः  
  
तत्पृथ्वीमण्डले क्षीणे वलिरायाति देहिनाम् ।  
तद्वदापोगणापाये केशाः स्युः पाण्डराः क्रमात् ॥ ४ ॥  
  
तेजःक्षये क्षुधा कान्तिर्नश्यते मारुतक्षये ।  
वेपथुः सम्भवेन्नित्यं नाभसे नैव जीवति ॥ ५ ॥  
  
इत्थम्भूतक्षयान्नित्यं जीवितं भूतधारणम् ।  
  
	देहप्रविभक्तपञ्चभूतांशाः यावन्न क्षीयन्ते तावदविकलो   
देहो भवति । तत्क्षये तु विकृतिमेतीत्याह- तदिति ॥ ४ ॥ नाभसे क्षीणे ॥ ५   
॥ यतो भूतक्षयतो देहः क्षीयते अतो नित्यं देहस्य जीवितं प्रति   
तत्तद्भूतधारणं कर्तव्यमित्यर्थः ॥  
  
भूतधारणाय उड्याणबन्धाभ्यासः  
  
उड्याणं कुरुते यस्मादविश्रान्तं महाखगः ॥ ६ ॥  
  
उड्यियाणं तदेव स्यात् तत्र बन्धोऽभिधीयते ।  
उड्डियाणो ह्यसौ बन्धो मृत्युमातङ्गकेसरी ॥ ७ ॥  
  
प्। ५०३) तस्य भुक्तिस्तनोः कायात् तस्य बन्धो हि दुष्करः ।  
अग्नौ तु चलिते कुक्षौ वेदना जायते भृशम् ॥ ८ ॥  
  
न कार्या क्षुधितेनापि नापि वुण्मूत्रवेगिना ।  
हितं मितं च भोक्तव्यं स्तोकंस्तोकमनेकधा ॥ ९ ॥  
  
भूतधारणानुकूलोड्याणबन्धमाह- उड्याणमिति ॥ ६-७   
॥ तस्योड्याणबन्धस्य मुक्तिः कायात् कायदार्ढ्यात् भवति । तस्य   
सदा कर्तुमशक्यत्वात् तस्य दुष्करत्वम् । सदाकरणे का   
हानिरित्यत्राह- अग्नाविति ॥ ८ ॥ क्षुच्छान्तये हितं मितं च   
भोक्तव्यम् ॥ ९ ॥  
  
लयमन्त्रहठाख्यास्त्रयो योगाः  
  
मृदुमध्यममन्त्रेषु क्रमान्मन्त्रं लयं हठम् ।  
लयमन्त्रहठा योगा योगो ह्यष्टाङ्गसंयुतः ॥ १० ॥  
  
	एवं क्षुच्छान्तिं कृत्वा योगाभ्यासः कर्तव्यः इत्याह-   
मृद्विति । मृदुः लयः, मध्यमो हठः, मन्त्रो   
नादानुसन्धानं, नादस्य सर्वमन्त्रमूलत्वात् । तेषु   
मृदुमध्यममन्त्रेषु क्रमान्मन्त्रं नादानुसन्धानं, ततो   
लयं, तत्साधनं हठं विद्धि । तत्र लयहेतुः मन्त्रः,   
तद्धेतुः हठः । एवं योगाः त्रिप्रकारा भवन्ति । तत्र आद्यहठयोगस्तु   
यमाद्यष्टाङ्गसंयुतो भवतीत्यर्थः ॥ १० ॥  
  
योगाष्टाङ्गानि  
  
यमश्च नियमश्चैव तथा चासनमेव च ।  
प्राणायामस्तथा पश्चात् प्रत्याहारस्तथा परम् ॥ ११ ॥  
  
धारणा च तथा ध्यानं समाधिश्चाष्टमो भवेत् ।  
  
प्। ५०४) कानि योगाष्टाङ्गानि इत्यत आह- यमश्चेति ॥ ११ ॥  
  
यमनियमभेदाः  
  
अहिंसा सत्यमस्तेयं ब्रह्मचर्यं दयार्जवम् ॥ १२ ॥  
  
क्षमा धृतिर्मिताहारः शौचं चेति यमा दश ।  
तपः सन्तोषमास्तिक्यं दानमीश्वरपूजनम् ॥ १३ ॥  
  
सिद्धान्तश्रवणं चैव ह्रीर्मतिश्च जपो व्रतम् ।  
एते हि नियमाः प्रोक्ता दशधैवं महामते ॥ १४ ॥  
  
सङ्क्षेपतो यमाद्यष्टाङ्गनामानि निर्दिशति- अहिंसेति ॥ १२-१६ ॥  
  
एकादशासनानि  
  
एकादशासनानि स्युश्चक्राद्या मुनिसत्तम ।  
चक्रं पद्मासनं कूर्मं मयूरं कुक्कुटं तथा ॥ १५ ॥  
  
वीरासनं स्वस्तिकं च भद्रं सिंहासनं तथा ।  
मुक्तासनं गोमुखं च कीर्तितं योगवित्तमैः ॥ १६ ॥  
  
चक्रसनलक्षणम्  
  
सव्योरु दक्षिणे गुल्फे दक्षिणं दक्षिणेतरे ।  
निदध्यादृजुकायस्तु चक्रासनमिदं मतम् ॥ १७ ॥  
  
तत्र चक्रासनलक्षणमाह- सव्येति ॥ १७ ॥  
  
प्। ५०५) 				प्राणायामः  
  
पूरकः कुम्भकस्तद्वद्रेचकः पूरकः पुनः ।  
प्राणायामाः स्वनाडीभिस्तस्मान्नाडीः प्रचक्षते ॥ १८ ॥  
  
	यमादिप्रविभक्ताहिंसादीनि दर्शनाद्युपनिषद्रीत्या योजनीयानि ।   
अथ प्राणायाममाह- पूरक इति ॥ १८ ॥  
  
देहतदवयवमानानि  
  
शरीरं सर्वजन्तूनां षण्णवत्यङ्गुलात्मकम् ।  
तन्मध्ये पायुदेशात्तु द्व्यङ्गुलात् परतः परम् ॥ १९ ॥  
  
मेढ्रदेशादधस्तात्तु द्व्यङ्गुलान्मध्यमुच्यते ।  
मेढ्रान्नवाङ्गुलादूर्ध्वं नाडीनां कन्दमुच्यते ॥ २० ॥  
  
चतुरङ्गुलमुत्सेधं चतुरङ्गुलमायतम् ।  
अण्डाकारं परिवृतं मेदोमज्जास्थिशोणितैः ॥ २१ ॥  
  
अथ देहमानप्रकाशनपूर्वकं नाडीचक्रं विवेचयति- शरीरमिति ॥   
१९-२४ ॥  
  
नाडीचक्रम्  
  
तत्रैव नाडीचक्रं तु द्वादशारं प्रतिष्ठितम् ।  
शरीरं ध्रियते येन वर्तते तत्र कुण्डली ॥ २२ ॥  
  
ब्रह्मरन्ध्रं सुषुम्ना या वदनेन पिधाय सा ।  
अलम्बुसा सुषुम्नायाः कुहूर्नाडी वसत्यसौ ॥ २३ ॥  
  
अनन्तरारयुग्मे तु वारुणा च यशस्विनी ।  
दक्षिणारे सुषुम्नायाः पिङ्गला वर्तते क्रमात् ॥ २४ ॥  
  
प्। ५०६) तदन्तरारयोः पूषा वर्तते च पयस्विनी ।  
सुषुम्ना पश्चिमे चारे स्थिता नाडी सरस्वती ॥ २५ ॥  
  
शङ्खिनी चैव गान्धारी तदनन्तरयोः स्थिते ।  
उत्तरे तु सुषुम्नाया इडाख्या निवसत्यसौ ॥ २६ ॥  
  
अनन्तरं हस्तिजिह्वा ततो विश्वोदरी स्थिता ।  
प्रदक्षिणक्रमेणैव चक्रस्यारेषु नाडयः ॥ २७ ॥  
  
वर्तन्ते द्वादश ह्येता द्वादशानिलवाहकाः ।  
पटवत्संस्थिता नाड्यो नानावर्णाः समीरिताः ॥ २८ ॥  
  
पटमध्यं तु यत्स्थानं नाभिचक्रं तदुच्यते ।  
नादाधारा समाख्याता ज्वलन्ती नादरूपिणी ॥ २९ ॥  
  
पररन्ध्रा सुषुम्ना च चत्वारो रत्नपूरिताः ।  
कुण्डल्या पिहितं शश्वद्ब्रह्मरन्ध्रस्य मध्यमम् ॥ ३० ॥  
  
एवमेतासु नाडीषु चरन्ति दश वायवः ।  
  
तदन्तरारयोः दलयोरन्तरा मध्य इत्यर्थः ॥ २५-३२ ॥  
  
तुरीयदर्शनाभ्यासविधिः  
  
एवं नाडीगतिं वायुगतिं ज्ञात्वा विचक्षणः ॥ ३१ ॥  
  
समग्रीवशिरःकायः संवृतास्यः सुनिश्चलः ।  
नासाग्रे चैव हृन्मध्ये बिन्दुमध्ये तुरीयकम् ॥ ३२ ॥  
  
स्रवन्तममृतं पश्येन्नेत्राभ्यां सुसमाहितः ।  
  
प्। ५०७) 		कालवञ्चनोपायभूतो योगः  
  
अपानं मुकुलीकृत्य पायुमाकृष्य चोन्मुखम् ॥ ३३ ॥  
  
प्रणवेन समुत्थाप्य श्रीबीजेन निवर्तयेत् ।  
स्वात्मानं च श्रियं ध्यायेदमृतप्लावनं ततः ॥ ३४ ॥  
  
कालवञ्चनमेतद्धि सर्वमुख्यं प्रचक्षते ।  
मनसा चिन्तितं कार्यं मनसा येन सिध्यति ॥ ३५ ॥  
  
जलेऽग्निज्वलनाच्छाखापल्लवानि भवन्ति हि ।  
नाधन्यं जागतं वाक्यं विपरीता भवेत् क्रिया ॥ ३६ ॥  
  
	कालवञ्चनोपायमाह- अपानमिति ॥ ३३ ॥ प्रणवेन   
अपानमूर्ध्वमुत्थाप्य श्रीबीजेन प्राणम् अधो निवर्तयन् अपानप्राणयोः   
सन्धिदेशस्थं स्वात्मानं मुक्तिश्रियं भावयित्वा   
ततोऽमृतप्लावनम् अमृताभिषेचनं कुर्यात् ॥ ३४ ॥ इति यत् तदेव   
कालवञ्चनमायुस्स्तम्भनं, तदेव योगिनां मुख्यम् इत्याचक्षते ।   
कालवञ्चनयोगफलमाह- मनसेति ॥ ३५ ॥ कीदृशी सिद्धिः सिध्यति   
इत्यत्र- जल इति । तेन यद्यदुक्तं तत्तत् नाधन्यम् ॥ ३६ ॥  
  
कायदार्ढ्यबलादिसाधनभूताः योगाः  
  
मार्गे बिन्दुं समाबध्य वह्निं प्रज्वाल्य जीवने ।  
शोषयित्वा तु सलिलं तेन कायं दृढं भवेत् ॥ ३७ ॥  
  
गुदयोनिसमायुक्तमाकुञ्चत्येककालतः ।  
अपानमूर्ध्वगं कृत्वा समानेन नियोजयेत् ॥ ३८ ॥  
  
प्। ५०८) स्वात्मानं च श्रियं ध्यायेदमृतप्लावनं ततः ।  
बलं समारभेद्योगी मध्यमद्वारभागतः ॥ ३९ ॥  
  
भावयेदूर्ध्वगत्यर्थं प्राणापानसुयोगतः ।  
एष योगवरो देहे सिद्धिमार्गप्रकाशकः ॥ ४० ॥  
  
	सुषुम्नामार्गे बिन्दुं मानसं समाबध्य आकुञ्चनेन जीवने   
मूलाधारे तत्रत्यवायुं प्रज्वाल्य तेन प्राणसहितवह्निना   
सुषुम्नानाडीगतवसात्मकं शोषयित्वा प्राणादिकं स्तम्भयेत् । तेन   
योगी दृढकायो भवेदित्यर्थः ॥ ३७ ॥ बलकृद्योगवरमाह- गुदेति   
। युगपत् गुदं योनिं च आकुञ्च्य ततोऽपानमूर्ध्वमुत्थाप्य समानेन   
नियोज्य ॥ ३८ ॥ प्राणापानसमानसन्धिदेशाधिकरणम् आत्मानं   
ज्ञानश्रियं ध्यात्वा अमृतेन अभिषिच्य मध्यमद्वारभागतो योगी   
यथाबलं कुम्भकं समारभेत् ॥ ३९ ॥ ततः प्राणापानसुयोगतः   
ऊर्ध्वगत्यर्थमुदानसहितं प्राण भावयेदिति योऽभ्यासोऽभिहितः स एव   
योगवरो देहे सिद्धिमार्गसूचको भवति । अयं योगो ब्रह्मलोकप्रापक   
इत्यर्थः ॥ ४० ॥  
  
देहच्छायाज्ञानविधिः  
  
यथैवापां गतः सेतुः प्रवाहस्य निरोधकः ।  
तथा शरीरगा च्छाया ज्ञातव्या योगिभिः सदा ॥ ४१ ॥  
  
	देहावसानकालज्ञानाय स्वदेहच्छाया ज्ञातव्येत्याह-   
यथेति । यथा नदीगतपाषाणसेतुः प्रवाहनिरोधको भवति तथा शरीरगा   
चिच्छाया जीवशक्तिः तद्गतशक्त्यंशमपहाय   
प्रत्यगभिन्नकालात्माहमस्मीति योगिभिः प्रत्यगभिन्नपरचित् सदा   
ज्ञातव्या । ततो देहाभिमानावसानाधिकरणकालज्ञानी भूत्वा   
कालात्मरूपेण अवशिष्यते । अयं चिच्छक्तियोगयोगसेतुः   
पराक्प्रवाहनिरोधको भवतीत्यर्थः ॥ ४१ ॥  
  
प्। ५०९) 		चतुष्पथबन्धोपायः सम्पुटयोगः  
  
सर्वासामेव नाडीनामेष बन्धः प्रकीर्तितः ।  
बन्धस्यास्य प्रसादेन स्फुटीभवति देवता ॥ ४२ ॥  
  
एष चतुष्पथो बन्धो मार्गत्रयनिरोधकः ।  
एकं विकासयन् मार्गं येन सिद्धाः सुसङ्गताः ॥ ४३ ॥  
  
उदानमूर्ध्वगं कृत्वा प्राणेन सह वेगतः ।  
बन्धोऽयं सर्वनाडीनामूर्ध्वं याति निरोधकः ॥ ४४ ॥  
  
अयं च सम्पुटो योगो मूलबन्धोऽप्ययं मतः ।  
बन्धत्रयमनेनैव सिध्यत्यभ्यासयोगतः ॥ ४५ ॥  
  
	चतुष्पथबन्धोपायरूपसम्पुटयोगमाह- सर्वासामिति ।   
वक्ष्यमाणोऽयं सर्वासामिति । अनेन किं भवेदित्यत्र- बन्धस्येति ।   
देवता प्रत्यक् चित् प्रकाशत इत्यर्थः ॥ ४२ ॥ किञ्च- एष इति । यत्र   
सुषुम्नेडापिङ्गलाकुहूनाड्यः एकतां गच्छन्ति स एष चतुष्पथः   
चतुर्द्वारो मूलाधाराश्रयो भवति । तत्र बन्धो मूलबन्धः   
स[त]दाकुञ्चनात्मकः । तत्र येन सुषुम्नाबिलप्रवेशेन सिद्धा   
ब्रह्मभावभावितां सिद्धिं भजन्ति तमेकं सुषुम्नामार्गं   
विकासयन् इडापिङ्गलाकुहूनाडीगतमार्गत्रयनिरोधको भवति ।   
कुहूशब्देन अपानबिलमुच्यत इत्यर्थः ॥ ४३ ॥ तत्प्रकारमाह-   
उदानमिति । प्राणेन सह वेगत उदानमूर्ध्वगं योगाभ्यासेन कृत्वा   
मूलबन्धं जालन्धरं च समारोप्य बन्धोऽयं सर्वनाडीनां   
मार्गनिरोधकः सन् सम्पुटवद्विराजते ॥ ४४ ॥ तदानीं प्राणः   
कुण्डलिनीमनोदृष्ट्यग्निभिः सह सुषुम्नामार्गेण ऊर्ध्वं   
सहस्राचक्रं यातीति यत् तदयं योगः सम्पुट इत्यभिधीयते ।   
मूलबन्धोऽप्ययमेवेत्यर्थः । एवम् अभ्यासयोगतः अनेन सम्पुटयोगेन   
बन्धत्रयमपि सिध्यति ॥ ४५ ॥  
  
प्। ५१०) 		सम्पुटाभ्यासेन ब्रह्मज्ञानप्राप्तिक्रमः  
  
दिवारात्रमविच्छिन्नं यामे यामे यदा तदा ।  
अनेनाभ्यासयोगेन वायुरभ्यसितो भवेत् ॥ ४६ ॥  
  
वायावभ्यसिते वह्निः प्रत्यहं वर्धते तनौ ।  
वह्नौ विवर्धमाने तु सुखमन्नादि जीर्यते ॥ ४७ ॥  
  
अन्नस्य परिपाकेन रसवृद्धिः प्रजायते ।  
रसे वृद्धिं गते नित्यं वर्धन्ते धातवस्तथा ॥ ४८ ॥  
  
धातूनां वर्धनेनैव प्रबोधो वर्धते तनौ ।  
दह्यन्ते सर्वपापानि जन्मकोट्यर्जितानि च ॥ ४९ ॥  
  
	यदा तदा दिवारात्रमविच्छिन्नं यामे यामे वा अनेन   
अभ्यासयोगेन प्राणोऽभ्यसितो भवेदित्यर्थः ॥ ४६ ॥ अनेन अभ्यासेन   
क्रमेण ब्रह्मज्ञानमपि प्रकाशत इत्याह- वायाविति ॥ ४७-४८ ॥   
निःशेषसर्वपापनाशे ब्रह्माहमस्मीति निर्विशेषब्रह्मज्ञानमुदेति ।   
तत्समकालं विद्वान् विमुक्तो भवतीत्यर्थः ॥ ४९ ॥  
  
शिवशक्तिस्थाननिरूपणम्  
  
गुदमेढ्रान्तरालस्थं मूलाधारं त्रिकोणकम् ।  
शिवस्य बिन्दुरूपस्य स्थानं तद्धि प्रकाशकम् ॥ ५० ॥  
  
यत्र कुण्डलिनी नाम परा शक्तिः प्रतिष्ठिता ।  
यस्मादुत्पद्यते वायुर्यस्माद्वह्निः प्रवर्धते ॥ ५१ ॥  
  
प्। ५११) यस्मादुत्पद्यते बिन्दुर्यस्मान्नादः प्रवर्धते ।  
यस्मादुत्पद्यते हंसो यस्मादुत्पद्यते मनः ॥ ५२ ॥  
  
मूलाधारादिषट्चक्रं शक्तिस्थानमुदीरितम् ।  
कण्ठादुपरि मूर्धान्तं शाम्भवं स्थानमुच्यते ॥ ५३ ॥  
  
शिवशक्तिस्वरूपमाह- गुदेति ॥ ५०-५३ ॥  
  
ब्रह्मानुसन्धानसहितप्राणायामः  
  
नाडीनामाश्रयः पिण्डो नाड्यः प्राणस्य चाश्रयाः ।  
जीवस्य निलयः प्राणो जीवो हंसस्य चाश्रयः ॥ ५४ ॥  
  
हंसः शक्तेरधिष्ठानं चराचरमिदं जगत् ।  
निर्विकल्पः प्रसन्नात्मा प्राणायामं समभ्यसेत् ॥ ५५ ॥  
  
सम्यग्बन्धत्रयस्थोऽपि लक्ष्यलक्षणकारणम् ।  
वेद्यं समुद्धरेन्नित्यं सत्यसन्धानमानसः ॥ ५६ ॥  
  
रेचकं पूरकं चैव कुम्भमध्ये निरोधयेत् ।  
दृश्यमाने परे लक्ष्ये ब्रह्मणि स्वयमाश्रितः ॥ ५७ ॥  
  
स्वान्तस्थविषयं सर्वं रेचकः समुदाहृतः ।  
पूरकं शास्त्रविज्ञानं कुम्भकं स्वगतं स्मृतम् ॥ ५८ ॥  
  
एवमभ्यासचित्तश्चेत् स मुक्तो नात्र संशयः ।  
कुम्भकेन सदारोप्य कुम्भकेनैव पूरयेत् ॥ ५९ ॥  
  
प्। ५१२) कुम्भेन कुम्भयेत् कुम्भं तदन्तस्थः परं शिवम् ।  
पुनरास्फालयेदद्य सुस्थिरं कण्ठमुद्रया ॥ ६० ॥  
  
वायूनां गतिमावृत्य धृत्वा पूरककुम्भकौ ।  
  
	एवं ज्ञात्वा प्राणायामं कुर्यादित्याह- नाडीनामिति ॥ ५४ ॥   
हंसः प्रत्यगभिन्नपरमात्मा शक्तेरधिष्ठानम् ।   
मायाशक्तिकार्यमेव चराचरम् ॥ ५५ ॥ एवं यथोक्तसाधनसम्पन्नो योगी   
स्वातिरिक्तभ्रमतो मुक्तो भवतीत्याह- सम्यगिति ।   
मूलोड्याणजालन्धरभेदेन सम्यग्बन्धत्रयस्थोऽपि । वेद्यं   
प्रत्यग्ब्रह्मैक्यम् ॥ ५६ ॥ वक्ष्यमाणलक्षणरेचकम् ॥ ५७ ॥   
स्वाज्ञविकल्पितस्वान्तस्थविषयम् । स्वस्वरूपानुसन्धानमेव   
कुम्भकमित्यर्थः ॥ ५८ ॥ इत्थम्भूतेन कुम्भकेन ।   
रेचपूरविरलकेवलकुम्भकमेव ब्रह्मस्वरूपानुसन्धानपूर्वकं   
सदा कुर्यादित्यर्थः ॥ ५९ ॥ यदि चित्तं बहिर्गतं स्यात् तदा पुनरास्फालयेत्   
। केवलकुम्भकतो यदि प्राणः स्वपरिकरेण साकं बहिः निर्गच्छति तदा   
जालन्धरबन्धाख्यकण्ठमुद्रया अद्य सुस्थिरं यथा भवति तथा   
वायूनां ऊर्ध्वाधोगतिमावृत्य आक्रम्य पुनः पूरककुम्भकौ   
धृत्वा आस्फालयेत् अभ्यसेदित्यर्थः ॥ ६० ॥  
  
वेधकयोगाभ्यासक्रमः  
  
समहस्तयुगं भूमौ समं पादयुगं तथा ॥ ६१ ॥  
  
वेधकत्रययोगेन चतुष्पीठं तु वायुना ।  
आस्फालयेन्महामेरुं वायुवक्त्रे प्रकोटिभिः ॥ ६२ ॥  
  
पुटद्वयं समाकृष्य वायुः स्फुरति सत्वरम् ।  
सोमसूर्याग्निसम्बन्धात् जानीयादमृताय वै ॥ ६३ ॥  
  
प्। ५१३) मेरुमध्यगता देवाश्चलन्ते मेरुचालनात् ।  
आदौ सञ्जायते क्षिप्रं वेधोऽस्य ब्रह्मग्रन्थितः ॥ ६४ ॥  
  
ब्रह्मग्रन्थिं ततो भित्त्वा विष्णुग्रन्थिं भिनत्त्यसौ ।  
विष्णुग्रन्थिं ततो भित्त्वा रुद्रग्रन्थिं भिनत्त्यसौ ॥ ६५ ॥  
  
रुद्रग्रन्थिं ततो भित्त्वा छित्त्वा मोहमलं तथा ।  
अनेकजन्मसंस्कारगुरुदेवप्रसादतः ॥ ६६ ॥  
  
योगाभ्यासात् ततो वेधो जायते तस्य योगिनः ।  
इडापिङ्गलयोर्मध्ये सुषुम्नानाडिमण्डले ॥ ६७ ॥  
  
मुद्राबन्धविशेषेण वायुमूर्ध्वं च कारयेत् ।  
  
	एवं वेधकयोगाभ्यासक्रममाह- समेति । योगी   
योगमठस्थसमभूमौ पद्मासनमारुह्य समहस्तपादयुगं यथा   
भवति तथा निश्चेष्टो भूत्वा ॥ ६१ ॥ सपरिकरेण प्राणवायुना   
ब्रह्मविष्णुरुद्रग्रन्थिवेधनं कृत्वा, एवं वेधकत्रययोगेन   
वायुवक्त्रे सुषुम्नावदने प्रकोटिभिः स्वपरिकरैः प्राणकुण्डलिनी-  
tvāsādya, tadupari vidyamānamahāmeruṃ   
sahasrāracakrāsanaturyacaitanyam ahamasmītyāsphālayet āsphārayet   
sarvavyāpakatayā dhyāyedityarthaḥ || 62 || tataḥ kimityatra yadā   
bhrūmadhyākhyatrikūṭopari somasūryāgni saṃbandhāt   
somasūryakuṇḍalyagnipuṭadvayaniṣpannamamṛtaṃ samākṛṣya grasitvā   
satvaraṃ yadā prāṇaḥ sphurati tadā amṛtāya amṛtatvāyaiva   
prāṇādilayasphūrtiḥ bhavatīti jānīyādityarthaḥ || 63 || viśvavirāḍotrādayo   
brahmādayo vā devāḥ kūṭasthacaitanyātmakamerumadhyagatā bhavanti |   
merāvāropitaviśeṣāṃśacālanāt nirviśeṣāpādanāt te'pi calante nirviśeṣā   
bhavantītyarthaḥ | sahasrāragatakūṭasthāvagateḥ   
granthitrayabhedanapūrvakatvāditi granthitrayabhedanaprakāramāha-   
ādāviti | ādāvasya  
  
p. 514) yoginaḥ brahmagranthitaḥ brahmagrantheḥ vedho bhedanaṃ jāyate   
|| 64-65 || tataḥ krameṇa brahmādigranthitrayaṃ svājñānamalaṃ ca   
bhittvā brahmātiriktaṃ na kiṃcidasti iti jñātvā tajjñānasamakālaṃ   
kṛtakṛtyo bhavatītyarthaḥ | itthaṃ muktipradavedhakayogaṃ stauti-   
aneketi || 66 ||   
anantakoṭijanmasukṛtāsāditaśrutyācāryaprasādalabdhavedhakayogā-  
वेधसिद्ध्युपायस्तु- इडापिङ्गलयोर्मध्ये   
विलसितसुषुम्नानाडिमण्डले इत्यादि ॥ ६७ ॥ सुषुम्नायां वायुगत्या   
उक्तलक्षणलक्षितवेधो भवतीत्यर्थः ॥  
  
विघ्नशान्तये प्रणवजपः  
  
ह्रस्वो दहति पापानि दीर्घो मोक्षप्रदायकः ॥ ६८ ॥  
  
आप्यायनः प्लुतो वापि त्रिविधोच्चारणेन तु ।  
तैलधारामिवाच्छिन्नं दीर्घघण्टानिनादवत् ॥ ६९ ॥  
  
अवाच्यं प्रणवस्याग्रं यस्तं वेद स वेदवित् ।  
ह्रस्वं बिन्दुगतं दैर्घ्यं ब्रह्मरन्ध्रगतं प्लुतम् ।  
द्वादशान्तगतं मन्त्रं प्रसादं मन्त्रसिद्धये ॥ ७० ॥  
  
सर्वविघ्नहरश्चायं प्रणवः सर्वदोषहा ।  
  
	वेधकोपायभूतप्राणोर्ध्वयोगसिद्धिविघ्नशान्तये   
प्रणवाग्रलक्ष्यधारणपूर्वकं चतुर्मात्रात्मकं प्रणवजपं   
कुर्यात् इत्याह- ह्रस्व इति । एकमात्राप्रणवजपतः पापहानिः भवति ॥   
६८ ॥ आप्यायनो नाम द्विमात्राप्रणवः तज्जपादस्य श्रीर्भवति । दीर्घः   
त्रिमात्रात्मकः चतुर्मात्रात्मकः प्लुतो वा मोक्षप्रदायको  
  
प्। ५१५) भवति । एवं त्रिविधोच्चारणेन यथोक्तफलम् अश्नुत इत्यत्र   
यदि ह्रस्वा भवति सर्वं पाष्मानं दहति अमृतत्वं च गच्छति यदि   
दीर्घा भवति महतीं श्रियं आप्नोति अमृतत्वं च गच्छति यदि प्लुता   
भवति ज्ञानवान् भवति अमृतत्वं च गच्छति इति श्रुतेः ॥ ६९ ॥ यतः   
एवम् अतः प्रणवानुष्ठानं कर्तव्यमित्याह- ह्रस्वमिति । बिन्दुगतं   
हृदयगतम् । द्वादशान्तगतं ब्रह्मरन्ध्रोर्ध्वभागगतम् ।   
प्रसादं प्रसादकरं विद्धि ॥ ७० ॥ अतः सर्वेति । सर्वदोषहा   
भवतीत्यर्थः ॥  
  
आरम्भादियोगभूमिकाचतुष्टयम्  
  
आरम्भश्च घटश्चैव तथा परिचयस्तथा ॥ ७१ ॥  
  
निष्पत्तिश्चेति कथिता श्चतस्रस्तस्य भूमिकाः ।  
करणत्रयसम्भूतं बाह्यं कर्म परित्यजन् ॥ ७२ ॥  
  
अन्तरं कर्म कुरुते यत्रारम्भः स उच्यते ।  
वायुः पश्चिमतो वेधं कुर्वन्नापूर्य सुस्थिरम् ॥ ७३ ॥  
  
यत्र तिष्ठति सा प्रोक्ता घटाख्या भूमिका बुधैः ।  
न सजीवो न निर्जीवः काये तिष्ठति निश्चलम् ।  
यत्र वायुः स्थिरः खे स्यात् सेयं प्रचयभूमिका ॥ ७४ ॥  
  
यत्रात्मानं सृष्टिलयौ जीवन्मुक्तिदशां गतः ।  
सहजः कुरुते योगं सेयं निष्पत्तिभूमिका ॥ ७५ ॥  
  
इति ॥  
  
प्। ५१६) एवं प्रणवजपशुद्धान्तरस्य महावेधकयोगोपायतया   
योगभूमिकाचतुष्टयमाह- आरम्भश्चेति ॥ ७१ ॥   
तत्रारम्भभूमिकालक्षणमाह- करणेति ।   
मनोवाक्कायाख्यकरणत्रयसम्भूतम् ॥ ७२ ॥ द्वितीयभूमिकामाचष्टे-  
yathā bhavati tathā granthitrayaṃ vedhaṃ kurvan yatrāvatiṣṭhati seyaṃ   
ghaṭabhūmikā bhavatītyarthaḥ || 73 || pracayabhūmikālakṣaṇamāha- na   
seti | ceṣṭābhāvānna sajīvaḥ | saprāṇatvānna nirjīvaḥ | yatra sahasrārākāśe   
vāyuḥ sthiro bhavati seyaṃ pracayabhūmiketyarthaḥ || 74 ||   
niṣpattibhūmikālakṣaṇamāha- yatreti | yatra turīyabhūmikāyāṃ   
īśvarātmanā yogī jāgradādiprapañcasṛṣṭilayau kṛtvā   
jīvanmuktidaśāmetya sahajaḥ sahajaṃ yogam asaṃprajñātākhyaṃ kurute   
seyaṃ niṣpattibhūmikā bhavati || 75 || itiśabdo   
bhūmikācatuṣṭayasamāptyarthaḥ ||  
  
etadvidyāpaṭhanavedanayoḥ phalam  
  
	etadupaniṣadaṃ yo'dhīte so'gnipūto bhavati | sa vāyupūto bhavati |   
surāpānāt pūto bhavati | svarṇasteyāt pūto bhavati | sa jīvanmukto bhavati || 76   
|| tadetadṛcābhyuktam | tadviṣṇoḥ paramaṃ padaṃ sadā paśyanti sūrayaḥ |   
divīva cakṣurātatam | tadviprāso vipanyayo jāgṛvāṃsaḥ samindhate |   
viṣṇoryatparamaṃ padamityupaniṣat || 77 ||  
  
	etadvidyāpaṭhanaphalamāha- etaditi | etadupaniṣadam   
etāmupaniṣadaṃ yo'dhīte | vedanaphalamāha- sa jīvanmukta iti || 76 ||   
ayaṃ  
  
p. 517) mantraḥ āruṇikopaniṣadi vyākhyātaḥ | ityupaniṣacchabdo   
varāhopaniṣatparisamāptyarthaḥ || 77 ||  
  
iti pañcamo'dhyāyaḥ  
  
śrīvāsudevandraśiṣyopaniṣadbrahmayoginā |  
varāhopaniṣadvyākhyā likhitā brahmagocarā |  
varāhopaniṣadvyākhyāgranthajātaṃ catuśśatam ||  
  
iti śrīmadīśādyaṣṭottaraśatopaniṣacchāstravivaraṇe   
aṣṭanavatisaṃkhyāpūrakaṃ varāhopaniṣadvivaraṇaṃ   
saṃpūrṇam  
  
  
  
  
MUKTABODHA INDOLOGICAL RESEARCH INSTITUTE©2011 Muktabodha Indological Research Institute  All Rights Reserved.E-texts may be viewed only online or downloaded for private study.E-texts may not, under any circumstances, be copied, republished,reproduced, distributed or sold, either in original or altered form, withoutthe express permission of Muktabodha Indological Research Institute in writing.Data-entered by the staff of Muktabodha under the direction of Mark S. G. Dyczkowski.          