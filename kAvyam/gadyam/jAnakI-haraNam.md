युद्धाय यूथादभितो निवृत्तं  
क्रोडं मुहुः क्रोधविमुक्तनादम् ।  
शरस्य लक्ष्यं शरजन्मतुल्य-  
श्चकार चक्रीकृतचापदण्डः ॥६२॥  
एवं मृगव्यश्रमसेवितः सन्  
विश्रामहेतोः स विहाय वाहम् ।  
समीरणानर्तितवेतसाग्रं  
वीरः सरस्तीरमलञ्चकार ॥६३॥  
सुगन्धिसौगन्धिकगन्धहृदयः  
आधूतराजीवरजोवितानै-  
रङ्गं पिशङ्गं नृपतेश्चकार ॥६४॥  
अथास्तकूटाहतमुग्ररागं  
समुल्लसद्दीधितिविस्फुलिङ्गम् ।  
स्पृष्टम् घनेन क्वचिदास लोह-  
खण्डं बृहत्तप्तमिवार्कबिम्बम् ॥६५॥  
बिम्बं पतङ्गस्य बबन्ध दृष्टिं  
दृष्टं प्रतीच्यामवनीश्वरेण ।  
भित्तौ विनीलत्विषि लम्बमान-  
मेकं यथा काञ्चनतालवृन्तम् ॥६६॥  
राजा रजन्यामधिशय्य तस्मिन्  
शिलातलं शीतलमिन्दुपादैः ।  
खेदं विनिन्ये मृदुभिः समीरै-  
रासारसारैर्गिरिनिर्झराणाम् ॥६७॥  
पत्यौ पृथिव्या मृगयाभिलाषा-  
ज्जागर्यया नीतवति क्रियामाम् ।  
क्वापि प्रपेदे मृगलाञ्छनेन  
त्रासादिवादाय निजं कुरङ्गम् ॥६८॥  
आरुह्य शृङ्गं मृगयाविहारे  
रागी विवस्वानुदयाचलस्य ।  
पत्ये पृथिव्या रचयाम्बभूव  
मृगानिव प्रस्फुरता करेण ॥६९॥  
प्रभुः प्रजानामथ स प्रभाते  
हरिप्रभावो हरिमारुरोह ।  
सज्जीकृतं सज्जनगीतकीर्ति-  
र्बद्धायुधो बन्धुरवर्मजालम् ॥७०॥  
दृष्ट्वा प्रसह्यायतचापदण्डः ।  
शरं मुमुक्षुः शरभोरुवेगं  
तमन्वयादन्वयकेतुभूतः ॥७१॥  
विलङ्घ्य मार्गं नृपमार्गणानां  
रेखायमाणो गगने रयेण ।  
वनं तपस्यद्भवनं प्रपेदे ॥७२॥  
विहाय वाहं सहसा नृवीरः ।  
चचार पद्भ्यां गहने तरूणा-  
मसौ घने तत्पददत्तदृष्टिः ॥७३॥  
श्रुत्वा रवं बृंहितनादशङ्की ।  
मुनेस्तनूजे मनुवंशकेतुः ॥७४॥  
पुत्रो मुनेः पत्रिविभिन्नमर्मा  
शरानुसारेण नृपं प्रयातम् ।  
नेत्राम्बुदिग्धेन विलापनाम्ना  
बाणेन भूयो हृदि तं जघान ॥७५॥  
त्वया त्वनाथस्य विचक्षुषः किं  
वने जरावेशजडीकृतस्य  
गुरुद्वयस्य व्रतजीर्णमूर्तेः ॥७६॥  
एकं त्वया साधयतापि लक्ष्यं  
नीतं विनाशं त्रितयं निरागः ।  
मच्चक्षुषा कल्पितदृष्टिकृत्यौ  
वृद्धौ वने मे पितरावहं च ॥७७॥  
वनेषु वासो मृगयूथमध्ये  
क्रिया च वृद्धान्धजनस्य पोषः ।  
वृत्तिश्च वन्यं फलमेषु दोषः  
सम्भावितः को मयि घातहेतुः ॥७८॥  
व्रती विनाथो विगतापराधः  
स्मर्तव्यदृष्टेः पितुरन्धयष्टिः ।  
इत्येषु किं निष्करुणेन कश्चि-  
दवध्यभावे गणितो न हेतुः ॥७९॥  
वनेषु शीतोष्णनिपीतसारः ।  
अस्वादुवन्याशनजीर्णशक्तिः  
पात्रं कृपायास्तव वध्यभूतः ॥८०॥  
जीर्णो जतुन्यासनिरुद्धरन्ध्रः  
कुम्भश्च मौञ्जी तरुवल्कलश्च ।  
एतेषु यन्मां विनिहत्य गम्यं  
तद्गृह्यतामस्तु भवान्कृतार्थः ॥८१॥  
साधुः कृपामन्थरमक्षि शत्रौ  
प्रीत्यर्थसम्मीलितमादधाति ।  
नीचस्तु निष्कारणवैरशील-  
स्वं हेतवे हेतिबलोपनीत-  
स्मयः किमप्युन्नतवृत्ति कस्मै ।  
नीचस्य निष्ठामधिकर्म गच्छन्  
कुलं कलङ्कैः कलुषीकरोषि ॥८३॥  
मैवं भवानेनमदुष्टभावं  
जुगुप्सतां स्माक्षतसाधुवृत्तम् ।  
इतीव वाचो निगृहीतकण्ठैः  
प्राणैररुध्यन्त महर्षिसूनोः ॥८४॥  
भोज्याः सुतश्चारुभुजद्वयेन  
घटं गृहीत्वा घटितारिनाशः ।  
बाष्पायमाणो बहुमानपात्रं  
यमप्रभावो यमिनं ददर्श ॥८५॥  
पापं विधायापि विधातृतुल्ये  
सत्यापयामास सतां पुरोगः ।  
ततो यतिं घातयतो न सद्यः  
क्रोधानलेनास्य ददाह देहम् ॥८६॥  
दयानुयातस्तनयस्य नाशं  
श्रुत्वा महर्षिमुहुरात्तशोकः ।  
दिदेश देशस्तुतसद्गुणाय  
विशं वशी विश्वभुजं स शापम् ॥८७॥  
वनजकुसुमधारिणीमलङ्घ्यां  
हरिनखपातविपाटितोरुगण्डाम् ।  
श्रियमिव नृपतिर्मृगव्यभूमिं  
चिरमनुभूय गृहोन्मुखो बभूव ॥८८॥  
अथ स विषमपादगोपितार्थं  
जगदुपयोगवियुक्तभूरिधातुम् ।  
बहुतुहिननिपातदोषदृष्टं  
गिरिमरहत्कुकवेरिव प्रबन्धम् ॥८९॥  
सपदि दिशि निबद्धभूरिघोषं  
परमविनीतमनोज्ञनागवृन्दम् ।  
जलधिमिव नृपः पुरं स्वकीयं  
मणिगणमण्डितकान्तमाससाद ॥९०॥  
रावणेन रणे भग्ना देवा दावाग्नितेजसा ।  
द्रष्टुं जगत्पतिं जग्मुः पुरस्कृतपुरन्दराः ॥१॥  
निजदेहभराक्रान्तनागनिश्वासरंहसा ।  
गतागतपयोराशिपातालतलमास्थितम् ॥२॥  
आसीनं भोगिनि स्रस्तमौलिमाल्यविभूषणम् ।  
तत्क्षणत्यक्तनिद्रार्तिबद्धरागायतेक्षणम् ॥३॥  
भुजङ्गपृथुकारूढमातङ्गमकराश्रयम् ।  
युद्धमम्भोनिधिच्छेदे पश्यन्तं नृपलीलया ॥४॥  
भोगिभोगासनक्षोभो माभूदिति सुदूरतः ।  
भक्त्यानतशरीरेण सेव्यमानं गरुत्मता ॥५॥  
अर्करश्मिभयेनेव पातालतलमास्थितम् ।  
लक्ष्मीमुखतुषारांशौ प्रीत्या व्यापारितेक्षणम् ॥६॥  
स्वमुखे सञ्चरद्दृष्टेरङ्कविन्यस्तपार्ष्णिना ।  
स्पृशन्तं पादपद्मेन पद्माया नाभिमण्डलम् ॥७॥  
सव्यापसव्यभागस्थपाञ्चजन्यसुदर्शनम् ।  
तटद्वयस्थचन्द्रार्कविन्ध्यशैलमिवोच्छ्रितम् ॥८॥  
पुरुषं पुरुहूताद्या नत्वा गीर्वाणसंहतिः ।  
सनातनं स्कन्नशक्तिरूचे नुतियुतां गिरम् ॥९॥  
समुद्रमथने यस्य भ्रमन्मन्दरखण्डिताः ।  
तारा इव दिशो वब्रुः प्रदीप्ताङ्गदकोटयः ॥१०॥  
येन दुर्वारवीर्येण सागराम्बरचन्द्रमाः ।  
शङ्खं पातालपालानां यशःपिण्डमिवोद्धृतम् ॥११॥  
यमंसद्वयसंसक्तचन्द्रादित्याङ्गदश्रियम् ।  
नेमुस्त्रिविक्रमे देवाङ्कवक्षसम् ॥१२॥  
मन्थवातभ्रमन्मेघनक्षत्रादित्यमण्डलम् ।  
पुरा निमर्थितं येन व्योमापि सह सिन्धुना ॥१३॥  
नाभिपद्मस्पृशौ भीमौ येन मायाशयालुना ।  
पाणिभिः पाटितौ कामं कीटवन्मधुकैटभौ ॥१४॥  
सर्वं लोकत्रयं यश्च संहृत्य शयनं गतः ।  
दृश्यते सलिलस्कन्धः सान्द्रीभूत इवोदधौ ॥१५॥  
तस्मै स्मरणमात्रेण तुभ्यं सद्यस्तमोनुदे ।  
नमः सत्त्वमधिश्रित्य त्रैलोक्यं परिरक्षते ॥१६॥  
स्थितिनिर्माणसंहारभेदयोगेन भेदितः ।  
त्रिधा ते समभूद्योगः स्पृष्टसत्वरजस्तमाः ॥१७॥  
कुक्षौ तव परिश्रम्य पश्यन्विश्वं विशाम्पतिः ।  
विवेद त्वां विदामग्र्यस्त्रैलोक्यभरसासहिम् ॥१८॥  
एवं भक्त्या जगन्नेता नुतो नाकस्य भोक्तृभिः ।  
हरिर्हारि हितं वाक्यं जगाद गदनाशनः ॥१९॥  
प्रबलारिबलप्राणविक्रियाहेतुहेतयः ।  
किं नु स्कन्नौजसो जाता देवा दैवक्षता इव ॥२०॥  
हरेर्ध्यानारुणा शोकक्षामा नेत्रपरम्परा ।  
बिभर्ति किं परिम्लानरक्तोत्पलवनश्रियम् ॥२१॥  
पाशपाणिरसाविष्टविग्रहो वनगोचरः ।  
भूरिभिर्निजनिःश्वासैः पुनरेवोपचीयते ॥२३॥  
सम्पद्ध्रुवपरावृत्तिरेवं विधिनिबन्धना ।  
सम्प्राप्तजडिमा भानुस्तीव्रतापश्च चन्द्रमाः ।  
किमेतौ वहतो देवौ धामव्यत्ययविप्लवम् ॥२५॥  
इति त्यक्ता गदा नूनं मित्रेण गिरिधन्वनः ॥२६॥  
लाघवं केन कीनाशे कृतं सायुधवाहने ।  
रक्षके महिषस्यैवं दण्डहस्ते शिशाविव ॥२७॥  
कल्पानिल इवावार्यः स्कन्दो दैन्यं किमास्थितः ।  
प्रेरकः शिखिनो भीमः शक्त्या पातिततारकः ॥२८॥  
आहत्य हृतसर्वास्त्रा भ्रूधनुर्मात्रधारिणी ।  
कटाक्षशरशेषेयं चण्डी केन कृता रणे ॥२९॥  
प्रमथानामधीशस्य माथकस्यासुरद्विषाम् ।  
वक्त्रश्वासाग्निपिङ्गाङ्गकर्कोटाबद्धकन्धरः ।  
नागशोणितदिग्धास्यस्तार्क्ष्यो राजशुकायते ॥३१॥  
साग्निजिह्वातडिज्जालनद्ध्रा चास्य फणावली ।  
किं नु म्लायति वर्षान्ते घनश्रेणीव वासुकेः ॥३२॥  
पृष्टावन्तमिति प्रष्ठः प्राज्ञः प्राञ्जलिरव्ययम् ।  
धिषणो धिषणागम्यं जगाद जगदीश्वरम् ॥३३॥  
त्वया विज्ञातमेवेदं सर्वज्ञ पुनरुच्यते ।  
असौहित्यं हि भृत्यानां स्वामिति स्वार्तिजल्पने ॥३४॥  
मानिनामग्रणीरस्ति पुलस्त्यसुतसम्भवः ।  
दर्पोद्धृतजगद्रक्षो रक्षोनाथो दशाननः ॥३५॥  
स महौजा जगन्नाशफलाय फलसाधनः ।  
निर्विकारश्चिरं चीरी चचार च महत्तपः ॥३६॥  
मातङ्गमकरक्रूरदन्तोल्लिखितवक्षसा ।  
तेन व्रतयताहारं तपस्तप्तमुदन्वति ॥३७॥  
तत्तपस्तोषितस्तस्मै चतुराय चतुर्मुखः ।  
वरं वीराय विश्वेशः प्रादाज्जेतुं जगद्द्वयम् ॥३८॥  
स कदाचिद्रटन्नागं नगं नाकौकसामरिः ।  
हारगौरं हरस्थानं पटुनादं व्यपाटयत् ॥३९॥  
स्फुरन्नगशिरस्त्यक्तैरुन्नदन्नदनिर्झरैः ।  
स्पृष्टे पूषणि झङ्कारं घोरमातन्वति क्षणात् ॥४०॥  
वाजिनः प्रग्रहाकृष्टखलीनावक्रकन्धरान् ।  
एकतो जवयत्यद्रिपातभीत्यार्कसारथौ ॥४१॥  
घूर्णमानमहाशैलतटभ्रष्टे मुहुर्मुहुः ।  
मत्तस्येवोत्तरीये स्वस्थानं त्यजति निर्झरे ॥४२॥  
गौरीभयपरिष्वङ्गस्पर्शलब्धमहोत्सवे ।  
सङ्क्रुद्धधूर्जटिक्रोधप्रतिलोमप्रवर्तिनि ॥४३॥  
कपालनयनच्छिद्रं जटाबद्धफणावति ।  
सङ्कोचितफणाचक्रं विशत्युत्त्रासविह्वले ॥४४॥  
परित्रस्ते गोपयति कृकवाकुध्वजे सति ।  
कार्तस्वरमयं मेषं मातुरुत्सङ्गसङ्गिनि ॥४५॥  
उत्पश्यति चिरं धीरं क्रोधरोधार्त्तचेतसि ।  
भर्तुर्भ्रूभागभङ्गस्य प्रादुर्भावं ककुद्मनि ॥४६॥  
रूढमूलमिव श्वेतैरधोलग्नैर्भुजङ्गमैः ।  
प्रौढपुष्पमिवाग्रस्थस्फुरन्नक्षत्रमण्डलैः ॥४७॥  
चरणेन रणत्सिंहकुलाकुलगुहामुखं ।  
गिरिं गौरीपतिः कुञ्जगुञ्जत्सिन्धुं न्यपीडयत् ॥४८॥  
धराधरभराक्रान्ते बाहौ बहुभिराननैः ।  
दिक्षु दीर्घप्रतिक्रोशो रावणेन कृतो रवः ॥४९॥  
तं देवं स शिरश्छेदव्रणचक्रैरपूजयत् ।  
नीलकुट्टिमविन्यस्तैर्मण्डलैरिव कौङ्कुमैः ॥५०॥  
आज्ञापयितुमेतस्य राक्षसस्य दिशो दश ।  
वक्त्राणि पङ्क्तिसङ्ख्यानि पुनः सृष्टानि शूलिना ॥५१॥  
तमःस्थानं तमासाद्य बालिशं कुलिशं रणे ।  
अजहादज धाम स्वं वैकुण्ठस्य विकुण्ठितम् ॥५२॥  
तमद्याप्यनवद्येन वसुना वासवः स्वयम् ।  
अजय्यं पूजयत्येकवीरं वैरस्य शान्तये ॥५३॥  
बलिं वज्राय पौलोमी सस्मितं विगतादरा ।  
कुर्वती कुरुते शक्रं व्रीडासन्नमिताननम् ॥५४॥  
यक्षनाथो दिशंस्तस्मै केवलं धनदो धनम् ।  
सर्वस्वहरणप्रीतो रावणस्तु धनेश्वरः ॥५५॥  
धर्म्यं कर्म परित्यज्य प्रीणाति पिशितप्रियम् ।  
दूरतः सेवते भानुरादित्यमणितोरणात् ।  
च्युते तन्मन्दिरद्वारदाहभीतो हुताशने ॥५७॥  
निवृत्ततत्सरःपद्मस्वापकारणतेजसा ।  
बोधनीयं किलाशेषमिन्दुना कौमुदं वनम् ॥५८॥  
यथा न कज्जलस्पर्शचित्रवैवर्ण्यसम्भवः ।  
तथा ज्वलितुमादिष्टो दीपकृत्यो वृषाकपिः ॥५९॥  
लब्धसेवावकाशः सन् सेवते तं समीरणः ।  
रतिक्लमथुमद्देहं तरङ्गान्तरगोचरः ॥६०॥  
पातालहृदयान्तःस्थं पद्मरागं पयोनिधिः ।  
अग्रमांसमिवोद्धृत्य ददाति पिशिताशिने ॥६१॥  
नन्दयन्ति सदा नद्यो वज्रैर्वज्रायुधद्विषम् ॥६२॥  
प्रियाजनपरिष्वङ्गप्रीतिं कर्तुं निरन्तराम् ।  
निशि ज्ञातमनोवृत्तिस्तमुपैति हिमागमः ॥६३॥  
तस्योद्यानवनं विश्वं दिवः प्रवसता सता ।  
दुराराध्यस्वभावस्य समालम्ब्य सिषेविषाम् ।  
जलक्रीडादिनं तस्य ग्रीष्मश्चिरमुदीक्षते ॥६५॥  
त्रासकण्ठग्रहव्यग्रांस्तस्मिन्निच्छति मानिनः ।  
धीरं गर्जन्ति लङ्कायामकाले वारिन्दां अपि ॥६६॥  
अश्रान्ता वीजयत्यष्टहस्तपर्यायसम्पदा ।  
इति चण्डीमभिप्रेप्सुः कर्तुं चामरधारिणीम् ॥६७॥  
स्तब्धकर्णो नमत्येनं श्रवणाक्षोभमारुतैः ।  
भूभक्तिकुसुमक्षेपदोषभीतो गणाधिपः ॥६८॥  
स्मरश्च संसदं तस्य विशति स्रस्तवाससा ।  
प्रतीहार्या स्मिताकूटविभ्रमैः कथितागमः ॥६९॥  
शुद्धान्तमन्ततः शुद्धः स्त्रीजनस्य तदाज्ञया ।  
लीलोपदेशदानैकव्यग्रो विशति मन्मथः ॥७०॥  
त्वयि रक्षाकृति स्वर्गसद्मनामपि दैवते ।  
कथं नक्तञ्चरेणैवं दिवस्त्रासो वितन्यते ॥७१॥  
भ्रातरि द्विषतो बाहुभग्नौजसि बिडौजसि ।  
भोगिभोगे चिरं तावत्केयं देवस्य शायिका ॥७२॥  
आत्मस्वनुगुणं दैवं दृष्ट्या मन्यामहे तव ।  
न हि त्वं दैवहीनस्य जनस्य तु सुदर्शनः ॥७३॥  
इत्थं वाचस्पतौ वाचं व्याहृत्य विरते क्षणम् ।  
स्वर्गे च स्वप्रतिजल्पस्पृहानिःस्पन्दवर्तिनि ॥७४॥  
विधाय मानुषीकुक्षौ वासं शोकक्षयाय वः ॥७५॥  
भूत्वा राम इति ख्यातः कुर्यां भर्तुः सुरद्विषाम् ।  
एकबाणकृताशेषशिरश्छेदपराभवम् ॥७६॥  
इत्युदारमुदाहृत्य वचो वाचामगोचरः ।  
तत्याज वेदविद्वेद्यो वर्षातल्पं वृषानुजः ॥७७॥  
चिरशयनगुरुं स्वभोगभारं  
भुजगपतिः शनकैर्वितत्य खेदात् ।  
शिथिलितफणपङ्क्तिमुक्तदीर्घ-  
भूमिस्पर्शभयादुपेत्य तरसा लक्ष्म्या करेणोद्धृतं  
व्यालम्बैकपटान्तमंसशिखरे क्षिप्त्वोत्तरीयं ततः ।  
निद्रामन्थरताम्रलोचनयुगो लीलालसन्यासया  
गत्या निर्जितवारणेन्द्रगमनः क्वापि प्रतस्थे हरिः ॥७९॥  
अथ श्रियः प्राणसमस्य तस्य  
ज्ञात्वा विविक्षामिव मर्त्यधाम ।  
पूर्वावतीर्णः सुमनःसमृध्द्या  
सम्यग्वसन्तो भुवनं ततान ॥१॥  
भ्रान्त्वा विवस्वानथ दक्षिणाशा-  
मालम्ब्य सर्वत्र करप्रसारी ।  
ऋत्विक् ततो निःस्व इव प्रतस्थे  
वसूपलब्ध्यै धनदस्य वासम् ॥२॥  
वृक्षा मनोज्ञद्युति चम्पकाख्या  
रूपं वितेनुर्नवकुड्मलाढ्याः ।  
न्यस्ता वसन्तस्य वनस्थलीभिः  
सहस्रदीपा इव दीपवृक्षाः ॥३॥  
सम्पिण्डितात्मावयवा उदीयुः  
पद्मा नवाः कण्टकितोर्ध्वदण्डाः ।  
अन्तर्जलावासविरूढशीत-  
त्रस्ता वसन्तातपकाम्ययेव ॥४॥  
कर्णे कृतो दीर्घविलोचनाना-  
मालोलदृष्टिद्युतिभिन्नरागः ।  
कान्तिं प्रपेदे परिणामगम्याम् ॥५॥  
प्रादुर्बभूवुर्नवकुड्मलानि  
स्फुरन्ति कान्त्या करवीरजानि ।  
प्रवासिनां शोणितपाटलानि  
तीरीफलानीव मनोभवस्य ॥६॥  
लब्ध्वा रणन्नूपुरमङ्गनानाम् ।  
उद्भूतरोमाञ्च इवातिहर्षात्  
पुष्पाङ्कुरैरास नवैरशोकः ॥७॥  
महीध्रमूर्ध्नि भ्रमरेन्द्रनीलै-  
र्विभक्तशोभिः शिखिकण्ठनीलैः ।  
गृहीतभास्वन्मुकुटानुकार-  
स्ततान कान्तिं नवकर्णिकारः ॥८॥  
वासन्तिकस्यांशुचयेन भानो-  
र्हेमन्तमालोक्य हतप्रभावम् ।  
सरोरुहामुद्धृतकण्टकेन  
प्रीत्येव रम्यं जहसे वनेन ॥९॥  
समीरणानर्तितमञ्जरीके  
चूते निसर्गेण निषक्तभावाः ।  
पुष्पावतंसेषु पदं न चक्रु-  
र्दीप्तेष्विवाशोकवनेषु भृङ्गाः ॥१०॥  
विनिद्रपुष्पाभरणः पलाशः  
समुल्लसत्कुन्दलतावनद्धः ।  
उद्भूतभस्मा मधुनेव रेजे  
राशीकृतो मन्मथदाहवह्निः ॥११॥  
वसन्तदीप्तातपखेदितानां  
महीरुहां वातचलाः प्रवालाः ।  
जिह्वा यथा विद्रुमभङ्गताम्रा  
निष्कासिता रेजुरतिश्रमेण ॥१२॥  
प्रालेयकालप्रियविप्रयोग-  
ग्लानेव रात्रिः क्षयमाससाद ।  
जगाम मन्दं दिवसो वसन्त-  
क्रूरातपश्रान्त इव क्रमेण ॥१३॥  
ततः स्मरस्याहवधामकल्पं  
क्षोणीपतिर्भ्रान्तशिलीमुखाङ्कम् ।  
उद्यानमासेवत रक्तदीप्ति-  
सन्तानभास्वत्करवीरकीर्णम् ॥१४॥  
रम्याणि रामानुगतो विहङ्ग-  
पक्षानिलानर्तितपल्लवानि ।  
उद्भ्रान्तभृङ्गाणि लतागृहाणि  
सम्भावयामास रहोविहारैः ॥१५॥  
त्वमप्रमादं कुरु नूपुराङ्घ्रौ  
भर क्षणं काञ्चि नितम्बभारम् ।  
इतीव तस्मिन्विहरन्नृपस्त्री-  
कक्ष्यातुलाकोटिपुटैर्निनेदे ॥१६॥  
चिक्षेप बाला मुहुरर्धदृष्टिं  
पत्यावनङ्गक्षतधैर्यवृत्तिः ।  
दूरस्थपुष्पस्तबकावभङ्ग-  
व्याजेन सन्दर्शितबाहुमूला ॥१७॥  
पत्या परस्या नु विधीयमाने  
विलासवत्याश्चरणान्तरागे ।  
लाक्षारसस्तत्प्रतिपक्षनेत्रे ॥१८॥  
पातुं सुदत्या वदनारविन्द-  
मादाय दृष्टो ललनाभिरीशः ।  
श्चिक्षेप नेत्रे मुखगन्धवाहम् ॥१९॥  
पुष्पावभङ्गे निजहस्तकान्त्या  
विन्यस्तरागं कठिनं पलाशं ।  
प्रवालकृत्ये विनियोजयन्ती  
भर्त्रा परा सस्मितमालिलिङ्गे ॥२०॥  
स्निग्धद्विजालीरुचिरं प्रियङ्गु-  
श्यामद्युतिश्चारुतमालकान्ता ।  
बिभर्षि गन्धाहृतभृङ्गचक्रं  
सन्माधवीमण्डपमेतदास्यम् ॥२१॥  
मध्येललाटं तिलकस्य वृत्ति-  
रोष्ठद्युतिर्भाति च पाटलेयम् ।  
पुन्नागसंयोगविभूषिताया-  
श्चेतश्च ते यातमशोकभावम् ॥२२॥  
किं कौतुकेन श्रमकारिणा ते  
सृज त्वमुद्यानविहाररागम् ।  
बाले त्वमस्योपवनस्य लक्ष्मी-  
रित्येवमूचे ललना सखीभिः ॥२३॥  
प्रियेण कर्णे विनिवेशितस्य  
तन्व्या नवाशोकदलस्य रागः ।  
आनीलया नेत्ररुचा निरस्त-  
स्तस्या जगामेव विपक्षचक्षुः ॥२४॥  
निधाय चक्षुर्मदमन्दपातम् ।  
पर्यन्तभूमौ निकटोपयाता-  
मुवाच वाचं प्रतिहाररक्षीम् ॥२५॥  
कुर्वन्ति लोभेन विलोकयन्त्यः  
कुरङ्गनेत्रा विलसत्प्रसूनम् ।  
शुभाभिरेनं नयनप्रभाभिः  
शारत्विषं पुष्पतरुं तरुण्यः ॥२६॥  
विभाति भृङ्गीसरणी सरन्ती  
गन्धाहृता चम्पककुड्मलाग्रे ।  
अन्तं प्रदीपस्य निषेवमाणा  
धूमावली कज्जलरेखिणीव ॥२७॥  
विलोकयाक्ष्णोः शितिकान्तिजालै-  
रुदन्यया वारिविगाहितायाः ।  
रक्तोत्पलं तन्निकटप्ररूढ-  
मिन्दीवरत्वं गमितं हरिण्याः ॥२८॥  
सञ्च्छादिते पद्मरजोवितानैः  
परिभ्रमन्वारिणि राजहंसः ।  
स्ववर्त्मरेखाभिरसौ विभज्य  
प्रयच्छतीवाब्जवनं खगेभ्यः ॥२९॥  
स्तव प्रसादेन ममास्तु भोग्यः ।  
इत्येष सन्दर्शयतीव मद्गु-  
र्हसाय शोषाय विसारितांसः ॥३०॥  
र्निर्धौतरागो नु तरङ्गलेशैः ।  
सम्भावितो नु द्रुहिणेन तावत्  
कृतादिकर्मापि न यावकेन ॥३१॥  
ततः सलीलं सलिलं विभिन्द-  
न्नेवं वदन्नेव वराङ्गनाभिः ।  
वृतो वृषेन्द्रोपमखेलगामी  
स दीर्घिकां दीर्घभुजो जगाहे ॥३२॥  
तस्योरसि क्षत्रकुलैककेतो-  
स्तरङ्गदोषा कमलाकरेण ।  
न्यस्ता मुहुः पङ्कजरेणुपङ्क्तिः  
सौवर्णसूत्रश्रियमाततान ॥३३॥  
पद्माकरो वारि विगाहमानं  
कामीव रामाजनमूरुदघ्नम् ।  
वीचीकराग्रेण नितम्बभागे  
व्यास्फालयामास शनैः सशब्दम् ॥३४॥  
तस्यावगाहे वनिताजनस्य  
दूरीकृतः पीननितम्बचक्रैः ।  
लब्धप्रवेशस्तनुषूदरेषु  
क्रीडापरिक्षोभरयेण तासा-  
मुत्सारिते पङ्कजरेणुजाले ।  
कुसुम्भरक्तादिव कञ्चुकात्तम् ।  
रामाभिरुत्कण्टकदण्डमग्रे  
सम्भावितं न च्छिदया सरोजम्  
इन्दीवराणामुदहारि पङ्क्ति-  
र्दीप्ता मृदुष्वेव जनस्य शक्तिः ॥३७॥  
बालापरिष्वङ्गसुखाय पत्यु-  
रन्तर्जलावारितमूर्ति यातुः  
विघ्नाय वैमल्यमपां बभूव  
व्यर्थः प्रसादो हि जलाशयानाम् ॥३८॥  
भृङ्गा निलीनेन सरोजखण्डे  
योषिद्वितीयेन नराधिपेन  
उत्सारिता वक्तुमिवापरासां  
कर्णान्तमीयुर्निहितावतंसम् ॥३९॥  
श्छिन्नच्युतस्याम्बुजिनीपलाशे  
हारस्य वीचीकणिकाः समीपे  
पूर्वस्थिताः संवरणान्यभूषन् ॥४०॥  
क्रीडाविमर्दे वलयस्य भिन्न-  
भ्रष्टस्य चिक्षेप विकृष्य खण्डम्  
स्वच्छे जले बालमृणालभङ्ग-  
शङ्काहृतः शङ्खमयस्य हंसः ॥४१॥  
रोधोलतामण्डपयातकान्ता-  
सम्भोगतः सर्पति काञ्चिनादे  
ररक्ष राजानमथ व्यलीका-  
दुत्त्रासमुक्तः कलहंसनादः ॥४२॥  
निरुद्धहासस्फुरिताधरोष्ठः  
सद्यःसमाविष्कृतरोमहर्षः ।  
जलावमग्रप्रमदोपगूढे-  
रुद्भासकस्तस्य बभूव गण्डः ॥४३॥  
फुल्लं यदीदं कमलं किमेव-  
मत्रैव नीलोत्पलयोर्विकाशः  
इत्यात्तशङ्को वदनं सुदत्या  
हंसः सिषेवे न सरस्तरन्त्याः ॥४४॥  
सुगन्धिनिश्वासगुणावकृष्टं  
मुखे पतन्तं करपल्लवेन ।  
दुर्वारमन्तःसलिलप्रवेशात्  
तत्याज काचिद्भ्रमरीसमूहम् ॥४५॥  
मत्स्येन चीनांशुकपृष्ठलक्ष्य-  
काञ्चीमणिग्रासकुतूहलेन ।  
आघ्राय मुक्तोपनितम्बमेका  
सन्त्रासभुग्नभ्रु चिरं चकम्पे ॥४६॥  
तत्याज नो सव्यपदेशमन्या  
व्युदस्तवात्साः सलिलं नृपेण ।  
स्थानप्रयुक्तः कपटप्रयोगः  
क्वचिद्विपत्तेर्हि जनं भुनक्ति ॥४७॥  
ह्वतान्तरीया हृदयेष्वरेण  
व्रीडोपतप्ता पयसः प्रसादात् ।  
व्यर्थप्रणामाश्रुनिपातवृत्तिः  
काचिज्जलं सम्भ्रमयाञ्चकार ॥४८॥  
सामि प्रबुद्धस्य कुशेशयस्य  
कोशे मुखन्यासनिरुद्धदृष्टिम् ।  
स्प्रष्टुं प्रयेते कलहंसशावं  
निःशब्दमुत्खण्डितवीचि काचित् ॥४९॥  
सङ्क्षोभितोद्दामसरस्तरङ्ग-  
क्षिप्ता किलैका नृपतिं कुचाभ्याम् ।  
आहत्य धृष्टत्वकृतापवाद-  
व्यपायरम्यं मुहुराललम्बे ॥५०॥  
अन्या पुराणं निजमेव वीचि-  
पदं नखस्य स्फुटकुङ्कुमाङ्कं  
दृष्ट्वा परं संशयमाललम्बे ॥५१॥  
किं राजहंसस्य शशाङ्कबिम्ब-  
च्छायामुषश्चञ्चरियं प्रवालैः  
बद्धा नु गन्धोज्ज्वलकेशराग्र-  
च्छेदेषु दिग्धा नु सरोजकान्त्या ॥५२॥  
सञ्चारितैस्तद्युतिरञ्जितो नु ।  
निधाय वायं निजपक्षशोभा-  
मादत्त नु स्वादुमतः परागम् ॥५३॥  
पद्मा पदं पद्मवने विभिन्न-  
वीचीकणार्द्रदृतयावकाङ्कम् ।  
चक्रे चिरं चारुतया नु लोभा-  
दित्यास कासामपि तत्र तर्कः ॥५४॥  
यातो नु भृङ्गः पतितः पुरास्मिन्  
बीजत्वमेवं नु विरिञ्चिसृष्टिः ।  
विपाकनीलद्युति पद्मबीजं  
कोशादुदस्येति कयाचिदूचे ॥५५॥  
व्यापारयामास दृशौ नितम्बे  
तद्धस्तयन्त्रच्युतवारिधारा  
नालं बभूवास्य मुखारविन्दे ॥५६॥  
सायं समादाय निकामपीत-  
सुप्तद्विरेफं मुकुलं सरोजम् ।  
काचित्करास्फालितदीर्घदण्डा  
भर्तुर्भुवः कूजयति स्म कर्णे ॥५७॥  
सा पद्मिनी पद्मविलोचनेभ्यो  
याते पतङ्के विससर्ज भृङ्गान् ।  
समुच्छ्वसत्कौमुदगन्धलुब्धान्  
स्थूलानिवोढाञ्जनबाष्पबिन्दून् ॥५८॥  
नूनं पती स्थावरजङ्गमानां  
पर्यायविश्रामपरार्थतन्त्रौ ।  
एकत्र मज्जत्यधिवारि सिन्धो-  
रन्यो जहौ तत्कमलाकराम्भः ॥५९॥  
सरोजिनी तत्परिभुक्तमुक्ता  
मूर्च्छातुरेव स्तिमिता विरेजे ।  
निद्राहृताम्भोजनिमीलिताक्षी  
रुग्णं मृणालीवलयं दधाना ॥६०॥  
कृतोपकारस्य निधाय जग्मु-  
र्द्वयं द्वयोरम्बुरुहाकरस्य ।  
भृङ्गावलीष्वञ्जनमायताक्ष्यः  
पद्मेषु दन्तच्छदयावकं च ॥६१॥  
सरः सहंसं सह कामिनीभि-  
र्विहाय तुल्यो वृषवाहनस्य ।  
विभूषितो लम्भितभषजानि-  
रध्यास्य सौधं वसुधाधिनाथः ॥६२॥  
आकृष्टदृष्टिर्गगनस्य लक्ष्म्या  
लक्ष्मीभुजा वासरसन्धिभाजः ।  
काचित्कुचानम्रतनुर्बभाषे  
बाला सबालव्यजनैकपाणिः ॥६३॥  
सुकुङ्कुमस्त्रीकुचमण्डलद्युतिः  
प्रवासिनां चेतसि चिन्तयातुरे  
निधाय तापं तपनः पतत्यसौ  
विलोलवीचावपरान्तसागरे ॥६४॥  
इयं तनुर्वासरसन्धिचारिणी  
जगत्सृजो विद्रुमभङ्गलोहिनी ।  
समं विधत्ते मुकुलं सरोरुहै-  
र्हिरण्यबाहोरपि हस्तपङ्कजम् ॥६५॥  
अयं प्रमाणं पयसः पयोनिधौ  
निमज्ज्य सन्दर्शयतीव भानुमान्  
करेण वीचीवलयस्य मस्तके  
विभाव्यमानस्फुरिताग्रकोटिना ॥६६॥  
विकीर्णसन्ध्यारुणितं शतक्रतो-  
र्दिशः प्रदेशादभिनिष्पतत्तमः ।  
पतङ्गतेजःपरितापलोहितं  
जगत्क्रमेण व्रजतीव निर्वृतिम् ॥६७॥  
हिमांशुबिम्बे पुरुहूतदिङमुख-  
स्मितश्रियं बिभ्रति कोमलद्युतौ ।  
विसृज्यमानं तमसा नभस्तलं  
जहाति निर्मोकमिवाञ्जनत्विषा ॥६८॥  
अथैवमस्यावसरे वचःश्रियः  
समीक्ष्य निष्ठामुपनीतमास्थया ।  
अपाययन्त प्रमदा मदालसाः  
स्खलद्गिरास्तं मधु लम्भितादराः ॥६९॥  
नृपस्य गण्डूषमधु प्रकामतः ।  
बभूव दन्तच्छदपल्लवस्तदा  
निपीतपानावसरोपदंशकः ॥७०॥  
प्रियेण वध्वा मधुलासितोत्पलं  
विपक्षगोत्रेण निगद्य लम्भितम् ।  
अपीतमप्यक्षि विधाय रागवत्  
ततान सद्यः श्रमवारि गण्डयोः ॥७१॥  
त्विषा मुखेन्दोर्मुकुलत्वमम्बुजे  
करेण नीते सति शर्वरीकृतः ।  
प्रियेक्षणस्य प्रतिबिम्बमाचरत्  
सरोजकृत्यं मधुभाजि भाजेन ॥७२॥  
यियासुना पङ्कजगर्भसौरभं  
मुखं तदीयं प्रतिबिम्बमूर्तिना  
समन्मथेनेव तरङ्गितासवे  
मुहुश्चकम्पे चषके हिमांशुना ॥७३॥  
विलासवत्यो मदधूर्णलोचना  
निरूपयन्त्यः शुचिरूप्यभाजने ।  
स्थितस्य मुग्धा मधुनो न जञ्जिरे  
स्वरूपमिन्दुप्रतिरूपगोपितम् ॥७४॥  
विधय मानादपि पूर्वमासवः  
प्रवृद्धवामत्वमनन्यसाधितम् ।  
स्मरं नु तासां हृदये विलोचने  
बबन्ध रागं नु मुखे नु सौरभम् ॥७५॥  
इति प्रबन्धाहितपानकातरं  
प्रियाङ्कतल्पे शयितं निशात्यये ।  
व्यबोधयन्मङ्गलवन्ति वन्दिनो  
विधाय वाक्यानि विधातृतेजसम् ॥७६॥  
जहिहि शयनमुद्गमस्य कालः  
समुपनमत्यनुरक्तमण्डलस्य ।  
भवनशिरसि कीर्णपादधाम्नो  
भवत इव क्षततामसस्य भानोः ॥७७॥  
किमद्यापि स्वापस्तव मुकुलिताम्भोरुहदृशः ।  
इतीवायं भानुः प्रमदवनपर्यन्तसरसीं  
करेणाताम्रेण प्रहरति विबोधाय तरुणः ॥७८॥  
समुत्तिष्ठन्त्येते निगडकृतझङ्कारमपरं  
शनैराकर्षन्तः करटतटलीनालिविततीः ।  
निरस्यन्तो हेलाविधुतपृथुकर्णान्तपवनै-  
र्द्विपास्ते दन्ताग्रस्थितकरमुदस्याननतटम् ॥७९॥  
पादेनैकेन तिष्ठन् पटुपटहरवैर्बोधितस्ते मयूरः  
पश्चात्पक्षेण सार्धं चिरशयनगुरुं पादमन्यं वितत्य ।  
उत्फुल्लोध्दूतपक्षच्युतहिमकणिकावृष्टिरावासयष्ट्यां  
दृष्ट्वा मार्तण्डधामोदयमुदितमुदोज्जृम्भते ताण्डवार्थी ॥८०॥  
पूर्वाद्रौ सूर्यपादे चरति विसृजता चन्द्रपादावदातं  
तल्पं तेनानुचक्रे मलयतरुरसामोदितांसद्वयेन ।  
उन्निद्रश्वेतपद्मप्रकरपरिकरच्छन्नवीचीविताना-  
दुद्यन्मन्दं सरस्तः सलिलगुरुबृहत्पक्षतिर्मल्लिकाक्षः ॥८१॥  
अथ स प्रविजृम्भिते शुचौ  
विधुरश्चेतसि पुत्रकाम्यया ।  
सुबहुद्विजसात्कृताखिल-  
द्रविणः स्तोममयष्ट भूपतिः ॥१॥  
बहुशो विफले तदध्वरे  
सति पुत्रीयमनन्तरं क्रतुम् ।  
निरवर्तयदृष्यशृङ्ग इ-  
त्यभिधानप्रथितस्तपोनिधिः ॥२॥  
श्रितचामीकरभाजनं चरुम् ।  
परिगृह्य रुचा परिज्वलन्  
ज्वलतो रोहितवाजिनः पुमान् ॥३॥  
प्रविवेश विशाम्पतिश्चरुं  
चतुरंशीकृततेजसात्मना ।  
प्रविधातुमरातितापित-  
त्रिदशाश्रुस्रववृष्ट्यवग्रहम् ॥४॥  
दयिताभिरनन्ततेजसा  
मुनिनासौ परिकल्प्य लम्भितः ।  
अशितः प्रविभज्य भूपते-  
स्तिसृभिर्गर्भमबीभवच्चरुः ॥५॥  
सुतयोर्भवतः स्म वालिजिद-  
भरतौ कोसलकेकयेन्द्रयोः ।  
यमजौ यमतुल्यतेजसौ  
सुषुवाते समये सुमित्रया ॥६॥  
अथ दिव्यमुनिप्रवर्तित-  
प्रसवानन्तरजातकर्मणां ।  
रुरुचे चरुजन्मनां दशा  
तनुसन्दर्शितदन्तकुड्मला ॥७॥  
न स राम इह क्व यात इ-  
त्यनुयुक्तो वनिताभिरग्रतः ।  
निजहस्तपुटावृताननो  
मुखमाहृतधूलि गण्डयोः  
करघृष्टाञ्जनदानमस्य तत् ।  
विबभौ सुरदन्तिनो यथा  
वदनं दन्तचतुष्टयोज्ज्वलम् ॥९॥  
कतरस्तव तात उच्यता-  
मिति धात्रीवचनप्रचोदितः ।  
रुचिरेण करेण निर्दिशन्  
जगदीशं प्रमदेन सन्दधौ ॥१०॥  
अयि दर्शय तत्किमुन्दुराद्-  
भवतोपात्तमिति प्रचोदितः ।  
प्रविदर्शयति स्म शिक्षया  
नवकं दन्तचतुष्टयं शिशुः ॥११॥  
र्मृदुभिः साञ्जनराजिभिः करैः ।  
शयने समवाहयन् पितु-  
श्चरणौ मातृजनेन चोदिताः ॥१२॥  
शयनीयगतस्य भूपतेः  
शिशवः क्रोडनिवेशवाञ्छया ।  
निशि वर्धितमातृसम्पदं  
कलहं कोमलजल्पितं दधुः ॥१३॥  
क्रमशश्चरुजन्मनो वपुः  
परिवृद्धिर्महिता महीयसः ।  
प्रतिवासरमायुषः क्षय-  
स्त्रिदशारेरपि तुल्यमासतुः ॥१४॥  
धनुषि प्रतिलब्धपाटवे  
नृपतेरन्यतरेद्युरात्मजे ।  
भवनं भवनस्य शासितुः  
प्रतिपेदे मुषितक्रतुर्मुनिः ॥१५॥  
स्वकिरीटमणिप्रभाम्बुभिः  
प्रथमक्षालितपादपङ्कजम् ।  
नपतिः समबीभवन्मुनिः  
पुनरुक्तैरिव पाद्यवारिभिः ॥१६॥  
कुशलं परिपृच्छ्य सर्वगं  
मुनिरध्यासितरत्नविष्टरः ।  
उपविष्टमसौ भुवस्तले  
विरतं राजमुनिं जगौ गिरम् ॥१७॥  
स्वजनादपि लब्धवैशसे  
नृपतित्वे शठभृत्यसम्पदि ।  
प्रियवादिरिपावपि स्थितो  
नृप दिष्ट्या कुशलेन वर्तसे ॥१८॥  
द्विषतो भवबन्धभेदिना  
दहतश्चेतसि योगवह्निना ।  
न जहाति विपत्तिरद्य नः  
परसम्पत्तिषु निःस्पृहानपि ॥१९॥  
अनुयान्ति समन्ततो मखे  
निपतच्छोणितवृष्टयो दिशः ।  
पवनाहतंवृतविच्युत-  
प्रसवाः किंशुककाननश्रियः ॥२०॥  
मृषतामपि नस्तपस्यतां  
धृतवैकङ्कतसाधनस्रुचाम् ।  
स्फुरदर्चिषि देवतामुखे  
सदसः समयेषु वृत्तये  
विधिनाहूतहुतांशभाजिनः ।  
युधि तं जहि पश्यतोहरं  
गुरुणा रामशरेण राक्षसः ॥२२॥  
क्षमते न जनं त्वदर्पितं  
यमिनामिन्द्ररिपुस्तु हिंसितुम् ।  
शशिनं मृगशत्रुराश्रितं  
न मृगं प्रार्थयते हि जातुचित् ॥२३॥  
उरगा इव घर्मपीडिताः  
क्रतुशत्रुव्यथितास्तपस्विनः ।  
उपयान्त्युपतापनाशनं  
विपुलं त्वद्भुजचन्दनद्रुमम् ॥२४॥  
वयमर्ककुलैककाश्रया  
न परं भूपतिमाश्रयामहे ।  
न हि जातु पतन्ति पल्वले  
जलदा वारिधिपानलम्पटाः ॥२५॥  
त्वदणु प्रियमाश्रयामहे  
न परस्मादतिविस्तराण्यपि ।  
पयसः कणमेव चातको  
जलदादत्ति बहूनि नान्यतः ॥२६॥  
नृपताविति वेदितापदा  
मुनिना जोषमभूयत क्षणम् ।  
महतां न कदाचिदर्थना  
गुरुनिर्बन्धविनष्टसौष्ठवा ॥२७॥  
परिपूततनुर्द्विजाशिषा  
शुभया त्वत्प्रियतावृतः स्वयम् ।  
पृथुकः पृथुकीर्तिरर्पितो  
भवति श्वः समराय यास्यति ॥२८॥  
इति वस्तुमवस्तुकाङ्क्षिणे  
स मुदास्मै समुदाह्नतप्रियः ।  
शरणं शरणार्थिने ददा-  
वृषये विश्वभुजो नरेश्वरः ॥२९॥  
चलिते च सुतं तपस्यति  
प्रथमाहूतमृषेर्नमस्यया ।  
उपनीय चिराय वर्जितं  
स्वयमङ्कं प्रियमाददे वचः ॥३०॥  
समवेदि यतस्त्वदर्थिना  
कथितं यद्दुरतिक्रमं त्वया ।  
अवधूय ततस्तदापदं  
चिनु बाणेन कुलोचितं यशः ॥३१॥  
अविजित्य जयैषिणां सदा  
न भुवः शक्यतयानुरक्षितुम् ।  
ननु दिग्जयसम्भृतो महा  
भुवनानि बिभर्ति कश्चन  
स्वजनानेव परः प्रयत्नतः ।  
इतरस्तनुमेव केवलं  
इति पक्षचतुष्टयो स्थिते  
रघवः पूर्वमुदस्य मानिनः ।  
क्षपयन्ति यशः क्रमागतं  
न हि पक्षान्तरसम्परिग्रहात् ॥३४॥  
जनमन्यहितप्रवर्तनं  
स्वयमेवाभिसरन्ति सम्पदः ।  
नियतं निजकृत्यलम्पटः  
पुरुषः स्वार्थत एव हीयते ॥३५॥  
पुरुषस्य कृतं भुजद्वयं  
प्रविधातुं द्वयमेव वेधसा ।  
सुहृदामुदयं च विद्विषा-  
मवलेपप्रतिघातमेव च ॥३६॥  
शरणोपगतं न पाति यो  
न भिनत्ति द्विषतां समुन्नतिम् ।  
न स बाहुरसाधनक्षमो  
नरवृक्षप्रभवः प्ररोहकः ॥३७॥  
परकृत्यजडो यशोर्जने  
जठरैकप्रवणो निरुत्सुकः ।  
पशुरेव बुधैर्निगद्यते  
यवसग्रासनिवृत्तमानसः ॥३८॥  
न पशुः पुरुषाकृतिर्यतो  
नृगुणभ्रष्टतया न पूरुषः ।  
विरतव्रतपौरुषस्पृहः  
अकृतद्विषदुन्नतिच्छिदः  
श्रितसंरक्षणवन्ध्यकर्मणः ।  
पुरुषस्य निरर्थकः करः  
किल कण्डूयनमात्रसार्थकः ॥४०॥  
अशने रसनानि देहिनां  
कृतयोगानि मुखेषु भूरिशः ।  
न न सन्ति तदेषु दुर्लभं  
प्रभु यत्स्यादभयं प्रजल्पितुम् ॥४१॥  
तव जीवितसंशयेष्वपि  
न परित्याज्यमिदं कुलव्रतम् ।  
सुलभं प्रतिजन्म जीवितं  
हृदयं धर्मरतं हि दुर्लभम् ॥४२॥  
विरते शवतामभिव्रज-  
त्यभिषेकोत्सवदुन्दुभौ क्षणाद् ।  
इति पातिनि जीविते कथं  
सुखमालम्ब्य सृजन्ति सत्पथम् ॥४३॥  
यशसि व्रज यत्नमुज्झित-  
स्वसुखप्रीतिरुपैहि वा तपः ।  
अधिगम्यमसारमस्थिरं  
विषयास्वादसुखं पशोरपि ॥४४॥  
यशसा सुकृतेर्न सङ्ग्रहो  
नियतं धर्ममुपार्जतो यशः ।  
अनुगच्छ तदेकसङ्ग्रहा-  
दुभयं लभ्यमितीह सत्पथम् ॥४५॥  
ननु तावदिहैव सज्जन-  
प्रतिरक्षाविधिगम्यमक्षयम् ।  
फलमिन्दुकरोपरञ्जित-  
प्रहसत्कौमुदकोमलं यशः ॥४६॥  
प्रयतः प्रतिपद्य तत्तपो-  
वनमुग्रं त्वमुदग्रविक्रमः ।  
सहसा सह कौशिकेन तं  
यमिनां कृन्त निबर्हकं युधि ॥४७॥  
पितुरित्थमनाकुलं वच-  
स्तदुपश्रुत्य ननाम पादयोः ।  
सह सिद्धवनं यियासुना  
समरायावरजेन राघवः ॥४८॥  
तमसि स्फुरदंशुमद्द्युति-  
प्रहृते संसदि सौखरात्रिकः ।  
यतये निरयीयतत्सुतौ  
नृपतिर्मन्त्रपवित्रदंशितौ ॥४९॥  
अनुजग्मतुरश्रुवर्षिणो  
हृदयैः पौरजनस्य राघवौ ।  
मुनिमेनमनाकुलातुरै-  
रनुयातावशिवैकचिन्तया ॥५०॥  
यमिनः पथि चैतिहासिका-  
दुपशृण्वन् विविधाश्रयाः कथाः ।  
क्लमथं न विवेद राघवो  
बलयानीतबलः स विद्यया ॥५१॥  
अथ वज्रभृतः सुहृद्द्रुहो  
विषयो यः स्नपनेन विश्रुतः ।  
नृवरो निजगाद तत्पुरं  
पिशिताशीनिहतं निरीक्ष्य सः ॥५२॥  
न भुनक्ति पुरा पुरश्रियं  
परितः कीर्णकरङ्कसङ्करा ।  
अवमग्नशिरःकपालदृग्-  
विवरप्रोद्गतशाद्वला मही ॥५३॥  
फणिभिः प्रतिबिम्बमातरः  
रचितैरिव वेणिबन्धनै-  
र्विरहादस्य पुरस्य शासितुः ॥५४॥  
भुवि भोगिनिभं विलोकयं-  
स्तुटुमो हारमहार्यवेपथुः ।  
हरिहस्तहतस्य दन्तिनः  
कररन्ध्रे निभृतं निलीयते ॥५५॥  
प्रतिमा विशदेन लूतिका-  
पटलेनावृतदृष्टिरीक्ष्यते ।  
रुदितैरिव पुष्पितेक्षणा  
विपुलत्रासकृतैरनेकशः ॥५६॥  
श्लथभित्तिविरूढभूरुह-  
स्थिरमूलाग्रविनिर्गमक्षतम् ।  
स्फुटतीव भृशं शुचातुरं  
हृदयं तद्गृहचित्रयोषिताम् ॥५७॥  
नकुलः परिजीर्णविबुध-  
प्रतिबिम्बाननमध्यरन्ध्रतः ।  
परिकर्षयति क्रुधा यथा  
स्फुरितं तद्रसनं सरीसृपम् ॥५८॥  
इति जल्पति तत्र राक्षसी  
पुरतः प्रादुरभूद्भिदेलिमा ।  
मकराकरपायिधामभिः  
क्षतयक्षाकृतिरुग्रविग्रहा ॥५९॥  
नवकृत्तविलासिनीकर-  
प्रसवोत्तंसविभूषितानना ।  
नृशिरस्ततिमेखलागुण-  
स्फुरणक्रूरकटुक्वणत्कटिः ॥६०॥  
परितः स्फुरदन्त्रपाश्यया  
परिणद्धाकुलकेशसन्ततिः ।  
घनशोणितपङ्ककुङ्कुम-  
प्रविलिप्तस्तनकुम्भभीषणा ॥६१॥  
इति तामतिभीमदर्शना-  
मभिवीक्ष्योभयतस्तपोधनम् ।  
धनुषोरवनीभुजः सुतौ  
सपदि न्यस्तशरावतिष्ठताम् ॥६२॥  
स वसिष्ठतनूजपातित-  
क्षितिपस्वर्वसतिप्रदो मुनिः ।  
घृणिनो नृपतेः कृतस्मय-  
स्तनयं वीक्ष्य जगाविदं वचः ॥६३॥  
इति सार्वजनीनसम्पदः  
प्रलयं देशवरस्य कुर्वतीम् ।  
न निहत्य शरेण सूरिभि-  
स्त्वमधर्मी ध्रुवमेष गीयसे ॥६४॥  
शतमन्युरवर्णवृत्तये  
न वधः स्त्रैण इति प्रचिन्तयन् ।  
निजघान विरोचनात्मजां  
कुलिशेन त्रिदिवस्य शान्तये ॥६५॥  
वनितावपुषि द्विषज्जने  
न हि भद्रकरं शरीरिणां  
प्रहृतार्हे करुणावलम्बनम् ॥६६॥  
युवतेरपि साधवः सुखे  
जगतो लुप्तवतश्चिरस्थितिम् ।  
तुलयन्ति न राम विक्रमं  
द्विषतीतापमगुण्यवृत्तिभिः ॥६७॥  
अपि वित्थ इदं धनुर्भृतो-  
र्भवतोः पौरुषरोषवित्तयोः  
भ्युदिते हन्त तपोधनद्विषः ॥६८॥  
न विरोचनजन्मनोरिदं  
युवयोरायुधयुद्धतन्त्रयोः ।  
द्विजवृद्धनिषेवणक्षमं  
महतोः श्रौत्रमलं विराजते ॥६९॥  
इति मुनिचोदितो हृदि सुकेतुसुतामिषुणा  
रघुपतिरक्षिणोदशनिपातपटुध्वनिना  
स्फुटितकुचान्तरस्रवदसृक्स्रुतिनः करणात्  
प्रथममपाययुस्तदसवो नु शरो नु बहिः ॥७०॥  
ऋषिरिति विघ्नघातविधिसञ्चितसद्यशसं  
तनुजमयोजयद्दशरथस्य सुरास्त्रगणैः  
असुरनिशाचरक्षतजपानपरैर्विकस-  
ल्लसितहुताशनद्युतिपिशङ्गितदिग्वदनैः ॥७१॥  
वदनविनिर्गतज्वलितवह्निशिखावितते-  
रुपगतवन्ति राममथ तानि ततानि रुचा  
शशधरखण्डकोणकुटिलस्फुटकोटिखरं  
दशनचतुष्टयं पृथु दधन्ति बहिः प्रसृतम् ॥७२॥  
रक्षोहव्यहविर्भुजं स हि तथा सन्धूप्य शस्त्रेन्धनैः  
प्रत्युद्गम्य सुदूरमेव हरिणैरन्वीयमानो बहिः  
छेदाय प्रसृतैरसेकिमलताजालप्रवालश्रियः  
कूजत्कोकिलमाश्रमस्य निकटं सायं प्रपेदे मुनिः ॥७३॥  
ततस्ततं तापसकन्यकाजन-  
प्रसिक्तसंवर्धितवृक्षमण्डलैः ।  
सहस्रशस्तानितसामनिस्वन-  
प्रवर्तिताखण्डशिखण्डिताण्डवम् ॥१॥  
विहङ्गपानाय महीरुहां तले  
निवेशिताम्भःपरिपूर्णभाजनम् ।  
विशोषणार्थाहितपुण्यवल्कल-  
प्रताननम्रीकृतवृक्षमस्तकम् ॥२॥  
कृतासु नीवारविभागवृत्तिषु  
स्वकीयमंशं मृदुहस्तसम्पुटैः ।  
हरद्भिरालोहितगण्डमण्डलैः  
प्लवङ्गमैः सेवितशैलकन्दरम् ॥३॥  
स्वमङ्कमारुह्य सुखं परिष्वपत्-  
कुरङ्गशावप्रतिबोधशङ्कया ।  
सुनिश्चलासीनजरत्तपोधनम् ॥४॥  
हिरण्यरेतःशरणानि सर्वतः  
प्रवृत्तपुण्याहुतिधूमधूसरम् ।  
बृहल्लतातानभृतः फलेग्रहे-  
रधस्तरोरासितशायितातिथि ॥५॥  
तपस्विवर्गस्य वधूषु वह्नये  
वितन्वतीषु प्रकृतां बलिक्रियाम् ।  
मृगाङ्गनाभिः परिलिह्य जिह्वया  
विनोदितत्याजितरोदितच्छिशु ॥६॥  
बलिक्रियातानितलाजकर्षणे  
समेतकीटप्रतिघातशङ्कया ।  
कुशस्य मुष्ट्या शनकैस्तपस्विभिः  
प्रमृज्यमानानलमन्दिरोदरम् ॥७॥  
महीरुहभ्रष्टविहङ्गपोतिका-  
सुखोपवेशाय तपस्विसूनुभिः ।  
इषीकतूलेन विधाय मार्दवं  
क्वचित्समासज्जितनीडपञ्जरम् ॥८॥  
सवारिमृत्स्नापरिपूर्णखातक-  
प्रजन्यमानाङ्कुरबीजमेकतः ।  
प्रहृष्टसारङ्गकिशोरवल्गित-  
प्रकीर्णपुञ्जीकृतशुष्यदिङ्गुदि ॥९॥  
समीरणैराहुतिगन्धपावनै-  
र्वितानितोद्दामशिखण्डिनिस्वनम् ।  
तपोवनं तत्तपसामधिश्रयः  
कुमारयुग्मेन विवेश कौशिकः ॥१०॥  
विधित्सुरिष्टिं नृपतेरतन्द्रितं  
सुतं ततो वैबुधलौकिकीमृषिः ।  
समादिदेश प्रकृताय कर्मणे  
चिराय तद्रक्षणरूप्यमादृतः ॥११॥  
तमग्निमिन्धानमधिक्रतु भ्रमन्  
रिरक्षिषुः सन् परितो रिपोरसौ ।  
क्षमाभुजः सज्यशरासनः सुतो  
हृतो जगादावरजं वनश्रिया ॥१२॥  
बिभर्ति नीवारवदम्बुजाकर-  
श्रिया परीतं सततं तपोजुषाम् ।  
अखातमाहावमनुप्त्रिमं परं  
सदाफलं शस्यमिदं तपोवनम् ॥१३॥  
सवेदवेदाङ्गविदो यमव्यय  
विदन्ति यत्नेन पदं तपस्विनः ।  
स लोककृत्यानि विचिन्त्य कानिचित्  
तपस्यति स्मेह पुमान् पुरातनः ॥१४॥  
सुदर्शनच्छिन्नसमाहृतेन्धनं  
द्विजेन पक्षव्यजनेन वीजितम् ।  
त्रिनेत्रमूर्त्यन्तरमादिपूरुषो  
जुहाव हव्यैरिह हव्यवाहनम् ॥१५॥  
तपस्याते स्वामिनि शत्रुशातने  
समित्कुशच्छेदनमात्रतत्परः ।  
सुसंयतो नाभिननन्द नन्दकः  
सुरारिवक्षःक्षतजासवं तदा ॥१६॥  
गदा रणद्दुन्दुभिभैरवं रणं  
तदा समभेत्य भयं वितन्वति ।  
शिरस्यपध्वस्तशिरस्त्रजालके  
निमज्य मज्जां न जघास विद्विषाम् ॥१७॥  
नवं स्वकोशाहृतवारिधारया  
वनं तरूणामनुगृह्णता रणे ।  
न पाञ्चजन्येन जनस्य तेनिरे  
भियो विशुष्काशनिभैरवैरवैः ॥१८॥  
सलीलमुद्दण्डसरोजविष्टरे  
परिस्पृशन्त्या चलवीचिमस्तकं  
तदा किलागायि कलं न पद्मया ॥१९॥  
फणावतामुद्धरणेषु वारिधि-  
प्रवाहसिक्तावुदयाचलस्थितः ।  
वितत्य पक्षावधिपः पतत्त्रिणां  
व्यशोषयन्न प्रति सूर्यमायतम् ॥२०॥  
विहारमारण्यकमिष्टवस्तुदं  
विहाय वल्केन समं वितूस्तयन् ।  
इतः किल क्रोधपराहतो हरिः  
पुरा प्रतस्थे बलिबन्धसिद्धये ॥२१॥  
ततः प्रहृत्येव गुणस्य सम्पन्दा  
हिरण्यगर्भस्य विधूतहिंसया ।  
निषेव्यते श्वापदसम्पदा पदं  
तपस्विनामृद्धमिदं शमावहम् ॥२२॥  
प्रगृह्य पुच्छे शिशवस्तपस्विनां  
मसीपयःसेककृतानिवासितान् ।  
यदङ्गबिन्दून् गणयन्ति चापला-  
द्विलोकय द्वीपिनमेनमग्रतः ॥२३॥  
इमौ हरी संहृतरोषशङ्कितौ  
नितान्ततप्तौ तपनस्य दीप्तिभिः ।  
तलं गजस्य स्रुतगण्डसम्पदः  
फणातपत्रं फणिनश्च वाञ्छतः ॥२४॥  
तथा गिरं व्याहरतैव रोदसी  
वितत्य यातं पवनेन रंहसः ।  
विधूनयत्तद्विपिनं द्विषद्बलं  
ध्वजैरुपालक्ष्यत काकलाञ्छनैः ॥२५॥  
सरोषरक्षः प्रतिबिम्बविग्रहं  
कृपाणपत्रे शरदम्बरत्विषि ।  
विगृह्वतां जीवितपानलिप्सया  
स्थितः समास्थाप्य यमो यथा बभौ ॥२६॥  
असङ्ख्यगृह्या अपि तत्र सैनिकाः  
पिशाचरक्षस्ततिभिर्निरन्तरम् ।  
कृतान्धकारं रथचक्ररेणुभि-  
र्जगुर्जगत्सत्त्घरजस्तमोमयम् ॥२७॥  
चकार लक्ष्यं प्रथमो बलोत्तरो  
नभः श्रितं तत्पदिको बलं द्विषाम् ।  
ततिं क्षितिस्थामनुजो जघान च  
द्रवत्तुरङ्गामतिदन्तवद्विभुम् ॥२८॥  
युधि द्विपा रामशरेण दारिताः  
कृतत्वराधोरण मुक्तकन्धराः ।  
यतो धरण्यामनुकृष्टवारिदं  
दिवः पतन्तो रुरुजुः स्वसैनिकान् ॥२९॥  
शरासने वर्त्मनि लक्ष्यभेदने  
परैरुपालक्ष्यत नेषुसन्ततिः ।  
निपेतुरस्य प्रधने सुरद्विषः ॥३०॥  
यथा गुणस्य ध्वनयः समुद्ययु-  
र्निपातशब्देन समं युधि द्विषाम् ।  
जवे विशेषं विदधुः शिलीमुखाः ॥३१॥  
सुरारिहस्तच्युतशस्त्रजालका-  
न्यलब्धलक्ष्याणि चिरं नभस्तले ।  
विशुष्कपत्रप्रतिमानि तच्छर-  
प्रतानवातोपहतानि बभ्रमुः ॥३२॥  
प्रभज्जनेनाहितपक्षतिध्वनि  
प्रसर्पतां राजसुतस्य पत्रिणाम् ।  
ऋभुद्विषस्ते प्रतिलोममाहृतैः  
शरैर्निजैरेव दृढं निजघ्निरे ॥३३॥  
क्षतं पृषत्केन पतत्रिणां पथः  
पतद्बलं तत्तनयस्य भूभृतः ।  
निपातखेदादशिवे भुवस्तले  
भियेव तूर्णं जहुरन्तरासवः ॥३४॥  
शिताङ्कुशन्यासविधूतमस्तकाः  
शिरःसमीपे विनिविष्टबाहवः ।  
ध्रुवं नदन्तो युधि तं प्रहारिणं  
भयादयाचन्त यथारिदन्तिनः ॥३५॥  
द्विपं करीरीयुगमूलखण्डित-  
प्रशीर्णदन्तं समदेन पश्यता ।  
मृधावतारव्यथितेन चेतसि  
क्षणं विचक्रे निकटेन दन्तिना ॥३६॥  
करी करं यातमुदग्रविग्रहः  
परं प्रहर्तुं प्रतिहृत्य रंहसा ।  
शरेण भित्त्वा निखिले निकीलिते  
शशाक मोक्तुं न भुजस्य मण्डले ॥३७॥  
निकीलिते रामशरेण वेगिना  
दृढं विभिद्योरुयुगं तुरङ्गमे ।  
हयेन कश्चिद्विचचाल नासनात् ॥३८॥  
रिपोरपूर्णेन्दुमुखेन कश्चन  
स्थिरासनः पत्रियुगेन राक्षसः ।  
निकृत्तयोरप्यधिजानु पादयोः  
पपात वेगेन यतो न वाजिनः ॥३९॥  
वधाय धावन्नभिशत्रु विद्विषः  
हृतायुरप्यादिकृतेन कानिचि-  
त्पदानि वेगेन जगाम राक्षसः ॥४०॥  
जवेन कश्चिज्जवनाम्बुदोपमं  
क्षणं सिताभ्रैः कृतकर्णचामरम् ।  
निपत्य कुम्भे तरसा द्विधा गतै-  
र्विहायसा वाहयति स्म दन्तिनम् ॥४१॥  
पृषत्कभिन्नोदररन्ध्रनिर्गतं  
स्वमन्त्रमुत्कृत्य खुराग्रपातनैः ।  
दिशि क्षिपन्तं युधि वेगधारया-  
परो भुवं वाहयति स्म वाजिनम् ॥४२॥  
निकृत्त्य सौमित्ररथाङ्गधारया-  
पवर्जितं स्वं तरसा क्षपाचरः ।  
क्रुधायुधीकृत्य भुजं महीभुजः  
सुतं जघान ध्वनिकम्पिताचलः ॥४३॥  
न्यमज्जदर्धेन रथाङ्गमीरितं  
परेण शत्रोरुपदण्डमस्तकम् ।  
तमेव दण्डं परशुं विधाय तं  
शिरस्यरातिर्निजघान सस्वनः ॥४४॥  
स्वपाणियन्त्रच्युतशस्त्रसादितं  
विधाय वृन्दं बहुधा सुरद्विषाम् ।  
रणाय कोशादसिमीशितुः सुत-  
श्चकर्ष कृष्णं विवरादिवोरगम् ॥४५॥  
परस्य सौमित्रिकृपाणपाटित-  
द्विधाभवद्देहभृतो निकीलयन् ।  
शरेण पार्श्वे नृहरिः समग्रतां  
व्यधत्त रोषेण नु लीलया नु सः ॥४६॥  
करं रणाय प्रतिहृत्य धावति  
द्विपे निजघ्ने तनयेन भूभुजः ।  
बहूनि खण्डानि विधित्सुनासिना  
समेत्य सम्पिण्डित एव तत्करः ॥४७॥  
कृपाणकृत्तस्य दृढोरुयन्त्रितं  
न पश्चिमार्धं निपपात सादिनः ।  
तुरङ्गवल्गादृढकृष्टमुष्टिना  
परेण भागेन च लम्बितं पुरः ॥४८॥  
सुरारिरुत्तानविसृष्टविग्रहः ।  
अपि व्यपाये सति सत्त्वमानयो-  
र्द्विषे न दित्सन्निव पृष्ठमाहवे ॥४९॥  
निमग्नखड्गे जठरे सुरद्विषः  
परिक्षरच्छोणितसिक्तमूर्तयः ।  
परस्परस्य प्रसभं समुच्छ्वस-  
त्प्रहारवातेन पुनर्विशोषिताः ॥५०॥  
ततस्ततासृक्स्रवलोहिताम्बरः  
श्रियं जयस्थामुपयन्तुमुद्यतः ।  
यथेप्सपानाशनतृप्तचेतस-  
श्चकार राजन्यवरश्चिरं द्विजान् ॥५१॥  
ततो मरुत्पावकशस्त्रनिर्धुत-  
प्रदग्धमारीचसुबाहुविग्रहः ।  
बलं बलीयानबलीकृतं भिया  
ततं दिगन्तं स निनाय नायकः ॥५२॥  
सलीलमायम्य धनुर्धनुर्धरः ।  
पराङ्मुखानां शनकैः शिलीमुखा-  
द्द्विषद्द्विपानां जघने जघान सः ॥५३॥  
भृशं न सेहे युधि राममाशुग-  
प्रतानशुष्काशनिपातभीषणम् ।  
युगान्ततिग्मद्युतितेजसं द्विषो  
बलीयसो भ्रातृबलान्वितं बलम् ॥५४॥  
स्थित्वा गुणे महति तत्क्षणलब्धमोक्षाः  
सुश्लिष्टयुक्तिसफलाननसम्पदस्ते ।  
शाक्या इवास्य विशिखा रिपुसैनिकेभ्य-  
श्चक्रुस्त्रिविष्टपसभागमनोपदेशम् ॥५५॥  
हुतभुजि निधनाख्ये शत्रुहव्यानि हुत्वा  
परिणयति जयश्रीवीरकन्यां नृवीरे ।  
समरपटहघोषे तत्र नृत्तं कबन्धै-  
र्बहलरुधिरपङ्कस्फारिसिन्दूरलेपैः ॥५६॥  
मध्येनिकृत्तरजनीचरपूर्वकाया-  
श्छेदैः स्थिता भुवि निपत्य भयं वितेनुः ।  
रक्षःसु युद्धविमुखेषु विभिद्य भूमी-  
मर्धोत्थिता इव पुनः समराय दैत्याः ॥५७॥  
रामायुधव्यथितराक्षसरक्तधारा-  
स्पर्शेन लोहितरुचो मुहुरम्बुवाहाः ।  
गौरीपतिप्रणतिसम्भ्रमलाभवन्ध्यां  
सन्ध्यामकालघटितां गगने वितेनुः ॥५८॥  
सङ्क्रीडद्रथतुरगद्विपाभ्रवृन्द-  
व्युत्क्रान्तौ विरतपृषत्कपातवृष्टि ।  
निस्त्रिंशस्फुरिततडिद्वियुक्तमाप  
व्यक्तार्कद्युति शरदीव तन्नभः श्रीः ॥५९॥  
रक्षोवसापिशितपूरितकुक्षिरन्ध्रः  
काकुत्स्थबाणहतहस्तिमुखाधिरूढः ।  
पर्यन्तलग्नरुधिराणि मृदुप्रणाद-  
स्तुण्डानि वायसगणो रदने ममार्ज ॥६०॥  
राजात्मजौ मुनिसुताश्रुभिराहितार्घ्यौ  
प्रत्युद्गतौ मृगकुलैरुटजानि गत्वा ।  
आवर्जिते विदधतुः शिरसी सुबाह्वो-  
र्बाणव्रजेन गुरुणी गुरुपादमूले ॥६१॥  
उच्चचाल ततः स्रष्टा जगदंशस्य मैथिलम् ।  
अनुग्रहीतुमग्रण्यं गृहिणामाहितक्रतुम् ॥१॥  
बिभ्रत् सन्ध्याविधिस्नानसंवर्धितरुचो जटाः ।  
ज्वाला इव तपोवह्नेः शालिशूकाग्रपिङ्गलाः ॥२॥  
तेजसा तपसो दीप्तः स्निग्धश्च करुणागुणात् ।  
समं सन्दर्शितादित्यचन्द्रोदय इवार्णवः ॥३॥  
शिरःप्रदेशलम्बिन्या कुर्वन् रुद्राक्षमालया ।  
फलिता इव तीर्थाम्भःसेकपुष्ट्या जटालताः ॥४॥  
अरण्यदेवताभिः स प्रयुक्तबलिमङ्गलः ।  
व्रती निरगमत् सत्रान्मेघाद्ब्रध्न इव ज्वलन् ॥५॥  
निनाय हरिणव्रातं स्वयं यत्नेन वर्धितम् ।  
प्रस्थितं सह संरुध्य बाष्पापूरितलोचनौ ॥६॥  
गमनाव्याहृतारम्भप्रणामेषु महर्षिभिः ।  
पाणिभिः शिरसि स्पृष्टौ हव्यधूमसुगन्धिभिः ॥७॥  
वैखानसवधूहस्तलम्भितार्घ्यकृताशिषौ ।  
तौ द्रष्टुकामौ मेदिन्या ईश्वरस्य सुतौ धनुः ॥८॥  
ततश्चिरपरित्यक्तं गौतमस्य तमोनुदः ।  
विवेश विश्वभुग्धाम्नो धाम वर्त्मवशाद्वशी ॥९॥  
स्थपुटासु कुटीरस्य निकटाङ्गनभूमिषु ।  
प्ररूढदर्भसन्दर्भघासग्रासोद्यतद्विपम् ॥१०॥  
क्वचिदुद्देहिकालीढजीर्णवल्कलमन्यतः ।  
आरण्यतुटुमच्छिन्नशीर्णकृष्णमृगाजिनम् ॥११॥  
तलस्थितजरत्कुम्भमुखान्निर्गच्छताहिना ।  
आवर्जितपयस्तिम्यद्वृक्षमूलमिव क्वचित् ॥१२॥  
क्वचिद्विष्णुप्रतिच्छन्दःकुक्षिस्थविवराननात् ।  
नकुलैरन्त्रवत्कृष्टवेष्टमानसरीसृपम् ॥१३॥  
तस्मिन्निजपदस्पर्शत्याजितग्रावविग्रहम् ।  
पप्रच्छ स्त्रीमयं तेजो रामः शापस्य सम्भवम् ॥१४॥  
निगद्यासौ सुनासीरं व्रीडानम्रीकृतानना ।  
न्यवीविददनुक्त्वैव यौवनाविनयं पुरा ॥१५॥  
पुरुहूतहतभ्रूणच्छेदेभ्यो यत्र सम्भवः ॥१६॥  
प्रतीत्या लङ्घिताध्वानस्ते तोरणमणित्विषा ।  
इति चेतोहरा राममभिव्यातेनिरे गिरः ॥१७॥  
मत्तमातङ्गसन्दानदामनिर्दलितत्वचः ।  
अजय्यत्वं वदन्तीव यस्य पर्यन्तभूरुहः ॥१८॥  
ताराव्रजस्पृशो याति पिधानत्वं निशाकरः ।  
यत्र प्राकारचक्रस्य नभोमध्यस्थमण्डलः ॥१९॥  
मध्ये कुवलयाक्रान्तमहापद्मविभषणः ।  
अवतीर्णघनालिश्रीर्यत्खातः सागरायते ॥२०॥  
वप्राजगरभोगेन वेष्ट्यमानः समन्ततः ।  
पिण्डीभूत इव त्रासाद्धनो यद्गृहसञ्चयः ॥२१॥  
यद्गोपुरविटङ्काग्रचन्द्रकान्तमणिस्रवम् ।  
रसयन्ति स्यदश्रान्ताः शीतदीधितिवाजिनः ॥२२॥  
विटङ्कभुजसम्प्राप्तसहस्रकरमूर्तिना ।  
विग्रहेण यदावाससन्तानो भार्गवायते ॥२३॥  
यद्देवगृहशृङ्गस्थपद्मरागप्रभाहतम् ।  
व्योममध्यं प्रपद्यापि बिम्बं बालायते रवेः ॥२४॥  
हर्म्यशृङ्गेषु निर्धूतध्वान्ता यत्र मणित्विषः ।  
ज्यौत्स्नः कृष्ण इति ज्ञानं जने रुन्धन्ति पक्षयोः ॥२५॥  
यत्र वातायनासन्नवारमुख्यामुखेन्दवः ।  
रथ्यासञ्चारिणो यूनः स्खलयन्ति पदे पदे ॥२६॥  
श्रुत्वा यत्सौधपृष्ठेषु विमानशिखिनिस्वनम् ।  
याति शैथिल्यमुष्णांशुहयभोगीन्द्रबन्धनम् ॥२७॥  
सोपानरत्ननिर्भिन्नतमश्छेदेन दर्शिताः ।  
ग्लायन्ति यत्र न सरश्चक्रवाका निशास्वपि ॥२८॥  
यस्य हर्म्यसमासन्नतिग्मदीधितिवाजिनः ।  
मन्दं व्रजन्ति सङ्गीतवीणावर्जितचेतसः ॥२९॥  
पौरसन्दोहभोगस्य श्रिया वज्रभृतः पुरीम् ।  
अधो विधत्ते धामेदं मैथिलस्य पुरं परम् ॥३०॥  
इति व्याहरतैवाथ तेन स्थानं महीयसः ।  
परमृद्धं क्रतुपतेर्निन्याते नेतुरात्मजौ ॥३१॥  
कृतपाद्यो भुवो भर्तुः स व्रती प्रमदाश्रुभिः ।  
विष्टरं परिजग्राह सिंहचर्मोत्तरच्छदम् ॥३२॥  
स्तुत्यासुतीवलं सत्रे जगादोत्साहयन्मुनिः ।  
नुतिर्भ्राजत एवाग्रे निःस्पृहेण प्रभोरपि ॥३३॥  
यो धर्मस्य धृतः सप्ततन्तुभिः सगरादिभिः ।  
तन्तुः स एव सम्राजा सम्यगालम्बितस्त्वया ॥३४॥  
अपि सत्यां विस्रसायामविस्रस्तां तव श्रियम् ।  
विक्रमस्य वदन्तीव सत्रसम्भारसम्पदः ॥३५॥  
कृतवेलाव्यतिक्रान्तिस्त्वरासङ्कोचिताम्बरा ।  
साभिसारेव ते कीर्तिर्दूरमाक्रामदाशया ॥३६॥  
कच्चित्स्वार्थे क्रतुरयं स्वर्ग्यस्तव फलस्पृहाम् ।  
विनैव प्रथते कच्चिन्निःस्वं प्रति वदान्यता ॥३७॥  
आदाय करमाढ्येभ्यः कीकटेष्वपि वर्षसि ।  
प्रपीय वारि सिन्धुभ्यः स्थलेष्विव घनाघनः ॥३८॥  
नवे वयसि राज्यार्थं प्रविधाय जरां गतान् ।  
त्वद्विक्रमेण वैधव्यं प्रापिता रिपुयोषितः ।  
बालप्राणार्थिनीः कच्चित्सम्यग्रक्षसि बन्धुवत् ॥४०॥  
द्वयेनादौ त्रिवर्गस्य कच्चित्साम्यं गतश्चिरम् ।  
इति प्रश्नावकाशस्य विरामे रामलक्ष्मणौ ।  
मुनेर्विवेद वैदेहो द्रष्टुकामौ निजं धनुः ॥४२॥  
एकमुद्रेचितं तस्य भ्रूचापमनुजीविभिः ।  
चापस्यानयने हेतुः क्षणमास क्षमापतेः ॥४३॥  
वरवक्त्रेन्दुबिम्बत्विड्ग्रासगृध्नुं परं ग्रहम् ।  
सीताविवाहसंयोगसुखरोधार्गलान्तरम् ॥४४॥  
अहिर्बुध्न्य परित्यागतीव्रशोकभरादिव ।  
मध्ये लोहसमुद्गस्य निःशब्दं शयितं चिरम् ॥४५॥  
अमार्दवमतिस्तब्धं गुणेनापि न नामितम् ।  
ईशेन दर्शितस्नेहं नीचं जनमिवाग्रहम् ॥४६॥  
चक्रीचकार कर्णान्तावतंसितनखद्युतिः ।  
तद्दाशरथिरादाय सीताक्रयधनं धनुः ॥४७॥  
ततस्त्रासकरो नादश्चापभङ्गसमुद्भवः ।  
दिशः ससर्प रामस्य यशोघोषणडिण्डिमः ॥४८॥  
क्षेत्रभूमिर्गुणस्यासौ सीतया सहिता वृता ।  
रोमोद्भेदापदेशेन हर्षमङ्कुरितं हृदि ।  
सिञ्चन्नश्रुस्रवेण स्म मुनिमाह महीपतिः ॥५०॥  
यच्चापभङ्गदेयं मे प्राणं सीमन्तिनीधनम् ॥५१॥  
तद्रामस्य गतं दास्यं विक्रमक्रयलम्भितम् ।  
अस्य ह्रस्वद्वितीये मे न्यस्तां विध्द्यूर्मिलामपि ॥५२॥  
शोकाख्यमस्य वैदेह्या विवाहपरिलम्बजम् ।  
हृच्छल्यमस्तुकारेण तपस्यन् निचकर्ष सः ॥५३॥  
अथ दूतास्थितः प्रायाद्राजद्वयमनोरथः ।  
अयोध्यामन्यराजन्यप्रीतिप्रशमनो रथः ॥५४॥  
वैलक्ष्यक्षतकृतसम्मदावसादः ।  
लालाट्यज्वलनरयेण भूतभर्त्रा  
नैरात्म्यं हृदयभुवः शिवाय सृष्टम् ॥५५॥  
पीनांसो नियतमुरस्तटो विशालः  
क्षामं तव्द्यथयति मध्यमं शरीरम् ।  
धात्रेति स्वयमनुचिन्त्य लम्बबाहु-  
नेत्रान्ताधरकरपल्लवप्रभाभि-  
स्तेनोष्णद्युतिकरकुङ्कुमानुलिप्तः ।  
व्याकोशारुणवनजप्रभाविशेषो  
निर्जित्याहित इव पादयोरधस्तात् ॥५७॥  
ज्ञानं विलोचनमिति प्रथिते मदीये ।  
नेत्रे उभे विमलवृत्तिगुणस्वभावे ।  
एकं तयोः श्रुतिपथस्य समीपमात्रं  
यातं प्रपन्नमखिलश्रुतिपारमन्यत् ॥५८॥  
इत्थं वराश्रयकथेषु जनेषु सीता  
नम्रेण घर्मसलिलास्पदगण्डलेखा  
तस्थौ मुखेन शशिनिर्मलदन्तकान्ति-  
ज्योत्स्नानिषिक्तदशनच्छदपल्लवेन ॥५९॥  
ततो धरित्रीतनया गरीयः  
सा शासनं प्राप्य गुरोरलङ्घ्यम् ।  
स्थपत्यशुद्धान्तजनैः परीता  
जगाम कर्तुं व्रतिनो नमस्याम् ॥१॥  
सुखेन नत्वा गजकुम्भपीन-  
स्तनावकृष्टा चरणौ महर्षेः ।  
तमेव भूयो भरमुद्वहन्ती  
सणुन्ननाम प्रतिपद्य यत्नम् ॥२॥  
सत्यं यदस्याः प्रविभाव्यरागो  
दृष्टिप्रवेकः खलु कृष्णवर्त्मा ।  
स्नेहेरितं तद्धनदोपमस्य  
धैर्येन्धनं तेन ददाह भर्तुः ॥३॥  
विन्यस्तपीनस्तनहेमकुम्भा  
स्वेदाम्बुभिस्तद्धृदयोपकार्या ।  
मनोभुवस्तत्प्रथमप्रवेशे  
सिक्तापि नो तत्र रजः शशाम ॥४॥  
तुष्टो नु भङ्गादविपन्नधाम्नः  
शैवस्य चापस्य सुबाहुशत्रुम् ।  
स्मरस्तमालिङ्ग्य तया प्रयुक्त-  
श्चक्रे विहस्तं नु विशालदृष्ट्या ॥५॥  
विधातृमुख्यैरपि दृश्यरूपं  
रूपं निरूप्यार्धनिरीक्षितेन ।  
एवं स गुण्यो गणयाम्बभूव  
भूम्ना मनस्वी मनसैव तस्याः ॥६॥  
प्रसीद मैवं परिभूदखण्डं  
ताराधिपं ते वदनामृतांशुः ।  
इति प्रियायाः पतितेव पादे  
ताराततिर्दीप्रनखच्छलेन ॥७॥  
कृष्टा नितान्तं कृशवृत्तिमध्यं  
मास्म च्छिनच्छ्रोणिरिति प्रचिन्त्य  
गुर्वी तदूरुद्वयशातकौम्भ-  
स्तम्भद्वयेनेव धृता विधात्रा ॥८॥  
तदस्तु सोष्मं कठिनं प्रकृत्या  
तनोति तापं स्तनयोर्द्वयं यत् ।  
मध्यस्थमप्येतदनिन्द्यवृत्ते-  
र्वलित्रयं मां दहतीति चित्रम् ॥९॥  
स्तनौ नु कुम्भप्रतिमौ सुदत्या  
निःशेषवक्षस्तटबद्धबिम्बौ ।  
पिण्डौ नु पीनौ नवयौवनस्य  
न्यस्तौ शरीरादतिरिक्तवन्तौ ॥१०॥  
विभाति तन्व्या नवरोमराजिः  
शरीरजन्मानलधूमरेखा ।  
अन्योन्यबाधिस्तनमण्डलस्य  
मध्यस्य धात्रा विहितेव सीमा ॥११॥  
रनङ्गदत्वं न्यसनेन यत्र ।  
तथाहि शक्तिर्मदनस्य दाने  
चारुप्रकोष्ठस्य भुजद्वयस्य ॥१२॥  
वक्त्रेन्दुलीलामनुयातुमस्याः  
कलान्तराणि प्रतिपद्य चन्द्रः ।  
क्रमेण शोकादिव याति हानिम् ॥१३॥  
मृगाङ्गनानां नयनानि पूर्वं  
विधाय नीलानि च नीरजानि ।  
कृतप्रयोगेण पुनर्विधात्रा  
सृष्टं नु नेत्रद्वयमायताक्ष्याः ॥१४॥  
अन्वेति कान्त्या कमनीयमस्या  
युग्मं भ्रुवोरायतनम्रलेखम् ।  
रोषेण कृत्तस्य हरेण मध्ये  
छेदद्वयं मन्मथकार्मुकस्य ॥१५॥  
असर्पतामापतितालकान्त-  
पर्यन्तकान्ति श्रुतिमूलमस्याः ।  
भ्रुवौ नु वक्तुं तरलत्वमक्ष्णो-  
र्भ्रूयुग्मकौटिल्यमिमे नु दृष्टी ॥१६॥  
तन्व्या मनोज्ञस्वरनैपुणेन  
विनिर्जितो रोषविलोहिताक्षः ।  
प्रसक्तचिन्ताहितमन्यपुष्टः  
शोकेन कार्ष्ण्यं वहतीति मन्ये ॥१७॥  
पुष्पायुधः स्वात्मनि शस्त्रपातान्  
कुर्वीत सीताकृति वीक्ष्य रत्नम् ।  
चित्रीयते तन्न यदात्मयोने-  
स्तीव्रा मयि व्यापृतिरायुधानाम् ॥१८॥  
सति स्म तस्यातिगुरुप्रतर्के  
चेतस्यथ प्राह मुनिं नरेन्द्रः ।  
प्रणम्य शुद्धान्तमुपैति पादौ  
तीर्थादनूनौ भवतः स्नुषेति ॥१९॥  
कलत्रभारेण कुचद्वयस्य  
स्थाम्ना तथा मन्थरविक्रमायाः ।  
अनुव्रजन्तं परिवारवर्गं  
प्रव्याहरन्ती किल नाम किञ्चित् ।  
तिर्यग्विवृत्ताननचन्द्रबिम्बा  
रामं जघानार्धनिरीक्षितेन ॥२१॥  
तस्यां गतायां सह राघवाभ्यां  
भर्ता भुवः संयमिनं ततस्तम् ।  
द्रष्टुं निनाय स्वयमृद्धिसारं  
सत्रस्य विप्रैरकृशं ततस्य ॥२२॥  
प्रवर्धिताधिः स्फुटतीति भीतः ।  
तद्रक्षणायैव कृतप्रयत्नो  
मुमोच तस्या हृदयं न रामः ॥२३॥  
याते च रामे नयनाभिरामे ।  
दृष्ट्वा दिशः किं फलमस्ति शून्याः ।  
इतीव पद्मायतलोचनाया  
विलोचने नेत्रजलं रुरोध ॥२४॥  
जाता परत्राहितरागवृत्तिः ।  
बालेति तस्या वलयं कृशाङ्ग्याः  
ससर्ज रोषेण यथा कराग्रम् ॥२५॥  
सन्तापवह्निर्हृदि सन्नताङ्ग्याः  
कामाहितः खेदविलोहितेन ।  
नेत्रद्वयेनेव बहिःप्रवृत्त-  
ज्वालावलिः संविविदे सखीभिः ॥२६॥  
याता नु सा तानवमङ्गजाग्नि-  
तप्ते चिरं तद्धृदये निवासात् ।  
उत स्वकीये हृदि तं निविष्ट-  
मूढ्वा तनुत्वं श्रमजं गता नु ॥२७॥  
किं मे प्रवासः प्रतिभाति पापा-  
दित्यास तस्या विविधो विकल्पः ॥२८॥  
शिलातले नैव धृतिं सिषेवे ।  
असृक्स्रवार्द्रे शरतल्पमध्ये  
सा पुष्पकेतोरिव वर्तमाना ॥२९॥  
नेत्रोत्पलं नो मुकुलीबभूव ।  
चन्द्रे मुखच्छद्मनि दीर्घकाल-  
मभ्यासतो नु प्रियचिन्तया नु ॥३०॥  
ससीकरं गर्भदलं कदल्या  
न्यस्तं तताङ्ग्या हृदये सखीभिः ।  
बबन्ध भिन्नस्फटिकावदातं  
पुष्पेषुबाणव्रणपट्टशोभाम् ॥३१॥  
कस्यापि दृष्ट्या मयि यद्विरागः  
इतीव शैथिल्यमतानि तस्या  
युग्मेन सन्नूपुरयोरमन्दम् ॥३२॥  
श्चन्द्रातपैरप्यनुतापभाजा ।  
देहेन वैदेहसुता निनाय  
दिनानि दीना कतिचित्कथञ्चित् ॥३३॥  
सार्धं द्विजैः पावनसोमपान-  
निर्धूतपाप्मन्यथ सत्रनाथे ।  
मखस्य कोटिं प्रकृतस्य मुख्ये  
क्षितिक्षितामीयुषि वीतविघ्नम् ॥३४॥  
जनाधिनाथः पुरुहूतकल्पः  
समग्रशक्तिः सुतयुग्ममन्यत् ।  
ततः समादाय सुमन्त्रसूतः  
पुरं प्रपेदे जनकस्य राज्ञः ॥३५॥  
क्षत्रस्य नक्षत्रमदोषदुष्टं  
वैवाहिकं वाहितशत्रुवीरः ।  
पुरोहितेनाभिहितं निशम्य  
सम्पादयामास विधिं विधिज्ञः ॥३६॥  
स्नातद्विजारूढमदद्विपेन्द्र-  
स्कन्धस्थकार्तस्वरकुम्भपङ्क्त्या ।  
नृपस्य धिष्ण्ये प्रकृते समन्ता-  
दच्छेदवत्पावनतीर्थतोये ॥३७॥  
रथ्योभयान्ताहितशातकुम्भ-  
कुम्भस्थपङ्केरुहगन्धविद्धे ।  
तिरोदधाने गगनं सुगन्धौ  
कर्पूरकृष्णागरुसारधूपे ॥३८॥  
चरत्सु वन्द्यानननिःसृतेषु  
नरेन्द्रसूनोर्जयघोषणेषु ।  
प्रध्मातशङ्खध्वनिबृंहितेषु  
ध्वनत्सु तूर्येषु च मङ्गलाय ॥३९॥  
लाजा जलं दर्भमिति प्रसक्त-  
माविष्कृताम्रेडितशीघ्रनादे ।  
प्रत्युद्व्रजत्याकुलभृत्यवर्गे ॥४०॥  
ज्ञातुं मुहुर्यामघटीजलस्य  
वृत्तिं प्रयुक्ते नृपदासवृन्दे ।  
धावत्युरोघातनिपातिताध्व-  
आसन्नभूतो महितो मुहूर्तः  
किं स्थीयते तावदिति प्रगल्भम् ।  
वृद्धेषु वंशद्वितयस्य धीरं  
स्नानाय सद्यस्त्वरयत्सु रामम् ॥४२॥  
उच्चैर्भृतान्यस्वरमुच्चरत्सु  
समं समाविष्कृतमङ्गलेषु ।  
आपूरिताशेषककुब्मुखेषु  
पटुप्रसक्तं पटहध्वनेषु ॥४३॥  
वेत्रेण वेत्रग्रहणाधिकारे  
जने च तत्रानुपयोगवन्ति ।  
दिदृक्षुवृन्दानि निरस्यमाने  
मुखेन हुङ्कारकृता नितान्तम् ॥४४॥  
हुङ्कारमात्रप्रथितैरमर्षै-  
स्तिर्यक्कराग्रस्य विकम्पितेन ।  
निवारयन्तो मुखरं जनौघं  
माशब्दिका वेश्मनि तत्र चेरुः ॥४५॥  
केचिद्विधातुं विधिमुद्यतेभ्यः  
क्रियासु दक्षाः कुशलेतरेभ्यः ।  
आच्छिद्य वैवाहिककर्मयोग्य-  
वस्तूनि भृत्या विदधुर्विधानम् ॥४६॥  
शच्या विवाहस्य विधानमाद्यं  
नामान्तरेण प्रथितं विधिज्ञः ।  
पर्यस्य चित्तानि तथा सुताया  
नृपस्य तत्रैव जनस्ततान ॥४७॥  
स्नानस्य रत्नाभरणेन दीप्त-  
माकल्पमन्ते विधिवद्विधाय ।  
ययौ वधूर्वेदविदा कृतार्घ्यं  
वेद्या उपान्तं विधुरा स्मरेण ॥४८॥  
अथोपनिन्ये नयकोविदेन  
महेन्द्रसख्यास्तनुजेन तन्वी ।  
लज्जाविधेया विधवेतराभि-  
समाददे सम्मदभिन्नधैर्यः  
पाणिं फणीन्द्राङ्गगुरुप्रकोष्ठः ।  
तस्याः कुमारः सुकुमारसन्धिं  
वामेतरं वामविलोचनायाः ॥५०॥  
प्राज्यं ततः प्राज्ञतरेण हव्य-  
मावर्जितं वर्जितदुष्कृतेन ।  
विधातृधाम्ना विधिवत्कृशानौ  
सदिन्धने शीलधनेन तेन ॥५१॥  
वेद्यामनंसीदनवद्यवृत्ति-  
स्तन्वी ततो वेदविदा प्रयुक्ता ।  
प्रदक्षिणीकृत्य विवाहसाक्षी-  
कृतं कृशानुं सह राघवेण ॥५२॥  
गण्डस्य बिम्बं दुहितुर्धरित्र्या  
घर्माम्भसां बिन्दुरलञ्चकार ।  
चेतःस्थकन्दर्पकृशानुना वा  
तस्योष्मणा वा परमार्थवह्नेः ॥५३॥  
चकार चक्राङ्कतलेन पाणौ  
करेण भर्ताभिनिपीड्यमाने ।  
सीत्कारमाकुञ्चितदीर्घदृष्टिः  
स्पर्शेन वह्नेः किल नाम सीता ॥५४॥  
व्यापारिता वाङ्मयपारगेण  
द्विजेन तेन द्विजराजवक्त्रा ।  
बाला कृशानौ कृशगात्रयष्टि-  
र्भावानभिज्ञाथ जुहाव लाजान् ॥५५॥  
पत्युः करस्पर्शकृते कृशाङ्ग्या  
हर्षे सखीभिः प्रविभाव्यमाने ।  
आचारधूमागमलब्धजन्मा-  
न्यश्रूणि तत्संवृतये बभूवुः ॥५६॥  
कृत्वा नमस्यामनुपूर्वमुखो  
भर्तुर्भुवो विप्रवरेण रामः ।  
समेतजानिर्जनकस्य राज्ञो  
वन्दिस्तुतस्याङ्घ्रियुगं ववन्दे ॥५७॥  
पश्यन्सुतं पाशभृतो दधानं  
गङ्गाकरासक्तकरस्य कान्तिम् ।  
तस्थौ नृपः स्तब्धविशालदृष्टि-  
रश्रुस्रवाक्षालितपक्ष्मरेखः ॥५८॥  
रत्नासनस्थामथ पौरमुख्या  
बाष्पप्रकाशप्रणयाः प्रणेमुः ।  
भर्तुः सुतामेत्य वरं च तस्याः  
कक्षान्तरे दत्तसितातपत्रम् ॥५९॥  
नीत्वा विवाहोत्सवसम्भृतेन  
सुखेन रामः कतिचिद्दिनानि ।  
ततः कदाचित्समयावबोध-  
दृप्तेन विद्धो हृदि मन्मथेन ॥६०॥  
गौरीमिवाचारगुणेनगुर्वीं  
करे गृहीत्वा करभोपमोरूहम् ।  
सतल्पभूभागमनल्पशोभं  
भवप्रभावो भवनं विवेश ॥६१॥  
भुवि विरचितमग्रे तल्पमालोक्य भीतिं  
स्पृशति मनसि बालां साश्रुपातस्थितां ताम् ।  
नृपतिभवनरत्नस्तम्भमालिङ्ग्य दोर्भ्यां  
रघुपतिरुपगुह्य प्रापय्द्भूमिशय्याम् ॥६२॥  
आचरन्नथ स योषितो हठं  
अप्यनीप्सितविधानचेष्टितौ  
तेनतुः सपदि सम्मदं मिथः ॥१॥  
कामिना समुपगुह्य बालिका  
वाञ्छति स्म समुदेतुमङ्कतः  
साध्वसेन चपला मुहुर्मुहुः ॥२॥  
राघवेण परिरभ्य पृष्ठतः  
सस्पृहं निगदित मनोरथे ।  
व्रीडयावनतवक्त्रपङ्कजा  
धीरमस्मयत चारुहासिनी ॥३॥  
अङ्गुलीषु परिगृह्य राघवे  
वेधयत्युरसि रागिभिर्नखैः ।  
सस्मितं विवलिताङ्गुलिर्बला-  
दात्मनः करमुदास मानिनी ॥४॥  
किन्नु वक्ति कुपितेति वेदितुं  
कामिना निधुवने सविग्रहम् ।  
याचितैनमभिकोपजिह्मित-  
प्रेरितेक्षणकटु व्यलोकयत् ॥५॥  
पुष्पकेतुहृतधैर्यबन्धनं  
तस्य भावमवगम्य निर्गमैः ।  
सावकाशमथ कुर्वतीः सखीः  
संरुरोध वसनान्तसङ्गिनी ॥६॥  
इच्छति स्म विरहं न कामिनी  
सङ्गमं न भृशमाकुलीकृता ।  
विप्रयोगसमये मनोभुवा  
लज्जया नृपसुतस्य सन्निधौ ॥७॥  
तस्य हस्तमबला व्यपोहितुं  
मेखलागुणसमीपसङ्गिनम् ।  
मन्दशक्तिररतिं न्यवेदय-  
ल्लोलनेत्रगलितेन वारिणा ॥८॥  
तत्र राजदुहितुर्बलात्क्रिया-  
माचरत्युदितलोचनाम्भसः ।  
आगमिष्यदनुचिन्त्य खण्डनं  
भीतवद्भृशमकम्पताधरम् ॥९॥  
न स्पृशामि रशनागुणं पुन-  
र्निर्दयं भुजयुगेन पीडितः ।  
इत्युवाच नृपसूनुरर्थिनी  
सा ततान परिरम्भमस्फुटम् ॥१०॥  
अन्तरीयहरणे कृतत्वरं  
राघवं तमपयान्तमङ्गना ।  
तत्पटान्तपरिधानरक्षिता  
संरुरोध परिरभ्य पृष्ठतः ॥११॥  
अंशुकस्य निशि रक्षणाकुला  
हस्तयुग्मधृतनीविबन्धना ।  
अप्रमादकृतिविघ्नमन्तरा  
स्वापमाप शयने पराङ्मुखी ॥१२॥  
यद्ररक्ष दृढवस्त्रबन्धनैः  
स्वापकालमवगम्य भर्तरि ।  
तत्प्रमृष्टवति सङ्गतस्मृतिः  
सा रुरोद मुषितेव सस्वरम् ॥१३॥  
यत्नगम्यमथ मैथिलीमुखं  
आननेन परिघट्य बोधितं  
राजहंस इव पद्मकुड्मलम् ॥१४॥  
प्रेमवेगदृढदंशपीडितं  
यत्तदीयमधरोष्ठपल्लवम् ।  
तद्दयार्द्रहृदयः शनैः पिबन्  
स क्षणेन विनिनाय वेदनाम् ॥१५॥  
ग्राहितं नृपतिशक्रसूनुना  
स्वाधरं विविधचाटुचेष्टितैः ।  
पावनवर्जितमदन्तविक्षितं  
भूय एव सृजति स्म मानिनी ॥१६॥  
स्वं नितम्बमपवाहितंशुकं  
कामिनी रहसि पश्यति प्रिये ।  
प्रार्थनामपि विनैव पल्लव-  
स्निग्धरागमधरं स्वयं ददौ ॥१७॥  
सा मदेन मदनेन लज्जया  
साध्वसेन च विमिश्रचेष्टिता ।  
आययौ सपदि तादृशीं दशां  
या न वक्तुमपि शक्यविभ्रमा ॥१८॥  
वर्जनाय सुरतस्य भामिनी  
वाञ्छति स्म पटुचाटुचेष्टितम् ।  
यत्तदेव समजायत स्वयं  
योषितो निधुवनस्य वृद्धये ॥१९॥  
अश्रुणा सुरतखेदमात्मनः  
सम्मदं च पुलकेन कामिनी ।  
व्याजहार न तु लज्जया गिरा  
भावनृत्यकुशलेव भर्तरि ॥२०॥  
यद्यदास तरसाभियोजितं  
योषितो रतिषु खेदवृत्तये ।  
तत्तदेव मृदु साधितं पुनः  
केशपाशमथ बन्धुमुद्यता  
मैथिली निधुवनेन विश्लथम् ।  
बाहुमूलगतलोचने प्रिये  
लज्जयावनमति स्म सस्मितम् ॥२२॥  
इत्यनङ्गशिखिना हते हृदि  
क्ष्माधिपस्य दुहितुर्निविष्टया ।  
लज्जया कतिपयेषु तानवं  
वासरेषु गलितेषु शिश्रिये ॥२३॥  
शर्वरीषु विरलीकृतत्रपा  
निद्रया किल हृता नृपात्मजा ।  
नीविबन्धनमतीत्य संस्थितं  
हस्तमस्य न बलादपाहरत् ॥२४॥  
निद्रिता प्रतिभयं भयानक-  
स्वप्नदर्शनकृतं प्रपद्य सा ।  
राघवं कुचघटावुरःस्थले  
सन्निधाय परिषस्वजे दृढम् ॥२५॥  
ज्ञातमन्मथरसा मदातुरे  
कामिनि क्षिपति नीविबन्धनम् ।  
सा जहार करयुग्ममंशुका-  
दञ्जलिं किल भयेन कुर्वती ॥२६॥  
सम्मतापि भुवनस्य मेधया  
राघवे निधुवनोपदेशिनि ।  
व्याजहार गुणितस्य विस्मृतिं  
भूरिशस्तदुपदेशवाञ्छया ॥२७॥  
स्वेदबिन्दुनिचिताग्रनासिका  
धूतहस्तलतिका सशीत्कृतिः ।  
सोढमन्मथरसा नृपात्मजा  
राघवस्य न बभूव तृप्तये ॥२८॥  
चोदयत्यवनिपालनन्दने  
शिक्षितुं युवतिकृत्यनैपुणम् ।  
देहजन्मशरखण्डितत्रपा  
सा ययौ रहसि कर्मकर्तृताम् ॥२९॥  
यज्जगाद मदनेन पीडिता  
तत्सहासरसमूचिषि प्रिये ।  
सस्मितं वलितदेहशोभिनी  
तत्तदस्फुटमुवाच लज्जिता ॥३०॥  
रत्नतल्पनिकटस्थिते शुके  
सङ्गतौ हृदि निधाय भाषितम् ।  
निःसहास्मि विसृजेति जल्पति  
व्रीडिता परिजघान पञ्जरम् ॥३१॥  
रामवक्त्रगलितैः श्रमाम्बुभि-  
श्छिद्रितं कुचयुगस्य कुङ्कुमम् ।  
सा निरीक्ष्य हसिते सखीजने  
सम्मुखाद्व्यपजगाम सस्मितम् ॥३२॥  
स्वानुवृत्तिविधिवन्ध्यमीर्ष्यया  
चोदितोद्यत इवाथ लज्जितम् ।  
मैथिलस्य दुहितुर्मनोभव-  
श्चेतसो निरवशेषमाक्षिपत् ॥३३॥  
दीर्घिकाजलतरङ्गनिर्धुत-  
त्यक्तपुष्पमयमण्डनौ क्वचित् ।  
चाटुरम्यमितरेतराश्रया-  
स्तेनतुः प्रमदकानने मृजाः ॥३४॥  
चाटुमात्रकरणप्रयोजन-  
स्तुल्यरागमपि स न्यपातयत् ।  
योषितश्चरणपङ्कजद्वये  
यावकं तरुणपल्लवप्रभे ॥३५॥  
अङ्घ्रियुग्ममनुलिम्पतः स्वयं  
कुङ्कुमेन तरुणार्करोचिषा ।  
आरुरोह करयुग्ममस्य तत्  
दूरमेव परिवृद्धवेपथु ॥३६॥  
मेखलामधिनितम्बमर्पयं-  
स्तत्र तत्र पुनरादधौ करम् ।  
अत्र किञ्चिदनुपाश्रितः परं  
दुर्नहो नु मणिमेखलागुणः ॥३७॥  
आचरन्नथ विलेपनक्रियां  
पाणिना पुलकितेन सस्पृहम् ।  
श्चन्दने सममपि स्थिते सति ॥३८॥  
पत्रमानमिततर्जनीशिरः-  
पूर्वमर्धमुकुलीकृतेक्षणं  
तन्मुखं सुरभिगर्भमन्वभूत् ॥३९॥  
आत्मनैव स तदा पुरा कृतं  
यावकं युवतिदन्तवाससि ।  
उज्जहार मुदितः पुनः पुन-  
र्भिष्पिबन्नधरपानलोलुपः ॥४०॥  
चुम्बति प्रियतमे विलोचनं  
योषितः स्वयमुपाहिताञ्जनम् ।  
प्राप रागमविकाशचक्षुषः  
कर्णगं निजमशोकपल्लवम् ॥४१॥  
पुष्परत्नविभवैर्यथेप्सितं  
सा विभूषयति राजनन्दने ।  
दर्पणं ननु चकाङ्क्ष योषितां  
स्वामिसम्मदफलं हि मण्डनम् ॥४२॥  
तामनङ्गकृतचारुविभ्रमां  
निर्दयं समुपगुह्य चुम्बितुम् ।  
वीक्षितुं च समकालमप्रभु-  
र्व्याकुलो मुहुरिवास राघवः ॥४३॥  
कानिचित् स्वयमपि व्यधत्त सा ।  
अन्वभूद्धृदयरत्नविक्रय-  
क्रीतमेनमबला यथेप्सितम् ॥४४॥  
येन येन हरति स्म तामसौ  
तत्तदेव पुनराप योषितः ।  
सज्जनेषु विहितं हि यच्छुभं  
सद्य एव फलबन्धि जायते ॥४५॥  
कर्मणि स्वमुखपद्मविच्युत-  
स्वेदबिन्दुहतकान्तवक्षसि ।  
तस्य चक्षुरुपकाञ्चि सञ्चर-  
द्वीक्ष्य वक्षसि मुमोच सा तनुम् ॥४६॥  
भर्तरि प्रणयमौनमास्थिता  
जल्पयत्यधरदंशनिग्रहैः ।  
नो चकार वचनानि तादृशं  
निग्रहं चिरमवाप्तुमिच्छया ॥४७॥  
बालया हृदि निधाय स स्तनौ  
दन्तमास्यकमलं प्रसादने ।  
प्राप्तुमिच्छुरपि दोषतो विना  
रोषमाविरकरोन्मुहुर्मुहुः ॥४८॥  
जग्मतुः प्रणयकोपवक्रताम् ।  
स्नेहजातिरतिवृद्धिमागता  
जायते सुलभरोषसव्रणा ॥४९॥  
अश्रुषु प्रणयकोपवह्निना  
लोहितत्वमुपनीय पायितः ।  
तत्कटाक्षविशिखो निपातितो  
धैर्यमस्य निचकर्त सुस्थिरम् ॥५०॥  
कोपिता चिरनिवृत्तसङ्गतिः  
सुप्तमेत्य परिबोधशङ्किनी ।  
हस्तरुद्धचलकुण्डला धृत-  
श्वासवृत्ति शनकैश्चुचुम्ब सा ॥५१॥  
कैतवेन कलहेषु सुप्तया  
स क्षिपन्वसनमात्तसाध्वसः ।  
चोर इत्युदितहासविभ्रमं  
सङ्गतानि परिहृत्य चारिणौ  
मानमेत्य कलहं वितेनतुः ।  
अन्ययातनयनौ किलोरसा  
तौ निहत्य कुहचित्परस्परम् ॥५३॥  
एकदारिकदनः स कान्तया  
सार्धमिद्धरुचि सौधमम्बरम् ।  
आरुरोह परिसंहृतातपं  
द्रष्टुमर्धशशिमौलिसन्निभः ॥५४॥  
वासरस्य विगमे समीरणै-  
र्मन्दनर्तितसुगन्धिकुन्तलाम् ।  
सौधपृष्ठमधितस्थुषीं वचो  
जानकीमिदमुवाच राघवः ॥५५॥  
सन्निगृह्य करसन्ततिं क्वचि-  
अस्तमस्तकमधिश्रितः क्षणं  
पश्यतीव भुवनं समुत्सुकः ॥५६॥  
दिङ्मुखादपसरन्तमातपं  
नष्टतेजसमनुव्रजन्मुहुः ।  
रश्मिभिः समवबध्य भानुना  
कृष्यमाणमिव लक्ष्यते तमः ॥५७॥  
अन्तराणि तमसः प्रयच्छति  
स्रष्टरीव जगती युगक्षये ।  
भूय एव रविमण्डले रुचि-  
र्लीयते जलधिमध्यवर्तिनी ॥५८॥  
ध्वान्तजालमुपयाति सर्वतः  
सागरे निहितमण्डलं रविम् ।  
वारिभिः पिहितदण्डमायतं  
भृङ्गचक्रमिव फुल्लमम्बुजम् ॥५९॥  
एकचक्रमिव राजते नभः-  
स्यन्दनस्य रविबिम्बमस्तगम् ।  
उत्पतत्यविकले निशाकरे  
धातुपङ्कपरिदिग्धमण्डलम् ॥६०॥  
संहृतात्मकिरणं यथा यथा  
वृद्धिमुद्वहति मण्डलं क्रमात् ।  
सागराम्भसि तथा तथा रवि-  
र्गौरवादिव शनैर्निमज्जति ॥६१॥  
उन्मुखा दिनकरस्य रश्मयः  
सागरान्तरितमण्डलश्रियः ।  
भान्ति तोयमभिभूय निर्गता  
वाडवस्य शिखिनः शिखा इव ॥६२॥  
सन्ध्यया च परिरुद्धमग्रतो  
वासरस्य विगमे घनं तमः ।  
भाति सिन्धुजलभिन्नमेकतः  
प्रावृषीव सलिलं पयोनिधेः ॥६३॥  
श्लक्ष्णपल्लवनिरन्तरं वनम् ।  
विन्दतीव परिणामसम्पदं  
पश्य तत्तमसि सर्पति क्रमात् ॥६४॥  
अन्धकारनिकरेण सर्वतः  
कृष्णसर्पमलिनेन सर्पता ।  
रुध्यमानविषयाः समन्ततः  
सङ्कुचन्ति परिखा नु दिग्भुवः ॥६५॥  
भाति मत्तशिखिकण्ठकर्बुरं  
ध्वान्तजालपरिरुद्धमम्बरम् ।  
अर्कदीपकृततापसम्भृत-  
प्रौढकज्जलमलीमसं यथा ॥६६॥  
पश्य दीप्तरुचि पूर्वमुद्गतं  
ज्योतिरेतदसितोरगत्विषः ।  
छिद्रमेकमिव विष्णुवर्त्मनो  
दूरमग्नरविरश्मिभासुरम् ॥६७॥  
पश्चिमे नभसि भान्ति लोहिता-  
स्तारका रविरथस्य वेगिनः ।  
लोहचक्रहतमेरुमस्तका-  
दुद्गत इव हुताशविप्लुषः ॥६८॥  
मीलिता रविभयेन तारका  
रश्मिधामहतलोहिता इव ।  
उन्मिषन्ति दिनकृत्करात्यये  
दिङ्मुखैकरचनाः समन्ततः ॥६९॥  
पूर्ववारिनिधिपृष्ठतः क्रमा-  
द्दर्शयन् हिमरुचिः कलान्तरम् ।  
एकपक्षसुलभक्रमामसौ  
वृद्धिमद्य मुहुरेव विन्दति ॥७०॥  
पश्य भृङ्गपटलासितप्रभं  
पूर्वतः सपदि निर्गतं तमः ।  
यत्करेण जघने हिमांशुना  
तुद्यमानमिव याति पश्चिमम् ॥७१॥  
क्षीरवारिनिधिना विवर्धिना  
प्लाव्यमानवदसौ निशाकरः ।  
उत्पतत्युदयतः शनैः शनै-  
र्हारशुभ्रनिजरश्मिसञ्चयः ॥७२॥  
क्षिप्यमाणघनतामसोत्करं  
दूरमुत्सरति मण्डलं दिशाम् ।  
शीतरश्मिकिरणस्य सर्वतो  
दातुमन्तरमिव प्रसर्पतः ॥७३॥  
क्षीयमाणवपुरिन्दुरुद्गमे  
वर्धमानकिरणः समन्ततः ।  
अर्कतप्तगगनानुबन्धिना  
तेजसेव परितो विलीयते ॥७४॥  
बद्धरागमुदितो निशाकरः  
सन्त्यजन्दिशमसौ बलिद्विषः ।  
शोकदीन इव पाण्डुरोचिषा  
कार्श्यमेति वपुषा मुहुर्मुहुः ॥७५॥  
पीतमेतदलिवृन्दमेचकं  
ध्वान्तमेव सकलं हिमत्विषः ।  
स्वच्छविग्रहतया शशाकृति-  
च्छद्मना बहिरिवास्य लक्ष्यते ॥७६॥  
विप्रयुक्तवनितामुखाम्बुज-  
प्रोद्धृतद्युतिचयेन चन्द्रमाः ।  
नूनमेष पुनरात्ममण्डलं  
पूरयत्यसितपक्षकर्शितम् ॥७७॥  
अन्धकारनिकरं करैरिमं  
भिन्दतः शशधरस्य मण्डले ।  
धूलिपुञ्ज इव भाति तामसः  
क्षोभवेगपतितः शशाकृतिः ॥७८॥  
गुल्मलीनमलिकर्बुरं तमः  
कर्ष्टुकाम इव शार्वरीकरः ।  
सर्वतो विटपजालरन्ध्रकैः  
प्रेरयत्युदयशेखरः करान् ॥७९॥  
सुप्तकोकिलकुलेन सञ्चयः ।  
उल्लसत्कुमुदगन्धसम्भृतैः  
सावशेष इव भाति षट्पदैः ॥८०॥  
पत्रजालशतरन्ध्रविच्युतः  
सामिसिक्त इव भूरुहस्तले ।  
स्थण्डिले निरवशेषमिन्दुना  
भाति मुक्त इव रश्मिसञ्चयः ॥८१॥  
उल्लसत्सु कुमुदेषु षट्पदाः  
सम्पतन्ति परितो हिमांशुना ।  
भिद्यमानतमसो नभस्तला-  
द्विच्युता इव तमिस्रबिन्दवः ॥८२॥  
तारका रजतभङ्गभासुरा  
लाजका इव विभान्ति तानिताः ।  
दिग्वधूभिरुदयादुदेष्यतो  
वर्त्मनि ग्रहपतेः समन्ततः ॥८३॥  
मित्रनाशपरिरोदिताश्चिरं  
मूर्छिता इव विभान्ति दीर्घिकाः ।  
सुप्तपद्मविनिमीलितेक्षणा  
वृद्धशान्तकलहंसकूजिताः ॥८४॥  
सैकते शशिमरीचिलेपने  
रोधसीन्दुकरपुञ्जसन्निभम् ।  
राजहंसमसमीक्ष्य कातरा  
रौति हंसवनिता सगद्गदम् ॥८५॥  
तिग्मरश्मिविरहे सरोजिनी  
लोकमिन्दुकिरणावगुण्ठितम् ।  
नाभिवीक्षितुमिव क्षपागमे  
मीलयत्यसितवारिजेक्षणम् ॥८६॥  
जृम्भमाणचलपत्रसंहते-  
रन्तरं कुमुदखण्डसम्पदः ।  
संविधातुमिव पद्मसन्ततिः  
सङ्कुचत्यनतिदूरवर्तिनी ॥८७॥  
भाति बिभ्रदसितोत्पलप्रभं  
लक्षणं मृगमयं हिमद्युतिः ।  
श्यामलावदनबिम्बकान्तिभि-  
र्बद्धमध्य इव रूप्यदर्पणः ॥८८॥  
यौवनोपहितपाण्डुकान्तिना  
त्वन्मुखेन विजितो निशाकरः ।  
लज्जयेव घनमेघसन्ततौ  
रुद्धरश्मिनिवहो निलीयते ॥८९॥  
अङ्कितः शशमयेन लक्ष्मणा  
कृष्णमेघशकलं निशाकरः ।  
मध्यलग्नमिव मन्दमुद्वहन्  
निष्पतत्यसितवारिदोदरात् ॥९०॥  
उद्धृतद्युतिरिवैष मध्यतो  
भाति कृष्णमृगलक्षणः शशी ।  
कुन्दगौरदशनावलीमिमां  
वेधसा रचयितुं तव प्रिये ॥९१॥  
त्वन्मुखावजितमण्डलश्रिय-  
स्तत्कलङ्कममृतद्युतेरयम् ।  
वीक्ष्य शीतकरकान्ततोरणः  
शोकबाष्पमिव वारि मुञ्चति ॥९२॥  
इति सपदि वदन् वदान्यवर्यः  
शयनशिलातलमिन्दुपादधौतम् ।  
अलसतरगतिर्नरेन्द्रकन्या-  
मनुगमयन्मदमन्थरः प्रपेदे ॥९३॥  
अथ सुरतमखे सुखं समाप्ते  
मदनहुताशनदग्धमानहव्ये ।  
चषकमधुनि सन्निविष्टबिम्बं  
मुखमनयद्दयितासखः स सोमम् ॥९४॥  
दुहितुरवनिभर्तुरुन्मयूखं  
मणिचषकं परिमण्डलं विहाय ।  
प्रियमुखपरिभुक्तधामवाञ्छा  
करकमलं नयति स्म हेमशुक्तिम् ॥९५॥  
नियतमिह पतन्ति दन्तधारा  
मदनमदोद्धतयोरितीव भीत्या  
अधरकिसलये विहाय यूनो-  
र्मधु पिबतोर्नयनान्युपास्त रागः ॥९६॥  
मुहुरपि मधुपो विवृद्धतृष्णो  
न विरमति स्म पिबन् सुगन्धि हृद्यम् ।  
युवतिमुखमसंशयं यतो यत्  
सरसिरुहं परमार्थतस्तदेतत् ॥९७॥  
अचकमत मधु प्रियामुखेन  
क्षितिपसुतः प्रणयादसौ वितीर्णम् ।  
अधरमितवतो व्रणस्य दाहात्  
स्फुटरचितभ्रुकुटिर्मधुस्रवेण ॥९८॥  
इति सपदि निशामतीयतुस्तौ  
प्रविधुतकौसुमभक्तिसूत्रशेषम् ।  
रतिकलहकचग्रहेण माल्यं  
विलुलितकेशसमर्पितं दधानौ ॥९९॥  
अथ हृदयङ्गमध्वनितवंशकृतानुगमै-  
रनुगतवल्लकीमृदुतरक्वणितैर्ललनाः ।  
तमुषसि भिन्नषड्जविषयीकृतमन्द्ररवैः  
शयितमबोधयन् विविधमङ्गलगीतिपदैः ॥१००॥  
हृदयनिपीडनोद्धृतपयोधरकुङ्कुमया  
रतिषु दधानया दशनखण्डितमोष्ठमणिम् ।  
चिरकृतजागरारुणितमन्थरलोचनया  
शयनममुच्यत प्रियमनु प्रमदोत्तमया ॥१०१॥  
इति प्रवृत्तस्य सुतस्य केषुचि-  
द्दिनेषु यातेषु सुखेन भूपतिः ।  
पुरं प्रतस्थे वनितापरिग्रहै-  
स्त्रयं सुतानामितरत्समस्य सः ॥१॥  
उपेत्य पत्या सह शोकसम्पदा  
कलत्रभारेण च मन्थरक्रमा ।  
पितुः प्रयाणाभिमुखी भुवः सुता  
ततान पादावुदबिन्दुभिर्दृशोः ॥२॥  
असावपत्यं गुणपक्षवर्तिनीं  
मतिं समालम्ब्य गुणैः पुरस्कृतम् ।  
जगौ ततः साधु गुरुर्गरीयसीं  
गिरं सतीनामुचितव्रताश्रयाम् ॥३॥  
परः प्रकर्षो वपुषः समुन्नति-  
र्गुणस्य ततो नृपतिर्नवं वयः ।  
इति स्म मा मानिनि मानमागमः  
पतिप्रसादोन्नतयो हि योषितः ॥४॥  
स्त्रियो न पुंसामुदयस्य साधनं  
त एव तद्धामविभूतिहेतवः ।  
विना न मेघं विलसन्ति विद्युतः ॥५॥  
गतापि भर्त्रे परिकोपमायतं  
गिरः कृथा मा पुरुषार्थदीपनीः ।  
कुलस्त्रियो भर्तृजनस्य भर्त्सने  
परं हि मौनं प्रवदन्ति साधनम् ॥६॥  
पतिव्रता वश्यमवश्यमङ्गना  
करोति शीलेन गुणस्पृहं पतिम् ।  
विनष्टचारित्रगुणा गुणैषिणः  
पराभवं भर्तुरुपैति दुस्तरम् ॥७॥  
अलं त्वयि व्याहृतिविस्तरेण मे  
कुरुष्व तद्यच्चरितं त्वदाश्रयम् ।  
श्रुतिं प्रयातं जरसैव जर्ज्जरं  
सहस्रधेदं हृदयं न दारयेत् ॥८॥  
अयं त्वदेकप्रवणो मनोरथो  
इति प्रवक्तुर्जरतो निरासिरे  
निगृह्य कण्ठं वचनानि मन्युना ॥९॥  
उदग्रभासः शिखया शिखामणेः  
स्रजा च धम्मिल्लकिरीटदष्टया ।  
प्रमृज्य पादौ जनकस्य जम्पती  
क्षयादयातामथ लम्भिताशिषौ ॥१०॥  
कृतो वियोगेन शुचः समुद्भवः  
समर्पितः साधुवरेण सम्मदः ।  
मनस्यवस्थाननिमित्तमीशितुः  
क्षणं विवादानिव तस्य चक्रतुः ॥११॥  
हलायुधाभस्य सकाहलो रवः  
पयोधिनिर्घोषगभीरभैरवः ।  
ततः प्रगल्भाहतभेरिसम्भवः  
प्रकाशयामास गतिं समन्ततः ॥१२॥  
गजेन्द्रघण्टाघटितश्च निःस्वनः  
करेणुकाबृंहितबृंहितो मुहुः ।  
भयं वितन्वन् भवनेषु पक्षिणां  
दिशः ससर्पाथ समं समुद्धतः ॥१३॥  
समारुरोहाथ रथं महारथः  
सहेमचित्रं सह राजकन्यया ।  
दिनादिसन्ध्यानुगतां पिशङ्गितां  
स्वरश्मिदीप्त्येव दिवं दिवाकरः ॥१४॥  
शिरःप्रदेशस्थसमुद्गपेटिका-  
गृहीतवीणांशुकपञ्जरादयः ।  
सवेत्रहस्तैः स्थविरैरधिष्ठिताः  
मदान्धमातङ्गघटाद्रिसङ्कटे  
परिक्वणन्ती बलकायनिम्नगा ।  
तरङ्गिता वल्गुतुरङ्गरङ्गितैः  
पुरः प्रतस्थे पुरुहूततेजसः ॥१६॥  
स्वदृष्टिरोधि श्रवणाग्रमारुतै-  
रजो रथोत्थं यदि नाहरिष्यत ।  
विनिर्गताभिर्न पुरो मदस्रुतां  
घटाभिरद्रक्ष्यत वर्त्म दन्तिनाम् ॥१७॥  
र्विलासवत्या लसदंशुजालयोः ।  
पपात तस्याः पुरगृह्यदीर्घिका-  
समीरणानर्तितपद्मजं रजः ॥१८॥  
वराङ्गना प्रस्तरभेदकोटिभि-  
र्हतस्य चक्रे चलनं वरूथिनः ।  
पिधाय यत्तच्चलनं पथि प्रियं  
तमाललम्बे बलसन्निधावपि ॥१९॥  
रथध्वनिप्रापितसम्पदं गवां  
कुलं समुत्पुच्छयमानमुन्मुखम् ।  
उदग्रकर्णं परिधावदेकतो  
विनिद्रपद्मा मृदुभिः समीरणै-  
र्विसारयन्त्यः कलहंसिकागिरः ।  
स्वदेशसीमासरितो विलङ्घिताः  
शुचं वधूचेतसि साधु सन्दधुः ॥२१॥  
विवृत्तदृष्टा विषयव्यतिक्रमा-  
च्छनैर्निमज्जन्त इवावनीतले ।  
स्वजन्मभूमौ गिरयो नृपात्मजा-  
कपोलमातेनुरजस्रमश्रुभिः ॥२२॥  
द्विपेन्द्रदन्ताहतवन्यसल्लकी-  
कषायगन्धिः पथि तत्र योषिताम् ।  
शनैर्विधुन्वन्नलकाग्रवल्लरी-  
र्मुखानि पस्पर्श वनान्तमारुतः ॥२३॥  
अथ प्रतानः प्रततान तामसो  
नृपस्य भीमं भयमादिशन्दिशः ।  
प्रसत्द्य वैरोचनरोचिषां पथि ॥२४॥  
अरिष्टसन्तापविरूपदर्शना-  
अविप्रसन्नानि मुखानि भेजिरे  
दिशो विनाशोपनता इव क्षणम् ॥२५॥  
अथ प्रकाशीभवदग्रतो दिशं  
क्षणादुदीचीमवभास्य दीप्तिभिः ।  
बलेन तेजः पुरुषाकृतिश्रिया  
विभक्तमुत्पातमनु व्यदृश्यत ॥२६॥  
ततो दधानः श्रवणावसङ्गिनीं  
विशुष्कपङ्केरुहबीजमालिकाम् ।  
विनिद्ररक्तोत्पलशङ्कया ततां  
विलोचनोपान्त इवालिसन्ततिम् ॥२७॥  
विशालवामांसतटावलङ्घिनीं  
समुद्वहन् द्वीपितनुं तनूदरः ।  
परिज्वलंस्तीव्रतपोहुताशन-  
स्फुलिङ्गपातैरिव बिन्दुचित्रिताम् ॥२८॥  
निधाय वामे निधनावहं द्विषाम् ।  
परं स बिभ्रत्परशुं परासुहा ॥२९॥  
शिखा इवादित्यमयूखपिङ्गलाः ।  
जटा विधुन्वन् वलिताः समन्ततः  
समीरणैरात्मरयेण सम्भृतैः ॥३०॥  
प्रभुर्भृगूणां जगदे जगत्सृजः  
हसेन धुन्वन्नथ तद्बलं बली  
प्ररुध्य रामेण रुषावृता गिरः ॥३१॥  
न राम रामं युधि जेतुमुद्यमो  
विधीयतामन्यमिव क्षितिक्षितम् ।  
सरित्तटीपाटनपाटवस्पृशं  
न गोपतिं प्राप्य विशीर्यते नगः ॥३२॥  
रघोरपत्ये जगतीपतिद्विषो  
वृथा तव स्यादिह विक्रमक्रमः ।  
अलं विसारिग्रसनस्थपाटवो  
न दन्दशूकप्रभवे विहङ्गमः ॥३३॥  
शरासने भूधरधन्वनः परम् ।  
इतः प्रवृत्तापि न नूनमागता  
विपत् त्वदीयश्रवणस्य गोचरम् ॥३४॥  
निशम्य तस्यैतदितीरितं वचो  
जगाद शिष्यः स पुनः पिनाकिनः ।  
परस्य वृद्धिं यशसो वितन्वतीं  
वृथा विधित्सन् धनुषो भिदामिदम् ॥३५॥  
नवेश्वर स्तब्धतरं धनुर्द्वयं  
विधाय वन्ध्येतरबाणपातनम् ।  
विशामधीशे किल विश्वकर्मणा  
पुरन्दराख्याय पुरा व्यतीर्यत ॥३६॥  
विसृज्य पूर्वं दनुजारये धनु-  
स्तयोरथादायि रथाङ्गधारिणे ।  
धनुस्तथैकं त्रिपुरं दिधक्षते  
त्रिलोचनाय त्रिदशाधिपेन तत् ॥३७॥  
विवित्सया तद्गतजन्यतेजसो  
व्यधत्त यत्नेन तथा मरुत्पतिः ।  
रजय्यशक्त्योरजयोरजायत ॥३८॥  
चकार चक्रादि विहाय देवयो-  
र्युगं महेष्वासयुगेन संयुगम् ।  
दिशो दशापि प्रतिरुध्य पत्रिभिः  
समाः सहस्राणि समेतसाहसम् ॥३९॥  
अथो विकृष्टं मृदुभूतमीश्वरः  
ससर्ज यच्चापमभेदि तत्त्वया ।  
अगादृचीकाय वितीर्णमक्षतं  
क्रमेण हस्तं मम वैष्णवं धनुः ॥४०॥  
गुणावुभावस्य तयोर्जगच्छ्रुतिं  
जहाति नैको दृढतेति विश्रुतः ।  
असंशयं ज्येति निरूढिमागतः  
परो ममैव श्रवणान्तगोचरः ॥४१॥  
अपाङ्गभागावधि चापपूरणं  
सुदुष्करं तिष्ठतु विष्णुगोचरम् ।  
गुणं यदि प्रापयसीह जिह्मतां  
बलोपपन्नेषु ततस्त्वमग्रणीः ॥४२॥  
निधाय बाणं धनुषीह पूरिते  
वधः स्वहस्तेन तवैष सत्क्रिया ।  
इतीरयीत्वा तनयस्य भूपते-  
र्मुमोच हस्ते सशरंशरासनम् ॥४३॥  
ततः स शून्यामिव मुष्टिमानय-  
न्नपाङ्गदेशं दशकण्ठसूदनः ।  
बलादविज्ञातविकर्षणश्रम-  
श्चकर्ष गुञ्जद्गुणबन्धनं धनुः ॥४४॥  
स तेन मुक्तः किल सायको दिवः  
पदं तपस्यद्वृषभस्य वाञ्छतः ।  
द्वितीयवर्णस्य निहन्तुरात्मनो  
विधाय नीशारमथ व्यतिष्ठत ॥४५॥  
रिपोरजय्यस्य जयेन मानवैः  
सभाज्यमानो बहुमानमन्त्रणैः ।  
मनोज्ञवासे पथि मैथिलीसखः  
सुखेन नीत्वा कतिचिद्दिनानि सः ॥४६॥  
व्यपावृतद्वारमुखेन सन्ततं  
बलेन भूम्ना विशता कृतध्वनिम् ।  
पुरीमुदन्वन्तमुदग्रनिस्वनं  
तनुं पिबन्तीमिव कुम्भजन्मनः ॥४७॥  
नरेन्द्ररथ्योभयभागचारित-  
प्रसारिकालागुरुधूपवासिताम् ।  
ततामनन्तैरुपरत्नतोरणं  
सपङ्कजाष्टापदकुम्भमण्डलैः ॥४८॥  
परिक्वणत्काञ्चनकिङ्किणीगुणैः  
सुगन्धिना गन्धवहेन ताडितैः ।  
भ्रमत्पताकानिकरैरुदर्चिषो  
वितन्वतीमुष्णघृणेः करच्छिदाम् ॥४९॥  
मधुव्रतव्रातविरावकिङ्किणी-  
रुतेन रम्यं मणितोरणस्रजाम् ।  
चयं दधानामनिलस्य रंहसा  
धुतं पताकानुकृतानि बिभ्रतम् ॥५०॥  
विवेश तामञ्जलिबद्धसम्पदा  
मुहुर्मुखेन्दोरुदयेन सर्वतः ।  
नरेन्द्रसूनुर्मुकुलानि कल्पयन्  
जनस्य हस्तारुणपङ्कजानि सः ॥५१॥  
गुरूनपृष्ट्वैव कुमारमीक्षितुं  
जवेन वातायनमीयुरङ्गनाः ।  
न ता न सत्यो न च मूढवृत्तय-  
स्तथाहि वंशस्य रघोर्विनीतता ॥५२॥  
रराज वातायनसन्ततिर्वृता  
विलोलनेत्रैर्वनितामुखाम्बुजैः ।  
तता विनीलोत्पलपत्रसम्पदा  
सरोजिनी तिर्यगिव व्यवस्थिता ॥५३॥  
दधौ द्युतिं जालगवाक्षसङ्गिनी  
नितम्बिनीनां चलदृष्टिसन्ततिः ।  
ततेव पङ्केरुहनालजालके  
परिस्फुरन्ती शफरीपरम्परा ॥५४॥  
पदं पुरन्ध्र्यामविशुष्कयावकं  
समर्पयन्त्यामविलम्बिविक्रमम् ।  
बभूव सोपानविमर्दसम्भवः  
स्वराग एवाङ्घ्रितलस्य यावकः ॥५५॥  
कयाचिदालोकपथं मुखाकुलं  
समेत्य घर्मस्रुतपत्रलेखया ।  
सखीकपोलाहितगण्डभागया  
प्रदेशिनीपर्वविकृष्टकर्णया ।  
उपायये वामकरस्थपत्रया  
रयेण वातायनजालमन्यया ॥५७॥  
द्रुतप्रयाणश्लथकेशबन्धना  
सघर्मवारिस्रुति बिभ्रती मुखम् ।  
ययौ सपत्न्याः परिशङ्कनीयताम् ॥५८॥  
नितान्तमेकीकृतगण्डभागयो-  
र्भृशाल्पवातायनयातमन्ययोः ।  
विभासुर कुण्डलमेकमेव तद्  
मुखद्वयं मण्डयति स्म रामयोः ॥५९॥  
विधाय काचित्प्रथमं तु लज्जया  
प्रियोपभुक्ताधरमर्धलक्षितम् ।  
प्रयाति दूरं नृपतौ दिदृक्षया  
चकार वातायनबाह्यमाननम् ॥६०॥  
अतिष्ठदेका कुचयुग्मसम्पदा  
निरुध्य वातायनमुन्नतस्तनी ।  
सखीजनो यत्कृशमध्यभागतः  
पताकिनीमन्तरमाप वीक्षितुम् ॥६१॥  
निधाय काचित्तनयं तनूदरी  
विशालवातायनदेहलीतले ।  
अकारयत्पङ्कजकोशकोमलं  
महीभुजे बालकमञ्जलिं बलात् ॥६२॥  
नृपः सुमित्रातनयो वधूरिति  
प्रियाजने निर्दिशति स्वयं करैः ।  
तलप्रभापाटलभागभागिनो  
नखांशुजाला अपि चेरुरम्बरे ॥६३॥  
अशक्नुवन् वर्धयितुं नृपात्मजं  
पदं विधत्स्वाविधवाजनोचिते  
पथीति पत्न्यै गिरमाशिषं जगौ ॥६४॥  
नरेन्द्रसेना विविशुः समुद्रगाः  
विवृद्धतोया इव यत्समन्ततः ।  
महार्णवस्येव न तस्य तत्कृतो  
बभूव पूरश्च न चातिरिक्तता ॥६५॥  
द्विधागतं द्वारमुपेत्य तद्बलं  
नृपाङ्गनस्योभयभागसंश्रितम् ।  
निबध्यमानाञ्जलि शासिता भुवो  
विन्यस्य केकयपतिर्विपिनं विविक्षुः ।  
दूतेन तेन तनयं दुहितुर्दिदृक्षुः  
कालस्य कस्यचिदथेन्द्रसखं ययाचे ॥६७॥  
अथ स युधाजिति स्वविषयं सति नीतवति  
प्रथितगुणे गुणप्रचयलाभरतं भरतम् ।  
इतरसुताहितप्रियशताहततद्विरह-  
ततो नयेन नयतो राज्यं राजीवचक्षुषः ।  
तस्य शक्रसमानस्य समानामयुतं ययौ ॥१॥  
अथालक्ष्यत तद्देहे काठिन्यरहितत्वचि ।  
पलितं विस्रसावल्लीपुष्पहास इव क्वचित् ॥२॥  
पलितच्छद्मना दोषा सर्वकालसमुन्नते ।  
जरसा शिरसि स्पृष्टे न विषेहे महारथः ॥३॥  
आरोप्यान्यतरेद्युः स्वमङ्कं नाथो भुवः कृती ।  
समासीनः समज्यायां ज्यायांसं सुतमब्रवीत् ॥४॥  
मामियं प्राणनिर्याणवैजयन्ती पुरःसरी ।  
रक्ताक्षवाहनादेशदूती संसेवते जरा ॥५॥  
शैथिल्यमुपनीतानि तुल्यमेव शनैः शनैः ॥६॥  
कालेन शिरसि न्यस्तैः श्वेतकेशशिताङ्कुशैः ।  
निवर्तन्ते हि कामेभ्यो भद्रा राघवदन्तिनः ॥७॥  
उभे वक्षसि वश्यानां तिष्ठतो रक्तकर्कशे ।  
यौवने वनिता वल्कसन्ततिर्वार्धके च नः ॥८॥  
न जिष्णुः कृतशस्त्रो यो यश्चाढ्यो यज्ञनिस्पृहः ।  
कामी यश्च जरन्नेते क्षत्रवंशेषु कत्त्रयः ॥९॥  
कीदृशी लक्ष्यते तस्य जनस्य हृदयालुता ॥१०॥  
नातिविस्रसया भिन्ने देहे ना तप्यते तपः ।  
इतरत्र चिरं जीर्णे तपस्यायां हता गतिः ॥११॥  
मन्दशक्तीन्द्रियश्च्योतल्लालाविच्छुरिताधरः ।  
अस्फुटस्मृतिचेष्टाभिर्बालव्रतमिवाचरन् ॥१२॥  
मृणालवलयच्छेदतन्तुजालसमत्विषः ।  
यौवनोद्दाहभस्मेव दधानः पलितच्छटाः ॥१३॥  
जीविते जीर्णवयसः प्रत्याशा मे मुमूर्षतः ।  
तिर्यग्विकम्पितैर्मूर्ध्नो नास्तीति प्रथयन्निव ॥१४॥  
दन्तकुन्तशतैरुग्रैर्मृत्योः सङ्कटमाननम् ।  
प्रवेष्टुमिव बिभ्राणः कायसङ्कोचखर्वताम् ॥१५॥  
बिभ्रदातङ्कनिर्मांसव्यक्तलक्ष्यसमुद्गमाः ।  
वीचीरिव जरानद्याः पर्शुकास्थिपरम्पराः ॥१६॥  
निर्दन्तत्वादसंस्कारं मोहान्मुष्टिन्धयो यथा ।  
भिन्नभ्रुवमुदस्ताश्रां किञ्चित्कम्पितमस्तकाम् ।  
नम्रो गद्गदितालापामनुनेतुं जरामिव ॥१८॥  
विधित्सन्नप्यशक्तिष्ठस्तपः कीदृग्विधास्यति ॥१९॥  
यतो यातुस्तपस्यायामरण्ये वसतिं त्वया ।  
मा जन्यश्रुप्रवर्षेण प्रत्यूहो मे विरागिणः ॥२०॥  
अनुशिष्टिः प्रकृत्यैव भद्रे भवति कीदृशी ।  
मनसः प्रीतये स्नेहकातरस्य निगद्यते ॥२१॥  
औदासीन्यं यतः शत्रुरुदासीनश्च मित्रताम् ।  
मित्रं भक्तौ दृढत्वं च याति तद्वक्तुमर्हसि ॥२२॥  
यो येन वाञ्छति ख्यातिं लोकसङ्ग्रहकामिना ।  
न तस्य निन्दनीयं तच्छत्रुतामप्यनिच्छता ॥२३॥  
वृत्तिः शुभकरी साम्नो नये स्वपररञ्जनी ।  
आयःशूलिकतेत्याहुर्न तां निष्णातबुद्धयः ॥२४॥  
जिघांसुभिरपि प्राज्ञैः प्रयोक्तुं साम साम्प्रतम् ।  
रञ्जयन्ति मृगान्गीतैर्बिभित्सन्तो मृगाविधः ॥२५॥  
साम शाठ्यं जनो वेत्ति दानादत्यन्तवर्जितम् ।  
तत् सामौशनसं साधु युक्तं दानस्य मात्रया ॥२६॥  
मा दा रहितसम्मानं त्यक्त्वा सत्कारसामनी ।  
वित्तं विश्राणितं नीतौ कृतिनो दूषितं विदुः ॥२७॥  
शत्रुगृह्येण दुर्धर्षं शत्रुं नेता निहन्त्यथ ।  
घनेनेव स्फुलिङ्गार्चिःप्रावृतं पिण्डमायसम् ॥२८॥  
उपजापहृतस्वामिस्नेहसीम्नि पराश्रयम् ।  
मौले वाञ्छति मेदिन्याः पत्युः पातो न संशयः ॥२९॥  
इतरोपायदुःसाध्ये चण्डदण्डो महीपतिः ।  
अदुष्टायत्यसौ नीतेरश्नाति विपुलं फलम् ॥३०॥  
अव्याहित न शक्या गौर्विना दण्डेन रक्षितुम् ।  
क्षोणिपतिः पतत्याशु जराक्रान्त इव ध्रुवम् ।  
त्यक्तदण्डः पदं वाञ्छन्नगृहीतजगत्करः ॥३२॥  
इत्थं युक्तिमुपायानां कुर्वाणस्य चतुष्टयीम् ।  
व्रजतीन्दुप्रभागौरं परैरक्षय्यतां यशः ॥३३॥  
शूरं पुरुषसारज्ञं नीतौ पटुमलम्पटम्  
सम्यग् संरक्षिताः कोशैर्वर्धयन्ति नृपं प्रजाः ॥३४॥  
रत्नाढ्यमपि कुर्वीत मूर्ध्नि कः पादमण्डनम् ॥३५॥  
गुणैः कैरप्यविख्यातो वंशेनैव विभावितः ॥३६॥  
तद्युक्तमुपधाशुद्धमन्वयेन गुणेन च ।  
साचिव्यं लम्भयन् मौलं न प्रमाद्यति भूपतिः ॥३७॥  
यस्मिन्कृत्यानुरोधेन सौहृदं प्रतनोति यः ।  
स तं त्यजति कृत्यान्ते तीर्णतोय इव प्लवम् ॥३८॥  
यौ तु निष्कारणामुक्तस्नेहपाशौ सुहृत्तरौ ।  
मृत्युनैव तयोर्भेदो देहजीवितयोरिव ॥३९॥  
दण्डद्रविणदुर्गैकसङ्गी रक्षति भूपतिः ।  
आत्मानमेव सततं किमु रक्षत्यदो जगत् ॥४०॥  
इति प्रकृतिवर्गादिनिर्णयेषु नयाश्रयः ।  
क्षपितान्तर्बहिःशत्रुः शाधि साधु वसुन्धराम् ॥४१॥  
इत्थं वादिनि राजेन्द्रे रामो मौनमधिश्रितः ।  
ववर्ष हृदयं बाष्पैः शोकेन हृदयाविधा ॥४२॥  
ततो वज्रासने भद्रं सनिधाय निधिः श्रियः ।  
निर्भरीकृतसम्भारः प्राभिषिक्तो महीपतिः ॥४३॥  
रुरुधे पृष्ठसंविष्टग्रन्थिमन्थरयातया ।  
स्मारयित्वा वरौ वीरं राज्यं मन्थरया तया ॥४४॥  
आदिदेश ततो वस्तुं वनेषु वनजेक्षणम् ।  
चतुर्दश दशग्रीवशत्रुमिन्द्रसमः समाः ॥४५॥  
अनिन्द्यजानिनारूढो निर्जगाम रथः पुरः ।  
कृतप्रस्थानसौमित्रिः स्फुरत्केतुरथो पुरः ॥४६॥  
अश्रुभिर्हृदयं सीता निजमेव न केवलम् ।  
चकारार्द्रं जनस्यापि प्रेक्षितस्य वनाध्वनि ॥४७॥  
जगन्नेत्राभिरामस्य रामस्य रहितागसः ।  
शक्लस्य त्यागिनं देवं घृणयेवासवो जहुः ॥४८॥  
न्यवर्तत परित्यज्य क्षत्ताथ क्षत्रियत्रयम् ।  
ऊढाश्रु वलितग्रीवं चिरं तेनैव वीक्षितः ॥४९॥  
द्वित्राण्येव रथं त्यक्त्वा पदान्याधाय निःसहा ।  
येयमन्यत्कियद्दूरमिति पप्रच्छ मैथिली ॥५०॥  
रामहस्तस्थशाखाग्रकल्पितातपवारणम् ।  
प्रस्थानमभवत्तस्यास्तदग्रेसरलक्ष्मणम् ॥५१॥  
इक्षुशाकटशालेयक्षेत्रानुत्तरकोसलान् ।  
ययुर्भागीरथीतीरं पश्यन्तः सोत्पलाम्भसः ॥५२॥  
अथानासाद्य कालिन्दीमुल्लङ्घ्य सरितं दिवः ।  
भारद्वाजाश्रमं पुण्यं चित्रकूटस्य चाध्वनः ॥५३॥  
चिह्नं नदनदीदेशैरुक्त्वा वृक्षक्षमाधरैः ।  
सपत्न्यौ सरितां पत्युः सुमित्रात्मजधीवरैः ।  
चित्रकूटमकूटज्ञः प्रीतः प्रोत्तारितो ययौ ॥५५॥  
ततः सीतामुखाम्भोजभ्रमरत्वे कृतस्पृहम् ।  
नष्टैकदृष्टिमस्त्रेण बलिपुष्टं चकार सः ॥५६॥  
ततः प्रतीकसङ्घाटो वीरः केकयवंश्यजः ।  
बिभ्रच्छोकद्विगुणितं श्रमं रामाश्रमं ययौ ॥५७॥  
राजघो निर्घृणः कश्चित् सम्प्राप्त इति साधवे ।  
कथ्यतामिति तद्वाक्यं द्वारि शुश्राव राघवः ॥५८॥  
द्वारबन्धातिरिक्तेन किञ्चित्तिर्यक्कृतोरसा ॥५९॥  
भरतः शोकसन्तप्तो राममादाय पादयोः ।  
आर्येत्युक्त्वा सकृद्दीनः पुनर्नोवाच किञ्चन ॥६०॥  
ततः श्रुत्वा गुरोरन्तं स दुःखेन हृदिश्पृशा ।  
साभिषेकमिवास्रेण चक्रे कर्मौर्ध्वदैहिकम् ॥६१॥  
शपमानामथ स्वस्मै कैकेयीं भूतिनिःस्पृहाम् ।  
गर्हन्तं भरतं वक्तुं रामस्तत्र प्रचक्रमे ॥६२॥  
न स्मरामि गुरोराज्ञां ज्ञात्वा जातु विलङ्घिताम् ।  
न सदृक्षं हि नो हन्तुं तातस्य समयं यतः ॥६३॥  
समयस्य गुरोरिन्द्रलोकस्थस्य विलङ्घने ।  
बुद्धिश्च निर्विशङ्कैवं पुनर्मा जनि तावकी ॥६४॥  
पूजनीया च ते देवी पत्युः सत्यानुपालिनी ।  
दूषयिष्यति पूज्येषु पूजावैमुख्यमायतिम् ॥६५॥  
स्वयं कृतेन दोषेण येन यो लज्जते गुरुः ।  
इति व्याहृत्य नम्राय ददौ दीनाय पादूके ।  
घर्मे मर्माविधि मरौ वारि वारीष्यते यथा ॥६७॥  
द्विधाकारमिव ज्यायान् भरतं हृदयं चिरम् ।  
दर्शयन्तं परिष्वङ्गप्राप्तसान्त्वं व्यसर्जयत् ॥६८॥  
ततस्तं त्यजता शैलं विराधो रावणारिणा ।  
दृष्टस्तनूनपादर्चिर्बभ्रुः पञ्चवटीपथे ॥६९॥  
हरन्तमथ वैदेहीं विनिहत्य निशाचरम् ।  
भविष्यदिव सङ्क्षिप्य कथाया वस्त्वदर्शयत् ॥७०॥  
पञ्चवट्याश्रमे रम्ये रङ्गत्सारङ्गशावकैः ।  
अथ रामं वृषस्यन्ती प्रपेदे नैकसीसुता ।  
इव चिन्ता दरिद्रस्य स्थूललक्षं नरेश्वरम् ॥७२॥  
चकर्त नासिकां क्रुद्धः सीताविद्रवणादथ ।  
लक्ष्मणस्तन्मुखाम्भोजकर्णिकां कृपया समम् ॥७३॥  
भ्रातृद्वये तदाहूते क्षुरप्रप्रकरं बलम् ।  
शस्त्रैर्वर्षयति क्षिप्रमपावरिष्ट राघवौ ॥७४॥  
अदीधपत गृध्राणां व्रातमेकधनुर्धरः ।  
दम्भाजीवकमुत्तुङ्गजटामण्डितमस्तकम् ।  
कञ्चिन्मस्करिणं सीता ददर्शाश्रममागतम् ॥७६॥  
मृगव्याहृतराजन्यो वर्णलिङ्गी निशाचरः ।  
उग्ररूपो निजं घोरं रूपं प्रादुरबीभवत् ॥७७॥  
दशानामस्य शिरसामुग्रतेजस्कमाश्रयम् ।  
पश्यन्ती मैथिली भीत्या रूपधेयमकम्पत ॥७८॥  
प्रदीपमिव तं द्रष्टुं नात्यासन्नं शशाक सा ।  
असोढमरुतं तेजःपरिष्कृतदशाननम् ॥७९॥  
रामारत्नमसौ रामनामाक्रन्ददिदं वचः ।  
जगाद जगदीशस्य क्षेपदुष्टं क्षपाचरः ॥८०॥  
सारङ्गाक्षि शरस्तस्य केवलं तु खरे खरः ।  
दूषणे दूषणो भद्रे न त्रिलोक्या विभौ रणे ॥८१॥  
लब्धाभया बलनिरीक्षणदौहृदेन  
द्वारे स्थिता निजपुरप्रवरस्य सिद्धाः ।  
दृष्टा मया सुरपुरं व्रजता कटाक्षै-  
रैरावणद्विपगतेन सहासगर्वम् ॥८२॥  
निर्जीविको मम हृतं भवनं पिशाचैः ।  
इत्युन्नदन् सुरगणः सह लोकपालैः  
राजाङ्गने भ्रमति मत्प्रतिहारमेत्य ॥८३॥  
स्पष्टोत्पिष्टबृहत्त्रिविष्टपबलं बाहुं बहुक्षोभित-  
क्ष्मापातालतलं तलेन दलितश्वेताचलेन्द्रं मम ।  
नो वाञ्छत्युपधानभूतमबले धन्या सुरस्त्रीषु का  
उर्वश्या परिवीजनेषु मधुरं नृत्यं यथा लीलया  
तन्वन्त्या जितशारदेन्दुकिरणच्छायोल्लसच्चामरम् ।  
आसज्य स्वयमङ्गदस्य शिखरे निर्मोकयन्त्या पुनः  
एकस्मिन्शयने मया मयसुतामालिङ्ग्य निद्रालया-  
मुन्निद्रं शयितेन मच्चरणयोः संवाहनव्यापृता ।  
पादाग्रेण तिलोत्तमा स्तनतटे सस्नेहमापीडिता  
हर्षावेशसमर्पितानि पुलकान्यद्यापि नो मुञ्चति ॥८६॥  
अक्षान् दीव्यति दानवेन्द्रसुतया सार्धं स्मरार्ते मयि  
क्रीडायत्नपरिश्रमः पण इति श्रुत्वा गतासह्यताम् ।  
मत्तो मन्मथवस्तुसंहितविधौ वृद्धौ विवृद्धस्पृहा  
द्यूतं कारयति प्रयोगचतुरा रम्भोरु रम्भाह्वया ॥८७॥  
सर्वस्वर्गवराङ्गनाधृतिहृति प्रेमप्रधानं मयि  
त्रैलोक्याधिपतौ निधाय हृदयं याया जगत्पूज्यताम् ।  
नारीमाश्रयसम्पदेव नयति श्रेयस्करीमुन्नतिं  
मान्या मानिनि कस्य धूर्जटिजटाजुष्टा न जह्नोः सुता ॥८८॥  
हस्तौ पल्लवकोमलौ करयुगेनादाय वासः शनै-  
रन्येन व्यपनीय पाणियुगलेनामृश्य काञ्च्यास्पदम् ।  
मय्यालिङ्गति बाहुभिः सुबहुभिः शेषैर्विलक्षस्मित-  
ज्योत्स्नासेकमनोहराधरपुटं वक्त्रं स्वयं दास्यसि ॥८९॥  
इत्युक्त्वादाय रक्षःपतिरवनिसुतामुत्प्लुतो मीनजालै-  
श्चित्रं व्योमाम्बुराशिं घनपवनरयास्फालगुञ्जद्धनोर्मिम् ।  
पोतेनेव प्रकम्पध्वनिनिवहमसौ बिभ्रता पुष्पकेण  
  
