
(४.११)
अथैकादशोऽध्यायः
ध्रुवचरिते मनुवाक्यम्

॥ ४.११.१ ॥

मैत्रेय उवाच
निशम्य गदताम् एवम् ऋषीणां धनुषि ध्रुवः ।
सन्दधेऽस्त्रम् उपस्पृश्य यन् नारायणनिर्मितम् ॥

श्रीधरः -
एकादशे तु यक्षाणां क्षयं दृष्ट्वा मनुः स्वयम् ।
आगत्य वारयामास ध्रुवं तत्त्वोपदेशतः ॥

एवं गदतां वचनम् उपदेशम् इव निशम्य । उपस्पृश्याचम्य यन् नारायणनिर्मितं नारायणास्त्रं तत् सन्दधे ॥१॥

क्रमसन्दर्भः - सम्बन्धोक्तिमते त्व् अत्राध्यायो नास्ति । चतुर्थस्कन्धश् चोनत्रिंशत्यध्यायात्मक इति ॥१॥

विश्वनाथः -
यक्षाणां क्षयम् आलक्ष्य मनुर् एकादशे ध्रुवम् ।
तद्वधाद् वारयामास शास्त्रतत्त्वोपदेशतः ॥

ऋषीणां वचः ॥१॥

_*_

॥ ४.११.२ ॥

सन्धीयमान एतस्मिन् माया गुह्यकनिर्मिताः ।
क्षिप्रं विनेशुर् विदुर क्लेशा ज्ञानोदये यथा ॥

श्रीधरः - क्लेशा रागादयो यथा ॥२॥

क्रमसन्दर्भः - न व्याख्यातम्.

विश्वनाथः - एतस्मिन् नारायणास्त्रे ॥२॥

_*_

॥ ४.११.३ ॥

तस्यार्षास्त्रं धनुषि प्रयुञ्जतः
सुवर्णपुङ्खाः कलहंसवाससः ॥

श्रीधरः - किं च, तस्यार्षास्त्रम् ऋषेर् नारायणाद् उद्भूतम् अस्त्रं प्रयुञ्जतः सन्दधतः सतः । सुवर्णमयाः पुङ्खा मूलप्रान्ता येषाम् । कलहंसानां वासांसि पक्षा येषाम् । शरा विनिःसृता इति द्रष्टव्यम् । उपरिष्टाच् छिलीमुखग्रहणात् ॥३॥

क्रमसन्दर्भः - भीमरवा इति शराणाम् एव विशेषणम् ॥३॥

विश्वनाथः - आर्षास्त्रम् ऋषेर् नारायणस्यास्त्रं पुङ्खा मूलप्रान्ता वासांसि पक्षा विनिःसृताः शरा इति शेषः ॥३॥

_*_

॥ ४.११.४ ॥

तैस् तिग्मधारैः प्रधने शिलीमुखैर्
इतस् ततः पुण्यजना उपद्रुताः ।
तम् अभ्यधावन् कुपिता उदायुधाः
सुपर्णम् उन्नद्धफणा इवाहयः ॥

श्रीधरः - प्रधने युद्धे उन्नद्धा उच्छ्रिताः फणा येषां ते सर्पाः ॥४॥

क्रमसन्दर्भः, विश्वनाथः - न व्याख्यातम्.

_*_

॥ ४.११.५ ॥

स तान् पृषत्कैर् अभिधावतो मृधे
निकृत्तबाहूरुशिरोधरोदरान् ।
निनाय लोकं परम् अर्कमण्डलं
व्रजन्ति निर्भिद्य यम् ऊर्ध्वरेतसः ॥

श्रीधरः - पृषत्कैर् बाणैर् निकृत्ता बाह्वादयो येषां तान् । परं लोकं निनाय । कथं भूतम् ? ऊर्ध्वरेतसः सन्न्यासिनोऽर्कमण्डलं निर्भिद्य यं व्रजन्ति तम् ॥५॥

क्रमसन्दर्भः - परं सत्याख्यं लोकम् ॥५॥

विश्वनाथः - पृषत्कैर् वाणैर् निकृत्तबाह्वादीन् तान् परं सत्यलोकं निनाय यं लोकम् ऊर्ध्वरेतसः सन्न्यासिनोऽर्कमण्डलं निर्भिद्य व्रजन्तीति भगवद्भक्तहस्तमृत्युतो विशिष्टस्वर्गिणस् ते बभूवुः । आब्रह्मभुवनाल् लोकाः पुनर् आवर्तिनोऽर्जुन [गीता ८.१७] इति श्रीगीतोक्तेर् आवर्तिष्यन्त एव ते । न तु सन्न्यासि साहचर्येण तेषां मुक्तिर् व्याख्येया । स्वयं भगवन्तं श्रीकृष्णं विना सङ्ग्रामम् ऋतानां कालनेम्यादीनाम् अवतारान्तरेभ्योऽपि मोक्षादर्शनात् ॥५॥

ओ)०(ओ

॥ ४.११.६ ॥

तान् हन्यमानान् अभिवीक्ष्य गुह्यकान्
अनागसश् चित्ररथेन भूरिशः ।
औत्तानपादिं कृपया पितामहो
मनुर् जगादोपगतः सहर्षिभिः ॥

श्रीधरः - तान् अनागसो निरपराधान् ॥६॥

क्रमसन्दर्भः, विश्वनाथः - न व्याख्यातम्.

_*_

॥ ४.११.७ ॥

मनुर् उवाच
अलं वत्सातिरोषेण तमोद्वारेण पाप्मना
येन पुण्यजनान् एतान् अवधीस् त्वम् अनागसः ॥

श्रीधरः - तमसो नरकस्य द्वारेण । येन रोषेण ॥७॥

क्रमसन्दर्भः, विश्वनाथः - न व्याख्यातम्.

_*_

॥ ४.११.८ ॥

नास्मत्कुलोचितं तात कर्मैतत् सद्विगर्हितम्
वधो यद् उपदेवानाम् आरब्धस् तेऽकृतैनसाम् ॥

श्रीधरः, क्रमसन्दर्भः - न व्याख्यातम्.

विश्वनाथः - उपदेवानां यक्षाणाम् ॥८॥

_*_

॥ ४.११.९ ॥

नन्व् एकस्यापराधेन प्रसङ्गाद् बहवो हताः
भ्रातुर् वधाभितप्तेन त्वयाङ्ग भ्रातृवत्सल ॥

श्रीधरः - ननु मद्भ्रातृहन्तारः कथम् अकृतैनसोऽत आहनन्व् इति ॥९॥

क्रमसन्दर्भः - न व्याख्यातम्.

विश्वनाथः - ननु निश्चितम् एकस्य त्वद्भ्रातृहन्तर् यक्षस्यापराधेन तत्सङ्गात् तत्सङ्गहेतोर् इत्य् अर्थः ॥९॥

_*_

॥ ४.११.१० ॥

नायं मार्गो हि साधूनां हृषीकेशानुवर्तिनाम्
यद् आत्मानं पराग् गृह्य पशुवद् भूतवैशसम् ॥

श्रीधरः - सत्य् अप्य् अपराधे तवैतद् उचितं न भवतीत्य् आहनायम् इति । पराग् गृह्य पराग् भूतं देहम् आत्मानं गृहीत्वा पशवो यथा देहाभिमानाद् अन्योन्यं घ्नन्ति तथा भूतानां वैशसं हिंसेति यत् ॥१०॥

क्रमसन्दर्भः - न व्याख्यातम्.

विश्वनाथः - व्यवहारिकस्नेहपारवश्यं भक्तानाम् अनुचितं किं पुनस् तेन परहिंसेत्य् आहनायम् इति । यद् आत्मानं देहं पराग्गृह्य पराग्भूतम् आत्मत्वाभिमानेन गृहीत्वा पशवो यथा देहसम्बन्धेनान्योन्यं घ्नन्ति, तथा भूतानां वैशसं हिंसेति यत्, छन्दसि क्त्वो ल्यप् । पराग् गृह्येति पाठे परेति निषेध्यर्थकम् । जीवात्मानम् अगृहीत्वेत्य् अर्थः ॥१०॥

_*_

॥ ४.११.११ ॥

सर्वभूतात्मभावेन भूतावासं हरिं भवान्
आराध्याप दुराराध्यं विष्णोस् तत् परमं पदम् ॥

श्रीधरः - त्वं च बाल्ये साधुः सन्न् इदानीं कथम् अन्यथा कृतवान् इत्य् आहसर्वभूतात्मभावेनेति द्वाभ्याम् ॥११॥

क्रमसन्दर्भः - न व्याख्यातम्.

विश्वनाथः - तव तु भक्तेष्व् अप्य् अतिश्रेष्ठस्यैतद् अत्यन्तम् अनुचितम् इत्य् आह द्वाभ्याम् । सर्वेषु भूतेष्व् आत्मनः स्वस्यैव भावो भावना तेन ॥११॥

_*_

॥ ४.११.१२ ॥

स त्वं हरेर् अनुध्यातस् तत्पुंसाम् अपि सम्मतः
कथं त्व् अवद्यं कृतवान् अनुशिक्षन् सतां व्रतम् ॥

श्रीधरः - अनुध्यातो हरेर् हृदि स्थितो वा । तत् पुंसां हरिदासानाम् अपि साधुत्वेन मतः ॥१२॥

क्रमसन्दर्भः - तत् पुंसाम् अपि सम्मत इति हर्यनुध्यानत्वेऽपि । न प्रौढिमान किन्तु तद्भक्तजनसम्मतिं गृहीत्वैव सर्वम् अनुष्ठातेत्य् अर्थः । यथोक्तम् अम्बरीषम् उद्दिश्यस वै मन इत्य् आदौ, यथोत्तमश्लोकजनाश्रया रतिः इति ॥१२॥

विश्वनाथः - हरेर् अनुध्यातः अनु निरन्तरं ध्यातं ध्यानं यस्मिन् सः । वैराग्य्लक्षणाद् धरिणापि स्मर्यमाण इत्य् अर्थः । तत्पुंसां नारदादीनाम् अपि कृपापात्रीभूतः ॥१२॥

_*_

॥ ४.११.१३ ॥

तितिक्षया करुणया मैत्र्या चाखिलजन्तुषु
समत्वेन च सर्वात्मा भगवान् सम्प्रसीदति ॥

श्रीधरः - सतां व्रतम् एवाह । महत्सु तितिक्षया, नीचेषु करुणया, समेषु मैत्र्या, अखिलेषु जन्तुषु समत्वेन च ॥१३॥

क्रमसन्दर्भः - द्विषत्सु तितिक्षया हीनेषु करुणया समेषु मैत्र्या, अखिलेषु जन्तुषु समत्वेन सुखदुःखादिष्व् आत्मसाम्यज्ञानेन ॥१३॥

विश्वनाथः - सतां व्रतम् एवाहमहत्सु तितिक्षया नीचेषु करुणया समेषु मैत्र्या एवम् अखिलजन्तुषु समत्वेन स्वतुल्यहर्षशोकक्षुत्पिपासादिमत्त्वभावनया । यद् उक्तं

आत्मौपम्येन सर्वत्र समं पश्यति योऽर्जुन ।
सुखं वा यदि वा दुःखं स योगी परमो मतः ॥ [गीता ६.२३] इति ।

सर्वात्मेति स्मरण्स्मृतेषु तुष्यत्सु भगवत्तोषोऽनुनेय इत्य् अर्थः ॥१३॥

ओ)०(ओ

॥ ४.११.१४ ॥

सम्प्रसन्ने भगवति पुरुषः प्राकृतैर् गुणैः
विमुक्तो जीवनिर्मुक्तो ब्रह्म निर्वाणम् ऋच्छति ॥

श्रीधरः - ततः कृताथा भवतीत्य् आहसम्प्रसन्ने सति गुणैर् विमुक्तोऽत एव तत् कार्येण जीवेन लिङ्गशरीरेण निर्मुक्तः सन् निर्वाणं सुखात्मकं ब्रह्म प्राप्नोति ॥१४॥

क्रमसन्दर्भः - ब्रह्मणस् तत्सुखस्यापि निर्वाणं लयोऽन्तर्भावो यत्र तत् श्रीभगवत्सुखम् इत्य् अर्थः । निर्वाणपदस्य विशेषणवैयर्थ्यात् ॥१४॥

विश्वनाथः - जीवेन लिङ्गशरीरेण निर्मुक्तः । ब्रह्मनिर्वाणं ज्ञानी चेत् सायुज्यं, भक्तेश् चेत् अधोक्षजालम्बनकं दास्यं, अधोक्षजालम्बनम् इहेत्य् अत्र तद् ब्रह्म निर्वाणसुखं विदुर् बुधा इति प्रह्लादोक्तेस् तदा प्राकृतैर् गुणैर् विमुक्तः, अप्राकृतैस् तु विशिष्ट इत्य् अर्थः ॥१४॥

_*_

॥ ४.११.१५ ॥

भूतैः पञ्चभिर् आरब्धैर् योषित् पुरुष एव हि
तयोर् व्यवायात् सम्भूतिर् योषित्पुरुषयोर् इह ॥

श्रीधरः - भ्रातृहन्तृ त्वम् अङ्गीकृत्योक्तम्, इदानीं तु नात्मनो भ्रातृपुत्रादिसम्बन्धो न चान्योन्यं हन्तृत्वादि कम् अपीत्य् आहभूतैर् इति दशभिः । भूतैः पञ्चभिर् आरब्धैर् देहाद्याकारेण परिणतैर् योषित्पुरुषश् चेति प्रसिद्धिः तयोर् व्यवायान् मैथुनात् सम्भूतिर् अन्ययोर् योषित्पुरुषयोर् इह संसारे भवति ॥१५॥

क्रमसन्दर्भः - न व्याख्यातम्.

विश्वनाथः - वस्तुनि विचार्यमाणे तु कः कस्य हन्ता बध्यो वेत्य् आह दशभिः । भूतैः पृथिव्यादिभिर् आरब्धैर् देहैर् योषित् पुरुषश् च तयोर् व्यवाहादन्ययोर् योषित्पुरुषयोः सम्भूतिर् उत्पत्तिर् भवति ॥१५॥

_*_

॥ ४.११.१६ ॥

एवं प्रवर्तते सर्गः स्थितिः संयम एव च
गुणव्यतिकराद् राजन् मायया परमात्मनः ॥

श्रीधरः - एवं तावत् सर्गः प्रवर्तते । एवं पालकाकारेण परिणतैर् भूतैर् एव स्थितिः । हन्तृदेहाकारपरिणतैः संयमः संहारः, स च परमात्मनो मायया गुणानां व्यतिकरात्, न तु स्वतः ॥१६॥

क्रमसन्दर्भः - न व्याख्यातम्.

विश्वनाथः - एति भावःभावैर् यथा सर्गः प्रवर्तते तथा तैर् एव पितृमात्र् -अद्याकारैः स्थितिः पालनं तैर् एव दस्युव्याघ्रसर्पाद्याकारैः संयमो नाशश् च । तत्र किं च परमात्मनो मायया गुणव्यतिकराद् एव, न तु स्वतः । रजसा सर्गः सत्त्वेन स्थितिः तमसाहङ्कार इत्य् अर्थः ॥१६॥

_*_

॥ ४.११.१७ ॥

निमित्तमात्रं तत्रासीन् निर्गुणः पुरुषर्षभः
व्यक्ताव्यक्तम् इदं विश्वं यत्र भ्रमति लोहवत् ॥

मध्वः - हरिर् अक्लिष्टकर्मत्वाद् अयस्कान्तवद् उच्यते ।
कामकर्मस्वभावेषु काले चावस्थितो हरिः ।
सर्वकारणभूतः सन् तत्तन्नामभिधीयते ॥ इति सत्यसंहितायाम् ॥१७॥

श्रीधरः - ननु जडानां देहानां गुणानां वा कथं सर्गाधेतुत्वम् ? तत्राहनिमित्तमात्रं पुरुषर्षभ ईश्वरः । यत्र यस्मिन् निमित्ते सति कार्यकारणात्मकं विश्वं भ्रमति परिवर्तते । यथाऽयस्कान्ते निमित्ते सति लोहं प्रवर्तते तद्वत् ॥१७॥

क्रमसन्दर्भः - न व्याख्यातम्.

विश्वनाथः - ननु जडानां योषित्पुरुषादिदेहानां गुणानां वा चैतन्याधिष्ठानं विना कथं सर्गादिहेतुत्वं तत्राहनिमित्तमात्रं पुरुषर्षभ ईश्वरोऽधिष्ठाता यत्र यस्मिन् निमित्ते सति कार्यकारणात्मकं विश्वं भ्रमति जडम् अपि चेतनीभवत् देवमनुष्यादिरूपेण तथा तथा परिवर्तते । यथा अयस्कान्ते निमित्ते सति लौहं निश्चेष्टम् अपि सचेष्टं भवति ॥१७॥

ओ)०(ओ

॥ ४.११.१८ ॥

स खल्व् इदं भगवान् कालशक्त्या
गुणप्रवाहेण विभक्तवीर्यः ।
करोत्य् अकर्तैव निहन्त्य् अहन्ता
चेष्टा विभूम्नः खलु दुर्विभाव्या ॥

श्रीधरः - ननु स चेन् निमित्तं, तर्हि तस्याविशेषाद् युगपद् एव सर्गादित्रयं भवेत् । अत आहस खल्व् इति । कालशक्त्या क्रमेण गुणानां प्रवाहः क्षोभस् तेन विभक्तं सृष्ट्यादिविषयं वीर्यं शक्तिर् यस्य । ननु कालोऽपि गुणान् युगपद् एव क्षोभयतु तत्राह । चेष्टा कालशक्तिर् दुर्विभाव्या चिन्त्या ॥१८॥

क्रमसन्दर्भः - शक्तीनां क्रमेण प्रवर्तनया कर्तृत्वादित्वेऽपि अकर्तृत्वादिना च चेष्टाया दुर्विभाव्यत्वं ज्ञेयम् ॥१८॥

विश्वनाथः - ननु स चेन् निमित्तं, तर्हि तस्याविशेषाद् युगपद् एव सर्गादित्रयं भवेत् । मैवं रजःसत्त्वतमसां कालशक्त्या क्रमेणैव क्षोभो भवति, न तु युगपद् अतः क्रमेणैव सर्गादित्रयं भवतीत्य् आहस खल्व् इति । कालशक्त्या क्रमेण गुणानां प्रवाहः क्षोभस् तेन विभक्तम् आत्मनः सकाशात् विभक्तीकृतं वीर्यं चिदाभासं जीवशक्त्यात्मकं मायाशक्तिप्रविष्टं यस्य सः । करोतीति गुणकालजीवानां शक्तित्वेन त्वद्भेदाभावात् स एवोपादानकारणं स एव निमित्तकारणं चेत्य् अर्थः । अकर्तेति तेषां गुणादीनां स्वरूपभूतत्वाभावात् । एवं निहन्त्यहन्तेत्य् अपि ।

ननु विश्वं किमर्थं करोति सदैव वा किं न करोति विषमं वा किं कओर्तीति । सर्वाक्षेपपरिहारार्थम् आहचेष्टा दुर्विभाव्या अतर्क्या विभूम्नो विभूत्वाद् इति । एतद् एव तस्य विभूत्वम् इत्य् अर्थः ॥१८॥

_*_

॥ ४.११.१९ ॥

सोऽनन्तोऽन्तकरः कालोऽनादिर् आदिकृद् अव्ययः
जनं जनेन जनयन् मारयन् मृत्युनान्तकम् ॥

श्रीधरः - ननु पित्रादिः सृजति पालयति राजादिर् निहन्ति च चोरादिः, न त्व् ईश्वरः ? तत्राहस इति । जनेन पित्रादिना जनं पुत्रादिं जनयन्न् आदिकृत् । अन्तकं चोरादिकं तन् मृत्युहेतुना मारयन्न् अन्तकरः । स्वयं त्व् अनन्तोऽनादिश् च । अव्ययोऽक्षीणशक्तिश् च । अयं भावःपित्रादयोऽन्यत उत्पत्त्यादिम् अन्तो न स्वातन्त्र्येण कारणं, किं त्व् ईश्वर एव तन्नियन्ता स सर्वकारणम् इति ॥१९॥

क्रमसन्दर्भः - न व्याख्यातम्.

विश्वनाथः - अन्यच् च तस्य विभुत्वं पश्येत्य् आह स स्वयम् अनन्तः नाशरहितः । अथ चान्येषाम् अन्तकरो नाशकरः, केन रूपेणेत्य् अत आहकालः । स्वयम् अनादिः जन्मशून्यः । अथ चान्येषाम् आदिकृत् । अव्ययः चिन्तामणिर् इव सर्वप्रसवितापि व्ययशून्यः । स्वयम् एवादिकृद् अपि जनेन पित्रादिना जनं पुत्रादिं जनयन् । स्वयम् एवान्तकृद् अपि मृत्युना मृत्युहेतुना कालाग्निरुद्रेण अन्तकं यमम् अपि मारयन् ॥१९॥

_*_

॥ ४.११.२० ॥

न वै स्वपक्षोऽस्य विपक्ष एव वा
परस्य मृत्योर् विशतः समं प्रजाः ।
तं धावमानम् अनुधावन्त्य् अनीशा
यथा रजांस्य् अनिलं भूतसङ्घाः ॥

श्रीधरः - न चैवं कुर्वतोऽपि वैषम्यप्रसक्तिः, पक्षपाताभावाद् इत्य् आह द्वाभ्याम्न वा इति । मृत्युरूपस्य समं यथा भवति तथा प्रजाः कर्मभूता विशतः । तस्य साम्येऽपि भूतेषु फलवैषम्यं, तत् कर्मवशाद् इति सदृष्टान्तम् आह । तं धावन्तम् अन्व् अनीशाः कर्माधीना भूतसङ्घा धावन्ति । अनिलं धावन्तम् अनु रजांसीव । तत्र यथा रजसां तमःप्रकाशजलाग्न्यादिप्रवेशेऽपि नानिलस्य वैषम्यम्, एवम् ईश्वरस्यापीति भावः ॥२०॥

क्रमसन्दर्भः - अनिलदृष्टान्तस् तथापि साम्यम् इत्य् अत्रांशे धावत्य् अनीशो यथा रजांस्य् अनिलं भूतसङ्घम् इति चित्सुखः ॥२०॥

विश्वनाथः - न चैवं कुर्वतोऽपि वैषम्यप्रसक्तिः, पक्षपाताभावाद् इत्य् आहन वा इति द्वाभ्याम् । मृत्योर् मृत्युरूपस्य समं यथा स्यात् तथा प्रजा विशतः । तस्य साम्येऽपि भूतेषु फलवैषम्यं तत्तत्कर्मणस् तथाभावाद् इति सदृष्टान्तम् आहतं धावन्तम् अन्व् अनीशाः कर्माधीना भूतसङ्घा धावन्ति । अनिलं धावन्तम् अनुधावन्ति रजांसीव । तत्र रजसां तमःप्रकाशजलाग्न्यादिप्रवेशेऽपि नानिलस्य वैषम्यम्, एवम् ईश्वरस्यापीति भावः ॥२०॥

ओ)०(ओ

॥ ४.११.२१ ॥

आयुषोऽपचयं जन्तोस् तथैवोपचयं विभुः ।
उभाभ्यां रहितः स्वस्थो दुःस्थस्य विदधात्य् असौ ॥

श्रीधरः - अपचयम् अकालमृत्युम् । उपचयं कालमृत्योर् अपि रक्षाम् । यद् वा, अपचयं मशकादाव् उपचयं देवादौ । स्वस्थत्वाद् उपचयापचयाभ्यां रहितोऽसौ विभुर् दुःखस्य कर्माधीनस्य विदधाति ॥२१॥

क्रमसन्दर्भः - स्वस्थः स्वानन्दमग्न एव सन् स्वैरितयैव, न त्व् अन्यभावभावितयेत्य् अर्थः । अतो वैषम्यनैर्घृण्ये अपि परिहृते ॥२१॥

विश्वनाथः - तत्राप्य् आयुषोऽपचयं मशकादाव् उपचयं देवादौ । दुःस्थस्य कर्माधीनस्य ॥२१॥

ओ)०(ओ

॥ ४.११.२२ ॥

केचित् कर्म वदन्त्य् एनं स्वभावम् अपरे नृप ।
एके कालं परे दैवं पुंसः कामम् उतापरे ॥

श्रीधरः - एवं भूतश् चेश्वरः सर्ववादिसम्मतः, विवादस् तु नाममात्र इत्य् आहकेचिद् इति । पुंसः कामं वात्स्यायनादयः । श्रुतिश् चकामोऽकार्षीत् कामः करोति कामः कर्ता कामः कारयिता इत्यादि ॥२२॥

क्रमसन्दर्भः - केचिद् एनं कर्मादिकं वदन्तीति । अस्य ये कर्तृत्वादयो धर्मास् तान् कर्मादिष्व् एवारोपयन्तीत्य् अर्थः । दैवं ग्रहादि । कामं सङ्कल्पं दृष्टिसृष्टिवादिनः ॥२२॥

विश्वनाथः - ननु तर्हि कर्मैव सुखदुःखजन्ममरणादिकारणम् अस्तु सत्यम् अत्रैवं वादिनो विवदन्तु इत्य् आहकेचिद् इति । केचिन् मीमांसका एनं सुखदुःखप्रदं कर्म, अपरे लोकायतिकाः स्वभावम् । एके व्यवहारिकाः कालं, परे ज्योतिषिकाः दैवं, ग्रहादिरूपां देवतां, अपरे वात्स्यायनादयः कामम् । श्रुतिश् चकामोऽकार्षीत् कामः करोति कामः कर्ता कामः कारयिता इत्यादि ॥२२॥

ओ)०(ओ

॥ ४.११.२३ ॥

अव्यक्तस्याप्रमेयस्य नानाशक्त्युदयस्य च
न वै चिकीर्षितं तात को वेदाथ स्वसम्भवम् ॥

श्रीधरः - ननु कर्मादीनां जटत्वादिना स्वरूपतोऽपि भिन्नत्वात् कथम् ऐकमत्यं तत्राहअव्यक्तस्यात एवाप्रमेयस्य । तथापि सत्त्वे हेतुः, नानाशक्तीनां महदादीनाम् उदयो यस्मात् । चिकीर्षितम् एव तावत् कोऽपि । अथ स्वस्य सम्भवो यस्मात् तम् ईश्वरं को वेद, न कोऽपि । अद्धेति पाठे साक्षात् । अतस् तत्त्वज्ञानाभावाद् विशेषांशे विवाद इत्य् अर्थः । तथा च श्रुतिः

कोऽद्धा वेद क इह प्रावोचत्
कुत आजाता कुत इयं विसृष्टिः ।
अर्वाग्देवा अस्य विसर्जनेनाथा
को वेद यत आबभूव ॥ [ऋ.वे. १०.१२९.१७] इत्यादि ॥२३॥

क्रमसन्दर्भः - चिकीर्षीतम् इच्छाशक्तिलेशम् अपि किं पुनः सर्वशक्त्याश्रयन्तम् इत्य् अर्थः ॥२३॥

विश्वनाथः - नन्व् एषां विवदमानानां मध्ये को व्यवस्थापकः ? तत्र तत्तन्मूलतत्त्ववस्तुनोऽज्ञानान् नो कोऽपिपि इत्य् आहअव्यक्तस्य कैर् अपि बलबुद्ध्यादिभिर् व्यक्तीकर्तुम् अशक्तस्य । तत्र हेतुःअप्रमेयस्य प्रत्यक्षादिप्रमाणैः प्रमातुम् अशक्यस्य नानाशक्तीनां कालकर्मस्वभावकामादीनाम् उदयो यस्माद् इति तस्यैकैकां शक्तिम् आश्रित्यैव विवदमानानां तेषां शक्तिम् अति तस्मिन् वस्तुतो नास्त्य् एव विवाद इति भावः । तस्य भगवतश् चिकीर्षितम् एव कोऽपि नो वेद स्वस्य सम्भवो यस्मात् तं को वेद । यद् उक्तं भीष्मेण

न ह्य् अस्य कर्हिचिद् राजन् पुमान् वेद विधित्सितम् ।
यद् विजिज्ञासया युक्ता मुह्यन्ति कवयोऽपि हि ॥ [भा.पु. १.९.१६] इति ।

तथा च श्रुतिः

कोऽद्धा वेद क इह प्रावोचत्
कुत आजाता कुत इयं विसृष्टिः ।
अर्वाग्देवा अस्य विसर्जनेनाथा
को वेद यत आबभूव ॥ [ऋ.वे. १०.१२९.१७] इत्यादि ।

ओ)०(ओ

॥ ४.११.२४ ॥

न चैते पुत्रक भ्रातुर् हन्तारो धनदानुगाः
विसर्गादानयोस् तात पुंसो दैवं हि कारणम् ॥

श्रीधरः - ईश्वरवादस्य प्रकृतोपयोगम् आहन चैते भ्रातुर् हन्तारः । उक्तम् एव हेतुम् अनुवदति । विसर्गादानयोर् मृत्युजन्मनोः । यद् वा, विसर्गः सृष्टिः । आदानं संहारः । दैवम् ईश्वर एव हि कारणम् ॥२४॥

क्रमसन्दर्भः - न व्याख्यातम्.

विश्वनाथः - फलितम् आहन चैते इति । विसर्गादानयोः सृष्टिसंहारयोः । दैवम् ईश्वरः ॥२४॥

_*_

॥ ४.११.२५ ॥

स एव विश्वं सृजति स एवावति हन्ति च
अथापि ह्य् अनहङ्कारान् नाज्यते गुणकर्मभिः ॥

श्रीधरः - तथापि निर्लेपताम् आहस एवेति ॥२५॥

क्रमसन्दर्भः - न व्याख्यातम्.

विश्वनाथः - तथापि तस्य निर्लेपताम् पश्येत्य् आहस एवेति ॥२५॥

_*_

॥ ४.११.२६ ॥

एष भूतानि भूतात्मा भूतेशो भूतभावनः
स्वशक्त्या मायया युक्तः सृजत्य् अत्ति च पाति च ॥

श्रीधरः - अनहङ्कारत्वे हेतुम् आहएष इति ॥२६॥

क्रमसन्दर्भः - कथं सृजति ? इत्यादौ तत्राहएष इति । भूतस्यात्मा कारणम् । ईशो नियामकः । भावनस् तत्तद्रूपताप्रापकश् च । तत्र हेतुःस्वरूपशक्त्या मायया च युक्तः । बहिरङ्गशक्तिमायाकार्ये तस्याहङ्कारत्वं च योजितम् ॥२६॥

विश्वनाथः - अनहङ्कारत्वे हेतुम् आहएष इति । स्वशक्त्या मायया युक्त इति मायया बहिरङ्गत्वेन स्वरूपशक्तित्वाभावात् तत्कार्येषु तस्य नाहङ्कारो भवतीति भावः ॥२६॥

_*_

॥ ४.११.२७ ॥

तम् एव मृत्युम् अमृतं तात दैवं
सर्वात्मनोपेहि जगत्परायणम् ।
यस्मै बलिं विश्वसृजो हरन्ति
गावो यथा वै नसि दामयन्त्रिताः ॥

श्रीधरः - सत्यम् ईश्वर एव कर्ता, तथाप्य् अहङ्कारादि मया न त्यक्तुं शक्यम् इति चेत्, अत आहतम् एवेति चतुर्भिः । मृत्युम् अभक्तानां, भक्तानां त्व् अमृतम् । उपेहि शरणं गच्छ । तम् एवेत्य् अवधारणे हेतुःयस्मै नसि नासिकायां दामभिर् बद्धा गाव इव विश्वसृजोऽपि दामभिर् यन्त्रिता बद्धाः सन्तो बलिं हरन्ति । तत्कारितं कर्म कुर्वन्तीत्य् अर्थः ॥२७॥

क्रमसन्दर्भः - न व्याख्यातम्.

विश्वनाथः - नन्व् एवं त्वया प्रबोधितोऽप्य् अहङ्कारं त्यक्तुं न प्रभवामीत्य् अत आहतम् एवेति चतुर्भिः । उपैहि प्रपद्यस्व तत्प्रपत्तिं विना ज्ञानेनाहङ्कारापगमो दुःशक्य इति भावः ॥२७॥

ओ)०(ओ

॥ ४.११.२८ ॥

यः पञ्चवर्षो जननीं त्वं विहाय
मातुः सपत्न्या वचसा भिन्नमर्मा ।
वनं गतस् तपसा प्रत्यगक्षम्
आराध्य लेभे मूर्ध्नि पदं त्रिलोक्याः ॥

श्रीधरः - तद् आराधनं च तव सुशकम् एवेत्य् आहयः पञ्चवर्षः स त्वं यम् आराध्य त्रिलोक्या मूर्ध्नि पदं स्थानं लेभे लब्धवान् असि । इदानीं तम् एवान्विच्छावलोकयेत्य् उत्तरेणान्वयः । प्रत्यञ्चि अक्षाणि यस्मिन् । क्रियाविशेषणं वा ॥२८॥

क्रमसन्दर्भः - य इत्य् अत्र यो लेभे स त्वम् उपेहीति पूर्वेणैवान्वयः ॥२८॥

विश्वनाथः - त्वं तु तं प्रपन्नो मत्कुलपद्मम् एवासीत्य् आहय इति । प्रत्यञ्चि अक्षाणि योगिनां यस्मिंस् तम् ॥२८॥

_*_

॥ ४.११.२९ ॥

तम् एनम् अङ्गात्मनि मुक्तविग्रहे
व्यपाश्रितं निर्गुणम् एकम् अक्षरम् ।
आत्मानम् अन्विच्छ विमुक्तम् आत्मदृग्
यस्मिन्न् इदं भेदम् असत् प्रतीयते ॥

श्रीधरः - हरिं ध्यायन्तं प्रत्याहहे अङ्ग ध्रुव ! मुक्तविरोधे आत्मनि मनसि व्यपाश्रितम् अवस्थितम् आत्मदृक् प्रत्यग्दृष्टिः सन् । अयं भेदो यस्मिंस् तद् इदं भेदम् असद् एव विश्वं यस्मिन् प्रतीयते ॥२९॥

क्रमसन्दर्भः - आत्मानं परमात्मानं यस्मिन् स्फुरिते सति । असद् अपुरुषार्थम् इदं नेदम् असत् प्रतीक्षते इति चित्सुखः । अनुभवाद् इदं युक्त्यसहत्वान् नेदम् इति ॥२९॥

विश्वनाथः - तम् एव सम्प्रत्य् अपि अन्विच्छ । अलं तव व्यावहारिकभद्राभद्रभावनयेति भावः । न च तत्रान्येषाम् इव तव प्रयास इत्य् आहआत्मनि तन्मनसि मुक्तविग्रहे निर्विरोधे विशेषेण वात्सल्यात् कृतनिवासम् । आत्मदृक् प्रत्यग्दृष्टिः सन् । यस्मिन् अन्विष्टे सति इमे शत्रुमित्रादयो भेदा यत्र तद् इदं भेदं जगत् असत् अभद्रम् अरोचकम् एव प्रतीयते ॥२९॥

_*_

॥ ४.११.३० ॥

त्वं प्रत्यगात्मनि तदा भगवत्य् अनन्त
आनन्दमात्र उपपन्नसमस्तशक्तौ ।
भक्तिं विधाय परमां शनकैर् अविद्या
ग्रन्थिं विभेत्स्यसि ममाहम् इति प्ररूढम् ॥

श्रीधरः - तद् अन्वेषणफलम् आहत्वं तदाऽन्वेषणकाल एव ॥३०॥

सनातनगोस्वामी- आत्मानम् अन्विच्छ विमुक्तम् आत्मदृक् [भा.पु. ४.११.२९] इति पूर्वम् उक्तं तदन्वेषणफलम् आहत्वम् इति । तदान्वेषणकाल एव, प्रत्यगात्मनि परमात्मनि सर्वान्तर्यामिणीत्य् अर्थः । अनन्ते अपरिच्छिन्ने, आनन्दमात्रे सुखघनमुक्तौ भगवति श्रीकृष्णे, परमां निष्कामां विशुद्धां वा, शनकैर् विधायेति परमभक्तेर् दुष्करतया क्रमेणैव तत्सिद्धेः । यद् वा, शनकैः चिरं क्रमेण योऽविद्यारूपो ग्रन्थिः, तम् इति दुर्भेद्यतोक्ता ।

ननु तादृशस्य तदैव कथं विभेदो घटते ? तत्राहौपपन्नाः सम्पन्नाः समस्ताः शक्तयो यस्मिन् । यद् वा, उपपन्नानां प्रपन्नानां समस्ताः शक्तयो यस्मात् तस्मिन्न् इति । एवं प्रत्यगात्मादिभगवन्माहात्म्याज्ञानेन पूर्वं निष्कामभक्त्यैव रणाद् अहङ्काराद्यनपगमेन वैरेण कुवेरानुचरास् त्वया घातिता इति श्रीध्रुवं प्रति मनोवाक्याभिप्रायः । स च केवलं श्रीशिवसखानुगरक्षार्थम् एव विभीषिकयान्यथाभासत इत्य् ऊह्यम् । यथा कथञ्चिद् भक्त्या मुक्तेर् अपि सुसिद्धेः ॥३०॥ (ह.भ.वि. ११.५६२)

क्रमसन्दर्भः - न व्याख्यातम्.

भगवत्सन्दर्भः (१)- एवं चानन्दमात्रं विशेष्यं समस्ताः शक्तयो विशेषणानि विशिष्टो भगवान् इत्य् आयातम् ॥३०॥

विश्वनाथः- तदा पञ्चवर्षवयसि किम् इदं स्मरसीत्य् अर्थः । अविद्याग्रन्थिं बिभेत्स्यसि । अभिज्ञावचने लुड् इति भूतकाल एव लृट् व्यभिन इत्य् अर्थः ॥३०॥

 _*_

॥ ४.११.३१ ॥

संयच्छ रोषं भद्रं ते प्रतीपं श्रेयसां परम्
श्रुतेन भूयसा राजन्न् अगदेन यथामयम् ॥

श्रीधरः - उपदेशसारम् आहसंयच्छेति द्वाभ्याम् । प्रतीपं प्रतिकूलम् । अगदेनौषधेन यथा रोगं नियच्छति ॥३१॥

क्रमसन्दर्भः - न व्याख्यातम्.

विश्वनाथः - तद् अपि व्यावहारिकलोकम् अनुकुर्वंस् त्वं तादृशेऽपि भ्रातरि प्रणयं लोके प्रणयन् बहिर् एवं रोषं धत्से यम् आज्ञया तम् अपि संयच्छ । श्रुतेन मदुपदेशवाक्येन अगदेन औषधेन आमयम् इवेति । तादृशानां भक्तानां लोके प्रतिष्ठा प्रख्यापनम् अप्य् एको रोग एवेति भावः ॥३१॥

ओ)०(ओ

॥ ४.११.३२ ॥

येनोपसृष्टात् पुरुषाल् लोक उद्विजते भृशम् ।
न बुधस् तद्वशं गच्छेद् इच्छन्न् अभयम् आत्मनः ॥

श्रीधरः - येन रोषेणोपसृष्टाद् व्याप्तात् ॥३२॥

क्रमसन्दर्भः - न व्याख्यातम्.

विश्वनाथः - नीतिम् आहयेन रोषेण उपसृष्टात् व्याप्तात् ॥३२॥

_*_

॥ ४.११.३३ ॥

हेलनं गिरिशभ्रातुर् धनदस्य त्वया कृतम्
यज् जघ्निवान् पुण्यजनान् भ्रातृघ्नान् इत्य् अमर्षितः ॥

श्रीधरः - अन्यच् च त्वया कार्यम् इत्य् आहहेलनम् इति द्वाभ्याम् । यद् यतः । जघ्निवान् घातितवान् ॥३३॥

क्रमसन्दर्भः - जघ्निवान् इति यत् तद् एव हेलनं कृतम् इत्य् अन्वयः । भ्रातृघ्ना इति वा स्वामिपाठः । महताम् इति श्रीरुद्राद्यपेक्षया बहुत्वम् ॥३३॥

विश्वनाथः - वैष्णवस्य तवानौचित्यं शृण्व् इत्य् आहहेलनम् इति । जघ्निवान् इति यत् तद् एव हेलनम् इत्य् अन्वयः । इतिशब्दः समाप्त्यर्थकः । सर्वान्ते वा देयः ॥३३॥

_*_

॥ ४.११.३४३५ ॥

तं प्रसादय वत्साशु सन्नत्या प्रश्रयोक्तिभिः
न यावन् महतां तेजः कुलं नोऽभिभविष्यति ॥
एवं स्वायम्भुवः पौत्रम् अनुशास्य मनुर् ध्रुवम्
तेनाभिवन्दितः साकम् ऋषिभिः स्वपुरं ययौ ॥


न कतमेनापि व्याख्यातम्.

_*_

इति सारार्थदर्शिन्यां हर्षिण्यां भक्तचेतसाम् ।
एकादशश् चतुर्थस्य सङ्गतः सङ्गतः सताम् ॥*॥

 _*_

इति श्रीमद्भागवते महापुराणे ब्रह्मसूत्रभाष्ये
पारमहंस्यं संहितायां वैयासिक्यां
चतुर्थस्कन्धे ध्रुवचरिते मनुवाक्यं
नामैकादशोऽध्यायः ।
॥ ४.११ ॥


(४.१२)
अथ द्वादशोऽध्यायः ।
ध्रुवचरितं नाम

॥ ४.१२.१ ॥

मैत्रेय उवाच
ध्रुवं निवृत्तं प्रतिबुद्ध्य वैशसाद्
अपेतमन्युं भगवान् धनेश्वरः ।
तत्रागतश् चारणयक्षकिन्नरैः
संस्तूयमानो न्यवदत् कृताञ्जलिम् ॥

श्रीधरः -
द्वादशे धनदेनाभि नन्दितः पुरम् आगतः ।
यज्ञैर् इष्ट्वा हरेः स्थानम् आरुरोहेति कीर्त्यते ॥

वैशसाद् वधात् । निवृत्तं ज्ञात्वा ॥१॥

क्रमसन्दर्भः - न व्याख्यातम्.

विश्वनाथः -
द्वादशे धनदाल् लब्धवरो गत्वा पुरीम् हरिम् ।
यज्ञैर् इष्ट्वा विरज्यागात् सशरीरो हरेः पदम् ॥

वैशसाद् वधात् ॥१॥

_*_


॥ ४.१२.२ ॥

धनद उवाच
भो भोः क्षत्रियदायाद परितुष्टोऽसामान्याधिकरणि तेऽनघ ।
यत् त्वं पितामहादेशाद् वैरं दुस्त्यजम् अत्यजः ॥

श्रीधरः - हे क्षत्रियदायाद क्षत्रियपुत्र ! अत्यजः त्यक्तवान् असि ॥२॥

क्रमसन्दर्भः - भो भो इत्यादिका देवताभिमानोक्तयः ॥२॥

विश्वनाथः - न व्याख्यातम्.

_*_

॥ ४.१२.३ ॥

न भवान् अवधीद् यक्षान् न यक्षा भ्रातरं तव ।
काल एव हि भूतानां प्रभुर् अप्ययभावयोः ॥

श्रीधरः - न च वैरस्य कारणम् अस्तीत्य् आहन भवान् इति । अप्ययभावयोर् मृत्युजन्मनोः ॥३॥

क्रमसन्दर्भः, विश्वनाथः - न व्याख्यातम्.

_*_

॥ ४.१२.४ ॥

त्वम् इत्य् अपार्था धीर् अज्ञानात् पुरुषस्य हि ।
स्वाप्नीवाभात्य् अतद्ध्यानाद् यया बन्धविपर्ययौ ॥

मध्वः - परमेश्वरं विनाहं त्वं कर्तेति भ्रान्तिः ।
नाहं कर्ता न कर्ता त्वं कर्ता यस् तु सदा प्रभुः ॥ इति मोक्षधर्मे ।

विपर्ययो दुःखादि सुखादिरूपस्य ॥४॥

श्रीधरः - कथं तर्ह्य् अहं हन्तेत्यादिबुद्धिः ? तत्राहत्वम् इति । आभाति प्रकाशते । जायत इत्य् अर्थः । अतस् तद्ध्यानाद् देहानुसन्धानात् । यया धिया बन्धः । विपर्ययो दुःखादिः ॥४॥

क्रमसन्दर्भः - अज्ञानद् उपाध्यभिमानाद् एव या अहं त्वम् इति धीः, साऽपार्थैव । अतद्ध्यानाद् इत्य् अत्र अनुध्यानाद् इति चित्सुखः ॥४॥

विश्वनाथः - अतद्ध्यानाद् देहानुसन्धानात् बन्धः संसारश् च । ततो ज्ञानानन्दमयस्य जीवात्मनो विपर्ययोऽज्ञानदुःखादिकश् च तौ ॥४॥

_*_

॥ ४.१२.५६ ॥

तद् गच्छ ध्रुव भद्रं ते भगवन्तम् अधोक्षजम् ।
सर्वभूतात्मभावेन सर्वभूतात्मविग्रहम् ॥
भजस्व भजनीयाङ्घ्रिम् अभवाय भवच्छिदम् ।
युक्तं विरहितं शक्त्या गुणमय्यात्ममायया ॥

मध्वः - आत्मसामर्थ्याख्यया शक्त्या युक्तम् । गुणमय्या विरहितम् ॥६॥

श्रीधरः - तत् तसामान्याधिकरणाद् गच्छ गत्वा च भगवन्तं भजस्वेत्य् उत्तरेणान्वयः । सर्वभूतात्मको विग्रहो यस्य ॥५॥ भजनीयाव् अङ्घ्री यस्य तम् । गुणमय्या शक्त्या युक्तम् । किं तत्त्वतः ? न आत्ममायया । अतस् तत्त्वतस् तया विराहितम् । यद् वा, शक्त्यात्ममायया युक्तं विरहितं च सगुणनिर्गुणभेदेन ॥६॥

क्रमसन्दर्भः - तद् इति युग्मकम् । सर्वभूतानाम् आत्मरूपो विग्रहो यस्य तम् इति विग्रहस्यैव परमतत्त्वरूपत्वात् । शक्त्या स्वरूपभूतया मुख्यशक्त्या युक्तं त्रिगुणमय्या स्वात्माधीनमायया विरहितं स्वाश्रययापि तया न स्पृष्टम् इत्य् अर्थः ॥५६॥

विश्वनाथः - सर्वेषु भूतेषु आत्मनः स्वस्येव भावो भावना तेन । सर्वभूतानि आत्मविग्रहे यस्य तम् । अभवाय नास्ति भवो यस्मात् तं विष्णुं प्राप्तुं मायायाः स्वशक्तित्वाद् युक्तं स्वरूपभूतत्वाभावाद् विरहितम् ॥५६॥

_*_

॥ ४.१२.७ ॥

वृणीहि कामं नृप यन् मनोगतं
मत्तस् त्वम् औत्तानपदेऽविशङ्कितः ।
वरं वरार्होऽम्बुजनाभपादयोर्
अनन्तरं त्वां वयम् अङ्ग शुश्रुम ॥

मध्वः - निरन्तरं भगवत्पादमनसा ॥७॥

श्रीधरः - कामम् असङ्कोचेन । अविशङ्कितो निर्भयः । अनन्तरम् अतिनिकटम् ॥७॥

क्रमसन्दर्भः - वृणीहीति पद्यं व्याख्येयम् ॥७॥

विश्वनाथः - अनन्तरम् अव्यवधानम् अतिनिकटम् इत्य् अर्थः ॥७॥

_*_

॥ ४.१२.८ ॥

मैत्रेय उवाच
स राजराजेन वराय चोदितो
ध्रुवो महाभागवतो महामतिः ।
हरौ स वव्रे ञ्चलितां सामान्याधिकरणृतिं यया
तरत्य् अयत्नेन दुरत्ययं तमः॥

श्रीधरः - स वराय चोदित इत्य् अनुवादरूपं पृथग्वाक्यम् । अतः स वव्र इति तच् छब्दस्यापौनरुक्त्यम् ॥८॥

चैतन्यमतमञ्जुषा - स राजराजेनेत्यादि । हरौ श्रीकृष्णे प्रगाढरतिमान् एव, तथापि यक्षवधादिना जातं बहिर्मुखत्वं मन्वानो मनुवचसापि जातनिर्वेदः पुनर् अचलां भक्तिं वव्रे इति भावः ॥८॥

क्रमसन्दर्भः - महाभागवतोऽपि अचलां सामान्याधिकरणृतिं वव्र इति । न यावन् महतां तेज इत्यादिपितामहवाक्याद् भगवत्सामान्याधिकरणरणादौ विघ्नम् आशङ्क्येति भावः ॥८॥

विश्वनाथः - राज्ञा सह वर्तमानेषु सर्वेषु लोकेषु राजत इति स राजराजः कुवेरः, तेन ॥८॥

_*_

॥ ४.१२.९ ॥

मैत्रेय उवाच
तस्य प्रीतेन मनसा तां दत्त्वैडविडस् ततः ।
पश्यतोऽन्तर्दधे सोऽपि स्वपुरं प्रत्यपद्यत ॥

श्रीधरः, क्रमसन्दर्भः - न व्याख्यातम्.

विश्वनाथः - ऐडविडः कुवेरः ॥९॥

_*_

॥ ४.१२.१० ॥

अथायजत यज्ञेशं क्रतुभिर् भूरिदक्षिणैः ।
द्रव्यक्रियादेवतानां कर्म कर्मफलप्रदम् ॥

मध्वः - द्रव्यक्रियादेवतानां विषयम् । अकर्मफलप्रदं मोक्षप्रदाम् ॥१०॥

श्रीधरः - द्रव्यक्रियादेवतानां कर्मसाध्यं फलरूपं कर्मफलप्रदं चेत्य् अर्थः ॥१०॥

क्रमसन्दर्भः - द्रव्यक्रियादेवताम् इति । द्रव्याद्यात्मकस्य यज्ञस्येत्य् अर्थः ॥१०॥

विश्वनाथः - द्रव्यक्रियादेवतासम्बन्धिकर्मप्रदं कर्मफलप्रदं चेति स एव कर्म कारयति, स एव कर्मफलं भोजयतीत्य् अर्थः ॥१०॥

_*_

॥ ४.१२.११ ॥

सर्वात्मन्य् अच्युतेऽसर्वे तीव्रौघां भक्तिम् उद्वहन् ।
ददर्शात्मनि भूतेषु तम् एवावस्थितं विभुम् ॥

मध्वः - विश्वः पूर्णस् तथा सर्वः समस्तश् चाभिधीयत इत्य् अभिधानम् ॥११॥

श्रीधरः - सर्वस्यात्मनि । असर्वे सर्वोपाधिविवर्जिते ॥११॥

क्रमसन्दर्भः - न व्याख्यातम्.

विश्वनाथः - राजानो हि देवब्राह्मणादिसन्तर्पकान् क्रतून् कुर्वन्ति । तान् विना न राज्ञः व्यवहारसिद्धिर् इति तदनुरोधेनैव तस्य यज्ञादिकर्मकरणं स्वप्रतिमूर्तिद्वारैव । वस्तुतस् तु स स्वयम् अवकाशम् एव कर्मणि नैव लभत इत्य् आह । सर्वात्मनि अथ चासर्वे सर्वव्यतिरिक्तस्वरूपे आत्मन्य् अन्तःकरणे सर्वभूतेषु बहिर् अपि तद्ध्यानपरिपाकात् स्फूर्त्या ददर्श ॥११॥

_*_

॥ ४.१२.१२ ॥

तम् एवं शीलसम्पन्नं ब्रह्मण्यं दीनवत्सलम् ।
गोप्तारं धर्मसेतूनां मेनिरे पितरं प्रजाः ॥

न कतमेनापि व्याख्यातम्.

_*_

॥ ४.१२.१३ ॥

षट्त्रिंशद्वर्षसाहस्रं शशास क्षितिमण्डलम् ।
भोगैः पुण्यक्षयं कुर्वन्न् अभोगैर् अशुभक्षयम् ॥

श्रीधरः - भोगैर् ऐश्वर्यादिभिः । अभोगैर् यज्ञाद्य् अनुष्ठानैः ॥१३॥

क्रमसन्दर्भः - भोगैर् इत्यादिकं लोकानुकरणमात्रं मायया ॥१३॥

विश्वनाथः - अभोगैर् व्रतनियमादिभिर् अशुभक्षयं कुर्वन् कर्तुम् इच्छन्न् इत्य् अर्थः । अत्र तुमर्थे शतृप्रत्ययः । तुमुनि च सर्वत्र इच्छतेर् आक्षेपलब्ध एव भवति, यथा देवदत्तो भोक्तुं व्रजतीत्य् अत्र भोक्तुम् इच्छन् व्रजतीत्यर्थो लभ्यते इति तस्य पुण्यपापक्षयचिकीर्षा दैन्येनैव । वस्तुतस् तु उत्पन्नप्रेमत्वात् तस्य पुण्यपापे नैव स्तः ॥१३॥

_*_

॥ ४.१२.१४ ॥

एवं बहुसवं कालं महात्माविचलेन्द्रियः ।
त्रिवर्गौपयिकं नीत्वा पुत्रायादान् नृपासनम् ॥

श्रीधरः - बहवः सवा यागाः संवत्सरा वा यसामान्याधिकरणिन्, तं कालं त्रिवर्गसाधकं नीत्वा । अविचलानि संयतानीन्द्रियाणि यस्य ॥१४॥

क्रमसन्दर्भः - अविचलानि विपरिणामादिरहितानि इन्द्रियाणि यस्य ॥१४॥

विश्वनाथः - बहवः संवत्सरा यत्र तं त्रिवर्गोपयोगिनं कालं नीत्वा गम्á ॥१४॥


_*_

॥ ४.१२.१५ ॥

मन्यमान इदं विश्वं मायारचितम् आत्मनि ।
अविद्यारचितस्वप्नगन्धर्वनगरोपमम् ॥

मध्वः - अन्यथात्वात् क्षिप्रनाशाज् जगत् स्वप्नादिवत् स्मृतम् ।
वर्तमानं नियत्यैव सदैव परमात्मै ॥ इति वाराहे ।

महामायेत्य् अविद्येति नियतिर् मोहिनीति च ।
प्रकृतिर् वासनेत्य् एवं तवेच्छानन्त कथ्यते ॥ इति स्कान्दे ॥१५॥

श्रीधरः - इदं देहादि भगवन्माययात्मनि स्वसामान्याधिकरणिन् रचितं मन्यमानः । अत्राविद्यासृष्टिं दृष्टान्तयति । अविद्यारचितेति ॥१५॥

क्रमसन्दर्भः - मन्येति युग्मकम् । मायया रचितम् अध्यस्तम् । आत्मा स्वपत्येति चित्सुखः । असवः प्राणाः ॥१५॥

विश्वनाथः - इदं मायारचितं मायारचितत्वात् सत्यम् अपि आत्मनि या अविद्या तया रचितैः स्वप्नगन्धर्वनगरैः सहोपया यस्य तत् असत्यम् इवानुभवन्न् इत्य् अर्थः ॥१५॥

_*_

॥ ४.१२.१६ ॥

आत्मस्त्र्यपत्यसुहृदो बलम् ऋद्धकोशम्
अन्तःपुरं परिविहारभुवश् च रम्याः ।
भूमण्डलं जलधिमेखलम् आकलय्य
कालोपसृष्टम् इति स प्रययौ विशालाम् ॥

श्रीधरः - आत्मा देहः । आत्मादि मायिकम् अपि पुनः कालेनोपसृष्टम् अनित्यम् आकलय्य विचिन्त्य । विशालां बदरिकाश्रमम् ॥१६॥

क्रमसन्दर्भः - न व्याख्यातम्.

विश्वनाथः - आत्मा देहः । तदादिकम् सर्वं कालेनोपसृष्टम् ग्रस्तम् आकलय्य विशालां बदरिकाश्रमम् ययौ ॥१६॥

_*_

॥ ४.१२.१७ ॥

तस्यां विशुद्धकरणः शिववार् विगाह्य
बद्ध्वासनं जितमरुन् मनसाहृताक्षः ।
स्थूले दधार भगवत्प्रतिरूप एतद्
ध्यायंस् तद् अव्यवहितो व्यसृजत् समाधौ ॥

मध्वः - स्थूले पातालादिके । शिलावत् प्रतिमैषा हि विष्णुर् लोकचतुर्दशीति च ॥१७॥

श्रीधरः - तत्र तत्कृतम् अष्टाङ्गयोगम् आह । तस्यां शिवं वाः उदकं विगाह्य प्रविश्येति स्नानादिनियमा उक्ताः । विशुद्धकरण इति शमादयो यमाः । आसनादीनि स्फुटम् एवोक्तानि । जितो मरुत् प्राणो येन । आहृतान्य् अक्षाणि येन । भगवतः प्रतिनिधिभूते स्थूले विराड्रूपे एतन् मनो दधार । ध्यायन्न् अव्यवहितो ध्यातृध्येयभेदशून्यः सन् समाधौ स्थितस् तत् स्थूलं व्यसृजत् ॥१७॥

चैतन्यमतमञ्जुषा - तस्यां विशुद्धेत्यादि । तस्यां विशालायां वदर्यां श्वराः पुण्यजलं विगाह्य विशुद्धकरणः सन् आसनं बद्द्वा जितमरुत् जितप्राणः कृत.प्रकृत इति स्थूले विराड्रूपेऽकृतान्यदत्तान्य् अक्षाणि इन्द्रियाणि येन स तथा सन् भगवत्प्रतिरूपे साक्षादृष्टस्य भगवतः प्रतिबिम्बे मनोमये एतन् मनो दधार । तदव्यवहितः सन् तेन भगवत्प्रतिबिम्बेन सह व्यवधानरहितः सन् मनसा ध्यायन् सर्व्हौ सति तं सर्व्हिं व्यसृजत् ।

यद् वा, एतद् इत्य् आवर्तनीयम् । एतन् मनः प्रतिबिम्बिते भगवति दधानः सर्व्हौ सर्व्हविषये व्यसृजत् । सर्व्हितोऽपि ध्यानसुखस्य परमरहस्यत्वात् ॥१७॥

क्रमसन्दर्भः - न व्याख्यातम्.

विश्वनाथः - विशुद्धकरण इत्यादीनि यमाद्यष्टाङ्गानि भगवत्प्रतिरूपे प्रतिनिधिभूते विराड्रूपे दधार धारणाम् अकरोत् । एतद्ध्यायन्न् अव्यवहितः भगवत्स्वरूपे व्यवधानशून्यः सन् सर्व्हौ स्थितः तत् स्थूलं व्यसृजत् ॥१७॥

_*_

॥ ४.१२.१८ ॥

भक्तिं हरौ भगवति प्रवहन्न् अजस्रम्
आनन्दबाष्पकलया मुहुर् अर्द्यमानः।
विक्लिद्यमानहृदयः पुलकाचिताङ्गो
नात्मानम् असामान्याधिकरणरद् असाव् इति मुक्तलिङ्गः ॥

श्रीधरः - एवम् अजस्रम् नित्यं हरौ भक्तिं प्रकर्षेण वहन्न् असौ ध्रुवोऽहम् इत्य् आत्मानं न ससामान्याधिकरणार । यतो मुक्तलिङ्गस् त्यक्तशरीराभिमानः । तत्र हेतवःआनन्दबाष्पस्य कलया बिन्दुप्रवाहेणाभिभूयमानः । विक्लिद्यमानं द्रवद्धृदयं यस्य । पुलकैर् व्याप्ताङ्गः ॥१८॥

चैतन्यमतमञ्जुषा - अत आहभक्तिं हरौ भगवतीत्यादि । आनन्दबाष्पकलया मुहुर् अर्द्यमानत्वं विक्लिद्यमानहृदयत्वं च सर्व्हौ ध्यानत्यागे सति न सङ्गच्छते ॥१८॥

क्रमसन्दर्भः - न व्याख्यातम्.

विश्वनाथः - एतच् च सर्वं तत्रत्यानां योगिनां सदाचारसम्मानार्थं द्वित्रदिनम् एवानुरोधेन चकार । वस्तुतस् तु योगे तस्यावकाश एव नास्तीत्य् आहभक्तिम् इति । इति हेतोर् एव मुक्तलिङ्गस् त्यक्तदेहाभिमानः, न तु योगाद् धेतोर् इति । गार्हस्थ्ये कर्मयोगो वैराग्येऽष्टाङ्गयोगश् च तस्य लोकप्रदर्शनार्थक एव बभूवेति भावः ॥१८॥

_*_

॥ ४.१२.१९ ॥

स ददर्श विमानाग्र्यं नभसोऽवतरद् ध्रुवः ।
विभ्राजयद् दश दिशो राकापतिम् इवोदितम् ॥

न केनापि व्याख्यातम्.

_*_

॥ ४.१२.२० ॥

तत्रानु देवप्रवरौ चतुर्भुजौ
श्यामौ किशोराव् अरुणाम्बुजेक्षणौ ।
स्थिताव् अवष्टभ्य गदां सुवाससौ
किरीटहाराङ्गदचारुकुण्डलौ ॥

श्रीधरः - अन्व् अनन्तरं देवप्रवरौ ददर्शेत्य् अनुषङ्गः । गदाम् अवष्टभ्य स्थितौ । किरीटादिभिः सहिते चारुणी कुण्डले ययोः ॥२०॥

क्रमसन्दर्भः - न व्याख्यातम्.

विश्वनाथः - तत्र विमाने अनु अनन्तरं देवप्रवरौ ददर्श ॥२०॥

_*_

॥ ४.१२.२१ ॥

विज्ञाय ताव् उत्तमगायकिङ्कराव्
अभ्युत्थितः साध्वसविसामान्याधिकरणृतक्रमः ।
ननाम नामानि गृणन् मधुद्विषः
पार्षत्प्रधानाव् इति संहताञ्जलिः ॥

श्रीधरः - उत्तमगायः पुण्यश्लोकस् तस्य किङ्करौ तौ विज्ञाय मधुद्विषः पार्षत्प्रधानाव् इति हेतोः । साध्वसेन सम्भ्रमेण विसामान्याधिकरणृतपूजाक्रमः केवलं तस्य नामानि गृणन् ननाम ॥२१॥

क्रमसन्दर्भः - न व्याख्यातम् ।

विश्वनाथः - साध्वसेन सम्भ्रमेण विसामान्याधिकरणृतपूजाक्रमः केवलं तस्य नामानि « जय नारायण ! जय गोपाल ! जय गोविन्द ! » इत्य् आद्य् उच्चारयन् ननाम ॥२१॥

_*_

॥ ४.१२.२२ ॥

तं कृष्णपादाभिनिविष्टचेतसं
बद्धाञ्जलिं प्रश्रयनम्रकन्धरम्।
सुनन्दनन्दाव् उपसृत्य ससामान्याधिकरणितं
प्रत्यूचतुः पुष्करनाभसम्मतौ ॥

न केनापि व्याख्यातम् ।


_*_

॥ ४.१२.२३२४ ॥

सुनन्दनन्दाव् ऊचतुः
भो भो राजन् सुभद्रं ते वाचं नोऽवहितः शृणु ।
यः पञ्चवर्षस् तपसा भवान् देवम् अतीतृपत् ॥
तस्याखिलजगद्धातुर् आवां देवस्य शार्ङ्गिणः ।
पार्षदाव् इह सम्प्राप्तौ नेतुं त्वां भगवत्पदम् ॥

श्रीधरः - सुभद्रम् इति सशरीरस्यैव विष्णुपदारोहाभिप्रायम् । अतीतृपत् तर्पितवान् । आवां तस्य पार्षदौ ॥२३२४॥

क्रमसन्दर्भः - भो भो इत्य् अर्धकम् । यं पञ्चेति सार्धकम् ॥२३२४॥

विश्वनाथः - सुभद्रं त इति सशरीरस्यैव विष्णोः पदारोहणाभिप्रायम् ॥२३२४॥


_*_

॥ ४.१२.२५ ॥

सुदुर्जयं विष्णुपदं जितं त्वया
यत् सूरयोऽप्राप्य विचक्षते परम् ।
आतिष्ठ तच् चन्द्रदिवाकरादयो
ग्रहर्क्षताराः परियन्ति दक्षिणम् ॥

मध्वः - शिशुमारो ध्रुवश् चैव संस्थितौ यत्पुरे सदा ।
तत् पश्यन्ति न यान्त्य् अन्ये लोकं यान्ति सुरान् विना ॥२५॥

श्रीधरः - सुदुर्जयत्वे हेतुः, सूरयः सप्तर्षयोऽपि यद् अप्राप्य केवलम् अधःस्थिताः पश्यन्ति, यच् चन्द्रादयः प्रदक्षिणं यथा भवेत्य् एवं परिक्रामन्ति तद् आतिष्ठाधितिष्ठ ॥२५॥

क्रमसन्दर्भः - सुदुर्जयम् इति । यद् अप्राप्यैव परं ब्रह्मान्वेषयन्ति, न तु तत् प्राप्यापि । तस्यैव परब्रह्मरूपत्वात् सूर्यादीनां स्वगत्या वामावर्तत्वेऽपि प्राप्तिः परियन्ति दक्षिणम् इति । ज्योतिश्चक्रगत्या व्यपदिश्यतेध्रुवपदस्य तदसक्तत्वात् ॥२५॥

विश्वनाथः - सूरयः सप्तर्षयोऽपि यद् अप्राप्य केवलम् अधःस्थिताः पश्यन्ति । चन्द्रादयः दक्षिणं परियन्ति प्रदक्षिणीकुर्वन्ति ॥२५॥

_*_

॥ ४.१२.२६ ॥

अनास्थितं ते पितृभिर् अन्यैर् अप्य् अङ्ग कर्हिचित् ।
आतिष्ठ जगतां वन्द्यं तद् विष्णोः परमं पदम् ॥

न कतमेनापि व्याख्यातम्.

_*_

॥ ४.१२.२७ ॥

एतद् विमानप्रवरम् उत्तमश्लोकमौलिना ।
उपस्थापितम् आयुष्मन्न् अधिरोढुं त्वम् अर्हसि ॥

श्रीधरः, विश्वनाथः - आयुष्मन्न् इत्य् अपि सशरीरयानाभिप्रायम् एव ॥२७॥

क्रमसन्दर्भः - न व्याख्यातम्.

_*_

॥ ४.१२.२८ ॥

मैत्रेय उवाच
निशम्य वैकुण्ठनियोज्यमुख्ययोर्
मधुच्युतं वाचम् उरुक्रमप्रियः ।
कृताभिषेकः कृतनित्यमङ्गलो
मुनीन् प्रणम्याशिषम् अभ्यवादयत् ॥

श्रीधरः - मधु च्यवते स्रवतीति मधुच्युत् ताम् । पाठान्तरे, मधु च्युतं यस्यां ताम्, अमृतस्राविणीम् इत्य् अर्थः । कृतं नित्यं कर्म मङ्गलं चालङ्करणं येन । अभ्यवादयद् वादयाम् आस ॥२८॥

क्रमसन्दर्भः - न व्याख्यातम्.

विश्वनाथः - नियोज्याः किङ्कराः । मधु च्यवते स्रवतीति मधुच्युत् तां, मधुच्युतम् इति पाठे मधुच्युतं यस्यां ताम् । अभ्यवादयत् वाचयामास ॥२८॥

_*_

॥ ४.१२.२९ ॥

परीत्याभ्यर्च्य धिष्ण्याग्र्यं पार्षदाव् अभिवन्द्य च ।
इयेष तद् अधिष्ठातुं बिभ्रद् रूपं हिरण्मयम् ॥

श्रीधरः - तद् एव रूपं हिरण्मयं प्रकाशबहुलं बिभ्रत् सन्न् इयेष ऐच्छत् ॥२९॥

क्रमसन्दर्भः - तद् एवं रूपं हिरण्मयं शुद्धसत्त्वतेजोविशेषरूपम् ॥२९॥

विश्वनाथः - परीत्य विमानं प्रदक्षिणीकृत्य अभ्यर्चा गन्धपुष्पादिभिर् भगवद्विमानाय नम इति सम्पूज्य, तद् एव स्वीयं रूपं हिरण्मयं तेजोबहुलं बिभ्रत् सन् आरोढुम् ऐच्छत् ॥२९॥


_*_

॥ ४.१२.३० ॥

तदोत्तानपदः पुत्रो ददर्शान्तकम् आगतम् ।
मृत्योर् मूर्ध्नि पदं दत्त्वा आरुरोहाद्भुतं गृहम् ॥

श्रीधरः - गृहं विमानम् । अयं भावःयदा ध्रुवो विमानम् आरोढुम् ऐच्छत्, तदा मृत्युर् आगत्य प्रणम्योवाच”हे महाराज, माम् अङ्गीकुरु ।” उवाच ध्रुवः« स्वागतं ते, क्षणं तावद् उपविश ।” एवम् उक्त्वा ध्रुवो विष्णोः सामान्याधिकरणरणं कृत्वा मृत्योर् मूर्ध्नि पदं दत्त्वा विमानाग्र्यम् आरुरोह ॥३०॥

क्रमसन्दर्भः, विश्वनाथः - न व्याख्यातम्.

[अत्र ३.१४.६स्थपद्यं द्रष्टव्यम्.]

_*_

॥ ४.१२.३१ ॥

तदा दुन्दुभयो नेदुर् मृदङ्गपणवादयः ।
गन्धर्वमुख्याः प्रजगुः पेतुः कुसुमवृष्टयः ॥

श्रीधरः - दीनां हित्वा कथम् अगं दुर्गमं त्रिविष्टपं यास्यामीत्य् अन्वसामान्याधिकरणरत् ।

क्रमसन्दर्भः, विश्वनाथः - न व्याख्यातम्.

_*_

॥ ४.१२.३२ ॥

स च स्वर्लोकम् आरोक्ष्यन् सुनीतिं जननीं ध्रुवः ।
अन्वसामान्याधिकरणरद् अगं हित्वा दीनां यास्ये त्रिविष्टपम् ॥

श्रीधरः - दीनं हित्वा कथम् अगं दुर्गमं त्रिपिष्टपं यास्यामीत्य् अन्वसामान्याधिकरणरत् ॥३२॥

चैतन्यमतमञ्जुषा - तस्मिन् समये मातुः स्मरणं न मोहकरम्, अपि तु मातुर् उपदेशाद् एव ममेदं सौभाग्यम् इति कृत्वा उपदेष्टृत्वेनैव तस्याम् आदर इत्य् आहस च स्वर्लोकम् आरोक्ष्यन्न् इत्यादि । स्वः स्वर्गीया लोकास् तैर् लोक्यत इति स्वर्लोको विष्णुपदम् ॥३२॥

क्रमसन्दर्भः - न व्याख्यातम्.

विश्वनाथः - अगं सर्वागम्यं त्रिपिष्टपं विष्णुपदम् ॥३२॥

_*_

॥ ४.१२.३३ ॥

इति व्यवसितं तस्य व्यवसाय सुरोत्तमौ ।
दर्शयाम् आसतुर् देवीं पुरो यानेन गच्छतीम् ॥

श्रीधरः - व्यवसितम् अभिप्रायम् । व्यवसाय ज्ञात्वा ॥३३॥

क्रमसन्दर्भः - देवीं ध्रुववद् धिरण्मयस्वरूपाम् इत्य् अर्थः ॥३३॥

विश्वनाथः - व्यवसितम् अभिप्रायम् । व्यवसाय ज्ञात्वा ॥३३॥

_*_

॥ ४.१२.३४ ॥

तत्र तत्र प्रशंसद्भिः पथि वैमानिकैः सुरैः ।
अवकीर्यमाणो ददृशे कुसुमैः क्रमशो ग्रहान् ॥

श्रीधरः -

क्रमसन्दर्भः, विश्वनाथः - न व्याख्यातम्.

_*_

॥ ४.१२.३५ ॥

त्रिलोकीं देवयानेन सोऽतिव्रज्य मुनीन् अपि ।
परस्ताद् यद् ध्रुवगतिर् विष्णोः पदम् अथाभ्यगात् ॥

श्रीधरः - देवयानेन देवमार्गेण विमानेनेति वा । मुनीन् सप्तर्षीन् अपि । ततः परस्ताद् यद् विष्णोः पदां तद् अभ्यगात् । ध्रुवा गतिर् यस्य सः ॥३५॥

क्रमसन्दर्भः - न व्याख्यातम्.

विश्वनाथः - मुनीनां सप्तर्षीन् अपि । ततः परस्तात् यद् विष्णोः पदं तद् अभ्यगात् । ध्रुवा गतिर् यस्य सः ॥३५॥


_*_

॥ ४.१२.३६ ॥

यद् भ्राजमानं स्वरुचैव सर्वतो
लोकास् त्रयो ह्य् अनु विभ्राजन्त एते ।
यन् नाव्रजन् जन्तुषु येऽननुग्रहा
व्रजन्ति भद्राणि चरन्ति येऽनिशम् ॥

श्रीधरः - यद् भ्राजमानम् अनु यस्य रुचा लोका विभ्राजन्ते । येऽननुग्रहा निष्कृपास् ते यन् नाव्रजन् न गतवन्तः ॥३६॥

क्रमसन्दर्भः - न व्याख्यातम्.

विश्वनाथः - यद् भ्रजमानं यत् पश्चात् यस्य रुचा लोका विभ्राजन्ते ॥३६॥

_*_

॥ ४.१२.३७ ॥

शान्ताः समदृशः शुद्धाः सर्वभूतानुरञ्जनाः ।
यान्त्य् अञ्जसाच्युतपदम् अच्युतप्रियबान्धवाः ॥

श्रीधरः - अच्युतः प्रियो बान्धवो येषाम् ॥३७॥

क्रमसन्दर्भः - अच्युत एव प्रियबान्धवो येषाम् । अच्युतस्य पदं तत्सनाथं लोकम् । अच्युतशब्दावृत्त्या फलस्य केनाप्य् अंशेन व्यभिचारित्वं नेति दर्श्यते ॥३७॥

विश्वनाथः - न व्याख्यातम्.

_*_

॥ ४.१२.३८३९ ॥

इत्य् उत्तानपदः पुत्रो ध्रुवः कृष्णपरायणः ।
अभूत् त्रयाणां लोकानां चूडामणिर् इवामलः ॥
गम्भीरवेगोऽनिमिषं ज्योतिषां चक्रम् आहितम् ।
यसामान्याधिकरणिन् भ्रमति कौरव्य मेढ्याम् इव गवां गणः ॥

श्रीधरः - अनिमिषम् अनलसं ज्योतिषां चक्रं यसामान्याधिकरणिन्न् आहितम् अर्पितं सद् भ्रमति । मेढ्याम् आहितो गम्भीरवेगो गवां गण इव ॥३८३९॥

क्रमसन्दर्भः - न व्याख्यातम्.

विश्वनाथः - अनिमिषं जाग्रद् एव कालरूपं गम्भीरवेगो गवां गण इव ॥३८३९॥

_*_

॥ ४.१२.४० ॥

महिमानं विलोक्यास्य नारदो भगवान् ऋषिः ।
आतोद्यं वितुदञ् श्लोकान् सत्रेऽगायत् प्रचेतसाम् ॥

श्रीधरः - आतोद्यं वीणां वितुदन् वादयन् प्रचेतसां ब्रह्मसत्रे भगवन्माहात्म्यप्रसङ्गेन ध्रुवमहिमप्रतिपादनपरांस् त्रीन् श्लोकान् अगायत् ॥४०॥

चैतन्यमतमञ्जुषा - नारदो हि मदुपदेशाद् अयम् ईदृशो भाग्यवान् अभूद् इत्य् आत्मनस् तं प्रति शिष्यवात्सल्यात् प्रियपुत्रस्य पितेव महिमानं गायति सामान्याधिकरणेत्य् आहमहिमानं विलोक्येत्यादि बहुभिः ॥४०॥

क्रमसन्दर्भः - न व्याख्यातम्.

विश्वनाथः - आतोद्यं वीणां विनुदन् वादयन् ॥४०॥

_*_

॥ ४.१२.४१ ॥

नारद उवाच
नूनं सुनीतेः पतिदेवतायास्
तपःप्रभावस्य सुतस्य तां गतिम् ।
दृष्ट्वाभ्युपायान् अपि वेदवादिनो
नैवाधिगन्तुं प्रभवन्ति किं नृपाः ॥

श्रीधरः - नूनम् इति । पतिर् एव देवता यस्यास् तस्याः सुतस्य यस् तपःप्रभावस् तस्य तां गतिं फलम् अधिगन्तुं वेदवादशीला ब्रह्मर्षयोऽपि नैव प्रभवन्ति । अभ्युपायान् भगवद्धर्मान् दृष्ट्वापि । किं पुनर् नृपाः ? ॥४१॥

क्रमसन्दर्भः - नूनम् इति । तां गतिं दृष्ट्वापि तस्य अभ्युपायान् अन्तरङ्गसाधनान्य् अप्य् अधिगन्तुं देववादनशीला ब्रह्मर्षयोऽपि नैव प्रभवन्ति, किमुत ताम् । यद्यप्य् एवं तेऽपि न तर्हि किमुततरां नृपा इत्य् अर्थः । दृष्ट्वाभ्युपायाति इति चित्सुखः ॥४१॥

विश्वनाथः - तपःप्रभावरूपस्य सुतस्यतां प्रसिद्धां पतिं फलं दृष्ट्वापि तस्या अभ्युपायान् अन्तरङ्गसाधनान्य् अप्य् अधिगन्तुं न प्रभवन्ति, किम् उत ताम् । यद्य् एवं तेऽपि, न । तर्हि किम् उततरां नृपा इत्य् अर्थः ॥४१॥

_*_

॥ ४.१२.४२ ॥

यः पञ्चवर्षो गुरुदारवाक्शरैर्
भिन्नेन यातो हृदयेन दूयता ।
वनं मदादेशकरो ञ्जितं प्रभुं
जिगाय तद्भक्तगुणैः पराजितम् ॥


श्रीधरः - तपःप्रभावं गतिं च विशिनष्टि द्वाभ्याम् । गुरुदाराः पितृपत्नी सुरुचिः, तस्या वाक्शरैर् भिन्नेनात एव दूयता हृदयेन वनं यातः सन्न् अजितम् अपि या जिगाय वशीकृतवान् ॥४२॥

क्रमसन्दर्भः - न व्याख्यातम्.

विश्वनाथः - दूयता दूयमानेन ॥४२॥

_*_

॥ ४.१२.४३ ॥

यः क्षत्रबन्धुर् भुवि तस्याधिरूढम्
अन्व् आरुरुक्षेद् अपि वर्षपूगैः ।
षट्पञ्चवर्षो यद् अहोभिर् अल्पैः
प्रसाद्य वैकुण्ठम् अवाप तत्पदम् ॥

श्रीधरः - तस्याधिरूढं तेन प्राप्तं पदं यो भुवि क्षत्रबन्धुः क्षत्रियो भवेत्, स तम् अनु वर्षसमूहैर् अप्य् आरोढुम् इच्छेद् अपि किम् । तत् सङ्कल्पोऽप्य् अशक्यो दूरत आरोहणम् इत्य् अर्थः । कथम्भूतं पदम् ? षड् वा पञ्च वा वर्षाणि यस्य सः । अल्पैर् एवाहोभिर् वैकुण्ठं प्रसाद्य यत् तस्य पदम् अवाप तत् ॥४३॥

क्रमसन्दर्भः - “यः” इत्य् अत्र “कः” इति क्वचित् चित्सुखसम्मतश् च, किन्तु स्वाम्यसम्मतः ॥४३॥

विश्वनाथः - क्षत्रबन्धुः क्षत्रियोत्तमोऽपि तम् अपेक्ष्य क्षत्रियाधमो यः तस्य रूढः पदम् अनु पश्चाद् आरोढुम् इच्छेत् सकिं वर्षसमूहैर् अपि आरोहेद् इति शेषः । यद् यसामान्याधिकरणात् षड् वा पञ्च वा वर्षाणि वयांसि यस्येति वयःशब्दस्य वृत्ताव् अन्तर्भावः ॥४३॥

_*_

॥ ४.१२.४४ ॥

मैत्रेय उवाच
एतत् तेऽभिहितं सर्वं यत् पृष्टोऽहम् इह त्वया ।
ध्रुवस्योद्दामयशसश् चरितं सम्मतं सताम् ॥

श्रीधरः - उद्दामम् उत्कृष्टं यशो यस्य ॥४४॥

क्रमसन्दर्भः - एतद् इति युग्मकम् । यत् पृष्टोऽहम् इत्य् अनुसारेण ध्रुवस्य चरितम् अपि पृष्टम् इत्य् अवगन्तव्यम् ॥४४॥

विश्वनाथः - न व्याख्यातम्.

_*_

॥ ४.१२.४५४६ ॥

धन्यं यशस्यम् आयुष्यं पुण्यं स्वस्त्ययनं महत् ।
स्वर्ग्यं ध्रौव्यं सौमनस्यं प्रशस्यम् अघमर्षणम् ॥
श्रुत्वैतच् छ्रद्धयाभीक्ष्णम् अच्युतप्रियचेष्टितम् ।
भवेद् भक्तिर् भगवति यया स्यात् क्लेशसङ्क्षयः ॥

श्रीधरः - धनादेर् निमित्तम् । ध्रौव्यं ध्रुवस्थानप्रापकम् । प्रशस्यं प्रशंसार्हम् । अघमर्षणं पापनाशनम् ।

अच्युतप्रियस्य ध्रुवस्य चेष्टितं श्रुत्वा यो वर्तते तस्य भक्तिर् भवेत् ।

क्रमसन्दर्भः - न व्याख्यातम्.

विश्वनाथः - धनादिकामनावतां धन्यम् इत्य् आदि ध्रौव्यं ध्रुवस्थानप्रापकं सुमनसो देवास् तदर्हं तेऽप्य् एतत् श्रोतुं वक्तुं चार्हन्तीत्य् अर्थः श्रुत्वा स्थितस्येति शेषः ॥४५४६॥

_*_

॥ ४.१२.४७ ॥

महत्त्वम् इच्छतां तीर्थं श्रोतुः शीलादयो गुणाः ।
यत्र तेजस् तद् इच्छूनां मानो यत्र मनस्विनाम् ॥

श्रीधरः - तीर्थं महत्त्वावाप्तिस्थानम् । गुणा यत्र भवन्ति ॥४७॥

क्रमसन्दर्भः - न व्याख्यातम्.

विश्वनाथः - तीर्थम् इदं कारणं यत्र श्रुते सति ॥४७॥

_*_

॥ ४.१२.४८४९ ॥

प्रयतः कीर्तयेत् प्रातः समवाये द्विजन्मनाम् ।
सायं च पुण्यश्लोकस्य ध्रुवस्य चरितं महत् ॥
पौर्णमास्यां सिनीवाल्यां द्वादश्यां श्रवणेऽथवा ।
दिनक्षये व्यतीपाते सङ्क्रमेऽर्कदिनेऽपि वा ॥

श्रीधरः - समवाये सभायाम् ॥४८॥

क्रमसन्दर्भः - प्रयत इति युग्मकम् ॥४८४९॥

विश्वनाथः - न व्याख्यातम्.


_*_

॥ ४.१२.५० ॥

श्रावयेच् छ्रद्दधानानां तीर्थपादपदाश्रयः ।
नेच्छंस् तत्रात्मनात्मानं सन्तुष्ट इति सिध्यति ॥

मध्वः - मनसा परमात्मानं प्रति सन्तुष्टः ॥५०॥

श्रीधरः - नेच्छन् निष्कामस् तत्र श्रवणे आत्मनैवात्मानं प्रति सन्तुष्टो भवतीति हेतोः सिद्धिं प्राप्नोति ॥५०॥

क्रमसन्दर्भः - न व्याख्यातम्.

विश्वनाथः - श्रद्दधानानाम् इति द्वितीयथार्थे षष्ठी । नेच्छन् तद् वेतनं किम् अपि द्रव्यं न प्रतिगृह्णन् । तत्र हेतुःआत्मानं प्रति आत्मनैव सन्तुष्टः । तत्र श्रावणे मत्कथ्यमानां कृष्णकथां भक्तः श्रद्धया शृणोतीत्य् एतद् एव मम वेतनम् इति मन्यमान इति । अत एव सिद्धिं प्राप्नोति ॥५०॥

_*_

॥ ४.१२.५१ ॥

ज्ञानम् अज्ञाततत्त्वाय यो दद्यात् सत्पथेऽमृतम् ।
कृपालोर् दीननाथस्य देवास् तस्यानुगृह्णते ॥

श्रीधरः - किं च, सत्पथे भगवन्मार्गेऽमृतरूपं ज्ञानं यो दद्यात् ॥५१॥

क्रमसन्दर्भः - ज्ञानम् इति । सत्पथे सन्मार्गान्तर्मुखजननाय । य इति क्वचिन् नास्ति ॥५१॥

विश्वनाथः - जीवनिस्तारकं किम् अपि ज्ञानं श्रावयत एव महाफलं किम् उत ध्रुवचरितम् इत्य् आहज्ञानेति ॥५१॥

_*_

॥ ४.१२.५२ ॥

इदं मया तेऽभिहितं कुरूद्वह
ध्रुवस्य विख्यातविशुद्धकर्मणः ।
हित्वार्भकः क्रीडनकानि मातुर्
गृहं च विष्णुं शरणं यो जगाम ॥

श्रीधरः - ध्रुवस्य चरितं मया तेऽभिहितम् । मातुर् गृहं च हित्वा ।

क्रमसन्दर्भः - न व्याख्यातम्.

विश्वनाथः -
इति सारार्थदर्शिन्यां हर्षिण्यां भक्तचेतसाम् ।
चतुर्थे द्वादशोऽध्यायः सङ्गतः सङ्गतः सताम् ॥*॥

 ओ)०(ओ

इति श्रीमद्भागवते महापुराणे ब्रह्मसूत्रभाष्ये पारमहंस्यं संहितायां वैयासिक्यां चतुर्थस्कन्धे
ध्रुवचरितं नाम द्वादशोऽध्यायः ।
॥ ४.१२ ॥




(४.१३)
अथ त्रयोदशोऽध्यायः
अङ्गप्रव्रज्या नाम

॥ ४.१३.१ ॥

सूत उवाच
निशम्य कौषारविणोपवर्णितं
ध्रुवस्य वैकुण्ठपदाधिरोहणम् ।
प्ररूढभावो भगवत्य् अधोक्षजे
प्रष्टुं पुनस् तं विदुरः प्रचक्रमे ॥

श्रीधरः -
एवं पञ्चभिर् अध्यायैर् ध्रुवचर्याऽनुवर्णिता ।
अथैकादशभिश् चित्रं पृथुचारित्रम् उच्यते ॥
तत्र त्रयोदशे वक्तुं पृथोर् जन्म ध्रुवान्वये ।
अङ्गो वेनपिता पुत्रक्रौर्याद् गत इतीर्यते ॥

प्ररूढो भावो भक्तिर् यस्य ॥१॥

क्रमसन्दर्भः - श्रीसूत उवाच श्रीशुकदेववाक् शेषत्वेन स्थितं स्वयम् एवापूरयद् इत्य् अर्थः ॥१॥

विश्वनाथः -
त्रयोदशेऽङ्गराजस्य पुत्रेष्ट्या यः सुतोऽजनि ।
वेणस् तस्यातिदौरात्म्यान् नृपो निर्विद्य निर्गतः ॥१॥

ओ)०(ओ

॥ ४.१३.२ ॥

विदुर उवाच
के ते प्रचेतसो नाम कस्यापत्यानि सुव्रत ।
कस्यान्ववाये प्रख्याताः कुत्र वा सत्रम् आसत ॥

श्रीधरः - अन्ववाये वंशे ॥२॥

क्रमसन्दर्भः - न व्याख्यातम्.

विश्वनाथः - सत्रेऽगायत् प्रचेतसाम् इत्य् आकर्ण्य पृच्छतिके ते इति । अन्ववाये वंशे ॥२॥

ओ)०(ओ

॥ ४.१३.३ ॥

मन्ये महाभागवतं नारदं देवदर्शनम् ।
येन प्रोक्तः क्रियायोगः परिचर्याविधिर् हरेः ॥

श्रीधरः - नारदेन प्रचेतसां सत्रे वर्णिताः कथाः प्रष्टुं तन् महिमानम् आहमन्य इति । देवस्य दर्शनं यस्य । हरेः परिचर्याप्रकारः क्रियायोगः पञ्चरात्रे प्रोक्तः ॥२॥

क्रमसन्दर्भः - महाभागवतं वैष्णवसम्प्रदायगुरुं देवदर्शनं श्रीभगवत्तत्त्वज्ञं भगवत्सर्वमङ्गलदर्शनं च । अनुकम्पेषु भगवदनुभवहेतुं वा ॥३॥

विश्वनाथः - क्रियायोगः परिचर्याप्रकारः पञ्चरात्रो येन प्रोक्तः ॥३॥।

_*_

॥ ४.१३.४ ॥

स्वधर्मशीलैः पुरुषैर् भगवान् यज्ञपूरुषः ।
इज्यमानो भक्तिमता नारदेनेरितः किल ॥

श्रीधरः - स्वधर्मशीलैः पुरुषैः प्रचेतोभिः ॥४॥

क्रमसन्दर्भः - तादृशेनापि नारदेनेडितः ॥४॥

विश्वनाथः - स्वधर्मशीलैः प्रचेतोभिः । इज्यमान ईडित इति इज्यैवेडितेति भावः ॥४॥

_*_

॥ ४.१३.५ ॥

यास् ता देवर्षिणा तत्र वर्णिता भगवत्कथाः ।
मह्यं शुश्रूषवे ब्रह्मन् कार्त्स्न्येनाचष्टुम् अर्हसि ॥

न कतमेन व्याख्यातम्.

_*_

॥ ४.१३.६ ॥

मैत्रेय उवाच
ध्रुवस्य चोत्कलः पुत्रः पितरि प्रस्थिते वनम् ।
सार्वभौमश्रियं नैच्छद् अधिराजासनं पितुः ॥

श्रीधरः - ध्रुवस्य वंशे ते जाता इति वक्तुं ध्रुवस्य वंशम् अनुक्रामतिध्रुवस्येत्यादिना । पितुः सार्वभौमश्रियं नैच्छद् अधिराजासनं च ॥६॥

क्रमसन्दर्भः - न व्याख्यातम्.

विश्वनाथः - ध्रुवस्य वंश एव ते जाता इति तद्वंशकथायाम् एव प्रचेतसां कथा आयास्यतीत्य् अभिप्रायेणाह ॥६॥

_*_

॥ ४.१३.७ ॥

स जन्मनोपशान्तात्मा निःसङ्गः समदर्शनः ।
ददर्श लोके विततम् आत्मानं लोकम् आत्मनि ॥

श्रीधरः - अनिच्छायां हेतुम् आहस इति चतुर्भिः ॥७॥

क्रमसन्दर्भः - आत्मानम् इति युग्मकम् ॥७॥

विश्वनाथः - जन्मना उत्पत्त्यैव उपशान्तात्मा ज्ञानी ॥७॥

_*_

॥ ४.१३.८ ॥

आत्मानं ब्रह्म निर्वाणं प्रत्यस्तमितविग्रहम् ।
अवबोधरसैकात्म्यम् आनन्दम् अनुसन्ततम् ॥

श्रीधरः - आत्मानं स्वरूपभूतं ब्रह्मावरुन्धान आप्नुवन् जानन्न् आत्मनो नान्यं तद् ऐक्षत । स्वयं तु सर्वस्माद् अन्यः सन् । कथम्भूतं ब्रह्म ? निर्वाणं शान्तम् । प्रत्यस्तमितः शान्तो विग्रहो भेदो यस्मिन् । अवबोधरसेनैकात्म्यं यस्य ॥८॥

क्रमसन्दर्भः - ददर्श लोके इत्य् अनेन प्रथमं सोपाधिकब्रह्मदर्शनम् उक्तम् अधुना निरुपाधिकब्रह्मदर्शनम् आहप्रत्यस्तमितम् इति । निरुपाधिकम् इत्य् अर्थः । अनुसन्ततं सर्वत्रानुस्यूतं स्वरूपं परमकारणरूपम् आत्मनो जीववच् छुद्धात् तदन्यन् नैक्षत अभेदांशमात्रानुसन्धानात् ॥८॥

विश्वनाथः - आत्मानं जीवं स्वरूपं स्वरूपभूतं ब्रह्म अवरुन्धान जानन् निर्वाणं शान्तम् प्रत्यस्तमितविग्रहं निरस्तविवादम् ॥८॥

_*_

॥ ४.१३.९ ॥

अव्यवच्छिन्नयोगाग्नि दग्धकर्ममलाशयः ।
स्वरूपम् अवरुन्धानो नात्मनोऽन्यं तदैक्षत ॥

मध्वः - स्वरूपं जीवस्य विश्वरूपं परमात्मानम् ।
भिन्नस्वरूपम् अभिदं स्वरूपं तु द्विधा हरेः ।
भिन्नस्वरूपं ब्रह्माद्या मत्स्याद्य् अभिमुच्यते ॥ इति गारुडे ॥९॥

श्रीधरः - कथम्भूतः ? अव्यवच्छिन्नो यो योगः, स एवाग्निः, तेन दग्धः कर्ममल आशयो वासना च यस्य ॥९॥

क्रमसन्दर्भः - न व्याख्यातम्.

विश्वनाथः - आत्मानं कीदृशम् ? अवबोधसेनैकात्म्यं यस्य तं, अव्यवच्छिन्नेन निरन्तरेण योगाग्निना दग्धं कर्ममलं यस्य तयाभाव आशयो यस्य सः । आत्मनः शुद्धजीवाद् अन्यत् नैक्षत ॥९॥

_*_

॥ ४.१३.१० ॥

जडान्धबधिरोन्मत्त मूकाकृतिर् अतन्मतिः ।
लक्षितः पथि बालानां प्रशान्तार्चिर् इवानलः ॥

श्रीधरः - जडादीनाम् इवाकृतिर् यस्य तथाभूतो लक्षितः । अतन्मतिः न तेषाम् इव मतिर् यस्य सर्वज्ञत्वात् । प्रशान्तान्य् अर्चींषि ज्वाला यस्यानलस्य तद्वत् स्थितः ॥१०॥

क्रमसन्दर्भः - न व्याख्यातम्.

विश्वनाथः - पथि बालैर् जडाद्याकृतिर् लक्षितः । अतन्मतिः न जडादीनाम् इव मतिर् यस्य सः ॥१०॥

_*_

॥ ४.१३.११ ॥

मत्वा तं जडम् उन्मत्तं कुलवृद्धाः समन्त्रिणः ।
वत्सरं भूपतिं चक्रुर् यवीयांसं भ्रमेः सुतम् ॥

मध्वः - कल्पः कल्पाभिमानी सन् शिशुमारानुगस्थितः ।
वत्सरो राज्यम् अकरोत् पित्रा दत्तं महाबलः ॥ इति ब्राह्मे ।

चक्रे नारायणः साक्षात् किन्तुघ्नः कल्पम् आत्मजम् ॥ इति पाद्मे ॥११॥

श्रीधरः - यवीयांसम् उत्कलात् कनिष्ठम् ॥११॥

क्रमसन्दर्भः, विश्वनाथः - न व्याख्यातम्.

_*_

॥ ४.१३.१२ ॥

स्वर्वीथिर् वत्सरस्येष्टा भार्यासूत षडात्मजान् ।
पुष्पार्णं तिग्मकेतुं च इषम् ऊर्जं वसुं जयम् ॥

श्रीधरः - इष्टा प्रिया भार्या ॥१२॥

क्रमसन्दर्भः, विश्वनाथः - न व्याख्यातम्.

_*_

॥ ४.१३.१३ ॥

पुष्पार्णस्य प्रभा भार्या दोषा च द्वे बभूवतुः ।
प्रातर् मध्यन्दिनं सायम् इति ह्य् आसन् प्रभासुताः ॥

न कतमेन व्याख्यातम्.

_*_

॥ ४.१३.१४ ॥

प्रदोषो निशिथो व्युष्ट इति दोषासुतास् त्रयः ।
व्युष्टः सुतं पुष्करिण्यां सर्वतेजसम् आदधे ॥

श्रीधरः - निशिथो निशीथः ॥१४॥

क्रमसन्दर्भः, विश्वनाथः - न व्याख्यातम्.


_*_

॥ ४.१३.१५ ॥

स चक्षुः सुतम् आकूत्यां पत्न्यां मनुम् अवाप ह ।
मनोर् असूत महिषी विरजान् नड्वला सुतान् ॥

श्रीधरः - स सर्वतेजाः चक्षुःसञ्ज्ञः मनुं सुतं पुत्रम् अवाप । मनोर् महिषी नड्वला विरजान् शुद्धान् पुरुप्रमुखान् द्वादश सुतान् असूत ॥१५॥

क्रमसन्दर्भः - स चक्षुर् इत्य् अर्धकम् । स चक्षुःसञ्ज्ञः सर्वतेजाः सुतं चाक्षुषं मनुत्वेनावापेत्य् अर्थः । वक्ष्यते ह्य् अष्टमेषष्ठश् च चक्षुषः पुत्रश्चाक्षुषो नाम वै मनुः [भा.पु. ८.५.७] इति । तस्मात् टीकायाम् अपि चक्षुःसञ्ज्ञ इति प्रथमान्तपाठ एव सम्मतः । मनोर् इति । वैराजम् इति चित्सुखः । वैराजादीन् सुतान् ॥१५॥

विश्वनाथः - स सर्वतेजा एव चक्षुः चाक्षुषं सूतं मनुम् अवापेति व्याख्येयम् । षष्ठश् च चक्षुषः पुत्रश्चाक्षुषो नाम वै मनुः [भा.पु. ८.५.७] इत्य् अष्टमात् ॥१५॥

ओ)०(ओ

॥ ४.१३.१६१८ ॥

पुरुं कुत्सं त्रितं द्युम्नं सत्यवन्तम् ऋतं व्रतम् ।
अग्निष्टोमम् अतीरात्रं प्रद्युम्नं शिबिम् उल्मुकम् ॥
उल्मुकोऽजनयत् पुत्रान् पुष्करिण्यां षड् उत्तमान् ।
अङ्गं सुमनसं ख्यातिं क्रतुम् अङ्गिरसं गयम् ॥
सुनीथाङ्गस्य या पत्नी सुषुवे वेनम् उल्बणम् ।
यद्दौःशील्यात् स राजर्षिर् निर्विण्णो निरगात् पुरात् ॥

न कतमेन व्याख्यातम्.

_*_

॥ ४.१३.१९ ॥

यम् अङ्ग शेपुः कुपिता वाग्वज्रा मुनयः किल ।
गतासोस् तस्य भूयस् ते ममन्थुर् दक्षिणं करम् ॥

श्रीधरः - अङ्ग हे विदुर । वाग् एव वज्रं येषाम् ॥१९॥

क्रमसन्दर्भः, विश्वनाथः - न व्याख्यातम्.

_*_

॥ ४.१३.२० ॥

अराजके तदा लोके दस्युभिः पीडिताः प्रजाः ।
जातो नारायणांशेन पृथुर् आद्यः क्षितीश्वरः ॥

श्रीधरः - मथने हेतुःअराजक इति । आद्यः पुरग्रामादीनां तेन रचितत्वात् ॥२०॥

क्रमसन्दर्भः - न व्याख्यातम्.

विश्वनाथः - मथने हेतुःअराजक इति । जातो मथ्यमानात् करात् । आद्यः क्षितीश्वर इति पुरग्रामादिविधायकत्वांशेन ॥२०॥

_*_

॥ ४.१३.२१ ॥

विदुर उवाच
तस्य शीलनिधेः साधोर् ब्रह्मण्यस्य महात्मनः ।
राज्ञः कथम् अभूद् दुष्टा प्रजा यद् विमना ययौ ॥

श्रीधरः - यद् यस्याः प्रजाया हेतोर् विमनाः सन् ययौ ॥२१॥

क्रमसन्दर्भः - न व्याख्यातम्.

विश्वनाथः - यद् यतो विमनाः सन् ॥२१॥

_*_

॥ ४.१३.२२ ॥

किं वांहो वेन उद्दिश्य ब्रह्मदण्डम् अयूयुजन् ।
दण्डव्रतधरे राज्ञि मुनयो धर्मकोविदाः ॥

श्रीधरः - किं वा, अंहः अपराधं वेने उद्दिश्य आलक्ष्य ॥२२॥

क्रमसन्दर्भः - वेणम् उद्दिश्येति चित्सुखस्यासम्मतम् ॥२२॥

विश्वनाथः - किं च । अंहोऽपराधम् । राज्ञीति राज्ञ एव दण्डोऽधिकारो, न तु राज्ञोऽपि दण्डे मुनीनाम् अधिकार इत्य् अर्थः ॥२२॥

ओ)०(ओ

॥ ४.१३.२३ ॥

नावध्येयः प्रजापालः प्रजाभिर् अघवान् अपि ।
यद् असौ लोकपालानां बिभर्त्य् ओजः स्वतेजसा ॥

श्रीधरः - यतोऽयम् अधर्म इत्य् आहनावध्येयोऽवज्ञेयोऽपि न भवति ॥२३॥

क्रमसन्दर्भः, विश्वनाथः - न व्याख्यातम्.

_*_

॥ ४.१३.२४ ॥

एतद् आख्याहि मे ब्रह्मन् सुनीथात्मजचेष्टितम् ।
श्रद्दधानाय भक्ताय त्वं परावरवित्तमः ॥

श्रीधरः - परावरविदां मध्येऽतिश्रेष्ठः ॥२४॥

क्रमसन्दर्भः, विश्वनाथः - न कतमेन व्याख्यातम्.

_*_

॥ ४.१३.२५ ॥

मैत्रेय उवाच
अङ्गोऽश्वमेधं राजर्षिर् आजहार महाक्रतुम् ।
नाजग्मुर् देवतास् तस्मिन्न् आहूता ब्रह्मवादिभिः ॥

श्रीधरः - अभावी पुत्रः काम्यकर्मणा बलादापादितो न सुखाय भवेद् इति द्योतयन्न् अङ्गस्य पुत्रोत्पत्तिक्रमम् आहअङ्ग इत्यादिना ॥२५॥

क्रमसन्दर्भः - प्राचिनबलवत्तरापराधविशेषेण प्रतिहतपुत्रभाग्यत्वेऽपि तस्य श्रीविष्णुप्रयजनमाहात्म्यात् पुत्रो जातः । तथा तेन दूषिततद्भाग्यत्वेऽपि तस्माद् एवासौ वैराग्यहेतुर् जातः पौत्रश् च तदवतार एवेत्य् आहअङ्ग इत्य् आदिना ॥२५॥

विश्वनाथः - न व्याख्यातम्.

_*_

॥ ४.१३.२६ ॥

तम् ऊचुर् विस्मितास् तत्र यजमानम् अथर्त्विजः ।
हवींषि हूयमानानि न ते गृह्णन्ति देवताः ॥

न कतमेन व्याख्यातम्.

_*_

॥ ४.१३.२७ ॥

राजन् हवींष्य् अदुष्टानि श्रद्धयासादितानि ते ।
छन्दांस्य् अयातयामानि योजितानि धृतव्रतैः ॥

श्रीधरः - अयातयामान्य् अगतवीर्याणि ॥२७॥

क्रमसन्दर्भः - अत्रोपकरणानि तु समीचीनान्य् एवेत्य् आहुःराजन्न् इति । पौरुषवान् इति । तस्य निरर्गलत्वम् उक्तं, तथापि न गृह्णन्तीति पूर्वेणैवान्वयः ॥२७॥

विश्वनाथः - न व्याख्यातम्.

_*_

॥ ४.१३.२८ ॥

न विदामेह देवानां हेलनं वयम् अण्व् अपि ।
यन् न गृह्णन्ति भागान् स्वान् ये देवाः कर्मसाक्षिणः ॥

न कतमेन व्याख्यातम्.

_*_

॥ ४.१३.२९ ॥

मैत्रेय उवाच
अङ्गो द्विजवचः श्रुत्वा यजमानः सुदुर्मनाः ।
तत् प्रष्टुं व्यसृजद् वाचं सदस्यांस् तदनुज्ञया ॥

श्रीधरः, विश्वनाथः - यज्ञे गृहीतमौनोऽपि वाचं व्यसृजत् प्रायुङ्क्त ॥२९॥

क्रमसन्दर्भः - न व्याख्यातम्.

_*_

॥ ४.१३.३० ॥

नागच्छन्त्य् आहुता देवा न गृह्णन्ति ग्रहान् इह ।
सदसस्पतयो ब्रूत किम् अवद्यं मया कृतम् ॥

श्रीधरः - आहुता आहूताः । ग्रहान् सोमपात्राणि । इह यज्ञे न गृह्णन्ति ।

क्रमसन्दर्भः - न व्याख्यातम्.

विश्वनाथः - ग्रहान् सोमपात्राणि ॥३०॥

_*_

॥ ४.१३.३१ ॥

सदसस्पतय ऊचुः
नरदेवेह भवतो नाघं तावन् मनाक् स्थितम् ।
अस्त्य् एकं प्राक्तनम् अघं यद् इहेदृक् त्वम् अप्रजः ॥

मध्वः - अनपत्य त्व् अकर्मासौ बालहत्या कृता पुरा ।
अतो दुष्टोऽभवत् पुत्रो इष्टो विष्णुरतः पृथुः ॥३१॥

श्रीधरः - इह जन्मनि न तावन् मनाग् ईषद् अप्य् अघं स्थितम् । कथञ्चिज् जातस्य अघस्य सद्य एव प्रायश्चित्तैः क्षालनात् । किं तु, प्राक्तनम् एकम् अघम् अस्ति । यद्य् अस्माद् ईदृक् गुणाधिकोऽपि त्वं प्रजारहितः ॥३१॥

क्रमसन्दर्भः - नरदेव! भवतो नावद्यं किञ्चिद् आस्थितं, अस्त्य् एकं प्राक्तनावद्यम् इति क्वचित् पाठः चित्सुखसम्मतश् च । प्राक्तानावद्यं जन्मान्तरीयापराध इति व्याख्यानात् ॥३१॥

विश्वनाथः - न व्याख्यातम्.

_*_

॥ ४.१३.३२ ॥

तथा साधय भद्रं ते आत्मानं सुप्रजं नृप ।
इष्टस् ते पुत्रकामस्य पुत्रं दास्यति यज्ञभुक् ॥

श्रीधरः - अतो यथा देवा हविर् गृह्णन्ति तथात्मानं सुप्रजं साधय । कथं साधनीयम् ? तद् आहुःइष्ट इति ॥३२॥

क्रमसन्दर्भः, विश्वनाथः - न व्याख्यातम्.

_*_

॥ ४.१३.३३ ॥

तथा स्वभागधेयानि ग्रहीष्यन्ति दिवौकसः ।
यद् यज्ञपुरुषः साक्षाद् अपत्याय हरिर् वृतः ॥

मध्वः - अनपत्योऽपि सद्धर्मा लोकजिन् नात्र संशयः ।
देवैस् तु पृथुजन्मार्थे हरिर् अङ्गस्य नो हृतम् ॥३३॥

श्रीधरः - तथा सति स्वभागान् ग्रहीष्यन्ति । यद् यतो हरिः साक्षाद् वृतः स्यात् । अतस् तेन सह सर्वे देवा आगमिष्यन्तीत्य् अर्थः ॥३३॥

क्रमसन्दर्भः - न व्याख्यातम्.

विश्वनाथः - भागधेयानि भागरूपाणि धेयानि पात्रेषु धार्याणि हवींषि ॥३३॥

_*_

॥ ४.१३.३४ ॥

तांस् तान् कामान् हरिर् दद्याद् यान् यान् कामयते जनः ।
आराधितो यथैवैष तथा पुंसां फलोदयः ॥

श्रीधरः - नन्व् अतितुच्छान् कामान् हरिः कथं दद्यात् ? तत्राहतांस् तान् इति ॥३४॥

क्रमसन्दर्भः, विश्वनाथः - न व्याख्यातम्.

_*_

॥ ४.१३.३५ ॥

इति व्यवसिता विप्रास् तस्य राज्ञः प्रजातये ।
पुरोडाशं निरवपन् शिपिविष्टाय विष्णवे ॥

श्रीधरः - प्रजातये पुत्रोत्पत्तये । शिपिविष्टाय शिपिषु पशुषु यज्ञरूपेण प्रविष्टाय । तथा च श्रुतिःयज्ञो वै विष्णुः पशवः शिपिर् यज्ञ एव पशुषु प्रतितिष्ठति इति ॥३५॥

क्रमसन्दर्भः - न व्याख्यातम्.

विश्वनाथः - पुरोडाशं यज्ञीयद्रव्यं निरवपन्न् अददुः । शिपिषु पशुषु यज्ञरूपेण प्रविष्टाय । तथा च श्रुतिःयज्ञो वै विष्णुः पशवः शिपिर् यज्ञ एव पशुषु प्रतितिष्ठति इति ॥३५॥

ओ)०(ओ

॥ ४.१३.३६ ॥

तस्मात् पुरुष उत्तस्थौ हेममाल्य् अमलाम्बरः ।
हिरण्मयेन पात्रेण सिद्धम् आदाय पायसम् ॥

श्रीधरः - तस्माद् इति योग्यतयाऽग्नेः ॥३६॥

क्रमसन्दर्भः, विश्वनाथः - न व्याख्यातम्.

_*_

॥ ४.१३.३७ ॥

स विप्रानुमतो राजा गृहीत्वाञ्जलिनौदनम् ।
अवघ्राय मुदा युक्तः प्रादात् पत्न्या उदारधीः ॥

श्रीधरः - पत्न्यै प्रादात् ॥३७॥

क्रमसन्दर्भः, विश्वनाथः - न व्याख्यातम्.

_*_

॥ ४.१३.३८ ॥

सा तत् पुंसवनं राज्ञी प्राश्य वै पत्युर् आदधे ।
गर्भं काल उपावृत्ते कुमारं सुषुवेऽप्रजा ॥

श्रीधरः - पुमांसं सूतेऽनेनेति तथा तत् प्राश्य पत्युः सकाशाद् गर्भम् आदधे । अप्रजा सती ॥३८॥

क्रमसन्दर्भः, विश्वनाथः - न व्याख्यातम्

_*_

॥ ४.१३.३९ ॥

स बाल एव पुरुषो मातामहम् अनुव्रतः ।
अधर्मांशोद्भवं मृत्युं तेनाभवद् अधार्मिकः ॥

मध्वः - मृत्युर् देवो यमभ्राता वेणमातामहो सूरः ।
पीडां वेगेति च प्राहुर् वेणोऽसौ पीडनाद् अभूत् ॥३९॥

श्रीधरः - माताम् अहं मृत्युम् । मृत्योर् हि पुत्री सुनीथा ॥३९॥

क्रमसन्दर्भः, विश्वनाथः - न व्याख्यातम्

_*_

॥ ४.१३.४० ॥

स शरासनम् उद्यम्य मृगयुर् वनगोचरः ।
हन्त्य् असाधुर् मृगान् दीनान् वेनोऽसाव् इत्य् अरौज् जनः ॥

श्रीधरः - मृगयुर् लुब्धकः सन् तं दृष्ट्वा वेनोऽसावागच्छतीति जनः सर्वोऽप्य् अरौत् चुक्रोश ॥४०॥

क्रमसन्दर्भः - न व्याख्यातम्.

विश्वनाथः - तं दूराद् एव दृष्ट्वा वेणोऽसाव् अस्मत्प्राणघाती सेमेतीत्य् अरौत् चुक्रोश ॥४०॥

ओ)०(ओ

॥ ४.१३.४१ ॥

आक्रीडे क्रीडतो बालान् वयस्यान् अतिदारुणः ।
प्रसह्य निरनुक्रोशः पशुमारम् अमारयत् ॥

श्रीधरः - आक्रीडे क्रीडास्थान् बालान् पशून् इवामारयत् ॥४१॥

क्रमसन्दर्भः - न व्याख्यातम्.

विश्वनाथः - पशुमारं पशून् इवामारयत् ॥४१॥

_*_

॥ ४.१३.४२ ॥

तं विचक्ष्य खलं पुत्रं शासनैर् विविधैर् नृपः ।
यदा न शासितुं कल्पो भृशम् आसीत् सुदुर्मनाः ॥

श्रीधरः - विचक्ष्य दृष्ट्वा ॥४२॥

क्रमसन्दर्भः, विश्वनाथः - न व्याख्यातम्.

_*_

॥ ४.१३.४३ ॥

प्रायेणाभ्यर्चितो देवो येऽप्रजा गृहमेधिनः ।
कदपत्यभृतं दुःखं ये न विन्दन्ति दुर्भरम् ॥

श्रीधरः - दुर्मनसस् तस्य कुपुत्रनिन्दावाक्यान्य् आहप्रायेणेति त्रिभिः । अप्रजा ये तैर् अभ्यर्चितः । तत्र हेतुः, कुत्सितैर् अपत्यैः सम्भृतं दुर्भरं धारयितुम् अशक्यं दुःखं ये न विन्दन्ति ॥४३॥

क्रमसन्दर्भः - प्रायेणेति दुःखोक्तिमात्रम् ॥४३॥

विश्वनाथः - हे अप्रजा अनपत्यास् तैर् अभ्यर्चितः । तत्र हेतुःकदपत्येन भूतं पूर्णीकृतं दुर्भरं धारयितुम् अशक्यं दुःखं ये न विन्दन्ति ॥४३॥

_*_

॥ ४.१३.४४४५ ॥

यतः पापीयसी कीर्तिर् अधर्मश् च महान् नृणाम् ।
यतो विरोधः सर्वेषां यत आधिर् अनन्तकः ॥
कस् तं प्रजापदेशं वै मोहबन्धनम् आत्मनः ।
पण्डितो बहु मन्येत यदर्थाः क्लेशदा गृहाः ॥

श्रीधरः - सर्वेषां सर्वैः सह । आधिर् मानसीव्यथा ॥ तं प्रजापदेशं पुत्रनाममात्रम् अप्य् आत्मनो मोहेन बन्धनम् । यदर्था यन्निमित्ताः क्लेशदा गृहा भवन्ति ॥४४४५॥

क्रमसन्दर्भः - यत इति युग्मकम् । गृहाणां दोषम् आहतद् इति ॥४४४५॥

विश्वनाथः - प्रजापदेशं नाम्नैव प्रजाम् । वस्तुतस् तु आत्मनो दुःखसमुद्रम् इत्य् अर्थः । तस्माल् लोकलज्जामनस्तापादिबहुलेभ्यओ गृहेभ्यो निःसृत्य क्वचिद् अलक्षिते प्रदेशे शाकमूलफलादिवृत्तिर् अष्टाव् एव यामान् भगवन्तं भजन्न् अवशिष्टम् आयुर् अव्यर्थीकुर्वन् कृतार्थीभविष्यामीति निश्चिकाय ॥४५॥.

_*_

॥ ४.१३.४६ ॥

कदपत्यं वरं मन्ये सदपत्याच् छुचां पदात् ।
निर्विद्येत गृहान् मर्त्यो यत्क्लेशनिवहा गृहाः ॥

श्रीधरः - इदानीं निर्वेदहेतुत्वेन कुत्सितम् एवापत्यम् अभिनन्दतिकदपत्यम् इति । शुचां पदाच् छोकानां स्थानात् । वरत्वे हेतुःनिर्विद्येतेति । तत् कुतः ? यद् यतः कदपत्यात् । गृहाः क्लेशनिवहा भवन्ति ॥४६॥

क्रमसन्दर्भः - न व्याख्यातम्.

विश्वनाथः - निश्चित्य च स्वनिर्वेदामृतप्राप्तिकारणं पुत्रम् एव स्मृत्वा भगवतैव परमकृपया विषयाभोगान्धं मां स्वचरणान्तिकं बलान् निनीषुणा पुत्रोऽयं मह्यं दत्त इत्य् आहकदपत्यम् इति ॥४६॥

ओ)०(ओ

॥ ४.१३.४७ ॥

एवं स निर्विण्णमना नृपो गृहान्
निशीथ उत्थाय महोदयोदयात् ।
अलब्धनिद्रोऽनुपलक्षितो नृभिर्
हित्वा गतो वेनसुवं प्रसुप्ताम् ॥

श्रीधरः - महताम् उदयानां विभूतीनाम् उदयो यसामान्याधिकरणिंस् तसामान्याधिकरणाद् गृहाद् गतः । या वेनं सूते सामान्याधिकरण ताम् ॥४७॥

क्रमसन्दर्भः - न व्याख्यातम्.

विश्वनाथः - महोदयस्य महासम्पत्तेर् उदयो यत्र तस्मात् । वेणं सूते वेणसूस् तां सुनीथां प्रसुप्ताम् इति यदैव सा प्रकर्षेण स्वपिति सामान्याधिकरण, तदैव स्वस्य वेशान्तरं कृत्वेत्य् अर्थः ॥४७॥

_*_

॥ ४.१३.४८ ॥

विज्ञाय निर्विद्य गतं पतिं प्रजाः
पुरोहितामात्यसुहृद्गणादयः ।
विचिक्युर् उर्व्याम् अतिशोककातरा
यथा निगूढं पुरुषं कुयोगिनः ॥

श्रीधरः - प्रजाः पुरोहितादयश् च विचिक्युर् अन्वेषितवन्तः । तं तत्रैव सन्तम् अपि नापश्यन्न् इति दृष्टान्तेनाहयथेति ॥४८॥

क्रमसन्दर्भः - न व्याख्यातम्.

विश्वनाथः - पुरुषं परमात्मानं निगूढम् इति दृष्टान्तेन तस्मिन् दिने तत्रैव स्वपुर्यां राजा निगूढ एवासीद् इति लभ्यते ॥४८॥

_*_

॥ ४.१३.४९ ॥

अलक्षयन्तः पदवीं प्रजापतेर्
हतोद्यमाः प्रत्युपसृत्य ते पुरीम् ।
ऋषीन् समेतान् अभिवन्द्य साश्रवो
न्यवेदयन् पौरव भर्तृविप्लवम् ॥

श्रीधरः - साश्रव् रुदन्तः । भर्तुर् विप्लवं नाशम् अदर्शनम् इत्य् अर्थः ॥४९॥

क्रमसन्दर्भः - न व्याख्यातम्.

विश्वनाथः - हे पौरव ! विदुर भर्तुर् विप्लवं नाशम् अदर्शनम् इत्य् अर्थः ॥४९॥

_*_

इति सारार्थदर्शिन्यां हर्षिण्यां भक्तचेतसाम् ।
त्रयोदश चतुर्थस्य सङ्गतः सङ्गतः सताम् ॥*॥

 _*_

इति श्रीमद्भागवते महापुराणे ब्रह्मसूत्रभाष्ये पारमहंस्यं संहितायां वैयासिक्यां चतुर्थस्कन्धे
अङ्गप्रव्रज्या नाम त्रयोदशोऽध्यायः ।
॥ ४.१३ ॥


(४.१४)
अथ चतुर्दशोऽध्यायः
पृथुचरिते निषादोत्पत्तिः

॥ ४.१४.१ ॥

मैत्रेय उवाच
भृग्वादयस् ते मुनयो लोकानां क्षेमदर्शिनः ।
गोप्तर्य् असति वै न्ṝणां पश्यन्तः पशुसाम्यताम् ॥

श्रीधरः -
चतुर्दशे तु दुष्पुत्र भयाद् अङ्गे गते द्विजैः ।
अभिषिक्तस्य वेनस्य रोषार्तैर् वध उच्यते ॥

क्षेमदर्शिनः क्षेमचिन्तकाः । पशुसमानरूपतां पश्यन्तः ॥१॥

क्रमसन्दर्भः - भृग्वादय इति युग्मकम् ॥१॥

विश्वनाथः -
चतुर्दशेऽभिषिक्तस्य वेनस्याधर्मवर्तिनः ।
प्रबोधितहतस्योरुमथनं मुनिभिः पुनः ॥

साम्यताम् इति स्व्@ए ष्यञ् पश्यन् मेषादीन् यथा शृगालवृकादयो नाशयन्ति तथैव न्ṝन् दयव इत्य् अर्थः ॥१॥

ओ)०(ओ

॥ ४.१४.२ ॥

वीरमातरम् आहूय सुनीथां ब्रह्मवादिनः ।
प्रकृत्यसम्मतं वेनम् अभ्यषिञ्चन् पतिं भुवः ॥

श्रीधरः - अमात्यादीनां प्रकृतीनाम् असम्मतम् । पाठान्तरे प्रकृत्या स्वभावेनासम्मतम् ॥२॥

क्रमसन्दर्भः - न व्याख्यातम्.

विश्वनाथः - प्रकृत्यसम्मतं प्रकृत्यासम्मतम् इति पाठद्वयम् । प्रकृतिर् अमात्यादिः स्वभावश् च तासां तया च असम्मतः ॥२॥

_*_

॥ ४.१४.३ ॥

श्रुत्वा नृपासनगतं वेनम् अत्युग्रशासनम् ।
निलिल्युर् दस्यवः सद्यः सर्पत्रस्ता इवाखवः ॥

श्रीधरः - चोराः सर्वे लीना बभूवुः ॥३॥

क्रमसन्दर्भः, विश्वनाथः - न व्याख्यातम्.

_*_

॥ ४.१४.४ ॥

स आरूढनृपस्थान उन्नद्धोऽष्टविभूतिभिः ।
अवमेने महाभागान् स्तब्धः सम्भावितः स्वतः ॥

श्रीधरः - आरूढं नृपस्थानं राजासनं येन । अष्टविभूतिभिर् लोकपालैश्वर्यैः ॥४॥

क्रमसन्दर्भः - स्वतः स्वेनैव सम्भावितः शूरोऽहं पण्डितोऽहम् इत्य् एवं कृतात्मसम्भावनः । आत्मसम्भावित इति चित्सुखः ॥४॥

विश्वनाथः - अष्टविभूतिभिर् अष्टदिग्वर्तिनीभिः सम्पत्तिभिर् इति सप्तद्वीपाधिपत्यं ध्वनितम् । स्तब्धो गर्ववान् । स्वतः स्वेनैव सम्भावितः शूरोऽहं पण्डितोऽहम् इति कृतात्मकत्थनः ॥४॥

ओ)०(ओ

॥ ४.१४.५६ ॥

एवं मदान्ध उत्सिक्तो निरङ्कुश इव द्विपः ।
पर्यटन् रथम् आस्थाय कम्पयन्न् इव रोदसी ॥
न यष्टव्यं न दातव्यं न होतव्यं द्विजाः क्वचित् ।
इति न्यवारयद् धर्मं भेरीघोषेण सर्वशः ॥

श्रीधरः, विश्वनाथः - न व्याख्यातम्.

क्रमसन्दर्भः - एवम् इति युग्मकम् । सत्रिणः सत्रित्वावस्थायां मिथो मिलनं भवतीति तदा मिलिताः सन्तीत्य् अर्थः ॥५६॥
-

_*_

॥ ४.१४.७८ ॥

वेनस्यावेक्ष्य मुनयो दुर्वृत्तस्य विचेष्टितम् ।
विमृश्य लोकव्यसनं कृपयोचुः स्म सत्रिणः ॥
अहो उभयतः प्राप्तं लोकस्य व्यसनं महत् ।
दारुण्य् उभयतो दीप्ते इव तस्करपालयोः ॥

श्रीधरः - सत्रिणो मिलिताः सन्तः ॥ मूलतश् चाग्रतश् च दीप्ते ज्वलिते काष्ठे तन् मध्यवर्तिनां पिपीलिकादीनां यथोभयतो व्यसनम्, एवं तस्करेभ्यः पालकाच् च दुःखं प्राप्तम् इत्य् अर्थः ॥७८॥

क्रमसन्दर्भः - उभयत इति वनदुर्गादौ पलायने तस्करेभ्यः राष्ट्रे स्थितौ पालाद् इत्य् अर्थः ॥७८॥

विश्वनाथः - मूलताश् चाग्रतश् च दीप्ते प्रज्ज्वलिते काष्ठे तन्मध्यवर्तिनां पिपीलिकादीनां यथा उभयतो व्यसनम् एवं लोकस्य दुर्गादौ पलायने तस्करात् राष्ट्रे स्थितौ पालकात् राजतो भयम् इत्य् अर्थः ॥७८॥

ओ)०(ओ

॥ ४.१४.९ ॥

अराजकभयाद् एष कृतो राजातदर्हणः ।
ततोऽप्य् आसीद् भयं त्व् अद्य कथं स्यात् स्वस्ति देहिनाम् ॥

श्रीधरः - तद् एवाहुःअराजकभायाद् इति । अतदर्हणो राज्यानर्हः ॥९॥

क्रमसन्दर्भः - अराजकेति सार्धकम् ॥९॥

विश्वनाथः - अतदर्हणो राज्यानर्हः ॥९॥

_*_

॥ ४.१४.१० ॥

अहेर् इव पयःपोषः पोषकस्याप्य् अनर्थभृत् ।
वेनः प्रकृत्यैव खलः सुनीथागर्भसम्भवः ।
निरूपितः प्रजापालः स जिघांसति वै प्रजाः ॥

श्रीधरः - अस्माकम् अप्य् अनिष्टं जातम् इत्य् आहुः । अहेर् यथा पयःपोषः क्षीरेण पोषणं पोषकस्याप्य् अनर्थं बिभर्ति पुष्णाति । तद् एवाहुःवेन इति ॥१०॥

क्रमसन्दर्भः - टीकायां पुष्णातीत्य् अनन्तरम् । तथा ततोऽप्य् आसीद् भयम् इत्य् अन्वय इति ज्ञेयम् ॥१०॥

विश्वनाथः - देहिनाम् अन्येषां का कथम् अस्माभिर् एवायम् अभिषिक्तः सम्प्रत्य् अयम् अस्मान् एव न यष्टव्यम् इत्य् आद्य् आज्ञया शास्तिट्य् आहुःअहेर् इति ॥१०॥

_*_

॥ ४.१४.११ ॥

तथापि सान्त्वयेमामुं नास्मांस् तत्पातकं स्पृशेत् ।
तद्विद्वद्भिर् असद्वृत्तो वेनोऽस्माभिः कृतो नृपः ॥

श्रीधरः - निरूपितो नियुक्तोऽस्माभिः । सान्त्वयेमोपपत्तिभिः प्रार्थयिष्यामः । तस्य पातकम् ॥११॥

क्रमसन्दर्भः - न व्याख्यातम्.

विश्वनाथः - सान्त्वयेम उपपत्तिभिः प्रबोधयाम, तथा सति अस्मान् पापं न स्पृशेत् अन्यथा तु पापं स्पृश्येद् एवेत्य् आहुः तत्पातकं विद्वद्भिर् इति ॥११॥

_*_

॥ ४.१४.१२ ॥

सान्त्वितो यदि नो वाचं न ग्रहीष्यत्य् अधर्मकृत् ।
लोकधिक्कारसन्दग्धं दहिष्यामः स्वतेजसा ॥

श्रीधरः - स्वस्य तत् पातकस्पर्शे हेतुः, तत् पातकित्वं विद्वद्भिः ॥१२॥

क्रमसन्दर्भः - न व्याख्यातम्.

विश्वनाथः - दहिष्यामो धक्ष्यामः ॥१२॥

_*_

॥ ४.१४.१३ ॥


एवम् अध्यवसायैनं मुनयो गूढमन्यवः ।
उपव्रज्याब्रुवन् वेनं सान्त्वयित्वा च सामभिः ॥

श्रीधरः - गूढो मन्युर् येषाम् । सामभिः प्रियोक्तिभिः ॥१३॥

क्रमसन्दर्भः, विश्वनाथः - न व्याख्यातम्.

_*_

॥ ४.१४.१४ ॥

मुनय ऊचुः
नृपवर्य निबोधैतद् यत् ते विज्ञापयाम भोः ।
आयुःश्रीबलकीर्तीनां तव तात विवर्धनम् ॥

श्रीधरः, विश्वनाथः - न व्याख्यातम्.

क्रमसन्दर्भः - मुनय ऊचुर् इति बहुत्र नास्ति ॥१४॥

_*_

॥ ४.१४.१५ ॥

धर्म आचरितः पुंसां वाङ्मनःकायबुद्धिभिः ।
लोकान् विशोकान् वितरत्य् अथानन्त्यम् असङ्गिनाम् ॥

श्रीधरः - निष्कामानाम् आनन्त्यं मोक्षम् अपि ॥१५॥

क्रमसन्दर्भः - न व्याख्यातम्.

विश्वनाथः - असङ्गिनां निष्कामानाम् आनन्त्यं मोक्षम् ॥१५॥

_*_

॥ ४.१४.१६ ॥

स ते मा विनशेद् वीर प्रजानां क्षेमलक्षणः ।
यस्मिन् विनष्टे नृपतिर् ऐश्वर्याद् अवरोहति ॥

श्रीधरः, विश्वनाथः - मा विनशेन् मा विनश्यतु ॥१६॥

क्रमसन्दर्भः - न व्याख्यातम्.

_*_

॥ ४.१४.१७ ॥

राजन्न् असाध्वमात्येभ्यश् चोरादिभ्यः प्रजा नृपः ।
रक्षन् यथा बलिं गृह्णन्न् इह प्रेत्य च मोदते ॥

श्रीधरः - असाधवो ये अमात्यास् तेभ्यः । यथा यथाशास्त्रम् ॥१७॥

क्रमसन्दर्भः, विश्वनाथः - न व्याख्यातम्.

_*_

॥ ४.१४.१८१९ ॥

यस्य राष्ट्रे पुरे चैव भगवान् यज्ञपूरुषः ।
इज्यते स्वेन धर्मेण जनैर् वर्णाश्रमान्वितैः ॥
तस्य राज्ञो महाभाग भगवान् भूतभावनः ।
परितुष्यति विश्वात्मा तिष्ठतो निजशासने ॥

श्रीधरः - न व्याख्यातम्.

क्रमसन्दर्भः - यस्य राष्ट्रे इति युग्मकम् ।

विश्वनाथः - वर्णाश्रमधर्मेषु आत्मा मनो येषां तैः ॥१८१९॥

_*_

॥ ४.१४.२० ॥

तस्मिंस् तुष्टे किम् अप्राप्यञ्जगताम् ईश्वरेश्वरे ।
लोकाः सपाला ह्य् एतस्मै हरन्ति बलिम् आदृताः ॥

न कतमेनापि व्याख्यातम्.

_*_

॥ ४.१४.२१ ॥

तं सर्वलोकामरयज्ञसङ्ग्रहं
त्रयीमयं द्रव्यमयं तपोमयम् ।
यज्ञैर् विचित्रैर् यजतो भवाय ते
राजन् स्वदेशान् अनुरोद्धुम् अर्हसि ॥

मध्वः - सर्वलोकान् सङ्गृह्णातीति तत्सङ्ग्रहः ।
सर्वस्य ग्रहणाद् विष्णुः सर्वसङ्ग्रह उच्यते ॥
वेदस्य तद्वक्तृकत्वात् प्राधान्यं तु त्रयीमयः ।
सर्वं तद्विषयत्वेन मुख्यं सर्वमयस् ततः ॥ इति स्कान्दे ॥२१॥

श्रीधरः - सर्वान् लोकांश् च तत्पालान् अमरांश् च तत्प्रापकान् यज्ञांश् च सङ्गृह्णाति नियच्छतीति तथा तम् । विचित्रैर् द्रव्ययज्ञादिभिः । भवाय समृद्धये स्वदेशास् तद् वासिनो जनान् । अनुरोद्धुम् अनुवर्तितुम् ॥२१॥

क्रमसन्दर्भः - न व्याख्यातम्.

विश्वनाथः - ते भवाय तवैव भूत्यै यजतो यजनकर्त्ṝन् स्वदेशवर्तिनो जनान् अनुरोद्धुं तत्रैव यजने प्रवर्तयितुम् ॥२१॥

_*_

॥ ४.१४.२२ ॥

यज्ञेन युष्मद्विषये द्विजातिभिर्
वितायमानेन सुराः कला हरेः ।
स्विष्टाः सुतुष्टाः प्रदिशन्ति वाञ्छितं
तद्धेलनं नार्हसि वीर चेष्टितुम् ॥

मध्वः - विष्णोः सन्निहितत्वात् सर्वे देवा हरेः कला इति च ॥२२॥

श्रीधरः - युष्मद्विषये त्वद्देशे । हरेः कला अंशाः सुराः । तेषां सुराणां हेलनम् अवज्ञाम् ॥२२॥

क्रमसन्दर्भः - न व्याख्यातम्.

विश्वनाथः - चेष्टितुं कर्तुम् ॥२२॥

_*_


॥ ४.१४.२३ ॥

वेन उवाच
बालिशा बत यूयं वा अधर्मे धर्ममानिनः ।
ये वृत्तिदं पतिं हित्वा जारं पतिम् उपासते ॥

श्रीधरः - बालिशाः अज्ञाः । वृत्तिदम् अन्नादिप्रदं मां हित्वा ॥२३॥

क्रमसन्दर्भः - न व्याख्यातम्.

विश्वनाथः - वृत्तिदम् अन्नादिप्रदं मां हित्वा ॥२३॥

_*_

॥ ४.१४.२४ ॥

अवजानन्त्य् अमी मूढा नृपरूपिणम् ईश्वरम् ।
नानुविन्दन्ति ते भद्रम् इह लोके परत्र च ॥

न कतमेनापि व्याख्यातम्.

_*_

॥ ४.१४.२५ ॥

को यज्ञपुरुषो नाम यत्र वो भक्तिर् ईदृशी ।
भर्तृस्नेहविदूराणां यथा जारे कुयोषिताम् ॥

श्रीधरः - भर्तृस्नेहो विदूरो येषाम् ॥२५॥

क्रमसन्दर्भः, विश्वनाथः - न व्याख्यातम्.

_*_

॥ ४.१४.२६२७ ॥

विष्णुर् विरिञ्चो गिरिश इन्द्रो वायुर् यमो रविः ।
पर्जन्यो धनदः सोमः क्षितिर् अग्निर् अपाम्पतिः ॥
एते चान्ये च विबुधाः प्रभवो वरशापयोः ।
देहे भवन्ति नृपतेः सर्वदेवमयो नृपः ॥

श्रीधरः - देहे भवन्ति नृपतेर् अतो नृपतिर् एवेश्वर इतरे तद् अंशा इति भावः ॥२६२७॥

क्रमसन्दर्भः - विष्णुर् इति युग्मकम् ॥२६२७॥

विश्वनाथः - न व्याख्यातम्.

_*_

॥ ४.१४.२८ ॥

तस्मान् मां कर्मभिर् विप्रा यजध्वं गतमत्सराः ।
बलिं च मह्यं हरत मत्तोऽन्यः कोऽग्रभुक् पुमान् ॥

श्रीधरः - बलिं च करादिकम् । अग्रभुग् आराध्यः ॥२८॥

क्रमसन्दर्भः, विश्वनाथः - न व्याख्यातम्.

_*_


॥ ४.१४.२९ ॥

मैत्रेय उवाच
इत्थं विपर्ययमतिः पापीयान् उत्पथं गतः ।
अनुनीयमानस् तद्याच्ऽआं न चक्रे भ्रष्टमङ्गलः ॥

न कतमेनापि व्याख्यातम्.

_*_

॥ ४.१४.३० ॥

इति तेऽसत्कृतास् तेन द्विजाः पण्डितमानिना ।
भग्नायां भव्ययाच्ऽआयां तस्मै विदुर चुक्रुधुः ॥

श्रीधरः - तेनासत्कृताः । भग्नायां याच्ञायां चुक्रुधुः क्रोधं चक्रुः ॥३०॥

क्रमसन्दर्भः - न व्याख्यातम्.

विश्वनाथः - तेनासत्कृताः ॥३०॥

_*_

॥ ४.१४.३१ ॥

हन्यतां हन्यताम् एष पापः प्रकृतिदारुणः ।
जीवन् जगद् असाव् आशु कुरुते भस्मसाद् ध्रुवम् ॥

श्रीधरः, क्रमसन्दर्भः - न व्याख्यातम्.

विश्वनाथः - भस्मसात् कुरुते करिष्यति तस्माद् अयम् एव भस्मीकर्तव्य इति भावः ॥३१॥

_*_

॥ ४.१४.३२ ॥

नायम् अर्हत्य् असद्वृत्तो नरदेववरासनम् ।
योऽधियज्ञपतिं विष्णुं विनिन्दत्य् अनपत्रपः ॥

न कतमेनापि व्याख्यातम्.

_*_

॥ ४.१४.३३ ॥

को वैनं परिचक्षीत वेनम् एकम् ऋतेऽशुभम् ।
प्राप्त ईदृशम् ऐश्वर्यं यदनुग्रहभाजनः ॥

श्रीधरः - परिचक्षीत निन्देत । अशुभं वेनं विना । कृतघ्नताम् आहुः । यद् अनुग्रहविषयः सन्न् ईदृशम् ऐश्वर्यं यः प्राप्तः ॥३३॥

क्रमसन्दर्भः - न व्याख्यातम्.

विश्वनाथः - एनं विष्णुं को वा परिचक्षीत निन्देत् ? वेनं विना यद् यस्माद् ईदृशम् ऐश्वर्यं प्राप्तो हि अनुग्रहभाजनं भवति तस्मान् निरनुग्रहो हन्तव्य एवेति भावः ॥३३॥

_*_

॥ ४.१४.३४ ॥

इत्थं व्यवसिता हन्तुम् ऋषयो रूढमन्यवः ।
निजघ्नुर् हुङ्कृतैर् वेनं हतम् अच्युतनिन्दया ॥

मध्वः - अहं ब्रह्मेति वेनस् तु ध्यायन् नापाधरं तमः ।
तद्राद्धान्तो महीं व्याप्तो भेर्याख्यापयतोऽनिशम् ॥
आसुरा राक्षसाश् चैव पिशाचास् तत् पथि स्थिताः ।
भूमौ तत् पृथुना सर्वं निरस्तं संहितात्मना ॥
पुनः कलियुगे प्राप्ते अष्टाविंशतिमे मनोः ।
वैवस्वतस्य समये जाताः कोर्धवशा भुवि ।
ख्यापयन्ति दुरात्मानो मणिमांस् तत्पुरःसरः ॥ इति भविष्यत्पुराणे ॥३४॥

श्रीधरः - पूर्वं गूढमन्यव इदानीं रूढमन्यवः प्रकटकोपाः । हुङ्कृतैर् हुङ्कारैः ॥३४॥

क्रमसन्दर्भः, विश्वनाथः - न व्याख्यातम्.

_*_

॥ ४.१४.३५ ॥

ऋषिभिः स्वाश्रमपदं गते पुत्रकलेवरम् ।
सुनीथा पालयाम् आस विद्यायोगेन शोचती ॥

श्रीधरः - स्वाश्रमपदं प्रति ऋषिभिर् गते गमने कृते सति विद्यायोगेन मन्त्रसहितया युक्त्या पालयामास ॥३५॥

क्रमसन्दर्भः - न व्याख्यातम्.

विश्वनाथः - विद्यायोगेन मन्त्रसहितया तैलादिप्रक्षेपयुक्त्या ॥३५॥

_*_

॥ ४.१४.३६ ॥

एकदा मुनयस् ते तु सरस्वत्सलिलाप्लुताः ।
हुत्वाग्नीन् सत्कथाश् चक्रुर् उपविष्टाः सरित्तटे ॥

श्रीधरः - पुंवद्भाव आर्षः । सरस्वत्याः सलिले आप्लुताः कृतस्नानाः । विष्णुकथाश् चक्रुः ॥३६॥

क्रमसन्दर्भः - न व्याख्यातम्.

विश्वनाथः - सरस्वद् इति पुंवद्भाव आर्षः ॥३६॥

_*_

॥ ४.१४.३७ ॥

वीक्ष्योत्थितांस् तदोत्पातान् आहुर् लोकभयङ्करान् ।
अप्य् अभद्रम् अनाथाया दस्युभ्यो न भवेद् भुवः ॥

श्रीधरः - तदा तूत्पातान्वीक्ष्य भुवोऽभद्रं न भवेत् किम् इत्य् आहुश् च ॥३७॥

क्रमसन्दर्भः - वीक्ष्येति । तदोत्पातानित्य् एव स्वामी ॥३७॥

विश्वनाथः - न व्याख्यातम्.

_*_

॥ ४.१४.३८ ॥

एवं मृशन्त ऋषयो धावतां सर्वतोदिशम् ।
पांसुः समुत्थितो भूरिश् चोराणाम् अभिलुम्पताम् ॥

श्रीधरः - एवं मृशन्तस् तर्कयन्त ऋषयः स्थिताः । तदा धावतां चोराणां भूरिः पांसुः समुत्थितः ॥३८॥

क्रमसन्दर्भः - न व्याख्यातम्.

विश्वनाथः - एवं मृशन्तो विचारयन्तः ऋषयो यावत् स्थिता तावद् एवेति शेषः ॥३८॥

_*_

॥ ४.१४.३९४० ॥

तद् उपद्रवम् आज्ञाय लोकस्य वसु लुम्पताम् ।
भर्तर्य् उपरते तस्मिन्न् अन्योन्यं च जिघांसताम् ॥
चोरप्रायं जनपदं हीनसत्त्वम् अराजकम् ।
लोकान् नावारयऽ छक्ता अपि तद्दोषदर्शिनः ॥

श्रीधरः - तत् तदा तेषां लोकस्य धनं लुम्पतां जिघांसतां चोपद्रवम् आज्ञाय ॥३९॥ तथा चोरप्रायम् अराजकं हीनसत्त्वं च जनपदम् आज्ञाय । शक्ता अप्य् अवारणे दोषदर्शिनोऽपि जना लुम्पतो लोकान् नावारयन्न् इत्य् अन्वयः ॥४०॥

क्रमसन्दर्भः - तद् इति युग्मकम् । चौरेति शक्तानाम् अपि तेषां तदनपवारणहेतुः वरशापाभ्यां तस्मिन् निवारणे तपःक्षयरूपदोषदर्शिनः ॥३९४०॥

विश्वनाथः - तत् तदा तेषां लोकस्य धनं लुम्पतां जिघांसतां चोपद्रवम् आज्ञाय तथा चौरप्रायं जनपदं चेआज्ञाय ये शक्ता अप्य् अवारणे दोषदर्शिनोऽपि जनाः क्षत्रियलोकाः आत्मन एव रक्षण्तः किम् अस्माकम् अन्यैर् इत्य् उदासीना अन्यान् लुम्पतो लोकान् नावारयन्न् इत्य् अन्वयः ॥३९४०॥

ओ)०(ओ

॥ ४.१४.४१ ॥

ब्राह्मणः समदृक् शान्तो दीनानां समुपेक्षकः ।
स्रवते ब्रह्म तस्यापि भिन्नभाण्डात् पयो यथा ॥

श्रीधरः - शक्तानां क्षत्रियाणाम् अवारणे दोष इति किं वक्तव्यम् । समदृग् अपि शान्तोऽपि ब्राह्मणोऽपि यदि दीनानां समुपेक्षको भवेत्, तर्हि तस्यापि ब्रह्म तपः स्रवति ॥४१॥

क्रमसन्दर्भः - तर्ह्य् उपेक्षन्ताम् एव तत्राहब्राह्मण इति चतुष्कम् ॥४१॥

विश्वनाथः - शक्तानां क्षत्रियाणाम् अवारणे दोष इति किं वक्तव्यम् । समदृग् अपि शान्तोऽपि ब्राह्मणो दीनानां समुपेक्षको भवेत्, तर्हि तस्यापि ब्रह्म तपः स्रवति ॥४१॥

_*_

॥ ४.१४.४२ ॥

नाङ्गस्य वंशो राजर्षेर् एष संस्थातुम् अर्हति ।
अमोघवीर्या हि नृपा वंशेऽस्मिन् केशवाश्रयाः ॥

श्रीधरः - अत उपेक्षादोषपरिहाराय नाङ्गस्येत्यादि विनिश्चित्य महीपतेर् ऊरुं तरसा ममन्थुर् इत्य् अन्वयः । संस्थातुं नाशं गन्तुम् । यद् वा, ऋषय एव लुम्पतो लोकान् नावारयन् । कथम्भूताः ? हुङ्कारेणैव वेनं निवारयितुं शक्ता अपि । तत् किम् ? तस्मिन् निवारणे तन् मरणादिदोषदर्शिनः । न चोदासत । चोरोपद्रुते दीनोपेक्षायां तपोहानिप्रसङ्गात् । न चान्यं तन् निवारकं राजानम् अकुर्वन् । अङ्गवंशोच्छेदस्यानर्हत्वात् । अतो वेनस्यैव देहं ममन्तुर् इति योज्यम् । बाहुको वामनः ॥४२॥

क्रमसन्दर्भः - तर्हि किं कर्तव्यम् ? तत्राहनाङ्गस्येत्यादि ॥४२॥

विश्वनाथः - नन्व् अवञ्चेत् तर्हि भृग्वादयस् ते मुनयः कथं निश्चिन्ताः स्थिताः, सत्यं त एव स्वैर् दस्युवधप्रजापालनाभ्याम् तपःक्षयविक्षेपादिकम् आलक्ष्य कोऽप्य् एको जनो राजा कर्तव्य इति व्यवस्थायां परामृश्याहुः नाङ्गस्येति संस्थातुं नष्टीभवितुम् ॥४२॥

_*_

॥ ४.१४.४३४४ ॥

विनिश्चित्यैवम् ऋषयो विपन्नस्य महीपतेः ।
ममन्थुर् ऊरुं तरसा तत्रासीद् बाहुको नरः ॥
काककृष्णोऽतिह्रस्वाङ्गो ह्रस्वबाहुर् महाहनुः ।
ह्रस्वपान् निम्ननासाग्रो रक्ताक्षस् ताम्रमूर्धजः ॥

श्रीधरः - तम् एवाह । काक इव कृष्णः । महत्यौ हनू कपोलप्रान्तौ यस्य । गिरिः काननं च गोचर आश्रयो नतु परादिप्रवेशो येशाम् । तत्र हेतुः, येन कारणेन असावहरत् ततस् तस्य वंश्यास् तथाभूताः ॥४४॥

क्रमसन्दर्भः - न व्याख्यातम्.

विश्वनाथः - बाहुको वामन इति प्रथमं तद्देहान् मात्रांशः पृथग्भूय प्रकटीबभूवेत्य् अर्थः ॥४३४४॥

_*_

॥ ४.१४.४५ ॥

तं तु तेऽवनतं दीनं किं करोमीति वादिनम् ।
निषीदेत्य् अब्रुवंस् तात स निषादस् ततोऽभवत् ॥

श्रीधरः, क्रमसन्दर्भः - न व्याख्यातम्.

विश्वनाथः - निषीदेति नासौ राजयोग्य इति व्यवसायेत्य् अर्थः ॥४५॥

_*_

॥ ४.१४.४६ ॥

तस्य वंश्यास् तु नैषादा गिरिकाननगोचराः ।
येनाहरज् जायमानो वेनकल्मषम् उल्बणम् ॥

मध्वः - त्र्यंशो वेनः समुद्दिष्टः सत्त्वांशः पृथुताम् अगात् ।
राजो हंसश् च दिवं यातो निषादस् तामसोऽभवत् ॥ इति कौर्मे ।

पापरूपी पृथग् ऋजातो निषादो वेनदेहतः ।
यस्मात् तस्मात् पृथोः पुत्राद् रजो वेनो दिवं ययौ ॥ इति गारुडे ॥४६॥

श्रीधरः, क्रमसन्दर्भः - न व्याख्यातम्.

विश्वनाथः - येन कारणेनासौ जायमानो वेनकल्मषम् अहरत् जग्राह, तेन स निषादो नीचजातिर् अभवत् । तस्य वंश्यास् तु नैषादा अति नीचा अभूवन्न् इत्य् अन्वयः ॥४६॥

इति सारार्थदर्शिन्यां हर्षिण्यां भक्तचेतसाम् ।
चतुर्दशश् चतुर्थस्य सङ्गतः सङ्गतः सताम् ॥*॥

 _*_

इति श्रीमद्भागवते महापुराणे ब्रह्मसूत्रभाष्ये पारमहंस्यं संहितायां वैयासिक्यां चतुर्थस्कन्धे
पृथुचरिते निषादोत्पत्तिर् नाम ओऽध्यायः ।
॥ ४.१४ ॥
(४.१५)
अथ पञ्चदशोऽध्यायः
पृथुचरित्रे

॥ ४.१५.१ ॥

मैत्रेय उवाच
अथ तस्य पुनर् विप्रैर् अपुत्रस्य महीपतेः ।
बाहुभ्यां मथ्यमानाभ्यां मिथुनं समपद्यत ॥

श्रीधरः -
ततः पञ्चदशे विप्रैर् मन्थनाद् वेनबाहुतः ।
जातस्य तु पृथोर् उक्तम् अभिषेकार्हणादिकम् ॥

क्रमसन्दर्भः - न व्याख्यातम्.

विश्वनाथः -
तद्वेणबाहुमथनजन्मनः सार्चिषः पृथोः ।
अभिषेकोपायनाद्याहृतिः पञ्चदशेऽभवत् ॥

अथात्र पित्रञ्चो विष्णुयज्ञप्रभावश् च कीदृश उद्भवेद् इत्य् अपेक्षायां मुनिभिर् मथनम् आहअथेति ॥१॥

 ओ)०(ओ

॥ ४.१५.२ ॥

तद् दृष्ट्वा मिथुनं जातम् ऋषयो ब्रह्मवादिनः ।
ऊचुः परमसन्तुष्टा विदित्वा भगवत्कलाम् ॥

न कतमेनापि व्याख्यातम्.

_*_

॥ ४.१५.३ ॥

एष विष्णोर् भगवतः कला भुवनपालिनी ।
इयं च लक्ष्म्याः सम्भूतिः पुरुषस्यानपायिनी ॥

मध्वः - पृथुहैहयाद् यो जीवास् तेष्व् आविष्टो हरिः स्वयम् ।
विशेषावेशतस् तेषु साक्षाद्धर्यंशतावचः ॥
किन्तु घ्नव्यासऋषभकपिला मत्स्यपूर्वकाः ।
आकुतिजैतरेयौ च धर्मजत्रयम् एव च ।
धन्वन्तैर् हयग्रीवो दत्तात्रेयश् च तापसः ।
स्वयं नारायणस् त्व् एते नाणुमात्रविभेदिनः ।
बलतः स्वरूपतश् चैव गुणैर् अपि कथञ्चन ॥ इति तत्त्वनिर्णये ॥३॥

श्रीधरः - किम् ऊचुः ? इत्य् अत आहएष इति चतुर्भिः । लक्ष्म्याः सम्भूतिः कला ॥३॥

क्रमसन्दर्भः - ऋषय ऊचुर् इति बहुत्र, किन्तु किम् ऊचुर् इति पौनरुक्त्या स्वाम्यसम्मतोऽयम् ॥३॥

विश्वनाथः - सम्यग् भूतिः सम्पत्तिस् तद्रूपा लक्ष्मीः ॥३॥

 _*_

॥ ४.१५.४ ॥

अत्र तु प्रथमो राज्ञां पुमान् प्रथयिता यशः ।
पृथुर् नाम महाराजो भविष्यति पृथुश्रवाः ॥

श्रीधरः - अत्र यः पुमान् स तु महाराजो भविष्यति ॥४॥

क्रमसन्दर्भः - अयं राज्ञां भाविनां प्रथमः । तेषां तदनुसारिचेष्टायां यशःप्रथयिता चात एव पृथुश्रवाः । अत्र य इति पाठस् तु स्वामिसम्मतः ॥४॥

विश्वनाथः - बाहुभ्याम् इति क्षात्रं तेजो भगवत्प्रभावश् च क्षत्रियस्य बाह्वोर् एव तिष्ठतीत्य् अभिप्रायेण । अत्र यः पुमान् प्रथमः स प्रथयितेति निरुक्त्या पृथुः ॥४॥

 _*_

॥ ४.१५.५ ॥

इयं च सुदती देवी गुणभूषणभूषणा ।
अर्चिर् नाम वरारोहा पृथुम् एवावरुन्धती ॥

श्रीधरः - सुदती शोभनदन्तवती । गुणानां भूषणानां च भूषणरूपा । अवरुन्धती भर्तृत्वेन भजन्ती भविष्यति ॥५॥

क्रमसन्दर्भः - भूषणम् इत्य् एव स्वामिमतम् । रूपकत्वेन निर्देशात् ॥५॥

विश्वनाथः - गुणानां भूषणानां च भूषणरूपा अवरुन्धती भक्त्या वशीकुर्वती भविष्यति ॥५॥

 _*_

॥ ४.१५.६ ॥

एष साक्षाद् धरेर् अंशो जातो लोकरिरक्षया ।
इयं च तत्परा हि श्रीर् अनुजज्ञेऽनपायिनी ॥

मध्वः - तत्र सन्निहिता श्रीश् च यत्र सन्निहितो हरिः ।
नास्य सन्निधिमात्रेषु रमा पत्नीत्वम् आव्रजेत् ॥
साक्षाद् एव तु साक्षाच् च हरेः सन्निधितः क्वचित् ।
गोप्यादिरूपो भवति विपरीतं न तु क्वचित् ॥ ॥६॥

श्रीधरः - अत्र हेतुः, एष इति । लोकस्य रिरक्षया रिरक्षयिषया ।

क्रमसन्दर्भः - न व्याख्यातम्.

विश्वनाथः - रिरक्षया रिरक्षिषया ॥६॥

 _*_


॥ ४.१५.७ ॥

मैत्रेय उवाच
प्रशंसन्ति सामान्याधिकरण तं विप्रा गन्धर्वप्रवरा जगुः ।
मुमुचुः सुमनोधाराः सिद्धा नृत्यन्ति स्वःस्त्रियः ॥

श्रीधरः - स्वःस्त्रियः अप्सरसो नृत्यन्ति सामान्याधिकरण ।

क्रमसन्दर्भः - मैत्रेय उवाचेति क्वचिन् नास्ति ॥७॥

विश्वनाथः - सुमनसां पुष्पाणां धारा इव धारा मुमुचुः ॥७॥

 _*_

॥ ४.१५.८ ॥

शङ्खतूर्यमृदङ्गाद्या नेदुर् दुन्दुभयो दिवि ।
तत्र सर्व उपाजग्मुर् देवर्षिपित्ṝणां गणाः ॥

न कतमेनापि व्याख्यातम्.

 _*_

॥ ४.१५.९ ॥

ब्रह्मा जगद्गुरुर् देवैः सहासृत्य सुरेश्वरैः ।
वैन्यस्य दक्षिणे हस्ते दृष्ट्वा चिह्नं गदाभृतः ॥

श्रीधरः - देवैः सहासृत्यागत्य । वैन्यस्य पृथोः । चिह्नं रेखात्मकं चक्रम् ॥९॥

क्रमसन्दर्भः - ब्रह्मेति सार्धकम् ॥९॥

विश्वनाथः - न व्याख्यातम्.

 _*_

॥ ४.१५.१० ॥

पादयोर् अरविन्दं च तं वै मेने हरेः कलाम् ।
यस्याप्रतिहतं चक्रम् अंशः स परमेष्ठिनः ॥

श्रीधरः - अप्रतिहतं रेखान्तरैर् अभिन्नं चक्रं यस्य चिह्नं स परमेश्वरस्यांशः ॥१०॥

क्रमसन्दर्भः - न व्याख्यातम्.

विश्वनाथः - अप्रतिहतं रेखान्तरैर् अभिन्नं पाणितल इत्य् अर्थः । परमेष्ठिनः परमेश्वरस्य ॥१०॥

 _*_

॥ ४.१५.११ ॥

तस्याभिषेक आरब्धो ब्राह्मणैर् ब्रह्मवादिभिः ।
आभिषेचनिकान्य् असामान्याधिकरणै आजह्रुः सर्वतो जनाः ॥

श्रीधरः - आभिषेचनिकान्य् अभिषेकसाधनानि ॥११॥

क्रमसन्दर्भः, विश्वनाथः - न व्याख्यातम्.

 _*_

॥ ४.१५.१२१३ ॥

सरित्समुद्रा गिरयो नागा गावः खगा मृगाः ।
द्यौः क्षितिः सर्वभूतानि समाजह्रुर् उपायनम् ॥
सोऽभिषिक्तो महाराजः सुवासाः साध्वलङ्कृतः ।
पत्न्यार्चिषालङ्कृतया विरेजेऽग्निर् इवापरः ॥

न कतमेनापि व्याख्यातम्.
 _*_

॥ ४.१५.१४१५ ॥

तसामान्याधिकरणै जहार धनदो हैमं वीर वरासनम् ।
वरुणः सलिलस्रावम् आतपत्रं शशिप्रभम् ॥
वायुश् च वालव्यजने धर्मः कीर्तिमयीं स्रजम् ।
इन्द्रः किरीटम् उत्कृष्टं दण्डं संयमनं यमः ॥

श्रीधरः - हे वीर । वरासनम् उत्तमासनम् । सलिलस्य स्रावो यसामान्याधिकरणात् । द्वे वालव्यजने ॥१४१५॥

क्रमसन्दर्भः, विश्वनाथः - न व्याख्यातम्.

 _*_

॥ ४.१५.१६ ॥

ब्रह्मा ब्रह्ममयं वर्म भारती हारम् उत्तमम् ।
हरिः सुदर्शनं चक्रं तत्पत्न्य् अव्याहतां श्रियम् ॥

श्रीधरः - ब्रह्ममयं वेदमयं वर्म । तत्पत्नी श्रीः ॥१६॥

क्रमसन्दर्भः - न व्याख्यातम्.

विश्वनाथः - ब्रह्ममयं वेदमयं वर्म कवचम् । तत्पत्नी लक्ष्मीः श्रियं सम्पत्तिम् ॥१६॥

 _*_

॥ ४.१५.१७ ॥

दशचन्द्रम् असिं रुद्रः शतचन्द्रं तथाम्बिका ।
सोमोऽमृतमयान् अश्वांस् त्वष्टा रूपाश्रयं रथम् ॥

श्रीधरः - दशचन्द्राकाराणि बिम्बानि कोशे यस्य तम् । असिं खड्गम् । शतचन्द्रं चर्म रूपाश्रयम् अतिसुन्दरम् ॥१७॥

क्रमसन्दर्भः - न व्याख्यातम्.

विश्वनाथः - दशचन्द्राकाराणि बिम्बानि कोशे यस्य तम् । असिं खड्गम् । शतचन्द्रं चर्म रूपाश्रयम् अतिसुन्दरम् ॥१७॥

 _*_

॥ ४.१५.१८ ॥

अग्निर् आजगवं चापं सूर्यो रश्मिमयान् इषून् ।
भूः पादुके योगमय्यौ द्यौः पुष्पावलिम् अन्वहम् ॥

श्रीधरः - अजस्य गोश् च शृङ्गाभ्यां निर्मितं चापम् । योगमय्यौ पादस्पर्शमात्रेणाभीष्टदेशप्रापिके ॥१८॥

क्रमसन्दर्भः - न व्याख्यातम्.

विश्वनाथः - अजस्य गोश् च शृङ्गाभ्यां निर्मितं चापम् । योगमय्यौ पादस्पर्शमात्रेणाभीष्टदेशप्रापिके ॥१८॥

 _*_

॥ ४.१५.१९ ॥

नाट्यं सुगीतं वादित्रम् अन्तर्धानं च खेचराः ।
ऋषयश् चाशिषः सत्याः समुद्रः शङ्खम् आत्मजम् ॥

श्रीधरः - नाट्यादिकौशलं खेचराः । आत्मजं स्वप्रभवम् ॥१९॥

क्रमसन्दर्भः - न व्याख्यातम्.

विश्वनाथः - आत्मजं स्वभवम् ॥१९॥

 _*_

॥ ४.१५.२० ॥

सिन्धवः पर्वता नद्यो रथवीथीर् महात्मनः ।
सूतोऽथ मागधो वन्दी तं स्तोतुम् उपतस्थिरे ॥

श्रीधरः - तं स्तोतुम् उपस्थिताः ॥२०॥

क्रमसन्दर्भः - सूत इत्य् अर्धकम् ॥२०॥

विश्वनाथः - न व्याख्यातम्.

 _*_

॥ ४.१५.२१ ॥

स्तावकांस् तान् अभिप्रेत्य पृथुर् वैन्यः प्रतापवान् ।
मेघनिर्ह्रादया वाचा प्रहसन्न् इदम् अब्रवीत् ॥

श्रीधरः - स्तावकान् स्तोतुम् उद्यतान् । अभिप्रेत्य ज्ञात्वा ॥२१॥

क्रमसन्दर्भः, विश्वनाथः - न व्याख्यातम्.

 _*_


॥ ४.१५.२२ ॥

पृथुर् उवाच
भोः सूत हे मागध सौम्य वन्दिन्
लोकेऽधुनास्पष्टगुणस्य मे स्यात् ।
किमाश्रयो मे स्तव एष योज्यतां
मा मय्य् अभूवन् वितथा गिरो वः ॥

श्रीधरः - लोके स्पष्टगुणस्य सतो मे स्तुतिः स्यात् । अधुना तु किम् आश्रयो मे स्तवो योज्यताम् । अतो वो गिरोऽधुना मयि वितथा माभूवन् । यद् वा, लोकेऽधुना स्पष्टगुणस्य मे किम् आश्रयः स्तवः स्यात् । अत एष क्रियमाणः स्तवो मे मदन्यस्य योज्यताम् । न तु मे वितथाभिधानापत्तेर् इत्य् अर्थः ॥२२॥

क्रमसन्दर्भः - न व्याख्यातम्.

विश्वनाथः - लोके अधुना अस्पष्टगुणस्य स्तवोऽयं किम् आश्रयः स्यात् ? कं गुणं मे दृष्ट्वा स्तुद्ध्वे इत्य् अर्थः । स्तवं विना स्थातुं न शक्नुम इति चेत्, अमे मद्भिन्नस्य कस्यचिद् योग्यजनस्य एष क्रियमाणः स्तवो योज्यताम्, न तु मे । ननु कोऽत्र ते दोषस् त्वं किं बिभेषीति तत्र न मे दोषः, किन्तु युष्माकम् एव दोषप्रसक्तेर् बिभेमीत्य् आहमेति । मयि विषये वो गिरो मा वितथा भवन्तु ॥२२॥

अन्वयः - श्रीपृथुर् उवाचभोः सूत ! हे मागध ! हे सौम्य वन्दिन् ! अपि लोके अस्पष्टगुणस्य अप्रकटितपराक्रमस्य मे अधुना आश्रयः स्तवः स्यात् ? एष क्रियमाणः स्तव अमे मदन्यस्य सतः मे स्तवः स्यात् । अधुना मे किमाश्रय एष स्तवो योज्यतां, नैष योग्यः । मयि मद्विषये वः युष्माकं गिरः मा वितथा मृषा अभूवन् भवेयुः ॥२२॥

 _*_

॥ ४.१५.२३ ॥

तसामान्याधिकरणात् परोक्षेऽसामान्याधिकरणदुपश्रुतान्य् अलं
करिष्यथ स्तोत्रम् अपीच्यवाचः ।
सत्य् उत्तमश्लोकगुणानुवादे
जुगुप्सितं न स्तावयन्ति सभ्याः ॥

श्रीधरः - तसामान्याधिकरणात् परोक्षे कालान्तरे स्पष्टेषु गुणेषु सत्स्व् असामान्याधिकरणाकम् उपश्रुतानि यशांसि प्रतिस्तोत्रम् अलम् अत्यर्थं करिष्यथ । हे अपीच्यवाचो मधुरगिरः । सम्भ्यैः प्रेरिता वयं त्वाम् एव स्तुम इति चेत् तत्राहौत्तमश्लोकस्य गुणानुवादे कार्ये सति जुगुप्सितम् अर्वाचीनं न स्तावयन्ति ॥२३॥

क्रमसन्दर्भः - तसामान्याधिकरणात् परोक्षे कालेन व्यवधाने देशेन वा स्पष्टेषु गुणेषु सत्स्व् असामान्याधिकरणाकम् उपश्रुतानि यशांसि प्रतिस्तोत्रम् अलम् अत्य् अर्थं करिष्यथ । हे अपीव्यवाचः ! मधुरगिरः ! अपीड्येति चित्सुखः । इड्याः पूज्या वाचो येषाम् । अथ परोक्षे चापरोक्षे चैतद् एव युक्तम् इत्य् आहसतीति ॥२३॥

विश्वनाथः - ननु भो गुणरत्नाकर ! भवतो निखिला एवैते गुणाः स्पष्टीभविष्यन्त्य् एवेति ज्ञात्वैव स्तुम इति चेत् तत्राहतसामान्याधिकरणाद् इति । यसामान्याधिकरणान् मद्गुणा भविष्यन्ति तसामान्याधिकरणाद् असामान्याधिकरणदुपश्रुतानि यशांसि प्रति स्तोत्रम् अलम् अत्यर्थं करिष्यथैव, न तु कुरुथ, तदा के युष्मान् निषेत्स्यन्तीति भावः । तदापि परोक्ष एव, न तु मत्साक्षात् । हे अपीव्यवाचः मनोज्ञवाक्कौशलाभिज्ञाः । न हि स्तव्यः सम्मुख एव स्तुत्वा ह्रेपयितुं युज्यत इति भावः । ननु, किं कुर्मः सभ्यैः प्रेरिता वयम् अधुनारभ्यैव त्वाम् एव स्तुम इति चेन्, मृषैव ब्रूथेत्य् आहौत्तमःश्लोकस्य गुणानुवादे सदैव सर्वथैव स्तवनीये सति जुगुप्सितम् अर्वाचीनं मद्विधं जनं न स्तावयन्ति, सभ्यत्वान्यथानुपपत्तेर् इति भावः ॥२३॥

अन्वयः - हे अपीच्यवाचः ! मधुरगिरः ! तसामान्याधिकरणात् मम अस्पष्टत्वात् परोक्ष एव कालान्तरे स्पष्टेषु गुणेषु सत्स्सु असामान्याधिकरणदुपश्रुतानि असामान्याधिकरणाकम् उपश्रुतानि यशांसि प्रति अलम् अत्यर्थं स्तोत्रम् करिष्यथ । उत्तमश्लोकगुणानुवादे उत्तमश्लोकस्य भगवतः गुणानाम् अनुवादे कर्तव्ये सति जुगुप्सितम् अर्वाचीनम् अप्रसिद्धगुणकां मां सभ्याः न स्तावयन्ति स्तावयितुं योग्याः न भवन्ति ॥२३॥

 ओ)०(ओ

॥ ४.१५.२४ ॥

महद्गुणान् आत्मनि कर्तुम् ईशः
कः स्तावकैः स्तावयतेऽसतोऽपि ।
तेऽस्याभविष्यन्न् इति विप्रलब्धो
जनावहासं कुमतिर् न वेद ॥

श्रीधरः - ननु सम्भावितैर् एव गुणैर् आत्मानं जनः स्तावयतीति चेत् तत्राह । महतां गुणानात्मनि सम्पादयितुं शक्तोऽप्य् असतो गुणान् सम्भावनामात्रेण कः स्तावयते । यद् वा, आदाव् एव सतोऽपि कः स्तावयते, स्वत एव प्रख्यातिसिद्धेः ? अन्यस् तु मिथ्यागुणस्तुतिश्लाघी मन्द इत्य् आहत इति । यद्य् अयं शास्त्राभ्यासादिकम् अकरिष्यत् तर्ह्य् अस्य ते विद्यादयो गुणा अभविष्यन्न् इति क्रियातिपत्त्या विप्रलब्धो जनानाम् अवहासं न वेद ॥२४॥

क्रमसन्दर्भः - अन्यस् तु सर्वथा तुच्छ इत्य् आहमहद् इति ॥२३॥

विश्वनाथः - ननु स तूत्तमःश्लोको भवान् एवेति तत्राहमहतो भगवतो गुणान् आत्मनि स्वसामान्याधिकरणिन् कर्तुं शिरःशेखरीकर्तुम् ईशाः समर्थोऽपि कोऽभिज्ञः आत्मानं स्तावयते ? न कोऽपि । सतो वर्तमानान् अपि किं पुनर् अव्वर्तमानान्, मन्दस् तु अनीशोऽपि अवर्तमानान् अपि स्तावयते एवेति भावः । स च कुमतिर् जनावहासं न वेद । कीदृशः तेऽस्येति यद्य् अयं शस्त्रशास्त्रकलाभ्यासादिकम् अकरिष्यत् तदा वीरः पण्डितो विदग्धोऽप्य् अभविष्यद् इति क्रियाभिपत्त्या विप्रलब्धः उपहसितः ॥२४॥

अन्वयः - महद्गुणान् महतां गुणान् धार्मिकत्वादीन् आत्मनि कर्तुं सम्पादयित्म् ईशः समर्थोऽपि असतः अविद्यमानान् गुणान् सम्भावनामात्रेण स्तावकैः सूतादिभिः को वा स्तावयते ? न कोऽपीत्य् अर्थः । स च कुमतिः मन्दबुद्धिः यदि अयं शास्त्राभ्यासादिकम् अकरिष्यत्, तर्हि ते अस्य विद्यादयः गुणाः अभविष्यन् इति क्रियातिपत्तिवचनैः स्तावकैः जनैः विप्रलब्ध उपहसितोऽपि जनावहासं तेषां जनानाम् अवहासं कुमतित्वात् न वेद ॥२३॥

 _*_

॥ ४.१५.२५ ॥

प्रभवो ह्य् आत्मनः स्तोत्रं जुगुप्सन्त्य् अपि विश्रुताः ।
ह्रीमन्तः परमोदाराः पौरुषं वा विगर्हितम् ॥

श्रीधरः - किं च, प्रभवोऽपि विश्रुता अपि ह्रीमन्तोऽपि जुगुप्सन्ति । वेति दृष्टान्ते । यथातिस्तुतौ क्रियमाणायां विगर्हितं ब्राह्मणवधादिपौरुषं निन्दति तथोचिताम् अपि स्तुतिं न सहन्त इत्य् अर्थः ॥२५॥

क्रमसन्दर्भः - अन्ये तु प्रभवः स्तावयितुं योग्याः स्वस्तोत्रं जुगुप्सन्ति । तथापि विश्रुतास् तत्तद्गुणैर् विख्याताः । ते के ? तत्राहह्रीमन्तः परममहान्तश् चेति ॥२५॥

विश्वनाथः - हे स्वस्तावकाः प्रभवो न ज्ञेयाः, यतः प्रभवो हीत्य् आदि । वाशब्द इवार्थे विगर्हितं पौरुषम् इव यथायं सतां धर्मध्वंसे परमसमर्थे इत्यादि स्तोत्रं निन्दन्ति ॥२५॥

अन्वयः - परमोदाराः विशदचित्ताः ह्रीमन्तः लज्जायुक्ताः विश्रुताः अपि प्रख्याता अपि प्रभवो हि विद्यमानगुणसम्पादने समर्था अपि आत्मनः स्तोत्रम् उचितं सत् अपि विगर्हितं निन्दितं पौरुषं वा इव जुगुप्सन्ति निवारयन्त्य् एव ॥२६॥
 _*_

॥ ४.१५.२६ ॥

वयं त्व् अविदिता लोके सूताद्यापि वरीमभिः ।
कर्मभिः कथम् आत्मानं गापयिष्याम बालवत् ॥

श्रीधरः - वरीमभिर् इति दीर्घत्वम् आर्षम् । भवितृप्रधानोऽयं निर्देशः । वरिष्ठैः कर्मभिर् अविदिता इत्य् अर्थः ॥२६॥

क्रमसन्दर्भः - न व्याख्यातम्.

विश्वनाथः - वरीमभिर् इति दीर्घत्वम् आर्षम् । वरिमभिः श्रेष्ठत्वैर् वयम् अविदिता अविख्याताः । अतः कथं कर्मभिर् आत्मानं गापयिष्यामः ॥२६॥

अन्वयः - हे सुत ! वयं तु लोके वरीमभिः वराणां भावाः वरिमाणः तैः वरिमभिः वरिष्ठैः कर्मभिः अद्यापि अविदिताः अप्रसिद्धाः । बालवत् अज्ञवत् कथम् आत्मानं गापयिष्यामः गापयामः ॥२६॥

इति सारार्थदर्शिन्यां हर्षिण्यां भक्तचेतसाम् ।
पञ्चदशश् चतुर्थस्य सङ्गतः सङ्गतः सताम् ॥*॥

 _*_

इति श्रीमद्भागवते महापुराणे ब्रह्मसूत्रभाष्ये पारमहंस्यं संहितायां वैयासिक्यां चतुर्थस्कन्धे
पृथुचरित्रे पञ्चदशोऽध्यायः ।
॥४.१५॥

 ओ)०(ओ
(४.१६)
अथ षोडशोऽध्यायः
पृथुचरितम्

॥ ४.१६.१ ॥

मैत्रेय उवाच
इति ब्रुवाणं नृपतिं गायका मुनिचोदिताः ।
तुष्टुवुस् तुष्टमनसस् तद्वागमृतसेवया ॥

श्रीधरः -
षोडशे सर्वलोकेशैः सत्कृतं भार्यया युतम् ।
मुनिप्रयुक्ताः सूताद्याः स्तुवन्ति स्मेति वर्ण्यते ॥

गायकाः सूतादयः ॥१॥

क्रमसन्दर्भः - वेनाङ्गजस्यापीति चकारेण लभ्यते ।

विश्वनाथः -
मुनिप्रयुक्ताः सूताद्याः षोडशे तुष्टुवुः पृथुम् ।
स्वरश् च पृथ्वीदोहादि भावि तद्वृत्तिसूचकः ॥१॥

_*_

॥ ४.१६.२ ॥

नालं वयं ते महिमानुवर्णने
यो देववर्योऽवततार मायया ।
वेनाङ्गजातस्य च पौरुषाणि ते
वाचस्पतीनाम् अपि बभ्रमुर् धियः ॥

श्रीधरः - नालं न समर्थाः । यो भवान् । अवतारेष्व् अप्य् अस्याधिक्यम् आहुः । वेनस्याङ्गाज् जातस्य ते पौरुषाणि प्रत्यवितर्क्यतया ब्रह्मादीनाम् अपि धियो बभ्रमुः । कुतः ? पुनर् वयं तद्वर्णने समर्था भवेम ॥२॥

क्रमसन्दर्भः - न व्याख्यातम्.

विश्वनाथः - नालं न समर्थाः । मायया कृपया । यद् वा, सशक्त्या अर्चिषा सह ते तव पौरुषाणि प्रति ब्रह्मादीनां धियो बभ्रमुः ॥२॥

_*_

॥ ४.१६.३ ॥

अथाप्य् उदारश्रवसः पृथोर् हरेः
कलावतारस्य कथामृतादृताः ।
यथोपदेशं मुनिभिः प्रचोदिताः
श्लाघ्यानि कर्माणि वयं वितन्महि ॥

श्रीधरः - अथापि यथावद् वर्णयितुम् अशक्ता अपि कथामृते सादराः । मुनिभिः कृत उपदेशो । योगबलेन हृदि प्रकाशनं तद् अनतिक्रम्य । वितन्महि विस्तारयामः ।

क्रमसन्दर्भः - न व्याख्यातम्.

विश्वनाथः - यथोपदेशं मुनिभिर् अस्मदन्तःकरणं प्रविश्य कृतम् उपदेशम् अनतिक्रम्य ॥३॥

_*_

॥ ४.१६.४ ॥

एष धर्मभृतां श्रेष्ठो लोकं धर्मेऽनुवर्तयन् ।
गोप्ता च धर्मसेतूनां शास्ता तत्परिपन्थिनाम् ॥

श्रीधरः, विश्वनाथः - न व्याख्यातम्.

क्रमसन्दर्भः - स्वयं धर्मभृतां श्रेष्ठो लोकं च धर्मेऽनुवर्तयंस् तत्परिपन्थिनां शास्तेति । धर्मसेतूनां गोप्तेत्य् अर्थः ॥४॥

ओ)०(ओ

॥ ४.१६.५ ॥

एष वै लोकपालानां बिभर्त्य् एकस् तनौ तनूः ।
काले काले यथाभागं लोकयोर् उभयोर् हितम् ॥

श्रीधरः - तनौ स्वदेहे लोकपालानां तनूर् मूर्तीः काले काले बिभर्ति । यथाभागं पालनपोषणानुरञ्जनादिकार्यानुसारेण यज्ञादिप्रवर्तनेन स्वर्गस्य हितं वृष्ट्यादिना च भूर्लोकस्य हितं यथा भवति तथा ॥५॥

क्रमसन्दर्भः - तनूः शक्तीः ॥५॥

विश्वनाथः - एक एवैष तनौ स्वमूर्ताव् एव लोकपालानां तनूर् मूर्तीर् बिभर्ति । काले काले प्रतिसम्यं लोकयोर् इति यज्ञादिप्रवर्तनेन स्वर्गस्य वृष्ट्यादिना भूर्लोकस्य च हितं भागं भगसम्बन्धि यथा स्यात् तथा । भगं श्रीकाममाहात्म्यवीर्ययत्नाऽर्ककीर्तिषु इत्य् अमरः ॥५॥

_*_

॥ ४.१६.६ ॥

वसु काल उपादत्ते काले चायं विमुञ्चति ।
समः सर्वेषु भूतेषु प्रतपन् सूर्यवद् विभुः ॥

श्रीधरः - सूर्यादितनुधारणम् एवाहाष्टभिः । वसु धनं करादानकाले आदत्ते, दुर्भिक्षादिकाले विमुञ्चति च । अष्टौ मासान् सूर्यो यथा वसु जलम् आदत्ते वर्षासु विमुञ्चति तद्वत् ॥६॥

क्रमसन्दर्भः - न व्याख्यातम्.

विश्वनाथः - सूर्यादितनुधारणम् आहाष्टभिः । वसु धनं करादानकाले आदत्ते, दुर्भिक्षादिकाले विमुञ्चति च । अष्टौ मासान् सूर्यो यथा वसु जलम् आदत्ते विमुञ्चति च वर्षासु, तद्वत् ॥६॥

_*_

॥ ४.१६.७ ॥

तितिक्षत्य् अक्रमं वैन्य उपर्य् आक्रमताम् अपि ।
भूतानां करुणः शश्वद् आर्तानां क्षितिवृत्तिमान् ॥

श्रीधरः - मस्तके पादेनाक्रमताम् अप्य् आर्तानां भूतानाम् अतिक्रमं सहिष्यते, क्षितेर् वृत्तिः सर्वसहनं सा वृत्तिर् यस्यास्ति स तथा ॥७॥

क्रमसन्दर्भः - सम्भृतात्मेति चित्सुखः, परिपूर्णरूप इत्य् अर्थः ॥७॥

विश्वनाथः - अक्रमम् अनतिक्रमं तितिक्षति सहते । क्षितिवृत्तिमान् पृथ्वीस्वभावयुक्तः ॥७॥

_*_

॥ ४.१६.८ ॥

देवेऽवर्षत्य् असौ देवो नरदेववपुर् हरिः ।
कृच्छ्रप्राणाः प्रजा ह्य् एष रक्षिष्यत्य् अञ्जसेन्द्रवत् ॥

श्रीधरः - देवेऽवर्षति एष कृच्छ्रं गताः प्राणा यासां ताः प्रजाः स्वयं वृष्टिं कृत्वा रक्षिष्यति । अत्र हेतुः, असौ नरदेववपुर् हरिर् इति ॥८॥

क्रमसन्दर्भः - न व्याख्यातम्.

विश्वनाथः - रक्षिष्यति स्वयम् एव वृष्टिं दत्त्वा पालयिष्यति ॥८॥

_*_

॥ ४.१६.९ ॥

आप्याययत्य् असौ लोकं वदनामृतमूर्तिना ।
सानुरागावलोकेन विशदस्मितचारुणा ॥

श्रीधरः - वदनम् एवामृतमूर्तिश् चन्द्रस् तेन । सानुरागोऽवलोको यस्मिन् । विशदं यत् स्मितं तेन चारुणा । अत्र च क्वचिद् वर्तमाननिर्देशो वर्तमानसामीप्ये वर्तमानवद् वा इति भूतनिर्देशश् च, आशंसायां भूतवच् च इति द्रष्टव्यः ॥९॥

क्रमसन्दर्भः - न व्याख्यातम्.

विश्वनाथः - वदनम् एवामृतमूर्तिश् चन्द्रस् तेनेति चन्द्रतनुधारणम् उक्तम् ॥९॥

_*_

॥ ४.१६.१० ॥

अव्यक्तवर्त्मैष निगूढकार्यो
गम्भीरवेधा उपगुप्तवित्तः ।
अनन्तमाहात्म्यगुणैकधामा
पृथुः प्रचेता इव संवृतात्मा ॥

श्रीधरः - न व्यक्तं वर्त्म प्रवेशनिर्गममार्गो यस्य । निगूढं निष्पत्तेः पूर्वम् अविज्ञातं कार्यं यस्य । तच् च कार्यं गम्भीरं किम् अर्थम् एतत् कृतम् इत्य् अन्यैर् अज्ञाताभिप्रायं विधत्त इति तथा । उपगुपतं सुरक्षितं वित्तं यस्य । अनन्तमाहात्म्यश् चासौ गुणानाम् एकं धाम विष्णुर् यस्मिन् । अनन्तमाहात्म्योपेता गुणा एवैकं धाम स्थानं यस्येति वा । संवृतात्मा संयतमूर्तिः । समुद्रचरत्वेन वरुणस्याप्य् एते गुणा द्रष्टव्याः ॥१०॥

क्रमसन्दर्भः - न व्याख्यातम्.

विश्वनाथः - न व्यक्तं वर्त्म अन्तःप्रवेशनिर्गमयोर् मार्गो यस्य सः । निगूढं निष्पत्तेः पूर्वम् अविज्ञातं कार्यं यस्य सः । तच् च कार्यं गम्भीरम् अन्यैर् अज्ञाताभिप्रायं यथा स्यात् तथा विधत्ते इति वेधाः । उप आधिक्येन गुप्तं वित्तं धनं ज्ञानं यस्य सः । अनन्तस्य विष्णोर् इव माहात्म्यं गुणाश् च एकं मुख्यं धाम प्रभावश् च यस्य सः । संवृतात्मा अन्यलक्षितस्वभावः प्रचेता वरुण इवेति समुद्रचरत्वेन वरुणस्याप्य् एते गुणा द्रष्टव्याः ॥१०॥

_*_

॥ ४.१६.११ ॥

दुरासदो दुर्विषह आसन्नोऽपि विदूरवत् ।
नैवाभिभवितुं शक्यो वेनारण्युत्थितोऽनलः ॥

श्रीधरः - दुरासदः शत्रोर् मनसापि प्राप्तुम् अशक्यः । दुर्विषहः शत्रुभिः सोढुम् अशक्यः । विदूरवत् पौरुषेणाभिभवितुम् अशक्यः । वेन एवारणिस् तस्माद् उत्थितः ॥११॥

क्रमसन्दर्भः - न व्याख्यातम्.

विश्वनाथः - दुरासदः दुष्टतमैः शत्रुवर्गैर् अनिकटो दुर्विषहः शत्रुशार्दूलैः सोढुम् अशक्यः । वेन एवारणिस् तन्मथनाद् उत्थितः ॥११॥

_*_

॥ ४.१६.१२ ॥

अन्तर् बहिश् च भूतानां पश्यन् कर्माणि चारणैः ।
उदासीन इवाध्यक्षो वायुर् आत्मेव देहिनाम् ॥

श्रीधरः - चारणैर् गुप्तभृत्यैः पश्यन्न् अपि स्वस्तुतिनिन्दादाव् उदासीन इव वर्तिष्यते यथा देहिनाम् अध्यक्षोऽविकृत आत्मभूतो वायुः सूत्रात्मा तद्वत् ॥१२॥

क्रमसन्दर्भः - न व्याख्यातम्.

विश्वनाथः - चारणैश् चेष्टितैश् चरैश् च पश्यन् उदासीनोऽनासक्तः । पृथुपक्षेभृत्यामात्यादिष्व् आसक्तेऽपि तैर् उदासीन इव लक्ष्यमाणः । वायुः सूत्रात्मेव आत्मा अन्तर्यामीव पृथुर् अध्यक्षः ॥१२॥

ओ)०(ओ

॥ ४.१६.१३ ॥

नादण्ड्यं दण्डयत्य् एष सुतम् आत्मद्विषाम् अपि ।
दण्डयत्य् आत्मजम् अपि दण्ड्यं धर्मपथे स्थितः ॥

श्रीधरः - आत्मद्विषां सुतम् इति सुतग्रहणं स्वात्मजसाम्यार्थम् । धर्मपथे यमस्य वृत्ते स्थितः ॥१३॥

क्रमसन्दर्भः - न व्याख्यातम्.

विश्वनाथः - धर्मपथे यमस्य वृत्ते ॥१३॥

_*_

॥ ४.१६.१४ ॥

अस्याप्रतिहतं चक्रं पृथोर् आमानसाचलात् ।
वर्तते भगवान् अर्को यावत् तपति गोगणैः ॥

श्रीधरः - चक्रम् आज्ञा सेना वा रथस्य वा चक्रं मानसाचलम् अभिव्याप्य प्रवर्तते । किं पर्यन्तम् इत्य् अत आह । अर्को रश्मिगणैर् यावत् तपति तावत् ॥१४॥

क्रमसन्दर्भः - न व्याख्यातम्.

विश्वनाथः - चक्रम् आज्ञा सेना वा रथस्य वा चक्रं वा मानसोत्तरगिरिम् अभिव्याप्य वर्तते । किं पर्यन्तम् इत्य् अत आहअर्को यावत् तपतीति ॥१४॥

_*_

॥ ४.१६.१५ ॥

रञ्जयिष्यति यल् लोकम् अयम् आत्मविचेष्टितैः ।
अथामुम् आहू राजानं मनोरञ्जनकैः प्रजाः ॥

श्रीधरः - यद्य् अस्माद् रञ्जयिष्यत्य् अथ तस्मान् मनोरञ्जनैर् हेतुभिर् अमुं राजानम् आहुः । मनोरञ्जनकैर् इति चेष्टितविशेषणं वा ॥१५॥

क्रमसन्दर्भः - न व्याख्यातम्.

विश्वनाथः - यद्य् अस्माद् रञ्जयिष्यत्य् अथ तस्मान् मनोरञ्जनैर् हेतुभिर् अमुं राजानम् आहुः । मनोरञ्जनकैर् इति चेष्टितविशेषणं वा ॥१५॥

_*_

॥ ४.१६.१६ ॥

दृढव्रतः सत्यसन्धो ब्रह्मण्यो वृद्धसेवकः ।
शरण्यः सर्वभूतानां मानदो दीनवत्सलः ॥

श्रीधरः, क्रमसन्दर्भः - न व्याख्यातम्.

विश्वनाथः - सत्यसन्धः सत्यप्रतिज्ञः । व्रतसन्धयोः शास्त्रीयलौकिकत्वाभ्याम् भेदो ज्ञेयः ॥१६॥

_*_

॥ ४.१६.१७ ॥

मातृभक्तिः परस्त्रीषु पत्न्याम् अर्ध इवात्मनः ।
प्रजासु पितृवत् स्निग्धः किङ्करो ब्रह्मवादिनाम् ॥

श्रीधरः - मातरीव भक्तिर् भजनं यस्य । आत्मनो देहस्यार्ध इव पत्न्यां प्रीतिमान् ॥१७॥

क्रमसन्दर्भः - न व्याख्यातम्.

विश्वनाथः - पत्न्याम् आत्मनो देहस्यार्धे इव प्रीतिमान् इति शेषः ॥१७॥

_*_

॥ ४.१६.१८ ॥

देहिनाम् आत्मवत्प्रेष्ठः सुहृदां नन्दिवर्धनः ।
मुक्तसङ्गप्रसङ्गोऽयं दण्डपाणिर् असाधुषु ॥

श्रीधरः - नन्दिं सुखं वर्धयतीति तथा । मुक्तसङ्गेषु प्रकृष्टः सङ्गो यस्य । दण्डपाणिर् इवेत्य् अपराधानुपेक्षणम् उच्यते । नादण्ड्यम् इत्य् अत्र पक्षपाताभाव उक्तः ॥१८॥

क्रमसन्दर्भः - न व्याख्यातम्.

विश्वनाथः - नन्दिं सुखं वर्धयतीति सः मुक्तसङ्गेषु विरक्तेष्व् एव प्रसङ्गो यस्य सः ॥१८॥

_*_

॥ ४.१६.१९ ॥

अयं तु साक्षाद् भगवांस् त्र्यधीशः
कूटस्थ आत्मा कलयावतीर्णः ।
यस्मिन्न् अविद्यारचितं निरर्थकं
पश्यन्ति नानात्वम् अपि प्रतीतम् ॥

मध्वः - तत्र सन्निहितः साक्षाद् भगवान् ।

ब्रह्मण्य् अन्नते गरुडे रुद्रे कामे शचीपतौ ।
अनिरुद्धे मनौ चैव पृथौ च कृतवीर्यजे ॥
नारदे चैवम् आद्येषु विशेषात् सन्निधिर् हरेः ।
सुदर्शनादिष्व् अस्त्रेषु तथा सन्निहितो हरिः ।
नरलक्ष्मणौ बलश् चैव शेषस्यांशाः प्रकीर्तिताः ॥
तथा भरतशत्रुघ्नौ चक्रशङ्खाव् उदाहृतौ ।
प्रद्युम्नश् च कुमारश् च स्कन्दः कामांशजाः स्मृताः ॥ इति स्कान्दे ।

वैन्ये पृथौ सन्निहितौ राजरूपी जनार्दनः इति ब्राह्मे । यल् लोके निरर्थकं तद् भगवद्रूपेषु प्रतीतनानात्वदृष्टान्तेन पश्यन्ति सन्तः । मत्स्यरूपादिनानात्वदृष्टिवद् यन् निरर्थकम् इति पाद्मे । एवं धर्मान् पृथक् पश्यन्न् इति च ॥१९॥

श्रीधरः - अयं त्व् इति तुशब्देन निरूपमत्वं दर्शयति । कोऽसाव् आत्मा ? तम् आह । यस्मिन् प्रतीतम् अपि नानात्वम् अर्थशून्यं पश्यन्ति ॥१९॥

क्रमसन्दर्भः - एष दोग्धेति पद्यं पुनर् उक्तम् इव परेण । अतः पृथङ् नाङ्गीकृतम् । देवमनुजान्तरेष्व् अपि ते गुणाः सन्तीति न तत्साम्यम् इत्य् आहअयं तु साक्षाद् इति । यतः स एव कलया शक्त्या सह अवतीर्णोऽस्मिन् प्रविष्टः आत्मा परमात्मा, सर्वातिशयगुणत्वम् एवाहुः यस्मिन् भगवति साक्षात् सति नानात्वं स्वात्मनि देवमनुष्यत्वादिभेदं निरर्थकं पुरुषार्थशून्यं पश्यन्ति । अविद्याकल्पितत्वेनातितुच्छत्वाद् इति भावः ॥१९॥

विश्वनाथः - यस्मिन् वर्तमाना मुनयोऽविद्यया रचितम् एकस्यापि जीवस्य स्थूलसूक्ष्मदेहाध्यासात् नानात्वं स्वप्ने च नानात्वं प्रतीतम् अपि निरर्थकम् अवस्त्व् एव पश्यति ॥१९॥

ओ)०(ओ

॥ ४.१६.२० ॥

अयं भुवो मण्डलम् ओदयाद्रेर्
गोप्तैकवीरो नरदेवनाथः ।
आस्थाय जैत्रं रथम् आत्तचापः
पर्यस्यते दक्षिणतो यथार्कः ॥

श्रीधरः - आ उदयाद्रेस् तत् पर्यन्तं गोप्ता गोपायिष्यति तद् अर्थं पर्यस्यते पर्यटिष्यति, प्रदक्षिणीकरिष्यतीत्य् अर्थः ॥२०॥

क्रमसन्दर्भः - न व्याख्यातम्.

विश्वनाथः - आ उदयाद्रेर् उदयाद्रिम् अभिव्याप्य दक्षिणतः पर्यस्यते प्रादक्षिण्येन पर्यटिष्यति ॥२०॥

_*_

॥ ४.१६.२१ ॥

अस्मै नृपालाः किल तत्र तत्र
बलिं हरिष्यन्ति सलोकपालाः ।
मंस्यन्त एषां स्त्रिय आदिराजं
चक्रायुधं तद्यश उद्धरन्त्यः ॥

श्रीधरः - अस्मै तथा प्रदक्षिणं कुर्वते । मंस्यन्ते ज्ञास्यन्ति । तस्य य्श उद्धरन्त्य उदाहरन्त्यः कीर्तयन्त्यः ।

क्रमसन्दर्भः - स्त्रिय इति । । स्त्रियोऽपीत्य् अर्थः । उद्वरन्त्य इत्य् एव पाठः स्वामिसम्मतः, मध्ये उदाहरन्त्य इति व्याख्यानोपादानात् ॥२१॥

विश्वनाथः - मंस्यन्ते ज्ञास्यन्ति उच्चरन्त्यः कीर्तयन्तः ॥२१॥

_*_

॥ ४.१६.२२ ॥

अयं महीं गां दुदुहेऽधिराजः
प्रजापतिर् वृत्तिकरः प्रजानाम् ।
यो लीलयाद्रीन् स्वशरासकोट्या
भिन्दन् समां गाम् अकरोद् यथेन्द्रः ॥

श्रीधरः - इन्द्र इवाद्रीन् विभिन्दन् ॥२२॥

क्रमसन्दर्भः - न व्याख्यातम्.

विश्वनाथः - तासां किम् आकारम् एतद् यशःकीर्तनम् इत्य् आकाङ्क्षायाम् आहुः श्लोकचतुष्कम् । अयम् इति शरासकोट्या शरासनाग्रेण इन्द्र इवाद्रीन् भिन्दन् ॥२२॥

_*_

॥ ४.१६.२३ ॥

विस्फूर्जयन्न् आजगवं धनुः स्वयं
यदाचरत् क्ष्माम् अविषह्यम् आजौ ।
तदा निलिल्युर् दिशि दिश्य् असन्तो
लाङ्गूलम् उद्यम्य यथा मृगेन्द्रः ॥

श्रीधरः - लाङ्गूलम् उन्नमय्य यथा मृगेन्द्रश् चरति तथा धनुर् विस्फूर्जयन् यदा क्ष्माम् अचरत् ॥२३॥

क्रमसन्दर्भः - न व्याख्यातम्.

विश्वनाथः - लाङ्गूलम् उन्नमय्य यथा मृगेन्द्रश् चरति तथा धनुर् विस्फूर्जयन् क्ष्माम् अचरत् ॥२३॥

_*_

॥ ४.१६.२४ ॥

एषोऽश्वमेधाऽ शतम् आजहार
सरस्वती प्रादुरभावि यत्र ।
अहार्षीद् यस्य हयं पुरन्दरः
शतक्रतुश् चरमे वर्तमाने ॥

श्रीधरः - सरस्वती यत्र प्रादुरभावि प्रादुरभूत् । कर्मकर्तरि चिण् । तत्राहार्षीत् । हरणं करिष्यतीत्य् अर्थः ॥२४॥

क्रमसन्दर्भः - स्वम् इत्य् अत्र स्वयम् इति क्वचित् । प्रादुरभावि प्रादुर्भविता पृथुनैव ॥२४॥

विश्वनाथः - न व्याख्यातम्.

_*_

॥ ४.१६.२५ ॥

एष स्वसद्मोपवने समेत्य
सनत्कुमारं भगवन्तम् एकम् ।
आराध्य भक्त्यालभतामलं तज्
ज्ञानं यतो ब्रह्म परं विदन्ति ॥

श्रीधरः, विश्वनाथः - न व्याख्यातम्.

क्रमसन्दर्भः - विदन्तीत्य् अत्र कुर्वन्तीति चित्सुखः ॥२५॥

_*_

॥ ४.१६.२६ ॥

तत्र तत्र गिरस् तास् ता इति विश्रुतविक्रमः ।
श्रोष्यत्य् आत्माश्रिता गाथाः पृथुः पृथुपराक्रमः ॥

श्रीधरः - विश्रुता विक्रमा यस्य । गाथाः प्रबन्धान् । आत्माश्रिता विष्ण्वाश्रिताः ॥२६॥

क्रमसन्दर्भः - न व्याख्यातम्.

विश्वनाथः - इति तत्र तत्र देशे ताभिर् उक्तास् तास् ता लोकप्रसिद्धा गिरः । गाथा आत्माश्रिताः स्वीयकवितया वर्णिताः कथाश् च । अत एव दुदुहे इत्यादिवत् भूतकालप्रयोगस् तदुक्तिकाले तत्तत्कर्मणाम् अतीतत्वात् ॥२६॥

_*_

॥ ४.१६.२७ ॥

दिशो विजित्याप्रतिरुद्धचक्रः
स्वतेजसोत्पाटितलोकशल्यः ।
सुरासुरेन्द्रैर् उपगीयमान
महानुभावो भविता पतिर् भुवः ॥

श्रीधरः - उपगीयमानो महानुभावो यस्य ॥२७॥

क्रमसन्दर्भः - “भविता पतिर् भुवः” इत्य् अत्र “जयतां पृथुर् भवे” इति चित्सुखः ॥२७॥

विश्वनाथः - न व्याख्यातम्.

इति सारार्थदर्शिन्यां हर्षिण्यां भक्तचेतसाम् ।
षोडशोऽयं चतुर्थस्य सङ्गतः सङ्गतः सताम् ॥*॥

ओ)०(ओ

इति श्रीमद्भागवते महापुराणे ब्रह्मसूत्रभाष्ये पारमहंस्यं संहितायां वैयासिक्यां चतुर्थस्कन्धे
पृथुचरितनाम षोडशोऽध्यायः ।
॥ ४.१६ ॥







(४.१७)
अथ सप्तदशोऽध्यायः
धरानिग्रहः


॥ ४.१७.१ ॥

मैत्रेय उवाच
एवं स भगवान् वैन्यः ख्यापितो गुणकर्मभिः ।
छन्दयाम् आस तान् कामैः प्रतिपूज्याभिनन्द्य च ॥

श्रीधरः -
ततः सप्तदशे लोकक्षुधाः प्रशमयन् पृथुः ।
ग्रस्तबीजां महीं हन्तुं यत्तो भीत्या तया स्तुतः ॥

छन्दयाम् आस तोषितवान् ॥१॥

क्रमसन्दर्भः - अथेदृशलोकसाहाय्याय भविष्यामीति सञ्जातसुखस्य तस्य वृत्तम् आहएवम् इति ॥१॥

विश्वनाथः -
पृथुः सप्तदशे लोकैः क्षुधार्तैर् अन्नम् अर्थितः ।
धरां ग्रस्तसमस्तानां निघ्नन् भीत्या तया स्तुतः ॥*।

छान्दयामास तोषितवान् ॥१॥

_*_

॥ ४.१७.२ ॥

ब्राह्मणप्रमुखान् वर्णान् भृत्यामात्यपुरोधसः
पौरान् जानपदान् श्रेणीः प्रकृतीः समपूजयत् ॥

श्रीधरः - भृत्यान् अमात्यान् पुरोधसः पुरोहितांश् च । श्रेणीस् तैलिकताम्बूलिकादीन् पौरविशेषान् । प्रकृतीर् नियोगिनः ॥२॥

क्रमसन्दर्भः - न व्याख्यातम्.

विश्वनाथः - श्रेणीस् तैलिकताम्बूलिकादिन् प्रकृतीर् नियोगवर्तिनः समपूजयत् । धन्याः स्थ, भो धन्याः स्थ । युष्मान् अहं साधु पालयानीत्य् एतद् एव मत्कर्तृकं युष्मत्परिचरणं भूयाद् इति मधुरम् अभ्यभाषत ॥२॥

_*_

॥ ४.१७.३ ॥

विदुर उवाच
कस्माद् दधार गोरूपं धरित्री बहुरूपिणी ।
यां दुदोह पृथुस् तत्र को वत्सो दोहनं च किम् ॥

श्रीधरः - दोहनं पात्रम् ॥३॥

क्रमसन्दर्भः, विश्वनाथः - न व्याख्यातम्.

_*_

॥ ४.१७.४ ॥

प्रकृत्या विषमा देवी कृता तेन समा कथम् ।
तस्य मेध्यं हयं देवः कस्य हेतोर् अपाहरत् ॥

श्रीधरः - मेध्यं यज्ञार्हम् ॥४॥

क्रमसन्दर्भः, विश्वनाथः - न व्याख्यातम्.

_*_

॥ ४.१७.५ ॥

सनत्कुमाराद् भगवतो ब्रह्मन् ब्रह्मविदुत्तमात् ।
लब्ध्वा ज्ञानं सविज्ञानं राजर्षिः कां गतिं गतः ॥

श्रीधरः - सविज्ञानम् अपरोक्षज्ञानसहितम् ॥५॥

क्रमसन्दर्भः - कां गतिं ब्रह्मरूपां भगवद्रूपां वा ॥५॥

विश्वनाथः - न व्याख्यातम्.

_*_

॥ ४.१७.६ ॥

यच् चान्यद् अपि कृष्णस्य भवान् भगवतः प्रभोः
श्रवः सुश्रवसः पुण्यं पूर्वदेहकथाश्रयम् ॥

मध्वः - पूर्वतनानां कथा सम्बन्धेन हरेर् यशः ॥६॥

श्रीधरः - पूर्वदेहः पृथ्ववतारस् तत्कथाश्रयम् । श्रवो यशः । सुष्ठु श्रवो यस्य ॥६॥

क्रमसन्दर्भः - यच् चान्यद् इति द्वयेन । श्रीविदुरस्य सर्वत्राप्य् एतद् एव हार्दं व्यक्तं भवेद् इत्य् अत्र भवान् इति क्वचित् चित्सुखसम्मतोऽयम् । देहत्वम् आवेशावतारत्वं पूर्वत्वं प्राक् प्रकाशापेक्षयैव ॥६॥

विश्वनाथः - न व्याख्यातम्.

_*_

॥ ४.१७.७ ॥

भक्ताय मेऽनुरक्ताय तव चाधोक्षजस्य च
वक्तुम् अर्हसि योऽदुह्यद् वैन्यरूपेण गाम् इमाम् ॥

श्रीधरः - अदुह्यद् दुग्धवान् ॥७॥

क्रमसन्दर्भः - न व्याख्यातम्.

विश्वनाथः - अदुह्यद् इत्य् आर्षम् अधोक् ॥७॥

_*_

॥ ४.१७.८ ॥

सूत उवाच
चोदितो विदुरेणैवं वासुदेवकथां प्रति
प्रशस्य तं प्रीतमना मैत्रेयः प्रत्यभाषत ॥

न कतमेनापि व्याख्यातम्.

_*_

॥ ४.१७.९ ॥

मैत्रेय उवाच
यदाभिषिक्तः पृथुर् अङ्ग विप्रैर्
आमन्त्रितो जनतायाश् च पालः ।
प्रजा निरन्ने क्षितिपृष्ठ एत्य
क्षुत्क्षामदेहाः पतिम् अभ्यवोचन् ॥

श्रीधरः - जनतायास् त्वं पाल इत्य् आमन्त्रितो नियुक्तः । तदा निरन्ने क्षितितले सति । क्षुधाक्षामाः क्षीणा देहा यासां ताः प्रजा एत्य पतिं पृथुम् अब्रुवन् ॥९॥

क्रमसन्दर्भः - तत्प्रेरणया प्रीतमनस्त्वेन चास्यापि तथैव तात्पर्यं लभ्यते । अत एवात्र वासुदेवः, श्रीवसुदेवनन्दनः श्रीकृष्ण एव ॥९॥

विश्वनाथः - जनतायास् त्वं पाल इत्य् आमन्त्रितो नियुक्तश् च तदा ॥९॥

_*_

॥ ४.१७.१० ॥

वयं राजञ् जाठरेणाभितप्ता
यथाग्निना कोटरस्थेन वृक्षाः ।
त्वाम् अद्य याताः शरणं शरण्यं
यः साधितो वृत्तिकरः पतिर् नः ॥

श्रीधरः - जाठरेणाग्निनाभितप्ताः । यः साधितो विप्रैर् मन्थनेन सम्पादितस् तं त्वां शरणं याताः ॥१०॥

क्रमसन्दर्भः - न व्याख्यातम्.

विश्वनाथः - यस् त्वं साधितो विप्रैर् मन्थनेन सम्पादितः ॥१०॥

_*_

॥ ४.१७.११ ॥

तन् नो भवान् ईहतु रातवेऽन्नं
क्षुधार्दितानां नरदेवदेव
यावन् न नङ्क्ष्यामह उज्झितोर्जा
वार्तापतिस् त्वं किल लोकपालः ॥

श्रीधरः - तत् तस्मान् नोऽस्माकम् अन्नं रातवे रातुं दातुम् ईहतु ईहतां यत्नं करोतु । उज्झितोर्जास् त्यक्तान्नाः सत्यः । वार्ताया जीविकायाः पतिः ॥११॥

क्रमसन्दर्भः - न व्याख्यातम्.

विश्वनाथः - तत् तस्मान् नोऽस्माकम् अस्मभ्यम् अन्नं रातवे रातुं दातुम् ईहतु ईहतां यत्नं करोतु । अत्र या विलम्ब्यताम् इत्य् आहुःयावद् इति । उज्झितोर्जास् त्यक्तान्नाः सत्यः । वार्ताया जीविकाकर्ता ॥११॥

ओ)०(ओ

॥ ४.१७.१२ ॥

मैत्रेय उवाच
पृथुः प्रजानां करुणं निशम्य परिदेवितम् ।
दीर्घं दध्यौ कुरुश्रेष्ठ निमित्तं सोऽन्वपद्यत ॥

श्रीधरः - परिदेवितं विलापम् । निमित्तं हेतुम् अन्वपद्यत ज्ञातवान् ॥१२॥

क्रमसन्दर्भः - निमित्तं वक्ष्यमाणानुसारेण पृथिव्या ग्रस्तबीजत्वम् ॥१२॥

विश्वनाथः - निमित्तं हेतुम् ॥१२॥

_*_

॥ ४.१७.१३ ॥

इति व्यवसितो बुद्ध्या प्रगृहीतशरासनः ।
सन्दधे विशिखं भूमेः क्रुद्धस् त्रिपुरहा यथा ॥

श्रीधरः - पृथिव्या ओषधिबीजानि ग्रस्तानीति व्यवसितो निश्चितवान् सन् ॥१३॥

क्रमसन्दर्भः - इति वक्ष्यमाणतत्कर्तव्यव्यवसितो निश्चितवान् । ममाभिषेके सञ्जातेऽपि बीजानि गोपायतीति क्रुद्धः ॥१३॥

विश्वनाथः - पृथिव्यैव ओषधिबीजानि ग्रस्तानीति अन्वपद्यत ज्ञातवान् । ममाभिषेके जातेऽपि यदीयं बीजानि गोपायति, तद् अस्यां चतुर्थम् उपायम् एव करवाणीति व्यवसितं निश्चयो यस्य सः । भूमेर् भूमिं प्रति ॥१३॥

ओ)०(ओ

॥ ४.१७.१४ ॥

प्रवेपमाना धरणी निशाम्योदायुधं च तम् ।
गौः सत्य् अपाद्रवद् भीता मृगीव मृगयुद्रुता ॥

श्रीधरः, विश्वनाथः - मृगयुना द्रुताऽनुगता मृगीव ॥१४॥

क्रमसन्दर्भः - न व्याख्यातम्.

_*_

॥ ४.१७.१५ ॥

ताम् अन्वधावत् तद् वैन्यः कुपितोऽत्यरुणेक्षणः ।
शरं धनुषि सन्धाय यत्र यत्र पलायते ॥

श्रीधरः - न व्याख्यातम्.

क्रमसन्दर्भः - तद् इति तत्र तत्रेत्य् अर्थः । ताम् एवान्वद्रवद् इति पाठः क्वचित् ॥१५॥

विश्वनाथः - तत् तदा ॥१५॥

_*_

॥ ४.१७.१६ ॥

सा दिशो विदिशो देवी रोदसी चान्तरं तयोः ।
धावन्ती तत्र तत्रैनं ददर्शानूद्यतायुधम् ॥

श्रीधरः - रोदसि द्यावापृथिव्यौ तयोर् अन्तरम् अन्तरिक्षं च । अनु पृष्ठतः उद्यतम् आयुधं येन ॥१६॥

क्रमसन्दर्भः - न व्याख्यातम्.

विश्वनाथः - रोदसी द्यावापृथिव्यौ तयोर् अन्तरम् अन्तरिक्षम् अनु स्वपृष्ठदेशे उद्यतायुधम् एनं पृथुं ददर्श ॥१६॥

_*_

॥ ४.१७.१७ ॥

लोके नाविन्दत त्राणं वैन्यान् मृत्योर् इव प्रजाः ।
त्रस्ता तदा निववृते हृदयेन विदूयता ॥

श्रीधरः, क्रमसन्दर्भः - न व्याख्यातम्.

विश्वनाथः - निववृते पृथोर् अभिमुखीबभूव ॥१७॥

_*_

॥ ४.१७.१८ ॥

उवाच च महाभागं धर्मज्ञापन्नवत्सल ।
त्राहि माम् अपि भूतानां पालनेऽवस्थितो भवान् ॥

न कतमेनापि व्याख्यातम्.

_*_

॥ ४.१७.१९ ॥

स त्वं जिघांससे कस्माद् दीनाम् अकृतकिल्बिषाम् ।
अहनिष्यत् कथं योषां धर्मज्ञ इति यो मतः ॥

श्रीधरः - यो धर्मज्ञ इति मतः स भवान् योषां मां कथम् अहनिष्यद् धनिष्यति ॥१९॥

क्रमसन्दर्भः - न व्याख्यातम्.

विश्वनाथः - अहनिष्यद् धनिष्यति ॥१९॥

_*_

॥ ४.१७.२० ॥

प्रहरन्ति न वै स्त्रीषु कृतागःस्व् अपि जन्तवः ।
किम् उत त्वद्विधा राजन् करुणा दीनवत्सलाः ॥

श्रीधरः, विश्वनाथः - न व्याख्यातम्.

क्रमसन्दर्भः - जन्तवः साधारणजन्तुतुल्या मूढा अपि मनुष्या इत्य् अर्थः ॥२०॥

_*_

॥ ४.१७.२१ ॥

मां विपाट्याजरां नावं यत्र विश्वं प्रतिष्ठितम् ।
आत्मानं च प्रजाश् चेमाः कथम् अम्भसि धास्यसि ॥

श्रीधरः - अजरां दृढाम् । धास्यसि धारयिष्यसि ॥२१॥

क्रमसन्दर्भः - न व्याख्यातम्.

विश्वनाथः - विपाठ्य विदार्य अजरां दृढां, अम्भसीति मयि मृतायां सत्यां गर्भोद एव स्थास्यतीत्य् अर्थः ॥२१॥

_*_

॥ ४.१७.२२ ॥

पृथुर् उवाच
वसुधे त्वां वधिष्यामि मच्छासनपराङ्मुखीम् ।
भागं बर्हिषि या वृङ्क्ते न तनोति च नो वसु ॥

श्रीधरः - बर्हिषि यज्ञे या भवती देवतारूपेण भागं वृङ्क्ते भजते । वसु धान्यादिकम् ॥२२॥

क्रमसन्दर्भः - वसुधेत्यादि वाक्यम् अपि बिभीषिकामात्रम् ॥२२॥

विश्वनाथः - बर्हिषि यज्ञे या भवती देवतारूपिणी भागं वृङ्क्ते भजते । वसु धान्यादिकम् ॥२२॥

_*_

॥ ४.१७.२३ ॥

यवसं जग्ध्य् अनुदिनं नैव दोग्ध्य् औधसं पयः ।
तस्याम् एवं हि दुष्टायां दण्डो नात्र न शस्यते ॥

श्रीधरः - गोरूपेण तु यवसं तृणं जग्धि अत्तीत्य् अर्थः । पयस् तु नैव दोग्धि दुग्धं न स्रवति । अत्रास्मिन्न् अपराधे ॥२३॥

क्रमसन्दर्भः - न व्याख्यातम्.

विश्वनाथः - गोरूपेण यवसं तृणं जग्धि अत्ति पयस् तु न दोग्धि, न पूरयति न ददातीति यावत् । कामपुरोऽस्म्य् अहं नृणाम् इतिवत् । तस्याम् एवम्भूतायां त्वय्य् अपराधिन्याम् ॥२३॥

ओ)०(ओ

॥ ४.१७.२४ ॥

त्वं खल्व् ओषधिबीजानि प्राक् सृष्टानि स्वयम्भुवा ।
न मुञ्चस्य् आत्मरुद्धानि माम् अवज्ञाय मन्दधीः ॥

श्रीधरः - आत्मनि देहे रुद्धानि ॥२४॥

क्रमसन्दर्भः, विश्वनाथः - न व्याख्यातम्.

_*_

॥ ४.१७.२५ ॥

अमूषां क्षुत्परीतानाम् आर्तानां परिदेवितम् ।
शमयिष्यामि मद्बाणैर् भिन्नायास् तव मेदसा ॥

श्रीधरः - मद्वधे सर्वथा अन्नं न स्याद् इति चेत्, अत आह । अमूषां प्रजानाम् । मेदसा मांसेन ॥२५॥

क्रमसन्दर्भः - न व्याख्यातम्.

विश्वनाथः - मेदसा मांसेन ॥२५॥

_*_

॥ ४.१७.२६ ॥

पुमान् योषिद् उत क्लीब आत्मसम्भावनोऽधमः ।
भूतेषु निरनुक्रोशो नृपाणां तद्वधोऽवधः ॥

श्रीधरः - यद् उक्तं योषां कथं हनिष्यति ? इति तत्राहपुमान् इति । तस्य वधोऽवध एव ॥२६॥

क्रमसन्दर्भः - न व्याख्यातम्.

विश्वनाथः - यद् उक्तं योषां कथं हनिष्यसीति ? तत्राहपुमान् इति । आत्मसम्भावनो मिथ्याहङ्कारमत्तः निरनुक्रोशो निर्दयः । तस्य वधोऽवध एव ॥२६॥

ओ)०(ओ

॥ ४.१७.२७ ॥

त्वां स्तब्धां दुर्मदां नीत्वा मायागां तिलशः शरैः ।
आत्मयोगबलेनेमा धारयिष्याम्य् अहं प्रजाः ॥

श्रीधरः - यच् चोक्तं कथम् अम्भसि धास्यसि ? इति तत्राहत्वाम् इति । तिलशस् तिलप्रमाणानि खण्डानि इत्य् एवं भूताम् अवस्थां नीत्वा ॥२७॥

क्रमसन्दर्भः - न व्याख्यातम्.

विश्वनाथः - यच् चोक्तं कथम् अम्भसि धास्यसि ? इति तत्राहत्वाम् इति । तिलशस् तिलप्रमाणानि खण्डानि इत्य् एवं भूताम् अवस्थां नीत्वा ॥२७॥

_*_

॥ ४.१७.२८ ॥

एवं मन्युमयीं मूर्तिं कृतान्तम् इव बिभ्रतम् ।
प्रणता प्राञ्जलिः प्राह मही सञ्जातवेपथुः ॥

श्रीधरः - मन्युमयीं मूर्तिं बिभ्रतः कृतान्ततुल्यत्वम् उच्यते, नतु कृतान्तस्य मन्युमयी मूर्तिर् इति ॥२८॥

क्रमसन्दर्भः - मन्युमयीं मन्युप्रचुरां मूर्तिं बिभ्रतं तन्मयतया सम्पादयन्तम् इत्य् अर्थः ॥२८॥

विश्वनाथः - न व्याख्यातम्.

_*_

॥ ४.१७.२९ ॥

धरोवाच
नमः परस्मै पुरुषाय मायया
विन्यस्तनानातनवे गुणात्मने ।
नमः स्वरूपानुभवेन निर्धुत
द्रव्यक्रियाकारकविभ्रमोर्मये ॥

मध्वः - ब्रह्मादिजीवदेहास् तु मायादेहाः प्रकीर्तिताः इति वाराहे ॥२९॥

श्रीधरः -
शुद्धसत्त्वतनुं देवम् अकस्माद् अतिदारुणम् ।
वीक्षमाणा पृथुं पृथ्वी तुष्टाव करुणोक्तिभिः ॥

मायया विन्यस्ता रचिता नानाघोरादितनवो येन । गुणात्मने गुणमयत्वेन प्रतीयमानाय । वस्तुतस् तु निर्धुता निरस्ता द्रव्यक्रियाकारकेष्व् अधिभूताध्यात्माधिदैवेषु विभ्रमोऽहङ्कारः, तन्निमित्ता ऊर्मयो रागद्वेषादयश् च यस्मिंस् तस्मै ॥२९॥

क्रमसन्दर्भः - पृथिव्य् उवाचेत्य् एव पाठः । पुरुषाय भूयसे विन्यस्तमायेति सम्बन्धोक्तिः ॥२९॥

विश्वनाथः - विन्यस्ता निर्मिता नानाभूतास्मदाद्यास् तनुर् यस्य तस्मै । यतो गुणात्मने गुणमयाय । यद् उक्तं  महीतलं तज्जघनम् इत्य् आदि । ननु तर्हि स्वतनुं तां किम् अहं हन्मीति तत्राह । स्वरूपानुभवेनेति यावत् स्वरूपशक्तेर् अनुभवो न स्यात् तावद् एव मायाशक्तिमतस् तवास्मदाद्यास् तनुः । स्वरूपानुभवेन तु विनिर्धूतानि निरस्तानि द्रव्यक्रियाकारकाणि अधिभूताध्यात्माधिदैवानि तैर् विभ्रमोर्मिः संसारतरङ्गश् च यस्मात् तस्मै । यद् उक्तं

यावन् न जायेत परावरेऽस्मिन्
विश्वेश्वरे द्रष्टरि भक्तियोगः ।
तावत् स्थवीयः पुरुषस्य रूपं
क्रियावसाने प्रयतः स्मरेत ॥ [भा.पु. २.२.१४] इति ।

अमुनी भगवद्रूपे मया ते ह्य् अनुवर्णिते ।
उभे अपि न गृह्णन्ति मायासृष्टे विपश्चितः ॥ [भा.पु. २.१०.३५] इति च ॥२९॥

 ओ)०(ओ

॥ ४.१७.३० ॥

येनाहम् आत्मायतनं विनिर्मिता
धात्रा यतोऽयं गुणसर्गसङ्ग्रहः ।
स एव मां हन्तुम् उदायुधः स्वराड्
उपस्थितोऽन्यं शरणं कम् आश्रये ॥

श्रीधरः - अहो सर्वजीवाश्रयत्वेन सृष्टां मां कथं हन्तुं प्रवर्तत इत्य् आह । येन विधात्रात्मनां जीवानाम् आयतनम् अहं निर्मिता । यतो यस्यां मयि गुणसर्गस्य चतुर्विधभूतग्रामस्य सङ्ग्रहो धारणम् । स्वराट् स्वतन्त्रः ॥३०॥

क्रमसन्दर्भः - न व्याख्यातम्.

विश्वनाथः - एकं चेत् तर्हि त्वदुक्तिप्रामाण्येनैव त्वयि मम नास्ति ममतेत्य् अतस् त्वां हन्म्य् एवेत्य् अत आहयेनेति । नहि स्वहस्तेनारोपिता वल्ली स्वहस्तेनैव छिद्यते इति भावः । तत्राप्य् उपकारिकास्मीत्य् आहआत्मनां जीवानाम् आयतनं यतो यस्यां मयि गुणसर्गस्य चतुर्विधभूतग्रामस्य सङ्ग्रहो धारणम् । स्वराट् स्वतन्त्रः ॥३०॥

_*_

॥ ४.१७.३१ ॥

य एतद् आदाव् असृजच् चराचरं
स्वमाययात्माश्रययावितर्क्यया ।
तयैव सोऽयं किल गोप्तुम् उद्यतः
कथं नु मां धर्मपरो जिघांसति ॥

श्रीधरः - सृष्टिसंहारकारकोऽहम् एवेति चेत् तथापि प्रजापालने प्रवृत्तस्य मद्वधोऽनुचित एवेत्य् आहय एतद् इति । आत्माश्रयया जीवविषयिण्या ॥३१॥

क्रमसन्दर्भः - न व्याख्यातम्.

विश्वनाथः - ननु मयैव जगत् सृज्यते संह्रियते चेति सत्यम् । तद् अपि सम्प्रति पालने प्रवृत्तस्य तव मद्वधोऽनुचित इत्य् आहय इति ॥३१॥

ओ)०(ओ

॥ ४.१७.३२ ॥

नूनं बतेशस्य समीहितं जनैस्
तन्मायया दुर्जययाकृतात्मभिः ।
न लक्ष्यते यस् त्व् अकरोद् अकारयद्
योऽनेक एकः परतश् च ईश्वरः ॥

मध्वः - स परतः ईश्वर इत्य् आक्षेपः ॥३२॥

श्रीधरः - अतो दुर्ज्ञेयम् ईश्वरचेष्टितम् इत्य् आहनूनम् इति । अकृतात्मभिर् विक्षिप्तचित्तैः । य ईश्वरः स्वतन्त्रः । अकरोद् ब्रह्माणम् । परत इति तेन ब्रह्मणा चराचरम् अकारयत् । यश् च स्वत एकः परतो माययाऽनेकः ॥३२॥

क्रमसन्दर्भः - नूनम् इति । तच्छब्दतदुपाधिविशिष्टत्वेन स्वयम् एव भगवान् एक एवानेकः सन् जगद् अकरोत् । तदसंसर्गित्वेन तु स्वयम् एक एव सन् तत्तद्वाराकारयत्, न केवलम् एतावद् एव तदैश्वर्यम्, परतो जगतः परस्मिन् वैकुण्ठेऽपि ईश्वर इति । अतो युक्तम् एवालक्ष्यचेष्टितत्वम् इत्य् अर्थः । स्व ईश्वर इति चित्सुखः । स्वं स्वयम् ॥३२॥

विश्वनाथः - ननु तर्हि त्वं माम अधर्मिणं ब्रूषे ? तत्र नहि नहि, किन्तु दुर्लक्ष्यम् एतद् ऐश्वर्यम् इत्य् आहनूनम् इति । अकृतात्मभिर् विक्षिप्तचित्तैः । य ईश्वरोऽकरोत् सर्गम् अकारयद् विसर्गम् । स्वत एकः परतो मायया अनेकश् च ॥३२॥

ओ)०(ओ

॥ ४.१७.३३ ॥

सर्गादि योऽस्यानुरुणद्धि शक्तिभिर्
द्रव्यक्रियाकारकचेतनात्मभिः ।
तस्मै समुन्नद्धविरुद्धशक्तये
नमः परस्मै पुरुषाय वेधसे ॥

मध्वः - विरुद्धशक्तयो यस्य नित्या युगपद् एव च ।
तस्मै नमो भगवते विष्णवे सर्वजिष्णवे ॥ इति वाराहे ॥३३॥

श्रीधरः - तस्माद् अचिन्त्यशक्तये केवलं नम इत्य् आह । सर्गादि जन्मस्थितिभङ्गम् अस्य जगतोऽनुरुणद्ध्य् अनुवर्तते करोति । द्रव्याणि महाभूतानि । क्रिया इन्द्रियाणि । कारका देवाः । चेतना बुद्धिः । आत्माऽहङ्कारः । तैः स्वशक्तिरूपैः समुन्नद्धाः समुत्कटा निरुद्धाः शक्तयो यस्य ॥३३॥

क्रमसन्दर्भः - कारकाः प्रकृतिप्रवर्तका देवाः ॥३३॥ (भगवत्सन्दर्भः ११)

विश्वनाथः - तस्माद् अचिन्त्यशक्तये केवलं नम इत्य् आहअनुरुणद्धि भक्तजीवस्यानुरोधेन करोति । द्रव्यक्रियाकारकाणि भूतेन्द्रियदेवताः । चेतना बुद्धिः । आत्माऽहङ्कारस् तैः समुन्नद्धाः प्रबलाः परस्परविरुद्धाश् च शक्तयो यस्येति पालनसंहारशक्ती उभे अपि प्रबले इत्य् अतः पालयितुं संहर्तुं च त्वं प्रभुर् यथेच्छसि, तथा कुरु । तुभ्यं नम एवेति भावः ॥३३॥

ओ)०(ओ

॥ ४.१७.३४ ॥

स वै भवान् आत्मविनिर्मितं जगद्
भूतेन्द्रियान्तःकरणात्मकं विभो ।
संस्थापयिष्यन्न् अज मां रसातलाद्
अभ्युज्जहाराम्भस आदिसूकरः ॥

श्रीधरः - प्राणिनां धारणार्थं मां रसातलाद् उद्धृत्येदानीं प्रजारक्षणे प्रवृत्तस्य मद्वधो न युक्त इति सकरुणम् आह द्वाभ्याम् । हे अज ! यः सृष्टवान्, स एव भवान् स्वनिर्मितं चराचरं जगत् सम्यक् स्थापयितुम् आदिशूकरः सन् माम् अब्युज्जहार ॥३४॥

क्रमसन्दर्भः - न व्याख्यातम्.

विश्वनाथः - स्वस्मिन् कारुण्यम् उत्पादयन्ती पूर्ववृत्तं स्मारयतिस वा इति द्वाभ्याम् ॥३४॥

_*_

॥ ४.१७.३५ ॥

अपाम् उपस्थे मयि नाव्य् अवस्थिताः
प्रजा भवान् अद्य रिरक्षिषुः किल ।
स वीरमूर्तिः समभूद् धराधरो
यो मां पयस्य् उग्रशरो जिघांससि ॥

श्रीधरः - स एव धराधरो वराहोऽद्य अपाम् उपस्थे उपरि मयि नावि आधारभूतायाम् अवस्थिताः प्रजा रक्षितुम् इच्छुर् वीरमूर्तिः पृथुरूपः समभूत् । एवम्भूतो यः स त्वं पयसि निमित्ते मां जिघांससीति चित्रम् इत्य् अर्थः ॥३५॥

क्रमसन्दर्भः - यो माम् इत्य् आदौ गोपायसे अग्रसर इति सम्बन्धः ॥३५॥

विश्वनाथः - उपस्थे उपरिस्थायां मयि नावि नौकारूपायां स एव धराधर आदिशूकरो मत्स्वामी त्वं यो मां सभार्यां पयसि निमित्ते जिघांससि । अयम् अर्थःइमास् त्वत्प्रजा मदपत्यान्य् एव मदुत्सङ्गे स्थितानि नित्यम् अहं स्तनं पयः पाययान्य् एव साम्प्रतम् एतद् दुर्वृत्तम् आलक्ष्य शीलं शीलयन्ती माताप्य् अहं क्रुद्धा पयो न पाययामीति त्वं गृहपतिर् मां ताडयसीति ॥३५॥

_*_

॥ ४.१७.३६ ॥

नूनं जनैर् ईहितम् ईश्वराणाम्
अस्मद्विधैस् तद्गुणसर्गमायया
न ज्ञायते मोहितचित्तवर्त्मभिस्
तेभ्यो नमो वीरयशस्करेभ्यः ॥

श्रीधरः - तस्माद् ईश्वरचेष्टितं दुर्ज्ञेयम् इति कैमुत्यन्यायेनोपसंहरतिनूनम् इति । तस्येश्वरस्य गुणसर्गरूपया मायया मोहितं चित्तम् एव वर्त्म येषाम् । मोहितानि चित्तवर्त्मानि येषाम् इति वा तैर् जनैर् ईश्वराणां हरिभक्तानाम् एव तावद् ईहितं न ज्ञायते, किं पुनस् तस्य परमेश्वरस्य । अत एव परमेश्वरवत् तेभ्योऽपि नम एव केवलम् । वीराणां जितेन्द्रियाणां यशः कुर्वन्ति ये तेभ्यः यथा वीराणां यशो वर्धेत तथा चेष्टतां, न तु यथेष्टम् इति भावः ॥३६॥

क्रमसन्दर्भः - ईश्वराणाम् अन्येषाम् अपि । वीरयशस्करेभ्य इति तथापि भद्रम् एव ते करिष्यन्तीति भावः ॥३६॥

विश्वनाथः - किं च, त्वं मां हनिष्यसीति विश्वसत्य् अप्य् अहं न विश्वसिमि । ईश्वराणां खलु का स्त्री, के वा पुत्रभृत्यादय इत्य् आहनूनम् इति । तस्येश्वरस्य गुणसर्गमायया गुणेषु देवमनुष्यतिर्यग्योनिषु सर्गा यतस् त्वया मायया अविद्यया मोहितं भ्रमितं चित्तवर्त्म त्वच्चरणोन्मुखं येषां तैर् अस्मद्विधैर् जनैः । वीराणां दयावीराणां यशः कुर्वन्तीति तेभ्य इति त्वं चेन् मां न दयसे, तदा दयावीराणां यश एव यास्यतीति भावः ॥३६॥

इति सारार्थदर्शिन्यां हर्षिण्यां भक्तचेतसाम् ।
सप्तदशश् चतुर्थोऽयं सङ्गतः सङ्गतः सताम् ॥*॥

 ओ)०(ओ

इति श्रीमद्भागवते महापुराणे ब्रह्मसूत्रभाष्ये पारमहंस्यं संहितायां वैयासिक्यां चतुर्थस्कन्धे
धरानिग्रहो नाम सप्तदशोऽध्यायः ।
॥४.१७॥



(४.१८)
अथाष्टादशोऽध्यायः
पृथ्वीदोहः

।। ४.१८.१ ॥

मैत्रेय उवाच
इत्थं पृथुम् अभिष्टूय रुषा प्रस्फुरिताधरम् ।
पुनर् आहावनिर् भीता संस्तभ्यात्मानम् आत्मना ॥

श्रीधरः -
अष्टादशे महीवाक्याद् वत्सपात्रादिभेदतः ।
पृथ्वादिभिस् तु सा दुग्धा स्वं स्वं दुग्धम् इतीर्यते ॥

क्रमसन्दर्भः - नूनम् इति । पूर्वपूर्वकल्पेषु पूर्वपूर्वपृथुभिर् दृष्टेन शास्त्रद्वारा ज्ञानेन योगेनोपायेन ॥१॥

विश्वनाथः -
अष्टादशेऽवनीं कामधेनुं दुग्ध्वा स्वम् ईप्सितम् ।
वत्सपात्रादिभेदेन दुग्धं सर्वेऽपि लेभिरे ॥१॥

 ओ)०(ओ

॥ ४.१८.२ ॥

सन्नियच्छाभिभो मन्युं निबोध श्रावितं च मे ।
सर्वतः सारम् आदत्ते यथा मधुकरो बुधः ॥

श्रीधरः - हे अभिभो ! प्रभो ! यद् वा, भो देव ! अभि अभयं यथा भवत्य् एवं मन्युं सन्नियच्छ । श्रावितं विज्ञापितम् । न मद्वाक्येऽनादरः कर्तव्य इत्य् आह । बुधो हि सर्वतः सारम् आदत्ते ॥२॥

क्रमसन्दर्भः - न व्याख्यातम्.

विश्वनाथः - हे अभिभो ! हे प्रभो ! सर्वत इति यद्यप्य् अहं निकृष्टा, तद् अपि ममापि वाचं शृणु । मद्वाचि सारस् तिष्ठति चेत् त्वं गृहाण नान्यथेत्य् अर्थः ॥२॥

 ओ)०(ओ

॥ ४.१८.३ ॥

अस्मिन् लोकेऽथवामुष्मिन् मुनिभिस् तत्त्वदर्शिभिः ।
दृष्टा योगाः प्रयुक्ताश् च पुंसां श्रेयःप्रसिद्धये ॥

श्रीधरः - मयि जीर्णाश् चौषधीर् उपायेन गृहाणेति वक्तुम् उपायेन सर्वं सिद्दृश्ह्यति नान्यथेत्य् आहअस्मिन्न् इति त्रिभिः । पुंसां श्रेयसः पुरुषार्थस्य प्रसिद्धयेऽस्मिन् लोके कृष्यादयोऽमुष्मिंश् च लोकेऽग्निहोत्रादयो योगा उपाया दृष्टाः प्रयुक्ता अनुष्ठिताश् च ॥३॥

क्रमसन्दर्भः - न व्याख्यातम्.

विश्वनाथः - गवां दुग्धपूर्णादेप्य् आपीनाद् उपायेन दोहनेनैव दुग्धं लभ्यते, न तु मयि जीर्णाश् चौषधीर् उपायेन गृहाणेति वक्तुम् उपायेन सर्वं सिद्दृश्ह्यति नान्यथेत्य् आहअस्मिन्न् इति त्रिभिः । पुंसां श्रेयसः पुरुषार्थस्य प्रसिद्धयेऽस्मिन् लोके कृष्यादयोऽमुष्मिंश् च लोकेऽग्निहोत्रादयो योगा उपाया दृष्टाः प्रयुक्ता अनुष्ठिताश् च ॥३॥

 _*_

॥ ४.१८.४ ॥

तान् आतिष्ठति यः सम्यग् उपायान् पूर्वदर्शितान्
अवरः श्रद्धयोपेत उपेयान् विन्दतेऽञ्जसा ॥

श्रीधरः - पूर्वैर् दर्शितान् । अवरोऽर्वाचीनः ।।४॥

क्रमसन्दर्भः - न व्याख्यातम्.

विश्वनाथः - अवरोऽर्वाचीनः, उपेयान् साध्यवस्तूनि ।।४॥

 _*_

॥ ४.१८.५ ॥

तान् अनादृत्य योऽविद्वान् अर्थान् आरभते स्वयम्
तस्य व्यभिचरन्त्य् अर्था आरब्धाश् च पुनः पुनः ॥

श्रीधरः - अविद्वान् विद्वान् अपीति वा । व्यभिचरन्ति न सिध्यन्ति ॥५॥

क्रमसन्दर्भः, विश्वनाथः - न व्याख्यातम्.

 _*_

॥ ४.१८.६ ॥

पुरा सृष्टा ह्य् ओषधयो ब्रह्मणा या विशाम्पते
भुज्यमाना मया दृष्टा असद्भिर् अधृतव्रतैः ॥

श्रीधरः - सहेतुकम् उपायनम् आहपुरेति षड्भिः ॥६॥

क्रमसन्दर्भः - न व्याख्यातम्.

विश्वनाथः - प्रकृतम् आहपुरेति षड्भिः ॥६॥

 _*_

॥ ४.१८.७ ॥

अपालितानादृता च भवद्भिर् लोकपालकैः
चोरीभूतेऽथ लोकेऽहं यज्ञार्थेऽग्रसम् ओषधीः ॥

श्रीधरः - भवद्भिर् इति राजसामान्याभिप्रायेण, वेनादिभिर् इति वा । अपालिता चोराद्यनिवारणात् । अनादृता च यज्ञादिप्रवर्तनाभावात् । यज्ञार्थे अग्रसं गिलितवती । अन्यथाऽधृतव्रतैर् भुक्ता न प्रसोष्यन्ते ततश् च यज्ञादयो न सिध्येरन्न् इति भावः ॥७॥

क्रमसन्दर्भः - न व्याख्यातम्.

विश्वनाथः - भवद्भिर् इति वेनं मनसि कृत्वा तत्पुत्रे पृथाव् उपालम्भः अपालिता यज्ञादिप्रवर्तनाभावात् । प्रत्युत विधर्मप्रवर्तनाद् अनादृता । अथ अनन्तरं चौरीभूते इति वेने मृते सतीत्य् अर्थः । अग्रसम् इति यदि नाग्रसिष्यं तदाहम् अद्य कथं प्राप्स्य इत्य् अर्थः । यज्ञार्थे त्वत्प्रवर्त्यिष्यमाणानां यज्ञानां कृते ॥७॥

 _*_

॥ ४.१८.८ ॥

नूनं ता वीरुधः क्षीणा मयि कालेन भूयसा
तत्र योगेन दृष्टेन भवान् आदातुम् अर्हति ॥

श्रीधरः - क्षीणा जीऋणाः ॥८॥

क्रमसन्दर्भः - न व्याख्यातम्.

विश्वनाथः - क्षीणाः सूक्ष्मतया स्थिताः । दृष्टेन योगेन वक्ष्यमाणेनोपायेन ॥८॥

 ओ)०(ओ

॥ ४.१८.९ ॥

वत्सं कल्पय मे वीर येनाहं वत्सला तव ।
धोक्ष्ये क्षीरमयान् कामान् अनुरूपं च दोहनम् ॥
दोग्धारं च महाबाहो भूतानां भूतभावन ।
अन्नम् ईप्सितम् ऊर्जस्वद् भगवान् वाञ्छते यदि ॥

श्रीधरः - दोहनं दोहपात्रम् । दोग्धारं चोपकल्पय । धोक्ष्ये प्रपूरयिष्यामि ॥९॥ भूतानाम् अभीप्सितम् अन्नम् । ऊर्जस्वद् बलप्रदम् ॥१०॥

क्रमसन्दर्भः - वत्सम् इति युग्मकम् ॥९॥

विश्वनाथः - दोहनं दोहपात्रं धोक्ष्ये प्रपूरयिष्यामि । ऊर्जस्वत् फलप्रदम् ॥९१०॥

 _*_

॥ ४.१८.११ ॥

समां च कुरु मां राजन् देववृष्टं यथा पयः
अपर्ताव् अपि भद्रं ते उपावर्तेत मे विभो ॥

श्रीधरः - अपगतेऽपि वर्षर्तौ देववृष्टम् उदकं यथा मे मयि सर्वतो वर्तेत ॥११॥

क्रमसन्दर्भः - न व्याख्यातम्.

विश्वनाथः - अपर्ताव् अपगतेऽपि वर्षर्तौ ॥११॥

 _*_

॥ ४.१८.१२ ॥

इति प्रियं हितं वाक्यं भुव आदाय भूपतिः
वत्सं कृत्वा मनुं पाणाव् अदुहत् सकलौषधीः ॥

श्रीधरः - मनुं स्वायम्भुवम् । ओषधीर् व्रीह्यादीः ॥१२॥

क्रमसन्दर्भः - सकलौषधीस् तत्तद्बीजमयानि पयांसि । तत्सेकमात्रेण सर्वौषधिप्रभावात् मनोर् वत्सत्वं सर्वभूभृद्गणमूलत्वात् तत्सम्बन्धेन तत् तस्यास् तदुद्भावनभावोत्पत्तेः । एवम् उत्तरत्रापि श्रीपृथुपाणेः पात्रत्वं तत्र तत्पालनशक्तिप्रकाशात् तत्प्रभावात् पयसश् चाक्षयत्वं ज्ञेयम् ॥१२॥

विश्वनाथः - न व्याख्यातम्.

 _*_

॥ ४.१८.१३ ॥

तथापरे च सर्वत्र सारम् आददते बुधाः
ततोऽन्ये च यथाकामं दुदुहुः पृथुभाविताम् ॥

श्रीधरः - प्रसङ्गाद् अर्थान्तरम् आहतथेति । यथा पृथुर् एवं सर्वत्र वाक्ये परेऽपि सारम् आददते । प्रस्तुतम् अनुवर्तयति । ततोऽन्ये च ऋष्यादयः पञ्चदश दुदुहुः । पृथुना भावितां वशीकृताम् ॥१३॥

क्रमसन्दर्भः - न व्याख्यातम्.

विश्वनाथः - प्रसङ्गाद् अर्थान्तरम् आहतथेति । यथा पृथुः पृथिव्या वाक्यसारं जग्राह गृहीत्वा च स्वकार्यं साधयामास, तथापरे च बुधाः सर्वत्र सर्वेषाम् एव सर्ववाक्येषु सारम् गृह्णन्तीति नीतिः । वेनराजोऽराजके च धर्मलोपात् सर्वेषाम् अपि सर्वं हारितं वस्तु सर्व एव पुनः प्रापुर् इत्य् आहतत इति । अन्ये च ऋष्यादयः पञ्चदश दुदुहुः । पृथुना भावितां वशीकृताम् ॥१३॥

 ओ)०(ओ

॥ ४.१८.१४ ॥

ऋषयो दुदुहुर् देवीम् इन्द्रियेष्व् अथ सत्तम ।
वत्सं बृहस्पतिं कृत्वा पयश् छन्दोमयं शुचि ॥

श्रीधरः, विश्वनाथः - देवीं पृथ्वीम् । वाङ्मनःश्रवणैर् वेदग्रहणाद् इन्द्रियाणां पात्रत्वम् ॥१४॥

क्रमसन्दर्भः - यथा पृथ्व्या गोरूपत्वं तथा पयसोऽपि साक्षाद् दुग्धत्वम् एव । तस्य छन्दोमयत्वं च तदुपलम्भमात्रेण छन्दस्यं सहसा प्रादुर्भावात् । तत्प्रादुर्भावयोग्यानि तु वाङ्मनः श्रवणरूपाणीन्द्रियाणि । तेषां पात्रत्वं तत्तद्गोलके सेकेन तत्प्रादुर्भावात् । तत्र ब्रह्मिष्ठानां बृहस्पतिर् इति न्यायेन प्रथमाधिकारी बृहस्पतिर् इति स एव वत्सः कृत इत्य् आदिकं सर्वत्रानुसन्धेयम् ॥१४॥

 _*_

॥ ४.१८.१५ ॥

कृत्वा वत्सं सुरगणा इन्द्रं सोमम् अदूदुहन् ।
हिरण्मयेन पात्रेण वीर्यम् ओजो बलं पयः ॥

मध्वः - गुणाः स्वरूपभूताश् च बाह्याश् चेति द्विधा मताः ।
स्वरूपभूता व्यज्यन्ते हरेर् बाह्यान् दुहुः परः ॥ इति ब्राह्मे ॥१५॥

श्रीधरः - सोमम् अमृतम् । वीर्यं मनःशक्तिम्, ओज इन्द्रियशक्तिम्, बलं देहशक्तिं च तद् एव पयः ॥१५॥

क्रमसन्दर्भः - वीर्यादिहेतुं सोमम् अमृतरूपं पयः ॥१५॥

विश्वनाथः - सोमम् अमृतम् । वीर्यं मनःशक्तिम्, ओज इन्द्रियशक्तिम्, बलं शरीरशक्तिं, तद् एव पयः ॥१५॥

 ओ)०(ओ

॥ ४.१८.१६ ॥

दैतेया दानवा वत्सं प्रह्लादम् असुरर्षभम्
विधायादूदुहन् क्षीरम् अयःपात्रे सुरासवम् ॥

मध्वः - प्रति मन्वन्तरं प्रायः प्रह्लादाद्या बभूविरे इति च ॥१६॥

श्रीधरः - सुराम् आसवं च तालादिमद्यम् ॥१६॥

क्रमसन्दर्भः - श्रीमतः प्रह्लादस्य भावित्वेऽपि पृथिव्युपदेशेन सोऽयं प्रह्लादो दैत्यानां भावनामयो ज्ञेयः । अयःपात्र इति दोहस्य निकृष्टत्वापेक्षया । पूर्वस्य दोहस्य प्रकृष्टत्वापेक्षया हिरण्मयेत्य् उक्तम् ॥१६॥

विश्वनाथः - सुरैव आसवो मादकः पदार्थस् तम् ॥१६॥

 ओ)०(ओ

॥ ४.१८.१७ ॥

गन्धर्वाप्सरसोऽधुक्षन् पात्रे पद्ममये पयः ।
वत्सं विश्वावसुं कृत्वा गान्धर्वं मधु सौभगम् ॥

श्रीधरः - मधु वाङ्माधुर्यं सौभगं सौन्दर्यं तत् सहितम् ॥१७॥

क्रमसन्दर्भः - गन्धं सौरभ्यमयं मधु तद्रूपं पयः तच् च ससौभगं सौन्दर्यसहितम् । तत्र सौभगसौन्दर्याभ्यां तत्तत्प्रकाशो जातः, अधुना गानमाधुर्यम् इति ज्ञेयं, पद्मस्य पात्रत्वं च तत्त्रयास्पदत्वेन उपोद्बलकत्वात् ॥१७॥

विश्वनाथः - मधु माधुर्यं, गन्धर्वम् इति पाठे गानम् ॥१७॥

 ओ)०(ओ

॥ ४.१८.१८ ॥

वत्सेन पितरोऽर्यम्णा कव्यं क्षीरम् अधुक्षत
आमपात्रे महाभागाः श्रद्धया श्राद्धदेवताः ॥

श्रीधरः - कव्यं पित्ṝणाम् अन्नम् । आमपान्ने अपक्वे मृण्मये । अधुक्षत दुदुहुः ॥१८॥

क्रमसन्दर्भः - आमपात्रस्य पितृसन्तर्पणस्वभावत्वात् तदुपयोगः ॥१८॥

विश्वनाथः - कव्यं पित्ṝणाम् अन्नम् आमपात्रे अपक्वमृण्मये ॥१८॥

 ओ)०(ओ

॥ ४.१८.१९ ॥

प्रकल्प्य वत्सं कपिलं सिद्धाः सङ्कल्पनामयीम्
सिद्धिं नभसि विद्यां च ये च विद्याधरादयः ॥

श्रीधरः - सङ्कल्पनामयीम् अणिमादिसिद्धिम् । ये विद्याधरादयस् ते च तम् एव वत्सं प्रकल्प्य नभस्य् एव पात्रे स्वेचरत्वादिरूपां विद्यां दुदुहुः ॥१९॥

क्रमसन्दर्भः - न व्याख्यातम्.

विश्वनाथः - सङ्कल्पनामयीम् अणिमादिसिद्धिं नभसि पात्रे विद्यां च खेचरत्वादिरूपाम् ॥१९॥

 _*_

॥ ४.१८.२० ॥

अन्ये च मायिनो मायाम् अन्तर्धानाद्भुतात्मनाम्
मयं प्रकल्प्य वत्सं ते दुदुहुर् धारणामयीम् ॥

श्रीधरः - अन्ये च किम्पुरुषादयोऽन्तर्धानेनाद्भुतात्मनां सम्बन्धिनीं मायाम् । धारणामयीं सङ्कल्पमात्रप्रभवाम् ॥२०॥

क्रमसन्दर्भः - न व्याख्यातम्.

विश्वनाथः - अन्ये च किम्पुरुषादयोऽन्तर्धानेनाद्भुतात्मनाम् अद्भुतस्वभावानां सम्बन्धिनीं मायाम् । धारणामयीं सङ्कल्पमात्रप्रभवाम् ॥२०॥

 _*_

॥ ४.१८.२१ ॥

यक्षरक्षांसि भूतानि पिशाचाः पिशिताशनाः
भूतेशवत्सा दुदुहुः कपाले क्षतजासवम् ॥

श्रीधरः - भूतेशो रुद्रः स एव वत्सो येषाम् । क्षतजं रुधिरं तद् एवासवम् ॥२१॥

क्रमसन्दर्भः - न व्याख्यातम्.

विश्वनाथः - भूतेशो रुद्रः क्षतजं रुधिरं तद् एवासवम् ॥२१॥

 ओ)०(ओ

॥ ४.१८.२२ ॥

तथाहयो दन्दशूकाः सर्पा नागाश् च तक्षकम् ।
विधाय वत्सं दुदुहुर् बिलपात्रे विषं पयः ॥

श्रीधरः, विश्वनाथः - अहयो निष्फणाः दन्दशूका वृश्चिकादयः । सर्पाः सफणास् त एव कद्रुसन्तजिता नागाः । बिलपात्रे मुखे ॥२२॥

क्रमसन्दर्भः - न व्याख्यातम्.

 _*_

॥ ४.१८.२३ ॥

पशवो यवसं क्षीरं वत्सं कृत्वा च गोवृषम् ।
अरण्यपात्रे चाधुक्षन् मृगेन्द्रेण च दंष्ट्रिणः ॥

श्रीधरः - यवसं तृणम् । गोवृषं रुद्रवाहं वृषभम् । मृगेन्द्रेणेत्य् उत्तरेण अन्वयः ॥२३॥

क्रमसन्दर्भः - पश्वादयस् तत्तद्देवताः ॥२३॥

विश्वनाथः - यवसं तृणम् । गोवृषं रुद्रवाहं वृषभम् । मृगेन्द्रेण सिंहेन वत्सीकृतेनेत्य् उत्तरेण अन्वयः ॥२३॥

 _*_

॥ ४.१८.२४२५ ॥

क्रव्यादाः प्राणिनः क्रव्यं दुदुहुः स्वे कलेवरे
सुपर्णवत्सा विहगाश् चरं चाचरम् एव च ॥
वटवत्सा वनस्पतयः पृथग् रसमयं पयः
गिरयो हिमवद्वत्सा नानाधातून् स्वसानुषु ॥

श्रीधरः - क्रव्यं मांसम् । चरं कीटादि अचरं फलादि ॥२४२५॥

क्रमसन्दर्भः - स्वकलेवरे स्वस्वभक्ष्यकलेवरे इत्य् अर्थः । सुपर्णोऽयं न वैनतेयः, किन्तु श्रीप्रह्लादवद् भावनामयः ॥२४२५॥

विश्वनाथः - क्रव्यं मांसम् । सुपर्णो गरुडः । चरं कीटादि । अचरं फलादि ॥२४॥

 _*_

॥ ४.१८.२६ ॥

सर्वे स्वमुख्यवत्सेन स्वे स्वे पात्रे पृथक् पयः
सर्वकामदुघां पृथ्वीं दुदुहुः पृथुभाविताम् ॥

श्रीधरः - अनुक्तसर्वसङ्ग्रहार्थम् आहसर्वे इति । सर्वे स्वजातौ यो मुख्यस् तेन वत्सेन ॥२६॥

क्रमसन्दर्भः - पृथ्वीं मन्वाधा इति क्वचित् ॥२६॥

विश्वनाथः - अनुक्तसर्वसङ्ग्रहार्थम् आहसर्वे स्वजातौ यो मुख्यस् तेन वत्सेन ॥२६॥

 _*_

॥ ४.१८.२७ ॥

एवं पृथ्वादयः पृथ्वीम् अन्नादाः स्वन्नम् आत्मनः ।
दोहवत्सादिभेदेन क्षीरभेदं कुरूद्वह ॥

श्रीधरः, विश्वनाथः - उपसंहरतिएवम् इति । स्वन्नम् अभीष्टम् अन्नम् । तम् एव क्षीरभेदं दुदुहुः । दोहः पात्रम् ॥२७॥

क्रमसन्दर्भः - न व्याख्यातम्.

 _*_

॥ ४.१८.२८ ॥

ततो महीपतिः प्रीतः सर्वकामदुघां पृथुः ।
दुहितृत्वे चकारेमां प्रेम्णा दुहितृवत्सलः ॥

श्रीधरः - इमां पृथ्वीम् ॥२८॥

क्रमसन्दर्भः - न व्याख्यातम्.

विश्वनाथः - इमां पृथ्वीम् । दुहितृत्वे इति स्वहस्तेनैवान्नमयदुग्धादानात् स्त्रीभावस्यानौचित्यं शरहस्तेन स्वेन दण्डकरणान् मातृभावस्याप्य् अनौचित्यम् आलक्ष्य पारिशेष्यात् तस्यां वैराग्य्लक्षणादयाच् च दुहितृत्वम् एव रसावहम् इति ज्ञेयम् ॥२८॥

 _*_

॥ ४.१८.२९ ॥

चूर्णयन् स्वधनुष्कोट्या गिरिकूटानि राजराट् ।
भूमण्डलम् इदं वैन्यः प्रायश् चक्रे समं विभुः ॥

श्रीधरः - धनुषोऽग्रेण गिरिशृङ्गाणि चूर्णयन् । राजराट् राज्ञां राजा । सर्वेषाम् आजीविकादानात् ॥२९॥

क्रमसन्दर्भः, विश्वनाथः - न व्याख्यातम्.

_*_

॥ ४.१८.३०३१ ॥

अथास्मिन् भगवान् वैन्यः प्रजानां वृत्तिदः पिता
निवासान् कल्पयां चक्रे तत्र तत्र यथार्हतः ॥
ग्रामान् पुरः पत्तनानि दुर्गाणि विविधानि च
घोषान् व्रजान् सशिबिरान् आकरान् खेटखर्वटान् ॥

मध्वः - गोष्ठं घोष इति प्रोक्तो व्रजस् तत्तत्पालसंस्थितिर् इत्य् अभिधानम् ॥३१॥

श्रीधरः - ग्रामा हट्टादिशून्याः । पुरो हट्टादिमत्यः । ता एव महत्यः पत्तनानि । दुर्गाणि विविधानि । यथाह बृहस्पतिःऔदकं पार्वतं वार्क्षम् ऐरिणं धान्वनं तथा इति । घोषान् आभीराणां निवासान् । व्रजान् गवां निवासान् । शिबिरं सेनानिवासस्थानं तत् सहितान् आकरान् स्वर्णादिस्थानानि । खेटाः कर्षकग्रामाः स्वर्वटाः पर्वतप्रान्तग्रामास् तांश् च ॥३१॥

क्रमसन्दर्भः - न व्याख्यातम्.

विश्वनाथः - ग्रामा हट्टादिशून्याः । पुरो हट्टादिमत्यः । ताश् च महतीः पत्तनानि । दुर्गाणि विविधानि । यथाह बृहस्पतिःऔदकं पार्वतं वार्क्षम् ऐरिणं धान्वनं तथा इति । घोषान् आभीराणां स्थानानि व्रजान् गवां शिबिराणि सेनाया आकराः सुवर्णरूप्याद्युद्भवस्य खेटाः कर्षकाणां खर्वटाः पर्वतप्रान्तवर्तिनाम् ॥३१॥

 ओ)०(ओ

॥ ४.१८.३२ ॥

प्राक् पृथोर् इह नैवैषा पुरग्रामादिकल्पना
यथासुखं वसन्ति स्म तत्र तत्राकुतोभयाः ॥

न कतमेनापि व्याख्यातम्.

 _*_

इति सारार्थदर्शिन्यां हर्षिण्यां भक्तचेतसाम् ।
चतुर्थेऽष्टादशोऽध्यायः सङ्गतः सङ्गतः सताम् ॥*॥

 ओ)०(ओ

इति श्रीमद्भागवते महापुराणे ब्रह्मसूत्रभाष्ये पारमहंस्यं संहितायां वैयासिक्यां चतुर्थस्कन्धे
पृथ्वीदोहो नामाष्टादशोऽध्यायः
॥ ४.१८ ॥

(४.१९)
अथैकोनविंशोऽध्यायः
पृथुविजये ब्रह्मवाक्यम्

॥ ४.१९.१ ॥

मैत्रेय उवाच
अथादीक्षत राजा तु हयमेधशतेन सः ।
ब्रह्मावर्ते मनोः क्षेत्रे यत्र प्राची सरस्वती ॥

श्रीधरः -
ऊनविंशेऽश्वमेधाङ्गहयापहरणात् पृथोः ।
इन्द्रं हन्तुं प्रवृत्तस्य धात्रा वारणम् उच्यते ॥

हयमेधशतेन निमित्तेनादीक्षत दीक्षितोऽभूत् शताश्वमेधसङ्कल्पम् अकरोद् इत्य् अर्थः । ब्रह्मावर्ते

सरस्वतीदृषद्वत्योर् देवनद्योर् यद् अन्तरम् ।
तं देवनिर्मितं देशं ब्रह्मावर्तं प्रचक्षते ॥१॥

क्रमसन्दर्भः - न व्याख्यातम्.

विश्वनाथः -
ऊनविंशेऽश्वमेधस्य हयहारि हरेर् मुहुः ।
पाषण्डसृष्टिऋत्विग्भिस् तद्वधं को न्यवारयत् ॥

सरस्वतीदृषद्वत्योर् देवनद्योर् यद् अन्तरम् ।
तं देवनिर्मितं देशं ब्रह्मावर्तं प्रचक्षते ॥

तत्र हयमेधशतेन निमित्तेन ॥१॥

_*_

॥ ४.१९.२ ॥

तद् अभिप्रेत्य भगवान् कर्मातिशयम् आत्मनः ।
शतक्रतुर् न ममृषे पृथोर् यज्ञमहोत्सवम् ॥

श्रीधरः - आत्मनः स्वस्य कर्मातिशेत इत्य् अतिशयम् अभिप्रेत्य ज्ञात्वा । तद् इति तं पृथोर् यज्ञमहोत्सवं न ममृषे न सेहे ॥२॥

क्रमसन्दर्भः - पृथोस् तद्यज्ञमहोत्सवरूपं कर्म स्वात्मनोऽतिक्रामकं ज्ञात्वा । अत्र टीकायां कर्मातिशयम् इति समस्ते पदे वक्तव्ये अतिशयमात्रं यद् उक्तं तन् नेदं विग्रहवाक्यं किन्त्व् अर्थदर्शनमात्रं यथा कर्मपर्यन्तं पृथग्योजितम् अतिशयम् इति च पृथग् एव निरुक्तम् । कर्मणोऽतिशयम् इति तु स्वयम् ऊह्यम् ॥२॥

विश्वनाथः - आत्मनः सकाशात् ॥२॥

_*_

॥ ४.१९.३४ ॥

यत्र यज्ञपतिः साक्षाद् भगवान् हरिर् ईश्वरः ।
अन्वभूयत सर्वात्मा सर्वलोकगुरुः प्रभुः ॥
अन्वितो ब्रह्मशर्वाभ्यां लोकपालैः सहानुगैः ।
उपगीयमानो गन्धर्वैर् मुनिभिश् चाप्सरोगणैः ॥

श्रीधरः - अतिशयम् एव दर्शयतियत्रेति सप्तभिः । साक्षाद् अन्वभूयत प्रत्यक्षेणादृश्यत ॥३४॥

क्रमसन्दर्भः - यत्रेति युग्मकम् ॥३४॥

विश्वनाथः - कर्मतिशयम् एव दर्शयतियत्रेति सप्तभिः ॥३४॥

_*_

॥ ४.१९.५ ॥

सिद्धा विद्याधरा दैत्या दानवा गुह्यकादयः ।
सुनन्दनन्दप्रमुखाः पार्षदप्रवरा हरेः ॥

श्रीधरः - सिद्धादयश् च तं हरिम् अन्वीयुर् इत्य् उत्तरेणान्वयः ॥५॥

क्रमसन्दर्भः, विश्वनाथः - न व्याख्यातम्.

_*_

॥ ४.१९.६ ॥

कपिलो नारदो दत्तो योगेशाः सनकादयः ।
तम् अन्वीयुर् भागवता ये च तत्सेवनोत्सुकाः ॥

न कतमेनापि व्याख्यातम्.

_*_

॥ ४.१९.७ ॥

यत्र धर्मदुघा भूमिः सर्वकामदुघा सती ।
दोग्धि स्माभीप्सितान् अर्थान् यजमानस्य भारत ॥

श्रीधरः - धर्मदुघा हविर् दोग्ध्री । धेनुः सती ॥७॥

क्रमसन्दर्भः - यत्र धर्मेति । धर्मं धृतक्षीरादीति कर्म ॥७॥

विश्वनाथः - न व्याख्यातम्.

_*_

॥ ४.१९.८ ॥

ऊहुः सर्वरसान् नद्यः क्षीरदध्यन्नगोरसान् ।
तरवो भूरिवर्ष्माणः प्रासूयन्त मधुच्युतः ॥

श्रीधरः - ऊहुर् वहन्ति स्म । सर्वरसान् इक्षुद्राक्षादिरसान् । क्षीरं च दधि च अन्नं च पानकादि गोरसो घृतं तक्रं च तांश् च । भूरीणि विस्तृतानि वर्ष्मानि शरीराणि येषां ते, फलादि प्रासूयन्त । मधुच्युतो मधुस्राविणः सन्तः ॥८॥

क्रमसन्दर्भः - न व्याख्यातम्.

विश्वनाथः - भूरिवर्ष्माणो बहुप्रमाणाः फलादिकं प्रासूयन्त मधूनां च्युत् क्षरणं येषु ते । वर्ष्म देहप्रमाणयोः इत्य् अमरः ॥८॥

ओ)०(ओ

॥ ४.१९.९ ॥

सिन्धवो रत्ननिकरान् गिरयोऽन्नं चतुर्विधम् ।
उपायनम् उपाजह्रुः सर्वे लोकाः सपालकाः ॥

श्रीधरः - चतुर्विधं भक्ष्यं भोज्यं चोष्यं लेह्यं च ॥९॥

क्रमसन्दर्भः - टीकायां भक्ष्यं चर्व्यम्, भोज्यं चर्वणादिकं विनाभ्यवहारार्थम् ॥९॥

विश्वनाथः - न व्याख्यातम्.

_*_

॥ ४.१९.१० ॥

इति चाधोक्षजेशस्य पृथोस् तु परमोदयम् ।
असूयन् भगवान् इन्द्रः प्रतिघातम् अचीकरत् ॥

श्रीधरः - अधोक्षज ईशो नाथो यस्य । परम उदयोऽभिवृद्धिर् यस्मिंस् तत् कर्म असूयन्न् असहमानः प्रतिघातं विघ्नं चकोरेत्य् अर्थः ॥१०॥

क्रमसन्दर्भः - न व्याख्यातम्.

विश्वनाथः - पृथोस् त्व् इति, प्र्ठोस् तद् इति पाठद्वयम् ॥१०॥

ओ)०(ओ

॥ ४.१९.११ ॥

चरमेणाश्वमेधेन यजमाने यजुष्पतिम् ।
वैन्ये यज्ञपशुं स्पर्धन्न् अपोवाह तिरोहितः ॥

श्रीधरः - वैन्ये यजुष्पतिं विष्णुं यजमाने सति स्पर्धमान इन्द्रस् तिरोहितः सन्न् अश्वम् अपहृतवान् ॥११॥

क्रमसन्दर्भः - न व्याख्यातम्.

विश्वनाथः - यजुष्पतिं विष्णुम् । अपोवाह अपजहार ॥११॥

_*_

॥ ४.१९.१२ ॥

तम् अत्रिर् भगवान् ऐक्षत् त्वरमाणं विहायसा ।
आमुक्तम् इव पाखण्डं योऽधर्मे धर्मविभ्रमः ॥

श्रीधरः - त्वरमाणं धावन्तम् ।

आमुक्तः प्रतिमुक्तश् च पिनद्धश् चापिनद्धवत् ।
सन्नद्धो वर्मितः सज्जः इत्य् अमरसिंहः ।

पाखण्डं वेषं कवचम् इव गृहीतवन्तम् इत्य् अर्थः । अधर्मे ध्रमविभ्रमो धर्मोऽयम् इति भ्रान्तिकरो यस् तम् ॥१२॥

क्रमसन्दर्भः - न व्याख्यातम्.

विश्वनाथः - अत्रिर् ऐक्षद् इति तदीक्षणभीत्या त्वरमाणं पलाय्य धावन्तं पाषण्डं पाषण्डवेशं कवचम् इव आमुक्तं गृहीतवन्तम्आमुक्तः प्रतिमुक्तश् च पिनद्धश् च इत्य् अमरः । अधर्मेऽपि धर्म इति विशिष्टो भ्रमो यतः स एव यः ॥१२॥

ओ)०(ओ

॥ ४.१९.१३ ॥

अत्रिणा चोदितो हन्तुं पृथुपुत्रो महारथः ।
अन्वधावत सङ्क्रुद्धस् तिष्ठ तिष्ठेति चाब्रवीत् ॥

न कतमेनापि व्याख्यातम्.

_*_

॥ ४.१९.१४ ॥

तं तादृशाकृतिं वीक्ष्य मेने धर्मं शरीरिणम् ।
जटिलं भस्मनाच्छन्नं तस्मै बाणं न मुञ्चति ॥

श्रीधरः - न मुञ्चति स्म ॥१४॥

क्रमसन्दर्भः - तं तादृशाकृतिम् इति । श्रीशिवादिषु दर्शनात् कस्यचिद् धर्मस्यायम् अपि वेशो भवेद् इति भ्रमाद् इति भावः ॥१४॥

विश्वनाथः - तं तादृशाकृतिम् इति । श्रीशिवादिषु दर्शनात् कस्यचिद् धर्मस्यायम् अपि वेशो भवेद् इति भावनया ॥१४॥

ओ)०(ओ

॥ ४.१९.१५ ॥

वधान् निवृत्तं तं भूयो हन्तवेऽत्रिर् अचोदयत् ।
जहि यज्ञहनं तात महेन्द्रं विबुधाधमम् ॥

श्रीधरः - हन्तवे हन्तुम् । यज्ञहनं यज्ञं हतवन्तम् ॥१५॥

क्रमसन्दर्भः - न व्याख्यातम्.

विश्वनाथः - हन्तवे हन्तुम् ॥१५॥

_*_

॥ ४.१९.१६ ॥

एवं वैन्यसुतः प्रोक्तस् त्वरमाणं विहायसा ।
अन्वद्रवद् अभिक्रुद्धो रावणं गृध्रराड् इव ॥

श्रीधरः - गृध्रराट् जटायुः ॥१६॥

क्रमसन्दर्भः - न व्याख्यातम्.

विश्वनाथः - त्वरमाणम् इन्द्रं गृध्रराट् जटायुः ॥१६॥

_*_

॥ ४.१९.१७ ॥

सोऽश्वं रूपं च तद् धित्वा तस्मा अन्तर्हितः स्वराट् ।
वीरः स्वपशुम् आदाय पितुर् यज्ञम् उपेयिवान् ॥

मध्वः - देवाः शक्ताश् च मोहाय दर्शयेयुर् अशक्तवत् ।
ऋषीणां चैव राज्ञां च न हिते देवतासमाः ॥
आज्ञया वा हरेः क्वापि कार्यतो वा क्वचित् क्वचित् ॥ इति गारुडे ।

प्रणिपातादिकं देवैर् ऋष्यादिषु जनार्दने ।
क्रियतेऽतो न तेषां हि तेजोभङ्गः कथञ्चन ॥
अत्युत्तमानाम् अवरे तेजोभङ्गो न विद्यते ।
यथा नराणां तिर्यक्षु प्रायः साम्यो हि स स्मृतः ॥ इति स्कान्दे ॥१७॥

श्रीधरः - तस्मै हित्वा तद् अर्थम् उत्सृज्य ॥१७॥

क्रमसन्दर्भः, विश्वनाथः - न व्याख्यातम्.

_*_

॥ ४.१९.१८ ॥

तत् तस्य चाद्भुतं कर्म विचक्ष्य परमर्षयः ।
नामधेयं ददुस् तस्मै विजिताश्व इति प्रभो ॥

श्रीधरः - विचक्ष्य दृष्ट्वा ॥१८॥

क्रमसन्दर्भः - न व्याख्यातम्.

विश्वनाथः - तस्मै तं पृथुपुत्रम् अन्तर्धानविद्यां शिक्षयितुम् इत्य् अग्रिमग्रन्थदृष्ट्या व्याख्येयम् ॥१८॥

_*_

॥ ४.१९.१९ ॥

उपसृज्य तमस् तीव्रं जहाराश्वं पुनर् हरिः ।
चषालयूपतश् छन्नो हिरण्यरशनं विभुः ॥

श्रीधरः - उपसृज्य सृष्ट्वा तेन च्छन्नः सन् । चषालो यूपाग्रे निक्षिप्तः काष्ठकटकः, तद्युक्ताद् यूपात् । हिरण्यनिर्मिता रशना यस्य तम् । रशनाया दृढत्वेन च्छेदाशक्या रशनासहितम् एवोद्धृत्य यूपाग्रान् नीतवान् इत्य् अर्थः । विभुः समर्थः ॥१९॥

क्रमसन्दर्भः - न व्याख्यातम्.

विश्वनाथः - उपसृज्य तमोऽन्धकारं पाषण्डवेशेन च्छन्नः सन् । चषालो यूपाग्रे निक्षिप्तः काष्ठकटकः, तद्युक्ताद् यूपात् । हिरण्यरशनम् इति रसनाया दृढत्वेन च्छेदाशक्या रशनासहितम् एवोद्धृत्य यूपाग्रान् नीतवान् इत्य् अर्थः ॥१९॥

ओ)०(ओ

॥ ४.१९.२० ॥

अत्रिः सन्दर्शयाम् आस त्वरमाणं विहायसा ।
कपालखट्वाङ्गधरं वीरो नैनम् अबाधत ॥
अत्रिणा चोदितस् तस्मै सन्दधे विशिखं रुषा ।
सोऽश्वं रूपं च तद् धित्वा तस्थाव् अन्तर्हितः स्वराट् ॥

न कतमेनापि व्याख्यातम्.

_*_

॥ ४.१९.२२ ॥

वीरश् चाश्वम् उपादाय पितृयज्ञम् अथाव्रजत् ।
तद् अवद्यं हरे रूपं जगृहुर् ज्ञानदुर्बलाः ॥

श्रीधरः - अवद्यं निन्दितं रूपं मन्दप्रज्ञा जगृहुः ॥२२॥

क्रमसन्दर्भः - ज्ञानदुर्बला जगृहुर् इति प्रथमं तादृशवेशेन यज्ञादिदूषकमतेन च परितः स्वसम्प्रदायं रचयित्वा पश्चाच् चौर्यप्रवृत्तेः ॥२२॥

विश्वनाथः - ज्ञानदुर्बला इति पृथुपुत्रेणावधात् स्वेषाम् अवध्यत्वम् अभिमन्यमानाः । यज्ञादिदूषकमतप्रवर्तकं स्वसम्प्रदायं रचयित्वा परधनाकर्षणान्तर्धानादिक्षुद्रसिद्धीर् एव साध्यत्वेन निरचैषुर् इत्य् अर्थः ॥२२॥

_*_

॥ ४.१९.२३ ॥

यानि रूपाणि जगृहे इन्द्रो हयजिहीर्षया ।
तानि पापस्य खण्डानि लिङ्गं खण्डम् इहोच्यते ॥

श्रीधरः - तद् एव पाखण्डनामनिरुक्त्या दर्शयतियानीति । बहुवचनेन चान्यान्य् अपि गृहीतानीत्य् उक्तम् ॥२३॥

क्रमसन्दर्भः - न व्याख्यातम्.

विश्वनाथः - पाषण्डनामनिरुक्तिःयानीति । बहुवचनेन बहव एव पाषण्डप्रभेदाः प्रवृत्ता इत्य् उक्तम् ॥२३॥

_*_

॥ ४.१९.२४२५ ॥

एवम् इन्द्रे हरत्य् अश्वं वैन्ययज्ञजिघांसया
तद्गृहीतविसृष्टेषु पाखण्डेषु मतिर् नृणाम् ॥
धर्म इत्य् उपधर्मेषु नग्नरक्तपटादिषु
प्रायेण सज्जते भ्रान्त्या पेशलेषु च वाग्मिषु ॥

मध्वः - धर्मोपमस् त्व् अधर्मोऽयम् उपधर्मः स उच्यते इति हरिवंशेषु ॥२४२५॥

श्रीधरः - तत् प्रभृति पाखण्डमार्गाः प्रवृत्ता इत्य् आहएवम् इति । तेन गृहीतेषु पुनर् विसृष्टेषु नग्ना जैनाः । रक्तपटा बौद्धाः । आदिशब्देन कापालिकादयस् तेषूपधर्मेषु धर्मोपमेषु धर्म एवायम् इति मतिः सज्जत इति द्वयोर् अन्वयः । पेशलेषु आपाततो रम्येषु । वाग्मिषु हेतूक्तिचतुरेषु ॥२४२५॥

क्रमसन्दर्भः - एवम् इति युग्मकम् । उपधर्मेष्व् इति । नग्नादय उपधर्मास् तेष्व् इति योज्यम् ॥२४२५॥

विश्वनाथः - तेनेन्द्रेणासौ गृहीतेषु पश्चाद् विसृष्टेषु । नग्ना जैनाः । रक्तपटा बौद्धाः । आदिशब्देन कापालिकादयः । उपधर्मेषु धर्मोपमेषु, न तु धर्मेषु । पेशलेष्व् आपाततो रम्येषु वाग्मिषु हेतूक्तिचतुरेषु ॥२४२५॥

ओ)०(ओ

॥ ४.१९.२६ ॥

तद् अभिज्ञाय भगवान् पृथुः पृथुपराक्रमः
इन्द्राय कुपितो बाणम् आदत्तोद्यतकार्मुकः ॥

श्रीधरः, विश्वनाथः - न व्याख्यातम्.

क्रमसन्दर्भः - तद् इति । अश्वमेधादिभागेज्यस्यापीन्द्रस्य वधोद्यमोऽयं श्रीभगवच्छक्तिविशेषस्यैव मूलेन्द्रत्वमननात् ॥२६॥

_*_

॥ ४.१९.२७ ॥

तम् ऋत्विजः शक्रवधाभिसन्धितं
विचक्ष्य दुष्प्रेक्ष्यम् असह्यरंहसम्
निवारयाम् आसुर् अहो महामते
न युज्यतेऽत्रान्यवधः प्रचोदितात् ॥

श्रीधरः - शक्रवधेऽभिसन्धितं कृताभिप्रायम् । प्रचोदितात् पशोर् वधाद् अन्यस्य वधस् तव न युज्यते ॥२७॥

क्रमसन्दर्भः - न व्याख्यातम्.

विश्वनाथः - शक्रवधेऽभिसन्धिः सञ्जातो यस्य तम् । विचक्ष्य दृष्ट्वा प्रचोदितात् शास्त्रविहितात् पशोर् वधाद् अन्यस्य वधो न युज्यते ॥२७॥

_*_

॥ ४.१९.२८ ॥

वयं मरुत्वन्तम् इहार्थनाशनं
ह्वयामहे त्वच्छ्रवसा हतत्विषम्
अयातयामोपहवैर् अनन्तरं
प्रसह्य राजन् जुहवाम तेऽहितम् ॥

श्रीधरः - तद् वधं तु वयं करिष्याम इत्य् आहुः । वयम् इह यज्ञनाशक त्वत्कात्यव हतप्रभम् इन्द्रम् आह्वयामहे । कैः ? अयातयामैर् अगतवीर्यैर् आह्वानमन्त्रैः । अनन्तरं च ते तवाहितं जुहवाम होष्यामः ॥२८॥

क्रमसन्दर्भः - न व्याख्यातम्.

विश्वनाथः - ननु तर्ह्य् अत्र कः प्रतीकारः ? तत्राहुःवयम् इति । अयातयामैर् अगतवीर्यैर् उपहवैर् आह्वानमन्त्रैः । अत्र तदानीन्तनस्येन्द्रस्य भगवदवतारत्वेऽपि विप्राणां च तेषाम् अबहिर्मुखत्वेऽपि तथाभूतोक्त्या कर्ममार्गस्य स्वभाव एव तैर् द्योतितो यत् तत्र प्रवृत्ता विवेकिनोऽप्य् अन्धा भवन्तीति यथा ब्रह्मणा कामस्य श्रीरुद्रेण क्रोधस्य श्रीविष्णुनापि यज्ञावतारे तस्मिन् मात्सर्यकौटिल्यादिकम् ईहमानेनेन्द्रत्वस्य स्वभावो द्योतित इति ॥२८॥

ओ)०(ओ

॥ ४.१९.२९ ॥

इत्य् आमन्त्र्य क्रतुपतिं विदुरास्यर्त्विजो रुषा ।
स्रुग्घस्तान् जुह्वतोऽभ्येत्य स्वयम्भूः प्रत्यषेधत ॥

श्रीधरः - अस्य पृथोः । स्रुक् हस्ते येषां तान् ॥२९॥

क्रमसन्दर्भः - प्रत्यभाषतेति चित्सुखः ॥२९॥

विश्वनाथः - अस्य पृथोः ॥२९॥

_*_

॥ ४.१९.३० ॥

न वध्यो भवताम् इन्द्रो यद् यज्ञो भगवत्तनुः ।
यं जिघांसथ यज्ञेन यस्येष्टास् तनवः सुराः ॥

श्रीधरः - यम् इन्द्रं यज्ञेन जिघांसथ । यज्ञेनेष्ठाः सर्वे सुरा यस्य तनवः, स इन्द्रो भवतां वधार्हो न भवति । यद् यस्माद् यज्ञो नामाऽयम् इन्द्रो भगवतस् तनुर् अवतारः ।

ततः सप्तम आकूल्यां रुचेर् यज्ञोऽभ्यजायत ।
स यामाद् यैः सुरगणैर् अपात्स्व् आयं भुवान्तरम् ॥ [भा.पु. १.३.१२] इत्य् उक्तत्वात् ॥३०॥

क्रमसन्दर्भः - यम् इन्द्रं यज्ञेन जिघांसथ, स इन्द्रो भवतां न वध्यः । कुतः ? यद् यस्मात् यज्ञो यागो भगवतस् तनुः सुराश् चेन्द्राद्या यस्य इष्टास् तनवः । तस्माद् एकां तनुं हत्वा नान्या रक्षितुं युक्ता, किन्तु द्वयम् अपि रक्षितुं युक्तम् इति भावः ॥३०॥

विश्वनाथः - भगवत्तनुर् इति । न हि भगवद्विग्रहो विप्रैर् हन्तुम् अध्यवस्यते । भवतां तर्हि विप्रत्वम् एव कुतः ? यं यज्ञेन जिघांसथेति स खलु यज्ञः कथं यज्ञेन वध्यो भवेद् यथा क्षीरप्रस्थक्षेपेणेति । किं च, यस्य यज्ञस्य्न्द्रस्य च तनवः सुरास् ते च यज्ञेन युष्माभिर् इष्टा इज्यन्ते स्मेति, कथं स मरिष्यतीत्य् एतम् अपि विवेकं न कुरुष्वेति भावः ॥३०॥

ओ)०(ओ

॥ ४.१९.३१ ॥

तद् इदं पश्यत महद् धर्मव्यतिकरं द्विजाः ।
इन्द्रेणानुष्ठितं राज्ञः कर्मैतद् विजिघांसता ॥

श्रीधरः - अतो बलीयसाऽनेन कर्तव्यम्, अन्यथा भूयः पाखण्डं स्रक्ष्यतीत्य् आशयेनाह । तद् इदम् इन्द्रेणानुष्ठितं महदन्याय्यं पश्यत । किम् ? इत्य् अपेक्षायाम् आह । धर्मस्य व्यतिकरं विपर्ययं पाखण्डपथम् ॥३१॥

क्रमसन्दर्भः - न व्याख्यातम्.

विश्वनाथः - किं च, तद्वेशेनाधर्म एव वर्धिष्यते, तं चाधर्मम् अस्य राज्ये मूर्त् एव प्रवृत्तं पश्यतेत्य् आहतद् इदम् इति । धर्मस्य व्यतिकरं पाषण्डपथम् ॥३१॥

_*_

॥ ४.१९.३२ ॥

पृथुकीर्तेः पृथोर् भूयात् तर्ह्य् एकोनशतक्रतुः ।
अलं ते क्रतुभिः स्विष्टैर् यद् भवान् मोक्षधर्मवित् ॥

श्रीधरः - तर्हि किम् अत्र युक्तम् ? इत्य् अत आहपृथुकीर्तेर् इति । एकेनोनशतं यस्मिंस् तादृशः क्रतुः क्रतुप्रयोगः पृथोर् भूयात् । पृथुर् इति पाठे एकोनशतं क्रतवो यस्य तादृशोऽपि महेन्द्रात् पृथुकीर्तिः भूयाद् इत्य् अर्थः । तद् एवम् ऋत्विजः प्रत्युक्त्वा पृथुं प्रत्य् एवाहअलम् इति ॥३२॥

क्रमसन्दर्भः - न व्याख्यातम्.

विश्वनाथः - तर्हि किं तवाभिप्रेतम् ? इत्य् अत आहपृथ्व् इति । एकेनोनशतक्रतुर् अपि पृथुर् अयं शतक्रतोर् इन्द्राद् अपि पृथुकीर्तिर् विपुलयशा भूयाद् इति क्रतुभिर् यश एव साध्यम् । तच् च मदाशीर्वादाद् एव भविष्यतीति भावः । पृथुकीर्तेः पृथोर् इति षष्ठ्यन्तपाठे एकोनशतम् एव क्रतुर् भूयाद् इत्य् एकत्वं जातापेक्षया सिद्धं क्रतुशतस्य सङ्कल्पोऽपूर्णोऽपि पूर्णो भवत्व् इत्य् अर्थः । ऋत्विजः प्रत्युक्त्वा पृथुं प्रत्य् एवाहअलम् इति ॥३२॥

ओ)०(ओ

॥ ४.१९.३३ ॥

नैवात्मने महेन्द्राय रोषम् आहर्तुम् अर्हसि
उभाव् अपि हि भद्रं ते उत्तमश्लोकविग्रहौ ॥

श्रीधरः - आत्मनैवात्मने महेन्द्राय रोषं कर्तुं नार्हसि । तत्र हेतुःउभाव् अपीति ॥३३॥

क्रमसन्दर्भः - आत्मनेति । सम्बन्धोक्तिः आत्मना मनसेति व्याख्यानात् । स्वामिव्याख्यायां सन्देह एव । पूर्वन्यायेनैवाह उभाव् अपीति ॥३३॥

विश्वनाथः - आत्मने इत्य् अत्र हेतुःउभाव् अपीति । द्वयोर् अपि युवयोर् भगवदवतारत्वाद् इत्य् अर्थः ॥३३॥

ओ)०(ओ

॥ ४.१९.३४ ॥

मास्मिन् महाराज कृथाः स्म चिन्तां
निशामयास्मद्वच आदृतात्मा ।
यद् ध्यायतो दैवहतं नु कर्तुं
मनोऽतिरुष्टं विशते तमोऽन्धम् ॥

श्रीधरः - तथापि क्रतुसमाप्तिम् एव ध्यायन्तं प्रत्य् आह । अस्मिन् यज्ञविघ्ने चिन्तां मा स्म कृथाः । यद् यस्माद् दैवहतं कार्यं कर्तुं ध्यायतो मनो नु निश्चितम् अतिरुष्टं सद् अन्धं तमो मोहं विशति, न तु शान्तिं लभते ॥३४॥

क्रमसन्दर्भः - न व्याख्यातम्.

विश्वनाथः - तद् अपि क्रत्वसमाप्तिं ध्यायन्तं तं प्रत्याहमास्मिन्न् इति । यद् दैवहतं कर्म, तत् कर्तुं ध्यायतः पुंसः । नु निश्चितं मनोऽतिरुष्टं सत् अन्धतमो मोहं विशति, न तु शान्तिं लभते ॥३४॥

_*_

॥ ४.१९.३५ ॥

क्रतुर् विरमताम् एष देवेषु दुरवग्रहः ।
धर्मव्यतिकरो यत्र पाखण्डैर् इन्द्रनिर्मितैः ॥

श्रीधरः - अत एव तव क्रतुर् विरमतु । नन्व् इन्द्रः किं न निवार्यते ? अत आहयतो देवेषु दुराग्रहो भवतीति । यत्र क्रतौ ॥३५॥

क्रमसन्दर्भः - किं च, देवेषु दुरवग्रहो विरोधहेतुर् अयं क्रतुर् विरमतु । ननु तद्विरोधे का क्षतिः ? तत्राहधर्मव्यतिकरो धर्मव्याघातः धर्मो दूषितः स्याद् इत्य् अर्थः ॥३५॥

विश्वनाथः - अत एव क्रतुर् विरमताम् । नन्व् इन्द्रः किम् इति न निवार्यते ? तत्राहदेवेषु मध्योऽयं दुरवग्रहो भवतीति । यत्र क्रतौ ॥३५॥

ओ)०(ओ

॥ ४.१९.३६ ॥

एभिर् इन्द्रोपसंसृष्टैः पाखण्डैर् हारिभिर् जनम् ।
ह्रियमाणं विचक्ष्वैनं यस् ते यज्ञध्रुग् अश्वमुट् ॥

श्रीधरः - इन्द्रदुराग्रहकृतम् अनर्थं पश्येत्य् आह । एभिर् इन्द्रेणोपसंसृष्टैर् अधिष्ठितैर् हारिभिश् चित्ताकर्षकैः । य इन्द्रस् तेऽश्वं मुष्णातीति तथा यज्ञाय द्रुह्यति तथा । तेन सृष्टैः ॥३६॥

क्रमसन्दर्भः - पाखण्डानां बलं दर्शयतिएभिर् इति ॥३६॥

विश्वनाथः - इन्द्रदुरवग्रहकृतम् अनर्थं दर्शयतिएभिर् इति हारिभिश् चित्ताकर्षकैः । य इन्द्रस् ते अश्वं मुष्णातीति तथा यज्ञाय द्रुह्यतीति तथा तेन सृष्टैः ॥३६॥

_*_

॥ ४.१९.३७ ॥

भवान् परित्रातुम् इहावतीर्णो
धर्मं जनानां समयानुरूपम् ।
वेनापचाराद् अवलुप्तम् अद्य
तद्देहतो विष्णुकलासि वैन्य ॥

श्रीधरः - ततो मम किम् ? इति चेत् तत्राहभवान् इति द्वाभ्याम् । साङ्ख्ययोगादिनानासिद्धान्तानुरूपं धर्मं वेनस्यान्यायाल् लुप्तं परित्रातुं तद्देहाद् विष्णोः कलैव त्वम् अवतीर्णोऽसि ॥३७॥

क्रमसन्दर्भः - तर्हि पाखण्डान्य् अप्य् उपेक्षणीयान्य् एवेत्य् आहभवान् इति द्वाभ्याम् ॥३७॥

विश्वनाथः - त्वत्तः सकाशात् धर्म एव प्रवर्तितुम् अर्हति न त्व् अधर्म इत्य् आहभवान् इति ॥३७॥

_*_

॥ ४.१९.३८ ॥

स त्वं विमृश्यास्य भवं प्रजापते
सङ्कल्पनं विश्वसृजां पिपीपृहि ।
ऐन्द्रीं च मायाम् उपधर्ममातरं
प्रचण्डपाखण्डपथं प्रभो जहि ॥

श्रीधरः - हे प्रजापते ! अस्य विश्वस्योद्भवं विचार्य यैर् उत्पादितोऽसि तेषां विश्वसृजां सङ्कल्पं पिपीपृहि, आर्षः प्रयोगः, पूरयेत्य् अर्थः । प्रचण्डो यः पाखण्डमार्गः सैवैन्द्री मायोपधर्मजननी तां जहि ॥३८॥

क्रमसन्दर्भः - न व्याख्यातम्.

विश्वनाथः - अस्य विश्वस्य भवं कल्याणं, हे प्रजापते ! विश्वसृजां यैर् मन्थनाद् उत्पादितोऽसि तेषां सङ्कल्पनं सङ्कल्पं पिपीपृहि, आर्षः प्रयोगः, पूरयेत्य् अर्थः । उपधर्मस्य मातरं जनयित्रीम् । कीदृशीम् ? प्रचण्डस्य पाषण्डस्य पन्थानम् आविष्टलिङ्गत्वाद् युक्तं पुंस्त्वम् ॥३८॥

ओ)०(ओ

॥ ४.१९.३९ ॥

मैत्रेय उवाच
इत्थं स लोकगुरुणा समादिष्टो विशाम्पतिः ।
तथा च कृत्वा वात्सल्यं मघोनापि च सन्दधे ॥

श्रीधरः - तथा च कृत्वा यज्ञाग्रहं हित्वा वात्सल्यं स्नेहं कृत्वेन्द्रेण सह सन्धानं च कृतवान् ॥३९॥

क्रमसन्दर्भः - न व्याख्यातम्.

विश्वनाथः - च एवार्थे । यथा ब्रह्मण आज्ञा, तथैव वात्सल्यं कृत्वेति यज्ञस्य वयोवृद्धत्वेऽपि देवेन्द्रत्वेऽपि च ब्रह्मण एवाज्ञया तत्र पृथोर् वात्सल्यं, सा च तयोर् विशुद्धसत्त्वेन तुल्यत्वेऽपि पृथोर् भक्त्युत्कर्षेणाभ्यर्हितत्वम् आलक्ष्यैव कृत्वेति ज्ञेयम् । सन्दधे सन्धिं चकार ॥३९॥

_*_

॥ ४.१९.४० ॥

कृतावभृथस्नानाय पृथवे भूरिकर्मणे
वरान् ददुस् ते वरदा ये तद्बर्हिषि तर्पिताः ॥

श्रीधरः - कृतम् अवभृथसम्बन्धि स्नानं येन स तस्मै ॥४०॥

क्रमसन्दर्भः, विश्वनाथः - न व्याख्यातम्.

_*_

॥ ४.१९.४१ ॥

विप्राः सत्याशिषस् तुष्टाः श्रद्धया लब्धदक्षिणाः
आशिषो युयुजुः क्षत्तर् आदिराजाय सत्कृताः ॥

श्रीधरः, विश्वनाथः - न व्याख्यातम्.

क्रमसन्दर्भः - चित्सुखमते त्व् अत्रोनविंशोऽध्यायः । तथा च कृतवान् सर्वम् इति चित्सुखः ॥४१॥

_*_

॥ ४.१९.४२ ॥

त्वयाहूता महाबाहो सर्व एव समागताः
पूजिता दानमानाभ्यां पितृदेवर्षिमानवाः ॥

श्रीधरः - तुष्टानां वाक्यं त्वयेति ॥४२॥

क्रमसन्दर्भः - न व्याख्यातम्.

विश्वनाथः - अष्टानां वाक्यं त्वयेति ॥४२॥

_*_

इति सारार्थदर्शिन्यां हर्षिण्यां भक्तचेतसाम् ।
ऊनविंशश् चतुर्थस्य सङ्गतः सङ्गतः सताम् ॥*॥

_*_

इति श्रीमद्भागवते महापुराणे ब्रह्मसूत्रभाष्ये पारमहंस्यं संहितायां वैयासिक्यां चतुर्थस्कन्धे
पृथुविजये ब्रह्मवाक्यम्
नामैकोनविंशोऽध्यायः
॥ ४.१९ ॥



(४.२०)
(४.२०)
अथ विंशोऽध्यायः
पृथुचरिते पृथुस्तवः

॥ ४.२०.१ ॥

मैत्रेय उवाच
भगवान् अपि वैकुण्ठः साकं मघवता विभुः ।
यज्ञैर् यज्ञपतिस् तुष्टो यज्ञभुक् तम् अभाषत ॥

श्रीधरः -
विंशे तु विष्णुना साक्षात् पृथोर् यज्ञेऽनुशासनम् ।
वरदानप्रसङ्गेन प्रीतिश् चान्योन्यम् ईर्यते ॥

मघवता साकम् इन्द्रेण सह वर्तमानः ॥१॥

क्रमसन्दर्भः - एष ते ह्यकरोद् इति क्वचित् पाठः ॥१॥

विश्वनाथः -
विंशे प्रीतिं महेन्द्रेण विष्णुना बोधितः पृथुः ।
चकार तुष्टाव च तं स दत्त्वागाद् वरं प्रभुः ॥

ततश् च भगवान् अपि स्वांशम् इन्द्रम् अप्य् अनीय सन्धिं कारयन् पृथुं प्रबोधयामासेत्य् आहभगवान् अपीति ॥१॥

_*_

॥ ४.२०.२ ॥

श्रीभगवान् उवाच
एष तेऽकार्षीद् भङ्गं हयमेधशतस्य ह ।
क्षमापयत आत्मानम् अमुष्य क्षन्तुम् अर्हसि ॥

श्रीधरः - आत्मानं त्वां क्षमां कारयतोऽमुष्य त्वम् अपि क्षन्तुम् अर्हसि ॥२॥

क्रमसन्दर्भः - न व्याख्यातम्.

विश्वनाथः - आत्मानं त्वां क्षमां कारयतोऽमुष्य ॥२॥

ओ)०(ओ

॥ ४.२०.३ ॥

सुधियः साधवो लोके नरदेव नरोत्तमाः ।
नाभिद्रुह्यन्ति भूतेभ्यो यर्हि नात्मा कलेवरम् ॥

श्रीधरः - यर्हि यस्मात् कलेवरम् आत्मा न भवति, अतस् तदभिमानेन भूतानि नाभिद्रुह्यन्ति ॥३॥

क्रमसन्दर्भः - प्रथमं ज्ञानद्वारा तं सान्त्वयतिसुधिय इत्यादिभिः । कलेवरम् अत्र स्थूलसूक्ष्मात्मकम् ॥३॥

विश्वनाथः - यर्हि यतः कलेवरम् आत्मा न भवति, अतस् तदभिमानेनौचित्यात् कुतो भूतद्रोहः सम्भवेद् इत्य् अर्थः ॥३॥

_*_

॥ ४.२०.४ ॥

पुरुषा यदि मुह्यन्ति त्वादृशा देवमायया ।
श्रम एव परं जातो दीर्घया वृद्धसेवया ॥

श्रीधरः, क्रमसन्दर्भः - न व्याख्यातम्.

विश्वनाथः - भगवन्मायया महनाद् एव भवेद् इति चेत्, तत्राहपुरुषा इति ॥४॥

_*_

॥ ४.२०.५ ॥

अतः कायम् इमं विद्वान् अविद्याकामकर्मभिः ।
आरब्ध इति नैवास्मिन् प्रतिबुद्धोऽनुषज्जते ॥

श्रीधरः - अविद्यास्वरूपाज्ञानं, ततः कामः, ततः कर्म, तैर् आरब्ध इति विद्वान् । अत एव प्रतिबुद्ध आत्मज्ञोऽस्मिन् नैवानुषज्जते ॥५॥

क्रमसन्दर्भः - न व्याख्यातम्.

विश्वनाथः - अतो वृद्धसेवयैव मायानावरणात् प्रतिबुद्धः प्रतिबोधम् एवाहअविद्ययैव कामः कामाद् एव कर्माणि तैर् आरब्धोऽयम् इति । इमं कायं विद्वान् जानन् ॥५॥

ओ)०(ओ

॥ ४.२०.६ ॥

असंसक्तः शरीरेऽस्मिन्न् अमुनोत्पादिते गृहे ।
अपत्ये द्रविणे वापि कः कुर्यान् ममतां बुधः ॥

श्रीधरः - तथापि पुत्रादिममत्वेन भूतद्रोहेण च सङ्गो भवेत् तत्राहअसंसक्त इति ॥६॥

क्रमसन्दर्भः, विश्वनाथः - न व्याख्यातम्.

_*_

॥ ४.२०.७ ॥

एकः शुद्धः स्वयञ्ज्योतिर् निर्गुणोऽसौ गुणाश्रयः ।
सर्वगोऽनावृतः साक्षी निरात्मात्मात्मनः परः ॥

श्रीधरः - प्रतिबोधक्रमं विवृण्वन् देहेऽनुषङ्गाभावम् आहएक इति द्वाभ्याम् । असावात्मा आत्मनो देहात् परो भिन्नः । तत्र नवधा वैलक्षण्येन भेदं साधयतिएक इति नवभिः पदैः । देहो हि बालयुवादिभेदाद् अनेको मलिनश् च जटश् च सगुणश् च स्वकारणभूतगुणाश्रितश् च परिच्छिन्नश् च गृहादिभिर् आवृतश् च दृश्यश् च सात्मा च । आत्मा तु नैवम् अतो भिन्नः ॥७॥

क्रमसन्दर्भः - तत्रासंसक्त इत्यादिना देहद्वयविलक्षणं शुद्धं जीवात्मानं किञ्चित् प्रतिबोधाय सूचयित्वा सम्यक् प्रतिबोधाय परमात्मानम् उपदिशतिएक इति । असौ जीवादिशक्त्यगोचर आत्मा परमात्माख्य आत्मा आत्मनः शुद्धात् जीवाद् अपरः, यतोऽसौ एकः । जीवस् तु नाना, असौ शुद्धः असम्भाव्यदोषसङ्गः, स त्व् अज्ञानदोषलिप्तत्वेन दुष्टः, मण्डलस्थानीयत्वाद् असौ मुख्यत्वेन स्वयञ्ज्योतिः, स तु रश्मिस्थानीयत्वाद् आपेक्षिकतया । असौ गुणेभ्यो निर्गतः सर्वथैव सिद्धः, स तु अज्ञानेन तदभिमानसम्बद्धः । असौ सूर्य इवाभासः, वर्णानां गुणानाम् आश्रय एव, न तु तद्व्याप्यः । असौ विभुः, स त्व् अणुः । असौ देहादिस्थोऽप्य् अनावृतः, स त्व् आवृतः । असौ साक्षाद् द्रष्टृत्वात् साक्षी, स तु तदनुग्रहमयशक्तित्वाद् एव । असाव् एवात्मान्तररहितः, स तु तदात्मकः ॥५॥

विश्वनाथः - अनासक्तेः कारणम् आत्मज्ञानम् अतः परम् आत्मज्ञानम् उपदिशतिएक इति । आत्मा परमात्मा आत्मनो देहात् जीवाच् च परो भिन्न एको देहो जीवश् चानेकः । एवम् अशुद्धः प्रकाशहीनः सगुणः गुणजन्यत्वात् गुणाधीनत्वाच् च गुणाश्रितः जडत्वाद् अनुरूपत्वाच् च सात्मेति देहजीवाभ्याम् नवधा वैलक्षण्यं परमात्मन उक्तम् । एतेनैव जीवस्य देहेन सह नवधा वैलक्षण्यं च दर्शितम् इति ॥७॥

_*_

॥ ४.२०.८ ॥

य एवं सन्तम् आत्मानम् आत्मस्थं वेद पूरुषः ।
नाज्यते प्रकृतिस्थोऽपि तद्गुणैः स मयि स्थितः ॥

श्रीधरः - आत्मस्थं स्वस्मिन् स्थितम् । प्रकृतिस्थोऽपि देहस्थोऽपि तद् विकारैर् न लिप्यते । यतः स मयि ब्रह्मणि स्थितः ॥८॥

क्रमसन्दर्भः - आत्मस्थं शुद्धजीवान्तर्यामित्वेन स्थितम् । मयि स्थितो मदाश्रितत्वेनानुसन्धायी ॥८॥

विश्वनाथः - स प्रकृतिस्थः देहस्थोऽपि देहगुणैर् नाजाते इति न देहस्थ इत्य् अर्थः ॥८॥

ओ)०(ओ

॥ ४.२०.९ ॥

यः स्वधर्मेण मां नित्यं निराशीः श्रद्धयान्वितः ।
भजते शनकैस् तस्य मनो राजन् प्रसीदति ॥

श्रीधरः - इयम् अवस्था कस्योत्पद्यत इत्य् अपेक्षायाम् आहयः स्वधर्मेणेति चतुर्भिः ॥९॥

क्रमसन्दर्भः - न व्याख्यातम्.

विश्वनाथः - अयम् उक्तलक्षणः प्रबोधो भक्तिमिश्रेण ज्ञानेन यतमानस्य भवतीति तत्साधनम् आहय इति ॥९॥

_*_

॥ ४.२०.१० ॥

परित्यक्तगुणः सम्यग् दर्शनो विशदाशयः ।
शान्तिं मे समवस्थानं ब्रह्म कैवल्यम् अश्नुते ॥

श्रीधरः - भवतु मनः प्रसन्नम्, ततः किं तत्राह । यर्हि विशदाशयः प्रसन्नमनास् तदा परित्यक्तगुणः सन् सम्यग् दर्शनो भूत्वा शान्तिम् अश्नुते । शान्तिम् एवाह । मम सम्यगौदासीन्येनावस्थानम् एव ब्रह्म तद् एव कैवल्यम् अश्नुते ॥१०॥

क्रमसन्दर्भः - मं समवस्थानं शक्त्याद्यविशिष्टतयाविर्भावविशेषः तद् एव ब्रह्म कैवल्यमश्नुते अनुभवति ।

विश्वनाथः -

_*_

॥ ४.२०.११ ॥

उदासीनम् इवाध्यक्षं द्रव्यज्ञानक्रियात्मनाम् ।
कूटस्थम् इमम् आत्मानं यो वेदाप्नोति शोभनम् ॥

श्रीधरः - सम्यग्दर्शनम् एवाहौदासीनम् एवात्मानं द्रव्यज्ञानक्रियात्मनां देहज्ञानकर्मेन्द्रियमनसाम् अध्यक्षम् इव स्थितम् आत्मानं यो वेद ॥११॥

क्रमसन्दर्भः - केवलम् एव दर्शयतिउदासीनम् इति । अध्यक्षम् इव स्थितम् अप्य् उदासीनं यो वेदेत्य् अन्वयः, अभवं मोक्षम् इति सम्बन्धोक्तिः, सोऽभयम् इति चित्सुखः, शोभनम् इति गौडीयः पाठः ॥११॥

विश्वनाथः - सम्यग्दर्शनम् एवाहद्रव्यज्ञानक्रियात्मनाम् अधिभूताधिदैवाध्यात्ममनसाम् अध्यक्षम् जीवात्मानम् उदासीनम् इव तेष्व् अनासक्तम् इव यो वेद, स इमं कूटस्थम् आत्मानं वेद, यः परमात्मानं वेद, स अभवं प्राप्नोतीत्य् आवृतान्वयः । अत्रेवकारेण सम्यगुदासीनत्वाभावेऽपि साधनदशायां ज्ञानसिद्धिं सूचयति ॥११॥

ओ)०(ओ

॥ ४.२०.१२ ॥

भिन्नस्य लिङ्गस्य गुणप्रवाहो
द्रव्यक्रियाकारकचेतनात्मनः ।
दृष्टासु सम्पत्सु विपत्सु सूरयो
न विक्रियन्ते मयि बद्धसौहृदाः ॥

मध्वः - जीवाद् भिन्नस्य मनसो गुणाः सत्त्वादयो मताः ।
तज् ज्ञात्वा न विकुर्वीत स्वस्वरूपं मनस् तथा ॥ इति षाड्गुण्ये ॥१२॥

श्रीधरः - संसारिणः कथं कूटस्थत्वम् ? अत आहभिन्नस्य लिङ्गस्य देहस्य गुणप्रवाहः संसारः । भिन्नत्वे हेतुःद्रव्याद्यात्मकस्य । तत्र चेतना चिदाभासः । अतो दृष्टासु प्राप्तासु । हर्षशोकादिभिर् न विक्रियन्ते ॥१२॥

क्रमसन्दर्भः - अथ भक्तिपक्षेणापि तं सान्त्वयतिभिन्नस्येति ॥१२॥

विश्वनाथः - ननु द्रव्यादीनाम् अध्यक्षत्वेऽपि जीवस्य तेष्व् एवोदासीन्यमात्र एव कथं संसाराभाव इत्य् अत आहभिन्नस्य जीवाद् अन्यस्य लिङ्गदेहस्यैव गुणप्रवाहः संसारः । भिन्नत्वे हेतुःद्रव्याद्यात्मकस्य । अधिभूताध्यात्माधिदैवबुद्ध्यादिस्वरूपस्य । अयम् अर्थःलिङ्गदेहे खल्व् अभिमानेनैव जीवस्य संसारो, न त्व् औदासीन्येनेति तत्राध्यक्षत्वेऽपि न जीवस्य क्षतिर् लिङ्गस्यापि तत्र चेतना चिदाभासः । अतो दृष्टासु प्राप्तासु । हर्षशोकादिभिर् न विक्रियन्ते ॥१२॥

ओ)०(ओ

॥ ४.२०.१३ ॥

समः समानोत्तममध्यमाधमः
सुखे च दुःखे च जितेन्द्रियाशयः ।
मयोपक्ळ्प्ताखिललोकसंयुतो
विधत्स्व वीराखिललोकरक्षणम् ॥

श्रीधरः - त्वं च सूरिरतः सुखे दुःखे च समः सन् समाना उत्तममध्यमाधमा यस्य । जितानीन्द्रियाण्य् आशयश् च येन । स त्वम् अखिललोकरक्षणं विधत्स्व । कथम् एकेन मया रक्षणं कर्तुं शक्यम् ? तत्राहमयेश्वरेणोपक्ळ्प्ताः सम्पादिता येऽखिला लोका अमात्यादयस् तैः संयुतः ॥१३॥

क्रमसन्दर्भः - अथ कर्तव्यम् उपदिशति सम इति । लोकेत्य् अत्र सत्त्वेति चित्सुखः ॥१३॥

विश्वनाथः - त्वं च मयि बद्धसौहृद इत्य् अतो मन्निदेश एव वर्तस्वेत्य् आहसम इति चतुर्भिः । प्राकृतसम्पद्विपदोः समबुद्धिः । समानाः सत्त्वादिगुणैर् उत्तममध्यमाधमा यस्य सः । मयेश्वरेणोपक्ळ्प्ताः सम्पादिताः येऽखिललोका अमात्यादयस् तैः संयुतः । ईश्वरदत्तैश्वर्योऽहम् ईश्वराज्ञापालनरूपं प्रजारक्षणं करोमीति बुद्ध्येत्य् अर्थः ॥१३॥

ओ)०(ओ

॥ ४.२०.१४ ॥

श्रेयः प्रजापालनम् एव राज्ञो
यत् साम्पराये सुकृतात् षष्ठम् अंशम् ।
हर्तान्यथा हृतपुण्यः प्रजानाम्
अरक्षिता करहारोऽघम् अत्ति ॥

श्रीधरः - ननु रक्षणं दण्डादिसापेक्षम्, अतस् तपोऽन्यद् वा पुण्यं करिष्यामीति चेत्, अत आहश्रेय इति । यद् यस्मात् साम्पराये परलोके प्रजाभिः कृतात् सुकृतात् षष्ठम् अंशं हर्ता हरति । अरक्षणे दोषम् आह । अन्यथा प्रजाभिर् हृतं पुण्यं यस्य स प्रजानाम् अघम् अत्ति पापं भुङ्क्ते । अन्यथेत्य् अस्य विवरणम्, करहारः सन्न् अरक्षिता चेत् ॥१४॥

क्रमसन्दर्भः - न व्याख्यातम्.

विश्वनाथः - अन्यस्यापि राज्ञः प्रजापालनम् एव धर्म इत्य् आहसाम्पराये परलोके प्रजानां सुकृतात् हर्ता गृहीता ॥१४॥

_*_

॥ ४.२०.१५ ॥

एवं द्विजाग्र्यानुमतानुवृत्त
धर्मप्रधानोऽन्यतमोऽवितास्याः ।
ह्रस्वेन कालेन गृहोपयातान्
द्रष्टासि सिद्धान् अनुरक्तलोकः ॥

श्रीधरः - एवं च मोक्षोऽप्य् अनायासेन भविष्यतीत्य् आहद्विजाग्र्याणाम् अनुमतश् चासावनुवृत्तश् च परम्पराप्राप्तो यो धर्मः स एव प्रधानम् अर्थकामौ तु प्रासङ्गिकौ यस्य । अन्यतमोऽतिशयेनान्यः । धर्मादिष्व् अनासक्त इत्य् अर्थः । ऐकपद्यपाठे धर्मप्रधानाव् अन्यतमाव् अर्थकामौ यस्येत्य् अर्थः । अस्याः पृथिव्या अविता सन् अल्पेन कालेन गृहागतान् सनकादीन् द्रक्ष्यसि । अनुरक्तो लोको यस्मिन् सः ॥१५॥

क्रमसन्दर्भः - उत्तरकाले तस्य स्वभक्तिनिष्ठां स्वभक्तेषु विख्यापयितुम् इच्छया अन्येषु ज्ञानादिप्रवर्तनेच्छया च तस्य कर्तव्यं सूचयतिएवम् इति ॥१५॥

विश्वनाथः - द्विजाग्र्यैः शास्त्राभिज्ञैर् विप्रैर् अनुमतोऽथ चानुवृत्तः परम्पराप्राप्तो धर्म एव प्रधानं यस्य सः । अन्यतमस् तत्रानासक्तः ऐकपद्यपाठे कर्मधारयः । अस्याः पृथिव्याः ॥१५॥

ओ)०(ओ

॥ ४.२०.१६ ॥

वरं च मत् कञ्चन मानवेन्द्र
वृणीष्व तेऽहं गुणशीलयन्त्रितः ।
नाहं मखैर् वै सुलभस् तपोभिर्
योगेन वा यत् समचित्तवर्ती ॥

श्रीधरः - मत् मत्तः सकाशात् किञ्चिद् वरं वृणीष्व । गुणाः शमादयः, शीलं निर्मत्सरत्वादिस्वभावः, तैर् अहं मन्त्रितो वशीकृतः । तद्रहितैस् मखादिभिर् नाहं सुलभः । यतः समं चित्तं येषां तेष्व् एव वर्तितुं शीलं यस्य सोऽहम् ॥१६॥

क्रमसन्दर्भः - सम्प्रत्य् अपि पूर्वेच्छयाहवरं चेति । गुणशीले अत्र भक्त्युत्थे एव ज्ञेये । तत्र गुणाः गुरूपसत्तिप्राप्ताः पाण्डित्यादयः । शीलं तु सुस्वभावो विनयादिः, समत्वं च, नारायणपराः सर्वे [भा.पु. ६.१७.२८] इत्यादिरीत्या तदुत्थम् एव, न तु योगाद्युत्थानि तानि । न रोधयति मां योगः [भा.पु. ११.१२.१] इत्यादेः ॥१६॥

विश्वनाथः - अत्यनुकम्पया विगतगाम्भीर्य आहवरं चेति । गुणशीलाभ्याम् ताभ्याम् वशीकारासम्भवाद् अप्राकृते ते भक्त्युत्थे एव ज्ञेये । गुणो दयाक्षमादिः, शीलं विनयस्नेहादिमयः स्वभावः । नाहम् इतिन रोधयति मां योगः [भा.पु. ११.१२.१] इत्यादेः । यद् यस्मात् समं तुल्यम् एव सर्वेषां चित्तवर्ती चित्ताधिष्ठाता सर्वत्रोदासीन एव, न तु कस्यापि वश इत्य् अर्थः ॥१६॥

_*_

॥ ४.२०.१७ ॥

मैत्रेय उवाच
स इत्थं लोकगुरुणा विष्वक्सेनेन विश्वजित् ।
अनुशासित आदेशं शिरसा जगृहे हरेः ॥

श्रीधरः, विश्वनाथः - न व्याख्यातम्.

क्रमसन्दर्भः - तद् एवं श्रीभगवत आदेशत्रयं जातम् इन्द्रेण प्रीतिः सिद्धानुगमनं यात्रास्वीकारश् चेति । तद् एव त्रयम् अपि स्वीचकारेत्य् आहस इत्थम् इति ॥१७॥

_*_

॥ ४.२०.१८ ॥

स्पृशन्तं पादयोः प्रेम्णा व्रीडितं स्वेन कर्मणा ।
शतक्रतुं परिष्वज्य विद्वेषं विससर्ज ह ॥

मध्वः - आयासदुःखव्रीडादीन् प्रायशः सुखिनोऽपि तु ।
नियमाद् ऋषिभूतेषु मोहायादर्शयन् सुराः ॥ इति ब्रह्मतर्के ॥१८॥

श्रीधरः - क्षमापयितुं पादयोः स्पृशन्तम् । स्वेन कर्मणाऽश्वापहरणेन व्रीडितम् । प्रेम्णा परिष्वज्य ॥१८॥

क्रमसन्दर्भः - तत्रान्तिमद्वयं स्वानुकूलेन प्रकारविशेषेण प्रथमं तु यथावद् एव स्वीचकारेत्य् आहस्पृशन्तम् इति प्रेम्णेति । परमप्रेमास्पदत्वेन श्रीभगवता स्वयं मेलितत्वाद् इति भावः ॥१८॥

विश्वनाथः - स्वेनाश्वापहरणेन ॥१८॥

_*_

॥ ४.२०.१९२० ॥

भगवान् अथ विश्वात्मा पृथुनोपहृतार्हणः ।
समुज्जिहानया भक्त्या गृहीतचरणाम्बुजः ॥
प्रस्थानाभिमुखोऽप्य् एनम् अनुग्रहविलम्बितः ।
पश्यन् पद्मपलाशाक्षो न प्रतस्थे सुहृत् सताम् ॥

श्रीधरः - भगवान् प्रस्थानाभिमुखोऽप्य् अनुग्रहेण विलम्बितः सन् न प्रतस्थे प्रयाणं न कृतवान् इति द्वयोर् अन्वयः । कथम्भूतः ? उपहृतम् अर्पितम् अर्हणं यस्मै । समुज्जिहानया समुद्गच्छन्त्या वर्धमानया भक्त्या गृहीते चरणाम्बुजे यस्य ॥१९॥ पद्मपलाशवदक्षिणी यस्य तथाभूतः सन् । एनं पृथुं पश्यन् ॥२०॥

क्रमसन्दर्भः - न व्याख्यातम्.

विश्वनाथः - भगवान् प्रस्थानाभिमुखोऽप्य् अनुग्रहेण विलम्बितः सन् न प्रतस्थे प्रयाणं न कृतवान् इति द्वयोर् अन्वयः । कथम्भूतः ? उपहृतम् अर्पितम् अर्हणं यस्मै । समुज्जिहानया समुद्गच्छन्त्या वर्धमानया भक्त्या गृहीते चरणाम्बुजे यस्य ॥१९२०॥

_*_

॥ ४.२०.२१ ॥

स आदिराजो रचिताञ्जलिर् हरिं
विलोकितुं नाशकद् अश्रुलोचनः ।
न किञ्चनोवाच स बाष्पविक्लवो
हृदोपगुह्यामुम् अधाद् अवस्थितः ॥

श्रीधरः - भगवतस् तत्कृपातिरेकम् उक्त्वा तस्य भक्त्युद्रेकम् आहस इति द्वाभ्याम् । बाष्पविक्लवत्वेन तूष्णीम् अवस्थितः सन्न् अमुं हरिं हृदोपगुह्य अधाद् धृतवान् ॥२१॥

क्रमसन्दर्भः - न व्याख्यातम्.

विश्वनाथः - भगवतः कृपातिरेकम् उक्त्वा तस्य पृथोर् भक्त्यतिशयम् आहस इति ॥२१॥

_*_

॥ ४.२०.२२ ॥

अथावमृज्याश्रुकला विलोकयन्न्
अतृप्तदृग्गोचरम् आह पूरुषम् ।
पदा स्पृशन्तं क्षितिम् अंस उन्नते
विन्यस्तहस्ताग्रम् उरङ्गविद्विषः ॥

श्रीधरः - अतृप्तयोर् दृशोर् गोचरं विषयभूतम् । पदा क्षितिं स्पृशन्तम् इति । अयं भावःन खलु देवाः पदा भुवं स्पृशन्ति, अतः कृपापरवशो नूनं हरिर् आत्मानं विस्मृतवान् इव इति । अत एव स्खलनपरिहारायैव गरुडस्योन्नते स्कन्धे विन्यस्तं हस्ताग्रं येन तम् ॥२२॥

क्रमसन्दर्भः - न व्याख्यातम्.

विश्वनाथः - अतृप्तयोर् दृशोर् गोचरं विषयभूतम् । पदा क्षितिं स्पृशन्तम् इत्य् अत्र भावः श्रीस्वामिचरणैर् व्याख्यातोन खलु देवाः पदा भुवं स्पृशन्ति, अतः कृपापरवशो नूनं हरिर् आत्मानं विस्मृतवान् इव इति । अत एव स्खलनपरिहारायैव गरुडस्योन्नते स्कन्धे विन्यस्तं हस्ताग्रं येन तम् इति ॥२२॥

_*_

॥ ४.२०.२३ ॥

पृथुर् उवाच
वरान् विभो त्वद् वरदेश्वराद् बुधः
कथं वृणीते गुणविक्रियात्मनाम् ।
ये नारकाणाम् अपि सन्ति देहिनां
तान् ईश कैवल्यपते वृणे न च ॥

श्रीधरः - वरं वृणीष्वेति यद् उक्तं तद् असहमान आहहे विभो ! वरदानां ब्रह्मादीनाम् ईश्वराद् वरप्रदात् त्वत् त्वत्तः सकाशाद् बुधः कथं वरान् वृणीते ? कीदृशान् ? गुणैर् विक्रियत इति गुणविक्रियोऽहङ्कारः स एवात्मा येषां, तेषां ब्रह्मादीनां सम्बन्धिनः । देहाभिमानिनां भोग्यान् इति वा । तथा चेद् बुध एव न भवतीत्य् अर्थः । जुगुप्सितत्वाद् अपीत्य् आहये इति । बुध एवाहम् अपि न वृणे इति समुञ्चयाय चकारः ॥२३॥

क्रमसन्दर्भः - अथ सिद्धोपदेशस्वीकारे प्रकारविशेषो दर्शयिष्यते । वरे तु दर्श्यते । वरान् विभो इति । वरदानां ब्रह्मादीनाम् अपीश्वरात् सर्वातिशयवरदायकाद् अपि त्वत्त इत्य् अर्थः, यो बुद्धः कथं वृणीते, चकाराद् अहम् अबुद्धोऽपि न वृण इत्य् अर्थः ॥२३॥

विश्वनाथः - वरं वृणीष्व् एतस्योत्तरम् आहवरान् बुधः कथं वृणीते किन्त्व् अबुध एवेत्य् अर्थः । तत्रापि गुणैर् विक्रिया विकारो यस्य तथाभूत आत्मा मनो येषां कर्मिणां सम्बन्धिनः स्वर्गादीन् इत्य् अर्थः । कैवल्यपते इति कविल्यकामोऽपि यान् न वृणीते तान् अहं कैवल्यनामाप्य् असहिष्णुः कथं वृणे इति भावः ॥२३॥

ओ)०(ओ

॥ ४.२०.२४ ॥

न कामये नाथ तद् अप्य् अहं क्वचिन्
न यत्र युष्मच्चरणाम्बुजासवः ।
महत्तमान्तर्हृदयान् मुखच्युतो
विधत्स्व कर्णायुतम् एष मे वरः ॥

श्रीधरः - कैवल्यपत इति सम्बोधनात् कैवल्यं वरिष्यतीति माशङ्कीर् इत्य् आहनेति । महत्तमानाम् अन्तर्हृदयान् मुखद्वारेण निर्गतो भवत्पदाम्भोजमकरन्दो यशःश्रवणादिसुखं यत्र नास्ति तादृशं चेत् कैवल्यं तर्हि तत् क्वचित् कदाचिद् अपि न कामये । तर्हि किं कामयसे ? तद् आहयशःश्रवणाय कर्णानाम् अयुतं विधत्स्व । ननु कोऽप्य् एवं न वृतवान् । किम् अन्यचिन्तया ? इत्य् आहमम तु एष एव वरः ॥२४॥

क्रमसन्दर्भः - न कामये इति । तद् अपि कैवल्यम् अपि । कर्णायुतप्रार्थनम् अत्यासक्तिपरत्वम् ॥२४॥

विश्वनाथः - किं वा कैवल्यपते इति सम्बोधनात् कैवल्यं वरिष्यतीति मा शङ्किष्ठाः, किन्तु कैवल्यम् अपि येभ्य एव रोचते, तेभ्य एव तद् दीयताम् इत्य् आभिप्रायेणैव तु मया तच्छब्देनामन्त्रितोऽसीत्य् आह नेति । वरं च मत् कञ्चन वृणुष्व [भा.पु. ४.२०.१६] इति यद् उक्तम्, तत्र सामान्यतो वरान् अहं नैव कामये । विशेषतोऽपि कञ्चन वरं कैवल्यम्, तद् अपि क्वचित् कदाचिद् अतिदुःखदशायाम् अपि न कामये । कुतः ? यत्र कैवल्ये युष्मच्चरणाम्बुजस्य आसवो मकरन्दस् तदीयगुणकथामाधुर्यभरो नास्ति । कीदृशः ? महत्तमानाम् अन्तर् हृदयात् मुखद्वारा च्युतः अन्तर्हृदयेनास्वाद्यानन्दोद्रेकात् कीर्त्यमान इत्य् अर्थः । शुकमुखाद् अमृतद्रवसंयुतम् इतिवन् महदास्वाद्यत्वे सति तस्यातिमाधुर्यम् उदयते इति भावः । मधुरम् अपि जलं क्षारभूमिप्रविष्टं यथा विरसीभवति, तथैवावैष्णवमुखनिर्गतो भगवद्गुणोऽपि नातिरोचक इति व्यतिरेकश् च गम्यः । तर्हि किं कामयसीत्य् अत्राहविधत्स्वेति । महतां गुणकथां चानान्त्यात् यत्र यत्र यैर् यैर् या या गुणक्लथाः कीर्त्यमानाः स्युस् तासाम् एकाम् अपि कथाम् अहं त्यक्तुं न शक्नोमीत्य् अतिलोभात् कणानत्यस्पृहा, तेन कैव्ल्यकामा येभ्यः श्रोत्रादीन्द्रियेभ्यो प्रिएय्भ्यो द्रुह्यन्ति, तान्य् एवाहं कामये इति द्योतितम् ।

नौ कोऽप्य् एवं न वृणीते ? सत्यम् । मम त्व् एष एव वरो, नाना इति ॥२४॥

अत्रानुरूपार्थकं १०.५१.५५तमपद्ये श्रीमुचुकुन्दस्तवो द्रष्टव्यः ॥

_*_

॥ ४.२०.२५ ॥

स उत्तमश्लोक महन्मुखच्युतो
भवत्पदाम्भोजसुधा कणानिलः ।
स्मृतिं पुनर् विस्मृततत्त्ववर्त्मनां
कुयोगिनां नो वितरत्य् अलं वरैः ॥

श्रीधरः - ननु तर्हि कैवल्याभावे रागद्वेषाद्याकुलानां भक्तिसुखम् अप् न स्याद् इत्य् आशङ्क्याहस इति । भवत्पदाम्भोजसुधायाः कणो लेशस् तत्सम्बन्धी योऽनिलः स एव । दूराद् अपि किञ्चिद् यशःश्रवणमात्रम् इत्य् अर्थः । विस्मृतं तत्त्ववर्त्म यैः कुयोगिभिस् तेषाम् अपि पुनः स्मृतिम् आत्मज्ञानं वितरति । अतो न खलु भक्तानां रागादिसम्भवः, अतो नोऽस्माकं सारग्राहिणाम् अन्यैर् वरैर् अलम् । भक्ताव् एव मोक्षादिसर्वसुखान्तर्भावाद् इति भावः ॥२५॥

क्रमसन्दर्भः - यदि च वयं न तादृशप्रार्थनाधिकारिणः गाढासक्त्यभावात् तथापि तच्छ्रवणम् एव स्ताद् इत्य् आहस इति । तत्त्वम् अत्र तत्पदाम्भोजम् एव मूलं तदनुगतत्वेन शुद्धात्मज्ञानं च ॥२५॥

विश्वनाथः - ननु महातत्त्वज्ञैर् अपि दुर्लभं कैवल्यम् अपि कुतो नेच्छसीति तत्र व्याजस्तुतिम् आश्रित्याहस इति । भवत्पदाम्भोजसुधायाः कणो लेशस् तत्सम्बन्धी तावद् अनिलोऽपि किम् उत तत्कणः । किम् उततरां सा सुधा । तद्गुणकथालेशप्रसङ्गोऽपीत्य् अर्थः । स्मृतिं त्वच्चरणस्मरणं वितरति । अत एव विस्मृततत्त्वमार्गाणाम् इति त्वयोपदिष्टं यन् नवधा वैलक्षण्यसालक्षण्याभ्याम् परमात्मजीवात्मदेहतत्त्वं तद् अधुनैव मया विस्मृतम्, अत एव कुयोगिनाम् इति व्याजस्तुतिः ।

अस्माकं वरैर् अलम् । विस्मृततत्त्ववर्त्मत्वात् कैवल्येन त्वत्कथास्वादैकव्रतत्वाद् वरान्तरैर् अप्य् अस्माकं प्रयोजनं नास्ति । वयं कुयोगिनो निकृष्टाः खल्व् अभ्यस्ततत्त्ववर्त्मानः सुयोगिनो भवितुं न प्रभवामेति कथं कैवल्याय स्पृहयाम इति । कथं वा कीटविशेषा मधुव्रता इव तच्चरणकमलमकरन्दास्वादमात्रेणैव पूर्णा राज्यादिसम्पत्तीः प्राप्तुं शक्नुम इति भङ्ग्या स्वेषाम् एवोत्कर्षो ध्वनितः ॥२५॥

_*_

॥ ४.२०.२६ ॥

यशः शिवं सुश्रव आर्यसङ्गमे
यदृच्छया चोपशृणोति ते सकृत् ।
कथं गुणज्ञो विरमेद् विना पशुं
श्रीर् यत् प्रवव्रे गुणसङ्ग्रहेच्छया ॥

श्रीधरः - ननु भक्तिर् मुक्तिफलैव, अतः फलं विहाय साधने भवतः कोऽयम् आग्रह इत्य् आशङ्क्याहहे सुश्रवः ! मङ्गलकीर्ते ! ते शिवं यशः सतां सङ्गमे यः सकृद् अपि यदृच्छयाप्य् उपशृणोति गुणज्ञश् चेत्, स पशुं विनाऽन्यः कथं विरमेत् ? गुणातिशयं सूचयतिश्रीर् यद् यश एव प्रकर्षेण वृतवती । गुणानां सर्वपुरुषार्थानां सङ्ग्रहः स्वस्मिन् समाहारस् तदिच्छया ॥२६॥

सनातनः (ह.भ.वि. १०.४६९) - ननु भक्तिर् मुक्तिफलैव, अतः फलं विहाय साधने कोऽयम् आग्रहः ? इत्य् आशङ्क्याहयश इति । हे सुश्रवः मङ्गलकीर्ते ! शिवं परमसुखात्मकं ते यशः सतां सङ्गमे यः सकृद् अपि यदृच्छयाप्य् उप श्रोत्ṝणां समीपे उपविष्टमात्रोऽपि शृणोति गुणज्ञश् चेत् कथामाहात्म्याभिज्ञश् चेत्, स कथं विरमेत् ? पशुं विना, पशुर् एव विरमति, नान्य इत्य् अर्थः । गुणातिशयं सूचयतिश्रीर् यद् यश एव प्रकर्षेण वृतवती । गुणानां सर्वपुरुषार्थानां सङ्ग्रहः समाहारस् तदिच्छया, अतो यशःसेवयैव परमानन्दोऽवान्तरफलत्वेनाखिलार्थसिद्धिर् अपीति । किं मूलपरित्यागेन पत्रमात्रच्छायाश्रयणेनेति दिक् । अथवा मत्कथाश्रवणमात्रेण कृतार्थ एवासि । किं पुनस् तच्छ्रवणाग्रहेण ? तत्राहयश इति । अन्यथा गुणज्ञत्वाभावेन पशुत्वापत्तेर् इति भावः । अन्यत् समानम् ॥२६॥

क्रमसन्दर्भः - यतो यश इति । पशुं विना योऽन्यो गुणज्ञो मनुष्यमात्रः स कथं विरमेत् ? स मनुष्येष्व् अपि पशुः, यो न विरमेत् स पशुष्व् अपि परमगुणज्ञ इत्य् अर्थः । गुणानां त्वदीयानां सङ्ग्रहेच्छया आत्मनि प्रतिसङ्क्रमितुम् इच्छया ॥२६॥

विश्वनाथः - ननु मत्कथास्वादाद् अपि विरम्य योगीन्द्रस्पृहणीयं कैवल्यम् एव गृहाणेति तत्राहयश इति । हे सुश्रवः ! मङ्गलकीर्ते ! तव यशः यदृच्छया अयत्नतोऽकस्मात् प्राप्तम् अपि सकृद् अपि यः शृणोति गुणज्ञश् चेत् स कथं तस्मात् विरमेत् ? पशुं विनेति यो विरमेत्, स मनुष्येषु पशुः, यो न विरमेत्, स पशुष्व् अपि मनुष्य इति ध्वनिः ।

तच् चापि चित्तवडिशं शनकैर् वियुङ्क्ते [भा.पु. ३.२८.३४] इत्याद्युक्तलक्षणलक्षितात् युष्मद्यशःपीयूषाद् विरमते योगिने, त्रैवर्गिकास् ते पुरुषा विमुखा हरिमेधसः । कथायां [भा.पु. ३.३२.१८] इत्याद्युक्तस्वभावाय कर्मिणे च पशवे पिण्याकतुषबुषादिकम् इव कैवल्यादिकं देहि, न तु मह्यं मनुष्यायेत्य् अनुध्वनिः ।

ननु मद्यशःस्वादाद् अपि कैवल्यादिकम् अधिकं भवेद् इत्य् अत्र योगी कर्मी च प्रमाणम् इति तत्राहश्रीर् महालक्ष्मीर् ब्रह्मादिसर्वजगत्पूज्या सर्वगुणमण्डितापि त्वद्यशो वव्रे गुणानां त्वदीयरूपरसगन्धशब्दस्पर्शलीलालावण्यकारुण्याणां सम्यक्ग्रहणम् आस्वादनसामर्थ्यं तदिच्छयेति सैवात्र प्रमाणं, तदुपलक्षिता अन्येऽप्य् आस्वादितचरकैवल्यसुखम् अपि लघूकरिष्णवो यशस्य् एव रममाणाः शुकादयोऽपि प्रमाणम् । घासबुद्ध्यैवेक्षुपल्लवानि चरन्न् अप्य् अन्ततस् तदीयकाण्डेष्व् अरुचिर् घासम् एवास्वादयन् वृष इव योगी, सहकारपल्लवानि त्यक्त्वा कण्टकम् एव स्वादयन् उष्ट्र इव कर्मीकिं प्रमाणं भवेद् इति भावः । भक्ताव् एव मोक्षादिसर्वसुखान्तर्भावात्, गुणानां सर्वपुरुषार्थानां सङ्ग्रहः स्वस्मिन् समाहारस् तदिच्छया इति स्वामिचरणाः ॥२६॥

ओ)०(ओ

॥ ४.२०.२७ ॥

अथाभजे त्वाखिलपूरुषोत्तमं
गुणालयं पद्मकरेव लालसः ।
अप्य् आवयोर् एकपतिस्पृधोः कलिर्
न स्यात् कृतत्वच्चरणैकतानयोः ॥

श्रीधरः - अतो लक्ष्मीर् इवान्यवरत्यागेन त्वाम् एवाहं भज इत्य् आहअथेति । लालस उत्सुकः सन् । कर्मणि क्रियमाणे यथेन्द्रेण सह कलिर् एवं भक्ताव् अपि किं लक्ष्म्या सह कलिः स्याद् इति वितर्कयति । एकस्मिन् पत्यौ स्पर्धमानयोर् आवयोर् अपि किं कलिर् न स्याद् इति काक्वा वितर्कः । ननु पर्यायेण सेवायां न स्यात्, नैवम् । कृतस् त्वच्चरणयोर् एवैकस् तानो मनोविस्तारो याभ्यां तयोः ॥२७॥

क्रमसन्दर्भः - अथाभज इत्यादिद्वयं न खल्व् अस्य तत्कान्तभावाद् वासना जाता, किन्तु भक्तिवासनैव । दृष्टान्तस् त्व् अत्र तस्या भक्त्यंश एव । तया स्पर्धा तु तत्परमकृपोन्नद्धत्वेन वीराख्यदास्यतां प्राप्तस्य नायोग्येति । अन्ये त्व् एवं मन्यन्ते तत् खलु तदीयदीनविषयककृपासूचकसप्रेमवचनविनोदमात्रं, न तु लक्ष्मीस्मर्धावं करोषीत्य् अनेन स्वस्मिंस् तुच्छत्वमननात्, अथवा अथाभज इति कलहाभाव एव योज्यम् । तत्र हेतुःत्वच्चरणेति । जगज्जनन्याम् इति तु कलहे ॥२७॥

विश्वनाथः - अतः केवलं भजनम् एव वृणे, न तु वरम् इत्य् आहअथ आ सम्यक् निष्कामएव कैवल्यम् एव भक्तिं कुर्वे, न तु ज्ञानकर्मादिसिद्ध्@अं ज्ञानी कर्मीव गुणीभूताम् इत्य् अर्थः । तत्रापि न नारदादिर् इव, किन्तु पद्मकरा लक्ष्मीर् इव मार्जनलेपनपादसंवाहनव्यजनताम्बूलार्पणादिभिर् अभीक्ष्णम् एवेत्य् अर्थः । यतो लालसः लालसावान्, स महान् लालसा द्वयोः इत्य् अभिधानाद् अत्यधिकं स्पृहे इत्य् अर्थः । न चात्र पृथोर् उज्ज्वलभाव आशङ्कनीयः । उत्तरश्लोके जगज्जनन्याम् इत्युक्तेः । जगति च स्वस्यान्तःपाताल् लक्ष्म्यां जननीभावेन स्वस्य दास्यभावव्यक्तेः । ततः पद्मकरा इव इत्य् उपमेयं परिचरणांशेनैव भगवच्चरणपरिचर्यायां तस्या एवातिप्रसिद्धेः । लक्ष्म्यां परमभक्तिमतोऽपि स्वस्य वीरभक्तत्वं वा चैव द्योतयन्न् आहअपीति । कर्मणि क्रियमाणे यथेन्द्रेण सह कलिः, एवं भक्ताव् अपि लक्ष्म्या सह कलिः स्याद् इति वितर्कयति । एकस्मिन् पत्यौ स्पर्धमानयोर् अपि किं कलिर् न स्याद् इति काक्वा वितर्कः । ननु पर्यायेण सेवायां न स्यात्, मैवम् । कृतस् तच्चरणयोर् एकतानोऽविरामो मनोविस्तारो याभ्याम् तयोः ॥२७॥

ओ)०(ओ

॥ ४.२०.२८ ॥

जगज्जनन्यां जगदीश वैशसं
स्याद् एव यत्कर्मणि नः समीहितम् ।
करोषि फल्ग्व् अप्य् उरु दीनवत्सलः
स्व एव धिष्ण्येऽभिरतस्य किं तया ॥

मध्वः - धिष्ण्यं तेजश् च सामर्थ्यं महिमा धाम चोच्यते इत्य् अभिधानम् । अल्पपुण्यत्वान् न मद्भक्तियोग्य इति मन्तव्यम् । यतः फल्ग्व् अप्य् उरु करोषि वात्सल्यात् । विना वात्सल्यं श्रियापि किं तया ॥२८॥

श्रीधरः - भवतु वा कलिः, तथापि भजेयम् एवेत्य् आहजगज्जनन्यां वैशसं विरोधः स्याद् एव । तत्र हेतुःयस्याः कर्मणि नः समीहितम् इच्छा भवति । तथापीन्द्रविरोधे मत्पक्षपातवद् अत्रापि तव पक्षपात एव स्याद् इत्य् आहफल्गु तुच्छम् अप्य् उरु बहु करोषि । यतो दीनेषु वत्सलो दयावान् । स्वे स्वरूप एव रतस्य तया किं प्रयोजनम् ? तां नाद्रियसे इत्य् अर्थः ॥२८॥

क्रमसन्दर्भः - न व्याख्यातम्.

विश्वनाथः - कृपां तस्य समाश्रित्य प्रौढां नान्यम् अपेक्षते । अतुलां यो वहन् कृष्णे प्रीतिं वीरः स उच्यते [भ.र.सि. ३.२.५३] इति वीरभक्तोचितं स्वस्वभावं प्रकटयन्न् आहजगज्जनन्यां जगन्मध्यवित्तत्वेन ममापि जनन्यां लक्ष्म्यां वैशसं विरोधः स्याद् एव । कुतः ? यस्याः कर्मणि नः समीहितम् इच्छा, सा खलु युष्मद्वक्षस्य् आसीना विराजतु । अहं पुत्र एव सर्वं युष्मच्चरणपरिचरणं करवाणि, तस्याः कोऽयम् आग्रहो यत् परिचरणं विना न जीवतीति भावः ।

ननु, त्वम् अर्वाचीनः सातिप्राचीना । त्वं निकृष्टः सातिमहतीति तया सह किं विरुद्ध्यसे ? सत्यम्, तथापीन्द्रविरोधे मत्पक्षपातवद् अत्रापि मयि तव पक्षपात एव स्याद् इत्य् आहफल्गु तुच्छम् अपि त्वम् उरु करोषि, यतो दीनेषु वत्सलः ।

ननु, त्वं तस्याः कोपान् न बिभेषि किम् ? तत्र सत्यम्, न बिभेमीत्य् आहस्व एव धिष्ण्ये स्वसामर्थ्येऽभिरतस्य मम तया किं? न किम् अपीत्य् अर्थः । तत्कृपोद्रेक एव मम सामर्थ्यम् । यद् उक्तं वीरभक्तोदाहरणेषु

प्रलम्बरिपुर् ईश्वरो भवतु का कृतिस् तेन मे
कुमारमकरध्वजाद् अपि न किञ्चिद् आस्ते फलम् ।
किम् अन्यद् अहम् उद्धतः प्रभुकृपाकटाक्षश्रिया
प्रिया परिषदग्रिमां न गणयामि भामाम् अपि ॥ [भ.र.सि. ३.२.५४] इति ।

धिष्ण्यः शक्तौ च पावके इति पुंस्कान्देऽमरदत्तः ॥२८॥

ओ)०(ओ

॥ ४.२०.२९ ॥

भजन्त्य् अथ त्वाम् अत एव साधवो
व्युदस्तमायागुणविभ्रमोदयम् ।
भवत्पदानुस्मरणाद् ऋते सतां
निमित्तम् अन्यद् भगवन् न विद्महे ॥

मध्वः - अथान्यच् च । अतः वात्सल्याद् एव ॥२९॥

श्रीधरः - यतस् त्वं दीनवत्सलोऽत साधवो निष्कामाः, अथ ज्ञानानन्तरम् अपि त्वां भजन्ति । कथं भूतम् ? मायागुणानां विभ्रमो विलासस् तस्योदयः कार्यं स निरस्तो यस्मिंस् तम् । ते किमर्थं भजन्ति ? तत्राहभवत्पदानुस्मरणाद् विनाऽन्यत् तेषां निमित्तं फलं न विद्मः ॥२९॥

क्रमसन्दर्भः - अत एवेति दीनवात्सल्यम् एव मुख्यम् उद्दीपनम् इत्य् अर्थः । साधवः प्रोज्झितकैतवाः । तद् एवावधारयतिभवद् इति । ऋते इत्य् उक्त्वाप्य् अन्यद् इत्य् उक्तिर् अवधारणार्था ॥२९॥ (प्रीतिसन्दर्भ, ४२)

विश्वनाथः - तद् एवं न केवलम् अहम् एव किन्तु सर्व एव त्वद्भक्ता वरं वृण्वन्तीत्य् आहभजन्त्य् अथेति । यतस् त्वं दीनवत्सलः, अत एव भजन्ति, व्युदन्तो निरस्तो भवति मायागुणानां विभ्रमोदयो विविधवरस्पृहा निवर्तत इति ।

ननु तर्हि भजनस्य किं फलं, तत्राहभवद् इति । निमित्तं फलम् अनुस्मरणस्यैव सर्वसुखचूडामणेस् तदितरसुखतिरस्कारकत्वाद् इति भावः ॥२९॥

_*_

॥ ४.२०.३० ॥

मन्ये गिरं ते जगतां विमोहिनीं
वरं वृणीष्वेति भजन्तम् आत्थ यत् ।
वाचा नु तन्त्या यदि ते जनोऽसितः
कथं पुनः कर्म करोति मोहितः ॥

श्रीधरः - वरैः कृपालोस् तवानुचितम् इत्य् आशयेनाहमन्य इति । न अहो ते वाचातन्त्या यदि जनोऽयम् असितोऽबद्धः स्यात् तर्हि पुनः पुनः फलैर् मोहितः सन् कथं कर्म करोति ॥३०॥

क्रमसन्दर्भः - न व्याख्यातम्.

विश्वनाथः - ननु तर्ह्य् अहं स्वभक्तं प्रति वरं वृणीष्वेति कथं ब्रवीमि, तत्राहमन्य इति । यदि कश्चिद् अपक्वो भक्तस् त्वत्प्रलोभनात् कम् अपि वरं वृणुते तदैव तस्य भक्तिरसवञ्चनात् सर्वनाश इति भावः । स्वकर्मणा पितृलोक इति, स्वर्गकामोऽश्वमेधं यजेत इत्यादिवेदलक्षणापि तव वाग् जगन्मोहिनीत्य् आहनु अहो, ते वाचा तन्त्र्या यदि जनोऽयम् असितो बद्धः स्यात् तदा पुनः पुनः फलैर् मोहितः सन् कथं कर्म करोति ॥३०॥

_*_

॥ ४.२०.३१ ॥

त्वन्माययाद्धा जन ईश खण्डितो
यद् अन्यद् आशास्त ऋतात्मनोऽबुधः ।
यथा चरेद् बालहितं पिता स्वयं
तथा त्वम् एवार्हसि नः समीहितुम् ॥

श्रीधरः - त्वन्मायया खण्डितस्य त्वया पुनः खण्डनं न कर्तव्यम्, किं तु हितं चेष्टितव्यम् इत्य् आह । त्वन् मायया ऋतादात्मनस् त्वत्तः खण्डितः पृथक् कृतो यद्यतोऽन्यत् पुत्रादिकम् आशास् ते । अतः स्वयम् अविज्ञापित एव हितं चेष्टितुम् अर्हसि ॥३१॥

क्रमसन्दर्भः - त्वन्मायया खण्डितस्य त्वया पुनः खण्डनं न कर्तव्यम्, किन्तु हितं चेष्टितव्यम् इत्य् आहत्वन्मायया ऋताद् आत्मनस् त्वत्तः खण्डितः पृथक् कृतः यद् यतोऽन्यत् पुत्रादिकम् आशास्ते अतः स्वयम् अविज्ञापित एव हितं चेष्टितुम् अर्हसि ॥३१॥

विश्वनाथः - तस्मात् त्वं वृणीष्वेति प्रलोभनेन स्वभक्तपरीक्षाम् अपि न कुर्या इत्य् आहत्वद् इति । जनः सर्व एव यद् यस्मात् ऋतात्मनः सत्यस्वरूपात् भजनात् वस्तुनः सकाशाद् अन्यदेवाशास्ते नोऽस्माकं तु त्वन्मते यद् भद्रं भवति, तद् एव समीहितुं चेष्टितुम् अर्हसि । यथेति बालस्य हिताहितं पितैव जानाति, बालस् त्व् अध्ययनखेलनादिकं स्वहिताहितं विपर्ययेण जानातीत्य् एवं मह्यं वरस्य प्रदानम् अप्रदानं वा हितं विमृश्य स्वसम्मतम् एव भद्रं क्रियतां न पुनर् मम सम्मतिर् एव प्रमाणीकर्तव्येति भगवत्य् एव पृथुना विश्रम्भो व्यञ्जितः ॥३१॥

ओ)०(ओ

॥ ४.२०.३२ ॥

मैत्रेय उवाच
इत्य् आदिराजेन नुतः स विश्वदृक्
तम् आह राजन् मयि भक्तिर् अस्तु ते ।
दिष्ट्येदृशी धीर् मयि ते कृता यया
मायां मदीयां तरति स्म दुस्त्यजाम् ॥

श्रीधरः - न व्याख्यातम्.

क्रमसन्दर्भः - मैत्रेय उवाच इति क्वचिन् नास्ति च, यथा पृथोः श्रीमद्भगवद्भक्त्येकनिष्ठा तथैव तेनान्यथानुपदेशे विश्वासश् च । तथा श्रीभगवतोऽपि तदेकदित्सैव, तथाप्य् अन्यत्र प्रवर्तनं तु तन्निष्ठाप्रकटनार्था, अधिकार्विशेषे तद्द्वारैव ज्ञानादिप्रचारणार्थं चेति स्फुटम् एव दर्शयति इत्य् आदीति । अन्यथा ज्ञानम् अस्तु ते इत्य् एवोच्येतेति भावः । ततरुः सुदुस्तराम् इति क्वचित् पाठः ॥३२॥

विश्वनाथः - भगवान् अपि तथैवाहमयि भक्तिर् इत्य् अतो जीवानां सर्वथा किं हितम् इति प्रश्ने सर्वज्ञैर् अपि वेदवादिभिः प्रत्युक्तं ज्ञानयोगादिकं न विश्वसनीयम् । भगवन्तम् अपेक्ष्य तेषाम् अप्य् अज्ञत्वाद् इति भक्तेर् एव हितत्वं नान्यस्येति सिद्धान्तो निर्धारितः ॥३२॥

_*_

॥ ४.२०.३३ ॥

तत् त्वं कुरु मयादिष्टम् अप्रमत्तः प्रजापते ।
मदादेशकरो लोकः सर्वत्राप्नोति शोभनम् ॥

न कतमेनापि व्याख्यातम्.

_*_

॥ ४.२०.३४ ॥

मैत्रेय उवाच
इति वैन्यस्य राजर्षेः प्रतिनन्द्यार्थवद् वचः ।
पूजितोऽनुगृहीत्वैनं गन्तुं चक्रे ञ्च्युतो मतिम् ॥

न कतमेनापि व्याख्यातम्.

_*_

॥ ४.२०.३५३६ ॥

देवर्षिपितृगन्धर्व सिद्धचारणपन्नगाः ।
किन्नराप्सरसो मर्त्याः खगा भूतान्य् अनेकशः ॥
यज्ञेश्वरधिया राज्ञा वाग्वित्ताञ्जलिभक्तितः ।
सभाजिता ययुः सर्वे वैकुण्ठानुगतास् ततः ॥

मध्वः - भूतेषु हरिर् इत्य् एव हर्यर्पणधिया तया ।
सर्वभूतेषु च हरेः पूजा कार्यात्मवेदिभिः ॥ इति पाद्मे ॥३६॥

श्रीधरः - वाग्वित्ताञ्जलिभिर् भक्तितः पूजिताः सन्तः । वैकुण्ठानुगताः पार्षदाश् च ॥३६॥

क्रमसन्दर्भः - देवर्षीति युग्मकम् । वैकुण्ठस्यानुगताः सेवायमानाः पार्षदास् तु तेनैव सह गमिष्यन्तीति योग्यत्वात् ॥३५३६॥

विश्वनाथः - न व्याख्यातम्.
_*_

॥ ४.२०.३७ ॥

भगवान् अपि राजर्षेः सोपाध्यायस्य चाच्युतः ।
हरन्न् इव मनोऽमुष्य स्वधाम प्रत्यपद्यत ॥

श्रीधरः - अमुष्य राज्ञः । हरन्न् इवेति लोकोक्तिः । वस्तुतस् तस्य मनः सर्वदैव तद् अधीनम् अस्त्य् एव । स्वधाम राज्ञो हृदयम् ॥३७॥

क्रमसन्दर्भः, विश्वनाथः - न व्याख्यातम्.

_*_

॥ ४.२०.३८ ॥

अदृष्टाय नमस्कृत्य नृपः सन्दर्शितात्मने ।
अव्यक्ताय च देवानां देवाय स्वपुरं ययौ ॥

श्रीधरः - अदृष्टाय लोचनपथम् अतिक्रान्ताय । सन्दर्शित आत्मा येन तस्मै । वस्तुतोऽव्यक्ताय ॥३८॥

क्रमसन्दर्भः - न व्याख्यातम्.

विश्वनाथः - अन्यैर् अदृष्टाय सन्दर्शितः आत्मा आश्रयो येन तस्मै इति वैकुण्ठगमनपर्यन्तं पृथुस्तुतं ददर्शैवेत्य् अर्थः ॥३८॥

_*_

इति सारार्थदर्शिन्यां हर्षिण्यां भक्तचेतसाम् ।
विंशोऽध्यायश् चतुर्थस्य सङ्गतः सङ्गतः सताम् ॥*॥

ओ)०(ओ

इति श्रीमद्भागवते महापुराणे ब्रह्मसूत्रभाष्ये पारमहंस्यं संहितायां वैयासिक्यां चतुर्थस्कन्धे
पृथुचरिते पृथुस्तवो नाम
विंशोऽध्यायः ।
॥ ४.२० ॥



श्रीश्रीमध्वाचार्यविजयध्वजतीर्थवीरराघवाचार्यादीनां पाठानुसारेण श्रीमद्भागवतस्य अत्राध्यायशेषे निम्नलिखितश्लोकौ अतिरिक्तपाठेरूपेण उपलभ्येते

ते साधु वर्णितं राजन्न् आशास्से यद् आशिषः ।
स्वर्गापवर्गनरकान् समः पश्यति मत्परः ॥
प्रीतोऽहं ते महाराज रोषं दुस्त्यजम् अत्यजः ।
मदादेशं श्रद्दधानास् तन् मह्यं परमार्हणम् ॥
