
## अथ षष्ठः स्कन्धः




(६.१)

प्रथमोऽध्यायः
अजामिलोपाख्याने श्रीविष्णुयमपुरुषसंवादः

॥ ६.१.१ ॥

श्रीपरीक्षिद् उवाच
निवृत्तिमार्गः कथित आदौ भगवता यथा ।
क्रमयोगोपलब्धेन ब्रह्मणा यद् असंसृतिः ॥

श्रीधरः -
पुण्यारण्ये नृसिंहैक नामसिंहो विराजते ।
यन्नादतः पलायन्ते महाकल्मषकुञ्जराः ॥
विसर्गसम्भवान् जीवान् स्वमर्यादासु संस्थितान् ।
विष्णुः पात्याखिलै रूपैर् इत्य् एवं पञ्चमे स्थितम् ॥
अध्यायैकोनविंशत्या षष्ठे पोषणम् उच्यते ।
अतिलङ्घितमर्याद भक्तरक्षणलक्षणम् ॥
अजामिलो मनुष्येषु महापापो यथाऽवितः ।
विश्वरूपादिघाती च यथा देवेषु वासवः ॥
अजामिलस्य भक्तत्वं विष्णुदूतैर् निरूपितम् ।
सङ्केतभगवन्नाम पुत्रस्नेहानुषङ्गजम् ॥
इन्द्रोऽपि भगवद्भक्तः सख्येनोपेन्द्रसेवकः ।
तदधीनसुरैश्वर्य शत्रुनिर्जयजीवितः ॥
तत्रादौ त्रिभिर् अध्यायैर् अजामिलकथोच्यते ।
विश्वरूपकथा षड्भिर् इन्द्रदोषोक्तये ततः ॥
इन्द्रस्यैव तु दोषोक्त्यै वृत्राख्यानं ततोऽष्टभिः ।
द्वाभ्यां च मरुदाख्यानम् एवं प्रकरणक्रमः ॥
तत्रादौ प्रथमे विष्णोर् दूतैः पातकिमोचने ।
तत्पापख्यापनायोक्तं याम्यैर् धर्मादिलक्षणम् ॥

अथ षष्ठस्कन्धो व्याख्यायते । पूर्वोक्तानुवादपूर्वकं निरन्तरोक्तनरकपरिहारोपायं पृच्छतिनिवृत्तिमार्ग इति षड्भिः । आदौ द्वितीयस्कन्धे वैश्वानरं याती [भा.पु. २.२.२४] इत्य् आदिना । भगवता त्वया । यथा यथावत् । उद्येन मार्गेण । क्रमेण योगोऽर्चिर् आदिप्राप्तिस् तेनोपलब्धो ब्रह्म तेन सहासंसृतिर् मोक्षो भवति ।

ब्रह्मणो सह ते सर्वे सम्प्राप्ते प्रतिसञ्चरे ।
परस्यान्ते कृतात्मानः प्रविशन्ति परं पदम् ॥ इति वचनात् ।

क्रमसन्दर्भः -
षष्ठस्य क्रमसन्दर्भे सन्दर्भाणां समाहृतिः ।
क्रियते यन् निदेशेन स मेऽनन्यगतेर् गतिः ॥

अथ षष्ठस्कन्धस्य क्रमसन्दर्भः ।

स्वामिपादैर् न यद् व्यक्तं यद् व्यक्तं चास्फुटं क्वचित् ।
तत्र तत्रैव लेख्योऽयं सन्दर्भः क्रमसञ्ज्ञकः ॥
वैष्णवपरितोषः स्याद् यत्र यत्र ततस् ततः ।
लेख्यं वैष्णवसिद्धान्तं दाक्षिण्येनैव किञ्चन ॥

प्रष्टव्यार्थोपयुक्तम् एव तत् पूर्वोक्तम् अनुवदतिनिवृत्तीति पञ्चभिः । तत्र परलोकमार्गौ तावद् द्वौवेदानुसारेणैकः, तदतिक्रमेणान्यः । प्रथमोऽत्र द्विविधःनिवृत्तिप्रवृत्तिलक्षणः, उत्तरस् त्व् एकविधोऽधर्मलक्षणः । अत्र मार्गत्वं नाम क्रमयोगहेतुत्वम् इत्य् उक्तम् । क्रमयोगोपलब्धेन इति । ज्ञानभक्ती तु सद्यःप्रापकत्वान् मार्गत्वेन न विवक्षिते । तद् एतद् अभिप्रेत्याहप्रथमसार्धद्वयेन । तत्र निवृत्तीति युग्मकम् ॥१॥

विश्वनाथः -
ओं नमः कृष्णाय ।
प्रणम्य श्रीगुरुं भूयः शक्तं करुणार्णवम् ।
लोकनाथं जगच्चक्षुः श्रीगुरुं तम् उपाश्रये ॥
गोपरामाजनप्राणप्रेयसेति प्रभुष्णवे ।
तदीयप्रियदास्याय मां मदीयम् अहं ददे ॥
स्वमर्यादातापिन् यस् तु पातालदिवौकसाम् ।
पालनं स्थानशब्दोक्तं पञ्चमे तद् उदीरितम् ॥
भक्तानां धर्ममर्यादोल्लङ्घिनाम् अपि पालनम् ।
यद् भवेत् तत् तु विद्वद्भिः पोषणं परिकीर्तितम् ॥
पापिनोऽजामिलस्यापि नामाभासेन भक्तता ।
गुरुद्रोहोऽपि शक्रस्य प्रोक्ताधिकृतभक्तता ॥
तयोश् च पोषणाच् चित्रकेत्वादीनां च किं पुनः ।
अध्यायैकोनविंशत्या भक्तवात्सल्यम् उच्यते ॥
त्त्र तु त्रिभिर् अध्यायैः कथाजामिलसंश्रया ।
विश्वरूपाश्रया षड्भिर् वृत्राख्यानम् अथाष्टभिः ॥
मरुदाख्यानम् अध्यायद्वयेन परिकीर्तितम् ।
यत्रानुवृत्तिर् इन्द्रेण दित्यां पुंसवनव्रते ॥
तत्रेहप्रथमेऽध्याये विष्णुदूतैर् अजामिले ।
मोच्यमाने तदीयाद् यान्य् उच्यन्ते यमकिङ्करैः ॥

नराणां नरकपातयातनाश्रवणेन दयार्द्रहृदयस् तन्निस्तारोपायस्य प्रष्टव्यस्य प्रत्युत्तरवचनयोग्यतायाम् उत्साहम् उपपादयितुं पूर्वोक्तानुवादेन उपदिष्टार्थावधारणयोग्यतां स्वस्याभिव्यञ्जयतिनिवृत्तीति । यथा यथावत् । आदौ द्वितीयस्कन्धेवैश्वानरं याति [भा.पु. २.२.२४] इत्य् आदिना, तथा तृतीये चये स्वधर्मान् न दुह्यन्ति [भा.पु. ३.३२.५] इत्य् आदिना यत् येन मार्गेण क्रमयोगेन प्राप्तो यो ब्रह्मा तेन सह असंसृतिर् मोक्षो भवति ।

ब्रह्मणा सह ते सर्वे सम्प्राप्ते प्रतिसञ्चरे ।
परस्यान्ते कृतात्मानः प्रविशन्ति परं पदम् ॥ इति श्रुतेः ॥१॥

 ओ)०(ओ

॥ ६.१.२ ॥

प्रवृत्तिलक्षणश् चैव त्रैगुण्यविषयो मुने ।
योऽसाव् अलीनप्रकृतेर् गुणसर्गः पुनः पुनः ॥

श्रीधरः - त्रैगुण्यं स्वर्गादिसुखं तद् एव विषयः प्राप्यं यस्य । न लीना प्रकृतिर् यस्य तस्य पुंसः । पुनः पुनर् गुणसर्गो भोगार्थं देहारम्भरूपो यो मार्गः स च कथितस् तृतीये दक्षिणेन पथार्यम्णः पितृलोकं व्रजन्ति ते [भा.पु. ३.३२.२०] इत्यादिना ॥२॥

क्रमसन्दर्भः - न व्याख्यातम्.

विश्वनाथः - प्रवृत्तिलक्षणश् च कथितस् तृतीय एवये त्व् इहासक्तमनसः [भा.पु. ३.३२.१६] इत्य् आदिना त्रैगुण्यं स्वर्गादिसुखम् । तद् एव विषयप्राप्यं यस्य । लीना प्रकृतिर् यस्य तस्य संसारिणः गुणैर् एव सर्गः पुनः पुनर् जन्म यतः सः ॥२॥

 ओ)०(ओ

॥ ६.१.३ ॥

अधर्मलक्षणा नाना नरकाश् चानुवर्णिताः ।
मन्वन्तरश् च व्याख्यात आद्यः स्वायम्भुवो यतः ॥

श्रीधरः - अनुवर्णिता निरन्तराध्याये । व्याख्यातश् चतुर्थस्यादौ । यतो यस्मिन् ॥३॥

क्रमसन्दर्भः - अधर्मेत्य् अर्धकम् । अधर्मलक्षणास् तज्ज्ञापकाः । मन्वन्तरश् चेति सार्धद्वयेन । यतो यस्मिन् मार्गद्वये ॥३॥

विश्वनाथः - यतो यस्मिन् ॥३॥

 ओ)०(ओ

॥ ६.१.४५ ॥

प्रियव्रतोत्तानपदोर् वंशस् तच्चरितानि च ।
द्वीपवर्षसमुद्राद्रि नद्युद्यानवनस्पतीन् ॥
धरामण्डलसंस्थानं भागलक्षणमानतः ।
ज्योतिषां विवराणां च यथेदम् असृजद् विभुः ॥

श्रीधरः - द्वीपादीन् भागतो लक्षणतो मानतश् च । धरामण्डलस्य संस्थानं ज्योतिषां विवराणां चेदं संस्थानं विभुर् यथाऽसृजत् तथा व्याख्यातम् इत्य् अर्थः ॥४५॥

क्रमसन्दर्भः - द्वीपेति सार्धकम् । विवराणां चेत्य् उपलक्षणम्, नरकाणाम् ॥४५॥

विश्वनाथः - द्वीपादीन् यथा असृजत्, तथा व्याख्यातम् इत्य् अन्वयः । भागतो लक्षणतो मानतश् च । धरामण्डलस्य ज्योतिषां सूर्यादीनाम् इदं संस्थानं यथाऽसृजत् तथा व्याख्यातम् इत्य् अर्थः ॥४५॥

 ओ)०(ओ

॥ ६.१.६ ॥

अधुनेह महाभाग यथैव नरकान् नरः ।
नानोग्रयातनान् नेयात् तन् मे व्याख्यातुम् अर्हसि ॥

श्रीधरः - नाना उग्रा यातना येषु तान् नरकान् यथा येनोपायेन इयान् न गच्छेत् तन् मेऽधुना व्याख्यातुम् अर्हसि ॥६॥

क्रमसन्दर्भः - प्रष्टव्यम् आहअधुनेहेति । लोकानां यथेष्टसाधने ते द्वे ज्ञाते । तथानिष्टपरिहारसाधनम् अपि ज्ञातव्यम् इति भावः ॥६॥

विश्वनाथः - नाना उग्रा यातना येषु तान् नरकान् यथा न ईयात् न गच्छेत्, तत् लोकानाम् इष्टानिष्टसाधने द्वे यथा ज्ञाते तथानिष्टपरिहारसाधनम् अपि ज्ञातव्यम् इति भावः ॥६॥

 ओ)०(ओ

॥ ६.१.७ ॥

श्रीशुक उवाच
न चेद् इहैवापचितिं यथांहसः
कृतस्य कुर्यान् मनौक्तपाणिभिः ।
ध्रुवं स वै प्रेत्य नरकान् उपैति
ये कीर्तिता मे भवतस् तिग्मयातनाः ॥

श्रीधरः - तत्र तावन् मन्वाध्युक्तं प्रायश्चित्तं विना नरका दुर्निवारा इत्य् आहन चेद् इति द्वाभ्याम् । मनौक्तिपाणिभिर् मनोवाक्कायैः कृतस्यांहसस् तैर् एवेहैवापचितिं प्रायश्चित्तं न कुर्याच् चेत् तर्हि स पुरुषः प्रेत्य मृत्वा नरकान् ध्रुवम् उपैति । मे मय ये भवतः कीर्तिताः । तिग्मा दारुणा यातना येषु तान् ॥७॥

क्रमसन्दर्भः - तत्र स्वमतं प्रायश्चित्तं प्रश्नेनोत्थापयितुम् अन्यमतम् अनुवदतिन चेद् इति ॥७॥

विश्वनाथः - तत्र स्वशिष्यस्य परीक्षितः स्वमते व्युत्पत्तिं परीक्षमाणः कर्मिणां मतेनरकप्रतीकारम् आहन चेद् इति द्वाभ्याम् । इहैव जन्मनि मनोवाक्कायैर् व्यस्तैः समस्तैर् वा कृतस्यांहसोऽपचितिं प्रायश्चित्तम् इहैव जन्मनि न कुर्याच् चेत् तदा तिग्मा दारुणाः ॥७॥

 ओ)०(ओ

॥ ६.१.८ ॥

तस्मात् पुरैवाश्व् इह पापनिष्कृतौ
यतेत मृत्योर् अविपद्यतात्मना ।
दोषस्य दृष्ट्वा गुरुलाघवं यथा
भिषक् चिकित्सेत रुजां निदानवित् ॥

श्रीधरः - यस्माद् एवं तस्मात् पापस्य प्रायश्चित्ते यतेत । कदा ? मृत्योः पुरैव । तत्रापि अविपद्यता अक्षीयमणेनात्मना देहेन । यद् वा, अविपत् विपत्तिरहितो यावत् । यतात्मना संयतेन मनसा । तत्राप्य् आशु । अन्यथ अतीत चिरकाले तु द्विगुणं व्रतम् अर्हतीति द्वैगुण्यापत्तेः । तत्र च पापस्य महत्त्वम् अल्पत्वं चावेक्ष्य तद् अनुरूपे प्रायश्चित्ते यतेत । रुजां रोगाणां निदानवित् यथा वैद्यस् तद् अनुरूपं चिकित्सेत तद्वत् ॥८॥

क्रमसन्दर्भः - न व्याख्यातम्.

विश्वनाथः - यस्माद् एवं, तस्मान् मृत्योः पुरैव तत्राप्य् आशु, अन्यथा अतीतचिरकाले तु द्विगुणं व्रतम् अर्हतीति द्वैगुण्यापत्तेः । अविपद्यतात्मनेतियावज् जरारोगादिभिर् व्रताद्यसामर्थ्यं न स्याद् इत्य् अर्थः । अत्र व्यवस्थापको विद्वान् धर्मशास्त्रतात्पर्यविज्ञो मृग्य इत्य् आहदोषस्येति । गुरुलाघवं गौरवं लाघवं च ॥८॥

 ओ)०(ओ

॥ ६.१.९ ॥

श्रीराजोवाच
दृष्टश्रुताभ्यां यत् पापं जानन्न् अप्य् आत्मनोऽहितम् ।
करोति भूयो विवशः प्रायश्चित्तम् अथो कथम् ॥

श्रीधरः - अत्र चोदयति द्वाभ्याम् । दृष्टं राजदण्डादि । श्रुतं नरकपातादि । ताभ्याम् आत्मनः पापम् अहितं जानन्न् अपि भूयः प्रायश्चित्तानन्तरं करोति । अथो अतः कारणाद् द्वादशाब्दादि कथं प्रायश्चित्तम् । तेन समूलस्य दोषस्यानिवृत्तेः । निवृत्तौ वा पुनश् च पापप्ररोहायोगाद् इति भावः ॥९॥

क्रमसन्दर्भः - तथैव पृच्छतिदृष्टेति ॥९॥

विश्वनाथः - मदम् इदम् आक्षिपन्न् असन् मन्यमान आहदृष्टेति द्वाभ्याम् । दृष्टं राजदण्डादि श्रुतं नरकपातादि ताभ्याम् आत्मनोऽहितं पापं प्रायश्चित्तानन्तरं करोति । लोके तथा दृष्टत्वाद् इत्य् अर्थः । अथो अतः प्रायश्चित्तं कथं पापनाशकम् इत्य् अर्थः । तस्य पापनाशकत्वे पुनः पापप्ररोहायोगाद् इति भावः ॥९॥

 ओ)०(ओ

॥ ६.१.१० ॥

क्वचिन् निवर्ततेऽभद्रात् क्वचिच् चरति तत् पुनः ।
प्रायश्चित्तम् अथोऽपार्थं मन्ये कुञ्जरशौचवत् ॥

श्रीधरः - किं च, क्वचित् कदाचिद् अभद्रात् पापान् निवर्तते । क्वचित् तद् एव पुनर् आचरति । यथा कुञ्जरः स्नातोऽपि रजोभिर् आत्मानं मलिनीकरोति तथा पापस्य पुनर् दुर्निवारत्वेन नरकपातस्यावश्यम्भवित्वात् प्रायश्चित्तं व्यर्थम् इति मन्ये ॥१०॥

क्रमसन्दर्भः - न व्याख्यातम्.

विश्वनाथः - क्वचिद् यौवनादौ अभद्रात् पापान् निवर्तते । पुनस् तद् एव पापं क्वचित् वार्धक्ये चरति । अथो अत एव अपार्थं व्यर्थं कुञ्जरशौचवत् इति कुञ्जरो हि स्नात्वापि पुनर् आत्मानं रजोभिर् मलिनीकरोति ॥१०॥

 ओ)०(ओ


॥ ६.१.११ ॥

श्रीबादरायणिर् उवाच
कर्मणा कर्मनिर्हारो न ह्य् आत्यन्तिक इष्यते ।
अविद्वदधिकारित्वात् प्रायश्चित्तं विमर्शनम् ॥

श्रीधरः - परिहरति । कर्मणा कृच्छ्रादिप्रायश्चित्तेन कर्मणः पापस्य निर्हारो नाश आत्यन्तिकः समूलो न हीश्यते । अविद्वान् अधिकारी यस्मिंस् तस्य भवस् तत्त्वं तस्मात् । अतोऽविद्याया नाशाभावान् नष्टेऽपि तस्मिन् पापे, तत्संस्कारेण पापान्तरस्य पुनः पुनः प्ररोहो भवत्य् एव । किं तर्हि मुख्यं प्रायश्चित्तम् ? तद् आहप्रायश्चित्तं तु विमर्शनं ज्ञानम् ॥११॥

क्रमसन्दर्भः - स्वमतं वक्तुम् आहकर्मणेति ॥११॥

विश्वनाथः - परीक्षयोत्तीर्ण परीक्षितं पुनर् अपि परीक्षिष्यमाणः सिद्धान्तं ज्ञापयतिकर्मणा कृच्छ्रादिप्रायश्चित्तेन कर्मणः पापस्य नाशो नात्यन्तिकः किन्त्व् आपातत उपशम इत्य् अर्थः । अविद्वान् अविद्याबन्धो जीव एवाधिकारी यस्य तस्य भवस् तत्त्वं तस्माद् धेतोर् इत्य् अविद्यायाः पापमूलस्य विद्यमानत्वात् पुनः पुनर् अपि पापप्ररोहाद् इति भावः । किं तर्हि मुख्यं प्रायश्चित्तम् इत्य् अतः पुनर् अपि परीक्षमाणो ज्ञानिनां मतेनाहविमर्शनं ज्ञानं तस्यैवाविद्यानिवर्तकत्वाद् इति भावः ॥११॥

 ओ)०(ओ

॥ ६.१.१२ ॥

नाश्नतः पथ्यम् एवान्नं व्याधयोऽभिभवन्ति हि ।
एवं नियमकृद् राजन् शनैः क्षेमाय कल्पते ॥

श्रीधरः - तत् तु नित्यम् अप्रमत्तः शनैर् लभते नान्य इति सदृष्टान्तम् आहनेति । पथ्यम् एवान्नम् अश्नतः पुरुषान् यथ व्याधयो न बधन्ते, तथा नियमादिकर्ता क्षेमाय तत्त्वज्ञानाय समर्थो भवति ॥१२॥

क्रमसन्दर्भः - नियमकृत् नियमानुष्ठाता ॥१२॥

विश्वनाथः - ननु तर्हि पापवत्त्वे अन्तःकरणशुद्ध्यभावस् तस्मिंश् च सति कुतो ज्ञानप्रसङ्ग इति चेत् ? सत्यम् । ज्ञानसाधनेनापि पापोपशम इति सदृष्टान्तम् आहपथ्यम् एवान्नम् अश्नतः पुरुषान् यथा व्याधयो न बाधन्ते, तथा नियमादिकर्ता क्षेमाय पापनाशनाय शनैः शनैर् एव समर्थो भवति ॥१२॥

 ओ)०(ओ

॥ ६.१.१३१४ ॥

तपसा ब्रह्मचर्येण शमेन च दमेन च ।
त्यागेन सत्यशौचाभ्यां यमेन नियमेन वा ॥
देहवाग्बुद्धिजं धीरा धर्मज्ञाः श्रद्धयान्विताः ।
क्षिपन्त्य् अघं महद् अपि वेणुगुल्मम् इवानलः ॥

श्रीधरः - एतद् एव विशदयति द्वाभ्याम् । तपसा ऐकाग्र्येण, मनसश् चेन्द्रियाणां च ऐकाग्र्यं परमं तपः इति स्मृतेः । ब्रह्मचर्येणाष्टाङ्गेन । तद् उक्तं

स्मरणं कीर्तनं केलिः प्रेक्षणं गुह्यभाषणम् ।
सङ्कल्पोऽध्यवसायश् च क्रियानिर्वृतिर् एव च ॥
एतन् मैथुनम् अष्टाङ्गं प्रवदन्ति मनीषिणः ।
विपरीतं ब्रह्मचर्यम् एतद् एवाष्टलक्षणम् ॥ इति ।

शमो मनसो नियमनम् । दमो बाह्येन्द्रियाणाम् । त्यागो दानम् । यमोऽहिंसादिः । नियमो जपादिः ॥१३१४॥

क्रमसन्दर्भः - न व्याख्यातम्.

विश्वनाथः - एतद् एव विशदयति द्वाभ्याम् । तपसा भोगराहित्येन । ब्रह्मचर्येण स्त्रीप्रेक्षणादित्यागेन । शमेन यथाशक्ति मनोनियमेन । दमेन बाह्येन्द्रियनिग्रहेण । त्यागेन दानेन । यमेन अहिंसादिना । नियमेन जपादिना ॥१३१४॥

 ओ)०(ओ

॥ ६.१.१५ ॥

केचित् केवलया भक्त्या वासुदेवपरायणाः ।
अघं धुन्वन्ति कार्त्स्न्येन नीहारम् इव भास्करः ॥

श्रीधरः - अस्यातिदुष्करत्वान् मुख्यम् एवान्यत् प्रायश्चित्तम् आहकेचिद् इति । अनेनैवम्भूता भक्तिः प्रधाना विरला इति दर्शयति । केवलया तपआदिनिरपेक्षया । वासुदेवपरायणा इति नाधिकारिविशेषणम् एतत्, किन्त्व् अन्येषाम् अश्रद्धया तत्राप्रवृत्तेर् अर्थात् तेष्व् एव पर्यवसानाद् अनुवादमात्रम् ॥१५॥

चैतन्यमतमञ्जुषा - केचिद् इत्यादि । केचिद् विरलाः, यतो वासुदेवपरायणाः केवलया ज्ञाननिरपेक्षया कार्त्स्न्येन मूलोत्पाटनरूपेण । प्रायश्चित्तादिना तु कार्त्स्न्येन पापं न यातीति भावः । तत्र दृष्टान्तःनीहारम् इवेति ॥१५॥

सनातनः (ह.भ.वि. ११.५४८) -
तपसा ब्रह्मचर्येण शमेन च दमेन च ।
त्यागेन सत्यशौचाभ्यां यमेन नियमेन वा ॥
देहवाग्बुद्धिजं धीरा धर्मज्ञाः श्रद्धयान्विताः ।
क्षिपन्त्य् अघं महद् अपि वेणुगुल्मम् इवानलः ॥

इत्य् उक्तस्य प्रायश्चित्तस्यातिदुष्करत्वान् मुख्यम् एवान्यत् प्रायश्चित्तम् आहकेचिद् इति । केचिद् इत्य् अनेनैवम्भूता भक्तिः प्रधाना विरला इति दर्शयति । केवलया तपआदिनिरपेक्षया । वासुदेवपरायणा इति नाधिकारिविशेषणम् एतत्, किन्त्व् अन्येषाम् अश्रद्धया तत्राप्रवृत्तेर् अर्थात् तेष्व् एव पर्यवसानाद् अनुवादमात्रम् । कार्त्स्न्येन मूलतोऽङ्गतश् चेत्य् अर्थः । तदानुरूपो दृष्टान्तःभास्करो नीहारं तत्कृततम इव । एवम् अत्र समूलसाङ्गाशेषपापनाशोऽभिप्रेतः । पूर्वं च अनलो वेणुगुल्मम् इवेति अनलस्य भूम्यन्तर्गतदहनाशक्त्या भस्मादेर् अपि विद्यमानतया समूलाशेषपापनिवृत्तिर् उक्ता । एवम् अपि पूर्वतोऽस्य विशेषोऽवगन्तव्यः ॥१५॥

क्रमसन्दर्भः - न व्याख्यातम्.

विश्वनाथः - अत्रापि वेणुगुल्मानलदृष्टान्तेन पुनर् अपि पापप्ररोहसूचनाद् अप्रसन्नमनसं राजानं भक्तानां मतेनाहकेचिद् इत्य् एते पुनर् विरलप्रचारा इति भावः । केवलया कर्मज्ञानादिरहितया सतोऽपि गुणीभूतान् कर्मज्ञानादीन् अनपेक्षमानया च । अत्र कार्त्स्न्येन इति प्रयोगात् नीहारभास्करदृष्टान्तेन च पापनिर्मूलं भक्त्यैव नान्यथेति सूचितम् ॥१५॥

 ओ)०(ओ

॥ ६.१.१६ ॥

न तथा ह्य् अघवान् राजन् पूयेत तपआदिभिः ।
यथा कृष्णार्पितप्राणस् तत्पुरुषनिषेवया ॥

श्रीधरः - एतच् च ज्ञानमार्गाद् अपि श्रेष्ठम् इत्य् आह । न तथा पूयेत शुध्येत् । तत्पूरुषनिषेवया कृष्णेऽर्पिताः प्राणा येन ॥१६॥

चैतन्यमतमञ्जुषा - अस्तु तावद् वासुदेवभजनम् अघनाशनम्, किन्तु तत्पुरुषभजनम् एव तादृशम् इत्य् आहन तथेति । हे राजन्न् इति सम्बोधनं साकूतम्, यद् अहम् इदं ब्रवीमि, तत् सत्यम् एवेति जानीया इत्य् अर्थवत् । कृष्णार्पितप्राणत्वे हेतुस् तत्पुरुषनिषेवयेत्य् अर्थः । तत्पुरुषनिषेवया कृष्णार्पितप्राण इत्य् अस्यायं भावःक्षुत्पिपासे हि प्राणधर्मः, तस्मिन्न् अर्पिते प्राणे तयोर् अभावः । आभ्याम् अर्दितो न भवति ॥१६॥

क्रमसन्दर्भः - न व्याख्यातम्.

विश्वनाथः - अत्रापि पापप्रशमने तुच्छ एव वस्तुनि भक्तिमहादेव्या विनियोगोऽनुचित इति भक्तिशास्त्रतात्पर्यविज्ञानां मतेन स्वाभिमतेनान्यमताक्षेपपूर्वकम् आहनेति । कृष्णार्पितप्राण इति पापकर्माणं मां समुचितशिक्षादण्डार्थं नरके पातयतु, न पातयतु वा, स एव मे गतिस् तस्यैवाहम् इत्य् आत्मन व समर्पणेन नरकप्रतीकारम् अप्य् अकुर्वन् शुद्धभक्तिमान् इत्य् अर्थः । कृष्णार्पितप्राणत्वं कथं स्याद् इत्य् अत आहतत्पुरुषेति ॥१६॥

 ओ)०(ओ

॥ ६.१.१७ ॥

सध्रीचीनो ह्य् अयं लोके पन्थाः क्षेमोऽकुतोभयः ।
सुशीलाः साधवो यत्र नारायणपरायणाः ॥

श्रीधरः - तत्र हेतुःसध्रीचीनः समीचीनः । अयं पन्था भक्तिमार्गः । यतः क्षेमः । क्षेमत्वे हेतुःन कुतश्चिद् विघ्नादेर् भयं यस्मिन् । तद् एवाहसुशीलाः कृपालवः । साधवो निष्कामाः । यत्र यस्मिन् मार्गे धर्मनिष्ठाः । अतो न ज्ञानमार्ग इवासहायतानिमित्तं भयम्, नापि कर्ममार्गवन् मत्सरादियुक्तेभ्यो भयम् इति भावः ॥१७॥

चैतन्यमतमञ्जुषा - ज्ञानमार्गौ परिहाय भक्तिमार्ग एवाश्रयणीय इत्य् आहसध्रीचीन इत्यादि । सहाञ्चतीति सध्रीचीनः, सुसेव्यत्वात् स्वयम् एव पन्था गम्यावधिः । सहाञ्चतीति एकरूपत्वं व्यङ्ग्यम् । यतोऽकुतोभयः, कुतोऽपि भयं यत्र नास्ति, ज्ञानादिमार्गस् तु सर्वतोभयः । सध्रीचीनत्वम् आहयत्र साधवः, साधव एव यत्र प्रचरन्ति, न तु दस्यवः । दस्युग्रस्ते पथि साधवो वणिजश् च न चरन्ति । केऽमी साधवः ? इत्य् आहसुशीलाः शोभनं श्रीकृष्णभजनरूपं शीलं शुचि चरितं येषाम् । तम् एवार्थं दर्शयतिनारायणपरायणा नारायणादिपरो नारायणपरः श्रीकृष्णः, स एवायनम् आश्रयो येषाम् ॥१७॥

सनातनः (ह.भ.वि. ११.५६५) - अयं पन्था भक्तिमार्गः सध्रीचीनः समीचीनः । यतः क्षेमः कल्याणम् । क्षेमत्वे हेतुःन कुतश्चिद् विघ्नादेर् भयं यस्मिन् । यद् वा, क्षेमः मङ्गलरूपोऽकुतश्चिद् भयं च । तद् एवाहयत्र यस्मिन् मार्गे सुशीलाः कृपालवः साधवो निष्कामाः, अतो न ज्ञानमार्गवद् असहायतानिमित्तं भयम्, नापि कर्ममार्गवन् मत्सरादियुक्तेभ्यो भयम् । तेषां सङ्गत्या च सर्वथा क्षेमम् एवेति भावः ॥१७॥

क्रमसन्दर्भः - न व्याख्यातम्.

विश्वनाथः - न च ज्ञानयोगव्रताद्यसमर्थानाम् एव भक्तियोग इति वाच्यम् इत्य् आहसध्रीचीनः । हि निश्चितम् । अयम् एव सर्वतः श्रेष्ठः, न कुतोऽपि विघ्नादेर् भयं यत्र सः । सुशीलाः साधव इति ज्ञानमार्ग इव असहायतानिमित्तं भयं न, नापि कर्ममार्गवन् मत्सरतादिहेतुकं भयम् इति भावः ॥१७॥

 ओ)०(ओ

॥ ६.१.१८ ॥

प्रायश्चित्तानि चीर्णानि नारायणपराङ्मुखम् ।
न निष्पुनन्ति राजेन्द्र सुराकुम्भम् इवापगाः ॥

श्रीधरः - भक्तेर् अन्यनिरपेक्षत्वम् उक्तम्, कृच्छ्रादीनि तु भक्तिं विना न शोधयन्तीत्य् आहप्रायश्चित्तानीति । महताम् अप्य् अशोधकत्वे दृष्टान्तम् आहसुराकुम्भम् आपगा नद्य इवेति ॥१८॥

चैतन्यमतमञ्जुषा - व्यतिरेकेणापि दर्शयतिप्रायश्चित्तानीति । चीर्णान्य् अपि प्रायश्चित्तानि कृच्छ्रचान्द्रायणादीनि नारायणपराङ्मुखं न निष्पुनन्ति, यथा कथञ्चिद् एव पुनन्तीत् भावः । तत्र दृष्टान्तःसुराकुम्भम् इवापगाः, सुराकुम्भो हि क्षालितोऽपि, न तु दौर्गन्ध्यं जहाति, व्यवहारयोगस् तु न भवत्य् एव । अतः कृतप्रायश्चित्तोऽपि भगवद्भक्तः शुद्धान्तःकरणोऽपि न भवति, व्यवहारयोग्योऽपि न भवतीति भावः ॥१८॥

सनातनः - चीर्णानि कृतान्य् अपि न निष्पुनन्ति, न शोधयन्ति । महताम् अप्य् अशोधकत्वे दृष्टान्तःसुराकुम्भम् इवापगा इवेति ॥१८॥ (ह.भ.वि. १०.३०५)

क्रमसन्दर्भः - न व्याख्यातम्.

विश्वनाथः - किं चान्वयव्यतिरेकाभ्यां भक्तिर् एव पापप्रशमनी दृष्टा, न ज्ञानकर्मादीत्य् आहप्रायश्चित्तानीति । बहुवचनेन कर्मज्ञानमयानि सर्वाणीत्य् अर्थः । नारायणपराङ्मुखं भक्तिभक्तोत्कर्षयोः श्रुतयोर् अपि तत्र श्रद्धाहीनं न पुनन्ति, भक्तिस् तु ज्ञानकर्मादिहीनम् अपि पुनाति, केवलया भक्त्येति पूर्वोक्तेः ॥१८॥
 ओ)०(ओ

॥ ६.१.१९ ॥

सकृन् मनः कृष्णपदारविन्दयोर्
निवेशितं तद्गुणरागि यैर् इह ।
न ते यमं पाशभृतश् च तद्भटान्
स्वप्नेऽपि पश्यन्ति हि चीर्णनिष्कृताः ॥

श्रीधरः - भक्तिः स्वल्पापि पुनात्य् एवेत्य् आहसकृद् इति । तस्य गुणेषु रागमात्रम् अस्ति, न तु ज्ञानं यस्य तन्मनः । तावतैव चीर्णं निष्कृतं प्रायश्चित्तं यैः ॥१९॥

चैतन्यमतमञ्जुषा - अत इतिहासम् उपक्रामयितुम् उपक्रमणिकाम् आहसकृद् इति । अस्तु तावत् पूर्वपूर्वश्लोकनिर्दिष्टवासुदेवपरायणत्वकृष्णार्पितप्राणत्वादि, सकृद् एवारमपि यैः कृष्णपादारविन्दयोर् मनो निवेशितं, गुणरागि गुणेषु भक्तवात्सल्यादिषु रागयुक्तम्, न ते यमं पश्यन्ति । यमं न पश्यन्तु नाम, कदाचित् तन्महिमानम् अवज्ञाय समानेतुम् आगतवतः पाशभृतस् तद्भटान् वा न पश्यन्ति । अस्तु तावत् साक्षात्, स्वप्नेऽपि न, यतश् चीर्णनिष्कृताः सकृन्मनोनिवेशमात्रेणैव कृतप्रायश्चित्ताः ॥१९॥

क्रमसन्दर्भः - अथ रागाभासमय्यास् ततोऽप्य् उत्तमत्वेनाहसकृद् इति । रागोऽत्र रञ्जनमात्रलक्षणो रत्याभासः, सकृच्छब्दप्रयोगात् । न तु तद्गुणमाधुरीयाथार्थ्यज्ञानेन साक्षात् प्रीतिः । अत एव तत्र तात्पर्याभावात् सकृद् अपीत्य् उक्तम् । साक्षाद् रतौ सत्याम् असकृद् एव तस्मिन् मनोनिवेशः स्यात् ।

दधति सकृन् मनस् त्वयि य आत्मनि नित्यसुखे
न पुनर् उपासते पुरुषसारहरावसथान् ॥ [भा.पु. १०.८७.३५] इति श्रुतिस्तुतेः ।

अत एव टीकायाम्तस्य गुणेषु रागमात्रम् अस्ति, न तु ज्ञानम् इत्य् उक्तम् । रागमात्रं यत्किञ्चिद् रागः । ज्ञानं च याथार्थ्येनानुभव इति । तथाप्य् अस्त्य् अजामिलादिभ्यो विशेष इत्य् आहन ते यमम् इत्य् अतोऽत्रैषां पूर्वेभ्य उत्तमत्वं फलभक्त्याभाससद्भावेन यमादीनां तद्दृष्टिपथेऽपि गन्तुम् अशक्यत्वान् महाप्रभावरूपं दर्शितम् ।

अत्र तद्गुणरागीति विशेषणं तु तेषां तद्दृष्टिपथगमनसामर्थ्यस्यापि यद् घातकम् । तादृशतत्स्मरणस्य प्रभावविशेषम् एव बोधयतीति ज्ञेयम् । यथा नारसिंहे श्रीयमोक्तौ

अहम् अमरगणार्चितेन धात्रा
यम इति लोकहिताहिते नियुक्तः ।
हरिगुरुविमुखान् प्रशास्मि मर्त्यान्
हरिचरणप्रणतान् नमस्करोमि ॥ [नृ.पु. ९.२] इति ।

तथैवामृतसारोद्धारे स्कान्दवचनम्

न ब्रह्मा न शिवाग्नीन्द्रा नाहं नान्ये दिवौकसः ।
शक्तास् तु निग्रहं कर्तुं वैष्णवानां महात्मनाम् ॥ इति ॥१९॥

विश्वनाथः - नात्र भक्तिभूमाप्य् अपेक्षणीय इत्य् आहसकृद् अपि, किं पुनर् असकृत् ? मनोऽपि, किं पुनः श्रोत्रादि । तच् च मनो गुणरागि विषयासक्तम्, किं पुनर् गुणरागरहितम् ? स्वप्नेऽपि, किं पुनः साक्षात् तावन्मात्रध्यानेनैव ? चीर्णं निष्कृतं प्रायश्चित्तं यैस् ते । अत्र सकृद् इत्य् आदि पदैः कस्यचिच् छुद्धभक्तस्य दैवात् पापानां पौनःपुन्येऽप्य् उत्खातदंष्टोरगदंशानाम् इव तेषाम् अकिञ्चित्करत्वात् कुञ्जरशौचवद् आक्षेपविषयीभावोऽनुचित एवअपि चेत् सुदुराचारो भजते मां [गीता ९.३०] इत्य् आदि वचनेभ्यः ॥१९॥

 ओ)०(ओ

॥ ६.१.२० ॥

अत्र चोदाहरन्तीमम् इतिहासं पुरातनम् ।
दूतानां विष्णुयमयोः संवादस् तं निबोध मे ॥

श्रीधरः - इमम् अर्थम् इतिहासेनोपपादयतिअत्र चेति । मे मत्तः ॥२०॥

क्रमसन्दर्भः - अथ तत्र तत्र कैमुत्यं दर्शयितुम् इतिहासम् उपक्षिपतिअत्र चेति ॥२०॥

विश्वनाथः - अत्रार्थ एवेतिहासम् उपक्षिपति । अत्रेति यः संवादस् तं निबोध मे मत्तः ॥२०॥

 ओ)०(ओ

॥ ६.१.२१ ॥

कान्यकुब्जे द्विजः कश्चिद् दासीपतिर् अजामिलः ।
नाम्ना नष्टसदाचारो दास्याः संसर्गदूषितः ॥

श्रीधरः - कान्यकुब्जे पुरे । दास्याः पतिः नाम्ना अजामिलः ॥२१॥

क्रमसन्दर्भः, विश्वनाथः - न व्याख्यातम्.

 ओ)०(ओ

॥ ६.१.२२ ॥

वन्द्यक्षैः कैतवैश् चौर्यैर् गर्हितां वृत्तिम् आस्थितः ।
बिभ्रत् कुटुम्बम् अशुचिर् यातयाम् आस देहिनः ॥

श्रीधरः - वृत्तिं जीविकाम् । बिभ्रत् पुष्णन् । यातयामास पीडयामास ॥२२॥

क्रमसन्दर्भः - न व्याख्यातम्.

विश्वनाथः - वन्दी शृङ्खलितजनता तया तदा कर्षणेनेत्य् अर्थः । अक्षैश् च द्यूतेन कैतवैर् वञ्चनादिभिश् च वृत्तिं जीविकाम् । यातयामास पीडयामास ॥२२॥

 ओ)०(ओ

॥ ६.१.२३ ॥

एवं निवसतस् तस्य लालयानस्य तत्सुतान् ।
कालोऽत्यगान् महान् राजन्न् अष्टाशीत्यायुषः समाः ॥

श्रीधरः - आयुषः सम्बन्धी महान् कालोऽत्यगात् । स कियान् इत्य् अपेक्षायाम् आह । अष्टाशीत्या सङ्ख्यया युक्ताः समाः संवत्सराः ॥२३॥

क्रमसन्दर्भः - न व्याख्यातम्.

विश्वनाथः - आयुषः सम्बन्धी महान् कालोऽत्यगात् । स कियान् इत्य् अपेक्षायाम् आहअष्टाशीत्या सङ्ख्यया युक्ताः समाः संवत्सराः ॥२३॥

 ओ)०(ओ

॥ ६.१.२४ ॥

तस्य प्रवयसः पुत्रा दश तेषां तु योऽवमः ।
बालो नारायणो नाम्ना पित्रोश् च दयितो भृशम् ॥

श्रीधरः, विश्वनाथः - प्रवयसो वृद्धस्य ॥२४॥

क्रमसन्दर्भः - पित्रोश् च दयित इति मातुर् अपि कृतार्थत्वम् उक्तम् ॥२४॥

 ओ)०(ओ

॥ ६.१.२५ ॥

स बद्धहृदयस् तस्मिन्न् अर्भके कलभाषिणि ।
निरीक्षमाणस् तल्लीलां मुमुदे जरठो भृशम् ॥

श्रीधरः - बद्धं हृदयं येन । जरठो वृद्धः ॥२५॥

क्रमसन्दर्भः - न व्याख्यातम्.

विश्वनाथः - जरठो वृद्धः ॥२५॥

 ओ)०(ओ

॥ ६.१.२६ ॥

भुञ्जानः प्रपिबन् खादन् बालकं स्नेहयन्त्रितः ।
भोजयन् पाययन् मूढो न वेदागतम् अन्तकम् ॥

श्रीधरः - एतच् च तदुपलालनादि श्रीनारायणनामोच्चारमाहात्म्येन तद्भक्तिर् एवाभूद् इति सिद्धान्तोपयोगित्वेनापि द्रष्टव्यम् ॥२६॥

क्रमसन्दर्भः - न व्याख्यातम्.

विश्वनाथः - खादन् चर्वयन् ॥२६॥

 ओ)०(ओ

॥ ६.१.२७ ॥

स एवं वर्तमानो ञ्ज्ञो मृत्युकाल उपस्थिते ।
मतिं चकार तनये बाले नारायणाह्वये ॥

श्रीधरः, क्रमसन्दर्भः - न व्याख्यातम्.

विश्वनाथः - एतच् च तदुपलालनादि श्रीनारायणनामोच्चारमाहात्म्येन तद्भक्तिर् एवाभूद् इति सिद्धान्तोपयोगित्वेनापि द्रष्टव्यम् इति श्रीस्वामिचरणैः ॥२६॥

 ओ)०(ओ

॥ ६.१.२८२९ ॥

स पाशहस्तांस् त्रीन् दृष्ट्वा पुरुषान् अतिदारुणान् ।
वक्रतुण्डान् ऊर्ध्वरोम्ण आत्मानं नेतुम् आगतान् ॥
दूरे क्रीडनकासक्तं पुत्रं नारायणाह्वयम् ।
प्लावितेन स्वरेणोच्चैर् आजुहावाकुलेन्द्रियः ॥

श्रीधरः - वक्राणि तुण्डानि मुखानि येषाम् । ऊर्ध्वानि रोमाणि येषां तान् । प्लावितेन प्लुतत्वं नीतेन ॥२८२९॥

क्रमसन्दर्भः - न व्याख्यातम्.

विश्वनाथः - त्रीन् इति अजामिलेन कृतानाम् अनन्त्यानाम् अपि पापानां कायिकवाचिकमानसत्वेन त्रैविध्यात् त्रय एव याम्या आगताः, नारायणनाम्नश् चतुरक्षरत्वाच् चत्वारो विष्णुपार्षदा आगता इति ज्ञेयम् । प्लावितेन प्लुतत्वं नीतेन ॥२८२९॥

ओ)०(ओ

॥ ६.१.३० ॥

निशम्य म्रियमाणस्य मुखतो हरिकीर्तनम् ।
भर्तुर् नाम महाराज पार्षदाः सहसापतन् ॥

श्रीधरः - हरिकीर्तनं निशम्यापतन् । यतस् तद् भर्तुर् नाम ॥३०॥

क्रमसन्दर्भः - न व्याख्यातम्.

विश्वनाथः - हरिकीर्तनं निशम्यापतन् । कथम्भूतस्य ? भर्तुर् नाम ब्रुवतः ॥३०॥

 ओ)०(ओ

॥ ६.१.३१ ॥

विकर्षतोऽन्तर् हृदयाद् दासीपतिम् अजामिलम् ।
यमप्रेष्यान् विष्णुदूता वारयाम् आसुर् ओजसा ॥

श्रीधरः, क्रमसन्दर्भः - न व्याख्यातम्.

विश्वनाथः - अजामिलम् इमं वैष्णवं मा विकर्षथ । रे मा विकर्षथ । यदि जीवितुम् इच्छथेति वारयामासुः ॥३१॥

 ओ)०(ओ

॥ ६.१.३२ ॥

ऊचुर् निषेधितास् तांस् ते वैवस्वतपुरःसराः ।
के यूयं प्रतिषेद्धारो धर्मराजस्य शासनम् ॥

श्रीधरः, विश्वनाथः - पुरःसरा भृत्याः ॥३२॥

क्रमसन्दर्भः - न व्याख्यातम्.

 ओ)०(ओ

॥ ६.१.३३ ॥

कस्य वा कुत आयाताः कस्माद् अस्य निषेधथ ।
किं देवा उपदेवा या यूयं किं सिद्धसत्तमाः ॥

श्रीधरः, विश्वनाथः - अस्य नयनं निषेधथ ॥३३॥

क्रमसन्दर्भः - न व्याख्यातम्.

 ओ)०(ओ

॥ ६.१.३४ ॥

सर्वे पद्मपलाशाक्षाः पीतकौशेयवाससः ।
किरीटिनः कुण्डलिनो लसत्पुष्करमालिनः ॥

श्रीधरः - वयं युष्मान् न जानीम इति न कोपः कार्यो यतोऽलौकिकाद् भूतरूपा यूयम् इत्य् आहुः, सर्व इति सार्धाभ्याम् । लसन्त्यः पुष्करमालाः सन्ति येषाम् ॥३४॥

क्रमसन्दर्भः, विश्वनाथः - न व्याख्यातम्.

 ओ)०(ओ

॥ ६.१.३५ ॥

सर्वे च नूत्नवयसः सर्वे चारुचतुर्भुजाः ।
धनुर्निषङ्गासिगदा शङ्खचक्राम्बुजश्रियः ॥

श्रीधरः - नूत्नं नव वयो येषाम् । निषङ्ग इषुधिः । धनुर् निषङ्गादिभिः श्रीः शोभा येषां ते ॥३५॥

क्रमसन्दर्भः - न व्याख्यातम्.

विश्वनाथः - आकृत्या च यूयं परमशिष्टा एव लक्ष्यध्वे इत्य् आहुःसर्वे इति ॥३५॥

 ओ)०(ओ

॥ ६.१.३६ ॥

दिशो वितिमिरालोकाः कुर्वन्तः स्वेन तेजसा ।
किम् अर्थं धर्मपालस्य किङ्करान् नो निषेधथ ॥

श्रीधरः - विगतं तिमिरम् आलोकश् चान्यस्य प्रकाशो यासु तथाभूता दिशः कुर्वन्तः । भवताम् एतद् अनुचितम् इत्य् आहुः, किम् अर्थम् इति ॥३६॥

क्रमसन्दर्भः - न व्याख्यातम्.

विश्वनाथः - विगतं तिमिरम् आलोकश् चान्यदीयो यासु ताः कर्मणा तु कथम् अशिष्टा इत्य् आहुःकिमर्थम् इति ॥३६॥

 ओ)०(ओ

॥ ६.१.३७ ॥

श्रीशुक उवाच
इत्य् उक्ते यमदूतैस् ते वासुदेवोक्तकारिणः ।
तान् प्रत्यूचुः प्रहस्येदं मेघनिर्ह्रादया गिरा ॥

श्रीधरः - अहो दण्ड्यादण्ड्यादिज्ञानशून्या एते चोरा एवास्मद् भिया धर्मराजस्य किङ्करा इत्य् अनृतं वदन्तीति विस्मयेन प्रहस्य तान् प्रत्य् ऊचुः । मेघस्येव निर्ह्रादो ध्वनिर् यस्यास् तया ॥३७॥

क्रमसन्दर्भः - न व्याख्यातम्.

विश्वनाथः - प्रहस्येत्य् अरे धर्मम् एव न जानीथ किम् इत्य् अस्मद्भयेन धर्मराजस्य किङ्करा इति ब्रूथ किन्तु यूयं प्रेतविशेषा एवास्मद्धस्तपतिताः कथम् अद्य जीविष्यथेति भावः ॥३७॥

 ओ)०(ओ

॥ ६.१.३८ ॥

श्रीविष्णुदूता ऊचुः
यूयं वै धर्मराजस्य यदि निर्देशकारिणः ।
ब्रूत धर्मस्य नस् तत्त्वं यच् चाधर्मस्य लक्षणम् ॥

श्रीधरः - तत्त्वं स्वरूपम् । लक्षणं प्रमाणम् ॥३८॥

क्रमसन्दर्भः - न व्याख्यातम्.

विश्वनाथः - ननु वयं धर्मराजस्य दूता भवामैव के तावद् अस्मान् न परिचिन्वन्तीत्य् अत आहुर् यूयम् इति । निर्देशो निर्देशः नोऽस्मान् प्रति तत्त्वं स्वरूपं लक्षणं प्रमाणम् ॥३८॥

 ओ)०(ओ

॥ ६.१.३९ ॥

कथं स्विद् ध्रियते दण्डः किं वास्य स्थानम् ईप्सितम् ।
दण्ड्याः किं कारिणः सर्वे आहो स्वित् कतिचिन् नृणाम् ॥

श्रीधरः - कथं स्वित् केन प्रकारेण ? स्थानं विषयः । कारिणः कर्मिणः । नृणाम् इति नरा एव न पश्वादयः । तेष्व् अपि कतिचिद् एवेत्य् अर्थः ॥३९॥

क्रमसन्दर्भः - न व्याख्यातम्.

विश्वनाथः - कथम् इति दण्डस्य प्रकारप्रश्नः । तिष्ठत्य् अस्माद् इति स्थानम् इति दण्डस्य कारणप्रश्नः । कारिणः कर्मिणः इति विषयप्रश्नः । सर्वे इति किं पश्वादयोऽपि किं वा न्ṝणां मध्ये कतिचिद् इति तत्र व्यवस्थाप्रश्नः ॥३९॥

 ओ)०(ओ

॥ ६.१.४० ॥

यमदूता ऊचुः
वेदप्रणिहितो धर्मो ह्य् अधर्मस् तद्विपर्ययः ।
वेदो नारायणः साक्षात् स्वयम्भूर् इति शुश्रुम ॥

मध्वः - श्रीवेदव्यासाय नमः ।
वेदानां प्रथमो वक्ता हरिर् एव यतो विभुः ।
अतो विष्ण्वात्मका वेदा इत्य् आहुर् वेदवादिनः ॥ इति शब्दनिर्णये ॥४०॥

श्रीधरः - वेदेन प्रणिहितो विहितो धर्मः, वेदप्रमाणक इत्य् अर्थः । अनेन यो वेदप्रमाणकः स धर्मो यो धर्मः स वेदप्रमाणक इति स्वरूपं प्रमाणं चोक्तम् । यथाह जैमिनिः चोदनालक्षणोऽर्थो धर्मः इति । व्याख्यातं च भट्टैः, द्वयम् एकेन सूत्रेण श्रुत्यर्थाभ्यां निरूप्यते इति । अपृष्टस्याप्य् अधर्मस्य स्वरूपं लक्षणं च दण्डस्थानकथनायाहुः । तद्विपर्ययो यो वेदनिषिद्धः सोऽधर्मः । निषेधश् च तस्मिन् प्रमाणम् इत्य् अर्थः । वेदस्य प्रामाण्ये हेतुः, वेदो नारायणाद् उद्भूतः स एव साक्षाद् इत्य् उपचारः । स्वयम्भूर् इति च निःश्वासमात्रेण स्वयम् एव भवतीति । तथा च श्रुतिःअस्य महतो भूतस्य निःश्वसितम् एतद् यद् ऋग्वेदः [बृ.आ.उ. २.४.१०] इति ॥४०॥

क्रमसन्दर्भः - वेदे प्रणिहितो विहित इत्य् अर्थः । साक्षाद् इति स्वयम् एवेत्य् अर्थः । अत एव स्वयम्भूः ॥४०॥

विश्वनाथः - वेदेन प्रणिहितो विहितः । वेदविहितत्वं धर्मत्वम् इति धर्मस्वरूपं तत्र वेदविधिर् एव प्रमाणम् इति प्रमाणं चोक्तम् । दण्डकारणप्रश्नेनाधर्मस्यापि पृष्टत्वात् अधर्मस्य स्वरूपं प्रमाणं चाहुः । तद्विपर्ययो यो वेदनिषिद्धः सोऽधर्मः । वेदनिषेध एव तस्मिन् प्रमाणम् इत्य् अर्थः । स्वयम्भूर् इति नारायणस्य निःश्वासमात्रेण स्वयम् एव भवतीति । तथा च श्रुतिःअस्य महतो भूतस्य निःश्वसितम् एतद् यद् ऋग्वेदः [बृ.आ.उ. २.४.१०] इति ॥४०॥

 ओ)०(ओ

॥ ६.१.४१ ॥

येन स्वधाम्न्य् अमी भावा रजःसत्त्वतमोमयाः ।
गुणनामक्रियारूपैर् विभाव्यन्ते यथातथम् ॥

श्रीधरः - कोऽसौ नारायणः ? तत्राहुः । येन स्वधाम्नि स्वरूपे । अमी भावाः प्राणिनः । गुणाः शान्तत्वादयः । नामानि ब्राह्मण इत्यादीनि । क्रियाश् चाध्ययनाद्याः । रूपाणि वर्णाश्रमादयस् तैर् विभाव्यन्ते विविच्यन्ते । यथातथं यथावत् । स नारायणः ॥४१॥

क्रमसन्दर्भः - येनेति । येन परमेण हेतुना ॥४१॥

विश्वनाथः - कोऽसौ नारायणः ? तत्राहुः । येन स्वधाम्नि वैकुण्ठे स्थित्वैव अमी भावाः प्राणिनः सङ्कल्पमात्रेणैव गुणाः शान्तत्वादयः । नामानि ब्राह्मण इत्यादीनि । क्रिया अध्ययनाद्याः । रूपाणि वर्णाश्रमादीनि तैर् विभाव्यन्ते विविधतया सृज्यन्ते यथायथं यथावत् ॥४१॥

 ओ)०(ओ

॥ ६.१.४२ ॥

सूर्योऽग्निः खं मरुद् देवः सोमः सन्ध्याहनी दिशः ।
कं कुः स्वयं धर्म इति ह्य् एते दैह्यस्य साक्षिणः ॥

श्रीधरः - तथाप्य् अधर्मोऽनेन कृत इति कुतो ज्ञायते तत्राहुः, सूर्य इति । अहनी अहश् च रात्रिश् च । कम् उदकम् । कुः पृथ्वी । दैह्यस्य जीवस्य । यथाहुः,

आदित्यचन्द्राव् अनिलोऽनलश् च
द्यौर् भूमिर् आपो हृदयं यमश् च ।
अहश् च रात्रिश् च उभे च सन्ध्ये
धर्मश् च जानाति नरस्य वृत्तम् ॥ इति ।।४२॥

क्रमसन्दर्भः - साक्षिणः । आदिताचन्द्राव् इत्य् आदि मन्त्रमयपरीक्षादौ तद्भद्राभद्रव्यञ्जकाः ॥४२॥

विश्वनाथः - कोऽपि न जानात्व् इति पापं पुम्भिर् विविक्ते क्रियते, अत्र सूर्यादयो दैह्यस्य जीवस्य साक्षिणो येनैव विभाव्यन्त इति पूर्वेणैवान्वयः । अहश् च रात्रिश् च । कम् उदकम् । कुः पृथ्वी । यथाहुः,

आदित्यचन्द्राव् अनिलोऽनलश् च
द्यौर् भूमिर् आपो हृदयं यमश् च ।
अहश् च रात्रिश् च उभे च सन्ध्ये
धर्मश् च जानाति नरस्य वृत्तम् ॥ इति ।।४२॥

 ओ)०(ओ

॥ ६.१.४३ ॥

एतैर् अधर्मो विज्ञातः स्थानं दण्डस्य युज्यते ।
सर्वे कर्मानुरोधेन दण्डम् अर्हन्ति कारिणः ॥

श्रीधरः - स्थानम् आहुः । एतैर् निमित्तभूतैर् विज्ञातः । दण्ड्यान् आहुःसर्व इति ॥४३॥

क्रमसन्दर्भः - युज्यतेभवतीत्य् अर्थः ॥४३॥

विश्वनाथः - स्थानम् आहुःएतैर् इति । दण्ड्या आहुःसर्व एव प्राणिनः ॥४३॥

 ओ)०(ओ

॥ ६.१.४४ ॥

सम्भवन्ति हि भद्राणि विपरीतानि चानघाः ।
कारिणां गुणसङ्गोऽस्ति देहवान् न ह्य् अकर्मकृत् ॥

श्रीधरः - विपरीतान्य् अभद्राण्य् अपि कर्मिणां सम्भवन्ति । यतस् तेषां गुणसङ्गोऽस्ति । यदि कश्चिद् अकर्ता स्यात् तर्हि तस्याभद्राणि न स्युः, न त्व् एतद् अस्तीत्य् आहुः । नहि देहवान् अकर्मकृद् अस्तीति । अतः सर्वे कर्मिणाः कर्मिणां च पापस्यावश्यम्भावित्वात् ते सर्वे दण्डम् अर्हन्तीत्य् अर्थः ॥४४॥

क्रमसन्दर्भः - न व्याख्यातम्.

विश्वनाथः - सर्वेषां दण्ड्यत्वे हेतुःसम्भवन्तीति । विपरीतान्य् अभद्राणि पापानि । यतः कारिणां कर्मिणां गुणसङ्गोऽस्त्य् एव । गुणाश् च सत्त्वाद्याः पुण्यपापहेतव एव । यावज्जीवमयं धर्मिकोऽधर्मिको वेति तु भूम्नैव व्यपदेशः । ननु कारिणाम् एव गुणसङ्ग इत्य् उच्यते यदि कश्चिद् अकारी स्यात्, स त्व् अदण्ड्य एवेति तत्राहुःदेहवान् इति । देहधारी नरः । अथ च कर्मरहित इति प्रत्यक्षविरुद्धम् इत्य् अर्थः ॥४४॥

 ओ)०(ओ

॥ ६.१.४५ ॥

येन यावान् यथाधर्मो धर्मो वेह समीहितः ।
स एव तत्फलं भुङ्क्ते तथा तावद् अमुत्र वै ॥

श्रीधरः - कथं स्विद् ध्रियते दण्डः ? इत्य् अस्योत्तरम्येनेति । धर्मो वेति दृष्टान्तः । अधर्मानुसारेण दण्डो धर्मानुसारेण सुखवद् इत्य् अर्थः ॥४५॥

क्रमसन्दर्भः - न व्याख्यातम्.

विश्वनाथः - कथं दण्ड इत्य् अस्योत्तरम् आहुःयावान् यत्प्रमाणकः, यथा येन प्रकारेण अधर्मो धर्मो वा कृतः । तत्फलं दुःखं सुखं वा, तावत् तत्प्रमाणकं शास्त्रदृष्ट्यैवेति शेषः ॥४५॥

 ओ)०(ओ

॥ ६.१.४६ ॥

यथेह देवप्रवरास् त्रैविध्यम् उपलभ्यते ।
भूतेषु गुणवैचित्र्यात् तथान्यत्रानुमीयते ॥

श्रीधरः - न केवलं सूर्यादय एव धर्माधर्मज्ञापकाः किन्त्व् अर्थापत्तिर् अपीत्य् आहुः, यथेति । हे देवप्रवराः, इह जन्मनि शान्तघोरमूढत्वेन वा सुखदुःखमिश्रत्वेन वा धार्मिकत्वादिना वा त्रैविद्यं भूतेषु यथोपलभ्यते तथान्यत्र जन्मान्तरेऽनुमीयते त्रैविध्यान्यथानुपपत्त्या कल्प्यते ॥४६॥

क्रमसन्दर्भः - अनुमीयते मर्यैर् अपीति शेषः ॥४६॥

विश्वनाथः - सत्त्वादिगुणसङ्गः प्रत्यक्षम् एवोपलभ्यताम् इत्य् आहुःइह लोके त्रैविध्यं पुण्यपापमिश्रकर्मत्वेन नृणां त्रैविध्यं यथा तथैवान्यत्र परलोकेऽन्यजन्मनि वा सुखित्वमिश्रत्वदुःखित्वेन त्रैविध्यम् अनुमीयते । शास्त्रदृष्ट्यैवेति भावः ॥४६॥

 ओ)०(ओ

॥ ६.१.४७ ॥

वर्तमानोऽन्ययोः कालो गुणाभिज्ञापको यथा ।
एवं जन्मान्ययोर् एतद् धर्माधर्मनिदर्शनम् ॥

श्रीधरः - वर्तमानजन्मना पूर्वापरजन्मधर्माधर्मज्ञानं भवतीति सदृष्टान्तम् आहुः । वर्तमानो वसन्तादिकालः । अन्ययोर् भूतभविष्यतोर् वसन्तयोर् ये गुणाः पुष्पफलादयस् तेषाम् अभिज्ञापको यथा । एवम् एतज् जन्म अन्ययोर् भूतभाविजन्मनोर् धर्माधर्मौ निदर्शयतीति तथा ॥४७॥

क्रमसन्दर्भः - वर्तमानः पूर्वसन्ध्यादिर् वसन्तादिर् वा । स यथा पूर्वभागे स्व्पूर्वकालस्य रात्र्यादेः शिशिरादेर् वा गुणांशान् व्यञ्जयति, उत्तरभागे च स्वपरकालस्य दिवसादेर् निदाघादेर् वा, तथा वर्तमानजन्मापि स्वपूर्वजन्मादेर् इत्य् अर्थः ॥४७॥

विश्वनाथः - वर्तमानजन्मनैव पूर्वापरजन्मधर्माधर्मज्ञानं भवतीति सदृष्टान्तम् आहुः । वर्तमानो वसन्तादिकालः । अन्ययोर् भूतभविष्यतोर् वसन्तयोर् ये गुणाः पुष्पफलादयस् तेषाम् अभिज्ञापको यथा । एवम् एतज् जन्मैव अन्ययोर् भूतभाविनोर् जन्मनोर् धर्माधर्मौ निदर्शयतीति तथा ॥४७॥

 ओ)०(ओ

॥ ६.१.४८ ॥

मनसैव पुरे देवः पूर्वरूपं विपश्यति ।
अनुमीमांसतेऽपूर्वं मनसा भगवान् अजः ॥

श्रीधरः - अयं च धर्माधर्मज्ञानप्रकारोऽन्येषाम्, धर्मराजस् तु मनसैव सर्वं पश्यतीत्य् आहुः । पुरे संयमिन्यां स्थित एव देवो यमो देहे स्थितोऽन्तर्यामी वा जीवस्य पूर्वरूपं धर्माधर्मादियुक्तं विशेषेण पश्यति । अन्वनन्तरम् अपूर्वं रूपं मीमांसते । यद् यस्यानुरूपं तद् विचारयति, यतोऽसौ भगवान् अजः ॥४८॥

क्रमसन्दर्भः - भगवान् अज इति यमपक्षे, तद्विभूतित्वाद् भक्त्या तदभेदनिर्देशः ॥४८॥

विश्वनाथः - अयं च धर्माधर्मज्ञानप्रकारस् त्व् अन्येषां प्रायिकः धर्मराजस् तु मनसैव निश्चितम् एव सर्वं पश्यतीत्य् आहुः । पुरे संयमन्यां स्थित एव देवो यमः पूर्वरूपं पूर्वजन्मस्वरूपं धर्माधर्मादियुक्तं पश्यति । अन्व् अनन्तरम् अपूर्वं वर्तमानं भाविरूपं मीमांसते । यद् यस्यानुरूपं तद् विचारयति, भगवान् सर्वज्ञोऽजो ब्रह्मतुल्यः ॥४८॥

 ओ)०(ओ

॥ ६.१.४९ ॥

यथाज्ञस् तमसा युक्त उपास्ते व्यक्तम् एव हि ।
न वेद पूर्वम् अपरं नष्टजन्मस्मृतिस् तथा ॥

श्रीधरः - जीवस् त्व् ईश्वरेणोपस्थापितं वर्तमानं देहं पश्यति न तु पूर्वम् अपरं चेत्य् आहुःयथेति । अज्ञोऽविद्योपाधिर् जीवस्तु व्यक्तम् एव प्राचीनकर्माभिव्यक्तं वर्तमानम् एव देहाद्युपास्तेऽहम् इति मन्यते, पूर्वम् अपरं वा न वेद । अत्र हेतुः, नष्टा जन्मनां स्मृतिर् यस्य । अत्र दृष्टान्तः, तमसा निद्रया युक्तो यथा स्वप्नेऽपि व्यक्तम् एव देहाद्युपास्ते न तु जाग्रद्देहादि पूर्वस्वप्नादिगतं वा तद्वद् इत्य् अर्थः ॥४९॥

क्रमसन्दर्भः - न व्याख्यातम्.

विश्वनाथः - जीवस्य तु पूर्वापरज्ञानाभावात् पापादौ प्रवृत्तिर् न चित्रम् इत्य् आहुःयथा तमसा युक्तः पश्वादिर् व्यक्तं वर्तमानदेहम् एव उपास्ते यथेष्टाहाराद्यैः सुखयति तथैव नरोऽपि, नष्टाजन्मनैव स्मृतिर् यस्येति पूर्वापरज्ञानाभावे हेतुः ॥४९॥

 ओ)०(ओ

॥ ६.१.५० ॥

पञ्चभिः कुरुते स्वार्थान् पञ्च वेदाथ पञ्चभिः ।
एकस् तु षोडशेन त्रीन् स्वयं सप्तदशोऽश्नुते ॥

श्रीधरः - एवम्भूतस्य जीवस्य संसारं प्रपञ्चयन्ति पञ्चभिः श्लोकैः । पञ्चभिः कर्मेन्द्रियैः स्वार्थानुपादान् आदीन् कुरुते । पञ्च शब्दादीन् वेद पञ्चभिर् ज्ञानेन्द्रियैः षोडशेन मनसा सह सप्तदशः षोडशोपाध्यन्तर्गतोऽपि स्वयं त्व् एक एव । सर्वेन्द्रियविषयप्रतिसन्धानात् । त्रीन् ज्ञानकर्मेन्द्रियमनोविषयान् प्राप्नोति ।

क्रमसन्दर्भः - न व्याख्यातम्.

विश्वनाथः -

 ओ)०(ओ

॥ ६.१.५१ ॥

तद् एतत् षोडशकलं लिङ्गं शक्तित्रयं महत् ।
धत्तेऽनुसंसृतिं पुंसि हर्षशोकभयार्तिदाम् ॥

श्रीधरः - तद् एतल् लिङ्गशरीरं शक्तित्रयं गुणत्रयकार्यं महद् अनादि पुंसि जीवे अन्व् अनुसंसृतिं धत्ते ।

क्रमसन्दर्भः - न व्याख्यातम्.

विश्वनाथः -

 ओ)०(ओ

॥ ६.१.५२ ॥

देह्य् अज्ञो ञ्जितषड्वर्गो नेच्छन् कर्माणि कार्यते ।
कोशकार इवात्मानं कर्मणाच्छाद्य मुह्यति ॥

श्रीधरः - नेच्छन्न् अनिच्छन्न् अप्य् अनेनैव कर्माणि कार्यते । कोशकारः कीटविशेषः । मुह्यति निर्गमोपायं न जानाति ।

क्रमसन्दर्भः - न व्याख्यातम्.

विश्वनाथः -

 ओ)०(ओ

॥ ६.१.५३ ॥

न हि कश्चित् क्षणम् अपि जातु तिष्ठत्य् अकर्मकृत् ।
कार्यते ह्य् अवशः कर्म गुणैः स्वाभाविकैर् बलात् ॥

श्रीधरः - कार्यत इत्य् अत्रानुभवं प्रमाणयन्ति, नहीति । गुणैर् गुणकार्यरागादिभिः । स्वाभाविकैः पूर्वकर्मसंस्कारोद्भूतैः ।

क्रमसन्दर्भः - न व्याख्यातम्.

विश्वनाथः -

 ओ)०(ओ

॥ ६.१.५४ ॥

लब्ध्वा निमित्तम् अव्यक्तं व्यक्ताव्यक्तं भवत्य् उत ।
यथायोनि यथाबीजं स्वभावेन बलीयसा ॥

श्रीधरः - कर्मवशेन च तद् अनुरूपो देहो भवतीत्य् आहुः, लब्ध्वेति । अव्यक्तम् अदृष्टं निमित्तं लब्ध्वा व्यक्ताव्यक्तं तद् अनुरूपं स्थूलं सूक्ष्मं च शरीरं भवति । यथायोनि मातृसदृशम् । यथाबीजं पितृसदृशम् । स्वभावो वासना । शुक्रशोणितयोर् एकत्वेऽपि कर्मवासनया मातापितृसदृशो देहो भवतीत्य् अर्थः ।

क्रमसन्दर्भः - लब्ध्वेति । अदृष्टेन निमित्तेन ये योनिबीजे प्राप्येते, तत्स्वभावानुसारेण देहो भवतीत्य् अर्थः ॥५४॥

विश्वनाथः -

 ओ)०(ओ

॥ ६.१.५५ ॥

एष प्रकृतिसङ्गेन पुरुषस्य विपर्ययः ।
आसीत् स एव न चिराद् ईशसङ्गाद् विलीयते ॥

श्रीधरः - संसारचक्रम् उपसंहरन्तो मुक्तिप्रकारम् आहुःएष इति । ईशसङ्गात् परमेश्वरभजनात् ॥५५॥

क्रमसन्दर्भः - एष इति । भयं द्वितीयाभिनिवेशतः स्यात् [भा.पु. ११.२.३७] इतिवत् ॥५५॥

विश्वनाथः - एष इति । प्रकृतिपुरुषयोः सङ्गाभ्याम् एव बन्धमोक्षौ भवत इत्य् अर्थः ॥५५॥

 ओ)०(ओ

॥ ६.१.५६ ॥

अयं हि श्रुतसम्पन्नः शीलवृत्तगुणालयः ।
धृतव्रतो मृदुर् दान्तः सत्यवाङ् मन्त्रविच् छुचिः ॥

श्रीधरः - तद् एवं सामण्यते धर्मादिनिर्णयम् उक्त्वा प्रस्तुतस्याजामिलस्याधर्मं प्रपञ्चयन्तो दण्ड्यत्वम् आहुःअयं हीति । यावद् अध्यायसमाप्ति । तत्र द्वाभ्यां तत् पूर्ववृत्तान्तानुवादोऽन्यायातिरेकप्रदर्शनार्थः । शीलं सुस्वभावः, वृत्तं सदाचारः, गुणाः क्षमादयस् तेषाम् आलयः ॥५६॥

क्रमसन्दर्भः - न व्याख्यातम्.

विश्वनाथः - तद् एवं धर्माधर्मादिस्वरूपम् उक्त्वा प्रस्तुतस्याजामिलस्य दण्ड्यत्वज्ञापनायाधर्मं प्रपञ्चयतिअयं हीत्य् आदिना तत्राप्य् अतिशयानौचित्यं ज्ञापयितुं द्वाभ्यां धार्मिकत्वम् आहुःशीलं सुस्वभावः । वृत्तं सदाचारः । गुणाः क्षमादयः ॥५६॥

 ओ)०(ओ

॥ ६.१.५७ ॥

गुर्वग्न्यतिथिवृद्धानां शुश्रूषुर् अनहङ्कृतः ।
सर्वभूतसुहृत् साधुर् मितवाग् अनसूयकः ॥

श्रीधरः - निरहङ्कृतो निरहङ्कारः ॥५७॥

क्रमसन्दर्भः, विश्वनाथः - न व्याख्यातम्.

 ओ)०(ओ

॥ ६.१.५८ ॥

एकदासौ वनं यातः पितृसन्देशकृद् द्विजः ।
आदाय तत आवृत्तः फलपुष्पसमित्कुशान् ॥

श्रीधरः - तत आवृत्तो वनात् परावृत्तः ॥५८॥

क्रमसन्दर्भः, विश्वनाथः - न व्याख्यातम्.


 ओ)०(ओ

॥ ६.१.५९ ॥

ददर्श कामिनं कञ्चिच् छूद्रं सह भुजिष्यया ।
पीत्वा च मधु मैरेयं मदाघूर्णितनेत्रया ॥

श्रीधरः - भुजिष्यया भोगस्त्रिया दास्या मैरेयं मधु पैष्टीं सुरां पीत्वा । मदेनाघूर्णिते भ्रान्ते नेत्रे यस्याः ॥५९॥

क्रमसन्दर्भः - न व्याख्यातम्.

विश्वनाथः - भुजिष्यया दास्या सम्भुज्यमानया मैरेयं पैष्टीं मधु मद्यम् ॥५९॥

 ओ)०(ओ

॥ ६.१.६० ॥

मत्तया विश्लथन्नीव्या व्यपेतं निरपत्रपम् ।
क्रीडन्तम् अनुगायन्तं हसन्तम् अनयान्तिके ॥

श्रीधरः - विशेषेण श्लथन्ती नीवी यस्यास् तया सह । व्यपेतं स्वाचाराद् भ्रष्टम् ।

क्रमसन्दर्भः - न व्याख्यातम्.

विश्वनाथः - व्यपेतं लोकभयरहितम् अनया सह ॥६०॥

 ओ)०(ओ

॥ ६.१.६१ ॥

दृष्ट्वा तां कामलिप्तेन बाहुना परिरम्भिताम् ।
जगाम हृच्छयवशं सहसैव विमोहितः ॥

श्रीधरः - कामेन कामोद्दीपकेन तद् अङ्गरागेण हरिद्रादिना लिप्तेन ॥६१॥

क्रमसन्दर्भः - न व्याख्यातम्.

विश्वनाथः - कामलिप्तेन कामोद्दीपकहारिद्ररसलिप्तेन ॥६१॥

 ओ)०(ओ

॥ ६.१.६२ ॥

स्तम्भयन्न् आत्मनात्मानं यावत् सत्त्वं यथाश्रुतम् ।
न शशाक समाधातुं मनो मदनवेपितम् ॥

श्रीधरः - सत्त्वं धैर्यम् । श्रुतं ज्ञणम् । तद् बलेन स्तम्भयन्न् अपि मदनेन कम्पितं मनः समाधातुं नियमितुं शक्तो नाभूत् ॥६२॥

क्रमसन्दर्भः - न व्याख्यातम्.

विश्वनाथः - आत्मानं मनः सत्त्वं धैर्यं श्रुतं ज्ञानम् ॥६२॥

 ओ)०(ओ

॥ ६.१.६३ ॥

तन्निमित्तस्मरव्याज ग्रहग्रस्तो विचेतनः ।
ताम् एव मनसा ध्यायन् स्वधर्माद् विरराम ह ॥

श्रीधरः - तद् दर्शनम् एव निमित्तं यस्य स्मरव्याजग्रहस्य तेन ग्रस्तः । विचेतनो गतस्मृतिः ॥६३॥

क्रमसन्दर्भः - अत्र प्रकरणेअयं हि श्रुतसम्पन्नः [भा.पु. ६.१.५६] इत्य् आदौ तादृशस्वधर्मनिष्ठयापि अधःपातान् न रक्षितोऽभूत्, किन्तु भक्त्याभासेनैव स रक्षित इति यमदूतवाक्यद्वारा श्रीशुकदेवस्याभिप्रायः ॥६३॥।

विश्वनाथः - विरराम हेति । तादृशस्वधर्मनिष्ठया ज्ञानेन च स तथा पतनाद् रक्षितुं शक्यो नाभूत्, किन्तु नाम्न आभासेनापि तादृशाधःपाताद् अपि रक्षित्वा वैकुण्ठं प्रस्थापयामास इति प्रकरणार्थेन धर्मज्ञानभक्तीनां प्रातिस्विकं बलं दर्शितम् ॥६३॥

 ओ)०(ओ

॥ ६.१.६४ ॥

ताम् एव तोषयाम् आस पित्र्येणार्थेन यावता ।
ग्राम्यैर् मनोरमैः कामैः प्रसीदेत यथा तथा ॥

श्रीधरः - यावता समग्रेण ॥६४॥

क्रमसन्दर्भः - न व्याख्यातम्.

विश्वनाथः - यावता अर्थेन स्थितं तावतैव इति शेषः । सा यथा प्रसीदेत, तथा आचष्टत इति शेषः ॥६४॥

 ओ)०(ओ

॥ ६.१.६५ ॥

विप्रां स्वभार्याम् अप्रौढां कुले महति लम्भिताम् ।
विससर्जाचिरात् पापः स्वैरिण्यापाङ्गविद्धधीः ॥

श्रीधरः - लम्भितां परिणीताम् ॥६५॥

क्रमसन्दर्भः - न व्याख्यातम्.

विश्वनाथः - लम्भितां तस्याः पित्रा विचार्यैव दत्ताम् इत्य् अर्थः । स्वैर्ण्यापाङ्गेति सन्धिर् आर्षः ॥६५॥

 ओ)०(ओ

॥ ६.१.६६ ॥

यतस् ततश् चोपनिन्ये न्यायतोऽन्यायतो धनम् ।
बभारास्याः कुटुम्बिन्याः कुटुम्बं मन्दधीर् अयम् ॥

न कतमेनापि व्याख्यातम् ।

 ओ)०(ओ

॥ ६.१.६७ ॥

यद् असौ शास्त्रम् उल्लङ्घ्य स्वैरचार्य् अतिगर्हितः ।
अवर्तत चिरं कालम् अघायुर् अशुचिर् मलात् ॥

श्रीधरः - अघरूपम् आयुर् यस्य । मलम् एव तदीयम् अन्नादिकम् अत्तीति मलात् ॥६७॥

क्रमसन्दर्भः - न व्याख्यातम्.

विश्वनाथः - अघरूपम् अघार्थं वा आयुर् यस्य सः । मलं वेश्योच्छिष्टम् एवात्तीति सः ॥६७॥

 ओ)०(ओ

॥ ६.१.६८ ॥

तत एनं दण्डपाणेः सकाशं कृतकिल्बिषम् ।
नेष्यामोऽकृतनिर्वेशं यत्र दण्डेन शुद्ध्यति ॥

श्रीधरः - अकृतनिर्वेशम् अकृतप्रायश्चित्तम् । अस्यैव च हितार्थे नेष्याम इत्य् आहुः, यत्रेति ॥६८॥

क्रमसन्दर्भः - न व्याख्यातम्.

विश्वनाथः - अकृतप्रायश्चित्तः यत्र शुद्ध्यतीत्यस्योपकार एव प्रवर्तमानान् अस्मान् कथं वारयथेति भावः ॥६८॥

इति सारार्थदर्शिन्यां हर्षिण्यां भक्तचेतसाम् ।
षष्ठस्य प्रथमोऽध्यायः सङ्गतः सङ्गतः सताम् ॥*॥

 ओ)०(ओ

इति श्रीमद्भागवते महापुराणे ब्रह्मसूत्रभाष्ये पारमहंस्यं संहितायां वैयासिक्यां षष्ठस्कन्धे
अजामिलोपाख्याने श्रीविष्णुयमपुरुषसंवादे
प्रथमोऽध्यायः ।
॥६.१॥

(६.२)
अथ द्वितीयोऽध्यायः
अजामिलोपाख्याने

॥ ६.२.१ ॥

श्रीबादरायणिर् उवाच
एवं ते भगवद्दूता यमदूताभिभाषितम् ।
उपधार्याथ तान् राजन् प्रत्याहुर् नयकोविदाः ॥

श्रीधरः -
द्वितीये वैष्णवैर् याम्यान् नाममाहात्म्यम् अद्भुतम् ।
श्रावयित्वा द्विजो विष्णोर् लोकं नीत इतीर्यते ॥

नयकोविदा न्यायनिपुणाः ॥१॥

चैतन्यमतमञ्जुषा - द्वितीये तृतीये च अध्याये स्वमतम् एव सर्वम् अजामिलोपाख्याने, तथापि किञ्चित् किञ्चिद् यथामति स्वमते दर्शयामि ॥१॥

क्रमसन्दर्भः - न व्याख्यातम्.

विश्वनाथः -
द्वितीये नाममाहात्म्याद् यमदूताः पराहताः ।
अजामिलस्य निर्वेदो वैकुण्ठारोह उच्यते ॥

नयकोविदा नीतिशास्त्रज्ञा यथा वदन्ति ॥१॥

 ओ)०(ओ

 ॥ ६.२.२ ॥

श्रीविष्णुदूता ऊचुः
अहो कष्टं धर्मदृशाम् अधर्मः स्पृशते सभाम् ।
यत्रादण्ड्येष्व् अपापेषु दण्डो यैर् ध्रियते वृथा ॥

श्रीधरः - धर्मदृशां सभाम् अधर्मः स्पृशति । तद् आहुः, यत्र सभायाम् । यैर् धर्मदृग्भिः । तेषां तां सभाम् ॥२॥

क्रमसन्दर्भः - अथ यत् तु, के यूयं [भा.पु. ६.१.३२] इत्य् आदिना यमदूतैः स्वप्रभोर् धर्मराजत्वाल् लोकपालकत्वं दर्शितम्, तदभ्युपगमवादेन तद् आक्षिपन्तिअहो कष्टम् इत्य् आदि पञ्चभिः ॥२॥ [अत्र यद् यद् आचरतीति श्रीभगवदुक्तिवत् कर्ममार्गे स्वधर्माचाररतकर्मफलकामिश्रेष्ठजनविधिर् एवोपदिष्टः ।]

विश्वनाथः - अरे ज्ञाताः स्थ ज्ञाताः स्थ । धर्मराजस्यैव किङ्कराः यूयम् अलं प्रलापैः, किन्तु धर्मराजस्यैव धर्मराजता विपरीतलक्षणयैवेति जानीम इत्य् आहुःअहो इत्य् अस्मत्कर्णपथम् अद्यावधि वार्तेयं नापतद् इति भावः । कष्टम् इत्य् एतावता अन्यायेन लोकानां का गतिर् भविष्यतीति भावः । ननु के किम् एवम् आक्षिप्यन्ते तत्र किं ब्रूमः ? शृणुत रे शृणुतेत्य् आहुः । धर्मदृशां धर्मदर्शिनाम् अपि सभाम् अधर्म एव स्पृशति । धर्मेऽप्य् अधर्मम् एव पश्यन्तीति भावः । यत्र सभायाम् अपापेष्व् अपि जनेषु अपापत्वाद् अदण्ड्येषु दण्डो ध्रियते इत्य् एषैवाधर्मदर्शितेति भावः ॥२॥

 ओ)०(ओ

 ॥ ६.२.३ ॥

प्रजानां पितरो ये च शास्तारः साधवः समाः ।
यदि स्यात् तेषु वैषम्यं कं यान्ति शरणं प्रजाः ॥

श्रीधरः - पितरः पितृवत् पालकाः शास्तारो दण्ड्यनुशिक्षकाः । वैषम्यम् अदण्डनम् ॥३॥

क्रमसन्दर्भः - न व्याख्यातम्.

विश्वनाथः - शृणुत रे प्रजानां पितृत्वं शास्तृत्वं साधुत्वं साम्यं च युष्मत्स्वामिनां यत् श्रूयते तत् खलु किं सम्प्रत्य् अनृतम् एवाभूद् इत्य् आहुःप्रजानाम् इति वात्सल्यात् पितरो धर्मशिक्षणात् शास्तारः हितकारित्वात् साधवः सर्वत्र स्वसुखदुःखसाम्यदर्शनात् समाः । तेषु वैषम्यम् इति पितरोऽपि प्रजापीडकाः शास्तारोऽपि स्वकिङ्करान् अपि धर्मं न शिक्षयन्ति साधवोऽप्य् अहितकारिणः समा अपि परदुःखानभिज्ञाः कं यान्तीति प्रजानां कष्टदर्शनम् एतद् अस्माभिस् तु दुःसहम् एवेति भावः ॥३॥

 ओ)०(ओ

 ॥ ६.२.४ ॥

यद् यद् आचरति श्रेयान् इतरस् तत् तद् ईहते ।
स यत् प्रमाणं कुरुते लोकस् तद् अनुवर्तते ॥

श्रीधरः - एतत् प्रवर्तितम् अधर्मम् अन्योऽपि करिष्यतीति महत् कष्टम् अभूद् इत्य् आहुःयद् यद् इति । श्रेयान् श्रेष्ठः ॥४॥

क्रमसन्दर्भः - न व्याख्यातम्.

विश्वनाथः - तद् एवम् अचिरेण धर्ममार्ग एषोच्छन्न भविष्यतीत्य् आहुःयद् यद् इति ॥४॥

 ओ)०(ओ

॥ ६.२.५६ ॥

यस्याङ्के शिर आधाय लोकः स्वपिति निर्वृतः ।
स्वयं धर्मम् अधर्मं वा न हि वेद यथा पशुः ॥
स कथं न्यर्पितात्मानं कृतमैत्रम् अचेतनम् ।
विस्रम्भणीयो भूतानां सघृणो दोग्धुम् अर्हति ॥

श्रीधरः - विश्वस्तघाताद् अपीत्य् आहुःयस्येति द्वाभ्याम् । निर्वृतो निश्चिन्तः ॥५॥ विश्वासेन नितराम् अर्पित आत्मा येन तम् । विश्रम्भणीयो विश्वसनीयः । सघृणश् चेत् ॥६॥

क्रमसन्दर्भः - न व्याख्यातम्.

विश्वनाथः - किं च, विश्वस्तघाताद् अधिकं कम् अधर्मं ब्रूम इत्य् आहुःयस्येति द्वाभ्याम् । विश्वासेन नितराम् अर्पित आत्मा येन तम् । कथं विश्वसितेत्य् अत आहुःभूतानां विश्वसनीयः सदयश् च ॥६॥

 ओ)०(ओ

 ॥ ६.२.७ ॥

अयं हि कृतनिर्वेशो जन्मकोट्यंहसाम् अपि ।
यद् व्याजहार विवशो नाम स्वस्त्ययनं हरेः ॥

श्रीधरः - नन्व् अस्य पापिनो दण्डे किम् अर्थम् आक्रोशः क्रियते तत्राहुः, अयं हीति । यद्यस्माद् विवशोऽपि हरेर् नाम व्याजहारोच्चारितवान् । न केवलं प्रायश्चित्तमात्रं हरेर् नाम, अपि तु स्वस्त्ययनं मोक्षसाधनम् अपि ।

सकृद् उच्चरितं येन हरिर् इत्य् अक्षरद्वयम् ।
बद्धः परिकरस् तेन मोक्षाय गमनं प्रति ॥ इति स्मृतेः ॥७॥

सनातनः - अयम् अजामिलः कृतो निर्वेशः प्रायश्चित्तं येन, यत् यस्माद् विवशोऽपि हरेर् नाम व्याजहार उच्चारितवान् । न केवलं प्रायश्चित्तमात्रं हरेर् नाम, अपि तु स्वस्त्ययनं मोक्षसाधनम् अपि । यद् वा, परममङ्गलायनम् अपि ॥७॥ (ह.भ.वि. ११.३३१)

क्रमसन्दर्भः - विवशोऽपीति, अस्तु तावद् एनम् एव पुत्रम् उद्दिश्य पूर्वपूर्वस्फुटोच्चरिततन्नाम्ना महिमेति भावः ॥७॥ [कृतनिर्वेशः कृतप्रायश्चित्तः, अग्रे १५शपद्यं च द्रष्टव्यम् ।]

विश्वनाथः - ननु परसहस्रमहापापाकृतप्रायश्चित्तम् अजामिलं शोधयितुम् एव नरकं निनीषुभिर् अस्माभिर् अस्मत्स्वामिभिर् वा किम् अपराद्धं यद् एवम् आक्षिपथेति तत्राहुःअयं हि निश्चितम् एव कृतप्रायश्चित्त एव न केवलम् एकजन्मकृतपापानाम् अपि तु जन्मकोटीति । यद् यस्माद् विवशोऽपि हरेर् नाम व्याजहार ।

नाम्नो हि यावती शक्तिः पापनिर्हरणे हरेः ।
तावत् कर्तुं न शक्नोति पातकं पातकी नरः ॥ इति ।

अवशेनापि यन्नाम्नि कीर्तिते सर्वपातकैः ।
पुमान् विमुच्यते सद्यः सिंहत्रस्तैर् मृगैर् इव ॥ इति स्मृतेः ।

न केवलं प्रायश्चित्तमात्रं हरेर् नाम, अपि तु स्वस्त्ययनं मोक्षसाधनम् अपि

सकृद् उच्चारितं येन हरिर् इत्य् अक्षरद्वयम् ।
बद्धपरिकरस् तेन मोक्षाय गमनं प्रति ॥ इति स्मृतेः ॥७॥

 ओ)०(ओ

 ॥ ६.२.८ ॥

एतेनैव ह्य् अघोनोऽस्य कृतं स्याद् अघनिष्कृतम् ।
यदा नारायणायेति जगाद चतुर्अक्षरम् ॥

श्रीधरः - ननु कर्मसाद्गुण्यकरं हरेर् नामेति युक्तम्

यस्य स्मृत्या च नामोक्त्या तपोयज्ञक्रियादिषु ।
न्यूनं सम्पूर्णतां याति सद्यो वन्दे तम् अच्युतम् ॥ इत्यादिवचनात्,

स्वातन्त्र्येण त्व् अघनिवर्तकं हरेर् नाम कथं स्यात् ? तत्राहुःएतेनैवेति । अघोनः अघवतः । मघवच्छब्दवद् रूपम् । यद् आ इति च्छेदाह् । आ ईषद् आभासमात्रं चतुर्अक्षरं यन् नाम जगाद, एतेनैव केवलेन । चतुर्अक्षरम् इत्य् अनेनाधिक्यं च दर्शितम् । कथं जगाद ? नारायण अय आगच्छ इत्य् एवं विक्रोशरूपेण पुत्राह्वानेन । अयं भावःकर्माङ्गत्वेऽपि हरिनाम्नः स्वादिरत्वादिवत् संयोगपृथक्त्वेन सर्वप्रायश्चित्तार्थत्वं युक्तम् एव । तथा हि

अवशेनापि यन्नाम्नि कीर्तिते सर्वपातकैः ।
पुमान् विमुच्यते सद्यः सिंहत्रस्तैर् मृगैर् इव ॥

इत्यादिभिः पुराणे तावत् सहस्रशो नाम्नः स्वातन्त्र्यम् अवगम्यते । न चैतेऽर्थवादा इति शङ्कनीयम्, विधिशेषत्वाभावात् । न च विध्यश्रवणाद् अन्यशेषता कल्पनीया । यदा “आग्नेयोऽष्टाकपालो भवति” इत्यादिवद् अप्राप्तार्थत्वेन विधिकल्पनोपपत्तेः । मन्त्रेषु च
मर्ता अमर्त्यस्य ते भूरि नाम मनामहे । विप्रासो जातवेदसः, आस्य जानन्तो नाम चिद् विवक्तन् इत्यादिषु नाम्नस् तपोदानादिसर्वधर्माधिक्यम् अवगम्यते । उपपादितं च मन्त्रार्थवादानाम् अपि स्वार्थे प्रामाण्यं देवताधिकरणे । तस्माच् छ्रीनारायणनामभासमात्रेणैव सर्वाघनिष्कृतं कृतं स्याद् इति ॥८॥

क्रमसन्दर्भः - ननु तर्हि तन्नामकरणे प्रथमतन्नाम्नैव जन्मकोट्यंहसां नाशोऽभूत् । तदनन्तरं मुहुः कृतपापस्यास्य तत्समाप्तिर् अनेनैवाभूद् इति वक्तुं युज्यत इत्य् आशङ्क्य पूर्ववाक्याभिप्रायं स्वयम् एवाहएतेनैवेति । यदि पूर्वं तन् नोच्चारितवान्, तथाप्य् एतेनैव निष्कृतं कृतं स्याद् इति हि तत्रार्थ इत्य् अर्थ इत्य् अन्याङ्गत्वं सुतरां परिहृतम् ॥८॥

विश्वनाथः - ननु हरेर् नामेति बुद्ध्या प्रायश्चित्तत्वेन नाम न गृहीतं, किन्त्व् अस्मद्दर्शनोत्थभयेन स्वपुत्राह्वानम् एव कृतम् इति चेत्, न जानीथ रे तत्त्वं बहिर्मुखो न जानीथेत्य् आहुःएतेनैव हि निश्चितम् एव अघोनः अघवतः । मघवच्छब्दवद् रूपम् । पुत्राह्वानेनैव अघनिष्कृतानुसन्धानाभावेऽपीत्य् अर्थः । यदेतीदानीन्तनेन पुत्राह्वानेन अघनिष्कृतं स्याद् इति कियद् एतत्, किन्तु यदा पूर्वं नामकरणादिसमयेऽपिहे नारायण, आय, स्वमातुर् अङ्कात् ममाङ्कम् आगच्छेत्य् अपभ्रंशभाषयापि जगाद, तदैवाघनिष्कृतं कृतम् अभूद् इत्य् अर्थः । चतुरक्षरम् इति नारायणनाम्न एकद्व्यक्षरेणापि सर्वपातकनाशो भवेद् इति भावः ॥८॥

 ओ)०(ओ

 ॥ ६.२.९१० ॥

स्तेनः सुरापो मित्रध्रुग् ब्रह्महा गुरुतल्पगः ।
स्त्रीराजपितृगोहन्ता ये च पातकिनोऽपरे ॥
सर्वेषाम् अप्य् अघवताम् इदम् एव सुनिष्कृतम् ।
नामव्याहरणं विष्णोर् यतस् तद्विषया मतिः ॥

श्रीधरः - ननु कामकृतानां बहूनां महापातकानां सहस्रश आवर्तितानां द्वादशाब्दकोटिभिर् अप्य् अनिवर्त्यानां कथम् इदम् एकम् एव प्रायश्चित्तं स्यात् ? तत्राहुःस्तेन इति द्वाभ्याम् ॥९॥ सुनिष्कृतं श्रेष्ठं प्रायश्चित्तम् एव । तत्र हेतुःयतो नामव्याहरणात् । तद्विषया नामोच्चारकपुरुषविषया मदीयोऽयं मया सर्वतो रक्षणीय इति विष्णोर् मतिर् भवति ॥१०॥

सनातनः - ननु कामकृतानां बहूनां महापातकानां सहस्रश आवर्तितानां द्वादशाब्दादिकोटिभिर् अप्य् अनिर्वर्त्यानां कथम् इदम् एकम् एव प्रायश्चित्तं स्यात् ? तत्राहुः श्रीविष्णुपार्षदाःस्तेन इति द्वाभ्याम् । सुनिष्कृतं श्रेष्ठं प्रायश्चित्तम् इदम् एव । तत्र हेतुःयतो नामव्याहरणात् नामोच्चारपुरुषविषया “मदीयोऽयं मया सर्वतो रक्षणीयो नितराम् अनुग्राह्यः इति विष्णोर् मतिर् भवति ॥३३२३३३॥ (ह.भ.वि. ११.३३२३३३)

क्रमसन्दर्भः - यत इति । तस्य विष्णोर् अनुभवोऽपि यतो भव्तीत्य् अर्थो वा । अतः स्वाभाविकतदीयस्वरूपभूतत्वात् । परमभागवतानां तदेकदेशश्रवणम् अपि प्रीतिकरम् । तद् एवं सति पापक्षयमात्रलक्षणं कियद् इति भावः ॥१०॥

विश्वनाथः - ननु भवतु नाम पातकानां नाशः, किन्तु कामकृतानां बहूनां महापातकानां सहस्रश आवर्तितानां द्वादशाब्दकोटिभिर् अप्य् अनिवर्त्यानां कथम् एकेनैव नामाभासेन प्रायश्चित्तं स्यात् ? इत्य् अत आहुःस्तेन इति । स्वर्णस्तेयी इदम् एव सुनिष्कृतं पापनिर्मूलीकरणात् श्रेष्ठं प्रायश्चित्तम् । न तु द्वादशाब्दादिकम् । पापनाशकत्वेऽपि पापनिर्मूलनासामर्थ्यात् । नाप्य् एतन्मात्रफलकं, यतो नामव्याहरणात् तद्विषया नामोच्चारकपुरुषविषया मदीयोऽयं मया सर्वथा रक्षणीय इति विष्णोर् मतिर् भवतीति स्वामिचरणाः ।

स्वनाम श्रुत्विव तदुच्चारकम् अजामिलं स्मृत्वैव तम् आनेतुम् अस्मान् आदिष्टवान् इति किम् उत सेव्यत्वेन विष्णुविषया मतिस् तस्य पुरुषस्य स्याद् इति भावः । अतो यमदूतान् साक्षाद् दर्शयितुम् एवाजमिलस्य तदानीन्तनं नामव्याहरणं सर्वपापप्रायश्चित्तत्वेन विष्णुदूता ऊचुः । वस्तुतस् तु पुत्रनामकरणसमयम् आरभ्यैव पुत्राह्वानादिषु बहुशो व्याहृतानां नाम्नां मध्ये यत् प्रथमं तद् एव सर्वपापप्रशमकम् अभूद् अन्यानि तु भक्तिसाधकानीति व्याख्येयम् । यद् व्याजहारेति परोक्षनिर्देशात् प्रथमं नामोद्दिश्यैवोक्तम् । विवश इति पुत्रस्नेहविवश इति व्याख्येयम् । न च पुनः पुनर् नाम व्याहरणानन्तरम् अपि पुनः पुनर् उत्पन्नानां वेश्याभिगमसुरापानादीनां सर्वेषां पापानां प्रशमनार्थम् अन्तिमसमयोत्थम् एव नामव्याहरणम् अपेक्षितं यदनन्तरं पुनः पापानुत्पत्तिर् इति वाच्यंवैकुण्ठनामग्रहणम् अशेषाघहरं विदुः [भा.पु. ६.२.१४] इत्य् अत्राशेषपदोपादानात् ।

वर्तमानं तु यत् पापं यद् भूतं यद् भविष्यति ।
	तत् सर्वं निर्दहत्य् आशु गोविन्दानलकीर्तनात् ॥ [ह.भ.वि. ११.३३९] इति ।

यन्नाम सकृच् छ्रवणात्
पुक्कशोऽपि विमुच्यते संसारात् ॥ [भा.पु. ६.१६.४४]

चित्रं विदूरविगतः सकृद् आददीत
यन्नामधेयम् अधुना स जहाति बन्धं [भा.पु. ५.१.३४]

इत्य् आदिषु संसारबन्धादिप्रयोगाच् च । तत्र तत्र समयविशेषनियमानभिधानाच् च प्रथमनामग्रहणेनैव सर्वपापानां तद्वासनायास् तन्मूलभूताविद्याया अपि नाशावगतेः पुनः पापप्ररोहासम्भवात् ।

ननु तर्हि प्रथमनामग्रहणानन्तरम् एवाजमिलेन निर्विद्य ततः कथं नापसृतं, पापप्ररोहाभावेऽपि तस्याम् एव दास्याम् आसज्य तत् तद् एव पापं तावत्कालपर्यन्तं प्रत्युत कृतम् । उच्यतेसंस्कारवशात् जीवन्मुक्तानां कर्मेव तस्यापि तावत्कालपर्यन्तं तत् तद् एव पापं पुनः पुनर् उत्पाद्यमानम् अप्य् उत्खातदंष्ट्रोरगदंशवन् न फलजनकम् ।

किं वा, मतान्तरोत्खाताभावार्थं भगवतैव पापबीजाभावेऽपि पुनः पापे प्र्वर्तनं भवेद् इत्य् एव व्याख्येयम् अन्यथा स्तुत्यर्थवादे कल्पनान्तरे वा व्याख्यायमाने तथार्थवादो हरिनाम्नि कल्पनम् इति पाद्मोक्तनामापराधप्रसक्तौ, नाम्नोऽपि सर्वसुहृदो ह्य् अपराधात् पतत्य् अधः इति,

अर्थवादं हरेर् नाम्नि सम्भावयति यो नरः ।
स पापिष्ठो मनुष्याणां निरये पतन्ति स्फुटम् ॥ इति ।

यन्नामकीर्तनफलं विविधं निशम्य
न श्रद्दधाति मनुते यद् उतार्थवादम् ।
यो मानुषस् तम् इह दुःखचये क्षिपामि
संसारघोरविविधार्तिनिपीडिताङ्गम् ॥

श्रुतिस्मृतिपुराणेषु नाममाहात्म्यवाचिषु ।
येऽर्थवाद इति ब्रूयुर् न तेषां निरयक्षयः ॥ [ह.भ.वि. ११.५१४६]

इति पाद्मकात्यायनसंहितादिपरःसहस्रवचनाद् अधःपात एव स्यात् । अत एव श्रीविष्णुरातेन

क्वचिन् निवर्ततेऽभद्रात् क्वचिच् चरति तत् पुनः ।
प्रायश्चित्तम् अथोऽपार्थं मन्ये कुञ्जरशौचवत् ॥ [भा.पु. ६.१.१०] इति ।

पुनः पापप्रवृत्तिदर्शने प्रायश्चित्तम् आक्षिपतापि भक्तिप्रसङ्गे भक्तानाम् अपि कस्य कस्यचित् पुनः पुनः पापप्रवृत्तिदर्शनेऽपि नैवाक्षेपः कृतः । अपि च, यथा नामभासबलेनाजामिलो दुराचारोऽपि वैकुण्ठं प्रापितस् तथैव स्मार्तादयः सदाचाराः शास्त्रज्ञा अपि बहुशो नामग्राहिणोऽप्य् अर्थवादकल्पनादिनामापराधबलेन घोरसंसारम् एव प्राप्यन्त इत्य् अतो नाममाहात्म्यदृष्ट्या सर्वमुक्तिप्रसङ्गोऽपि नाशङ्क्यः । तद् एवं भगवन्नाम सकृत् प्रवृत्तम् अपि सद्य एव समूलं पापं संहरद् अपि « फलन्न् अपि वृक्षः काल एव फलति » इति न्यायेन प्रायः किञ्चिद् विलम्बत एव स्वीयफललिङ्गं लोके दर्शयित्वा बहिर्मुखशास्त्रमतोच्छेदाभावार्थं क्वचिन् न दर्शयित्वा च स्वव्याहर्तृजनान् स्वापराधरहिताण् भगवद्धाम नयतीति सिद्धान्तो वेदितः ।

नन्व् अर्थवादादिनामापराधवतां नामापराधहेतुकोऽधःपातो भवतु नाम, तत्र न विवदामहे । नामग्रहणहेतुकः सर्वपापक्षयो भवति न वा ? आद्ये कर्मिज्ञानियोगिभक्तानां तद्भिन्नानाम् अपि नृणां मध्ये पारदारिकपरहिंसादिगम्येषु नरकेषु केनापि न गन्तव्यम् । द्वितीये कर्मिप्रभृतिभिर् इव भक्तैर् अपि पापभोगार्थं नरकेषु गन्तव्यम् एव ।

तत्रोच्यतेयथा महाजनः स्वाश्रितानाम् आश्रयणतारतम्येण पालनतारतम्यं कुर्वन्न् अपि तान् एव पालयति, यदि ते तदपराधिनः स्युर् इति तस्याप्रसाद एव स्वाश्रितापालने कारणं, न तु पालनासामर्थ्यं कल्पनीयम् । तेषाम् एवापराधक्षयतारतम्येण तेषु तस्य प्रसादतारतम्यं च । सर्वापराधक्षये प्रसाद एव । एवम् एव नामोपलक्षितां भक्तिदेवीं ये गुणीभावेनाश्रयन्ते कर्मादिफलसिद्ध्यत्र्थं, तेषु गुणीभूताया भक्तेर् वर्तमानत्वेऽपि « प्राधान्येन व्यपदेशा भवन्ति » इति न्यायेन ते कर्मिज्ञान्यादिशब्देनाभिधीयन्ते ।

न तु वैष्णवशब्देन ते च स्वरूपत एवैकनामापराधवन्तः । यद् उक्तं

धर्मव्रतत्यागहुतादिसर्व
शुभक्रियासाम्यम् अपि प्रमादः

इति नाम्नो धर्मादिभिः साम्यम् अप्य् अपराधः, किम् उत धर्माद्यङ्गत्वेन गुणीभूतत्वम् इत्य् अर्थः । तद् अपि तादृशस्वाश्रयणगुणलेशग्रहणेनैवैषां कर्मयोगादयो मा विफला भवन्त्व् इति स्वीयदाक्षिण्येन स्वापकर्षं स्वीकृत्यापि भक्तिदेवी तेषां कर्माद्यङ्गभूतैव कर्मादिफलं निष्प्रत्यूहम् उत्पादयति यथा तथैव तेषां पापम् अपि प्रायश्चित्ताङ्गभूतैव नाशयति । नान्यथेत्य् अतस् तैर् एवाकृतप्रायश्चित्तैस् तत्तत्पापफलभोगार्थं तेषु तेषु नरकेषु गन्तव्यम् एव न तु वैष्णवैः । यदि च ते पुनर् अन्यान् अर्थवादसाधुनिन्दादीन् नामापराधान् कुर्वाणा एव धर्मादिकम् अनुतिष्ठन्ति, तदा धर्माद्यङ्गभूतापि न तत्तत्फलम् उत्पादयति ।

के तेऽपराधा विप्रेन्द्र नाम्नो भगवतः कृताः ।
विनिघ्नन्ति नृणां कृत्यं प्राकृतं ह्य् आनयन्ति च ॥ इत्य् आदिवचनेभ्यः ।

किं च, तेषाम् अपि तत्तदपराधेभ्यो निवृत्त्य तदुपशमकनामकीर्तनादिपराणां नामापराधक्षयतारतम्येन कर्मफलप्राप्तितारतम्यम् । साधुसङ्गवशात् सर्वनामापराधक्षये तु भक्तिदेवीसम्यक्प्रसादेन नामफलप्राप्तिर् एव निर्विवादा ।

नन्व् अजामिलस्यापिअयं हि श्रुतसम्पन्न [भा.पु. ६.१.५६] इत्य् आदि यमदूतवाक्यैः प्राक्तनं कर्मित्वम् अवगम्यते । सत्यं, मदिरापानाद् ब्राह्मण्यम् अप्य् अस्य नष्टम् एव । किम् उत कर्मित्वम् । यद् उच्यते

एवं स विप्लावितसर्वधर्मा
दास्याः पतिः पतितो गर्ह्यकर्मणा । [भा.पु. ६.२.४५] इति ।

कर्मापगमक्षणे एव भक्तेर् गुणीभावोऽप्य् अपगतः । पुनश् च स्वपुत्राह्वानादौ नारायणनामोच्चारणनिबन्धना केवलानन्यैव भक्तिर् अस्याभूद् इति ।

ननु कर्मज्ञानाद्यङ्गत्वे भक्तिं कुर्वीतेति यदि विधिवाक्यम् एवास्ति तर्हि कुतस् तेषां नामापराधः ? उच्यतेभक्त्यैव सर्वेऽपि धर्माः सम्यग् एव सिद्ध्यन्ति, भक्तिलेशेनापि महापातकान्य् अपि नश्यन्तीत्य् आदि परःशतशास्त्रवाक्येष्व् अप्य् अविश्वसतां कर्मज्ञानयोर् एव श्रद्दालूनां भक्तिबहिर्मुखानाम् अशुद्धकुटिलचित्तानाम् अप्य् अनेनैव प्रकारेण भक्तिर् भवत्व् इति दयामयम् एव वेदशास्त्रं धर्मज्ञानाद्यङ्गत्वेन भक्तिं विधत्त इत्य् अतो न शास्त्रवाक्यम् उपालम्भनीयम् इति । ततश् च वैधपशुहिंसाकृतो विधिबलात् स्वर्गप्राप्ताव् अपि यथा तद्धिंसादोषानपगमस् तथैव भक्तिगुणीभावकरणरूपापराधवतो विधिबलात् कर्मफलप्राप्ताव् अपि तदपराधान् अपगम एव ज्ञेय इति ।

अथ ये नामापराधिनो वैष्णव्या दीक्षया वैष्णवम् एव गुरुं कृत्वा भक्तिदेवीं कैवल्येन प्राधान्येन वाश्रयमाणाः नामकीर्तनादिभिर् भगवन्तं भजन्ते, तेषाम् अपि वैष्णवशब्देनाभिधीयमानानां भक्तितारतम्येनैवापराधक्षयतारतम्यं भक्तेर् मुख्यफलोदयतारतम्यं च भक्तिदेव्याः प्रसादतारतम्येनैव । यद् उक्तं भगवतैव

यथा यथात्मा परिमृज्यतेऽसौ
मत्पुण्यगाथाश्रवणाभिधानैः ।
तथा तथा पश्यति वस्तु सूक्ष्मं
चक्षुर् यथैवाञ्जनसम्प्रयुक्तम् ॥ [भा.पु. ११.१४.२६] इति ।

भक्तिः परेशानुभवो विरक्तिः [भा.पु. ११.२.४२] इत्य् आदि च ।

शृण्वतां स्वकथाः कृष्णः पुण्य श्रवण कीर्तनः ।
हृद्यन्तः स्थो ह्यभद्राणि विधुनोति सुहृत् सताम् ॥ [भा.पु. १.२.१७]

इत्यादिवचनव्यज्यमानश् चतुर्दशभूमिकारोहश् च क्रमेणैव तेषां ज्ञेयः । एतद् अर्थम् एव तत्र तत्र श्रद्धावृत्त्यादिविधानम् । अत्रापि प्रकरणे गुणानुवादः खलु सत्त्वभावनः [भा.पु. ६.२.१३] इति । अतस् तेषां क्षीणसर्वापराधत्वे सत्य् एव भगवन्तं प्राप्तानां न पुनर्भवः । निरपराधानां तु भगवत्प्राप्तौ नास्ति विलम्बस् तेषां हि भगवन्नामग्रहणं वैकुण्ठारोहणं चेति द्वे एव भूमिके, यथा अजामिलादीनाम् । यद् उक्तं

न वासुदेवभक्तानाम् अशुभं विद्यते क्वचित् ।
जन्ममृत्युजराव्याधिभयं वाप्य् उपजायते ॥ इति ।

स्वधर्मनिष्ठः शतजन्मभिः पुमान्
विरिञ्चताम् एति ततः परं हि माम् ।
अव्याकृतं भागवतोऽथ वैष्णवं
पदं यथाहं विबुधाः कलात्यये ॥ [भा.पु. ४.२४.२९] इति ।

निरपराधानाम् अपि केषाञ्चित् प्रेमविशेषसिषादयिषूणां भगवत्प्राप्तौ किञ्चिद् विलम्बोऽपि । यथैवादिभरतस्य जन्मत्रयम् अभूत् । किं च, सापराधानां मध्ये यदि केचिद् भजनाभ्यासाभावाद् अक्षीणप्राचीनपापाः क्रियमाणपापनामापराधाश् च स्युस्, तद् अपि तैर् देहत्यागानन्तरं नरकेषु न गन्तव्यम् ।

स्वपुरुषम् अपि वीक्ष्य पाशहस्तं
वदति यमः किल तस्य कर्णमूले ।
परिहर भगवत्कथासु मत्तान्
प्रभुर् अहम् अन्यनृणां न वैष्णवानाम् ॥ [भागवतमाहात्म्यं ६.९९] इति ।

नैषां वयो न च वयं प्रभवाम दण्ड इत्य् अपि यमवचनेभ्यः ।

प्राहास्मान् यमुनाभ्राता सादरं हि पुनः पुनः ।
भवद्भिर् वैष्णवास् त्याज्या विष्णुं चेद् भजते नरः ॥

इति पाद्ममाघमाहात्मीयदेवदूतवचनाच् च । किं चनह्य् अङ्गोपक्रमे ध्वंसो मद्धर्मस्योद्धवाण्व् अपीति भगवद्वाक्याद् यत् किञ्चिद् भक्त्यङ्कुरस्याप्य् अनश्वरस्वभावात् पापादिभिर् दुरतिक्रमत्वाद् अमोघत्वाच् चावश्यम् एव जनिष्यमाणपत्रपुष्पाद्यर्थम् एव येषां जन्म भवेन् न तु नश्यदवस्थपापपुण्यनिबन्धनम् । यद् उक्तन्न कर्मबन्धनं जन्म वैष्णवानां च विद्यते इति । अतो जन्मान्तरे तेषां प्राचीनभक्तिसंस्कारोत्थैर् नामकीर्तनाद्यैः पापापराधक्षयान्ते भक्तिदेव्याः प्रसादेन भगवत्प्राप्तिः । यद् उक्तं

न वै जनो जातु कथञ्चनाव्रजेन्
मुकुन्दसेव्य् अन्यवद् अङ्ग संसृतिम् ।
स्मरन् मुकुन्दाङ्घ्र्युपगूहनं पुनर्
विहातुम् इच्छेन् न रसग्रहो जनः ॥ [भा.पु. १.५.१९] इति ।

अत्रान्यवद् इति कर्मिजनादिवत् संसृतिं पुण्यपापफलभोगमयीं नाप्नोति किन्तु भगवद्दत्तां सुखदुःखमयीं संसृतिं प्राप्नोतीत्य् अर्थः । यद् उक्तं श्रुत्यात्वदवगमी न वेत्ति भवदुत्थशुभाशुभयोर् गुणविगुणान्वयान् [भा.पु. १०.८७.४०] इति । तेषां यावन्नामापराधक्षयाभावस् तावद् अनष्टानि पापानि भुक्तफलान्य् एव तिष्ठन्ति भक्तिवृद्ध्या तदनभ्यासेन नामापराधक्षये सति सद्य एवं समूलपापक्षयात् भगवन्तं प्राप्नोतीत्य् अतो भक्तिवृद्ध्यर्थम् एकद्वित्रिजन्मानि वैष्णवा अपि प्राप्नुवन्ति । तेषां दृश्यमानानि वैषयिकसुखानि भक्तिधर्मोत्थानि । यद् उक्तं

धर्मस्य ह्य् आपवर्ग्यस्य नार्थोऽर्थायोपकल्पते ।
नार्थस्य धर्मैकान्तस्य कामो लाभाय हि स्मृतः ॥
कामस्य नेन्द्रियप्रीतिर् लाभो जीवेत यावता ।
जीवस्य तत्त्वजिज्ञासा नार्थो यश् चेह कर्मभिः ॥ [भा.पु. १.२.९१०] इति ।

दुःखानि तु कानिचित् स्वभक्तभक्तिवर्धनचतुरेण भगवता लङ्घनकटुकौषधपायनादिभिः क्षुधावृद्धिप्रतिपादकेन भिषजेव दत्तानि । यस्याहम् अनुगृह्णामि हरिष्ये तद्धनं शनैः [भा.पु. १०.८८.८] इति तदुक्तेः ।

कानि तु प्रबलनामापराधफलानि यतो दशसु नामापराधेषु मध्ये अर्थवादार्थान्तरकल्पनशुभकर्मसाम्यम् इति त्रयं साक्षाद् वैष्णवताया एव व्याघातकाः । तेभ्योऽन्येषु तु मध्ये द्वाव् अतिप्रबलौ महदपराधनामबलहेतुकपापप्रवृत्तीयतः ख्यातिं यातं कथम् उ सहते तद्विगर्हाम् इति ।

नाम्नो बलाद् यस्य हि पापबुद्धिर्
न विद्यते तस्य यमैर् हि शुद्धिः ॥

इति विशेषविभीषिकोक्तेर् अतस् तौ समुचितदुःखभोगसहितसन्ततनामकीर्तनेनैवोपशाम्यतौ नान्यथा ।

अन्ये नामापराधास् तु सन्ततनामकीर्तनादिभिर् एव शाम्यन्तीति । ये च नामापराधिनः कर्मज्ञानादिरहिताः श्रवणकीर्तनादिभक्तिमन्तः किन्त्व् अनाश्रितगुरुचरणत्वाद् अदीक्षितास् तेऽपि वैष्णवशब्देनैव्लभिधीयन्ते । तथा हि वैष्णव इति सास्य देवता इति सूत्रे नानाभक्तिर् इति सूत्रे नाना च सिद्ध्यत्य् अतो ये दीक्षया देवतीकृतविष्णवो, ये च भजनेन भजनीईकृतविष्णवस् ते उभे अपि व्यपदेशान्तरराहित्याद् वैष्णवा एवेति तेषाम् अपि न स्यान् नरकपातादि पूर्ववद् इति केचिद् आहुः । नैतत् सुसङ्गतंयतो नृदेहम् आद्यम् इत्य् आदौ गुरुकर्णधारं [भा.पु. १०.२०.१७] इत्युक्तेर् गुरुं विना न भगवन्तं सुखेन प्राप्नुवन्ति, अतस् तेषां भजनप्रभावेनैव जन्मान्तरे प्राप्तगुरुचरणाश्रयणानाम् एव सतां भक्त्या भगवत्प्राप्तिर् नान्यथेत्य् आचक्षते ।

अथ चानाश्रितगुरोर् अप्य् अजामिलस्य सुखेनैव भगवत्प्राप्तिर् दृश्यत एव तस्माद् इयम् अत्र व्यवस्थाये गोगर्दभादय इव विषयेष्व् एवेन्द्रियाणि सदा चारयन्ति, को भगवान्, का भक्तिः, को गुरुर् इति स्वप्नेऽपि न जानन्ति, तेषाम् एव नामाभासादिरीत्या गृहीतहरिनाम्नाम् अजामिलादीनाम् इव निरपराधानां गुरुं विनापि भवत्य् एवोद्धारः । हरिर् भजनीय एव भजनं तत्प्रापकम् एव । तदुपदेष्टा गुरुर् एव । गुरूपदिष्टा भक्ता एव पूर्वे हरिं प्रापुर् इति विवेकविशेषवत्त्वेऽपि

नो दीक्षां न च सत्क्रियां न च पुरश्चर्यां मनाग् ईक्षते
मन्त्रोऽयं रसनास्पृग् एव फलति श्रीकृष्णनामात्मकः ॥ [पद्या. २९]

इति प्रमाणदृष्ट्या अजामिलादिदृष्टान्तेन च किं मे गुरुकरणश्रमेण नामकीर्तनादिभिर् एव मे भगवत्प्राप्तिर् भाविनीति मन्यमानस् तु गुर्ववज्ञ लक्षणमहापराधाद् एव भगवन्तं न प्राप्नोति, किन्तु तस्मिन्न् एव जन्मनि जन्मान्तरे वा तदपराधक्षये सति श्रीगुरुचरणाश्रित एव प्राप्नोतीति ।

देवतान्तरभक्तानां पापापराधयोः कर्मिणाम् इव व्यवस्थेत्य् एके । भक्तिदेव्या आश्रयणसामान्यभावात् ततोऽपि ते न्यूनकक्षायां निविष्टा इत्य् अपरे । यद् उक्तं

येऽप्य् अन्यदेवताभक्ता यजन्ते श्रद्धयान्विताः ।
तेऽपि माम् एव कौन्तेय यजन्त्य् अविधिपूर्वकम् ॥
अहं हि सर्वयज्ञानां भोक्ता च प्रभुर् एव च ।
न तु माम् अभिजानन्ति तत्त्वेनातश् च्यवन्ति ते ॥
यान्ति देवव्रता देवान् पित्ṝन् यान्ति पितृव्रताः ।
भूतानि यान्ति भूतेज्या यान्ति मद्याजिनोऽपि माम् ॥ [गीता ९.२३२५] इति ।

ये तु केवलम् अप्राधिन एव तेषां नैवोद्धारः । यद् उक्तं

तान् अहं द्विषतः क्रूरान् संसारेषु नराधमान् ।
क्षिपाम्य् अजस्रम् अशुभान् आसुरीष्व् एव योनिषु ॥
आसुरीं योनिम् आपन्ना मूढा जन्मनि जन्मनि ।
माम् अप्राप्यैव कौन्तेय ततो यान्त्य् अधमां गतिम् ॥ [गीता १६.१९२०] इति ।

ये तु तेषाम् अपि मध्ये कंसादयस् तेषाम् ।

कामाद् द्वेषाद् भयात् स्नेहाद् यथा भक्त्येश्वरे मनः ।
आवेश्य तदघं हित्वा बहवस् तद्गतिं गताः ॥ [भा.पु. ७.१.२९]

इत्य् आदिवचनबलात् भगवदावेशेनैव नामापराधक्षयान् मुक्तिर् इति केचित् । नामान्य् एव हरन्त्य् अघम् इत्य् उपलक्षणं ध्यानादीनाम् अप्य् अतो ध्यानपौनःपुन्यम् एवावेश इत्य् अन्ये । कृष्णावतारत्वे तदनैकान्तिकं यतः केचिद् आवेशरहिता अपि नरकबाणादिकौरवादिसैन्यगतास् तद्धस्तमरणप्रभावात् केचिद् दर्शनमात्रस्यापि प्रभावात् तं प्रापुर् इति पूर्वत्रैवोक्तम् इत्य् अपरे ॥९१०॥

ओ)०(ओ

 ॥ ६.२.११ ॥

न निष्कृतैर् उदितैर् ब्रह्मवादिभिस्
तथा विशुद्ध्यत्य् अघवान् व्रतादिभिः ।
यथा हरेर् नामपदैर् उदाहृतैस्
तद् उत्तमश्लोकगुणोपलम्भकम् ॥

श्रीधरः - श्रेष्ठत्वम् एवोपपादयन्ति, नेति द्वाभ्याम् । ब्रह्मवादिभिर् मन्वादिभिर् उक्तैर् व्रतादिभिर् निष्कृतैस् तथा न शुध्यति । उदाहृतैर् उच्चारितैर् यथा नामपदैर् इत्य् अनेन नमामीत्यादिक्रियायोगोऽपि नापेक्षित इति दर्शितम् । किं च, तन्नामपदोच्चारणम् उत्तमश्लोकस्य गुणानां चोपलम्भकं ज्ञापकं भवति, न तु कृच्छ्रचान्द्रायणादिवत् पापनिवृत्तिमात्रोपक्षीणम् इत्य् अर्थः ॥११॥

सनातनः - श्रेष्ठत्वम् एवोपपादयन्तिनेति । ब्रह्मवादिभिर् मन्वादिभिर् उक्तैर् व्रतादिभिर् निष्कृतैस् तथा न शुध्यति । उदाहृतैर् उच्चारितैर् यथा नामपदैर् इत्य् अनेन नमामीत्यादिक्रियायोगोऽपि नापेक्षित इति दर्शितम् । किं च, तन्नामपदोच्चारणम् उत्तमश्लोकगुणानाम् उपलम्भकं ज्ञापकं भवति, न तु कृच्छ्रचान्द्रायणादिवत् पापनिवृत्तिमात्रोपक्षीणम् इत्य् अर्थः ॥११॥ (ह.भ.वि. ११.३३४)

क्रमसन्दर्भः - ब्रह्मवादिभिर् इति । ब्रह्मात्र कर्मकाण्डमात्रम्मुह्यन्त्य् आम्नायवादिनः [भा.पु. ११.५.५] इतिवत् । नामरूपैः पदैः । न च पापविशोधनमात्रेणापक्षीयते तन्नामपदोदाहरणम् । किन्त्व् एकस्य नाम्न एवावान्तरपदैर् उत्तमश्लोकस्य गुणानाम् उपलम्भकम् अनुभवहेतुश् च भवति ॥११॥

विश्वनाथः - सर्वमहापातकप्रायश्चित्तत्वेऽपि नाम्नः परमविशिष्टम् आहुःनेति द्वाभ्याम् । ब्रह्मवादिभिर् मन्वादिभिर् नामपदैः साङ्केत्यादिना नाम्नश् चिह्नमात्रैः । यद् वा, नारायणादिनाम्न एकेनापि पदेन सुबन्तशब्दमात्रेणापि, बहुत्वं गौरवेण, अर्थापेक्षापि नापेक्षितव्येति भावः । उदाहृतैर् उच्चारितैर् इति मनोनिवेशेनापि नापेक्षितव्य इति भावः । अघवान् कर्मिप्रभृति भिन्न एव पपीत्य् उक्तयुक्त्या व्याख्येयम् । न च नाम समूलपापनिवृत्तिमात्र एवोपक्षीणम् इत्य् आहुस् तन्नाम उत्तमश्लोकस्य गुणान् ऐश्वर्यमाधुर्यसौन्दर्यादीन् अप्य् उपलम्भयति प्रेम्णा अनुभावयतीति तत् ।

यद् वा, ननु तपोव्रतादिमहाकृच्छ्रैर् यद् यत् महापातकं निवर्त्यते तन्नाम्नः सुखोच्चारणमात्रेणैव कथं निवर्त्यताम् इत्य् अत आहुःतद् इति । उत्तमःश्लोकस्य महायशस्विनो हरेस् तद् एव गुणस्य प्रभावस्य ज्ञापकं परमेश्वरस्येयम् अप्य् एका परमेश्वरतेत्य् अर्थः ॥११॥

 ओ)०(ओ

 ॥ ६.२.१२ ॥

नैकान्तिकं तद् धि कृतेऽपि निष्कृते
मनः पुनर् धावति चेद् असत्पथे ।
तत् कर्मनिर्हारम् अभीप्सतां हरेर्
गुणानुवादः खलु सत्त्वभावनः ॥

श्रीधरः - नैकान्तिकं नात्यन्तशोधकम् । तन् निष्कृतम् । यस्मिन् कृतेऽप्य् असत्पथे पापमार्गे मनो धावति चेत् । कर्मणां पापानां निर्हारम् आत्यन्तिकं नाशम् इच्छतां हरेर् गुणानुवाद एव प्रायश्चित्तम् । यतोऽसौ खलु सत्त्वभावनश् चित्तशोधकः ॥१२॥

क्रमसन्दर्भः - न केवलं नामैव तादृक्, किन्तु गुणा अपीत्य् आहुःनैकान्तिकम् इति । गुणानाम् अनुवादोऽपि ॥१२॥

विश्वनाथः - द्वादशाब्दादिप्रायश्चित्तानां ततो निकृष्टत्वम् आहुःनैकान्तिकं नात्यन्तशोधकम् । तत् प्रायश्चित्तम् । यस्मिन् कृतेऽप्य् असत्पथे पापमार्गे मनो धावति चेत्, तस्मात् निर्हारम् आत्यन्तिकं नाशम् अभीप्सतां हरेर् गुणानुवादो नाम्नाम् इव गुणानाम् अप्य् अनुवादोऽनुकथनं कस्यचिन् मुखात् श्रुतानां तेषां पश्चात्कथनं, पश्चात् सादृश्ययोर् अनु इत्य् अमरः । सत्त्वभावनो वासनाया अपि नाशकत्वात् सत्त्वशोधकः ।

ननु मनः पुनर् धावतीति प्रायश्चित्तानन्तरं पुनः पापकरणं कथं निन्द्यते तस्यापि संस्काराधीनत्वाद् उत्खातदंष्ट्रोर् अगदंशसदृशत्वम् अस्माभिर् व्याख्येयम् इति चेत्, भ्रान्ताः स्थः, तथा व्याख्यानम् अस्माकं नाम्नः सवासनपापनाशकत्वप्रतिपादकवचनानुरोधाद् एव, न तु स्वकपोलकल्पितम् । भवतां तु प्रायश्चित्तशास्त्रे तादृशवचनाभावात् कर्ममार्गे ह्य् अर्थवादजन्यप्रत्यवायस्याप्य् अश्रवणात् कथं तथा व्याख्यातुं शक्तिर् इति प्राग् एवोक्तम् ॥१२॥

 ओ)०(ओ

 ॥ ६.२.१३ ॥

अथैनं मापनयत कृताशेषाघनिष्कृतम् ।
यद् असौ भगवन्नाम म्रियमाणः समग्रहीत् ॥

श्रीधरः - अथ तस्माद् एनं मा अपमार्गेण नयत । कृतम् अशेषाणाम् अघानां निष्कृतं येन । यद् यस्मात् । समग्रहीत् सम्पूर्णम् उच्चारितवान् । नामैकदेशेनाप्य् अलम् इति भावः । म्रियमाण इत्य् अनेन पुनः पापान्तरासम्भव उक्तः, न तु तत् कालत्वम् एव विवक्षितम् । तदानीं कृच्छ्रादिविधिवन् नामोच्चारणविधेर् अप्य् असम्भवात् । न च विधिं विना काकतालीयनामोच्चारणं, पापापहम् इति प्रमाणम् अस्ति ॥१३॥

क्रमसन्दर्भः - अथैनम् इति । अत एवाजामिलस्यान्यदापि पुत्रोपचारितं नारायणनाम गृह्णतः

प्रयाणे चाप्रयाणे च यन् नाम स्मरतां न्ṝणाम् ।
सद्यो नश्यति पापौघो नमस् तस्मै चिदात्मने ॥

इति पाद्मदेवद्युतिस्तोत्रानुसारेण जरामरणदशायाम् अपि सकलकश्मलनिरसनानि तव गुणकृतनामधेयानि [भा.पु. ५.३.१४] इति पञ्चमोक्तस्थितापिशब्देन च प्रथमनामग्रहणाद् एव क्षीणसर्वपापस्यापि मरणे यन्नामग्रहणं तत्प्रशंसैव श्रूयते । तत्राप्य् आवृत्त्याअथैनम् इति । अशेषशब्दोऽत्र वासनापर्यन्तः । अघशब्दश् चापराधपर्यन्त इति । अत्र मरणे सर्वेषां दैन्यादयोऽपि श्रीभगवत्कृपातिशयद्वारम् इति द्रष्टव्यम् । म्रियमाणोऽपीत्य् अर्थः । साङ्केत्यं [भा.पु. ६.२.१४] इत्य् आदि वक्ष्यमाणबलान् न तत्कालमात्रावश्यकत्वं विवक्षितम् इति ॥१३॥

विश्वनाथः - अथ यस्माद् एवं तस्माद् एनं मा अपनयत । कृताशेषेति पुत्रनामकरणसमये प्रथमेनैव नाम्नेत्य् अर्थः । एतेनाजामिलस्य प्राचीनार्वाचीननामापराधराहित्यम् अवगम्यते । यद् यतो निष्पापत्वाद् एव मिर्यमाणः सन् नाम सम्यग् अग्रहीति । पापसत्त्वे म्रियमाणस्य जिह्वायां कथं नाम प्रादुर्भवेद् इति भावः । यद् उक्तं गीतासुयेषां त्व् अन्तगतं पापं [भा.पु. ७.२८] इत्य् उपक्रम्य,

अन्तकाले च माम् एव स्मरन् मुक्त्वा कलेवरम् ।
यः प्रयाति स मद्भावं यात् नास्त्य् अत्र संशयः ॥ [भा.पु. ८.५] इति ।

तेन मृत्युकाल एव नामाभावप्रादुर्भावाभ्यां नामापराधसत्त्वासत्त्वे अनुमेये इति व्याचक्षते ॥१३॥

 ओ)०(ओ

 ॥ ६.२.१४ ॥

साङ्केत्यं पारिहास्यं वा स्तोभं हेलनम् एव वा ।
वैकुण्ठनामग्रहणम् अशेषाघहरं विदुः ॥

मध्वः - नारायणोऽयम् इत्य् अन्यहेलनविषयत्वेनोक्तम् अघहरम् ।

सर्वथाघहरं विष्णोर् नाम तद्भक्तिपूर्वकम् ।
अभक्त्योदाहृतं नैव फलदातृ भविष्यति ॥
नाम स्वामितया तस्य स्मरणं जायते यतः ।
भक्तस्यातो नामकीर्तिः सङ्केतादाव् अपीरिता ।
अजामिलोऽपि स्मरणाद् भक्त्या मृत्योर् न मुच्यते ॥ इति नारदीये ॥१४॥

श्रीधरः - नन्व् अयं पुत्रनामाग्रहीन् न तु भगवन्नाम तत्राहुः, साङ्केत्यं पुत्रादौ सङ्केतितम् । पारिहास्यं परिहासेन कृतम् । स्तोभं गीतालापपूरणार्थं कृतम् । हेलनं किं विष्णुनेति सावज्ञम् अपि च वैकुण्ठनामोच्चारणम् ॥१४॥

सनातनः (ह.भ.वि. ११.३३५) - नन्व् अयं पुत्रनामाग्रहीत्, न तु भगवन्नाम ? तत्राहुःसाङ्केत्यं पुत्रादौ सङ्केतितम् । पारिहास्यं परिहासेन कृतम् । स्तोभं गीतालापपूरणाद्यर्थं कृतम् । हेलनं “किं विष्णुना !” इति सावज्ञम् अपि वा वैकुण्ठनामोच्चारणम् ॥१४॥

क्रमसन्दर्भः - पारिहास्यम् इति । परिहासोऽत्र प्रीतिगर्भम् अन्यपरिभववचनं न तु निन्दागर्भं तत् तूपहास एवोच्यते तस्मान् नर्मोपोद्बलकं यत् किञ्चिद् भगवन्नामोक्तम् इत्य् अर्थः । हेलनम् अत्र हेलया गिरिर् उद्धृत इतिवद् यत्नराहित्यम् अयम् एवोच्यते, न त्व् अवमानात्मकम् इति ज्ञेयम् । तथा सति वेणेऽपि दोषावहत्वं न स्यात् नाम्नो दशापराध्यां चाश्रद्दधानादिकं प्रत्युपदेशेऽपि दोषः श्रूयते, अपराधजननेऽपि प्राचीनपापक्षयः स्याद् एवेति तु केचित् ॥१४॥

विश्वनाथः - कीदृशं नाम सर्वपापहरं स्याद् इत्य् अपेक्षायां कैमुत्येनाहुःसाङ्केत्यं पुत्रादौ सङ्केतं, स्वार्थे ष्यञ्, सर्वत्र तृतीयार्थे प्रथमा, सङ्केतादिभिर् अपीत्य् अर्थः । परिहास्यम् इति प्रीतिगर्भम् एव, न तु निन्दागर्भम् । यथा “भो विख्यातकीर्ते ! कृष्णनाम ! दृष्ट्वा तव कीर्तिर् यतो मां नोद्धर्तुम् अशक्यस् त्वम् इति । स्तोभं कथागीतालापादिपूरणार्थं कृतम् । हेलनम् अत्र हेलया गिरिर् उद्धृत इतिवद् यत्नराहित्यम् एवोच्यते, यथा आहारविहारनिद्रादाव् अप्य् अवहेलया एव यावन्ति कृष्णनामान्य् अयं गृह्णाति, न तावन्त्य् अन्यः प्रयत्नेनापि गृहीतं शक्नुवन्तीति, न तु निन्दावज्ञादिकम्, तथा सति निन्दां भगवतः शृण्वन् इत्य् आदेर् भगवतो निन्दके किं वा विष्णुनेति तदवमन्तरि वेणादाव् अपि दोषावहत्वं तस्माद् अशेषाघहरं वासनापर्यन्तसर्वपापनाशकम् ॥१४॥

 ओ)०(ओ

 ॥ ६.२.१५ ॥

पतितः स्खलितो भग्नः सन्दष्टस् तप्त आहतः ।
हरिर् इत्य् अवशेनाह पुमान् नार्हति यातनाः ॥

श्रीधरः - ननु नायं सङ्कल्पपूर्वकं वैकुण्ठनामाग्रहीत्, किन्तु पुत्रस्नेहपरवशः सन्, तत्राहुःपतित इति । अवशेनापि यो हरिर् इत्य् आह स यातनां नार्हति । पुमान् इत्य् अनेन नात्र वर्णाश्रमादिनियम इत्य् उक्तम् । अवशत्वम् एवाहुःपतितः प्रासादादिभ्यः । स्खलितो मार्गे । भग्नो भग्नगात्रः । सन्दष्टः सर्पादिभिः । तप्तो ज्वरादिना । आहतो दण्डादिना ॥१५॥

सनातनः (ह.भ.वि. ११.३३६) - ननु नायं सङ्कल्पपूर्वकं वैकुण्ठनामाग्रहीत्, किन्तु पुत्रस्नेहपरवशः सन्, तत्राहुःपतित इति । अवशेनापि यो हरिर् इत्य् आहस यातनां नार्हति । पुमान् इत्य् अनेन नात्र वर्णाश्रमादिनियम इत्य् उक्तम् । अवशत्वम् एवाहुःपतितः प्रासादादिभ्यः । स्खलितो मार्गे । भग्नो भग्नगात्रः । सन्दष्टः सर्पादिभिः । तप्तो ज्वरादिना । आहतो दण्डादिना ॥१५॥

क्रमसन्दर्भः - न केवलं साङ्केत्यादिकं तु प्रस्तुतदुःखहानीच्छयापि तादृशत्वम् इत्य् आहुः । अवशेनापीति । पूर्ववत् यातना इति बहुवचनं क्वचित् ॥१५॥

विश्वनाथः - साङ्केत्यादिभ्योऽन्यस्य पञ्चमस्य वैवश्यप्रभेदान् आहपतितं प्रासादादिभ्यः, स्खलितो मार्गेण । भग्नो भग्नपात्रः, सन्दष्टः सर्पादिभिः । तप्तो ज्वरादिना । आहतो दण्डादिना । पुमान् कर्मिप्रभृतिभ्योऽन्य इति व्याख्यातयुक्त्या ज्ञेयम् ॥१५॥

 ओ)०(ओ

 ॥ ६.२.१६ ॥

गुरूणां च लघूनां च गुरूणि च लघूनि च ।
प्रायश्चित्तानि पापानां ज्ञात्वोक्तानि महर्षिभिः ॥

श्रीधरः - ननु महतः पापस्य महदेव प्रायश्चित्तं युक्तं न त्व् अल्पं नामग्रहणमात्रम्, पापतारतम्येन कृच्छ्रादितारतम्यवत्, तत्राहुर् द्वाभ्याम् । गुरूणां पापानां गुरूणि प्रायश्चित्तानि लघूनि लघूनां च तारतम्यं ज्ञात्वा मन्वादिभिर् उक्तानि । अतस् तत्र तथैव व्यवस्था । हरिनाम्नस् तु नेयं व्यवस्थोक्ता । विष्णोः स्मरणमात्रेण मुच्यते सर्वपातकैः इति वचनात् । न च सुराबिन्दुपाने महापातकत्वस्मरणवन् नाम्नस् तत् प्रायश्चित्तत्वस्मरणस्यायम् अतिभारः ॥१७॥

क्रमसन्दर्भः - गुरूणाम् इति । पद्यत्रयेणैव विवक्षितप्रतिपादनं यानि प्रायश्चित्तान्य् उक्तानि तैस् तान्य् अघानि पूयन्ते एव किन्तु दुर्वासना तु ईशानुगत्यैव पूयते तस्माद् यत् तूत्तमःश्लोकनाम तत् पुनर् अज्ञानात् ज्ञानाद् वा सङ्कीर्तितं सत् पुम्मात्रस्याघम् अनल एध इव निःशेषम् एव दहेद् इत्य् अर्थः ॥१७॥

विश्वनाथः - किं च, तैस् तथाविधैर् अपि पूयन्ते नश्यन्ति पुंविनाशे, अधर्माज् जातम् अघानां हृदयं मूलं सूक्ष्मं रूपं तु न पूयन्ते, न नश्यति, तद् अपि ईशाङ्घ्रिसेवया हरिचरणयोर् भक्त्या नवानां भक्तीनां मध्ये एकया प्राकरणिक्या कीर्तनरूपयापि वासनापर्यन्तपापक्ष्यात् तद् अपि शुद्ध्यति ॥१७॥

 ओ)०(ओ

 ॥ ६.२.१७ ॥

तैस् तान्य् अघानि पूयन्ते तपोदानव्रतादिभिः ।
नाधर्मजं तद्धृदयं तद् अपीशाङ्घ्रिसेवया ॥

श्रीधरः - किं च तैस् तपोदानादिभिस् तान्य् अघान्य् एव पूयन्ते नश्यन्ति । अधर्माज् जातं मलिनं तु तस्य पापकर्तुर् हृदयम् । यद्वा तेषाम् अघानां हृदयं सूक्ष्मं रूपं संस्काराख्यं न शुध्यति । तद् अपीशाङ्घ्रिसेवयां कीर्तनादिना शुध्यतीत्य् अर्थः । अयं भावःमहान्त्य् अपि पापानि सकृद् उच्चारितेनैव नाम्ना नश्यन्ति । सकृत् प्रवर्तितेन दीपेनेव गाढध्वान्तानि । तदावृत्त्या तु पापान्तरस्यानुत्पत्तिः । दीपधारण इव तमोऽन्तरस्य । ततश् च वासनाक्षयाद् धृदयशुद्धिः । एतदर्थम् एव तत्र तत्रावृत्तिविधानम् । पापक्षयश् च भवति स्मरतां तम् अहर्निशम् इत्यादिषु । तद् एवात्राप्य् उक्तं गुणानुवादः खलु सत्त्वभावनः, तद् अपीशाङ्घ्रिसेवया इति च । अतोऽस्य हरिनाम्नैव सर्वपापक्षयो वासनाक्षयस् तु महापुरुषदर्शनादिभिर् इति ॥१७॥

क्रमसन्दर्भः - न व्याख्यातम्.

विश्वनाथः - किं च, तैस् तथाविधेर् अपि पूयन्ते नश्यन्ति । पुञ् विनाशे । अधर्माज् जातम् अघानां हृदयं मूलं सूक्ष्मं रूपं तु न पूयते न नश्यति । तद् अपि ईशाङ्घ्रिसेवया हरिचरणयोर् भक्त्या नवानां भक्तीनां मध्ये एकया प्राकरणिक्या कीर्तनरूपयापि वासनापर्यन्तपापक्षयात् तद् अपि शुद्ध्यति ॥१७॥

 ओ)०(ओ

 ॥ ६.२.१८ ॥

अज्ञानाद् अथवा ज्ञानाद् उत्तमश्लोकनाम यत् ।
सङ्कीर्तितम् अघं पुंसो दहेद् एधो यथानलः ॥

श्रीधरः - तथापि पापप्रायश्चित्तम् इदम् इति ज्ञात्वा नोच्चारितम् इति चेत् तत्राहुःअज्ञानाद् इति । बालकेनाज्ञानाद् अपि प्रक्षिप्तोऽग्निर् यथा काष्ठराशिं दहति, तद्वत् ॥१८॥

सनातनः (ह.भ.वि. ११.३३७) - ननु तथापि पापप्रायश्चित्तम् इदम् इति ज्ञात्वा नोच्चारितम् इति चेत्, तत्राहुःअज्ञानाद् इति । अस्य श्रीविष्णोर् ज्ञानाद् अज्ञानाद् वा, बालकेनाज्ञानाद् अपि प्रक्षिप्तोऽग्निर् यथा काष्ठराशिं दहति, तद्वत् ॥१८॥

क्रमसन्दर्भः - न व्याख्यातम्.

विश्वनाथः - तथापि प्रायश्चित्तम् इदम् इति ज्ञात्वा नोच्चारितम् इति चेत्, तत्राहुःअज्ञानाद् इति । बालकेनाज्ञानाद् अपि प्रक्षिप्तोऽग्निर् यथा काष्ठराशिं दहति तद्वत् ॥१८॥

 ओ)०(ओ

 ॥ ६.२.१९ ॥

यथागदं वीर्यतमम् उपयुक्तं यदृच्छया ।
अजानतोऽप्य् आत्मगुणं कुर्यान् मन्त्रोऽप्य् उदाहृतः ॥

श्रीधरः - नन्व् इदम् अपि पर्षदनुपदिष्टं श्रद्धाहीनं च कथं प्रायश्चित्तं स्यात् ? तत्राहुःयथेति । अगदम् औषधम् । वीर्यवत्तमम् इति वक्तव्ये वीर्यतमम् इत्य् उक्तम् । यदृच्छया श्रद्धादिहीनम् उपयुक्तं भक्षितं पर्षन्मुखाद् अजानतोऽपि स्वगुणम् आरोग्यं कुर्यात् । मन्त्रोऽपि नामात्मकः, तथा स्वकार्यं कुर्याद् एव । न हि वस्तुशक्तिः श्रद्धादिकम् अपेक्षते इत्य् अर्थः । तद् उक्तं विष्णुधर्मेषु

हरिर् हरति पापानि दुष्टचित्तैर् अपि स्मृतः ।
अनिच्छयापि संस्पृष्टो दहत्य् एव हि पावकः ॥ इति ।

क्रमसन्दर्भः - यथागदम् इति । मन्त्रशब्देनात्र नामोक्तिः, मन्त्रस्य तथाप्रभावे श्रद्धाद्यपेक्षत्वात्, अस्य तु तदनपेक्षत्वात् । अत्रैव मन्त्रशब्दस्य मुख्या प्रवृत्तिर् इत्य् अभिप्रायेण ज्ञेया । पूर्वपद्यस्य दृष्टान्तान्तर एव वा सर्वं पद्यम् ॥१९॥

विश्वनाथः - न केवलम् अघदहनम् एव करोति नाम, किन्तु भगवत्प्रेमसान्निध्यादिकं चेत्य् अतो दृष्टान्तान्तरम् आहुःयथा अगदम् औषधं वीर्यवत्तमम् इति वक्तव्यो वीर्यतम् इत्य् उक्तम् । मतुप्लोपात् वीर्यशब्दोऽर्श आद्यजन्तो वा । यदृश्छया अकस्माद् अज्ञानेनापीत्य् अर्थः । उपयुक्तं करोति मन्त्रोऽपि जागद्रूपस् तथैव नामेत्य् अर्थः । यद् वा, नामात्मकोऽयं मन्त्रस् तथा स्वकार्यं कुर्याद् एव, न हि वस्तुशक्तिर् ज्ञानादिकम् अपेक्षते इत्य् अर्थः ॥१९॥

 ओ)०(ओ

 ॥ ६.२.२० ॥

श्रीशुक उवाच
त एवं सुविनिर्णीय धर्मं भागवतं नृप ।
तं याम्यपाशान् निर्मुच्य विप्रं मृत्योर् अमूमुचन् ॥

श्रीधरः - तं विप्रम् अमूमुचन् मोचयाम् आसुः ॥२०॥

क्रमसन्दर्भः - सुविनिर्णीयेति । यद्यपि यमदूतास् तदानीं तन् न सम्यग् बुद्धवन्तः, तथाप्य् आत्ममध्ये सुष्ठु विनिर्णीयानुवादं कृत्वेत्य् अर्थः । अत्र साङ्केत्यं [भा.पु. ६.२.१३] इत्य् आदौ सकृन्नामाभासेनापि यन् निःशेषाघधूननोक्त्या वासनापर्यन्तक्षय उच्यते । गुणानुवाद इत्यादौ तु भक्त्यावृत्त्यैवेति यत् तत् तु यथाक्रमं नामापराधशून्यतद्युक्तभजनापेक्षया ज्ञेयम् ।

नामापराधयुक्तानां नामान्य् एव हरन्त्य् अघम् ।
अविश्रान्तप्रयुक्तानि तान्य् एवार्थकराणि यत् ॥ इति पाद्मात् ।

तद् एवं नाम्नः सर्वत्र स्वातन्त्र्येऽपि कर्मादेः पूर्त्यर्थं तदङ्गत्वेन कृतम् अप्य् अपराध एव हुतादिसर्वशुभक्रियासाम्यम् अपि पाद्मदशापराध्यां गणितं तस्मात् तद् अपीशाङ्घ्रिसेवयेत्य् एतद् अपि तादृशापराधशान्त्यर्थम् एव ज्ञेयम् ।

नन्व् एवं चेन् म्रियमाणोऽयं नामाग्रहीत् तर्हि कथं सद्य एव पार्षदैर् वैकुण्ठं न निन्ये ? श्रूयते हि

यस्यावतारगुणकर्मविडम्बनानि
नामानि येऽसुतिगमे विवशा गृणन्ति ।
तेऽनेकजन्मशमलं सहसैव हित्वा
संयान्त्य् अपावृतमृतं तम् अजं प्रपद्ये ॥ [भा.पु. ३.९.१५] इति ।

अत्रोच्यतेश्रीभगवन्नामग्रहणं खलु द्विधा भवतिकेवलत्वेन स्नेहसंयुक्तत्वेन च । तत्र पूर्वेणापि प्रापयत्य् एव सद्यस्तलोकं तन् नाम । परेण च तत्सामीप्यम् अपि प्रापयति ।

मयि भक्तिर् हि भूतानाम् अमृतत्वाय कल्पते ।
दिष्ट्या यद् आसीन् मत्स्नेहो भवतीनां मदापनः ॥ [भा.पु. १०.८२.४४] इति तद्वाक्यात् ।

किन्तु,
नाहं तु सख्यो भजतोऽपि जन्तून्
भजाम्य् अमीषाम् अनुवृत्तिवृत्तये ॥ [भा.पु. १०.३२.२०] इति तद्वाक्यदिशा विलम्बेन प्रापयति ।

स्नेहस् त्व् अमीषाम् अनुवृत्तिर् मदनुसेवैव वृत्तिर् जीवनहेतुस् तदर्थम् इत्य् अभिप्रायो दर्शितः । तद् एवं सत्य् अजामिलोऽप्य् अयम् आरोपिततन्नाम्नः पुत्रस्य सम्बन्धेन तन्नाम्नापि स्निह्यति स्म, तस्मिंश् च स्वनाम्नि श्रीभगवतोऽप्य् अभिमानसान्द्रो दृश्यते । यतस् तद्विषया मतिर् इत्य् अत्र । यतः पार्षदानाम् अपि महान् एव तत्रादरो दृष्टः, तस्मात् स्नेहसंवलनया गृहीतस्वनाम्नि तस्मिन्न् उत्कण्ठापूर्वकसाक्षान्निजकीर्तनादिद्वारा साक्षान्निजस्नेहं प्रकृष्टं दत्त्वा नेतुम् इच्छति प्रभुर् इति ज्ञात्वा सहसानात्मभिः सह तं नीतवन्त इति सर्वं समञ्जसम् ॥२०॥ [भक्तिसन्दर्भ १५२]

विश्वनाथः - न व्याख्यातम्.

 ओ)०(ओ

 ॥ ६.२.२१ ॥

इति प्रत्युदिता याम्या दूता यात्वा यमान्तिकम् ।
यमराज्ञे यथा सर्वम् आचचक्षुर् अरिन्दम ॥

श्रीधरः - प्रत्युदिता निराकृताः सन्तो यात्वा गत्वा यमराजाय यथावत् कथयामासुः ॥२१॥

क्रमसन्दर्भः - न व्याख्यातम्.

विश्वनाथः - प्रत्युदिताः प्रत्याख्याता यमराज्ञे यमराजाय ॥२१॥

 ओ)०(ओ

 ॥ ६.२.२२ ॥

द्विजः पाशाद् विनिर्मुक्तो गतभीः प्रकृतिं गतः ।
ववन्दे शिरसा विष्णोः किङ्करान् दर्शनोत्सवः ॥

श्रीधरः - दर्शनेनोत्सवो यस्य ॥२२॥

क्रमसन्दर्भः, विश्वनाथः - न व्याख्यातम्.

ओ)०(ओ

 ॥ ६.२.२३ ॥

तं विवक्षुम् अभिप्रेत्य महापुरुषकिङ्कराः ।
सहसा पश्यतस् तस्य तत्रान्तर्दधिरेऽनघ ॥

श्रीधरः - विवक्षुं वक्तुम् इच्छन्तं ज्ञात्वा ॥२३॥

क्रमसन्दर्भः - तं विवक्षुम् इति । तेन सहसम्भाषणम् उत्कण्ठां वर्धयित्वा सम्यग्भक्तत्वापादनार्थं तदर्थम् एव हि त्यागो बुध्यते ॥२३॥

विश्वनाथः - अन्तर्दधिरे इति तस्यायुःशेषसत्तेऽपि पापैर् एव यथाशास्त्रम् आयुःक्षयं ज्ञात्वा यमदूतैर् आकर्षणोपक्रमः कृत इति स एव समयो मरणकालत्वेनोपचरितः, वस्तुतः पापक्षयाद् आयुर् भङ्गाभावाद् इति ज्ञेयम् ॥२३॥

 ओ)०(ओ

 ॥ ६.२.२४२५ ॥

अजामिलोऽप्य् अथाकर्ण्य दूतानां यमकृष्णयोः ।
धर्मं भागवतं शुद्धं त्रैवेद्यं च गुणाश्रयम् ॥
भक्तिमान् भगवत्य् आशु माहात्म्यश्रवणाद् धरेः ।
अनुतापो महान् आसीत् स्मरतोऽशुभम् आत्मनः ॥

श्रीधरः - त्रैविद्यं वेदत्रयप्रतिपाद्यं गुणाश्रयं यमदूतानां धर्मं कृष्णदूतानां च भागवतं भगवत्प्रणीतं शुद्धं निर्गुणं धर्मम् आकर्ण्येति योज्यम् । भक्तिमान् आसीद् इत्य् उत्तरस्यानुषङ्गः ॥२४॥

क्रमसन्दर्भः - न व्याख्यातम्.

विश्वनाथः - यमदूतानां कृष्णदूतानां च धर्मम् आकर्ण्य कृष्णदूतानां धर्मं शुद्धं गुणातीतं भागवतं भगवत्प्रणीतं, यमदूतानां त्रैवेद्यं वेदत्रयप्रतिपाद्यं गुणाश्रयम् अशुद्धम् ॥२४२५॥

 ओ)०(ओ

 ॥ ६.२.२६ ॥

अहो मे परमं कष्टम् अभूद् अविजितात्मनः ।
येन विप्लावितं ब्रह्म वृषल्यां जायतात्मना ॥

श्रीधरः - अनुतापं प्रपञ्चयतिअहो इति चतुर्भिः । येनात्मना मया वृषल्यां पुत्रतया जायमानेन ब्रह्म ब्राह्मणजातिर् विप्लावितं नाशितम् ॥२६॥

क्रमसन्दर्भः - उत्कण्ठापूर्वकसाक्षात्तद्भजनम् एव दर्शयतिअहो इत्य् आदिना । धास्ये मनो भगवति शुद्धं तत्कीर्तनादिभिर् इत्य् अन्तेन ॥२६॥

विश्वनाथः - आत्मना मया वृषल्यां जायता पुत्रतया जायमानेन ब्रह्म ब्राह्मणत्वं विप्लावितं नाशितम् ॥२६॥

 ओ)०(ओ

 ॥ ६.२.२७ ॥

धिङ् मां विगर्हितं सद्भिर् दुष्कृतं कुलकज्जलम् ।
हित्वा बालां सतीं योऽहं सुरापीम् असतीम् अगाम् ॥

श्रीधरः - दुष्कृतं दोषकर्तारम् । कुलस्य कज्जलं कलङ्कम् ॥२७॥

क्रमसन्दर्भः - न व्याख्यातम्.

विश्वनाथः - दुष्कृतं पापरूपं दोषकर्तारं वा ॥२७॥

 ओ)०(ओ

 ॥ ६.२.२८ ॥

वृद्धाव् अनाथौ पितरौ नान्यबन्धू तपस्विनौ ।
अहो मयाधुना त्यक्ताव् अकृतज्ञेन नीचवत् ॥

श्रीधरः - नास्त्य् अन्यो बन्धुः पुत्रादिर् ययोः । तपस्विनौ सन्तप्तौ । अधुना तत्क्षणम् एव ॥२८॥

क्रमसन्दर्भः - न व्याख्यातम्.

विश्वनाथः - अधुना अत्र जन्मनि ॥२८॥

 ओ)०(ओ

 ॥ ६.२.२९ ॥

सोऽहं व्यक्तं पतिष्यामि नरके भृशदारुणे ।
धर्मघ्नाः कामिनो यत्र विन्दन्ति यमयातनाः ॥

श्रीधरः - न व्याख्यातम्.

क्रमसन्दर्भः - सोऽहं व्यक्तं पतिष्यामीति । स्वदोषमात्रदृष्ट्यैव नाममाहात्म्यदृष्ट्या तु वक्ष्यते । अन्यथा म्रियमाणस्येति ॥२९॥

विश्वनाथः - न व्याख्यातम्.

 ओ)०(ओ

 ॥ ६.२.३० ॥

किम् इदं स्वप्न आहो स्वित् साक्षाद् दृष्टम् इहाद्भुतम् ।
क्व याता अद्य ते ये मां व्यकर्षन् पाशपाणयः ॥

श्रीधरः - इदानीं तस्य विमर्शपूर्वकं मोक्षक्रमम् आहकिम् इदम् इत्य् अष्टभिः । साक्षात् प्रत्यक्षम् इह जाग्रतैव दृष्टम् ॥३०॥

क्रमसन्दर्भः, विश्वनाथः - न व्याख्यातम्.

 ओ)०(ओ

 ॥ ६.२.३१ ॥

अथ ते क्व गताः सिद्धाश् चत्वारश् चारुदर्शनाः ।
व्यामोचयन् नीयमानं बद्ध्वा पाशैर् अधो भुवः ॥

श्रीधरः - ये मां व्यमोचयंस् ते च क्व गताः ॥३१॥

क्रमसन्दर्भः - न व्याख्यातम्.

विश्वनाथः - भुवोऽधः नरकं प्रति नीयमानम् ॥३१॥

 ओ)०(ओ

 ॥ ६.२.३२ ॥

अथापि मे दुर्भगस्य विबुधोत्तमदर्शने ।
भवितव्यं मङ्गलेन येनात्मा मे प्रसीदति ॥

श्रीधरः - यद्य् अप्य् अहम् अस्मिन् जन्मनि दुर्भगः पापीयान् अथापि जन्मान्तरे नूनं पुण्यवान् इत्य् आहविबुधोत्तमदर्शन इति निमित्तसप्तमी । तेषां दर्शनार्थं पूर्वेण मङ्गलेन महता पुण्येन भवितव्यम् । येन दर्शनेन ॥३२॥

क्रमसन्दर्भः - अथापीत्य् अनेन प्राचीनास्य भक्तिर् अस्ति किन्तु केनाप्य् अपराधेनावृत्ताभूद् इति गम्यते ॥३२॥

विश्वनाथः - विबुधोत्तमानां दर्शने विषये कारणत्वेन केनापि मङ्गलेन तच् च कस्यचिद् भक्तस्य कारुण्यम् एवानुमेयं तेन विना तत्र भक्तिबीजवपनासम्भवात् । यत एव स्वपुत्रस्य नारायण इति नाम चकार ॥३२॥

 ओ)०(ओ

 ॥ ६.२.३३ ॥

अन्यथा म्रियमाणस्य नाशुचेर् वृषलीपतेः ।
वैकुण्ठनामग्रहणं जिह्वा वक्तुम् इहार्हति ॥

श्रीधरः - अन्यथा पूर्वपुण्यं विना । कथम्भूतं वैकुण्ठनाम । गृह्यते वशीक्रियते चित्तमनेनेति ग्रहणम् ।

क्रमसन्दर्भः - न व्याख्यातम्.

विश्वनाथः - वक्तुं कर्तुम् । यद् वा,, वैकुण्ठनाम कीदृशं गृह्यते प्राप्यते अनेनेति तद् वैकुण्ठप्रापकम् इत्य् अर्थः ॥३३॥

 ओ)०(ओ

 ॥ ६.२.३४ ॥

क्व चाहं कितवः पापो ब्रह्मघ्नो निरपत्रपः ।
क्व च नारायणेत्य् एतद् भगवन्नाम मङ्गलम् ॥

श्रीधरः - ब्रह्मघ्नो विप्रत्वनाशकः ॥३४॥

क्रमसन्दर्भः, विश्वनाथः - न व्याख्यातम्.

 ओ)०(ओ

 ॥ ६.२.३५ ॥

सोऽहं तथा यतिष्यामि यतचित्तेन्द्रियानिलः ।
यथा न भूय आत्मानम् अन्धे तमसि मज्जये ॥

न कतमेनापि व्याख्यातम्.

 ओ)०(ओ

 ॥ ६.२.३६३७ ॥

विमुच्य तम् इमं बन्धम् अविद्याकामकर्मजम् ।
सर्वभूतसुहृच् छान्तो मैत्रः करुण आत्मवान् ॥
मोचये ग्रस्तम् आत्मानं योषिन्मय्यात्ममायया ।
विक्रीडितो ययैवाहं क्रीडामृग इवाधमः ॥

श्रीधरः, क्रमसन्दर्भः - न व्याख्यातम्.

विश्वनाथः - यथैव क्रीडामृग इवाधमो लोको भवति तथैवाहम् उत्तमो विप्रोऽप्य् अनया विक्रीडितः ॥३६३७॥

 ओ)०(ओ

॥ ६.२.३८ ॥

ममाहम् इति देहादौ हित्वामिथ्यार्थधीर् मतिम् ।
धास्ये मनो भगवति शुद्धं तत्कीर्तनादिभिः ॥

श्रीधरः - अमिथ्याभूतेऽर्थे धीर् यस्य तथाभूतः सन् देहादौ ममाहम् इति मतिं हित्वा मनो धास्ये ॥३८॥

क्रमसन्दर्भः - न व्याख्यातम्.

विश्वनाथः - देहादौ मिथ्याभूता एवामी अर्था इति धीर् यस्य तथाभूतश् च सन् ममाहम् इति मतिं हित्वा ॥३८॥

 ओ)०(ओ

 ॥ ६.२.३९ ॥

श्रीशुक उवाच
इति जातसुनिर्वेदः क्षणसङ्गेन साधुषु ।
गङ्गाद्वारम् उपेयाय मुक्तसर्वानुबन्धनः ॥

श्रीधरः - मुक्तं सर्वम् अनुबन्धनं पुत्रादिस्नेहो येन सः ॥३९॥

क्रमसन्दर्भः - एवं साधुसङ्गमपर्यन्तं नाम्नः फलम् उक्त्वा साधुसङ्गस्य च फलविशेषम् आहैतीति । जातः सुष्ठु भगवद्भक्त्युत्पादनपूर्वत्वेन निर्वेदो यस्य सः ॥३९॥

विश्वनाथः - मुक्तसर्वानुबन्धनः त्यक्तस्त्रीपुत्राद्यासक्तिः ॥३९॥

 ओ)०(ओ

 ॥ ६.२.४० ॥

स तस्मिन् देवसदन आसीनो योगम् आस्थितः ।
प्रत्याहृतेन्द्रियग्रामो युयोज मन आत्मनि ॥

श्रीधरः - प्रत्याहृत इन्द्रियग्रामो येन ॥४०॥

क्रमसन्दर्भः - तत्र सति धास्ये मन इत्यादिना यद् विचारितं तत्र कृतैस् तत्कीर्तनादिभिः शुद्धेन तल्लब्धस्फुरणविशेषेण च मनसा पुनर् इदं विचारितम् । ईदृशस्यापि मनसो भगवत्पर्यन्ता गतिर् न स्यात् । ब्रह्मणो हि प्रतिष्ठाहं [गीता १४.२७] इति न्यायेन परात् परा हि सविशेषावस्थितिः, तस्मान् निर्विशेषतत्प्रकाशलक्षणब्रह्मानुभवार्थम् एव प्रयतिष्ये । तदग्निम् अवार्ता तु महाकृपालुना श्रीभगवतैव निर्वाहयिष्यते । तद् एतद् विचार्य तेन यत्कृतं तद् दर्शयति । स तस्मिन्न् इति द्वाभ्याम् ॥४०॥

विश्वनाथः - योगं भक्तियोगम् आत्मनि हरौ ॥४०॥

 ओ)०(ओ

 ॥ ६.२.४१ ॥

ततो गुणेभ्य आत्मानं वियुज्यात्मसमाधिना ।
युयुजे भगवद्धाम्नि ब्रह्मण्य् अनुभवात्मनि ॥

श्रीधरः - गुणेभ्यो देहेन्द्रियादिभ्य आत्मानं वियुज्य विशोध्य आत्मसमाधिना चित्तैकाग्र्येण । भगवतो धाम्नि स्वरूपे ॥४१॥

चैतन्यमतमञ्जुषा - ततो गुणेभ्य इत्यादि । अनुभवात्मविज्ञानस्वरूपे ब्रह्मणि सत्य् अपि भगवद्धाम्नि भगवतः श्रीकृष्णस्य धाम्नि श्रीविग्रहे, गृहदेहत्विट्प्रभावा धामानीत्य् अमरः । मनो युयुजे, तत्स्वरूपं पार्षदविग्रहं जग्राहेत्य् अर्थः । सद्यः स्वरूपं जगृहे भगवत्पार्श्ववर्तिनां [भा.पु. ६.२.४३] इति वक्ष्यमाणत्वात् । तस्य कैवल्यं नाभवत् । यद् वा, हे ब्रह्मण्य ! परीक्षित् ! त्वम् अपि नु भो भगवद्धाम्नि आत्मनि तस्मिन् श्रीकृष्णे भव, तत्परो भवेत्य् अर्थः । यद् वा, अनुभवो ज्ञानं तत्कालीनतन्निर्वेदादिलक्षणं भगवद्भक्तिसाधनं तस्यात्मस्वरूपे स्वसदृशे तस्मिन् पार्षदचतुष्टये आत्मानं मनो युयुजे, तेषाम् अपृथक्त्वेनैकवचनम् । कथम्भूते ? भगवद्धाम्नि भगवद्रूपे शङ्खचक्रादिधारिणि ब्रह्मणि बृहति व्यापके, अतोऽयं पार्षदरूपो बभूव, तथा च, यं यं वापि स्मरन् भावं त्यजत्य् अन्ते कलेवरं, तं तम् एवैति [गीता ८.६] इत्यादि ॥४१॥

क्रमसन्दर्भः - यर्ह्य् उपारतेत्य् अनेन ब्रह्मानुभवानन्तरम् अपि श्रीवैकुण्ठवैभवाविर्भाव इति समर्थ्यते ॥४१॥

विश्वनाथः - गुणेन्भ्यो विषयेभ्यः वियुज्य वियुक्तीकृत्य आत्मसमाधिना चित्तैकाग्र्येण भगवद्धाम्नि भगवत्स्वरूपे ॥४१॥

 ओ)०(ओ

 ॥ ६.२.४२ ॥

यर्ह्य् उपारतधीस् तस्मिन्न् अद्राक्षीत् पुरुषान् पुरः ।
उपलभ्योपलब्धान् प्राग् ववन्दे शिरसा द्विजः ॥

श्रीधरः - तस्मिन् भगवद्धाम्नि उपारता निश्चला धीर् यस्य सः तस्मिन् कालेऽद्राक्षीद् इति वा । पुरः पुरतः । ततश् च प्राग् उपलब्धान् एव तान् उपलभ्य प्रत्यभिज्ञाय ववन्दे ॥४२॥

क्रमसन्दर्भः - न व्याख्यातम्.

विश्वनाथः - तस्मिन् भगवद्धाम्नि उपरतधीर् निश्चलबुद्धिः पुरोऽग्र एव पूर्वपरिचितान् ॥४२॥

 ओ)०(ओ

 ॥ ६.२.४३ ॥

हित्वा कलेवरं तीर्थे गङ्गायां दर्शनाद् अनु ।
सद्यः स्वरूपं जगृहे भगवत्पार्श्ववर्तिनाम् ॥

श्रीधरः, विश्वनाथः - न व्याख्यातम्.

चैतन्यमतमञ्जुषा - अत एव दर्शयतिसद्यः स्वरूपं जगृहे भगवत्पार्श्ववर्तिनाम् इति । सद्योऽव्यवधानेनैव ॥४३॥

क्रमसन्दर्भः - सद्यो विमुक्तो जीवन्मुक्तो बभूव ॥४३॥

 ओ)०(ओ

 ॥ ६.२.४४ ॥

साकं विहायसा विप्रो महापुरुषकिङ्करैः ।
हैमं विमानम् आरुह्य ययौ यत्र श्रियः पतिः ॥

न कतमेनापि व्याख्यातम्.

 ओ)०(ओ

 ॥ ६.२.४५ ॥

एवं स विप्लावितसर्वधर्मा
दास्याः पतिः पतितो गर्ह्यकर्मणा ।
निपात्यमानो निरये हतव्रतः
सद्यो विमुक्तो भगवन्नाम गृह्णन् ॥

श्रीधरः - उपसंहरतिएवम् इति द्वाभ्याम् । विप्लाविताः सर्वे धर्म येन । हतं व्रतं स्वदारनियमादि यस्य ॥४५॥

क्रमसन्दर्भः - नामापराधयुक्तापेक्षयाहय एवम् इति द्वाभ्याम् । अमङ्गलो नामापराध्य् अपि ॥४५॥

विश्वनाथः - न व्याख्यातम्.

 ओ)०(ओ

 ॥ ६.२.४६ ॥

नातः परं कर्मनिबन्धकृन्तनं
मुमुक्षतां तीर्थपदानुकीर्तनात् ।
न यत् पुनः कर्मसु सज्जते मनो
रजस्तमोभ्यां कलिलं ततोऽन्यथा ॥

श्रीधरः - कर्मनिबन्धस्य पापमूलस्य कृन्तनं छेदकम् अतः परं नास्ति । कस्मात् परम् ? तीर्थपदस्यानुकीर्तनात् । तत्र हेतुःयद् यतोऽनुकीर्तनात् । ततोऽनुकीर्तनात् । अन्यथा प्रायश्चित्तान्तरे रजस्तमोभ्यां कलिलं मलिनम् एव तिष्ठति यत् तन् मनः कर्मसु पुनर् न सज्जते ॥४६॥

सनातनः - एवं दुष्प्रारब्धनिवारकत्वेन दर्शितम् । तद् एवाभिव्यज्य लिखतिनातः परम् इत्यादिना, भासते नरः (ह.भ.वि. ११.३७४) इत्य् अन्तेन । कर्मनिबन्धनस्य पापमूलस्य कृन्तनं छेदकम् अतः परं नास्ति । कस्मात् परम् ? तीर्थपदस्य भगवतोऽनुकीर्तनात् । तत्र हेतुःयद् यतोऽनुकीर्तनात् । ततोऽनुकीर्तनात् । अन्यथा प्रायश्चित्तान्तरे रजस्तमोभ्यां कलिलं मलिनम् एव तिष्ठति यत् तन्मनः ।

यद्यपि कर्मनिबन्धकृन्तनम् इत्य् अशेष प्रारब्धकर्मछेदनम् एवात्रोक्तं, तथाप्य् अखिलप्रारब्धक्षये देहपातापत्त्या भगवद्भजनासम्भवाद् दुष्प्रारब्धक्षय एवाभिप्रेतः । अत एव नामश्रुतिभाष्ये लिखितम्प्रारब्धपापनिवर्तकत्वं च कदाचिद् उपासकेच्छावशात् इति । अन्यथात्र प्रस्तुताजामिलादिभिर् विरोधापत्तेः । अथवा रोगादिविलापनादिना नार्कयुद्धारपर्यन्तेन दुष्प्रारब्धक्षयेण देहपातापत्तौ सत्याम् अपि नामसङ्कीर्तनप्रभावतो नित्यप्रलयादिन्यायेन तदानीम् एव भगवद्भजनार्थं तद्योग्यदेहान्तरोत्पत्त्या, किं वा, पूर्वदेहम् एव सद्योजातभगवद्भजनोचितगुणविशेषवत्तया नवीनम् इवासौ प्रापेत्य् ऊह्यम् । यथा श्रीध्रुवेण परमपदारोहणसमये निजपूर्वदेहम् एव पार्षदोचितदेहगुणयुक्ततया भिन्नम् इव प्राप्तम् । तच् च बिभ्रद् रूपं हिरण्मयं [भा.पु. ४.१२.२९] इत्यादिषु श्रीस्वामिपादैर् व्यक्तव्याख्यातम् एव ।

एवम् एव बृहन्नारदीये

गोविन्देति जपन् जन्तुः प्रत्यहं नियतेन्द्रियः ।
सर्वपापविनिर्मुक्तः सुरवद् भासते नरः ॥ [ह.भ.वि. ११.३७४]

इत्यादिवचनं सुसङ्गच्छते । यच् च बहिः सुखदुःखफलके प्रारब्धे क्षीणेऽपि पश्चात् तस्य कदाचित् कस्यचित् किञ्चिद् देहादौ बाह्यसुखं दुःखं च दृश्यते, तच् च लोके भक्तिमाहात्म्यसङ्गोपनार्थं श्रीभगवता भक्तेन वा तेनैवात्माच्छादनार्थं शक्त्या सम्प्रदर्श्यत इति ज्ञेयम् । एवं सर्वम् अनवद्यम् ॥।४६॥ (हरिभक्तिविलासः ११.३७१)

क्रमसन्दर्भः - न व्याख्यातम्.

विश्वनाथः- यद् यतोऽनुकीर्तनात् कर्मसु मन एव न सज्जते अन्यथा प्रायश्चित्तान्तरैस् तु कलिलं मलिनम् एव ॥४६॥

 ओ)०(ओ

 ॥ ६.२.४७ ॥

य एतं परमं गुह्यम् इतिहासम् अघापहम् ।
शृणुयाच् छ्रद्धया युक्तो यश् च भक्त्यानुकीर्तयेत् ॥

न कतमेनापि व्याख्यातम्.

 ओ)०(ओ

 ॥ ६.२.४८ ॥

न वै स नरकं याति नेक्षितो यमकिङ्करैः ।
यद्य् अप्य् अमङ्गलो मर्त्यो विष्णुलोके महीयते ॥

श्रीधरः - न चेक्षितो भवति ॥४८॥

क्रमसन्दर्भः, विश्वनाथः - न व्याख्यातम्.

 ओ)०(ओ

 ॥ ६.२.४९ ॥

म्रियमाणो हरेर् नाम गृणन् पुत्रोपचारितम् ।
अजामिलोऽप्य् अगाद् धाम किम् उत श्रद्धया गृणन् ॥

श्रीधरः - म्रियमाणोऽवशत्वेन श्रद्धाविहीनोऽपि ॥४९॥

सनातनः - धाम हरेः ॥४९॥ (ह.भ.वि. ११.४३६)

क्रमसन्दर्भः - यतो म्रियमाण इति ॥४९॥

विश्वनाथः - प्रकरणम् उपसंहृत्यापि पुनः सर्वथा प्रतीत्यर्थम् एकेनैव वाक्येन नाममाहात्म्यसिद्धान्तम् आहम्रियमाण इति । म्रियमाणत्वाद् एव अश्रद्धयापि गृणन् किं पुनः श्रद्धयेति । म्रियमाणोऽपि किं पुनर् जीवन्न् इति पुत्रोपचारितम् अपि, किं पुनः साक्षाद् एव अजामिलो महापातक्य् अपि, किं पुनर् निष्पाप इत्य् अवधारणचतुष्टयम् ॥४९॥

 इति सारार्थदर्शिन्यां हर्षिण्यां भक्तचेतसाम् ।
षष्ठस्कन्धे द्वितीयोऽयं सङ्गतः सङ्गतः सताम् ॥*॥

 ओ)०(ओ

इति श्रीमद्भागवते महापुराणे ब्रह्मसूत्रभाष्ये पारमहंस्यं संहितायां वैयासिक्यां षष्ठस्कन्धे
अजामिलोपाख्याने द्वितीयोऽध्यायः ।
॥ ६.२ ॥


(६.३)
अथ तृतीयोऽध्यायः
अजामिलोपाख्याने

॥ ६.३.१ ॥

श्रीराजोवाच
निशम्य देवः स्वभटोपवर्णितं
प्रत्याह किं तान् अपि धर्मराजः।
एवं हताज्ञो विहतान् मुरारेर्
नैदेशिकैर् यस्य वशे जनोऽयम् ॥

श्रीधरः -
तृतीये तु यमेनापि वैष्णवोत्कर्षवर्णनैः ।
सान्त्वयित्वा स्वदूतास् ते वैष्णवे किङ्करीकृताः ॥*॥

विष्णुदूतैर् निर्णीतं शास्त्रार्थं यममुखेन द्रढयितुं तृतीयाध्यायारम्भः । तत्र यद् उक्तं यमराज्ञे यथा सर्वम् आचचक्षुः [भा.पु. ६.२.२१] इति ततः किं तत्र वृत्तम् ? इति पृच्छति, निशम्येति । मुरारेर् नैदेशिकैः किङ्करैर् एवं विहतान् । अत एव हता आज्ञा यस्य । यस्य वशवर्त्य् अयं जनः सोऽपि तान् प्रति किम् आह ॥१॥

क्रमसन्दर्भः - लोकसंशयम् इति । स्वस्य तु न संशय इति भावः ॥१॥

विश्वनाथः -
तृतीये तु यमं प्राहुर् दूतास् ते स्वावमाननम् ।
स च तान् शिक्षयामास भक्तेर् ऐश्वर्यम् अद्भुतम् ॥
कृष्णभक्तैः स्वभक्तैश् च यमो यद्यपि धिक्कृतः ।
न चुकोप प्रत्युत स्वाशिक्षणाद् अनुतप्तवान् ॥

विष्णुदूतैर् निर्णीतं शास्त्रार्थं यममुखेनापि द्रढयितुं तृतीयाध्यायम् आरभते । तत्र यद् उक्तं यमराज्ञे यथा सर्वम् आचचक्षुः [भा.पु. ६.२.२१] इति तत्र ततः किं वृत्तम् ? इति पृच्छति, निशम्येति । मुरारेर् नैदेशिकैर् हरेर् आज्ञाकारिभिर् एव विहतान् । तान् स्वयं च हताज्ञः ॥१॥

 ओ)०(ओ

॥ ६.३.२ ॥

यमस्य देवस्य न दण्डभङ्गः
कुतश्चन र्षे श्रुतपूर्व आसीत् ।
एतन् मुने वृश्चति लोकसंशयं
न हि त्वदन्य इति मे विनिश्चितम् ॥

श्रीधरः - अत्याश्चर्यम् एतद् इत्य् आहयमस्येति । हे ऋषे, यमस्य दण्डभङ्गः कुतश्चन कस्माच्चिद् अपि श्रुतपूर्वो नासीत् । एतद् एतस्मिन्न् अर्थे । यद्वा न श्रुतपूर्वः । एतद् यमदूतनिराकरणं चासीत् । अतः सर्वस्यापि लोकस्य संशयो वर्तते तं त्वत्तोऽन्यो न च्छिनत्तीति मे निश्चितमतः कथयेति शेषः ॥२॥

क्रमसन्दर्भः - न व्याख्यातम्.

विश्वनाथः - कुतश्चन, हे ऋषे ! कस्माद् अपि न श्रुतपूर्वः, एतत् एतम् ॥२॥

 ओ)०(ओ

॥ ६.३.३ ॥

श्रीशुक उवाच
भगवत्पुरुषै राजन् याम्याः प्रतिहतोद्यमाः ।
पतिं विज्ञापयाम् आसुर् यमं संयमनीपतिम् ॥

श्रीधरः - भगवतः पुरुषैः प्रतिहत उद्यमो येषां ते । याम्याः पुरुषाः ॥३॥

क्रमसन्दर्भः, विश्वनाथः - न व्याख्यातम्.

 ओ)०(ओ

॥ ६.३.४ ॥

यमदूता ऊचुः
कति सन्तीह शास्तारो जीवलोकस्य वै प्रभो ।
त्रैविध्यं कुर्वतः कर्म फलाभिव्यक्तिहेतवः ॥

श्रीधरः - कति सन्तीत्य् आक्षेपोक्तिः । त्रैविद्यं त्रिविधम् । स्वार्थे ष्यञ् । यद्वा त्रैविद्यं यथा भवति तथा कर्म कुर्वतः । तथा कर्मफलस्याभिव्यक्तिहेतवः कति सन्तीति ॥४॥

क्रमसन्दर्भः - न व्याख्यातम्.

विश्वनाथः - सर्वलोकपराभवप्रदा वयम् अप्य् एवं पराभवं सहामहे, तद् अद्य तेषां चतुर्णां चतुर्भुजानां शास्तिं कारयित्वा तम् एवाजामिलं नरकम् एवानेष्यामः, यद्य् आनेतुं न शक्नुमस् तर्ह्य् अस्य खद्योतस्य दूत्यम् एवातःपरं न कुर्म इत्य् अन्तःकोपगद्गदाक्षरः साक्षेपम् आहुःकतीति त्रैविध्यं त्रिविधम् ॥४॥

 ओ)०(ओ

॥ ६.३.५ ॥

यदि स्युर् बहवो लोके शास्तारो दण्डधारिणः ।
कस्य स्यातां न वा कस्य मृत्युश् चामृतम् एव वा ॥

श्रीधरः - सन्तु बहवः को बाधस् तत्राहुःयदीति । मृत्युर् दुःखम्, अमृतं सुखम् । तेषां विप्रतिपत्तौ ते उभे कस्य स्याताम् ? न कस्यापि, परस्परविरोधेनोभयोर् अपि प्रतिबन्धात् । ऐकमत्ये तु कस्य वा न स्याताम् ? एकः सुखं कर्तुम् इच्छति, दुःखं चान्यः । ऐकमत्ये च तयोः परस्परकार्यानुमोदनेनोभयोर् अपि प्राप्ते कस्य वा ते उभे अपि न स्याताम् इत्य् अर्थः ॥५॥

क्रमसन्दर्भः - न व्याख्यातम्.

विश्वनाथः - सन्तु बहवस् तत्र को बाध इत्य् अत आहुःयदीति । कर्मफलं हि द्विविधं मृत्युर् नरकम् अमृतं स्वर्गः तयोर् द्वयोर् एव सत्त्वम् आरोपयितुम् इच्छतां तेषां मध्ये कस्य ते द्वे स्याताम् अपि तु विरोधे सति नरकस्यापीत्य् अर्थः । दैवाद् ऐकमत्येन तेषाम् अविरोधे सति कस्य वा न स्याताम् ? अपि तु ते द्वे अपि सर्वस्य स्यातां न त्व् एकं विनिगमनाभावाद् इति । पुनर् विरोध एव भवेद् इति भावः ॥५॥

 ओ)०(ओ

॥ ६.३.६ ॥

किन्तु शास्तृबहुत्वे स्याद् बहूनाम् इह कर्मिणाम् ।
शास्तृत्वम् उपचारो हि यथा मण्डलवर्तिनाम् ॥

श्रीधरः - ननु बहूनां कर्मिणां व्यवस्थया बहवः शास्तारो भवन्तु, तथा सति नायं दोषः स्यात् तत्राहुःबहूनां कर्मिणां व्यवस्थया शास्तृत्वबहुत्वे शास्तृत्वं स्यात् घटेत । किन्तु तदा यत् सर्वशास्तरि मुख्यं शास्तृत्वं तद् एकदेशे उपचारमात्रम् एव स्यात् । यथा चक्रवर्तिन एव मुख्यं शास्तृत्वं मण्डलवर्तिनाम् उपचारमात्रम्, निरङ्कुशत्वाभावात् ॥६॥

क्रमसन्दर्भः - न व्याख्यातम्.

विश्वनाथः - ननु बहूनां कर्मिणां व्यवस्थयैव बहवः शास्तारो भवन्तु, तथा सति नायं दोषः स्यात् ? तत्राहुःकिं त्व् इति । सर्वशास्तर्य् एव शास्तृत्वं मुख्यम् एकदेशे तूपचार एव । यथा चक्रवर्तिनः एव मुख्यं शास्तृत्वं मण्डलवर्तिनां कर्मिणां त्व् औपचारिकं निरङ्कुशत्वाभावात् ॥६॥

 ओ)०(ओ

॥ ६.३.७ ॥

अतस् त्वम् एको भूतानां सेश्वराणाम् अधीश्वरः ।
शास्ता दण्डधरो न्ṝणां शुभाशुभविवेचनः ॥

श्रीधरः - यस्माद् एवं शास्तृबहुत्वं न घटतेऽतस् त्वम् एक एव शास्ता । शुभाशुभे विविनक्तीति तथा ॥७॥

क्रमसन्दर्भः, विश्वनाथः - न व्याख्यातम्.

 ओ)०(ओ

॥ ६.३.८ ॥

तस्य ते विहितो दण्डो न लोके वर्ततेऽधुना ।
चतुर्भिर् अद्भुतैः सिद्धैर् आज्ञा ते विप्रलम्भिता ॥

श्रीधरः - विप्रलम्भिता वञ्चिता । लङ्घितेत्य् अर्थः ॥८॥

क्रमसन्दर्भः - न व्याख्यातम्.

विश्वनाथः - विप्रलम्भिता वञ्चिता । खण्डितेत्य् अर्थः ॥८॥

 ओ)०(ओ

॥ ६.३.९ ॥

नीयमानं तवादेशाद् अस्माभिर् यातनागृहान् ।
व्यामोचयन् पातकिनं छित्त्वा पाशान् प्रसह्य ते ॥

श्रीधरः - तद् एवाहुःनीयमानम् इति ॥९॥

क्रमसन्दर्भः - न व्याख्यातम्.

विश्वनाथः - केन प्रकारेणेत्य् अत आहुःनीयमानम् इति । तेन तान् अत्रानीय यदि तदपराधदण्डं दातुं त्वं पारयिष्यसि, तदैव त्वं शास्ता अस्माकम् अपि दुःखाग्निर् निर्वातीति भावः ॥९॥

 ओ)०(ओ

॥ ६.३.१० ॥

तांस् ते वेदितुम् इच्छामो यदि नो मन्यसे क्षमम् ।
नारायणेत्य् अभिहिते मा भैर् इत्य् आययुर् द्रुतम् ॥

श्रीधरः - ते त्वत्तः । यदि नोऽस्मकं क्षमं हितं मन्यसे । अन्यथाऽज्ञानतस् तद् अवज्ञाने तवाप्य् अनर्थः स्यात् । अतर्क्यो हि तेषां प्रभवो यतो नारायणेति केवलम् अभिहिते मा भयं कुर्व् इति वदन्तः शीघ्रम् आगताः ॥१०॥

क्रमसन्दर्भः - अथ तेषां ज्ञानाय किञ्चिच् चेष्टादिकम् उच्यतां तत्राहुःनारायण इति ॥१०॥

विश्वनाथः - ननु ते स्वप्रभुस्थानं गताः सम्प्रति के तान् अत्रानयन्तु, यतो दण्डयामीति चेत्, तत्राहुःतांस् ते त्वत्तो महासर्वज्ञत्वात् वेदितुम् इच्छामः । कस्य ते दूताः क्व वसन्तीति आनेष्यामस् तु बलाद् वयम् एवेति भावः । यदि नः क्षमं हितं मन्यसे, अन्यथा पराभवासहिष्णुतया वयं मरिष्याम एवेति भावः । तान् ज्ञातुं तेषां चेष्टितं किम् अपि ब्रूथेति चेद् अहो हन्ताद्भुतं तेषां धार्ष्ट्यम् इत्य् आहुःनारेति । मा भैर् मा भैषीर् इति पापिनम् अप्य् ऊचुर् अहो अन्याय इति भावः ॥१०॥

 ओ)०(ओ

॥ ६.३.११ ॥

श्रीबादरायणिर् उवाच
इति देवः स आपृष्टः प्रजासंयमनो यमः ।
प्रीतः स्वदूतान् प्रत्याह स्मरन् पादाम्बुजं हरेः ॥

श्रीधरः - प्रजाः संयमयतीति तथा ॥११॥

क्रमसन्दर्भः - प्रीत इति । श्रीनारायणपुरुषत्वनिर्णयात् पूर्वं त्व् अन्यदीयत्वज्ञाने दुःखं जातम् आसीद् इति ॥११॥

विश्वनाथः - स्मरन् प्रीत इति नारायणनामश्रवणमात्राद् एवेति भावः ॥११॥

 ओ)०(ओ

॥ ६.३.१२ ॥

यम उवाच
परो मदन्यो जगतस् तस्थुषश् च
ओतं प्रोतं पटवद् यत्र विश्वम्।
यदंशतोऽस्य स्थितिजन्मनाशा
नस्य् ओतवद् यस्य वशे च लोकः ॥

मध्वः - ओतं प्रोतं पटवत् ।

यथा कन्थापटाः सूत्र ओताः प्रोताश् च संस्थिताः ।
एवं विष्णाव् इदं विश्वम् ओतं प्रोतं च संस्थितम् ॥ इति स्कान्दे ॥१२॥

श्रीधरः - मत्तोऽन्यो जगतस् तस्थुषश् च परोऽधीश्वरोऽस्ति अहं तु जङ्गमानाम् एव तत्रापि नृणाम् एव तत्रापि पापिनाम् एव तत् किङ्करः सन्न् ईश्वरः, स तु सर्वेश्वरः । कोऽसौ ? यत्र यस्मिन् विश्वम् ओतं प्रोतं चोर्ध्वतिर्यक्तन्तुषु पटवत् । यस्य त्व् अंशेभ्यो विष्णुब्रह्मरुद्रेभ्योऽस्य स्थित्यादयो भवन्ति, यस्य च वशे लोको वर्तते । नासिकायां प्रोतबलीवर्दवत् ॥१२॥

क्रमसन्दर्भः - न व्याख्यातम्.

विश्वनाथः - किम् अरे अपराधिनः प्रलपथ तत्त्वं शृणुथेत्य् आहपर इति । यं मां लोकशास्तारं जानीथ तस्मान् मत्तोऽपि मदुपलक्षितेभ्य इन्द्रादिभ्योऽपि परः श्रेष्ठोऽधीश्वरोऽस्ति । अहं तु जङ्गमानाम् एव तत्रापि पापिनाम् एव, तत्रापि तत् किङ्कर, स तु सर्वेश्वरः । कोऽसौ ? यत्र यस्मिन्विश्वम् ओतं प्रोतं च ऊर्धतिर्यक्तन्तुषु पटवत् । यदंशेभ्यो विष्णुरुद्रेभ्यः, नस्य् ओतवन्न् असि प्रोतबलीवर्दवत् ॥१२॥

 ओ)०(ओ

॥ ६.३.१३ ॥

यो नामभिर् वाचि जनं निजायां
बध्नाति तन्त्र्याम् इव दामभिर् गाः।
यस्मै बलिं त इमे नामकर्म
निबन्धबद्धाश् चकिता वहन्ति ॥

श्रीधरः - एतत् प्रपञ्चयतिब्राह्मणादिनामभिर् वाचि निजायां तन्त्र्यां दामन्यां जनान्यो बध्नाति दामभिर् गा बलीवर्दान् इव । त इमे जीवा नामकर्मभिर् निबन्धैर् दृढबन्धसाधनैर् बद्धा यस्मै बलिं वहन्ति । यद् अधीनाः कर्म कुर्वन्तीत्य् अर्थः ॥१३॥

क्रमसन्दर्भः - न व्याख्यातम्.

विश्वनाथः - एतद् एव प्रपञ्चयतिय इति । वाचि वेदलक्षणायां नामानि ब्राह्मणादीनि कर्माणि यजनादीनि तैर् एव निबन्धैर् निर्बन्धकैर् बद्धाः ॥१३॥

 ओ)०(ओ

॥ ६.३.१४ ॥

अहं महेन्द्रो निरृतिः प्रचेताः
सोमोऽग्निर् ईशः पवनो विरिञ्चिः ।
आदित्यविश्वे वसवोऽथ साध्या
मरुद्गणा रुद्रगणाः ससिद्धाः ॥

अन्ये च ये विश्वसृजोऽमरेशा
भृग्वादयोऽस्पृष्टरजस्तमस्काः।
यस्येहितं न विदुः स्पृष्टमायाः
सत्त्वप्रधाना अपि किं ततोऽन्ये ॥

श्रीधरः - यस्य च लीला दुर्विभाव्येत्य् आहअहम् इति द्वाभ्याम् ॥१४॥ न स्पृष्टं रजस्तस्मश् च यैः ईहितम् अभिप्रेतं चेष्टितं व न विदुः । स्पृष्टमाया मायया स्पृष्टाः । ततस् तेभ्योऽन्ये न विदुर् इति किं पुनर् वक्तव्यम् ॥१५॥

क्रमसन्दर्भः - न व्याख्यातम्.

विश्वनाथः - न केवलं स मद्विधेभ्यः पर एव, किन्तु वयं विरिञ्चिपर्यन्ताः सर्वज्ञा अपि स कदा किं कुर्याद् इत्य् अपि न विद्म इत्य् आहअहम् इति । ईहितं चिकीर्षितम् । तद् उक्तं
न ह्य् अस्य कर्हिचिद् राजन् पुमान् वेद विधित्सितम् ।
यद् विजिज्ञासया युक्ता मुह्यन्ति कवयोऽपि हि ॥ [भा.पु. १.९.१६] इति ।

अस्पृष्टरजस्तमस्का अपि स्पृष्टा सत्त्वमयी माया यैर् यतः सत्त्वप्रधानाः ॥१४१५॥

 ओ)०(ओ

॥ ६.३.१६ ॥

यं वै न गोभिर् मनसासुभिर् वा
हृदा गिरा वासुभृतो विचक्षते ।
आत्मानम् अन्तर्हृदि सन्तम् आत्मनां
चक्षुर् यथैवाकृतयस् ततः परम् ॥

श्रीधरः - तन् मायया विमोहितत्वान् न जानन्तीत्य् उक्तम् अविषयत्वाच् च तस्येत्य् आहयम् इति । गोभिर् इन्द्रियैर् हृदा चित्तेन न विचक्षते न पश्यन्ति । यद् वाचानभ्युदितं, यन् मनो न मनुते इत्यादिश्रुतेः । आत्मनां जीवानाम् आत्मानं द्रष्टारम् । आकृतयो रूपाणि चक्षुर् यथा कर्मभूतं न जानन्ति, ततः परमाकृतीनां प्रकाशकम् । न हि प्रमाता प्रमाणस्य विषय इति भावः । एवम्भूतः परमेश्वरो मदन्योऽस्तीति पूर्वेणैव सम्बन्धः ॥१६॥

क्रमसन्दर्भः - यं वईति । श्रीभगवद्रूप एव वागाद्यगोचरतया श्रुतिभिर् वर्ण्यत इति व्यज्य तस्य स्वप्रकाशत्वं व्यञ्जितं न विचक्षते न विषयीकुर्वन्ति ॥१६॥

विश्वनाथः - तं त्व् अतीन्द्रियत्वात् सुतराम् एव न जानीम इत्य् आहयम् इति । गोभिर् ज्ञानेन्द्रियैर् मनसा सविकल्पतया असुभिः कर्मेन्द्रियैः हृदा चित्तेन निर्विकल्पतया च न विचक्षते न जानन्ति । आत्मनां जीवानाम् अनेकेषाम् एकम् एवात्मानम् अन्तर्यामिनम् । आकृतयो रूपाणि चक्षुर् यथा कर्मभूतं, ततः प्रकाश्येभ्यः परं प्रकाशकम् ॥१६॥

 ओ)०(ओ

॥ ६.३.१७ ॥

तस्यात्मतन्त्रस्य हरेर् अधीशितुः
परस्य मायाधिपतेर् महात्मनः ।
प्रायेण दूता इह वै मनोहराश्
चरन्ति तद्रूपगुणस्वभावाः ॥

श्रीधरः - भवत्व् एवम्भूतोऽन्यः परमेश्वरः, ये पुनर् अस्मान् निर्भर्त्स्य पापिनं रक्षितवन्तस् ते के तान् आहतस्येति द्वाभ्याम् । तस्येव रूपं गुणाः प्रभावादयः स्वभावो भक्तवात्सल्यादिर् येषां ते ॥१७॥

क्रमसन्दर्भः - न व्याख्यातम्.

विश्वनाथः - ननु भवत्व् एवम्भूतोऽन्यः परमेश्वरस् तं न जिज्ञासामहे ये त्व् अस्मान् निर्भर्त्स्य पातकिनं ररक्षुस् ते के इत्य् अत आहतस्येति । प्रायेण मनोहरा इति युष्माकं तु न मनोहरा इति भावः ॥१७॥

 ओ)०(ओ

॥ ६.३.१८ ॥

भूतानि विष्णोः सुरपूजितानि
दुर्दर्शलिङ्गानि महाद्भुतानि ।
रक्षन्ति तद्भक्तिमतः परेभ्यो
मत्तश् च मर्त्यान् अथ सर्वतश् च ॥

श्रीधरः - विष्णोर् भूतानि भृत्याः दुर्दशानि द्रष्टुम् अप्य् अशक्यानि लिङ्गानि रूपाणि येषां तानि । तद्भक्तिमतो विष्णुभक्तान् । परेभ्यः शत्रुभ्यो मत्तः सर्वतोऽग्न्यादिभ्यश् च रक्षन्ति ॥१८॥

क्रमसन्दर्भः - न व्याख्यातम्.

विश्वनाथः - सुरपूजितानीति । रे मूर्खास् तान् अपूजितवन्तो यूयम् अपराधिन एवेति भावः । तद्भक्तिमतो विष्णुभक्तान् मत्तश् चेति वयं के वराका इति भावः ॥१८॥

ओ)०(ओ

॥ ६.३.१९ ॥

धर्मं तु साक्षाद् भगवत्प्रणीतं
न वै विदुर् ऋषयो नापि देवाः ।
न सिद्धमुख्या असुरा मनुष्याः
कुतो नु विद्याधरचारणादयः ॥

श्रीधरः - ननु विष्णुभक्ताश् चेत् कथम् अधर्मपक्षपातं कृतवन्तस् तत्राहधर्मम् इति । ऋषयो भृग्वादयः ॥१९॥

चैतन्यमतमञ्जुषा - धर्मस् तु साक्षाद् इत्यादि । भगवत्प्रणीतं भगवते भगवत्प्राप्त्यर्थं प्रणीतं भागवतधर्मम् इत्य् अर्थः । वै निश्चितम् । ऋषयो भृग्वादयः । देवा इन्द्रादयश् च न विदुः ॥१९॥

क्रमसन्दर्भः - न व्याख्यातम्.

विश्वनाथः- नन्व् एवं चेत् तर्हि ते कथम् अधर्मपक्षपातिन इति चेद् धर्मतत्त्वं युष्मद्विधा मूढाः कुतो ज्ञास्यन्ति ? महाविद्वांसो मुनयोऽपि न जानन्तीत्य् आहधर्मम् इति ॥१९॥

ओ)०(ओ

॥ ६.३.२०२१ ॥

स्वयम्भूर् नारदः शम्भुः कुमारः कपिलो मनुः ।
प्रह्लादो जनको भीष्मो बलिर् वैयासकिर् वयम् ॥
द्वादशैते विजानीमो धर्मं भागवतं भटाः ।
गुह्यं विशुद्धं दुर्बोधं यं ज्ञात्वामृतम् अश्नुते ॥

श्रीधरः - ननु केऽपि चेन् न जानन्ति तस्य सत्त्वे किं प्रमाणं तत्राह, स्वयम्भूर् इति । कुमारः सनत्कुमारः । वयम् एत्य् आत्मानम् एव बहुमन्यमानो निर्दिशति ॥२०२१॥

चैतन्यमतमञ्जुषा - तर्हि केऽपि यदि न विदुः, तदा तत्सत्तायां किम्प्रमाणम् इत्य् आहस्वयम्भूर् इत्यादिद्वाभ्याम् । मयादौ ब्रह्मणे प्रोक्ता धर्मो यस्यां मदात्मकः [भा.पु. ११.१४.३३] इति स्वयं भगवता स्वयम्भूर् उपदिष्ट इति स एव यथार्थं वेद, तन्मुखात् श्रुत्वा नारदोऽपि, शम्भुर् भगवदभिन्नत्वात्, कुमारः साक्षाद्दर्शनात्, कपिलस् तदवतारत्वात्, मनुर् ब्रह्मणा यथार्थम् उपदिष्टत्वात् । प्रह्लादः परमभागवतत्वात् । जनको भागवतानां सङ्गात् । भीष्मः प्राणत्यागसमये भगवद्रतिप्रार्थकत्वात् । बलिश् चरणारविन्दस्पर्शात् । वैयासकिः श्रीभागवतोपदेशात् । अहम् इत्य् अर्थे वयम् । वयं विदुर् अत्रोपलम्भात् यद्यपि भीष्मादयः प्राचीना न भवन्ति, तथापि भविष्यति भूतवन् निर्देशपरिगणनम् । कुमार इति सनत्कुमार एक एव, न तु कुमारवर्गः । सनत्कुमारो हि, यत्पादपङ्कजपलाशविलासभक्त्या [भा.पु. ४.२२.३९] इति पृथुं प्रत्युपदिदेश । एतेन पुराणादिकर्ता व्यासोऽपि न जानातीति भावः । नारदोपदेशाद् भागवतकरणकाले भगवद्भक्तियोगमहिमानं वेदेति भावः । दुर्बोधं प्रतिकूलमार्गाणां दुर्ज्ञेयम् । यं ज्ञात्वामृतं श्रीचरणारविन्दासवम् अश्नुते, ज्ञात्वेति ज्ञानमात्रेण । किं पुनर् आचरणेनेति भावः ॥२०२१॥

क्रमसन्दर्भः - विजानीम एव न तु निजस्मृत्यादौ स्पष्टं कथयाम इत्य् अर्थः । तत्र हेतुःगुह्यं लोकमर्यादारक्षणाय गोप्यम् । किं च, साधारणजनैर् दुर्बोधं च । दुर्बोधत्वे हेतुःविशुद्धं न ह्य् अशुद्धाः शुद्धं ज्ञातुम् अर्हन्तीति गुह्यत्वे हेतुविशेषः । यम् इति । हे भटा! इति तस्माद् यूयं तु सुतरां न जानीथेत्य् अर्थः ॥२१॥

विश्वनाथः- ननु केऽपि चेन् न जानन्ति, तर्हि तस्य सत्त्वे किं प्रमाणम् ? तत्राहस्वयम्भूर् इति । विजानीय इति न तु निजकृतस्मृतिशास्त्रेष्व् अपि स्पष्टं कथयाम इत्य् अर्थः । तत्र हेतवःगुह्यं परमतत्त्वत्वात् संवृत्यैव स्थाप्यं राजविद्याराजगुह्याध्यायेसर्वगुह्यतमं भूयः शृणु मे इत्य् अत्र हेतोर् एव दृष्टत्वात्, विशुद्धं गुणातीतं सगुणस्मृतिशास्त्रेषु वक्तुम् अनर्हत्वात् दुर्बोधं कर्मिभिर् अर्थवादादिदोषकलिलान्तःकरणैर् दुर्ज्ञेयत्वात् ॥२०२१॥

ओ)०(ओ

॥ ६.३.२२ ॥

एतावान् एव लोकेऽस्मिन् पुंसां धर्मः परः स्मृतः ।
भक्तियोगो भगवति तन्नामग्रहणादिभिः ॥

श्रीधरः - तम् एव धर्मम् आहएतावान् इति ॥२२॥

सनातनः (ह.भ.वि. ११.५५९) - तस्य भगवतो नामग्रहणादिभिर् इति अत्व्हेतुएर् नामग्रहणप्रधानताभिप्रेता ॥२२॥

चैतन्यमतमञ्जुषा - भागवतधर्म एव परो धर्म इत्य् आहएतावान् एवेत्यादि । पुंसां परो धर्मः स्मृतः । कोऽसौ ? भगवति भक्तियोगः । किं प्रकारकः ? इत्य् आहतन्नामग्रहणादिभिः ॥२२॥

क्रमसन्दर्भः - लोकेऽस्मिन्न् इह जगतीत्य् अर्थः । तन्नामग्रहणादिभिर् इति तृतीया प्रकृत्याभिरूप इतिवत् ॥२२॥

विश्वनाथः- तर्हि तम् एव धर्मम् अस्मान् सेवकान् शिक्षयित्वा त्रायस्वेत्य् आहएतावान् एव प्रभेदबाहुल्येऽपि वस्तुतस् त्व् इयान् एवेति भावः । पर इति परशब्दविशेष्यत्वेनोच्यमानः । तन्नामग्रहणादिभिर् इति कर्मार्पणलक्षणः सगुणो योगो व्यावृत्तः । एतद् एव श्रीभागवतस्याभिधेयतत्त्वम् । यद् उक्तं शास्त्रारम्भ एवधर्मः प्रोज्झितकैतवोऽत्र परमः [भा.पु. १.१.२] इति, स वै पुंसां परो धर्मः [भा.पु. १.२.६] इति ॥२२॥

 ओ)०(ओ

॥ ६.३.२३ ॥

नामोच्चारणमाहात्म्यं हरेः पश्यत पुत्रकाः ।
अजामिलोऽपि येनैव मृत्युपाशाद् अमुच्यत ॥

श्रीधरः - न चात्र प्रमाणं वक्तव्यं दृष्टत्वाद् इत्य् आहनामोच्चारणेति । येनैव केवलेन सकृदुच्चारितेन ॥२३॥

चैतन्यमतमञ्जुषा - नामग्रहणमाहात्म्यं दर्शयतिनामोच्चारणमाहात्म्यम् इत्यादिद्वाभ्याम् । इयाय मुक्तिं पार्षदसारूप्यमोक्षम् ॥२३॥

क्रमसन्दर्भः - न व्याख्यातम्.

विश्वनाथः - न चात्र प्रमाणम् अन्वेष्टव्यं साक्षाद् दृष्टत्वाद् इत्य् आहनामेति ॥२३॥

 ओ)०(ओ

॥ ६.३.२४ ॥

एतावतालम् अघनिर्हरणाय पुंसां
सङ्कीर्तनं भगवतो गुणकर्मनाम्नाम् ।
विक्रुश्य पुत्रम् अघवान् यद् अजामिलोऽपि
नारायणेति म्रियमाण इयाय मुक्तिम् ॥

श्रीधरः - ननु नामाभासेन कथं सर्वपापक्षयः स्यात् ? श्रद्धाभक्त्यावृत्त्यादेर् अपि विधानात् । तथा हिसायं प्रातर् गृणन् भक्त्या दुःखग्रामाद् विमुच्यते [भा.पु. १.३.२९] इति, अनुदिनम् इदम् आदरेण शृण्वन् [भा.पु. ४.२३.३९] इति,

श्रवणं कीर्तनं ध्यानं हरेर् अद्भुतकर्मणः ।
जन्मकर्मगुणानां च तद् अर्थेऽखिलचेष्टितम् ॥ [भा.पु. ११.३.२७]

इत्याद्य् अस्मिन्न् एव पुराणे तत्र तत्र पठ्यते । पुराणान्तरे च, पापक्षयश् च भवति स्मरतां तम् अहर्निशम् इति । अत्रैव च,

तस्मात् सङ्कीर्तनं विष्णोर् जगन्मङ्गलम् अंहसाम् ।
महताम् अपि कौरव्य विद्ध्य् एकान्तिकनिष्कृतम् ॥ [भा.पु. ६.३.३१]

इत्यादिना सम्यक् कीर्तनाद् एव मुच्यते ।

किं च, तथा सति किम् इति मन्वादयो द्वादशाब्दादीनि स्मरेयुः । तस्माद् इदम् अनुपपन्नम् इव तन् नाहएतावतेति । भगवतो गुणानां कर्मणां च नाम्नां च सम्यक् कीर्तनम् इति यद् एतावता पुंसाम् अघनिर्हरणाय पापक्षयमात्रायालम् उपयोगो नास्ति । अलंशब्दोऽत्र वारणे । यथाहामरसिंहः, अलं भूषणपर्याप्तिशक्तिवारणवाचकम् इति ।

उपयोगाभावम् एवाह । अजामिलो महपातक्य् अपि नारायणेति विक्रुश्य, न तु सम्यक् कीर्तयित्वा । तच् च पुत्रं विक्रुश्य, न तु हरिम् । अघवान् अशुचिर् अपि म्रियमाणोऽस्वस्थचित्तोऽपि मुक्तिम् अवाप, न त्व् अघनिर्हरणमात्रम् । अतो नामाभासेनापि सर्वपापक्षय इत्य् एव तत्त्वम् । आवृत्तिश्रद्धादिविधयस् तु पापवासनाक्षयार्था इत्य् उक्तम् एव, हरेर् गुणानुवादः खलु सत्त्वभावनः इत्य् अत्र ॥२४॥

सनातनः (ह.भ.वि. ११.४२७) - भगवतो गुणानां कर्मणां च नाम्नां च । यद् वा, गुणकर्मसम्बन्धिनां विचित्राणां नाम्नां बहूनां सम्यक् कीर्तनं पुंसाम् अघनिर्हरणाय पापक्षयमात्राय भवतीति यत्, एतावता उक्तेन अलं प्रयोजनं नास्ति । कुतः ? अजामिलो महपातक्य् अपि नारायणेत्य् एव विक्रुश्य, न त्व् अवतारसम्बन्धिगुणकर्ममाधुरीवैशिष्ट्यं नामविशेषं सम्यक् कीर्तयित्वा । तत्र च पुत्रं विक्रुश्य, न तु हरिम् । अघवान् अशुचिर् अपि अकृतप्रायश्चित्तोऽपीति वा । म्रियमाणोऽस्वस्थचित्तोऽपि मुक्तिम् अवाप, न त्व् अघनिर्हरणमात्रम् । तदानीम् अजामिलस्य देहस्य वर्तमानत्वेन जीवन्मुक्ततैव सिद्धा । अतो नामाभासेनापि यथाकथञ्चिज् जातेन मुक्तिर् अपि स्यात् । किम् उत पापक्षय इति भावः ॥२४॥

क्रमसन्दर्भः - एतावतेत्य् अस्य टीकायां पापवासनाक्षयार्था इत्य् अत्र तथापि महदपराधाद्यालम्बनेन तिष्ठति या पापवासना तस्याः क्षयार्था इत्य् अर्थः । मरणे तु निरपराधस्यैव सतो मुखे नामाविर्भावः स्याद् इति भावः । इत्थम् एव द्वितीये एतावान् साङ्ख्ययोगाभ्यां [भा.पु. २.१.६] इत्य् अत्र व्याख्यातम् । अन्ते तु परमो लाभ इति । तद् उक्तम्
कृष्णः कृष्णः कृष्ण इत्य् अन्तकाले
जल्पन् जन्तुर् जीवितं यो जहाति ।
आद्यः शब्दः कल्पते तस्य मुक्त्यै
व्रीडानम्रौ तिष्ठतोऽन्यावृणस्थौ ॥ इति ।

मुक्तिम् इयातेति जीवन्मुक्त्यपेक्षया ॥२४॥

विश्वनाथः - ननु सकृद् उच्चारितेनैव नामाभासेन कथं सर्वपापक्षयः तन्नामग्रहणादिभिर् इति त्वयाप्य् आदिपदोपदानात् कीर्तनश्रवणाद्यङ्गभक्तियोगेन परमधर्मेण सर्वपापक्षयपूर्वकमोक्षप्राप्तिर् इत्य् उक्तत्वाद् इत्य् अत आहएतावतेति । भगवतो गुणानां कर्मणां नाम्नां च सम्यक् कीर्तनम् इत्य् एतावता पुंसाम् अघनिर्हरणाय पापक्षयमात्रायालम् उपयोगो नास्ति । अलंशब्दोऽत्र वारणे, नामादीनाम् एकतरस्यापि असम्यक्कीर्तनाद् अपि साघनिर्हरणसिद्धेर् इति भावः । यद् यतो विक्रुश्यैव, न तु सम्यक् कीर्तयित्वा । तच् च नारायणायेति नाम्ना पुत्रं विक्रुश्य, न तु हरिम् । अघवान् अशुचिर् अपि, न तु शुचिः सन् अजामिलोऽप्य् अतिप्रसिद्धमहापातक्य् अपि, न त्व् अन्यः क्षुद्रपापी । म्रियमाणो मरणदुःखविवशोऽपि, न तु सुस्थचित्तः मुक्तिम् इयाय प्राप, न तु पापनिर्हरणमात्रम् । तस्मात् तन्नामग्रहणादिभिर् इति

श्रवणं कीर्तनं ध्यानं हरेर् अद्भुतकर्मणः ।
जन्मकर्मगुणानां च तद् अर्थेऽखिलचेष्टितम् ॥ [भा.पु. ११.३.२७]

तस्मात् सङ्कीर्तनं विष्णोर् [भा.पु. ६.३.३१] इति, अनुदिनम् इदम् आदरेण शृण्वन् [भा.पु. ४.२३.३९] इत्य् आदिषु भक्तेर् अनेकेषाम् अङ्गानां श्रद्धावृत्तिसम्यक्त्वादेर् अपि यद् विधानं तन् निरपराधानां प्रेमवृद्ध्यर्थम् । नामापराधवतां तु नामापराधक्षयार्थं च । श्रद्धामृतकथायां मे [भा.पु. ११.१९.२०] इत्य् उपक्रम्य,

एवं धर्मैर् मनुष्याणाम् उद्धवात्मनि वेदिनाम् ।
मयि सञ्जायते भक्तिः कोऽन्योऽर्थोऽस्यावशिष्यते ॥ [भा.पु. ११.१९.२४] इति ।

अत्र भक्तिशब्देन प्रेमैवोक्तः । कोऽन्य इत्य् अनेन मोक्षस्य निराकरणात्

नामापराधयुक्तानां नामान्य् एव हरन्त्य् अघम् ।
अविश्रान्तप्रयुक्तानि तान्य् एवार्थकराणि च ॥ इति ।

पापक्षयश् च, भवति स्मरतान्तम् अहर्निशम् इत्य् अत्र चकारान् नामापराधक्षयः प्रेमभक्तिश् चेति व्याख्येयम् इति पापस् तद्वासना तन्मूलभूताविद्याक्षयः, सायुज्यसालोक्यादिकं तु नामाभासस्यैकस्यापि फलम् इत्य् एतद् उपाख्यान एव दृष्टम् ॥२४॥

ओ)०(ओ

॥ ६.३.२५ ॥

प्रायेण वेद तद् इदं न महाजनोऽयं
देव्या विमोहितमतिर् बत माययालम् ।
त्रय्यां जडीकृतमतिर् मधुपुष्पितायां
वैतानिके महति कर्मणि युज्यमानः ॥

श्रीधरः - यत् तूक्तं व्यर्थं तर्हि द्वादशाब्दादिस्मरणम् इति तत्राहप्रायेणेति । महाजनो मन्वादिः । अयं भवःयथामृतसञ्जीवनौषधिम् अजानन्तो वैद्या रोगनिर्हरणाय त्रिकटुकनिम्बादीनि स्मरन्ति, तथा स्वयम्भूशम्भुप्रमुखद्वादशव्यतिरेकेणायं महाजनोऽतिगुह्यम् इदम् अज्ञात्वा द्वादशाब्दादिकं स्मरतीति ।

किं च, मायया देव्या अलं विमोहितमतिर् अयं जनो मधु मधुरं यथा भवति, एवं पुष्पितायां पुष्पस्थानीयैर् अर्थवादैर् मनोहरायां त्रय्यां जडीकृता अभिनिविष्टा मतिर् यस्य । अतो महत्य् एव कर्मणि श्रद्धया युज्यमानो नाल्पे प्रवर्तते । दृश्यते हि प्राकृतस्य लोकस्य महति मन्त्रादौ श्रद्धा, अल्पे चाश्रद्धा । तस्माद् अस्य ग्राहको नास्तीति तैर् नोक्तम् ।

यद् वा, स्वाधीनः सिंहोऽस्त्य् एतावता श्वशृगालादिनिवारणाय तं यथा न प्रयुञ्जते, तथातितुच्छत्वात् पापस्य न तन्निरसनाय परममङ्गलं हरेर् नाम स्मरन्ति ।

यद् वा, नाममाहात्म्यज्ञाने सर्वमुक्तिप्रसङ्गाद् इत्य् एषा दिक् । ग्रन्थविस्तरभयात् तु नातिप्रपञ्च्यते ॥२५॥

चैतन्यमतमञ्जुषा - ननु सत्सु भगवन्नामग्रहणादिषु कथं नाम कृच्छ्रचान्द्रायणादिर् महाजनैर् निरूपितः ? नेत्य् आहप्रायेण वेदेत्यादि । महाजनो व्यासयाज्ञवल्क्यादिः । स्वयम्भूर् इत्यादिद्वादशभिन्नः । प्रायेण साकल्येन याथार्थ्येन वा वेद । कुतः ? तत्राहदेव्या मायया विशेषेण मोहितः । लिङ्गम् आहत्रय्यां जडीकृतमतिः, यतस् तयैव युज्यमानः, न तु योजितः ॥२५॥

क्रमसन्दर्भः - महाजनो द्वादशेतरमुन्यादिः । स एव देव्या विमोहितमतिर् इत्यादिलक्षणः ॥२५॥

विश्वनाथः - नन्व् एवम् अखिलधर्मश्रेष्ठं मुक्तिसाधनम् अतिसुगमं नामकीर्तनादि भगवद्भजनं प्रायेणानुपदिशन्तः किम् इति विद्वांसः कर्मयोगम् एवोपदिशन्ति, कुर्वते च ? तत्राहप्रायेणेति । महाजनो जैमिन्यादिर् इदं न वेद ।

ननु शास्त्रकृत् कथं न वेद ? तत्राहदेव्या परमैश्वर्या । अविदुषो मोहने खलु न किम् अप्य् ऐश्वर्यमतो विद्वांसम् अधिकं मोहयेद् इति भावः । अत एव मधु मधुरं यथा स्यात् तथा पुष्पितायाम् अर्थवादपुष्पाणि सञ्जातानि यस्यास् तस्यां त्रय्यां जडीकृता अत्यभिनिवेशाद् विवेकरहितीकृत्य मतिर् यस्य सः । अत एव वैतानिके द्रव्यानुष्ठानमन्त्रादिविस्तारवति कर्मणि महति दर्शपौर्णमासादियोगे च बव्हायासवति लौकिकप्रतिष्ठादिहेतोर् युज्यमानो युक्तोऽल्पायासे नामकीर्तनादौ न रज्यतीत्य् अर्थः ॥२५॥

 ओ)०(ओ

॥ ६.३.२६ ॥

एवं विमृश्य सुधियो भगवत्य् अनन्ते
सर्वात्मना विदधते खलु भावयोगम् ।
ते मे न दण्डम् अर्हन्त्य् अथ यद्य् अमीषां
स्यात् पातकं तद् अपि हन्त्य् उरुगायवादः ॥

श्रीधरः - भावयोगं भक्तियोगम् । अमीषां पातकं न स्याद् एव । यदि स्यात् उरुगायस्य वादः कीर्तनम् ॥२६॥

क्रमसन्दर्भः - एवं पूर्वोक्तभगवद्भक्तिमहिमप्रकारम् । सर्वात्मनेति । नित्यनैमित्तिकपरित्याग उक्तः । तथा दण्डं नार्हन्ति । तत्र यदि दैवान् निषिद्धाचरणेन पातकं स्यात्, तद् अपि यथा कथञ्चित् तत्कीर्तनमात्रं हन्तीत्य् अर्थः ॥२६॥

विश्वनाथः -

अथापि ते देव पदाम्बुजद्वय
प्रसादलेशानुगृहीत एव हि ।
जानाति तत्त्वं भगवन् महिम्नो
न चान्य एकोऽपि चिरं विचिन्वन् ॥ [भा.पु. १०.१४.२९]

इति ब्रह्मोक्तेः शास्त्रज्ञा अपि भगवत्तत्त्वानभिज्ञाः स्युः । अनधीतशास्त्रा अपि भगवदनुगृहीताः शुद्धबुद्धयः सन्तो विवेकिनो भगवन्तं भजन्त्य् एवेत्य् आहएवम् इति । सर्वात्मना सर्वेणैव मनसा, न तु नित्यनैमित्तिककर्माद्यनुष्ठानार्थं मनसः कम् अप्य् अंशं परित्यज्येत्य् अर्थः । दण्डं नित्यकर्माकरणप्रत्यवायजनितम् । यदि दैवात् पातकं निषिद्धाचरणलक्षणं स्यात् । वादं कीर्तनम् ॥२६॥

 ओ)०(ओ

॥ ६.३.२७ ॥

ते देवसिद्धपरिगीतपवित्रगाथा
ये साधवः समदृशो भगवत्प्रपन्नाः ।
तान् नोपसीदत हरेर् गदयाभिगुप्तान्
नैषां वयं न च वयः प्रभवाम दण्डे ॥

श्रीधरः - तद् एवं धर्मतत्त्वं निर्णीय भृत्यान् अनुशास्तित इति । ये भगवन्तं प्रपन्नास् ते देवैः सिद्धैश् च परिगीतपवित्रगाथा वर्णितपवित्रकथाः, अतस् तान् नोपसीदत तत् समीपम् अपि न गच्छत । वयः कालोऽपि न प्रभवति ॥२७॥

सनातनः (ह.भ.वि. १०.२१८) - एवं सर्वशास्त्रसाराखिलवेदफलरूपश्रीभागवते प्रतिस्कन्धम् एव भगवद्भक्तानां माहात्म्यं विभातीति स्कन्धक्रमेण लिखित्वा इदानीं पूर्ववत् साक्षात् माहात्म्याभावेऽपि केषाञ्चिद् वचनानां तात्पर्येण विशेषतो माहात्म्य एव पर्यवसानात् तानि पृथग् लिखतिते देवेत्य् आदिना नमो नम इत्य् अन्त्येन । ये भगवन्तं प्रपन्ना यथा कथञ्चिद् अप्य् आश्रिताः । अत एव साधवः सुशीलाः समदृशश् च । ते देवैः सिद्धैश् च श्रीसनकादिभिः परिगीतपवित्रगाथाः अनुवर्णितपवित्रकथाः । अतस् तान् नोपसीदत तत्समीपम् अपि नोपगच्छत तत्प्रतिवेशिनोऽपि परित्यजतेत्य् अर्थः । किं च, गदया कौमोदक्याभितो गुप्तान् । ततस् तत्समीपगताः सन्तस् तया हनिष्यध्वे इति भावः । तेषां कथञ्चित् पापे जातेऽपि न कोऽपि किञ्चित् कर्तुं शक्नुयात्, भगवत्प्रपन्नत्वेनैव सर्वपापक्षयापत्तेर् इत्य् आहनैषाम् इति । वयम् इति निजभृत्याद्यपेक्षया बहुत्वम् । वयः कालोऽपि सनियन्ता न प्रभवति ॥२७॥

क्रमसन्दर्भः - तेषाम् एव माहात्म्यानुवादपूर्वकं शिक्षयतिते देवेति । नोपसीदतेति । तन्निकटे पातव्य् अपि चेद् भवति तदापीति भावः ॥२७॥

विश्वनाथः - तस्माद् एतावद्दिनपर्यन्तं यत् कृतं तत् कृतम् एव भाग्येनैव रक्षिता अभूत् । अतः परं तु यद् उपदिशामि, तत् शृणुतेत्य् आहत इति । गाथाः कथाः समदृशः स्वस्य परस्य च सुखदुःखादिकं समं पश्यन्तः गदयाभिगुप्तान् इति सकृद् अद्यतनो युष्माकम् अपराधो विष्णुदूतैः क्षान्तः इत्य् अहं मन्ये । यदि पुनर् अपि भक्तानां समीपं यास्यथ । तदा हरेर् एव गदया तेषां हस्तस्थितया चूर्णीभविष्यथ इति भावः । यूयं खलु वराकाः, ते तावत् वयं मत्सहिता ब्रह्माद्या अपि वयः कालो ब्रह्मादेर् नियन्तापि ॥२७॥

 ओ)०(ओ

॥ ६.३.२८ ॥

तान् आनयध्वम् असतो विमुखान् मुकुन्द
पादारविन्दमकरन्दरसाद् अजस्रम् ।
निष्किञ्चनैः परमहंसकुलैर् असङ्गैर्
जुष्टाद् गृहे निरयवर्त्मनि बद्धतृष्णान् ॥

श्रीधरः - के तर्हि दण्डार्थम् आनेयाह् ? इत्य् अत्राहतान् इति द्वाभ्याम् । असतो दुष्टान् । तान् एवाहमुकुन्दपादारविन्दयोर् यो मकरन्दरूपो रसस् तस्माद् विमुखान् । कथम्भूतात् ? निष्किञ्चनैर् अजस्रं जुष्टात् । तेषां ज्ञापकम् आह । निरयवर्त्मनि स्वधर्मशून्ये गृहे बद्धा तृष्णा यैस् तान् ॥२८॥

सनातनः (ह.भ.वि. १०.३०८) - असतो दुष्टान् तान् एवाहमुकुन्दपादारविन्दयोर् मकरन्दरूपो रसो भक्तिलक्षणस् तस्माद् विमुखान् । कथम्भूतान् ? रसज्ञैर् भक्तिसुखाभिज्ञैः रसविवेकिभिर् वा परमहंसकुलैः, अत एव निष्किञ्चनैर् अभिमानशून्यैर् निरपेक्षैर् वा, अजस्रं जुष्टान् सेवितान् । यद् वा, अजस्रं विमुखान् इति सम्बन्धः । तादृशे महारसे सकृत् क्षणम् अपि येऽभिमुखा न भवन्ति, तान् इत्य् अर्थः । असतां ज्ञापकम् आहनिरयवर्त्मनि स्वधर्मशून्ये गृहे अनिवेदितभोगादौ वा बद्धास् तृष्णा यैस् तान् दण्डार्थम् इहानयध्वम् । एवं तेषां निष्ठा चोक्ता ॥२८॥

क्रमसन्दर्भः - न व्याख्यातम्.

विश्वनाथः - तर्हि कीदृशानाम् एष्यामः? तत्राहतान् असतः असाधून् । असाधूनां लक्षणम् आहमुकुन्दपादारविन्दयोर् मकरन्दरसात् तत्प्राप्तिसाधनात् भक्तियोगाद् विमुखान् । तादृशभक्तियोगम् अकुर्वाणान् इत्य् अर्थः । ननु तेषां वैमुख्याद् एव स खलु मकरन्दरसो न लिप्सनीय इत्य् अतो मकरन्दरसं विशिनष्टिनिष्किञ्चनैः केवलभक्तिमद्भिः परमहंसकुलैश् च प्रधानीभूतभक्तिमद्भिर् जुष्टात् सेवितात् । अत एव निरयवर्त्मनि नरकप्रापके गृहे बद्धतृष्णान् ॥२८॥

 ओ)०(ओ

॥ ६.३.२९ ॥

जिह्वा न वक्ति भगवद्गुणनामधेयं
चेतश् च न स्मरति तच्चरणारविन्दम् ।
कृष्णाय नो नमति यच्छिर एकदापि
तान् आनयध्वम् असतोऽकृतविष्णुकृत्यान् ॥

श्रीधरः - किं च जिह्वेत्यादि । यद् येषां जिह्वेत्याद्य् अन्वयः । न कृतं विष्णुकृत्यं भगवद्व्रतं यैः ॥२९॥

सनातनः (ह.भ.वि. १०.३०९) - किं च, यत् येषां जिह्वेत्याद्य् अन्वयः । न कृतं विष्णुकृत्यं भगवद्व्रतम् एकादश्युपवासकार्त्तिकनियमादि यैस् तांश् च एकदापीत्य् अस्य पूर्ववाक्यद्वये सम्बन्धः । अपिशब्दस्यापि सर्वत्रानुषङ्गः । ततश् चायम् अर्थःजिह्वापि गुणकृत नामधेयं दीनवत्सल इत्य् आदिकम् अपि न वक्तीति यथा कथञ्चिद् एव नामोच्चरणम्, तच् च इजार्तादिहेतुनापि, न त्व् अर्थानुसन्धानपूर्वकं श्रद्धया श्रीकृष्णस्य नाम सम्यगुच्चारणं करोतीत्य् अर्थः । एवं चेतोऽपि तच्चरणारविन्दम् अपीति यथा कथञ्चिन् मनोमात्रेणैवाङ्गस्य स्पर्शनम्, न तु सर्वाङ्गस्य । श्रीमच्चरणारविन्दयोर् वा सम्यक् ध्वानम् । तथा शिरोऽपि कृष्णायापीति । शिरोभिर् नमनमात्रेण वन्दनम् । तच् च कृष्णोद्देशेन यं कञ्चिद् अप्य् आलक्ष्येति, न तु सर्वाङ्गैः साक्षात् श्रीमूर्त्यादिकं वेति । एवं कथञ्चिद् अपि श्रीकृष्णभक्तिसम्बन्धहीना ये तान् एवानयध्वम् इति । अत एव जिह्वादिशब्दप्रयोगः, अन्यथा जिह्वादीनाम् एव वचनादिव्यापारात् पुनस् तत्तच्छब्दप्रयोगस्य वैयर्थ्यापत्तेर् इति दिक् ॥२९॥

क्रमसन्दर्भः - अस्तु तावत् तेषां वार्ता यतो जिह्वा न वक्तीति । यद् यस्य जिह्वापि श्रीभगवतो गुणं च नामधेयं च वा एकदा जन्ममध्ये यदा कदापि न वक्ति, जिह्वाया अभावे चेतश् च तच्चरणारविन्दम् एकदापि न स्मरति, चेतसो विक्षिप्तत्वे शिरश् च कृष्णाय कृष्णं लक्ष्यीकृत्य नो नमति ।

शाठ्येनापि नमस्कारं कुर्वतः शार्ङ्गधन्वने ।
शतजन्मार्जितं पापं तत्क्षणाद् एव नश्यति ॥

इति स्कान्दोक्तमहिमानं नमस्कारं न करोति तान् आनयध्वम् । तत्र हेतुःअसतः । असत्त्वे हेतुःअकृतविष्णुकृत्यान् । यथा च स्कान्दे रेवाखण्डे श्रीब्रह्मोक्तौ

स कर्ता सर्वधर्माणां भक्तो यस् तव केशव ।
स कर्ता सर्वपापानां यो न भक्तस् तवाच्युत ॥
पापं भवति धर्मोऽपि तवाभक्तैः कृतो हरे ।
निःशेषधर्मकर्ता वाप्य् अभक्तो नरके हरे ।
सदा तिष्ठति भक्तस् ते ब्रह्महापि विमुच्यते ॥

श्रीपाद्मे
मन्निमित्तं कृतं पापम् अपि क्षेमाय कल्पते ।
माम् अनादृत्य धर्मोऽपि पापं स्यान् मत्प्रभावतः ॥

युक्तश् च तत् । श्रवणं कीर्तनं चास्य [भा.पु. ७.११.१०] इत्य् आदिना । मुखबाहूरुपादेभ्यः [भा.पु. ११.५.२] इत्य् आदिना । सर्वेषां मदुपासनं [भा.पु. ११.१८.४३] इत्य् आदिना, सर्वविधिनिषेधाः स्युः [पाद्मे बृहत्सहस्रनामस्तोत्रे] इत्य् आदिना च परमनित्यत्वादिप्रतिपादनात् । एषां कीर्तनादीनां त्रयाणाम् अपि सुकराणाम् अभावे परेषां सुतराम् एवाभावो भवेद् इति सामान्येनैव विष्णुकृत्यरहितत्वम् उक्तम् । जिह्वादीनां करणभूतानाम् अपि कर्तृत्वेन निर्देशः पुरुषान् इच्छयापि यथा कथञ्चित् कीर्तनादिकम् आदत्ते । चरणारविन्दम् इति विशेषाङ्गनिर्देशः श्रीयमस्य भक्तिख्यापक एव, न तु तन्मात्रस्मरणनियामकः । अत्राभक्तानाम् आनयनेन भक्तानाम् अनानयनम् एव विधीयते, आनयनस्योत्सर्गसिद्धत्वात् । वैवस्वतं संयमनं प्रजानाम् इति श्रुतेः ॥२९॥

विश्वनाथः - किं च, मुकुन्दस्य सकृद् अपि कीर्तनस्मरण्डिकं तत्प्राप्तिसाधनं भवतीति तद्वन्तोऽपि सच्छब्देनाभिधीयन्त इत्य् अतस् तद्भियाएवानेतव्याः ? इत्य् अहजिह्वेति । जिह्वाया अभावे चेतश् चेत्य् आदि । चेतसो विक्षिप्तत्वे कृष्णायेत्य् आदि । एकदापीति सर्वत्रान्वेति । तान् कैवल्येन प्राधान्येन वा अकृतविष्णुकृत्यान् विष्णोः किम् अपि कृत्यम् अकृतवन्तः । अत एव असतः अवैष्णवान् । अत्र जन्ममध्ये वर्षमध्ये दिनमध्ये वेति यथा स्वमतं व्याचक्षते ॥२९॥

 ओ)०(ओ

॥ ६.३.३० ॥

तत् क्षम्यतां स भगवान् पुरुषः पुराणो
नारायणः स्वपुरुषैर् यद् असत् कृतं नः ।
स्वानाम् अहो न विदुषां रचिताञ्जलीनां
क्षान्तिर् गरीयसि नमः पुरुषाय भूम्ने ॥

श्रीधरः - भगवन्तं क्षमापयतितद् इति । अयं भावःनः स्वपुरुषैर् अस्मदीयत्वेन स्थितैः स्वीयैर् एव पुरुषैर् यद् यस्माद् असद् अन्याय्यं कृतं तत् तस्मात् स्वयम् एव क्षम्यतां सहताम् । स्वानां स्वीयानां भक्तानां नोऽस्माकं न विदुषाम् अज्ञानाम् । अहो गरीयसि तस्मिन् क्षान्तिर् युक्तैव । मह इति पाठे स्वीयानां माहात्म्यम् अविदुषां नः क्षमां करोत्व् इत्य् अर्थः ॥३०॥

क्रमसन्दर्भः - स्वपुरुषैर् द्वारभूतैर् यन् नोऽस्माभिर् असत्कृतम् ॥३०॥

विश्वनाथः - भृत्यापराधे स्वामिनो दण्डः इति न्यायेन स्वस्यापराधित्वं भावयन् सविनयं प्रणमतितत् तस्मात् क्षम्यतु, नः स्वपुरुषैः सुष्ःतु अपुरुषैः कुपुरुषैर् इत्य् अर्थः । असत् अन्याय्यं कृतं, न कीदृशानां स्वानां तत् किङ्कराणाम् । अहो इत्य् आश्चर्ये । तद् अपि न विदुषाम् अतोऽज्ञत्वाद् एव रचिताञ्जलीनाम् ।

ननु दण्डयितुम् असमर्था एव क्षमन्ते ? तत्राहक्षान्तिर् गरीयसि महामहत्तमे तद् अपि क्षमैव युक्ता । स्वानां महः इति पाठे विष्णुदूतानां यन् महो माहात्म्यं तद् अजानताम् ॥३०॥

 ओ)०(ओ

॥ ६.३.३१ ॥

तस्मात् सङ्कीर्तनं विष्णोर् जगन्मङ्गलम् अंहसाम् ।
महताम् अपि कौरव्य विद्ध्य् ऐकान्तिकनिष्कृतम् ॥

श्रीधरः - तस्माद् इत्यादिः शुकोक्तिः । जगतोऽपि मङ्गलरूपम् ॥३१॥

क्रमसन्दर्भः - तस्माद् इत्यादि श्रीशुकोक्तिः तस्मात् सङ्कीर्तनं तु जगतां सापराधनिरपराधानां सर्वेषाम् एव महताम् अंहसाम् अपराधपर्यन्तानाम् ॥३१॥

विश्वनाथः - विष्णुदूतानां यमस्य च वाक्यप्रमाण्येन यदि यत् किञ्चित् कीर्तनेनैव सर्वपापक्षयस् तदा किम् उत सम्यक् कीर्तनेनेत्य् आहतस्माद् इति श्रीशुकोक्तिः ॥३१॥

 ओ)०(ओ

॥ ६.३.३२ ॥

शृण्वतां गृणतां वीर्याण्य् उद्दामानि हरेर् मुहुः ।
यथा सुजातया भक्त्या शुद्ध्येन् नात्मा व्रतादिभिः ॥

श्रीधरः - एकान्तिकत्वम् एवाहशृण्वताम् इति । व्रतादिभिस् तथा न शुध्येत् ॥३२॥

क्रमसन्दर्भः - सुष्ठु जातया रतिरूपया भक्त्या तु यथा मुक्तिपर्यन्तस्य किम् उत पापमात्रस्य वासनाक्षयप्रकारेणात्मा मनः शुद्ध्येत्, तथा व्रतादिभिर् नेत्य् अर्थः ॥३२॥

विश्वनाथः - श्रवणकीर्तनाद्यभ्यासवतां भक्तानां सापराधानाम् अपि भक्तिर् एव पूर्णा स्यात् । यद् उक्तं

नामापराधयुक्तानां नामान्य् एव हरन्त्य् अघम् ।
अविश्रान्तप्रयुक्तानि तान्य् एवार्थकराणि च ॥ इति ।

तस्यां सतां तु जीवात्मैव शुद्ध्येत् । किं पुनर् मन इत्य् अहशृण्वताम् इति । आत्मा जीवः । अविद्यामालिन्यात् यथा शुद्ध्यति, न तथा व्रतादिभिः कर्मिकृतैः प्रायश्चित्तैः पापक्षये सत्य् अपि पापबीजस्याक्षयान् मनः किञ्चिन्मात्रम् एवापाततः शुद्ध्यतीत्य् अर्थः । तेन भो राजन् प्रायश्चित्तम् अथोऽपार्थं मन्ये कुञ्जरशौचवत् [भा.पु. ६.१.१०] इति यत् त्वयाक्षिप्तं, तत् सत्यम् एव । मूलपापक्षयो भक्तानां भक्त्यैव तेषाम् एव नरकगमनाभावो भगवत्प्राप्तिश् च कर्मिणां तु पापपुण्यवशान् नरकस्वर्गयातायातं पुनः पुनर् इत्य् उपाख्यानेन सिद्धान्तः प्रतिपादित इति द्योतितम् ॥३२॥

 ओ)०(ओ

॥ ६.३.३३ ॥

कृष्णाङ्घ्रिपद्ममधुलिण् न पुनर् विसृष्ट
मायागुणेषु रमते वृजिनावहेषु ।
अन्यस् तु कामहत आत्मरजः प्रमार्ष्टुम्
ईहेत कर्म यत एव रजः पुनः स्यात् ॥

श्रीधरः - एतद् उपपादयति । कृष्णाङ्घ्रिपद्मयोर् मधु लेढि आस्वादयतीति तथा । मधुलिहताऽतितुच्छत्वेन विसृष्टा ये मायागुणा विषयाः, तेषु पुनर् न रमते । अन्यस् तु तन् मध्वास्वादरहितोऽत एव कामाभिभूतः सन् आत्मनो रजः पापं प्रमार्ष्टुम् अपि कर्मैव प्रायश्चित्तरूपम् ईहेत । यतः कर्मणः पुनर् अपि रजः पापं स्याद् एव कुञ्जरशौचवत् । सत्त्वशोधकत्वाभावात् ॥३३॥

क्रमसन्दर्भः - तद् एव व्यनक्तिकृष्णाङ्घ्रीति । अन्यो भक्तिमात्रहीनः ॥३३॥

विश्वनाथः - तद् एवं सापराधा निरपराधा वा भक्ता भक्तिम् एव कुर्वीरन्, न तु प्रायश्चित्तम् । भक्ताव् अविश्वस्ताः स्मार्तास् त्व् अर्थवादादिकुतर्ककर्कशमतयस् तु प्रायश्चित्तम् एव, न तु नामकीर्तनम् इत्य् अतः प्रायश्चित्तशास्त्रम् अपि सार्थकम् इत्य् आहकृष्णाङ्घ्रिपद्मयोर् मधुलिड् भ्रमरः, स यथा गोमनुष्यादिभक्ष्येषु घासौपनादिषु क्षुधा म्रियमाणोऽपि न विषज्जते । तथैव भक्तः पूर्वदशायां दुर्विषयरतोऽपि भक्तत्वे सति विसृष्टा ये मायागुणास् तेषु न रमते । रम्धातुप्रयोगात् । यद्यपि कनिष्ठभक्तस् तान् सेवते, तद् अपि, जुषमाणश् च तान् कामान् दुःखोदर्कंश् च गर्हयेत् [भा.पु. ११.२०.२८] इत्युक्तरीत्या तेषु नैव रमते । अन्यः स्मार्तस् तु आत्मनो रजः पापं प्रमार्ष्टुं कर्म ईहेतैव । प्रायश्चित्तं कुर्वीतैव, यत एव रजः पापं कीर्तनरशौचवत् पुनः स्याद् एव नामापराधवत्त्वाद् इति भावः ॥३३॥

 ओ)०(ओ

॥ ६.३.३४ ॥

इत्थं स्वभर्तृगदितं भगवन्महित्वं
संस्मृत्य विस्मितधियो यमकिङ्करास् ते ।
नैवाच्युताश्रयजनं प्रतिशङ्कमाना
द्रष्टुं च बिभ्यति ततः प्रभृति स्म राजन् ॥

श्रीधरः - नैव विस्मितधियो बभूवुः किन्तुं सत्यम् उक्तम् इत्य् एव मेनिरे । ततःप्रभृति शङ्कमाना अस्मान् एवैष हन्याद् इति शङ्कां वहन्तस् तं द्रष्टुम् अपि बिभ्यति स्म । पाठान्तरे तु विस्मितधियो जाताः । ते च ततःप्रभृति बिभ्यति स्मेत्य् अर्थः ॥३४॥

क्रमसन्दर्भः - न व्याख्यातम्.

विश्वनाथः - अच्युताश्रयजनं प्रति नैव गच्छन्तीति शेषः । तेनाच्युतेतिपाठे ते विस्मितधियो बभूवुः, पुनस् ते च बिभ्यतीति ॥३४॥

 ओ)०(ओ

॥ ६.३.३५ ॥

इतिहासम् इमं गुह्यं भगवान् कुम्भसम्भवः ।
कथयाम् आस मलय आसीनो हरिम् अर्चयन् ॥

श्रीधरः - कुम्भसम्भवोऽगस्त्यो मलये पर्वते आसीनोऽव्यग्रो हरिम् अर्चयन् पुनः पुनर् विश्वासार्थं हरेः पादौ स्पृशन्न् इत्य् अर्थः ॥३५॥

क्रमसन्दर्भः - कुम्भसम्भवोऽगस्त्योऽपीत्य् अर्थः संहिताध्ययने श्रीद्वैपायनाच् छ्रुतत्वात् ॥३५॥

विश्वनाथः - कुम्भसम्भवोऽगस्त्यो मलयपर्वते आसीनोऽव्यग्रो हरिम् अर्चयन् पुनः पुनर् विश्वासार्थं हरेः पादौ स्पृशन्न् इत्य् अर्थः इति श्रीस्वामिचरणाः ॥३५॥

 ओ)०(ओ

इति सारार्थदर्शिन्यां हर्षिण्यां भक्तचेतसाम् ।
षष्ठस्कन्धे तृतीयोऽयं सङ्गतः सङ्गतः सताम् ॥*॥

 ओ)०(ओ

इति श्रीमद्भागवते महापुराणे ब्रह्मसूत्रभाष्ये पारमहंस्यं संहितायां वैयासिक्यां षष्ठस्कन्धे अजामिलोपाख्याने
तृतीयोऽध्यायः
॥३॥
(६.४)
अथ चतुर्थोऽध्यायः
हंसगुह्यस्तवः

॥ ६.४.१ ॥

श्रीराजोवाच
देवासुरनृणां सर्गो नागानां मृगपक्षिणाम् ।
सामासिकस् त्वया प्रोक्तो यस् तु स्वायम्भुवेऽन्तरे ॥

श्रीधरः -
चतुर्थादित्रिभिर् विश्व रूपजन्मविवक्षया ।
प्रचेतःसु तद् अक्षस्य वंशस् तावत् प्रतन्यते ॥
चतुर्थे तु प्रजासृष्ट्यै दक्षेणाराधनं हरेः ।
तपसा हंसगुह्याख्य स्तोत्रेण च निरूप्यते ॥
प्रसक्तानुप्रसक्तेन स्वायम्भुवसुतान्वये ।
नामप्रभावम् अकर्ण्य वंशव्यासं बुभुत्सते ॥

देवासुरेति द्वाभ्याम् । सामासिकः सङ्क्षिप्तो यः प्रोक्तस् तृतीयस्कन्धे ॥१॥

चैतन्यमतमञ्जुषा - केवलं ३१तमश्लोकः व्याख्यातः.

क्रमसन्दर्भः - सामासिकः षष्ठादिमन्वन्तरजातविस्ताराकथनात् ॥१॥

विश्वनाथः -
पुनश् च पोषणं वाच्यम् इन्द्रस्याचार्यघातिनः ।
स चात्मओ विश्वरूपो दक्षकन्यासुतोद्भवः ॥
दक्षस्यातश् चतुर्थान्ते सङ्क्षेपेणोक्तजन्मनः ।
कथाध्यायत्रयेणेह स्कन्धे वाच्या सविस्तरम् ॥
राजापि सृष्टेः प्रस्तावे स्वायम्भुवसुतान्वयौ ।
स प्रसङ्गौ समाकर्ण्य भूयः पप्रच्छ तत् पुनः ॥
चतुर्थे तु प्रचेतोभ्यः जातो दक्षः प्रजाः सृजन् ।
हंसगुह्यस्तवेनेशं तुष्टावेति निरूप्यते ॥

देवासुरेति द्वाभ्याम् । सामासिकः सङ्क्षिप्तो यः प्रोक्तस् तृतीयस्कन्धे ॥१॥

ओ)०(ओ

॥ ६.४.२ ॥

तस्यैव व्यासम् इच्छामि ज्ञातुं ते भगवन् यथा ।
अनुसर्गं यया शक्त्या ससर्ज भगवान् परः ॥

श्रीधरः - व्यासं विस्तारम् । ते त्वत्तः यया शक्त्या यथा ससर्ज तां शक्तिं तत् प्रकारं च ज्ञातुम् इच्छामि । अनुसर्गम् अनुवृत्तं सर्गम् ॥२॥

क्रमसन्दर्भः - व्यासं तन्मन्वन्तरजातदक्षानन्तरशाखोपशाखारूपम् । पूर्वसर्गस्य केनचित् कारणेन नष्टप्रायत्वाद् अनुसर्गम् ॥२॥

विश्वनाथः - व्यासं विस्तारम् । ते त्वत्तः । अनुसर्गम् अनुवृत्तं सर्गम् । यया शक्त्या यथा ससर्ज तां शक्तिम् । तं प्रकारं च, परो ब्रह्मा ॥२॥

ओ)०(ओ

॥ ६.४.३ ॥

श्रीसूत उवाच
इति सम्प्रश्नम् आकर्ण्य राजर्षेर् बादरायणिः ।
प्रतिनन्द्य महायोगी जगाद मुनिसत्तमाः ॥

न कतमेनापि व्याख्यातम्.

ओ)०(ओ

॥ ६.४.४ ॥

श्रीशुक उवाच
यदा प्रचेतसः पुत्रा दश प्राचीनबर्हिषः ।
अन्तःसमुद्राद् उन्मग्ना ददृशुर् गां द्रुमैर् वृताम् ॥

श्रीधरः - दक्षादिरूपेण ससर्जेति वक्तुं दक्षजन्मप्रकारम् आहयदेति । प्राचीनबर्हिषः पुत्रा यदा समुद्रमध्याद् उन्मग्ना निर्गतास् तदा गां पृथ्वीं द्रुमैर् वृतां ददृशुः । नारदोपदेशतः प्राचीनबर्हिषो निवृत्त्या अराजके सति कृष्याद्यभावात् ॥४॥

क्रमसन्दर्भः - यदेति । उत्तानपादवंशान्तम् आरभ्य कथनं तस्यैवान्तिमराज्यत्वात् ॥४॥

विश्वनाथः - दक्षादिरूपेण ससर्जेति वक्तुं रुद्रापराधाच्छागमुखस्य दक्षस्य अवमानदुःखेन् अ देहं त्यक्तवतः पुनर्जन्मप्रकारम् आहयदेति । गां पृथ्वीं द्रुमैर् वृतां ददृशुः । नारदोपदेशतः प्राचीनबर्हिषि विरज्य वनं गते सत्यराजकाद् एव कृष्याद्यभावात् ॥४॥
ओ)०(ओ

॥ ६.४.५ ॥

द्रुमेभ्यः क्रुध्यमानास् ते तपोदीपितमन्यवः ।
मुखतो वायुम् अग्निं च ससृजुस् तद्दिधक्षया ॥

श्रीधरः - तपसा दीपितो मन्युर् येषां ते तेषां द्रुमाणां दग्धुम् इच्छया ॥५॥

क्रमसन्दर्भः - न व्याख्यातम्.

विश्वनाथः - तपोदीपितेति तपसः कोपाधिष्ठानत्वात् ॥५॥

ओ)०(ओ

॥ ६.४.६ ॥

ताभ्यां निर्दह्यमानांस् तान् उपलभ्य कुरूद्वह ।
राजोवाच महान् सोमो मन्युं प्रशमयन्न् इव ॥

श्रीधरः - ताभ्यां वाय्वग्निभ्यां दह्यमानांस् तान् द्रुमान् । वनस्पतीनां राजा सोम उवाच । मा द्रुमेभ्य इति नवभिः ॥६॥

क्रमसन्दर्भः - न व्याख्यातम्.

विश्वनाथः - सोमो वृक्षाधिष्ठाता स एव वृक्षाणां राजा प्रशमयन्न् इवेति प्रथमं साम्नोपायेन मन्योर् अपगमासम्भवाद् इति भावः ॥६॥

ओ)०(ओ

॥ ६.४.७ ॥

न द्रुमेभ्यो महाभागा दीनेभ्यो द्रोग्धुम् अर्हथ ।
विवर्धयिषवो यूयं प्रजानां पतयः स्मृताः ॥

श्रीधरः - हे महाभागाः ! विवर्धयिषवो विशेषेण वर्धयितुम् इच्छवः ॥७॥

क्रमसन्दर्भः, विश्वनाथः - न व्याख्यातम्.

ओ)०(ओ

॥ ६.४.८ ॥

अहो प्रजापतिपतिर् भगवान् हरिर् अव्ययः ।
वनस्पतीन् ओषधीश् च ससर्जोर्जम् इषं विभुः ॥

श्रीधरः - प्रजापतीनां तद्भक्ष्यभोज्यदाहोऽनुचित इत्य् आहअहो इति त्रिभिः । ऊर्जं भक्ष्यम् । इषम् अन्नम् ॥८॥

क्रमसन्दर्भः - ऊर्जम् अन्नातिरिक्तं भक्ष्यम् । अन्नम् इति सबलानां दुर्बलानाम् अन्नम् असृजद् इत्य् अर्थः ॥८॥

विश्वनाथः - ऊर्जम् अन्नातिरिक्तं फलादिभक्ष्यं वनस्पतिहेतुकम् । इषम् अन्नं गोधूमाद्योषधिहेतुकम् ॥८॥

ओ)०(ओ

॥ ६.४.९ ॥

अन्नं चराणाम् अचरा ह्य् अपदः पादचारिणाम् ।
अहस्ता हस्तयुक्तानां द्विपदां च चतुष्पदः ॥

श्रीधरः, क्रमसन्दर्भः - न व्याख्यातम्.

विश्वनाथः - चराणां पक्षाभ्यां चरतां भ्रमरादीनाम् अचराः पुष्पलताद्या एवान्नम् । पदचारिणां पद्भिश् चरतां गोमहिषादीनाम् अपदो घासाद्या एवान्नम् । तेष्व् एव हस्तयुक्तानां व्याघ्रादीनां गवादयः । द्विपदां पद्भ्यां चरतां मनुष्याणां चतुष्पदो हरिणाद्याः । चकारात् अचरा धान्यगोधूमाद्याश् च ॥९॥

ओ)०(ओ

॥ ६.४.१० ॥

यूयं च पित्रान्वादिष्टा देवदेवेन चानघाः ।
प्रजासर्गाय हि कथं वृक्षान् निर्दग्धुम् अर्हथ ॥

न कतमेनापि व्याख्यातम्.

ओ)०(ओ

॥ ६.४.११ ॥

आतिष्ठत सतां मार्गं कोपं यच्छत दीपितम् ।
पित्रा पितामहेनापि जुष्टं वः प्रपितामहैः ॥

श्रीधरः - अत आतिष्ठत आश्रयत् । सतां मार्गम् उपशमम् । पित्रादिभिर् जुष्टम् ॥११॥

क्रमसन्दर्भः - न व्याख्यातम्.

विश्वनाथः - पित्रादिभिर् जुष्टं सतां मार्गम् उपशमम् आतिष्ठत ॥११॥

ओ)०(ओ

॥ ६.४.१२ ॥

तोकानां पितरौ बन्धू दृशः पक्ष्म स्त्रियाः पतिः ।
पतिः प्रजानां भिक्षूणां गृह्य् अज्ञानां बुधः सुहृत् ॥

श्रीधरः - प्रजानां प्रजापतिर् एव बन्धुर् अतस् तज् जीविकानाशो न कर्तव्य इति दृष्टान्तपञ्चकेनाह । तोकानां बालानां मातापितरौ । अज्ञानां ज्ञानदो बुध एव सुहृत् ॥१२॥

क्रमसन्दर्भः - न व्याख्यातम्.

विश्वनाथः - यूयं हि प्रजापालका द्रुमादयः प्रजाः, प्रजोपजीव्याश् चेत्य् एतान् पालयत
। न हि पालकानां नाशकत्वं दृष्टम् इत्य् अत्र दृष्टान्तपञ्चकम् आहतोकानां बालानां स्त्रियाः पतिर् भर्ता प्रजानां पतिर् नृपः ॥१२॥

ओ)०(ओ

॥ ६.४.१३ ॥

अन्तर् देहेषु भूतानाम् आत्मास्ते हरिर् ईश्वरः ।
सर्वं तद्धिष्ण्यम् ईक्षध्वम् एवं वस् तोषितो ह्य् असौ ॥

श्रीधरः - ईश्वराधिष्ठानत्वाच् च भूतद्रोहो न युक्त इत्य् आहअन्तर् देहेष्व् इति । वो युष्माभिः ॥१३॥

क्रमसन्दर्भः - न व्याख्यातम्.

विश्वनाथः - ईश्वराधिष्ठानत्वाच् च भूतद्रोहो न युक्त इत्य् आहअन्तर् इति । वो युष्माभिर् एवं सर्वभूतदयैव असाव् ईश्वरस् तोषित इति किं न स्मरथेति भावः ॥१३॥

ओ)०(ओ

॥ ६.४.१४ ॥

यः समुत्पतितं देह आकाशान् मन्युम् उल्बणम् ।
आत्मजिज्ञासया यच्छेत् स गुणान् अतिवर्तते ॥

श्रीधरः - आकाशाद् देहे समुत्पतितम् आकस्मिकम् इत्य् अर्थः । आत्मविचारेण यो नियच्छेत् ॥१४॥

क्रमसन्दर्भः - न व्याख्यातम्.

विश्वनाथः - ननु कोपकाले कुत एतावान् विचारः ? तत्राहय इति । आकाशाद् इव देहे समुत्पतितम् आकस्मिकम् इत्य् अर्थः । आत्मनो जिज्ञासया विचारेण यच्छेत् उपशमयेत् । सगुणान् इति अन्यथा यूयं गुणैर् एव ग्रस्ता भविष्यथेति सामोक्त्वा भेदश् च ध्वनितः ॥१४॥

ओ)०(ओ

॥ ६.४.१५ ॥

अलं दग्धैर् द्रुमैर् दीनैः खिलानां शिवम् अस्तु वः ।
वार्क्षी ह्य् एषा वरा कन्या पत्नीत्वे प्रतिगृह्यताम् ॥

श्रीधरः - खिलानां शेषाणां वो युष्माकं च शिवम् अस्तु । वृक्षरक्षणार्थं तदीयां कन्यां ददाति । वार्क्षी वृक्षैः पालिता ॥१५॥

क्रमसन्दर्भः - न व्याख्यातम्.

विश्वनाथः - भेदेनाप्य् उपशमाभावम् आलक्ष्य दानम् आहअलम् इति । खिलानां शेषाणां, वार्क्षी वृक्षैः पालितत्वाद् वृक्षकन्या ॥१५॥

ओ)०(ओ

॥ ६.४.१६ ॥

इत्य् आमन्त्र्य वरारोहां कन्याम् आप्सरसीं नृप ।
सोमो राजा ययौ दत्त्वा ते धर्मेणोपयेमिरे ॥

श्रीधरः - आमन्त्र्य सान्त्वयित्वा आप्सरसीम् अप्सरसः प्रम्लोचायाः सुताम् ॥१६॥

क्रमसन्दर्भः - न व्याख्यातम्.

विश्वनाथः - आप्सरसीम् अप्सरसः प्रम्लोचायाः सुताम् ॥१६॥

ओ)०(ओ

॥ ६.४.१७ ॥

तेभ्यस् तस्यां समभवद् दक्षः प्राचेतसः किल ।
यस्य प्रजाविसर्गेण लोका आपूरितास् त्रयः ॥

श्रीधरः, क्रमसन्दर्भः - न व्याख्यातम्.

विश्वनाथः - समभवद् इति दक्षस्य स्वायम्भुवम् अनुवंश्यत्वात् स्वायम्भुवे मन्वतरे जन्म । यस्य प्रजाविसर्गेण इति प्रजाविसर्गस् त्व् अस्य चाक्षुष एव

चाक्षुषे त्व् अन्तरे प्राप्ते प्राक्सर्गे कालविद्रुते ।
यः ससर्ज प्रजा इष्टाः स दक्षो दैवचोदितः ॥ [भा.पु. ४.३०.४९] इति चतुर्थोक्तेः ।

तस्मात् मध्ये मन्वन्तरपञ्चकम् अभिव्याप्यास्य तप एव पौर्वकालिकैश्वर्यप्राप्त्यर्थकम् अवगम्यते ॥१७॥

ओ)०(ओ

॥ ६.४.१८ ॥

यथा ससर्ज भूतानि दक्षो दुहितृवत्सलः ।
रेतसा मनसा चैव तन् ममावहितः शृणु ॥

श्रीधरः - दुहितृवत्सल इति तस्य कन्यावंश एवेत्य् उक्तम् । मम मत्तः ॥१८॥

क्रमसन्दर्भः - न व्याख्यातम्.

विश्वनाथः - दुहितृवत्सल इति पुत्रवंशाभावः सूचितः ॥१८॥

ओ)०(ओ

॥ ६.४.१९ ॥

मनसैवासृजत् पूर्वं प्रजापतिर् इमाः प्रजाः ।
देवासुरमनुष्यादीन् नभःस्थलजलौकसः ॥

श्रीधरः - प्रजापतिर् दक्षः ॥१९॥

क्रमसन्दर्भः, विश्वनाथः - न व्याख्यातम्.

ओ)०(ओ

॥ ६.४.२० ॥

तम् अबृंहितम् आलोक्य प्रजासर्गं प्रजापतिः ।
विन्ध्यपादान् उपव्रज्य सोऽचरद् दुष्करं तपः ॥

श्रीधरः - अबृंहितम् असंवृद्धम् । विन्ध्यस्य पादान् सन्निहितपर्वतान् ॥२०॥

क्रमसन्दर्भः - न व्याख्यातम्.

विश्वनाथः - प्रजापतिर् दक्षो विन्ध्यस्य पादान् प्रत्यन्तपर्वतान् ॥२०॥

ओ)०(ओ

॥ ६.४.२१ ॥

तत्राघमर्षणं नाम तीर्थं पापहरं परम् ।
उपस्पृश्यानुसवनं तपसातोषयद् धरिम् ॥

न कतमेनापि व्याख्यातम्.

ओ)०(ओ

॥ ६.४.२२ ॥

अस्तौषीद् धंसगुह्येन भगवन्तम् अधोक्षजम्
तुभ्यं तद् अभिधास्यामि कस्यातुष्यद् यथा हरिः ॥

श्रीधरः - हंसगुह्याख्येन स्तोत्रेण । कस्य दक्षस्य ॥२२॥

क्रमसन्दर्भः - न व्याख्यातम्.

विश्वनाथः - हंसगुह्येन स्तोत्रेण पूर्वसिद्धेनैव नैगमेन, न तु दक्षकृतेनेत्य् अर्थः । कस्य दक्षस्य ॥२२॥

ओ)०(ओ

॥ ६.४.२३ ॥

श्रीप्रजापतिर् उवाच
नमः परायावितथानुभूतये
गुणत्रयाभासनिमित्तबन्धवे ।
अदृष्टधाम्ने गुणतत्त्वबुद्धिभिर्
निवृत्तमानाय दधे स्वयम्भुवे ॥

श्रीधरः - पराय सर्वोत्तमाय नमो दधे नमनं करोमि । परत्वे हेतुःअवितथा अनुभूतिश् चिच्छक्तिर् यस्य । अतो गुणत्रयाभासो जीवो निमित्तं माया च तयोर् बन्धवे नियन्त्रे । एवम् अपि गुणेषु तत्त्वबुद्धिर् येषां तैर् जीवैर् अदृष्टं धाम स्वरूपं यस्य । तत्र हेतुः, निवृत्तं मानं यस्मात् । पाठान्तरे निवृत्तं निरस्तं मानम् अवधिश् च यस्मात् । तर्हि कथं तस्य सिद्धिः ? अत आह । स्वयम्भुवे स्वप्रकाशाय ॥२३॥

क्रमसन्दर्भः - परापरकामेन निष्कामेण वा परमेश्वर एव भजनीयो नान्यस् तस्य मायाजीववशीकारिशक्तित्वाद् अन्यस्य तन्मायाधीनतुच्छशक्तिस् तदर्थं स्तुतिविशेषेणोपतिष्ठतेनम इति ।

अवितथेत्यव्यभिचारज्ञानेच्छाशक्ती दर्शिते । गुणत्रयेति । तादृशक्रियाशक्तिर् दर्शिता जीवमायानियन्तृत्वात् तासां तादृशशक्तीनां तत्तदतीतत्वेन स्वरूपभूतत्वं च तथापि गुणेषु सत्त्वादिष्व् एव तत्त्वबुद्धिः कारणज्ञानं येषां तैर् अदृष्टं तर्कयितुम् अशक्यं किमुतानुभवितुम् अशक्यं धाम तादृशशक्तिप्रकाशोऽपि किम् उत स्वरूपतत्पूर्णशक्ती यस्य तस्मै । सर्वत्र हेतुःस्वप्रकाशायेति । गुणत्रयस्याभासः स्वाज्ञानेनारोपो यस्मिन् स जीव इति । जीवस्य चिद्रूपत्वे तद्वद् अज्ञानस्पृष्टत्वाभासतो निकर्ष एव व्यक्तीकृतः रश्मीस्थानीयत्वात् तस्य ॥२३॥

विश्वनाथः - पराय जीवमायामायिकेभ्य इत्य् अर्थः । कुतः ? अवितथानुभूतये सत्यानुभवाय गुणत्रयाभासो जीवः निमित्तं मायां तयोर् बन्धवे, एवम् अपि गुणेषु तत्त्वबुद्धिर् येषां तैर् जीवैर् अदृष्टस्वरूपाय । तद्भिन्नैर् अपि सन् सम्यग् अवगम्य धामेत्य् आहनिवृत्तो मानावधिः परिमाणसीमा यस्य तस्मै । न ह्य् एतावद् गुणरूपैश्वर्यकः इति कोऽपि वक्तुंशक्नोतीति भावः । यद् उक्तं ब्रह्मणा

गुणात्मनस् तेऽपि गुणान् विमातुं
हितावतीर्णस्य क ईशिरेऽस्य । [भा.पु. १०.१४.७] इति ।

निवृत्तमानाय दधे इति पाठे मानो ज्ञानम् । दधे करोमि । तदा नमः इति कर्मपदम् । तर्हि कथं तस्य सिद्धिस् तत्राहस्वयम्भुवे स्वप्रकाशाय ॥२३॥

ओ)०(ओ

॥ ६.४.२४ ॥

न यस्य सख्यं पुरुषोऽवैति सख्युः
सखा वसन् संवसतः पुरेऽस्मिन् ।
गुणो यथा गुणिनो व्यक्तदृष्टेस्
तस्मै महेशाय नमस्करोमि ॥

मध्वः - गुणो यथा गुणिनः । कश्चित् पुरस्थितो गुणभूतः प्रधानभूतस्य राज्ञः ममासौ सखेति । राज्ञा चिन्तितम् अपि न जानाति ।

यथा राज्ञः प्रियत्वं तु भृत्या वेदेन चात्मनः ।
तथा जीवो न यत् सख्यं वेत्ति तस्मै नमोऽस्तु ते ॥ इति स्कान्दे ॥२४॥

श्रीधरः - अदृष्टधामत्वं दर्शयन्नाहनेति । पुरुषः सखा जीवोऽस्मिन् पुरे देहे वसन्न् अप्य् अत्रैव संवसतः सख्युर् यस्य सख्यं करणप्रवर्तकत्वादिकं नावैति न जानाति तस्मै । कुतः ? व्यक्तदृष्टेः प्रपञ्चद्रष्टुः । न हि द्रष्टा दृश्यो भवतीति । प्रथमान्तपाठे व्यक्ते प्रपञ्च एव दृष्टिर् यस्य स गुणो विषयो गुणिनो विषयिण इन्द्रियादेः सख्यं प्रकाशकत्वं यथा न वेत्ति तद्वत् ॥२४॥

क्रमसन्दर्भः - न व्याख्यातम्.

विश्वनाथः - अदृष्टधामत्वम् उपपादयतिनेति । यस्य परमात्मनः । सख्यं करणप्रवर्तकत्वादिकं पुरुषो जीवो नावैति न जानाति, अस्मिन्न् एव पुरे देहे वसतोऽपि सख्युर् अपि आत्मारामत्वेऽपि सख्याद् एव तत्कामितान् विषयान् भोजयितुः, स्वयं सखापि तस्य तत्तत्सख्यम् अनुभवन्न् अपि अत्रैव देहे वसन्न् अपि नैव वेद, व्यक्तदृष्टेर् इति षष्ठ्यन्तपाठे बुद्धीन्द्रियप्रकाशाद् एव यद्विषयकं ज्ञानं व्यक्तम् एव तस्यापीश्वरस्य, प्रथमान्तपाठे तस्माद् एव हेतोर् यत्कर्तृकं ज्ञानं व्यक्तम् एव, सोऽपि जीवः शब्दस्पर्शादिर् यथा गुणिनः श्रोत्रादेर् इन्द्रियस्य सख्यं स्वमाधुर्यादिज्ञापनलक्षणं न वेत्ति, तद्वत् ॥२४॥

ओ)०(ओ

॥ ६.४.२५ ॥

देहोऽसवोऽक्षा मनवो भूतमात्राम्
आत्मानम् अन्यं च विदुः परं यत् ।
सर्वं पुमान् वेद गुणांश् च तज्ज्ञो
न वेद सर्वज्ञम् अनन्तम् ईडे ॥

मध्वः - देहमानी वैश्रवणो मरुतः प्राणमानिनः ।
इन्द्राद्या इन्द्रियात्मानो रुद्रोऽन्तःकरणात्मकः ॥
नैते विदन्ति स्वात्मानं परं वापि विमोहिताः ।
जीवाभिमानी ब्रह्मा तु सर्वं वेद प्रजापतिः ।
सोऽपि वेद हरिं नैव सम्यक् चैव हि सर्ववित् ॥ इति च ॥२५॥

श्रीधरः - ननु गुणो जडत्वान् न जानातीति, जीवस् तु चेतनः किम् इति न जानाति ? अत आहदेह इति । देहश् चासवश् च प्राणा अक्षाणीन्द्रियाणि मनवश् चान्तःकरणानि भूतानि च मात्राश् च तन्मात्राण्य् आत्मानं स्वरूपं दृश्यम् अन्यम् इन्द्रियवर्गं, तयोः परं देवतावर्गं च न विदुः । पुमान् जीवस् तु सर्वम् एतत् त्रयं वेद, गुणांश् च तन्मूलभूतान् वेद । तज्ज्ञोऽपि सन्, यं सर्वज्ञं न वेद । तम् अनन्तम् ईडे स्तौमि ॥२५॥

क्रमसन्दर्भः - देहेति । अन्यं देवतावर्गं परं पुमाम्सं च ॥२५॥

भगवत्सन्दर्भः (१७) - देहश् चासवश् च प्राणा अक्षाणीन्द्रियाणि च, मनवोऽन्तःकरणानि, भूतानि च, मात्राश् च तन्मात्राणि, आत्मानं स्वस्वरूपम्, अन्यं स्वस्वविषयवर्गं, तयोः परं देवतावर्गं च न विदुः । पुमान् जीवस् तु सर्वम् आत्मानं स्वस्वरूपं, तद् अन्यं प्रमातारं, तयोः पदं देहाद्यर्थजातं तदधिष्ठातृदेवतावर्गं च वेद, तथा देहादिमूलभूतान् गुणांश् च सत्त्वादीन् वेद ।

तत्तज्ज्ञोऽप्य् असौ यं सर्वज्ञं देहादिजीवान्ताशेषज्ञातारं न वेद तम् अनन्तं महद्गुणत्वाद् यम् अनन्तम् आहुर् [भा.पु. १.१८.१९] इति । अत एव हि यत्र हि द्वैतम् इव भवति तद् इतर इतरं पश्यतीत्य् आरभ्य [बृ.आ.उ. ४.५.१५] जीवस्येतरदृष्टत्वम् उक्त्वा, यत्र स्वस्य सर्वम् आत्मैवाभूत् तत् केन कः पश्येद् इत्य् आदिना तस्य परमात्मद्रष्टृत्वं निषिध्य परमात्मनस् तु तत् तत् सर्वद्रष्टृत्वं स्वद्रष्टृत्वम् अप्य् अस्तीति, विज्ञातारम् अरे केन विजानीयाद् [बृ.आ.उ. २.४.१४] इत्य् अनेनाह ।

अयम् अर्थःयत्र मायावैभवे द्वैतम् इव भवति, तन्मूलकत्वात् तदनन्यद् अपि मायाख्याचिन्त्यशक्तिहेतुकतया जडमलिननश्वरत्वेन तद्विलक्षणतया समादितं ततः स्वतन्त्रसत्ताकम् इव मुहुर् जायते, तत् तत्र इतरो जीव इतरं पदार्थं पश्यति, तस्य करणदृश्ययोर् मिथो योग्यत्वाद् इति भावः । यत्र तु स्वरूपवैभवे तस्य जीवस्य रश्मिस्थानीयस्य मण्डलस्थानीयो य आत्मा परमात्मा, स एव स्वरूपशक्त्या सर्वम् अभूत्, अनादित एव भवन्न् आस्ते, न तु तत्प्रवेशेन, तत् तत्र इतरः स जीवः केनेतरेण करणभूतेन कं पदार्थं पश्येत्, न केनापि कम् अपि पश्येद् इत्य् अर्थः । न हि रश्मयः स्वशक्त्या सूर्यमण्डलान्तर्गतवैभवं प्रकाशयेयुर् न चार्चिषो वह्निं निर्दहेयुर् इति भावः । तद् एवं सति यस्य खल्व् एवम् अनन्तं स्वरूपवैभवं तं विज्ञातारं सर्वज्ञं परमात्मानं केनेतरेण करणेन विजानीयात् न केनापीत्य् अर्थः । तद् एवं ज्ञानशक्तौ तत्र सिद्धायां क्रियेच्छाशक्ती च लक्ष्येते ॥२५॥

विश्वनाथः - ननु गुणो जडत्वात् न जानातु, जीवस् तु चेतनः कथं न जानाति ? तत्र स सर्वत्र चेतनोऽपि परमेश्वरे त्व् अचेतन एवेत्य् आहदेहश् च तत्रस्था असवः प्राणाश् च अक्षा इन्द्रियाणि च मनवोऽन्तःकरणानि च भूतानि पृथिव्यादीनि च मात्राः शब्दादयश् च आत्मानं स्वस्वरूपम् आत्मनां मध्ये अन्यम् अन्यस्वरूपम् आत्मभ्यः सर्वेभ्य एव परं जीवस्वरूपं च न विदुः । पुमान् जीवस् तु चेतनत्वात् सर्वम् आत्मानं देहादीन् गुणान् सत्त्वादीन् तन्मूलभूतांश् च वेद जीवन्मुक्तत्वदशायां तं परमात्मनं च जानातीति तज्ज्ञः । तद् अपि सर्वज्ञं परमेश्वरं न वेद । ननु तज्ज्ञः इति ब्रूषे, तद् अपि न वेदेति कुतः ? तत्राहअनन्तम् अप्राकृतगुणानाम् अनन्त्यात् तद् अप्य् अज्ञानम् एव । यद् उक्तन्द्युपतय एव ते न ययुर् अन्तम् अनन्ततया [भा.पु. १०.८७.४१] इति ॥२५॥

ओ)०(ओ

॥ ६.४.२६ ॥

यदोपरामो मनसो नामरूप
रूपस्य दृष्टस्मृतिसम्प्रमोषात् ।
य ईयते केवलया स्वसंस्थया
हंसाय तस्मै शुचिसद्मने नमः ॥

मध्वः - केवलया स्वसंस्थया । स्वप्नसुषुप्तादौ मन उपरमाज् जीवस्यास्वातन्त्र्यदर्शनेऽपि स्वप्नप्रबोधादि दर्शनाद् अन्य ईश्वरस् तन्नियामकोऽस्तीति ज्ञायते । जीवेच्छाभावात् केवलत्वम् ।

यदोपरामो मनसः स्वप्नसुषुप्तादिषु ।
तदावस्थाप्रबोधादिकारणत्वेन केशवः ॥
अस्वातन्त्र्यात् तु जीवस्य विद्यतेऽन्यो नियामकः ।
जीवप्रवृत्त्यानुकूल्याज् ज्ञायतेऽसौ तदा विभुः ॥ इति हरिवंशेषु ॥२६॥

श्रीधरः - अदृष्टधामत्वम् उक्त्वा स्वप्रकाशत्वम् आह । यदा मनस उपरामः समाधिर् न तु सुषुप्ताव् इव लयो न च जाग्रत्स्वप्नयोर् इव विक्षेपः । तदाहनामरूपे रूप्येते येन तत् तथा तस्य । उपरामे हेतुः, दृष्टं दर्शनां स्मृतिश् च तयोः सम्प्रमोषान् नाशात् । तदा यः केवलेन स्वरूपज्ञानेन प्रतीयते तस्मै हंसाय शुद्धाय शुचि शुद्धं मनः सद्म प्रतीति स्थानं यस्य तस्मै नमः ॥२६॥

क्रमसन्दर्भः - स्वसंस्थया स्वरूपशक्त्या ॥२६॥

विश्वनाथः - ननु तज्ज्ञोऽपि न वेदेति यद् उक्तं तत्र तद् एव वेद्यं वस्तु द्विविधंसुज्ञेयं, दुर्ज्ञेयं च । तत्र सुज्ञेयं, निर्विशेषस्वरूपम् आहयदेति ।

यद् वा, मनस उपराम उपरामातिशयः स्मरण्ह्, न तु सुषुप्ताव् इव लयः । न च जाग्रत्स्वप्नयोर् इव विक्षेपः । कीदृशस्य ? नामरूपे रूप्येते येन तस्य, उपरामातिशये हेतुःदृष्टं दर्शनं, स्मृतिश् च, तयोः सम्प्रमोषात् सम्यक् तयैव नाशात्, तदा यः केवलया स्वस्य संस्थयैव, निर्विशेषज्ञानगम्यतया वस्तुमात्रत्वेनेत्य् अर्थः । ईयते प्रतीयते । तस्मै संस्थाय शुद्धाय । शुचि शुद्धं चित्तं सद्म प्रतीतिस्थानं यस्य तस्मै । एतत्स्वरूपस्य सुज्ञेयत्वम् उक्तं ब्रह्मणा, यथा

तथापि भूमन् महिमागुणस्य ते
विबोद्धुम् अर्हत्य् अमलान्तर्आत्मभिः ॥ [भा.पु. १०.१४.६] इति ॥२६॥

ओ)०(ओ

॥ ६.४.२७२८ ॥

मनीषिणोऽन्तर्हृदि सन्निवेशितं
स्वशक्तिभिर् नवभिश् च त्रिवृद्भिः ।
वह्निं यथा दारुणि पाञ्चदश्यं
मनीषया निष्कर्षन्ति गूढम् ॥

स वै ममाशेषविशेषमाया
निषेधनिर्वाणसुखानुभूतिः ।
स सर्वनामा स च विश्वरूपः
प्रसीदताम् अनिरुक्तात्मशक्तिः ॥

मध्वः- इच्छादिरूपेण त्रिवृद्भिः ।

इच्छादित्वेन त्रिविधा विमलाद्यास् तु शक्तयः ।
विष्णोः स्वरूपभूतायास् ताभ्यस् तन्नामिकाः पराः ॥
जायन्ते तत्प्रसादेन ताश् च पीठे प्रपूजयेत् ।
तद्भिन्नजीवास् तस्यैव प्रसादात् ताः समीपगाः ॥ इति तत्त्वनिर्णये ।

दशेन्द्रियाणि च मनोबुद्धिप्राणप्रधानकाः ।
चतुर्देशैषां परमः पाञ्चदश्यो हरिः स्मृतः ।
बुद्धेर् भेदेन चैतेषु पाञ्चदश्योऽथ संस्थितेः ॥ इति च ।

इयत्ता तु विशेषः स्याद् आनन्दादौ तदुज्झितेः ।
सर्वैर् विशेषै रहित उच्यते हरिर् अव्ययः ।
अप्राकृतस्वरूपत्वान् निर्मायश् चेति कथ्यते ॥ इति च ।

तद्रूपसदृशं रूपं यतः सर्वस्य सर्वदा ।
सर्वरूपो यतः शब्दमुख्यार्थः सर्वनामकः ॥ इति च ।

अलौकिकत्वान् नो विष्णुर् निरुक्तोऽतो निरूपितः ।
तथापि वेदेषूक्तत्वाद् उक्तो रूपी स एव च ॥ इति व्योमसंहितायाम् ॥२७२८॥

श्रीधरः - एवम्भूतः केषां प्रतीयत इत्य् अपेक्षायाम् आहमनीषिण इति द्वाभ्याम् । विवेकिनो यं निष्कर्षन्ति विविच्य ध्यायन्ति, स निर्वाणसुखानुभूतिर् मम प्रसीदताम् इति द्वयोर् अन्वयः । एवं निष्कर्षता प्रतीयत इति भावः । किम् ? इति निष्कर्षन्ति । स्वशक्तिभिर् गूढम् अप्रकाशमानम् । कतिभिर् नवभिः ? पुनश् च त्रिवृद्भिः त्रिगुणाभिः सप्तविंशत्य् उपाधिभिर् गूढम् अष्टाविंशं निष्कर्षन्तीत्य् अर्थः ।

यद् वा, नवभिः प्रकृतिपुरुषमहदहङ्कारपञ्च तन्मात्ररूपाभिः । त्रिवृद्भिस् त्रिगुणात्मिकाभिः । चकारात् षोडशविकाररूपाभिश् च । कथम्भूतं निष्कर्षन्ति ? मनीषयान्तर्हृदि सन्निवेशितं निश्चलीकृतं पाञ्चदश्यं पञ्चदशसामिधेनीमन्त्रैः प्रकाश्यम् अलौकिकं वह्निम् इवाहङ्कारास्पदाद् आत्मनोऽन्यं परमात्मानं निष्कर्षन्तीत्य् अर्थः ॥२७॥

अशेषा विशेषा यस्यास् तस्या मायाया निषेधेन निवार्णसुखेऽनुभूतिर् यस्य अप्रसक्तनिषेधासम्भवात् प्रसक्तिम् आह । स एव सर्वनामा, स एव विश्वरूप इति । तद्रूपत्वेऽपि वास्तवत्वाभावान् निषेधः सम्भवतीत्य् आह । अनिरुक्ता आत्मनि शक्तिर् माया यस्य सः ॥२८॥

क्रमसन्दर्भः - मनीषिण इति युग्मकम् । त्रिवृन् नवशक्त्यतीतत्वे सति कथं स्वतो निःशक्तिक एवाहम् ? नेत्य् आहअशेषेति । अनुभूतिर् अवश्यं मन्तव्या तां विना पुरुषार्थत्वासिद्धेः । तस्यां च मन्तव्यायां तल्लक्षणाखण्डापि स्वरूपशक्तिः सिद्ध्यत्य् एवेति भावः । तथैवाहप्रसीदताम् इति । ननु ताभ्यो निष्कृष्टश् चेत् कथं तन्मयसर्वनामरूपः ? तत्राहअनिरुक्तेति । अचिन्त्यशक्तित्वाद् इत्य् अर्थः ॥२७॥

ननु मम यन् निर्वाणसुखैकरूपं ब्रह्माख्यं स्वरूपं, तस्यानुभूतिकम् एव भवतीति त्रिवृन् नवशाक्तिकं भवतु । यत् तु गुणरूपबृंहितं स्वरूपं, तत् तु तन्मयम् एव भवेत्, जगत्सादृश्यात् ? तत्राहयद् यद् इति त्रिकेण । गुणै रूपैश् च बृंहितम् असमोऽर्द्धबृहत्तमं यत् स्वरूपं, तद् अपि । वचादिगोचरो यद् यद् वस्तु, तन् न भवति । तत्र हेतुःस वा इति । सगुणरूपबृंहितस्वरूपस् त्वं गुणप्रलयसृष्टिभ्यां लक्ष्यते तर्क्यत एव, न त्व् अनुभूयत इति ।

यद् वा, गुणानाम् अपायोऽपगमो यस्मात् तस्मिन् विगतसर्गे नित्यसिद्धे वैकुण्ठे लक्ष्यते तदधिष्ठातृत्वेन दृश्यत इति ॥२८॥

विश्वनाथः - दुर्विज्ञेयं सविशेषस्वरूपम् आहमनीषिणः शुद्धभक्ताः गूढम् अन्तर् हृदि सन्निवेशितं, प्रविष्टः कर्णरन्ध्रेण स्वानां भावसरोरुहं [भा.पु. २.८.५] इत्युक्तरीत्या श्रवणभक्त्या अन्तर् हृदि प्रवेशितम् । पुनर् मनीषया प्रेमभक्त्याख्यया निष्कर्षन्ति । अन्तर्हृदयान् निष्कृष्य चक्षुर्आदिभिर् इन्द्रियैः सौन्दर्यादिमाधुर्यम् आस्वादयन्तीत्य् अर्थः ।

कीदृशं सन्तम् ? निष्कर्षन्ति स्वशक्तिभिश् चिच्छक्तिभिः सहितम् । कतिभिः ? नवभिर् विमलाद्याभिस् तत्रापि त्रिवृद्भिश् चिच्छक्तेर् एव तिसृभिर् वृत्तिभिः ह्लादिनीसन्धिनीसंविद्भिश् च सहितम् । यद् उक्तं विष्णुपुराणे

ह्लादिनी सन्धिनी संवित् त्वय्य् एका सर्वसंस्थितौ ।
ह्लादतापकरी मिश्रा त्वयि नो गुणवर्जिते ॥ [वि.पु. १.१२.६८] इति ।

यथा दारुणि काष्ठे पाञ्चदश्यं पञ्चदशसामिधेनीमन्त्रैः प्रकाश्यम् अलौकिकं वह्निं निष्कर्षन्ति, स प्रसीदताम् इत्य् उत्तरेणान्वयः । अस्य सविशेषस्वरूपस्याप्रकृतानन्तगुणस्य दुर्विज्ञेयत्वं भक्तिहीनैर् अनुभवितुम् अशक्यत्वात् भक्तैर् अनुभूयमानत्वेऽपि माधुर्यैश्वर्ययोः पाराज्ञानात् । यद् उक्तं ब्रह्मणैव

गुणात्मनस् तेऽपि गुणान् विमातुं
हितावतीर्णस्य क ईशिरेऽस्य ।
कालेन यैर् वा विमिताः सुकल्पैर्
भूपांशवः खे मिहिका द्युभासः ॥ [भा.पु. १०.१४.७] इति ॥२७॥

यद् भूतस्य मायिकं सविशेषं रूपं तद्व्यतिरिक्तम् एव ममोपास्यम् इत्य् आहस मम प्रसीदताम् । अशेषा विशेषा यस्यास् तस्या मायाया निषेधेन यन् निर्वाणसुखं, बाणा हृद्विदारका आध्यात्मिकादिदुःखशराः केऽपि न सन्ति यत्र, तस्मिन्न् एव सुखे अनुभूतिर् यस्य सःह्लादतापकरी मिश्रा त्वयि नो गुणवर्जिते ॥ [वि.पु. १.१२.६८] इति वैष्णवोक्तेः ।

अप्रसक्तनिषेधासम्भवात् प्रसक्तिम् आहस एव सर्वनामा स एव विश्वरूप इति ब्रह्मादितृणान्तानां यानि नामरूपाणि तानि तस्यैवेत्य् अर्थः । मायायास् तच्छक्तित्वेन मायैकविश्वस्यापि तद्रूपत्वात् तस्य स्वरूपभूता शक्तिस् तु मायाशक्तेर् मायिकाद् विश्वस्माच् चान्यैवेत्य् आहअनिरुक्ता मायिकवाङ्मनसाभ्याम् अनिरुक्तिविषयीभूता आत्मभूता शक्तिर् यस्य सः ॥२८॥

ओ)०(ओ

॥ ६.४.२९ ॥

यद् यन् निरुक्तं वचसा निरूपितं
धियाक्षभिर् वा मनसोत यस्य ।
मा भूत् स्वरूपं गुणरूपं हि तत् तत्
स वै गुणापायविसर्गलक्षणः ॥

श्रीधरः - ननु यदि केवलया स्वसंस्थया प्रतीयते तर्हि सर्वनामत्वं विश्वरूपत्वं चानुपपन्नं वागाद्यगोचरत्वाद् इत्य् आशङ्क्य सर्वैर् नामभिर् वाच्यं प्रत्यक्षादिदृश्यं च तस्य स्वरूपं वस्तुतो माभूत् तथापि मायया घटत इति श्लोकत्रयेणोपपादयन् नमस्करोति, यद् यद् इति । यद् यद् वचसा निरुक्तम् अभिहितं धिया निरूपितं व्यवसितम् अक्षभिर् वा इन्द्रियैर् निरूपितं गृहीतम् उत अपि मनसापि निरूपितं सङ्कल्पितं यस्य स्वप्रकाशत्वं तस्य तत् स्वरूपं मा भूत् । स्वरूपत्वाभावे हेतुः, हि यस्मात् तत् तद् गुणानाम् एव रूपम् । पाठान्तरे गुणैर् वर्धितम् । स तु गुणव्यतिरिक्तः । यतो गुणानाम् अपायविसर्गाभ्यां प्रलयोत्पत्तिभ्यां लक्ष्यत इति तथा । चेतनाधिष्ठानं विना तयोर् असम्भवात् । यद् वा, यस्य स्वरूपं मा भून् न भवति तस्मै नम इति तृतीयेनान्वयः ॥२९॥

क्रमसन्दर्भः - न व्याख्यातम्.

विश्वनाथः - वाग्बुद्ध्यादिकं तु सर्वमायिकम् एव, तेन निरूपितम् अपि सर्वं मायिकम् एव भवेत् । तत् तु न तत्स्वरूपम् आहयद् यद् इति । यद् यद् वचसा निरुक्तम् अभिहितं धिया निरूपितं व्यवसितम् अक्षभिर् वा इन्द्रियैर् निरूपितं गृहीतम् उत अपि मनसापि निरूपितं सङ्कल्पितं तत् तत् सर्वं यस्य स्वरूपं माभूत् न भवति । तस्मै नमः इति तृतीयेनान्वयः । हि यतस् तद्गुणानाम् एव रूपं गुणबृंहितं, हि तद् इति पाठे, गुणैर् वर्धितं स तु गुणव्यतिरिक्त इत्य् अर्थः । यतः गुणानाम् अपायविसर्गाभ्यां प्रलयोत्पत्तिभ्यां लक्षणं यस्य सः । यः सृष्टिप्रलयौ करोति स ईश्वर इत्य् अतः सृष्टेः पूर्वत्र प्रलयात् परत्र च तस्य सत्त्वसिद्धेः । अत्र दृश्यते त्व् अग्र्यया बुद्ध्या इति, मनसा एवानुद्रष्टव्यः इति, तम् एव विदित्वातिमृत्युम् एति [श्वे.उ. ३.८] इति, आत्मा वा अरे द्रष्टव्यः [बृ.आ.उ. २.४.५] इत्यादि । तस्मात् सर्वात्मना राजन् हरिः सर्वत्र सर्वदा श्रोतव्यः कीर्तितव्यश् च [भा.पु. २.२.३६] इति परसहस्रश्रुतिस्मृतिवाक्यविरोधाद् ईश्वराननुगृहीतैर् एव वचआदिभिर् इति व्याख्येयम् ।

अतः श्रीकृष्णनामादि न भवेद् ग्राह्यम् इन्द्रियैः ।
सेवोन्मुखे हि जिह्वादौ स्वयम् एव स्फुरत्य् अदः ॥ [भ.र.सि. १.२.२३४]

इत्याद्युक्तवचनं च ।

केचित् तु कार्त्स्न्येन निरूपणाभावान् न निरूपितम् इत्य् आहुःयतो वाचो निवर्तन्ते अप्राप्य मनसा सह [तै.उ. २.४.१] इत्य् अत्रापादाननिर्देशात् वाङ्मनसागम्यत्वं, निवर्तन्ते इति अन्तर्लोभाद् वाङ्मनसागम्यत्वं चेतिवत् ॥२९॥

ओ)०(ओ

॥ ६.४.३० ॥

यस्मिन् यतो येन च यस्य यस्मै
यद् यो यथा कुरुते कार्यते च ।
परावरेषां परमं प्राक् प्रसिद्धं
तद् ब्रह्म तद् धेतुर् अनन्यद् एकम् ॥

मध्वः - सप्तविभक्त्यर्थस्य कालस्य प्रकारस्य च हेतुर् ब्रह्मैव ।

विभक्त्यर्थस्य कालस्य प्रकाराणां च कारणम् ।
एक एव परो विष्णुः सर्वसत्त्वा प्रदत्वतः ॥ इति भविष्यत्पर्वणि ।

अनन्यः सदृशाभावाद् एको रूपाद्यभेदतः ॥ इति च ॥३०॥

श्रीधरः - तद् एवं वस्तुतो गुणस्वरूपत्वाभावम् अङ्गीकृत्यानिरुक्तात्मशक्तिर् इत्य् अनेन द्योतितं, मायया सर्ववाच्यत्वेन विश्वरूपत्वम् आह । यस्मिन्न् अधिकरणे । यतोऽपादानात् । येन करणेन । यस्य सम्बन्धि । यस्मै सम्प्रदानाय यद् ईप्सिततमम् । यः कर्ता । कुरुते स्वतन्त्रः । कार्यते चान्येन प्रयोज्यकर्त्रा । तद् ब्रह्मेति प्रत्येकं सम्बन्धः ।

अत्र च सप्तभिर् यच् छब्दैः सप्तविभक्त्यर्था दर्शिताः । यथेति च क्रियाकारकसम्बन्धप्रकारवाचिनाम् अव्ययानाम् अर्थाः । कुरुते कार्यते चेति स्वार्थपरार्थक्रियान्वयश् च सर्वेषां दर्शितः । चशब्देन भावकर्मादिविहितप्रत्ययार्थाः सङ्गृहीताः ।

तद् ब्रह्मैवेति कुतः ? तत्राह । तद् धेतुस् तेषां कारणम् । तत् कुतः ? सर्वेभ्यः प्राक्प्रसिद्धम् ।

ननु ब्रह्मादयस् तद्धेतवः श्रूयन्तेऽवरे च दृश्यन्ते, तत् कथं ब्रह्मैव तद्धेतुः ? तत्राह । परेषाम् अवरेषां च हेतूनां परमं कारणम् । ननु सर्वकारणत्वे तस्य किं नाम सहकारि भवत्, तदानीम् अन्यस्याभावात् ? सत्यम्, निरपेक्षम् एव तत् कारणम् इत्य् आह । अनन्यद्विजातीयशून्यम् । एकं सजातीयशून्यं च । तस्मै नम इत्य् उत्तरेणान्वयः ॥३०॥

क्रमसन्दर्भः - तद् एव दर्शयत्यस्मिन्न् इति ॥३०॥

विश्वनाथः - ननु गुणमयं रूपं यदि तत् स्वरूपं न भवति, तर्हि तस्यापूर्णत्वं प्रसज्जेतेत्य् अत आहयस्मिन्न् अधिकरणे, यतोऽपादानात्, येन करणेन, यस्य सम्बन्धिनः, यस्मै सम्प्रदानाय, यद् ईप्सितम्, यः कर्ता कुरुते स्वतन्त्रः कार्यते वा अन्येन प्रयोज्य कर्त्रा तद् ब्रह्मेति प्रत्येकम् अन्वयः । अत्र सप्तभिर् यच्छब्दैः सप्तविभक्त्यर्था दर्शिताः । यथेति प्रकारवाचिनाम् अव्ययानाम् अर्थाः कुरुते कार्यते चेति स्वार्थपरार्थक्रियान्वयश् च दर्शितः । चशब्देन च भावकर्मादिविहितप्रत्ययार्थश् च सङ्गृहीताः ।

तद् ब्रह्मैवेति कुतः ? तत्राहतद्धेतुस् तेषां कारणम् । कारणत्वं कुतः ? प्राक् प्रसिद्धम् ।

ननु ब्रह्मादयस् तद्धेतवः श्रूयन्ते, अवरे च दृश्यन्ते ? तत्राहपरेषाम् अवरेषां च परमं तेषां कारणानाम् अपि कारणत्वात् परमं कारणम् इत्य् अर्थः ।

ननु सर्वकारणत्वे तस्य किं नाम सहकारित्वं भवेत् ? तत्राहएकम् अन्यनिरपेक्षम् एव तत् कारणम् इत्य् अर्थः ।

ननु चिच्छक्तीनां विमलाद्यानां नवविधानां चिच्छक्तिवृत्तीनां ह्लादिन्यादीनां त्रिविधानां तद्विलासानां वैकुण्ठतत्पार्षदादीनां वासुदेवसङ्कर्षणादीनां च नित्यसिद्धत्वश्रवणात् कालमायाजीवादृष्टानां तु जगत्कारणत्वस्य च श्रवणात् । कथम् एकम् इत्य् उच्यते ? इत्य् अत आहअनन्यत् न विद्यते अन्यत् यतस् तत् । चिच्छक्तीनां तच्विलासानां च तत्स्वरूपभूतत्वात् वासुदेवादीनां तदंशत्वात् कालमायादीनाम् अस्वरूपभूतत्वेऽपि तच्छक्तित्वात् तदनन्यत्वम् इत्य् अर्थः ॥३०॥

ओ)०(ओ

॥ ६.४.३१ ॥

यच्छक्तयो वदतां वादिनां वै
विवादसंवादभुवो भवन्ति ।
कुर्वन्ति चैषां मुहुर् आत्ममोहं
तस्मै नमोऽनन्तगुणाय भूम्ने ॥

श्रीधरः - नन्व् एवं ब्रह्म चेद् विश्वस्य हेतुः, तर्हि न कदाचिद् अनीदृशं जगद् इति वदन्तो मीमांसकाः कुतोऽत्र विवदन्ते ? तैश् चान्ये स्वभाववादिनः संवदन्ते, ते च ते च तत्त्वविद्भिर् बोधिता अपि कुतः पुनः पुनर् मुह्यन्ति ? तत्राह । यस्य मायाविद्यायाः शक्तयो विवादस्य क्वचित् संवादस्य भुवः स्थानानि भवन्ति, तस्मै नमः ॥३१॥

चैतन्यमतमञ्जुषा - यच्छक्तय इत्यादि । तस्मै अनन्तगुणाय भूम्ने महापुरुषाय नमः, यस्य शक्तयो मायाविद्यादयः क्वचिद् विवादस्य क्वचित् संवादस्यादिभुवो भवन्ति । किन्त्व् एषां मुहुर् आत्ममोहं कुर्वन्ति । विवादे सम्मोहो युज्यत एव, संवादे कथं मोह इति न वक्तव्यं, संवादे भक्तिसिद्धान्तविरुद्धतायां सम्मोहं जनयतीति भावः ॥३१॥

क्रमसन्दर्भः - यद् इति । यत्र विवदमानानां मृश्यतां च वादिनां तत्तद्भावेऽपि तादृशदुस्तर्कतच्छक्तय एव कारणत्वेनोपस्थिता इत्य् आहयच्छक्तय इति । अत एवानन्तगुणत्वं भूमत्वं च तस्येत्य् अर्थः ॥३१॥

भगवत्सन्दर्भः (९) - ते च मायाशक्तिस्वरूपशक्ती परस्परविरुद्धे, तथा तयोर् वृत्तयश् च स्वस्वगण एव परस्परविरुद्धा अपि बह्व्यः । तथापि तासाम् एकं निधानं तद् एवेत्य् आहयच्छक्तय इति ॥३१॥

विश्वनाथः - नन्व् अत्र मते स्वजातीयविजातीयस्वगतभेदासहिष्णवोऽन्येऽद्वैतवादिनो विवदन्ते, तैश् चान्ये नैयायिकाः षोडशपदार्थवादित्वात् द्वैतवादिनो विवदन्ते, तैश् चान्ये वैशेषिकाः संवदन्ते, तैः सर्वैश् चान्येन कदाचिद् अनीदृशं जगद् इति वदन्तो मीमांसकाः विवदन्ते, ते च ते च तत्त्वविद्भिर् बोधिता अपि कुतः पुनर् मुह्यन्ति ? इति तत्राहयच्छक्तयो यस्य मायाशक्तिवृत्तयो वदतां समादधतां वादिनां तत्राक्षेपकृतां विवादस्य क्वचित् संवादस्य च भुव उत्पत्तिहेतवो भवन्ति । प्रयोजनम् आहआत्ममोहम् इति । आत्मानं जिज्ञासमानानाम् अपीत्य् अर्थः । मुहुर् इति तत्राविच्छेदः सूचितः । अनन्तगुणायेत्य् अनन्तशब्दस्यानेकार्थत्वेनानाशवाचित्वात् गुणानाम् अनश्वरत्वं निःसीमत्वं चोक्तम् । एते चान्ये च भगवन् नित्या यत्र महागुणाः [भा.पु. १.१६.३१] इति पृथिव्युक्तौ । नित्या इति पदेन, नान्तं गुणानाम् अगुणस्य जग्मुर् योगेश्वरा ये भवपाद्ममुख्याः [भा.पु. १.१८.१४] इति सूतोक्तौ च अगुणस्येति योगेश्वरा इति पदाभ्यां,

ज्ञानशक्तिबलैश्वर्यवीर्यतेजांस्य् अशेषतः ।
भगवच्छब्दवाच्यानि विना हेयैर् गुणादिभिः ॥ [वि.पु. ६.५.७९]

इति पराशरोक्तौ च, विना हेयैर् इत्य् उपन्यासेन च तदीयगुणानाम् अप्राकृतत्वावगमेऽप्य् अवान्तरत्वम् आचक्षाणास् तेऽपराधिनः कथम् अविद्यया न मुह्यन्ताम् इति भावः ॥३१॥

ओ)०(ओ

॥ ६.४.३२ ॥

अस्तीति नास्तीति च वस्तुनिष्ठयोर्
एकस्थयोर् भिन्नविरुद्धधर्मणोः ।
अवेक्षितं किञ्चन योगसाङ्ख्ययोः
समं परं ह्य् अनुकूलं बृहत् तत् ॥

मध्वः - मदन्यो नास्ति सर्वेश इति विद्ध्य् आसुरं मतम् ।
अस्तीति दैवम् उभयोर् हरिर् एव ह्य् अपेक्षितः ॥
निषेधविध्योर् विषयः फलदाता च केशवः ।
तादृग्बुद्धेः कारणं च स्थानयोश् चोच्चनीचयोः ॥ इति च ॥३२॥

श्रीधरः - ननु किं तद् ब्रह्म, यस्य शक्तयो विवादादिभुवो भवन्ति ? तत्राहअस्तीति । योग उपासनाशास्त्रम् । तत्र हि विराड्रूपेणोपासनायां पातालपादादिकम् अस्तीति, उपास्यत्वेन विधीयते । नास्तीति साङ्ख्यं ज्ञानशास्त्रम् । तत्र अपाणिपादः, अचक्षुर् अश्रोत्रम् इति च पादादि नास्तीति निषिध्यते । तयोर् योगसाङ्ख्ययोर् यत् किञ्चित् समम् अनुवर्तमानम् अवेक्षितं प्रतीतं, तद् बृहद् ब्रह्म । विवादास्पदं ब्रह्मेत्य् अर्थः ।

विवादं स्फुटयतिभिन्नाव् अस्ति नास्तीत्य् एवम्भूतौ विरुद्धौ धर्मौ ययोः । तयोर् भिन्नविषयत्वेऽपि विरोधो न स्याद् इत्य् एकस्थयोर् इत्य् उक्तम् । एकविषययोः कुतः ? वस्तुनिष्ठयोः पादादिविधिप्रतिषेधयोर् एकवस्तुनिष्ठत्वात् । समत्वे हेतुःपरम् । हि यतः । विधिप्रतिषेधयोर् अविषयस् तयोः पादादिविषयत्वात् ।

तथा तर्ह्य् अविषयस्य सद्भावे किं प्रमाणम् ? तद् आहअनुकूलम् अधिष्ठानं विना पादादिकल्पनायोगात्, अवधिं विना तन्निषेधायोगाच् च । तयोर् उपपादकत्वेन सिद्धम् इत्य् अर्थः । तस्मै नम इति पूर्वस्यानुषङ्गः ॥३२॥

क्रमसन्दर्भः - तत्र विवादावसरे तादृशगुणरूपबृंहितस्वरूपम् अपि सिद्ध्यतीत्य् आहअस्तीति । नामरूपित्वविधिनिषेधश्रुतिभिर् विवदमानानां विवादावसरे तद् एव ह्य् अपपादयतिअस्तीति । योगः स्थूलोपासनाशास्त्रं, तत्र हि यद् भगवतो नामरूपित्वं श्रूयते, तद्दृष्टकल्पनालाघवात् । घटपटादिलक्षणाखिलनामधेयत्वं पातालपादादिकत्वं चेति विधीयतेनास्तीति । साङ्ख्यं ज्ञानशास्त्रम् । तत्र हि निषेधश्रुतिभिस् तस्य नामरूपित्वं यन् निषिध्यते, तत् प्रापञ्चिकनामरूपित्वस्य कल्पितत्वात्, सर्वथैव नास्तीति निश्चीयते । तद् उक्तम् उभयमतस्यैव प्राक्स सर्वनामा स च विश्वरूपः इत्य् आदिना, यद् यन् निरुक्तं वचसा निरूपितं [भा.पु. ६.४.२८२९] इत्य् आदिना च । अस्तीति नास्तीति च वस्तुनि निष्ठा ययोः । तम् एव विवादं स्फुटयतिभिन्नौ अस्तीति नास्तीत्य् एवम्भूतौ विरुद्धौ धर्मौ ययोस् तयोः ।

नन्व् आस्ताम् अनयोर् भिन्नविषयत्वं नेत्याह एकस्थयोः समानविषयोः । तद् एवं विवादे सति यत् किञ्चित् समं समञ्जसत्वेनैव अवेक्षितं प्रतीतं वस्तु तद् द्वयोर् अपि बृहन् महद् अनुकूलं भवति । किं तत् समञ्जसम् ? यत् परं नामरूपाद् अत्यन्ततदभावाच् च विलक्षणं किम् अपि नामरूपलक्षणम् एव वस्त्व् इत्य् अर्थः ।

एतद् उक्तं भवति । एकस्मिन्न् एव वस्तुनि नामरूपित्वविधिनिषेधाभ्यां परस्परं श्रुतयः पराहतार्थाः स्युः । अत्र तु परत्वेनोभयत्रापि प्राक्तनयुक्त्या समञ्जसम् अप्राकृतनामरूपित्वम् एव विधिनिषेधश्रुतितात्पर्येनोपस्थाप्यत इति तत्तन्मतं विवादमात्रम् ।

इत्थम् एवात्र श्रीध्रुवेण निर्विवादत्वम् उक्तम्

तिर्यङ्नगद्विजसरीसृपदेवदैत्य
मर्त्यादिभिः परिचितं सदसद्विशेषम्
रूपं स्थविष्ठम् अज ते महदाद्यनेकं
नातः परं परम वेद्मि न यत्र वादः ॥ [भा.पु. ४.९.१३] इति ।

अत्र रूपशब्दस्यैवोभयत्र विशेष्यत्वेन । भूप रूपम् अरूपं च परं चापरम् एव च [वि.पु. ६.७.४७] इति वैष्णववाक्यानुसारेण च । अतः परं चतुर्भुजादित्वलक्षणं रूपं वपुर् इत्य् अर्थः । तच् चाग्रे दर्शयिष्यते ॥३२॥ [भगवत्सन्दर्भः ३८]

विश्वनाथः - ननु ते शास्त्रज्ञाः किम् इति निन्द्यन्ते शास्त्राणाम् एवैकमत्याभावेन परस्परविरोधाद् इति चेन् नैवं वादीर् इत्य् आहअस्तीति । योगसाङ्ख्ययोः योगो भक्तियोगशास्त्रं, साङ्ख्यं ज्ञानशास्त्रं, तयोस् तत् प्रसिद्धं परं सर्वोत्कृष्टं बृहद् ब्रह्म समम् अनुकूलं च, यथा स्यात् तथा अवेक्षितम् । परस्परविरुद्धयोस् तयोर् द्वयोर् एव शास्त्रयोर् अवेक्षणे किम् अपि वैषम्यं प्रातिकूल्यं च नास्तीत्य् अर्थः ।

तयोः कथम्भूतयोः ? अस्तीति नास्तीति भिन्नविरुद्धधर्मयोः । योगशास्त्रे हिकृष्णं पिशङ्गाम्बरम् अम्बुजेक्षणं चतुर्भुजं शङ्खगदाद्युदायुधम् इत्यादिना अस्तीत्य् उपास्यत्वेन विधीयते । साङ्ख्यशास्त्रे ह्य् अनाम रूपगुणपाणिपादम् अचक्षुर् अश्रोत्रम् एकम् अद्वितीयम् अपि नामरूपादिकं नास्तीति निषिद्ध्यते इत्य् एवम्भूतौ भिन्नौ परस्परविरुद्धौ च धर्मौ ययोस् तयोर् भिन्नविषयत्वे विरोधो न स्याद् इत्य् एकस्थयोः । एकस्मिन् ब्रह्मण्य् एव तिष्ठ इत्य् एकं ब्रह्मेव विषयीकुर्वतोर् इत्य् अर्थः ।

ननु तर्हि कथम् अवैषम्यम् अप्रातिकूल्यं वा ? तत्राहवस्तुनिष्ठयो वस्तुनि वास्तववस्तुन्य् एव निष्ठाप्रतिपादकत्वलक्षणा ययोः । तेन भक्तिशास्त्रविधिना वास्तवं वस्त्व् एव प्रतिपादयन्ति न त्व् अवास्तवम् । तेन भक्तिशास्त्रेण परमेश्वरस्य रामकृष्णादिमूर्तेर् नामरूपादिकवस्तुप्रतिपादने सिद्धे, ज्ञानशास्त्रम् अपि स्वस्य वस्तुनिष्ठत्वाद् एव तस्य नामरूपादिकं नैव निषिद्ध्यति, किन्तु तस्य मायिकमूर्तेर् विराज एव । अत एव पुनर् भक्तिशास्त्रम् अपि ज्ञानशास्त्रनिषिद्धं विराड्रूपम् उपास्यत्वेन नोपादत्ते । यद् उक्तं

अमूनि भगवद्रूपे मया ते ह्य् अनुवर्णिते ।
उभे अपि न गृह्णन्ति मायासृष्टे विपश्चितः ॥ [भा.पु. २.१०.३५]

इति विराड्रूपस्यापि धारणायाम् उपादानं तु कस्यचिद् एव प्रथमदशायाम् एव चित्तशुद्ध्यर्थम् एव, न तु सर्वदोपासनार्थम् इति भक्तिज्ञानशास्त्रयोर् वस्तुतस् त्व् अविरोध एवेति शास्त्राविरोधेऽपि विवदमानाः शास्त्रतात्पर्यम् अविद्वांसो दार्शनिका एव विगीता इति भावः ॥३२॥

ओ)०(ओ

॥ ६.४.३३ ॥

योऽनुग्रहार्थं भजतां पादमूलम्
अनामरूपो भगवान् अनन्तः ।
नामानि रूपाणि च जन्मकर्मभिर्
भेजे स मह्यं परमः प्रसीदतु ॥

मध्वः - तत्कर्मणाम् अदृष्टत्वाद् अनामा चाप्य् अदर्शनात् ।
अरूपस् त्व् अवतारेण रूपकर्माणि दर्शयेत् ॥
नित्यरूपो नित्यकर्माप्य् अव्यक्तत्वम् अपेक्ष्य तु ।
अरूपकर्मेत्य् उदितो रूपकर्मोज्झितेन तु ॥ इति प्रकाशसंहितायाम् ।

अनामा सोऽधिकार्थत्वाद् अव्यक्तत्वाद् अरूपकः ।
कंसारित्वादिसाम्यार्थो व्यक्तरूपोऽवतारगः ॥ इति च ।

लोकदृष्ट्याधिकार्थानि मूलनामानि केशवे ।
अथ दामोदरादीनि लोकदृष्ट्या समानि तु ॥
आनन्दो व्यक्तरूपस् तु मूलरूपम् उदाहृतम् ।
स एव व्यक्तिम् आपन्नः प्रादुर्भावः उदीरितः ॥ इति च ॥३३॥

श्रीधरः - ननूदासीनस्य समस्य नमस्कारे को लाभस् तत्राहय इति । पादमूलं भजताम् अनुग्रहार्थं प्राकृतनामरूपरहितोऽपि जन्मभिर् अवतारैर् विशुद्धोर् जितसत्त्वानि रूपाणि कर्मभिर् नामानि च यो भेजे । तत् कुतः ? भगवान् अचिन्त्यैश्वर्यः । स मह्यं प्रसीदतु ॥३३॥

क्रमसन्दर्भः - तद् एव व्यनक्तियो नामरूपरहित एव नामानि रूपाणि भेजे प्रकटितवान् । जन्मकर्मभिः सहितानि च प्रकटितवान् इत्य् अर्थः । व्यतिरेकदोषम् आहअनन्तः यदि तस्मिन् नामरूपित्वादिकं नास्ति, तर्हि तच्छक्तिमत्त्वं प्रति सान्तत्वम् एव प्रसज्येतेति । तद् उक्तं प्रचेतोभिःन ह्य् अन्तस् त्वद्विभूतीनां सोऽनन्त इति गीयसे [भा.पु. ४.३०.३१] इति ।

तत्तत्प्रकाशने हेतुःभगवान् भगात्मकशक्तिमान् । तस्याः शक्तेर् मायात्वं निषेधतिपरमः पराख्यशक्तिरूपा मा लक्ष्मीर् यस्मिन् । अन्यथा परत्वव्याघातः स्याद् इति भावः ।

तस्मान् न मायया सर्वं सर्वम् ऐश्वर्यसम्भवम् ।
अमायो हीश्वरो यस्मात् तस्मात् तं परमं विदुः ॥ इत्य् उक्तेः ।

ननु सर्वनामविश्वरूपत्वे तद्राहित्ये च सन्त्य् एव तत्तदुपासकाः प्रमाणम् । अत्र के स्युर् इत्य् आशङ्क्याहपादमूलं भजताम् अनुग्रहार्थम् इति । योगसाङ्ख्ययोस् तत्तत्त्वं न सम्यक् प्रकाशते, किन्तु भक्ताव् एव । भक्तिर् एवैनं दर्शयतीत्यादिश्रुतेः । तस्माद् यद् उक्तं तयोर् विवादमात्रत्वम् इति भावः । अत एव वक्ष्यतेऽनन्तरम् एवइति [भा.पु. ६.४.३५६] इत्य् आदौ, प्रादुरासीत् कुरुश्रेष्ठ! भगवान् भक्तवत्सलः । कृतपादः सुपर्णांस इत्य् आदि । पादमूलं भजताम् इत्य् अनेन तान् प्रति रूपप्राकट्यात् पूर्वम् अपि रूपम् अस्त्य् एवेति व्यञ्जितम् । चरणं पवित्रं विवतं पुराणम् इत्यादिश्रुतेः । भेज इत्य् अतीतनिर्देशः । प्रामाण्यदार्ढ्यायानादित्वं बोधयति । अनन्तपदस्य च नामाणि रूपाणि चानन्तान्येवेति भावः । अत्र प्राकृतनामरूपरहितोऽपीति टीका च ॥३३॥ [भगवत्सन्दर्भः ३८]

विश्वनाथः - ततो नामरूपादिविधिनिषेधाभ्यां शास्त्रद्वयाविरोधं व्यञ्जयन् भक्तवत्सलस्य भगवतः स्वस्मिन्न् अनुग्रहं प्रार्थयतेय इति । अनामरूपःप्राकृतनामरूपरहितोऽपि जन्मभिर् अवतारैर् विशुद्धोर् जितसत्त्वानि रूपाणि कर्मभिर् नामानि च यो भेजे इति स्वामिचरणाः । भेजे प्रपञ्चे प्रकटिचकार ॥३३॥

ओ)०(ओ

॥ ६.४.३४ ॥

यः प्राकृतैर् ज्ञानपथैर् जनानां
यथाशयं देहगतो विभाति ।
यथानिलः पार्थिवम् आश्रितो गुणं
स ईश्वरो मे कुरुतां मनोरथम् ॥

मध्वः - स्वदेहस्थं हरिं प्राहुर् अधमा जीवम् एव तु ।
मध्यमाश् चाप्य् अनिर्णीतं जीवाद् भिन्नं जनार्दनम् ॥
पूर्णानन्दादिगुणकं सर्वजीवविलक्षणम् ।
उत्तमास् तु हरिं प्राहुस् तारतम्येन तेषु च ॥
बुद्धिशुद्ध्यनुसारेण यथाप्राणं शरीरगम् ।
श्वासमात्रं जनाः प्राहुर् अनिर्णीतं च मध्यमाः ।
देवदेवेश्वरं सूत्रम् आनन्दं प्राणवेदिनः ॥ इति च ॥३४॥

श्रीधरः - ननु त्वादृशाः सकामा गणेशादीन् प्रार्थयन्ते त्वं तु तान् विहाय किम् इति भगवन्तम् एव प्रार्थयसे तत्राह । प्राकृतैर् अर्वाचीनैर् ज्ञानपथैर् उपासनामार्गैर् यथाशयं तत् तद् वासनानुसारेण यो देहगतोऽन्तर्यामी तत् तद् देवतारूपेण विविधो भाति । यथा वायुः पार्थिवं गुणं चम्पकादिगन्धभेदम् आश्रित्य नानागन्धवान् विभाति रेणोर् गुणं धूसरत्वादिकम् आश्रित्य नानारूपवान् प्रतीयते तद्वत् तस्यैव तत् तद् देवतारूपेण फलदातृत्वात् स ईश्वर एव मे मनोरथं सत्यं करोतु किम् अन्तर्गडुभिर् देवतान्तरैर् इत्य् अर्थः । तद् उक्तं गीतासु

यो यो यां यां तनुं भक्तः श्रद्धयार्चितुम् इच्छति ।
तस्य तस्याचलां श्रद्धां ताम् एव विदधाम्य् अहम् ।
स तया श्रद्धया युक्तस् तस्याराधनम् ईहते ।
लभते च ततः कामान् मयैव विहितान् हि तान् ॥ इति ।

ये यथा मां प्रपद्यन्ते तांस् तथैव भजाम्य् अहम् ॥ इति चेति ।

क्रमसन्दर्भः - ननु विभूतिकामस्य तव तत्तद्विभूतिसंवलितगणपत्याद्युपाधित्वेनैव ममोपासना युक्ता, कथं सर्वात्मना निरुपाधित्वेन स्तौषि ? तत्राहयः प्राकृतैर् इति । तत्र तत्रानिलवत् स्वकार्यकरत्वं भवत एव न तूपाधेर् इति स्थिते किम् उपाधिभावनयेति भावः ॥३४॥

विश्वनाथः - तद् एवं न यस्य सख्यं [भा.पु. ६.४.२४] इत्य् अनेन, सर्वं पुमान् वेद गुणांश् च तज्ज्ञो न वेद सर्वज्ञम् अनन्तम् ईडे [भा.पु. ६.४.२५] इत्य् अनेन च, जीवेश्वरयोर् अल्पज्ञत्वसर्वज्ञत्वाभ्यां वास्तवम् एव पार्थक्यम् अवधारितम् एव । ततश् च यदोपरामो मनसः [भा.पु. ६.४.२६] इत्य् अनेन, मनीषिणोऽन्तर्हृदि [भा.पु. ६.४.२७] इत्य् अनेन च तस्यैवेश्वरस्यैकस्याप्य् अलौकिकनिर्विशेषसविशेषज्ञानगम्यत्वेन निर्विशेषं सविशेषस्वरूपं च यथामति व्यञ्जितम् ।

पुनश् च स वै समाशेष [भा.पु. ६.४.२८] इति त्रयेण मायिकवस्तूनां तद्रूपत्वेऽपि तत्स्वरूपभूतत्वाभाव उक्तः । पुनर् अस्तीति नास्तीति [भा.पु. ६.४.३१] द्वयेन भक्तिशास्त्रज्ञानशास्त्रयोर् अविरोधो गूढोऽपि स्पष्टीकृतः । इदानीं ये जीवेश्वरयोः पार्थक्यम् उपाधिकृतम् एव, न वास्तवम् इत्य् आचक्षते । तेषां ज्ञानिमानिनाम् असमञ्जसपथगामित्वं व्यञ्जयन् स्वमनोरथसिद्धिं प्रार्थयते । यः प्राकृतैर् अर्वाचीनैर् ज्ञानमार्गैर् जनानां देहगतं यथाशयम् आशयम् अन्तःकरणं दृष्टं शिष्टं वा अनतिक्रम्य तद्धर्माक्रान्त एव विभाति जीवरूपेण भासते, यथा वायुः पार्थिवं दुष्टं शिष्टं वा गन्धम् आश्रित्य नानागन्धवान् भवति, न तु वस्तुतः ॥३३॥

ओ)०(ओ

॥ ६.४.३५ ॥

श्रीशुक उवाच
इति स्तुतः संस्तुवतः स तस्मिन्न् अघमर्षणे ।
प्रादुरासीत् कुरुश्रेष्ठ भगवान् भक्तवत्सलः ॥

श्रीधरः - संस्तुवतो दक्षस्य स भगवान् प्रत्यक्षोऽभूत् ॥३५॥

क्रमसन्दर्भः - इतीति सार्धपञ्चकम् ॥३५॥

विश्वनाथः - संस्तुवतो दक्षस्य ॥३५॥

ओ)०(ओ

॥ ६.४.३६ ॥

कृतपादः सुपर्णांसे प्रलम्बाष्टमहाभुजः ।
चक्रशङ्खासिचर्मेषु धनुःपाशगदाधरः ॥

श्रीधरः - तं वर्णयति सार्धैश् चतुर्भिः । सुपर्णस्यांसे स्कन्धे कृतौ पादौ येन । प्रलम्बा अष्टौ महान्तो भुजा यस्य । चक्राद्यष्टायुधधरः ॥३६॥

क्रमसन्दर्भः, विश्वनाथः - न व्याख्यातम्.

ओ)०(ओ

॥ ६.४.३७ ॥

पीतवासा घनश्यामः प्रसन्नवदनेक्षणः ।
वनमालानिवीताङ्गो लसच्छ्रीवत्सकौस्तुभः ॥

श्रीधरः - प्रसन्नं वदनम् ईक्षणे च यस्य । वनमालया निवीतं कण्ठादिपादान्तव्याप्तम् अङ्गं यस्य । लसन्तौ श्रीवत्सकौस्तुभौ यस्य ॥३७॥

क्रमसन्दर्भः, विश्वनाथः - न व्याख्यातम्.

ओ)०(ओ

॥ ६.४.३८ ॥

महाकिरीटकटकः स्फुरन्मकरकुण्डलः ।
काञ्च्यङ्गुलीयवलय नूपुराङ्गदभूषितः ॥

श्रीधरः - महान्ति किरीटकटकानि यस्य । स्फुरती मकरकुण्डले यस्य । काञ्च्यादिभिर् विभूषितः । वलयम् अत्र पादभूषणं द्रष्टव्यम् । कटकस्योक्तत्वात् ॥३८॥

क्रमसन्दर्भः - न व्याख्यातम्.

विश्वनाथः - कटकः पादकटकः । वलयं हस्तस्थम् ॥३८॥

ओ)०(ओ

॥ ६.४.३९ ॥

त्रैलोक्यमोहनं रूपं बिभ्रत् त्रिभुवनेश्वरः ।
वृतो नारदनन्दाद्यैः पार्षदैः सुरयूथपैः ॥

श्रीधरः - त्रैलोक्यमोहनं श्रीपुरुषोत्तमाख्यम् । सुरयूथपैर् लोकपालैः ।

क्रमसन्दर्भः, विश्वनाथः - न व्याख्यातं

ओ)०(ओ

॥ ६.४.४० ॥

स्तूयमानोऽनुगायद्भिः सिद्धगन्धर्वचारणैः ।
रूपं तन् महदाश्चर्यं विचक्ष्यागतसाध्वसः ॥

न कतमेन व्याख्यातम्.
ओ)०(ओ

॥ ६.४.४१ ॥

ननाम दण्डवद् भूमौ प्रहृष्टात्मा प्रजापतिः ।
न किञ्चनोदीरयितुम् अशकत् तीव्रया मुदा ।
आपूरितमनोद्वारैर् ह्रदिन्य इव निर्झरैः ॥

श्रीधरः - आपूरितानि मनोद्वाराणीन्द्रियाणि तैः । यथा ह्रदिन्यो नद्यो निर्झरैर् आपूर्यन्ते, तथा महानन्दापूर्णत्वेनावृत्तिकत्वाद् वागादिना न किञ्चिद् वक्तुं शक्तोऽभूद् इत्य् अर्थः ॥४१॥

क्रमसन्दर्भः - तीव्रया नितान्तया मुदा स्वात्मस्थिततत्प्रेमरूपया । आपूरितैः सर्वेणाप्य् अंशेन पूरितैः सद्भिर् मनोद्वारैः ज्ञानेन्द्रियैर् इति तत्तदावेशात् स्वात्मनः सर्वांशेन पूरितैर् निर्झ्ररैर् जलनीर्गमैर् ह्रदिन्य इवेति ॥४१॥

विश्वनाथः - यथा ह्रदिन्यो निर्धरैर् आपुर्यन्ते, तथा मुदा आनन्देन आपुर् इतानि मनोद्वाराणि चक्षुर्आदीन्द्रियाणि तैर् हेतुभिः किञ्चन उदीरयितुं वक्तुं द्रष्टुं श्रोतुं वा नाशकत् ॥४१॥

ओ)०(ओ

॥ ६.४.४२ ॥

तं तथावनतं भक्तं प्रजाकामं प्रजापतिम्
चित्तज्ञः सर्वभूतानाम् इदम् आह जनार्दनः ॥

श्रीधरः - यद्य् अप्य् असौ नावोचत् तथापि चित्तज्ञ इदं वक्ष्यमाणम् आह ॥४२॥

क्रमसन्दर्भः, विश्वनाथः - न व्याख्यातं

ओ)०(ओ

॥ ६.४.४३ ॥

श्रीभगवान् उवाच
प्राचेतस महाभाग संसिद्धस् तपसा भवान्
यच् छ्रद्धया मत्परया मयि भावं परं गतः ॥

श्रीधरः - भावं भक्तिम् । गतः प्राप्तः ॥४३॥

क्रमसन्दर्भः - न व्याख्यातम्.

विश्वनाथः - मयि परं भावं परमात्मैवायम् इति श्रेष्ठां भावनाम् ॥४३॥

ओ)०(ओ

॥ ६.४.४४ ॥

प्रीतोऽहं ते प्रजानाथ यत् तेऽस्योद्बृंहणं तपः ।
ममैष कामो भूतानां यद् भूयासुर् विभूतयः ॥

श्रीधरः - यद्यतस् ते तपोऽस्य विश्वस्योद्बृहणं वृद्धिकरम् अतस् तेऽहं प्रीतः । मत्तपसो लोकसमृद्ध्यर्थत्वे त्वत्प्रीतेः किं कारणं तत्राहममेति । भूतानां विभूतयः समृद्धयो भूयासुर् इति यद् एष एव मम कामः । अतो मत्कामपूरणाद् एवाहं प्रीतोऽस्मीत्य् अर्थः ॥४४॥

क्रमसन्दर्भः - न व्याख्यातम्.

विश्वनाथः - अस्य विश्वस्य उद्बृह्ंहणः वृद्धिकरं यत् ते तपोऽभूत्, एष ममैव कामः मदिच्छयैव तव तपः सिद्धं बभूवेत्य् अर्थः । ननु किमाकारस् ते कामस् तत्राहभूतानां विभूतयः समृद्धयो भूयासुर् इति । यद् एष एवेति ॥४४॥

ओ)०(ओ

॥ ६.४.४५ ॥

ब्रह्मा भवो भवन्तश् च मनवो विबुधेश्वराः ।
विभूतयो मम ह्य् एता भूतानां भूतिहेतवः ॥

मध्वः - विशेषव्यक्तिपात्रत्वाद् ब्रह्माद्यास् तु विभूतयः ।
तदन्तर्यामिणश् चैव मत्स्याद्या विभवः स्मृताः ॥ इति तन्त्रनिर्णये ॥४५॥

श्रीधरः - भूतिविस्तारप्रयत्नश् च तवोचित एवेत्य् आहब्रह्मेति । भवन्तः प्रजापतयः भूतेर् उद्भवस्य हेतवः ॥४५॥

क्रमसन्दर्भः - नन्व् अकामस्य तव कथम्भूता विभूतिकामना ? उच्यतेभक्तसम्बन्धात् तद्वात्सल्येनैवेत्य् आहब्रह्मेति । ब्रह्मादयो भक्ता हि मनवः मम विभूतयः, ते चान्येषां भूतिहेतव इति ॥४५॥

विश्वनाथः - न तु भवादृशा निकृष्टा एवेत्य् आहब्रह्मेति ॥४५॥

ओ)०(ओ

॥ ६.४.४६ ॥

तपो मे हृदयं ब्रह्मंस् तनुर् विद्या क्रियाकृतिः ।
अङ्गानि क्रतवो जाता धर्म आत्मासवः सुराः ॥

मध्वः - तपोऽभिमानी रुद्रस् तु विष्णोर् हृदयम् आश्रितः ।
विद्यारूपा तथैवोमा विष्णोस् तनुम् उपाश्रिता ॥
शृङ्गाराद्याकृतिगतः क्रियात्मा पाकशासनः ।
अङ्गेषु क्रतवः सर्वे मध्यदेहे च धर्मराट् ।
प्राणो वायुश् चित्तगतो ब्रह्माद्याः स्वेषु देवताः ॥ इति च ।

यदाश्रितं यद् भवति तत्तन्नामकम् ईरितम् इति शब्दनिर्णये ॥४६॥

श्रीधरः - विश्ववृद्ध्यर्थेन त्वत्तपसाऽहं प्रीत इत्य् उक्तं तद् एव तपः स्तुवन् प्रसङ्गाद् अन्यान्य् अपि लोकवृद्धिकराणि विद्यादीनि स्तौति । तपो यमनियमादिसहितं ध्यानं मे हृदयम् । विद्या साङ्गमन्त्रजपः सा । ध्यानं तनोतीति तनुर् देहः । क्रिया ध्यानादिविषयः पुंव्यापारो भावनाशब्दवाच्यस् तेन हि ध्यानादिकम् आक्रियत इत्य् आकृतिः । जाताः सुनिष्पन्नाः क्रतवोऽङ्गानि । शिरो वा एतद् यत् प्रवर्ग्यः ग्रीवा उपसदश् चक्षुषी आज्यभागौ इत्यादिश्रुतेः । धर्मः क्रत्वाद्यपूर्वम् आत्मा मनः, हृदयाश्रयत्वात् । सुरा यज्ञभूजस् त एवासवः प्राणाः, सन्तर्पणीयत्वात् ॥४६॥

क्रमसन्दर्भः - यतो भक्तिः खलु ममान्तरङ्गा शक्तिर् इत्य् आहतप इति ॥४६॥

विश्वनाथः - कर्मयोगे समुचितं मे रूपं शृण्व् इत्य् आहतपः यमनियमादिकं मे हृदयम् । विद्या साङ्गमन्त्रजपो मे तनुः । क्रिया नित्यनैमित्तिकाद्या ममाकृतिर् आकारः । क्रतवो ममाङ्गानि शिरो वा एतद् यत् प्रवर्ग्यः ग्रीवा उपसदश् चक्षुषी आज्यभागौ इत्यादिश्रुतेः । जाता अभूवन् । धर्मः क्रत्वाद्यपूर्वं ममात्मा मनः, ममासवो देवाः । सच्चिदानन्दरूपस्य मम हृदयादिविभूतयस् तपआदयः ॥४६॥

ओ)०(ओ

॥ ६.४.४७ ॥

अहम् एवासम् एवाग्रे नान्यत् किञ्चान्तरं बहिः ।
सञ्ज्ञानमात्रम् अव्यक्तं प्रसुप्तम् इव विश्वतः ॥

मध्वः - सञ्ज्ञानमात्रं यद् इदं त्वया तपसा दृष्टं मम रूपं तद् एवाग्र आसीत् ।

नानावर्णो हरिस् त्व् एको बहुशीर्षभुजो रूपात् ।
आसील् लये तद् अन्यत् तु सूक्ष्मरूपं श्रियं विना ॥
असुप्तः सुप्त इव च मीलिताक्षोऽभद् धरिः ।
अन्यत्रानादराद् विष्णौ श्रीश् चलीनेव कथ्यते ।
सूक्ष्मत्वेन हरौ स्थानाल् लीनम् अन्यद् अपीष्यते ॥ इति मात्स्ये ॥४७॥

श्रीधरः - तपसः सन्तानवृद्धिहेतुत्वं दर्शयितुं द्वितीयतृतीयोक्तम् इतिहासम् आह चतुर्भिः । अहम् एवेति वस्त्वन्तरव्यावृत्तिः । आसम् एवेति क्रियान्तरव्यावृत्तिः । आन्तरं ग्राहकम् । बहिर् ग्राह्यम् । सञ्ज्ञानमात्रं चैतन्यमात्रम् । अव्यक्तम् इन्द्रियवृत्तिभिर् अनभिव्यक्तम् । अत एव प्रसुप्तम् इव विश्वतः सर्वत्र ॥४७॥

क्रमसन्दर्भः - तत्र भक्त एव मम सृष्ट्यादिसम्बन्धे हेतुर् इति दर्शयितुम् आहअहम् इति । पद्मम् इदं जगद् अधिकृत्य, न तु वैकुण्ठम् अधिकृत्येति ज्ञेयम् ॥४७॥

विश्वनाथः - भक्तियोगे समुचितं मे स्वरूपं शृण्व् इत्य् आहअहम् एव त्वया दृश्यैतत् स्वरूपवस्त्रालङ्कारास्त्रवाहनपार्षदादिविशिष्ट एवाग्रे सृष्टे पूर्वम् आसम् एव, तथैवाग्रे महाप्रलयानन्तरम् अपि भविष्याम्य् एवेत्य् अग्रे इत्य् अस्य पूर्वोत्तरकालवाचित्वाल् लभ्यते । साम्प्रतं त्व् अस्म्य् एवेत्य् अस्य स्वत एव प्र्प्तिर् इति स्वस्य त्रैकालिकी सत्ता दर्शिता । किं च, मम अन्तरं बहिश् च अन्यत् किम् अपि स्वरूपस्य व्यापकत्वाद् इत्य् अचिन्त्यशक्तिमत्त्वं च दर्शितम् । यद् वक्ष्यते

न चान्तर् न बहिर् यस्य न पूर्वं नापि चापरम् ।
पूर्वापरं बहिश् चान्तर् जगतो यो जगच् च यः ॥
तं मत्वात्मजम् अव्यक्तं मर्त्यलिङ्गम् अधोक्षजम् ।
गोपिकोलूखले दाम्ना बबन्ध प्राकृतं यथा ॥ [भा.पु. १०.९.१३१४] इति ।

ज्ञानयोगे समुचितं स्वरूपं शृण्व् इत्य् आहसञ्ज्ञानमात्रं चैतन्यमात्रम् । अव्यक्तम् इन्द्रियवृत्तिभिर् अग्राह्यं विश्वतः सर्वत्र ॥४७॥

ओ)०(ओ

॥ ६.४.४८ ॥

मय्य् अनन्तगुणेऽनन्ते गुणतो गुणविग्रहः
यदासीत् तत एवाद्यः स्वयम्भूः समभूद् अजः ॥

मध्वः - गुणतोऽनन्ते ।

प्रत्येकशो गुणानां तु निःसीमत्वम् उदीर्यते ।
तदानन्त्यं तु गुणतस् ते चानन्ता हि सङ्ख्यया ।
अतोऽनन्तगुणो विष्णुर् गुणतोऽनन्त एव च ॥ इति तन्त्रभागवते ॥४८॥

श्रीधरः - गुणतो मायातः । गुणमयो विग्रहो ब्रह्माण्डम् । ततस् तदैव । अजोऽयोनिजः ॥४८॥

क्रमसन्दर्भः - भक्तम् एव दर्शयतिमयीति ॥४८॥

विश्वनाथः - स्वस्वरूपसत्त्वम् उपदिश्य सृष्टौ प्रवर्तयितुम् इतिहासम् आहमयीति । गुणतो मायातः । गुणविग्रहो महासमष्टिर् ब्रह्माण्डं ततस् तन्मध्य एव स्वयम्भूर् युष्माकम् आद्यः ॥४८॥

ओ)०(ओ

॥ ६.४.४९ ॥

स वै यदा महादेवो मम वीर्योपबृंहितः ।
मेने खिलम् इवात्मानम् उद्यतः स्वर्गकर्मणि ॥

श्रीधरः - खिलम् असमर्थम् इव ॥४९॥

क्रमसन्दर्भः - वीर्योपबृंहितः वीर्याज्जातः ॥४९॥

विश्वनाथः - खिलम् असमर्थम् इव ॥४९॥

ओ)०(ओ

॥ ६.४.५० ॥

अथ मेऽभिहितो देवस् तपोऽतप्यत दारुणम् ।
नव विश्वसृजो युष्मान् येनादाव् असृजद् विभुः ॥

श्रीधरः - मे मया तपतपेत्यभिहितः सन् । येन तपसा ॥५०॥

क्रमसन्दर्भः - तस्य च भक्तिं दर्शयतिअथेति । तस्माद् भवतोऽपि भूतिविभूतिहेतुत्वं भक्तत्वाद् एवेति ॥५०॥

विश्वनाथः - मे मया तप तपेत्य् उक्तः सन् येन तपसा ॥५०॥

ओ)०(ओ

॥ ६.४.५१ ॥

एषा पञ्चजनस्याङ्ग दुहिता वै प्रजापतेः ।
असिक्नी नाम पत्नीत्वे प्रजेश प्रतिगृह्यताम् ॥

श्रीधरः - सन्ततिवृद्ध्युपायम् आहएषेति । अङ्ग ! हे दक्ष ! पञ्चजनाख्यस्य प्रजापतेः ॥५१॥

क्रमसन्दर्भः - न व्याख्यातम्.

विश्वनाथः - त्वम् अपि सर्वरूपे पैतृके धर्मे यतस्वेत्य् आहएषेति ॥५१॥

ओ)०(ओ

॥ ६.४.५२ ॥

मिथुनव्यवायधर्मस् त्वं प्रजासर्गम् इमं पुनः ।
मिथुनव्यवायधर्मिण्यां भूरिशो भावयिष्यसि ॥

श्रीधरः - मिथुनस्य यो व्यवायो रतिः स एव धर्मो यस्य स त्वम् । तथाभूतायां तस्याम् ॥५२॥

क्रमसन्दर्भः - न व्याख्यातम्.

विश्वनाथः -

ओ)०(ओ

॥ ६.४.५३ ॥

त्वत्तोऽधस्तात् प्रजाः सर्वा मिथुनीभूय मायया
मदीयया भविष्यन्ति हरिष्यन्ति च मे बलिम् ॥

श्रीधरः - मायया निमित्तभूतया । स्त्रिया सह मिथुनीभूय भविष्यन्ति पुत्रादिरूपेणोत्पत्स्यन्ते ॥५३॥

क्रमसन्दर्भः - मिथुनीभूयेति केवलं मिथुनीभूयैवेत्य् अर्थः ॥५३॥

विश्वनाथः - भवि;स्यन्ति पुत्रादिरूपेण जनिष्यन्ते ॥५३॥

ओ)०(ओ

॥ ६.४.५४ ॥

श्रीशुक उवाच
इत्य् उक्त्वा मिषतस् तस्य भगवान् विश्वभावनः
स्वप्नोपलब्धार्थ इव तत्रैवान्तर्दधे हरिः ॥

न कतमेनापि व्याख्यातम्.

ओ)०(ओ

इति सारार्थदर्शिन्यां हर्षिण्यां भक्तचेतसाम् ।
षष्ठस्कन्धे चतुर्थोऽयं सङ्गतः सङ्गतः सताम् ॥*॥

 ओ)०(ओ

इति श्रीमद्भागवते महापुराणे ब्रह्मसूत्रभाष्ये पारमहंस्यं संहितायां वैयासिक्यां षष्ठस्कन्धे
हंसगुह्यस्तवो नाम
चतुर्थोऽध्यायः ।
॥६.४॥
(६.५)
अथ पञ्चमोऽध्यायः
नारदशापः

॥ ६.५.१ ॥

श्रीशुक उवाच
तस्यां स पाञ्चजन्यां वै विष्णुमायोपबृंहितः ।
हर्यश्वसञ्ज्ञान् अयुतं पुत्रान् अजनयद् विभुः ॥

श्रीधरः -
पञ्चमे नारदेनाथ वाचःकूटैस् तु नाशितान् ।
सुतान् आकर्ण्य दक्षोऽमुं शशापेति निरूप्यते ॥१॥

क्रमसन्दर्भः - उवाच चेति चतुष्कम् । पञ्च गुणिताः पञ्च आश्रयिरूपा यत्र तद्गृहम् आश्रयरूपम् अद्भुतम् ॥१॥

विश्वनाथः -
वाचःकूटेन हर्यश्वान् नयांश् चाकृत वैष्णवान् ।
पञ्चमे नारदः शप्तः स दक्षेनेति वर्ण्यते ॥१॥

ओ)०(ओ

॥ ६.५.२ ॥

अपृथग्धर्मशीलास् ते सर्वे दाक्षायणा नृप ।
पित्रा प्रोक्ताः प्रजासर्गे प्रतीचीं प्रययुर् दिशम् ॥

श्रीधरः - अपृथग् धर्मशीला एकाचारस्वभावाः ॥२॥

क्रमसन्दर्भः, विश्वनाथः - न व्याख्यातम्.

ओ)०(ओ

॥ ६.५.३ ॥

तत्र नारायणसरस् तीर्थं सिन्धुसमुद्रयोः ।
सङ्गमो यत्र सुमहन् मुनिसिद्धनिषेवितम् ॥

श्रीधरः - तत्र प्रतीच्यां दिशि सिन्धोर् नद्याः समुद्रस्य च यत्र सङ्गमस् तत्रस्थं नारायणसरो नाम तीर्थं प्रययुर् इत्य् अन्वयः । सुमहद् अतिविस्तीर्णम् ॥३॥

क्रमसन्दर्भः - न व्याख्यातम्.

विश्वनाथः - तत्र दिशि नारायणसरस्तीर्थं महद् वर्तते, यत्र सिन्धोर् नद्याः समुद्रस्य च सङ्गमः ॥३॥

ओ)०(ओ

॥ ६.५.४ ॥

तदुपस्पर्शनाद् एव विनिर्धूतमलाशयाः ।
धर्मे पारमहंस्ये च प्रोत्पन्नमतयोऽप्य् उत ॥

श्रीधरः - विनिर्धूतो मलो रागादिर् यस्मात् स आशयो येषाम् ॥४॥

क्रमसन्दर्भः, विश्वनाथः - न व्याख्यातम्.

ओ)०(ओ

॥ ६.५.५ ॥

तेपिरे तप एवोग्रं पित्रादेशेन यन्त्रिताः ।
प्रजाविवृद्धये यत्तान् देवर्षिस् तान् ददर्श ह ॥

श्रीधरः - तान् शुद्धसत्त्वान् अपि पित्रादेशजाड्येन प्रजाविवृद्धये यत्तान् उद्युक्तान् ददर्श ॥५॥

क्रमसन्दर्भः - न व्याख्यातम्.

विश्वनाथः - यत्तान् उद्यतान् ॥५॥

ओ)०(ओ

॥ ६.५.६ ॥

उवाच चाथ हर्यश्वाः कथं स्रक्ष्यथ वै प्रजाः ।
अदृष्ट्वान्तं भुवो यूयं बालिशा बत पालकाः ॥

श्रीधरः - अहो कष्टं मोक्षमार्गाधिकारिणः सन्त एते प्रवृत्तिनिष्ठैः कर्मभिर् नश्येरन्न् इति कृपया तान् निगूढार्थैर् वाक्यैर् उपदिशति स्म । तद् आहौवाचेति चतुर्भिः । पालकाः सन्तोऽपि बालिशा अज्ञा यूयं कथं प्रजाः स्रक्ष्यथ ? बतेति खेदे । बालका इति पाठे बालिशत्वे हेतुः ॥६॥

क्रमसन्दर्भः - न व्याख्यातम्.

विश्वनाथः -
शुद्धान्तःकरणा एते मोक्षधर्माधिकारिणः ।
अनुरोधात् पितुः कस्माद् अत्र मज्जन्ति कर्मणि ॥
तद् इमान् मोचये तत्त्वम् उपदिश्यैव गूढवाक् ।
इति कारुणिको वाचः कूटांस् तान् आह नारदः ॥

हे हर्यश्वाः ! भूवोऽन्तम् अदृष्ट्वा प्रजाः कथं स्रक्ष्यथ ? व्याख्यात्व् एषां स्वयम् एवाग्रे करिष्यत इति न व्याख्यायते । तस्मात् यूयं बालिशा मूर्खा एव, यतो बालकाः । पालका इति पाठे प्रजानां पालका अपि यूयं बालिशाः एव । बतेति विस्मये ॥६॥

ओ)०(ओ

॥ ६.५.७ ॥

तथैकपुरुषं राष्ट्रं बिलं चादृष्टनिर्गमम् ।
बहुरूपां स्त्रियं चापि पुमांसं पुंश्चलीपतिम् ॥

श्रीधरः - एक एव पुरुषो यस्मिंस् तद् राष्ट्रम् अदृष्ट्वेत्य् अनुषङ्गः । बिलं चेत्यादिद्वितीयान्तानाम् अविज्ञाय कथं सर्गं करिष्यथेति तृतीयेनान्वयः ॥७॥

क्रमसन्दर्भः - न व्याख्यातम्.

विश्वनाथः - एक एव पुरुषो यत्र तद् राष्ट्रम् इत्यादि द्वितीयान्तानाम् अविज्ञाय कथं सर्गं करिष्यथेति तृतीयेनान्वयः ॥७॥

ओ)०(ओ

॥ ६.५.८ ॥

नदीम् उभयतो वाहां पञ्चपञ्चाद्भुतं गृहम् ।
क्वचिद् धंसं चित्रकथं क्षौरपव्यं स्वयं भ्रमि ॥

श्रीधरः - पञ्चपञ्चानां पञ्चविंशतेर् अद्भूतं गृहम् । क्षौरपव्यं क्षुरैः पविभिर् वज्रैश् च निर्मितम् इवातितीक्ष्णं दृढं चेत्य् अर्थः । स्वयं स्वतन्त्रम् । भ्रमिं भ्रमणस्वभावम् ॥८॥

क्रमसन्दर्भः - न व्याख्यातम्.

विश्वनाथः - उभयतो बाह्यम् उभयदिक् प्रवाहतीं पञ्चपञ्चानां पञ्चविंशतितत्त्वानाम् अद्भुतं गृहं विष्णुं परमसाद्गुण्यप्रदत्वात् भक्तानां तानि तत्रैव स्थातुम् अर्हन्तीति भावः । क्षुरैः पविभिर् वज्रैश् च निर्मितम् अतितीक्ष्णं किम् अपि वस्तु ॥८॥

ओ)०(ओ

॥ ६.५.९ ॥

कथं स्वपितुर् आदेशम् अविद्वांसो विपश्चितः ।
अनुरूपम् अविज्ञाय अहो सर्गं करिष्यथ ॥

श्रीधरः - विपश्चितः सर्वज्ञस्य स्वपितुर् आदेशम् आत्मनोऽनुरूपम् अविद्वांसोऽजानन्तः पूर्वोक्तं चैकपुरुषं राष्ट्रम् इत्याद्यविज्ञायाहो कथं सर्गं करिष्यथेत्य् अन्वयः ॥९॥

क्रमसन्दर्भः - न व्याख्यातम्.

विश्वनाथः - विपश्चितः सर्वज्ञस्य ॥९॥

ओ)०(ओ

॥ ६.५.१० ॥

श्रीशुक उवाच
तन् निशम्याथ हर्यश्वा औत्पत्तिकमनीषया ।
वाचःकूटं तु देवर्षेः स्वयं विममृशुर् धिया ॥

श्रीधरः - वाचःकूटं परोक्षवादेनार्थान्तरम् इव प्रतीयमानं वचनम् । औत्पत्तिकी सहजा मनिषा विचारशक्तिर् यस्याः, तया धिया स्वयम् एव विममृशुर् विचारितवन्तः ॥१०॥

क्रमसन्दर्भः - न व्याख्यातम्.

विश्वनाथः - वाचःकूटं परोक्षवादेनार्थान्तरम् इव प्रतीयमानं वचनम् ॥१०॥

ओ)०(ओ

॥ ६.५.११ ॥

भूः क्षेत्रं जीवसञ्ज्ञं यद् अनादि निजबन्धनम् ।
अदृष्ट्वा तस्य निर्वाणं किम् असत्कर्मभिर् भवेत् ॥

श्रीधरः - नारदोक्तदशवाक्यानां तैर् विमृश्य निर्णीतानर्थान् आह दशभिः । अदृष्ट्वाऽन्तं भुवः [भा.पु. ६.५.६] इत्य् अत्र भूशब्दार्थम् आहभूर् इति क्षेत्रम् । तच् चात्र जीवसञ्ज्ञं लिङ्गशरीरम् । यन् निजबन्धनम् आत्मनो बन्धकारणम् । अन्तशब्दार्थम् आहनिर्वाणं नाशम् । असद्भिर् मोक्षानुपयोगिभिः कर्मभिः किं भवेत् ? न किम् अपि ॥११॥

क्रमसन्दर्भः - न व्याख्यातम्.

विश्वनाथः - नारदोक्तानि दशवाक्यानि सुखबोधार्थं स्वयम् एव व्याचष्टे दशभिः । तत्र अदृष्ट्वाऽन्तं भुवः [भा.पु. ६.५.६] इति व्याचष्टेभूर् इति क्षेत्रम् । तच् चात्र जीवसञ्ज्ञं लिङ्गशरीरम् । अनादि आदिशून्यं निजस्य जीवात्मनो बन्धनं यतस् तत् तस्य निर्वाणम् । अन्तं ज्ञानेन नाशम् इत्य् अर्थः । असत्कर्मभिर् अवान्तरैः कर्ममार्गैस् तेन कर्मनिर्वाणार्थम् एव प्रत्युत यतध्वम् इति भावः ॥११॥

ओ)०(ओ

॥ ६.५.१२ ॥

एक एवेश्वरस् तुर्यो भगवान् स्वाश्रयः परः ।
तम् अदृष्ट्वाभवं पुंसः किम् असत्कर्मभिर् भवेत् ॥

श्रीधरः - एकपुरुषं [भा.पु. ६.५.७] इत्य् अस्यार्थम् आहएक एवेति । तुर्यः सर्वसाक्षी । स्वाश्रयः स्वाधारः । अभवं नित्यमुक्तम् । असद्भिर् ईश्वरासमर्पितैः कर्मभिः ॥१२॥

क्रमसन्दर्भः - न व्याख्यातम्.

विश्वनाथः - तथा, एकपुरुषं राष्ट्रं [भा.पु. ६.५.७] इत्य् एतद् व्याचष्टेएक इति । तुर्यः विश्वतैजसप्राज्ञेभ्यो भिन्नश् चतुर्थः । राष्टं जगद् इति ज्ञेयम् । अभवत् न विद्यते भवः संसारो भक्तानां यतन्तं “अदृष्ट्वा भजनैर् अप्रत्यक्षीकृता तेन तम् एव भजतेति भावः ॥१२॥

ओ)०(ओ

॥ ६.५.१३ ॥

पुमान् नैवैति यद् गत्वा बिलस्वर्गं गतो यथा ।
प्रत्यग्धामाविद इह किम् असत्कर्मभिर् भवेत् ॥

श्रीधरः - बिलं चादृष्टनिर्गमं [भा.पु. ६.५.७] इत्य् अस्यार्थम् आहपुमान् यद् गत्वा प्राप्य बिलस्वर्गं पातालं गत इव नैवैति नावर्तते तत् प्रत्यग् धाम ज्योतीरूपं ब्रह्म । अविदोऽविदुषः असद्भिर् नश्वरस्वर्गादिसाधनैः कर्मभिः ॥१३॥

क्रमसन्दर्भः - न व्याख्यातम्.

विश्वनाथः - बिलं चादृष्टनिर्गमं [भा.पु. ६.५.७] इति व्याचष्टेपुमान् इति । यत् प्रत्यग्धाम प्रतीचो भगवतो धाम वैकुण्ठं गत्वा प्राप्य न पुनर् एति न पुनर् आवर्तते । बिलस्वर्गं पातालं गतो यथा तत्रैवासज्य तिष्ठतीत्य् अर्थः । अविदः अविदुषो जनस्य तेन वैकुण्ठप्राप्तये यतध्वम् इति भावः ॥१३॥

ओ)०(ओ

॥ ६.५.१४ ॥

नानारूपात्मनो बुद्धिः स्वैरिणीव गुणान्विता ।
तन्निष्ठाम् अगतस्येह किम् असत्कर्मभिर् भवेत् ॥

श्रीधरः - बहुरूपां स्त्रियं [भा.पु. ६.५.७] इत्य् अस्यार्थम् आहनानारूपेति । स्वैरिणीव पुंश्चलीव विमोहकै रजआदिगुणैर् अन्विता । तन् निष्ठां तस्या अवसानं विवेकम् अगतस्याप्राप्तस्य । असद्भिर् अशान्तैः ॥१४॥

क्रमसन्दर्भः - न व्याख्यातम्.

विश्वनाथः - बहुरूपां स्त्रियं [भा.पु. ६.५.७] इत्य् एतद् व्याचष्टेनानेति । स्वैरिणीव कुविषयोन्मुखी गुणाः सौन्दर्यवैदग्ध्यादयः । पाण्डित्यादयश् च तैर् अन्विता । तस्या निष्ठां भद्राभद्रप्रवृत्तिम् अगतस्य अजानतः अविचारयत इत्य् अर्थः । अतो विवेकेन बुद्धिं कृष्णोन्मुखीं कुरुतेति भावः ॥१४॥

ओ)०(ओ

॥ ६.५.१५ ॥

तत्सङ्गभ्रंशितैश्वर्यं संसरन्तं कुभार्यवत् ।
तद्गतीर् अबुधस्येह किम् असत्कर्मभिर् भवेत् ॥

श्रीधरः - पुमांसं पुंश्चलीपतिं [भा.पु. ६.५.७] इत्य् अस्यार्थम् आह । तस्याः सङ्गेन भ्रंशितम् ऐश्वर्यं स्वातन्त्र्यं यस्य । कुत्सिता भार्या यस्य तद्वत् । तस्या गतीः सुखदुःखलक्षणाः । संसरन्तं गच्छन्तं जीवम् अबुधस्याजानतः । असद्भिर् बुद्ध्यविवेकप्राप्तैः ॥१५॥

क्रमसन्दर्भः - तत्सङ्गभ्रंशितैश्वर्यम् इति । जीवस्य स्वज्ञानादिरूपं स्वरूपसामर्थ्यं दर्शितम् ॥१५॥

विश्वनाथः - पुमांसं पुंश्चलीपतिं [भा.पु. ६.५.७] इति व्याचष्टेतद् इति । कुत्सितभार्यं गृहस्थम् इव संसरन्तं जीवम् अबुधस्य अजानतःषष्ठ्यभाव आर्षः । तस्य गतीः स्वर्गनरकाद्या अप्य् अजानतः तेनात्मानम् आत्मनैवोद्धरथेति भावः ॥१५॥

ओ)०(ओ

॥ ६.५.१६ ॥

सृष्ट्यप्ययकरीं मायां वेलाकूलान्तवेगिताम् ।
मत्तस्य ताम् अविज्ञस्य किम् असत्कर्मभिर् भवेत् ॥

श्रीधरः - नदीम् उभयतो वाहां [भा.पु. ६.५.८] इत्य् अस्यार्थम् आह । सृष्ट्यप्ययौ करोतीत्य् उभयतः प्रवाहो दर्शितः । वेला कूलं प्रवाहपतितानां निर्गमस्थानं तपोविद्यादि तस्यान्ते समीपे वेगितां निर्गमप्रतिबन्धाय क्रोधाहङ्कारादिभिः कृतवेगाम् । मत्तस्य तद् वेगेन विवशस्य । अत एव तां तथाभूताम् अविज्ञस्याविचारयतः । असद्भिर् मायिकैः । यद्वा वेलाकूलं समुद्रस्य व्यवहारस्थानं तस्य समीपे समुद्रवृद्धिह्रासाभ्यां यथोभयतोऽन्तर्बहिः कृतवेगा नदी भवत्य् एवं समुद्रतुल्यस्यात्मनो व्यवहारस्थाने व्यवहारस्थाने देहे जन्ममरणादिभिः कृतवेगाम् इत्य् अर्थः । वेगिनीम् इति पाठे वेगवतीम् ॥१६॥

क्रमसन्दर्भः - न व्याख्यातम्.

विश्वनाथः - नदीम् उभयतो वाहां [भा.पु. ६.५.८] इति व्याचष्टेसृष्टाप्ययौ करोतीति तां सृष्टिकाले पूर्वपूर्वतस् तत्त्वानि निःसरन्ति अप्ययकाले उत्तरोत्तरतः पूर्वं पूर्वं प्रविशन्तीत्य् उभयतः प्रवाहो दर्शितः । वेलाकुलस्यान्तं समीपं, वेला स्यात् तीरनीरयोः इत्य् अभिधानात् । संसारप्रवाहपतितानां निर्गमस्थानं तपोविद्यादि, तत्रैव वेगिनीं निर्गमप्रतिबन्धाय तपोविद्यादिमत् सुदृष्टैः क्रोधाहङ्कारादिभिः कृतवेगां, वेगिताम् इति च पाठः । मत्तस्य तत्तद्वेगेन विवशस्य, अत एव तां तथाभूताम् अविज्ञस्य अविचारयतः तेन लौकिकप्रतिष्ठादिकम् अपि परित्यज्य पारं व्रजथेति भावः ॥१६॥

ओ)०(ओ

॥ ६.५.१७ ॥

पञ्चविंशतितत्त्वानां पुरुषोऽद्भुतदर्पणः ।
अध्यात्मम् अबुधस्येह किम् असत्कर्मभिर् भवेत् ॥

श्रीधरः - पञ्चपञ्च [भा.पु. ६.५.८] इत्य् अस्यार्थम् आह । पञ्चविंशतितत्त्वानां पुरुषोऽन्तर्यामी । अद्भुतदर्पणम् आश्चर्यरूप आश्रयः । अध्यात्मं कार्यकारणसङ्घाताधिष्ठातारम् । तम् अबुधस्य । असद्भिर् मिथ्यास्वातन्त्र्यकृतैः ॥१७॥

क्रमसन्दर्भः - लोहानाम् इव पञ्चविंशतितत्त्वानां सङ्घातरूपः पुरुषोऽद्भुतो दर्पणः, आत्मनः आभास आश्रयो मुखादेर् इव । ऐश्वरं भगवल्लीलात्मकम् । चित्रकथम् इत्य् उक्तत्वात् । विविक्तानि पदानि सर्वेऽप्य् अर्था यस्मात् ॥१७॥

विश्वनाथः - पञ्चपञ्चाद्भुतगृहं [भा.पु. ६.५.८] इत्य् एतद् व्याचष्टेपञ्चेति । पुरुषो विष्णुर् अद्भुतदर्पण इति भक्ता हि स्वचिन्तादीनि पञ्चविंशतितत्त्वानि विष्णोर् एवार्पयन्ति तानि च विष्णुगतानि भूत्वा निर्मलान्य् अप्राकृतानि नित्यानि प्रतिबिम्बितां परित्यज्य विष्णुरूपदर्पणधर्माण्य् एव भवन्तीति विष्णुरूपदर्पणस्याद्भुतत्वम् । अन्यदर्पणगतं मुखादिकं तु यथास्थितरूपं यत् तत् प्रतिबिम्बम् एव भवेन् न तु दर्पणगतनैर्मल्यग्राहीत्य् अर्थः । तं पुरुषं विष्णुम् अध्यात्मम् आत्मन्य् एव वर्तमानम् अबुधस्य सेव्यत्वेनाजानतः । तस्माद् देहात्मानौ हरये समर्पयथेति भावः ॥१७॥

ओ)०(ओ

॥ ६.५.१८ ॥

ऐश्वरं शास्त्रम् उत्सृज्य बन्धमोक्षानुदर्शनम् ।
विविक्तपदम् अज्ञाय किम् असत्कर्मभिर् भवेत् ॥

श्रीधरः - क्वचिद् धंसं [भा.पु. ६.५.८] इत्य् अस्यार्थम् आह । ऐश्वरम् ईश्वरप्रतिपादकम् । विविक्तं पदं चिज्जडरूपं वस्तु येनेति हंसपदव्याख्यानम् । बन्धमोक्षाव् अनुदर्शयतीति तथा । अनेन चित्राः कथा यस्येति व्याख्यातम् । तद् उत्सृज्यान् अभ्यस्य अज्ञायाविदुषः । असद्भिर् बहिर्मुखैः ॥१८॥

क्रमसन्दर्भः - न व्याख्यातम्.

विश्वनाथः - क्वचिद् धंसं चित्रकथं [भा.पु. ६.५.८] इति व्याचष्टेऐश्वरम् ईश्वरप्रतिपादकम् । बन्धमोक्षौ विचित्राभिः कथाभिर् अनुदर्शयतीति चित्रकथम् इति व्याख्यातम् । क्षीरनीरम् इव विविक्तम् आत्मात्मवस्तु येनेति हंसपदं व्याख्यातम् । विविक्तानि विचारयुक्तान्य् एव पदानि सुप्तिङन्तानि यत्रेति तत्रैवान्तिक्यम् उचितम् अतो मोक्षार्थम् ईश्वरं भजतेति भावः ॥१८॥

ओ)०(ओ

॥ ६.५.१९ ॥

कालचक्रं भ्रमि तीक्ष्णं सर्वं निष्कर्षयज् जगत् ।
स्वतन्त्रम् अबुधस्येह किम् असत्कर्मभिर् भवेत् ॥

श्रीधरः - क्षौरपव्यं [भा.पु. ६.५.८] इत्य् अस्यार्थम् आहकालचक्रम् इति । भ्रमिर् भ्रमणात्मकम् । तीक्ष्णम् इति निष्कर्षयद् इति च क्षौरपव्यपदं व्याख्यातम् । तद् अबुधस्यात एव फलस्य नित्यबुद्ध्या काम्यकर्मानुष्ठाने वैगुण्यबाहुल्याद् असद्भिः ॥१९॥

क्रमसन्दर्भः - न व्याख्यातम्.

विश्वनाथः - क्षौरपव्यं स्वयं भ्रमि [भा.पु. ६.५.८] इति व्याचष्टेकालचक्रम् इति । क्षुरपविभ्याम् इव निवृत्तम् इति भयप्रदत्वात् क्षौरपव्यं भ्रमणात्मकत्वाद् भ्रमिः । तीक्ष्णत्वात् तीक्ष्णं निष्कर्षयत् विनाशयत् । तेन श्वः परश्वो वा मरिष्यथ किम् इति हरिं न भजथेति भावः ॥१९॥

ओ)०(ओ

॥ ६.५.२० ॥

शास्त्रस्य पितुर् आदेशं यो न वेद निवर्तकम्
कथं तदनुरूपाय गुणविस्रम्भ्य् उपक्रमेत् ॥

श्रीधरः - स्वपितुर् आदेशं [भा.पु. ६.५.९] इत्य् अस्यार्थम् आह । शास्त्रस्य स्वपितुर् द्वितीयजन्महेतोः । तदनुरूपाय निवृत्त्यनुरूपाय । निवर्तकम् आदेशं यो न वेद स कथं गुणविश्रम्भी गुणमयप्रवृत्तिमार्गविश्वासवान् सन्न् उपक्रमेत् सृष्ट्यादौ प्रवर्तेत ।

मोक्षेशब्रह्मबुद्धीनां जीवमायान्तर्आत्मनाम् ।
शास्त्रकालोपदेशानाम् अज्ञाने किम् उ कर्मभिः ॥ इति वाचःकूटसङ्ग्रहश्लोकः ॥२०॥

क्रमसन्दर्भः - तदनुरूपाय निवृत्त्यनुरूपाय ज्ञानाय । तदवेदने तत्रैव वध्येतेति भावः ॥२०॥

विश्वनाथः - कथं स्वपितुर् आदेशम् अविद्वांसः [भा.पु. ६.५.९] इति व्याचष्टेशास्त्रस्येति । न ह्य् आधानकर्तैव पिता । किन्तु शास्त्रम् एव तस्य पितुर् आदेशोऽपि निवर्तक एव, न तु प्रवर्तकः । अतो यस्यादेशं निवर्तकं न वेद, तदा तदनुरूपाय आदेशानुरूपं कर्तुं कथम् उपक्रमेत् । यतोऽयं गुणे प्रवृत्तिमार्गे एव विस्रम्भी अयम् एवादेश इति विश्वासवान्, अतः शास्त्रस्य शास्त्रानुसारिणः पितुश् च निवृत्तिधर्मे या आज्ञा सेवा वास्तवी, ताम् एव पालयेद् इति ध्वनिः । अतः शास्त्रतात्पर्यप्रतिकूलम् आदेष्टुर् दक्षस्य पितृत्वाभावात् तदाज्ञाया अपालने वो नास्ति प्रत्यवाय इत्य् अनुध्वनिः । तस्मान् मत्त एव विष्णोर् मन्त्रं गृहीत्वा क्वचिद् एकान्त उपविश्य तं विष्णुम् एव भजतेति सर्वानुध्वनिः ॥२०॥

ओ)०(ओ

॥ ६.५.२१ ॥

इति व्यवसिता राजन् हर्यश्वा एकचेतसः ।
प्रययुस् तं परिक्रम्य पन्थानम् अनिवर्तनम् ॥

श्रीधरः - इति व्यवसिता एवं निश्चितवन्तः । एकचेतस ऐकमत्ययुक्ताः । तं नारदं प्रदक्षिणीकृत्यापुनर्आवृत्तिमार्गं प्रययुः ॥२१॥

क्रमसन्दर्भः - न व्याख्यातम्.

विश्वनाथः - इति विशेषेण अवसितं निश्चितं यैस् ते, एकचेतसः ऐक्यमत्यवन्तः, परिक्रम्येति गुरुकरणचरणामृतग्रहणदण्डवत्प्रणमनादयोऽप्य् उपलक्ष्यन्ते ॥२१॥

ओ)०(ओ

॥ ६.५.२२ ॥

स्वरब्रह्मणि निर्भात हृषीकेशपदाम्बुजे ।
अखण्डं चित्तम् आवेश्य लोकान् अनुचरन् मुनिः ॥

श्रीधरः - निर्भातः साक्षात् कृतो यो हृषीकेशस् तस्य पदाम्बुजे । अनुचरत् अन्वचरद् इत्य् अर्थः ॥२२॥

क्रमसन्दर्भः - नारदस्य च चेष्टेयं सर्वं तद् उन्मुखीकरणेच्छामयेन श्रीभगदनुरागेणैवेत्य् आहस्वरब्रह्मणीति । उत्तमस्वरजातिस्वभावोऽयम् । यः सामान्यतः स्वस्वोत्कण्ठाविषयं स्मारयति विशेषतो भक्तानां भगवन्तम् इत्य् अनुभवः ॥२२॥

विश्वनाथः - हन्त हन्त एतावन्तो जीवा नरकाद् उद्धृतास् तत्प्रभोर् यश उपरीणयामीति नारदस्यानन्दसमुद्रे निमज्जनम् आहस्वराः षड्जादय एव ब्रह्म, तत्र निर्भातस्य लीलागानेन साक्षात्कृतस्य हृषीकेशस्य सर्वेन्द्रियाकर्षकस्य कृष्णस्य चरणकमले ॥२२॥

ओ)०(ओ

॥ ६.५.२३ ॥

नाशं निशम्य पुत्राणां नारदाच् छीलशालिनाम् ।
अन्वतप्यत कः शोचन् सुप्रजस्त्वं शुचां पदम् ॥

श्रीधरः - नाशम् अदर्शनं स्वधर्मभ्रंशं वा । शीलेन शालन्ते शोभन्त इति तथा तेषाम् । को दक्षः ? सुप्रजस्त्वं सत्पुत्रवत्त्वम् । शुचां शोकानां स्थानम् ॥२३॥

क्रमसन्दर्भः - न व्याख्यातम्.

विश्वनाथः - नाशं वैष्णवत्वम् एव गृहस्थानां मते नाशस्तम् । को दक्षः ? अन्वतप्यत । हन्त हन्त तादृशा मे पुत्रा नारदेन भ्रंशिता इति विषसाद । सुप्रजस्त्वं सत्पुत्रवत्त्वम् । शुचां पदं शोकानां स्थानं शोकदुःखादृष्टवन्त एव लोकाः सुप्रजसो भवन्तीति विललाप ॥२३॥

ओ)०(ओ

॥ ६.५.२४ ॥

स भूयः पाञ्चजन्यायाम् अजेन परिसान्त्वितः ।
पुत्रान् अजनयद् दक्षः सवलाश्वान् सहस्रिणः ॥

श्रीधरः - अजेन ब्रह्मणा । सहस्रशः सहस्रसङ्ख्यान् ॥२४॥

क्रमसन्दर्भः - न व्याख्यातम्.

विश्वनाथः - सवलाश्वान् सवलाश्वसञ्ज्ञान् सहस्रिणः सहस्रसाङ्ख्यातान् ॥२४॥

ओ)०(ओ

॥ ६.५.२५ ॥

ते च पित्रा समादिष्टाः प्रजासर्गे धृतव्रताः ।
नारायणसरो जग्मुर् यत्र सिद्धाः स्वपूर्वजाः ॥

श्रीधरः - परमं ब्रह्म प्रणवं वक्ष्यमाणमन्त्रं वा ॥२५॥

क्रमसन्दर्भः, विश्वनाथः - न व्याख्यातम्.

ओ)०(ओ

॥ ६.५.२६ ॥

तदुपस्पर्शनाद् एव विनिर्धूतमलाशयाः ।
जपन्तो ब्रह्म परमं तेपुस् तत्र महत् तपः ॥

श्रीधरः, क्रमसन्दर्भः - न व्याख्यातम्.

विश्वनाथः - ब्रह्म परमं वक्ष्यमाणं मन्त्रम् ॥२६॥

ओ)०(ओ

॥ ६.५.२७ ॥

अब्भक्षाः कतिचिन् मासान् कतिचिद् वायुभोजनाः ।
आराधयन् मन्त्रम् इमम् अभ्यस्यन्त इडस्पतिम् ॥

श्रीधरः - इडस्पतिं वाचां मन्त्राणां पतिं विष्णुम् आराधयामासुः ॥२७॥

क्रमसन्दर्भः, विश्वनाथः - न व्याख्यातम्.

ओ)०(ओ

॥ ६.५.२८ ॥

ओं नमो नारायणाय पुरुषाय महात्मने ।
विशुद्धसत्त्वधिष्ण्याय महाहंसाय धीमहि ॥

श्रीधरः - विशुद्धसत्त्वाश्रयाय परमहंसाय नमो धीमहि ॥२८॥

क्रमसन्दर्भः, विश्वनाथः - न व्याख्यातम्.

ओ)०(ओ

॥ ६.५.२९ ॥

इति तान् अपि राजेन्द्र प्रजासर्गधियो मुनिः
उपेत्य नारदः प्राह वाचःकूटानि पूर्ववत् ॥

श्रीधरः - प्रतिसर्गे धीर् येषां तान् । वाचःकूटानि अदृष्ट्वाऽन्तं भुवः [भा.पु. ६.५.६] इत्यादीनि पूर्वोक्तानि प्राह ॥२९॥

क्रमसन्दर्भः, विश्वनाथः - न व्याख्यातम्.

ओ)०(ओ

॥ ६.५.३० ॥

दाक्षायणाः संशृणुत गदतो निगमं मम
अन्विच्छतानुपदवीं भ्रात्ṝणां भ्रातृवत्सलाः ॥

श्रीधरः - हे दाक्षायणाः, संशृणुतेत्यादिपुनर्अन्यद् अपि प्राह । निगमम् उपदेशम् । अन्विच्छतावलोकयत ॥३०॥

क्रमसन्दर्भः - न व्याख्यातम्.

विश्वनाथः - निगमम् उपदेशम् ॥३०॥

ओ)०(ओ

॥ ६.५.३१ ॥

भ्रात्ṝणां प्रायणं भ्राता योऽनुतिष्ठति धर्मवित् ।
स पुण्यबन्धुः पुरुषो मरुद्भिः सह मोदते ॥

श्रीधरः - प्रायणं प्रकृष्टं गमनम् । पुण्यम् एव बन्धुर् यस्य मरुद्भिर् भ्रातृवत्सलैर् देवैः ॥३१॥

क्रमसन्दर्भः - न व्याख्यातम्.

विश्वनाथः - प्रायणं प्रव्रज्यं मरुद्भिर् भ्रातृवत्सलैर् देवैः । अयं दृष्टान्त एवोक्तःयूयं तु वैकुण्ठगामिभिर् अग्रजैः सह मोदिष्यध्वे इति भावः ॥३१॥

ओ)०(ओ

॥ ६.५.३२ ॥

एतावद् उक्त्वा प्रययौ नारदोऽमोघदर्शनः ।
तेऽपि चान्वगमन् मार्गं भ्रात्ṝणाम् एव मारिष ॥

श्रीधरः - अमोघं दर्शनं यस्य । हे मारिष आर्य ॥३२॥

क्रमसन्दर्भः - न व्याख्यातम्.

विश्वनाथः - मारिष हे आर्य ॥३२॥

ओ)०(ओ

॥ ६.५.३३ ॥

सध्रीचीनं प्रतीचीनं परस्यानुपथं गताः ।
नाद्यापि ते निवर्तन्ते पश्चिमा यामिनीर् इव ॥

श्रीधरः - सध्रीचीनं समीचीनम् । प्रतीचीनं प्रत्यग्वृत्तिलभ्यम् । अनुपथम् अनुगुणपन्थानम् । पश्चिमा यामिनीर् गता रात्रय इव ॥३३॥

क्रमसन्दर्भः - न व्याख्यातम्.

विश्वनाथः - सध्रीचीनं समीचीनम् । प्रतीचीनं प्रत्यग्वृत्तिलभ्यं परस्य परमेश्वरस्य अनुकूलं भक्तिमार्गं पश्चिमा यामिनीर् गता रात्रय इव ॥३३॥

ओ)०(ओ

॥ ६.५.३४ ॥

एतस्मिन् काल उत्पातान् बहून् पश्यन् प्रजापतिः ।
पूर्ववन् नारदकृतं पुत्रनाशम् उपाशृणोत् ॥

न कतमेनापि व्याख्यातम्.

ओ)०(ओ

॥ ६.५.३५ ॥

चुक्रोध नारदायासौ पुत्रशोकविमूर्च्छितः ।
देवर्षिम् उपलभ्याह रोषाद् विस्फुरिताधरः ॥

श्रीधरः - पुत्राणां पारमहंस्यनिष्ठाम् उपश्रुत्य दक्षोऽपि प्रायशो विरक्तः स्याद् इति तदनुग्रहार्थं देवर्षिस् तत्पार्श्वं गतः । तदा तम् उपलभ्य दक्ष आह ॥३५॥

क्रमसन्दर्भः - न व्याख्यातम्.

विश्वनाथः - देवर्षिम् उपलभ्येति स्वायम्भुवस्य मनोर् वंशाः प्रियव्रतोत्तानपादध्रुवादयः सर्वे मद्द्वारैव भगवता आत्मसात्कृताः, महाकर्मजडः प्राचीनबर्हिर् अप्य् उद्धृतः । तस्य पुत्रा दश प्रचेतसः पौत्रा दशसहस्राणि हर्यश्वाः सहस्रं सवलाश्वाश् चोत्तीर्णाः । कथम् ? एकस् तन्मध्यवर्ती दक्ष एव गृहान्धकूपे खेलतीति तम् अप्य् उद्दिधीर्षामीति विमृश्य साम्प्रतं च पुत्राणां पारमहंस्यनिष्ठां श्रुत्वा स्वयम् एव शोचन् दक्षः प्रायो गृहे निर्विण्ण एव वर्तते । तत् तम् अनुगृहीतुम् अयम् एव समयः साधुः । यद्यपि साम्प्रतम् अपि स मां नान्विष्यति, तद् अप्य् अहम् एव तस्य गृहं यामीति विचार्य तत्रागतवन्तं नारदम् उपलभ्याह ॥३५॥

ओ)०(ओ

॥ ६.५.३६ ॥

श्रीदक्ष उवाच
अहो असाधो साधूनां साधुलिङ्गेन नस् त्वया ।
असाध्व् अकार्य् अर्भकाणां भिक्षोर् मार्गः प्रदर्शितः ॥

श्रीधरः - साधोर् इव लिङ्गं वेषो यस्य तेन त्वया नोऽस्मदीयानाम् अर्भकाणाम् असाध्वकारि कृतम् । तद् एवाहसाधूनां स्वधर्मे प्रवृत्तानां भिक्षोर् यो मार्गः स प्रदर्शितः ॥३६॥

क्रमसन्दर्भः - न व्याख्यातम्.

विश्वनाथः - साधोर् इव लिङ्गं वेशो यस्य तेन त्वया महादाम्भिकेनेत्य् अर्थः । साधूनाम् अस्माकम् इति गौरवेण बहुवचनम् । मम साधोस् तव वैरं स्वप्नेऽप्य् अकुर्वतस् त्वया असाधु अभद्रम् अकारीत्य् एतावता कालेन तव महदपराधो जात इति भावः ।

ननु किम् असाध्व् अकारि ? इति तत्राहअर्भकाणां मद्बालकानां गार्हस्थ्यसुखभोगम् असहमानेन मत्सरेण त्वया भिक्षोर् भिक्षुकलोकस्य । अर्भकाणाम् इत्य् अर्भकत्वाद् एव ते सरलास् तव कपटिनोऽप्य् उपदेशं जगृहुर् इति भावः । अत्र, न विद्यते साधुर् यतः, हे तथाभूत, साधुलिङ्गेन साधूनि लिङ्गानि चिह्नान्य् अपि यस्य तेन न विद्यते साधुर् यतस् तथाभूतं यथा स्यात् तथा दर्शितः, इति सरस्वत्यभिप्रेतोप्य् अर्थो ज्ञेयः । एवम् अग्रिमेषु शोकेष्व् अपि । किं च, विस्तरभयाय विवृतः ॥३६॥

ओ)०(ओ

॥ ६.५.३७ ॥

ऋणैस् त्रिभिर् अमुक्तानाम् अमीमांसितकर्मणाम् ।
विघातः श्रेयसः पाप लोकयोर् उभयोः कृतः ॥

श्रीधरः - ननु सन्न्यासिनो मार्गः साधुर् एव, मोक्षहेतुत्वात् । सत्यम्, ऋणत्रयापाकरणं विना तु महान् अनर्थ एवेत्य् आहऋणैर् इति । जायमानो वै ब्राह्मणस् त्रिभिर् ऋणवाञ् जायते ब्रह्मचर्येण ऋषिभ्यो यज्ञेन देवेभ्यः प्रजया पितृभ्यः एष वा अनृणो यः पुत्री यज्वा ब्रह्मचारीवासीति श्रुतेः । ऋणैर् अमुक्तानाम् । न मीमांसितानि विचारितानि कर्माणि यैः । तेषां तावद् ऋणविमोको नास्ति । तदुत्तरकालभावित्वाच् च पुत्रोत्पादनयज्ञानुष्ठानयोर् अभावेन पितृदेवर्षिकृणाद् विमुक्तिश् च नास्ति । अतो हे पाप ! विषयभोगत्यागाद् इह लोके श्रेयसो विघातः कृतः । मोक्षानधिकारित्वाच् च परलोकेऽपि श्रेयसो विघातः कृत इत्य् अर्थः । तथा च मनुः,

ऋणानि त्रीण्य् अपाकृत्य मनो मोक्षे निवेशयेत् ।
अनपाकृत्य मोक्षं तु सेवमानो व्रजत्य् अधः ॥ [मनु. ६.३५] इति ॥३७॥

क्रमसन्दर्भः - न व्याख्यातम्.

विश्वनाथः - ननु भिक्षामार्ग एव संसारतारणक्षमो, न तु गृहस्थानां युष्माकम् इति चेत्, तत्राहऋणैर् इति । जायमानो वै ब्राह्मणस् त्रिभिर् ऋणवाञ् जायते । ब्रह्मचर्येण ऋषिभ्यः, यज्ञेन देवेभ्यः, प्रजया पितृभ्यः । एष वा अनृणो यः पुत्री यज्ञकृत् ब्रह्मचारी वापि इत्यादिश्रुतेः । ऋणैर् अमुक्तानां न मीमांसितानि न विचारितानि कर्माणि यैः, तेषां तावद् ऋषिऋणविमोक्षो नास्ति । तदुत्तरकालभावित्वाच् च पुत्रोत्पादनयज्ञानुष्ठानयोर् अभावेन पितृदेवर्णविमुक्तिश् च नास्ति । अतो हे पाप ! विश्वस्तघातिन् ! विषयभोगत्याजनाद् इह लोके श्रेयसो विघातः । मोक्षानधिकारेऽपि वैराग्यप्रवर्तनात् परलोकेऽपि श्रेयसो विघातः कृत इत्य् अर्थः । तथा च मनुः,

ऋणानि त्रीण्य् अपाकृत्य मनो मोक्षे निवेशयेत् ।
अनपाकृत्य मोक्षं तु सेवमानो व्रजत्य् अधः ॥ [मनु. ६.३५] इति ॥३७॥

ओ)०(ओ

॥ ६.५.३८ ॥

एवं त्वं निरनुक्रोशो बालानां मतिभिद् धरेः ।
पार्षदमध्ये चरसि यशोहा निरपत्रपः ॥

श्रीधरः - बालानां मतिं पुत्रादिविषयां भिनत्तीति तथा । एवं निरनुक्रोशो निर्घृणः । हरेर् यशोनाशकः सन् तत् पार्षदानां मध्ये कथं चरसि ? ॥३८॥

क्रमसन्दर्भः - न व्याख्यातम्.

विश्वनाथः - त्वां दुष्टं किं ब्रवीमि ? त्वया सेवकेन भगवतोऽपि दुर्यशोऽजनिष्टेत्य् आहएवम् इति । निरनुक्रोशो निर्दयः । मतिं शास्त्रविहितकर्मनिष्ठां बुद्धिं भिनत्तीति सः । हरेर् यशोहा त्वम् अभूस् तेन हराव् अपि तवापराधः । पार्षदमध्ये इति वैष्णवेष्व् अपीत्य् एवम् अस्मद्विधेषु महत्सु भगवति भागवतेषु च तवापराधो जातो दुर्वार एवविश्वस्तघातीत्यादीनां दुष्कृतानां तु वार्ता दूरे एवेति भावः ॥३८॥

ओ)०(ओ

॥ ६.५.३९ ॥

ननु भागवता नित्यं भूतानुग्रहकातराः ।
ऋते त्वां सौहृदघ्नं वै वैरङ्करम् अवैरिणाम् ॥

श्रीधरः - निर्लज्जत्वम् एवाहनन्व् इति । ननु त्व् आमृते भागवताः सर्वे भूतानुग्रहपरवशास्त्वं तु भूतविप्रियं कुर्वन् कथं न लज्जसे ? इति भावः ॥३९॥

क्रमसन्दर्भः - न व्याख्यातम्.

विश्वनाथः - किं च, मत्सम्मुखम् आयातस् त्वं कीदृशं मुखं दर्शयितुम् अतो धिक् त्वां निर्लज्जम् इत्य् आहनन्व् इति । ऋते त्वाम् इति त्वं तु भूतमात्रद्रोहीति भावः । सौहृदघ्नम् इति सौहृदकारिणम् अप्य् अस्माकम् इति भावः । वैरङ्करम् इत्य् अस्माकं प्रकटम् एव वैरं कृत्वापि पुनः केन मुखेन प्रत्यक्षीभवसीति सत्यं निरपत्रप एवासि । कति पुनर् अहं त्वां लज्जयामीति भावः ॥३९॥

ओ)०(ओ

॥ ६.५.४० ॥

नेत्थं पुंसां विरागः स्यात् त्वया केवलिना मृषा ।
मन्यसे यद्य् उपशमं स्नेहपाशनिकृन्तनम् ॥

श्रीधरः - ननु वैराग्याद् उपशम् उपशमाच् च भूतस्नेहपाशच्छेदनं भवति, न च विरक्तस्य ऋणत्रयापाकरणम् आवश्यकम्, यद् अहर् एव विरजेत्, तद् अहर् एव प्रव्रजेत्, यदि वेतरथा ब्रह्मचर्याद् एव प्रव्रजेत् इत्यादिश्रुतेः । अतो वैराग्योपदेशेन तेषां मयानुग्रह एव कृत इति चेत् तत्राहनेति । यद्य् अपि त्वम् एवं मन्यसे, तथापि मृषा केवलिना ज्ञानं विनाऽवधूतवेषेण त्वयेत्थं मतिचालने कृतेऽपि पुंसां विरागो वैव स्यात् । न च विरागं विनोपशमः, न च तेन विना स्नेहपाशनिकृन्तनम् इत्य् अर्थः ॥४०॥

क्रमसन्दर्भः - श्रीनारदे दक्षापराधोऽयं प्राचीनशिवापराधदुःसंस्कारेण ॥४०॥

विश्वनाथः - ननु मत्प्रवर्तिताद् वैराग्याद् एव तेषाम् उपशमस् तस्माच् च स्नेहपाशनिकृन्तनं वृत्तम् एव । अद्यापि तव पितुर् अपि पार्श्वानागमनाद् एवानुमितं तत् कथं तेषां मोक्षेऽनधिकारः, न च विरक्तस्य ऋणत्रयाप्य् अकरणम् एवावश्यकम्यद् अहर् एव विरज्येत्, तद् अहर् एव प्रव्रजेत्, यदि वेतरथा ब्रह्मचर्याद् एव प्रव्रजेत् इत्यादिश्रुतेः । अतो वैराग्योपदेशेन तेषां मयानुग्रहः कृत एवेति चेत् ? नेति । सत्यं, महापुरुषाणां कृपया विरागः स्याद् एव, त्वया तु मृषा केवलिना ज्ञानशून्यावधूतेन अनन्यवैष्णवम्मन्येन वा इत्थं मतिचालने कृतेऽपि सप्ताष्टवासरान् विरागो भवन्न् अपि नीतितो वास्तवो विरागः स्यात् । यद्यपि त्वम् उपशमं मन्यसे, तद् अपि नैव स्यात्, तव महापुरुषत्वाभावाद् इति भावः ॥४०॥

ओ)०(ओ

॥ ६.५.४१ ॥

नानुभूय न जानाति पुमान् विषयतीक्ष्णताम् ।
निर्विद्यते स्वयं तस्मान् न तथा भिन्नधीः परैः ॥

श्रीधरः - इत्थं विरागो न स्याद् इत्य् अत्र हेतुम् आहनानुभूय अननुभूय विषयाणां तीक्ष्णतां दुःखहेतुत्वं न जानाति । तस्माद् विषयानुभवेन तीक्ष्णत्वज्ञानात् ॥४१॥

क्रमसन्दर्भः - न व्याख्यातम्.

विश्वनाथः - तस्मात् त्वम् अनभिज्ञो राजमार्गं मत्तः शृण्व् इत्य् आहनेति । विषयाणां तीक्ष्णतां दुःखप्रदत्वम् अननुभूय न जानाति । अतस् तस्माद् विषयभोगोत्थाद् एव तदीयतीक्ष्णत्वज्ञानात् स्वयम् एव निर्विद्येत यथा, न तथा परैस् त्वादृशैर् भिन्नधीः विदीर्णमतिः ॥४१॥

ओ)०(ओ

॥ ६.५.४२ ॥

यन् नस् त्वं कर्मसन्धानां साधूनां गृहमेधिनाम् ।
कृतवान् असि दुर्मर्षं विप्रियं तव मर्षितम् ॥

श्रीधरः - अतस् त्वयास्माकम् अप्रियम् एव कृतं तथापि वयं न कुर्म इत्य् आहयद् इति । कर्मसन्धानां कर्ममर्यादानाम् । कर्तुम् अन्धानाम् इति पाठे विप्रियं कर्तुम् अजानताम् इत्य् अर्थः । दुःसहं यत् त्वं कृतवान् असि तन् मर्षितं सोढम् ॥४२॥

क्रमसन्दर्भः - न व्याख्यातम्.

विश्वनाथः - एवं त्वया यथा मम निर्हेतुकं वैरं कृतं, तस्य प्रतिफलम् अहम् अपि तच् चतुर्गुणितं स्वयम् एव दातुं शक्नोम्य् एव, तथापि न ददामीति पश्य गृहस्थानाम् अप्य् अस्माकं तितिक्षाम् इत्य् आहयद् इति । कर्ते कर्ममार्गे एव सन्धा मर्यादा येषां तेषां, कर्तुम् अन्धानाम् इति पाठे परेषां विप्रियं कर्तुम् अज्ञानताम् इत्य् अर्थः । दुर्मर्षं दुःसहम् अपराधं तव ज्ञानभक्तिमर्यादाभ्रष्टस्य परं विप्रियं कर्तुं चक्षुष्मतः असाधोः परमहंसाश्रमिणः मर्षितं क्षान्तम् ॥४२॥

ओ)०(ओ

॥ ६.५.४३ ॥

तन्तुकृन्तन यन् नस् त्वम् अभद्रम् अचरः पुनः
तस्माल् लोकेषु ते मूढ न भवेद् भ्रमतः पदम् ॥

श्रीधरः - तथापि तवाभद्रं भविष्यत्य् एवेत्य् आह । तन्तुकृन्तन सन्तानच्छेदक । यद्यस्माद् अभद्रं पुत्राणां स्थानभ्रंशम् अचरस् तत् तस्मात् तव लोकेषु भ्रमतः पदं स्थानं न भवेद् इति मृदुच्छलेन शापः ॥४३॥

क्रमसन्दर्भः - न व्याख्यातम्.

विश्वनाथः - तथापि तवाभद्रं तु भविष्यत्य् एवेत्य् आहहे तन्तुकृतेन, सन्तानच्छेदक, अभद्रं मत्पुत्राणां स्थानभ्रंशम् अचरः अकरोः, पदं स्थानम् ॥४३॥

ओ)०(ओ

॥ ६.५.४४ ॥

श्रीशुक उवाच
प्रतिजग्राह तद् बाढं नारदः साधुसम्मतः
एतावान् साधुवादो हि तितिक्षेतेश्वरः स्वयम् ॥

श्रीधरः - बाढं तथेति स्वीकृतवान् । ईश्वरोऽपि प्रतिशप्तुं समर्थोऽपि । तितिक्षेत सहेतेति यद् एतावान् एव ॥४४॥

क्रमसन्दर्भः - न व्याख्यातम्.

विश्वनाथः - प्रतिजग्राह बाढं तथेति स्वीचकार । साधूनां सम्मतः इति साधव एवम् एव सहन्त इत्य् अर्थः । प्रसिद्धस्य साधुवादशब्दस्याप्य् एषैव निरुक्तिर् इत्य् आहएतावान् इति । ईश्वरः प्रतिशप्तुं समर्थोऽपि ।

ननु दक्षम् अनुगृहीतुम् आगतो नारदो दक्षेण बहुशस् तिरस्कृतः । तत्र तांस् तिरस्कारान् श्रुत्वा नारदेन तत्समीपात् कथं नापसृतम् ? उच्यतेनारदस्यायम् अभिप्रायः । क्रोधवशोऽयं बहुशस् तिरस्कारान् अपि करोतु, शापं च ददातु । ततश् च क्रोधस्यैतत् फलोदयाद् इत्य् उक्तेर् यदा क्रोधः शाम्येत्, मां च प्रति तिरस्कारादिकम् अकुर्वाणं सर्वम् एव सहमानम् आलोक्य, हन्त हन्त भगवद्भक्तोऽयं तिरस्कृतः शप्तश् चेति वैकुण्ठागतानां सनकादीनाम् इवानुतापश् च यदा भविष्यति तदा भक्तिबीजवपनयोग्यक्षेत्रीभूतेऽस्मिन् शुद्धभक्तिबीजम् उप्त्वा यामीति बुद्ध्या तावत्क्षणपर्यन्तम् अपि स्थितम् । दक्षस्य तु तत् तद् दृष्ट्वा अहो चन्द्रार्धमौलेर् अपराधविशेषप्राबल्यम् इति स्मृत्वा ततोऽपसृतम् ॥४४॥

ओ)०(ओ

इति सारार्थदर्शिन्यां हर्षिण्यां भक्तचेतसाम् ।
षष्ठस्य पञ्चमोऽध्यायः सङ्गतः सङ्गतः सताम् ॥*॥

 ओ)०(ओ

इति श्रीमद्भागवते महापुराणे ब्रह्मसूत्रभाष्ये पारमहंस्यं संहितायां वैयासिक्यां षष्ठस्कन्धे
नारदशापो नाम
पञ्चमोऽध्यायः ।
॥ ६.५ ॥


(६.६)
 अथ षष्ठोऽध्यायः
दक्षकन्यावंशः नाम

॥ ६.६.१ ॥

श्रीशुक उवाच
ततः प्राचेतसोऽसिक्न्याम् अनुनीतः स्वयम्भुवा ।
षष्टिं सञ्जनयाम् आस दुहित्ṝः पितृवत्सलाः ॥

श्रीधरः -
षष्ठे दक्षेण सृष्टायां कन्याषष्ट्यां प्रकीर्तिताः ।
पृथग् वंशा यतो जातो विश्वरूपो कितेः सुतात् ॥

नारदात् पुत्राणां नाशम् आशङ्कमानो दुहित्ṝर् जनयाम् आस ॥१॥

क्रमसन्दर्भः - धर्मादयो ‘प्य् एते पूर्वदक्षजामातृभ्योऽन्ये इति ज्ञेयाः ॥१॥

विश्वनाथः -
षष्ठे दक्षस्य कन्यानां वंशाः पृथग् उदीरिताः ।
यत्रोदितेः सुतात् त्वष्टुर् विश्वरूपोऽभ्यजायत ॥

पुत्रशोकेन निर्विण्णः पुनर् ब्रह्मवचनाद् गार्हस्थ्यं कुर्वन् नारदो मयि वैरं न हास्यतीति मत्वा तस्मात् पुत्राणां नाशम् आशङ्कमानः कन्या एव जनयामासेत्य् आहतत इति । असिक्न्यां भार्यायाम् ॥१॥

 ओ)०(ओ

॥ ६.६.२ ॥

दश धर्माय कायादाद् द्विषट् त्रिणव चेन्दवे ।
भूताङ्गिरःकृशाश्वेभ्यो द्वे द्वे तार्क्ष्याय चापराः ॥

श्रीधरः - काय कश्यपाय । द्विषट् द्विगुणाः षट् द्वादश यासु ताः, त्रयोदशेत्य् अर्थः । इन्दोः सोमाय । त्रिणव सप्तविंशतिम् । तार्क्ष्याय नामान्तरं प्राप्ताय कश्यपायैव । अपरा अवशिष्टाश् चतस्रः ॥२॥

क्रमसन्दर्भः - न व्याख्यातम्.

विश्वनाथः - काय कश्यपाय । द्विषट् द्विगुणिताः षट् द्वादशेति न्यूनसङ्ख्या व्यवच्छिन्ना तेन त्रयोदशेत्य् अर्थः । इन्दवे सोमाय । त्रिणव त्रिगुणिता नव सप्तविंशतितम् । द्वे द्वे इति भूताय द्वे अङ्गिरसे द्वे । अपरा अवशिष्टाश् चतस्रः तार्क्ष्याय तार्क्षनाम्ने कश्यपायैव ॥२॥

 ओ)०(ओ

॥ ६.६.३ ॥

नामधेयान्य् अमूषां त्वं सापत्यानां च मे शृणु ।
यासां प्रसूतिप्रसवैर् लोका आपूरितास् त्रयः ॥

श्रीधरः - सापत्यानाम् अपत्यसहितानाम् । मे मत्तः शृणु । प्रसूतिप्रसवैः पुत्रपौत्रादिभिः ॥३॥

क्रमसन्दर्भः, विश्वनाथः - न व्याख्यातम्.

 ओ)०(ओ

॥ ६.६.४५ ॥

भानुर् लम्बा ककुद् यामिर् विश्वा साध्या मरुत्वती ।
वसुर् मुहूर्ता सङ्कल्पा धर्मपत्न्यः सुताऽ शृणु ॥
भानोस् तु देवऋषभ इन्द्रसेनस् ततो नृप ।
विद्योत आसील् लम्बायास् ततश् च स्तनयित्नवः ॥

श्रीधरः - ततो देवऋषभात् ॥४५॥

क्रमसन्दर्भः, विश्वनाथः - न व्याख्यातम्.

 ओ)०(ओ

॥ ६.६.६ ॥

ककुदः सङ्कटस् तस्य कीकटस् तनयो यतः ।
भुवो दुर्गाणि यामेयः स्वर्गो नन्दिस् ततोऽभवत् ॥

श्रीधरः - यतः कीकटाद् भुवो दुर्गाणि दुर्गाभिमानिनो देवाः । यामेयो याम्याः पुत्रः स्वर्गस् ततः स्वर्गान् नन्दिः पुत्रोऽभवत् ॥६॥

क्रमसन्दर्भः - न व्याख्यातम्.

विश्वनाथः - यतः कीकटाद् भुवो दुर्गाणि दुर्गाभिमानिनो देवाः । यामेयो याम्याः पुत्रः स्वर्गः ॥६॥

 ओ)०(ओ

॥ ६.६.७ ॥

विश्वेदेवास् तु विश्वाया अप्रजांस् तान् प्रचक्षते ।
साध्योगणश् च साध्याया अर्थसिद्धिस् तु तत्सुतः ॥

श्रीधरः, विश्वनाथः - तत् सुतः साध्यानां सुतः ॥७॥

क्रमसन्दर्भः - न व्याख्यातम्.


 ओ)०(ओ

॥ ६.६.८९ ॥

मरुत्वांश् च जयन्तश् च मरुत्वत्या बभूवतुः ।
जयन्तो वासुदेवांश उपेन्द्र इति यं विदुः ॥
मौहूर्तिका देवगणा मुहूर्तायाश् च जज्ञिरे ।
ये वै फलं प्रयच्छन्ति भूतानां स्वस्वकालजम् ॥

श्रीधरः, क्रमसन्दर्भः - न व्याख्यातम्.

विश्वनाथः - यं विदुर् इत्य् अदित्याः पुत्र उपेन्द्र इव जयन्तोऽप्य् उपेन्द्रसञ्ज्ञ इत्य् अर्थः ॥८॥

 ओ)०(ओ

॥ ६.६.१० ॥

सङ्कल्पायास् तु सङ्कल्पः कामः सङ्कल्पजः स्मृतः ।
वसवोऽष्टौ वसोः पुत्रास् तेषां नामानि मे शृणु ॥

श्रीधरः - वसोर् वंशस्य भूयस्त्वाद् अन्ते निर्देशः । मे मत्तः ॥१०॥

क्रमसन्दर्भः - वसोर् वंशस्य भूयस्त्वाद् अन्ते निर्देशः मे मत्तः ॥१०॥

विश्वनाथः - न व्याख्यातम्.

 ओ)०(ओ

॥ ६.६.११ ॥

द्रोणः प्राणो ध्रुवोऽर्कोऽग्निर् दोषो वास्तुर् विभावसुः ।
द्रोणस्याभिमतेः पत्न्या हर्षशोकभयादयः ॥

श्रीधरः - अभिमतिर् नाम पत्नी तस्या हर्षादयः पुत्राः ॥११॥

क्रमसन्दर्भः - अभिमतिर् नाम पत्नी तस्या हर्षादयः ॥११॥

विश्वनाथः - न व्याख्यातम्.

 ओ)०(ओ

॥ ६.६.१२ ॥

प्राणस्योर्जस्वती भार्या सह आयुः पुरोजवः ।
ध्रुवस्य भार्या धरणिर् असूत विविधाः पुरः ॥

श्रीधरः - सहश् च आयुश् च पुरोजवश् च पुत्राः । पुरः पुराणि ॥१२॥

क्रमसन्दर्भः, विश्वनाथः - न व्याख्यातम्.

 ओ)०(ओ

॥ ६.६.१३ ॥

अर्कस्य वासना भार्या पुत्रास् तर्षादयः स्मृताः ।
अग्नेर् भार्या वसोर् धारा पुत्रा द्रविणकादयः ॥

न व्याख्यातं कतमेन ।

 ओ)०(ओ

॥ ६.६.१४ ॥

स्कन्दश् च कृत्तिकापुत्रो ये विशाखादयस् ततः ।
दोषस्य शर्वरीपुत्रः शिशुमारो हरेः कला ॥

श्रीधरः - स्कन्दश् च कृत्तिकासुतोऽग्नेः पुत्रः । षाण्मातुर इत्य् अग्निभूर् इति च प्रसिद्धेः । ततः स्कन्दात् ॥१४॥

क्रमसन्दर्भः - न व्याख्यातम्.

विश्वनाथः - कृत्तिका चाग्नेर् भार्या ॥१४॥

 ओ)०(ओ

॥ ६.६.१५ ॥

वास्तोर् आङ्गिरसीपुत्रो विश्वकर्माकृतीपतिः ।
ततो मनुश् चाक्षुषोऽभूद् विश्वे साध्या मनोः सुताः ॥

श्रीधरः - आकृतीपतिः शिल्पाचार्यः । ततो विश्वकर्मणश् चाक्षुषो मनुर् आसीत् ॥१५॥

क्रमसन्दर्भः - ततो मनुर् इत्य् अर्धकम् । अयं ध्रुववंशेऽपि पूर्वं जातोऽपि दक्षवशिष्ठादिवत् पुनर् अत्र जात इति गम्यते ॥१५॥

विश्वनाथः - आक्र्ट्याः पतिः । ततो मनुश् चाक्षुष इति ध्रुववंशजोऽप्य् असौ दक्षवशिष्ठादिवद् अत्रापि जात इति गम्यते ॥१५॥

 ओ)०(ओ

॥ ६.६.१६ ॥

विभावसोर् असूतोषा व्युष्टं रोचिषम् आतपम् ।
पञ्चयामोऽथ भूतानि येन जाग्रति कर्मसु ॥

श्रीधरः - विभावसोर् उषा नाम भार्या । अथ आतपात् पञ्चयामो दिवसो जातः । अत एव रात्रिस् त्रियामा प्रदोषप्रत्यूषयोर् दिवसस्यावयवत्वात् ॥१६॥

क्रमसन्दर्भः - न व्याख्यातम्.

विश्वनाथः - अथ आतपात् पञ्चयामः प्रदोषप्रत्यूषयोर् दिवसावयवत्वात् पञ्चयामो दिवसः । अत एव रात्रिस् त्रियामा ॥१६॥

 ओ)०(ओ

॥ ६.६.१७ ॥

सरूपासूत भूतस्य भार्या रुद्रांश् च कोटिशः ।
रैवतोऽजो भवो भीमो वाम उग्रो वृषाकपिः ॥

श्रीधरः - भूतस्य द्वे भार्ये तयोर् वंशम् आहसरूपेति ॥१७॥

क्रमसन्दर्भः - न व्याख्यातम्.

विश्वनाथः - भूतस्य द्वे भार्ये । तयोर् मध्ये सरूपा । रैवतादय एकादश रुद्राः ॥१७॥

 ओ)०(ओ

॥ ६.६.१८ ॥

अजैकपाद् अहिर्ब्रध्नो बहुरूपो महान् इति ।
रुद्रस्य पार्षदाश् चान्ये घोराः प्रेतविनायकाः ॥

श्रीधरः - महान् इत्य् एवम् एकादशरूपस्य रुद्रस्य । पार्षदाः प्रेतादयः । अन्येऽन्यस्यां जाताः ॥१८॥

क्रमसन्दर्भः - न व्याख्यातम्.

विश्वनाथः - महान् इति विशेषणम्, अन्ये रुद्रस्य पार्षदा अन्यस्यां भार्यायाम् ॥१८॥

 ओ)०(ओ

॥ ६.६.१९ ॥

प्रजापतेर् अङ्गिरसः स्वधा पत्नी पित्ṝन् अथ ।
अथर्वाङ्गिरसं वेदं पुत्रत्वे चाकरोत् सती ॥

श्रीधरः - अङ्गिरसः स्वधा सती चेति द्वे भार्ये तयोर् वंशम् आहप्रजापतेर् इति । स्वधा नाम पत्नी पित्ṝन् पुत्रत्वेऽकरोत् । अथ सती चाथर्वाङ्गिरसं नाम वेदम् ॥१९॥

क्रमसन्दर्भः - न व्याख्यातम्.

विश्वनाथः - अङ्गिरसः स्वधा सती चेति द्वे भार्ये । तयोर् मध्ये स्वधा ॥१९॥

 ओ)०(ओ

॥ ६.६.२० ॥

कृशाश्वोऽर्चिषि भार्यायां धूमकेतुम् अजीजनत् ।
धिषणायां वेदशिरो देवलं वयुनं मनुम् ॥

श्रीधरः - कृशाश्वस्यार्चिर् धिषणेति द्वे भार्ये तयोर् वंशम् आहकृशाश्व इति ॥२०॥

क्रमसन्दर्भः - न व्याख्यातम्.

विश्वनाथः - कृशाश्वस्यार्चिर् धिषणेति द्वे भार्ये तयोर् मध्ये अर्चिषि ॥२०॥

 ओ)०(ओ

॥ ६.६.२१ ॥


तार्क्ष्यस्य विनता कद्रूः पतङ्गी यामिनीति च ।
पतङ्ग्य् असूत पतगान् यामिनी शलभान् अथ ॥

श्रीधरः, क्रमसन्दर्भः - न व्याख्यातम्.

विश्वनाथः - तार्क्षस्य तार्क्षनाम्नः कश्यपस्य ॥२१॥

 ओ)०(ओ

॥ ६.६.२२ ॥

सुपर्णासूत गरुडं साक्षाद् यज्ञेशवाहनम् ।
सूर्यसूतम् अनूरुं च कद्रूर् नागान् अनेकशः ॥

श्रीधरः, विश्वनाथः - सुपर्णा विनता । अनूरुम् अरुणम् ॥२२॥

क्रमसन्दर्भः - न व्याख्यातम्.

 ओ)०(ओ

॥ ६.६.२३ ॥

कृत्तिकादीनि नक्षत्राण् ईन्दोः पत्न्यस् तु भारत ।
दक्षशापात् सोऽनपत्यस् तासु यक्ष्मग्रहार्दितः ॥

श्रीधरः - रोहिण्याम् एव प्रेमातिशयेनान्यासाम् उपेक्षणात् कुपितस्य दक्षस्य शापाद् यक्ष्मग्रहार्दितः क्षयरोगपीडितः सन् तास्व् अनपत्योऽभूत् ॥२३॥

क्रमसन्दर्भः, विश्वनाथः - न व्याख्यातम्.

 ओ)०(ओ

॥ ६.६.२४ ॥

पुनः प्रसाद्य तं सोमः कला लेभे क्षये दिताः ।
शृणु नामानि लोकानां मात्ṝणां शङ्कराणि च ॥

श्रीधरः - तं दक्षं प्रसाद्य केवलं कला एव लेभे न त्व् अपत्यानि । कथम्भूताः ? क्षये कृष्णपक्षे दिताः स्वण्डिताः सतीः । पाठान्तरे क्षये सति पुनर् एधितास् तेनैव वर्धिताः सतीः ॥२४॥

क्रमसन्दर्भः, विश्वनाथः - न व्याख्यातम्.

 ओ)०(ओ

॥ ६.६.२५ ॥

अथ कश्यपपत्नीनां यत्प्रसूतम् इदं जगत् ।
अदितिर् दितिर् दनुः काष्ठा अरिष्टा सुरसा इला ॥

न कतमेनापि व्याख्यातम्.
 ओ)०(ओ

॥ ६.६.२६ ॥

मुनिः क्रोधवशा ताम्रा सुरभिः सरमा तिमिः ।
तिमेर् यादोगणा आसन् श्वापदाः सरमासुताः ॥

श्रीधरः - अल्पत्वेन सुगमत्वाद् यथायथं व्युत्क्रमेण तासां वंशान् आहतिमेर् इत्यादिना ॥२६॥

क्रमसन्दर्भः - न व्याख्यातम्.

विश्वनाथः - कला एव लेभे न त्व् अपत्यानि कीदृशीः क्षये कृष्णपक्षे दिताः खण्डिताः सतीः । क्षयैधिता इति पाठे क्षये सति पुनर् एधिताः तेनैव वर्धिताः सतीः । सूचीकटाहक्रमेण तासां वंशान् आहतिमेर् इत्यादिना ॥२६॥

 ओ)०(ओ

॥ ६.६.२७ ॥

सुरभेर् महिषा गावो ये चान्ये द्विशफा नृप ।
ताम्रायाः श्येनगृध्राद्या मुनेर् अप्सरसां गणाः ॥

न कतमेनापि व्याख्यातम्.

 ओ)०(ओ

॥ ६.६.२८ ॥

दन्दशूकादयः सर्पा राजन् क्रोधवशात्मजाः ।
इलाया भूरुहाः सर्वे यातुधानाश् च सौरसाः ॥

श्रीधरः - सौरसाः सुरसायाः पुत्राः ॥२८॥

क्रमसन्दर्भः, विश्वनाथः - न व्याख्यातम्.

 ओ)०(ओ

॥ ६.६.२९ ॥

अरिष्टायास् तु गन्धर्वाः काष्ठाया द्विशफेतराः ।
सुता दनोर् एकषष्टिस् तेषां प्राधानिकाऽ शृणु ॥

श्रीधरः - प्राधानिकान् मुख्यान् अष्टादश शृणु ॥२९॥

क्रमसन्दर्भः, विश्वनाथः - न व्याख्यातम्.

 ओ)०(ओ

॥ ६.६.३०३२ ॥

द्विमूर्धा शम्बरोऽरिष्टो हयग्रीवो विभावसुः ।
अयोमुखः शङ्कुशिराः स्वर्भानुः कपिलोऽरुणः ॥
पुलोमा वृषपर्वा च एकचक्रोऽनुतापनः ।
धूम्रकेशो विरूपाक्षो विप्रचित्तिश् च दुर्जयः ॥
स्वर्भानोः सुप्रभां कन्याम् उवाह नमुचिः किल ।
वृषपर्वणस् तु शर्मिष्ठां ययातिर् नाहुषो बली ॥

न कतमेनापि व्याख्यातम्.

 ओ)०(ओ

॥ ६.६.३३ ॥

वैश्वानरसुता याश् च चतस्रश् चारुदर्शनाः ।
उपदानवी हयशिरा पुलोमा कालका तथा ॥

श्रीधरः, विश्वनाथः - वैश्वानरो दनोः पुत्रस् तस्य सुताः ॥३३॥

क्रमसन्दर्भः - न व्याख्यातम्.

 ओ)०(ओ

॥ ६.६.३४ ॥

उपदानवीं हिरण्याक्षः क्रतुर् हयशिरां नृप ।
पुलोमां कालकां च द्वे वैश्वानरसुते तु कः ॥

श्रीधरः - कः प्रजापतिः कश्यप उपयेम इत्य् अन्वयः ॥३४॥

क्रमसन्दर्भः, विश्वनाथः - न व्याख्यातम्.

 ओ)०(ओ

॥ ६.६.३५ ॥

उपयेमेऽथ भगवान् कश्यपो ब्रह्मचोदितः ।
पौलोमाः कालकेयाश् च दानवा युद्धशालिनः ॥

श्रीधरः - दानवीपरिणयने हेतुः, ब्रह्मणा चोदित इति ॥३५॥

क्रमसन्दर्भः - न व्याख्यातम्.

विश्वनाथः - दानवीपरिणये हेतुर् ब्रह्मणा चोदित इति । तयोः षष्ठिसहस्राणि निवातकवचा जाताः । तांश् च स्वर्गं गतः सन् तव पितामहोऽर्जुनो जघान ॥३५॥

 ओ)०(ओ

॥ ६.६.३६ ॥

तयोः षष्टिसहस्राणि यज्ञघ्नांस् ते पितुः पिता ।
जघान स्वर्गतो राजन्न् एक इन्द्रप्रियङ्करः ॥

श्रीधरः - तयोः षष्टिसहस्राणि निवातकवचाः पुत्रा जातास् तांश् च स्वर्गतः संस् ते पितामहोऽर्जुनो जघान ॥३६॥

क्रमसन्दर्भः, विश्वनाथः - न व्याख्यातम्.

ओ)०(ओ

॥ ६.६.३७३९ ॥

विप्रचित्तिः सिंहिकायां शतं चैकम् अजीजनत् ।
राहुज्येष्ठं केतुशतं ग्रहत्वं य उपागताः ॥
अथातः श्रूयतां वंशो योऽदितेर् अनुपूर्वशः ।
यत्र नारायणो देवः स्वांशेनावातरद् विभुः ॥
विवस्वान् अर्यमा पूषा त्वष्टाथ सविता भगः ।
धाता विधाता वरुणो मित्रः शत्रु उरुक्रमः ॥

न कतमेनापि व्याख्यातम्.

 ओ)०(ओ

॥ ६.६.४० ॥

विवस्वतः श्राद्धदेवं सञ्ज्ञासूयत वै मनुम् ।
मिथुनं च महाभागा यमं देवं यमीं तथा ।
सैव भूत्वाथ वडवा नासत्यौ सुषुवे भुवि ॥

श्रीधरः - असूयताजनयत् । भुवि वर्तमाना ॥४०॥

क्रमसन्दर्भः - न व्याख्यातम्.

विश्वनाथः - नासत्यावश्विनीकुमारौ ॥४०॥

 ओ)०(ओ

॥ ६.६.४१ ॥

छाया शनैश्चरं लेभे सावर्णिं च मनुं ततः ।
कन्यां च तपतीं या वै वव्रे संवरणं पतिम् ॥

श्रीधरः - ततो विवस्वतः ॥४१॥

क्रमसन्दर्भः, विश्वनाथः - न व्याख्यातम्.

 ओ)०(ओ

॥ ६.६.४२ ॥

अर्यम्णो मातृका पत्नी तयोश् चर्षणयः सुताः ।
यत्र वै मानुषी जातिर् ब्रह्मणा चोपकल्पिता ॥

श्रीधरः - चर्षणयः कृताकृतज्ञानवन्तः । पश्यति कर्मत्वेन निघण्टाव् उक्तेः । यत्र येषु आत्मानुसन्धान् अविशेषेण मानुषी जातिश् चोपकल्पिता । तथा च श्रुतिःपुरुषत्वे चाविस्तराम् आत्मा इति ॥४२॥

क्रमसन्दर्भः - न व्याख्यातम्.

विश्वनाथः - तयोर् अर्यममातृकयोः चर्षणयः कृताकृतज्ञानवन्तः । यत्र येषु आत्मानुसन्धानविशेषवत्सु मानुषीजातिश् चोपकल्पिता । तथा च श्रुतिःपुरुषत्वे चाविस्तराम् आत्मा इति ॥४२॥

 ओ)०(ओ

॥ ६.६.४३ ॥

पूषानपत्यः पिष्टादो भग्नदन्तोऽभवत् पुरा ।
योऽसौ दक्षाय कुपितं जहास विवृतद्विजः ॥

श्रीधरः - कुपितं हरम् इति शेषः । विवृतद्विजः प्रकटितदन्तः सन् ॥४३॥

क्रमसन्दर्भः - पुरा पूर्वजन्मनि ॥४३॥

विश्वनाथः - कुपितं रुद्रम् इति शेषः । विवृतद्विजः प्रकटितदन्तः ॥४३॥

 ओ)०(ओ

॥ ६.६.४४ ॥

त्वष्टुर् दैत्यात्मजा भार्या रचना नाम कन्यका ।
सन्निवेशस् तयोर् जज्ञे विश्वरूपश् च वीर्यवान् ॥

श्रीधरः, क्रमसन्दर्भः - न व्याख्यातम्.

विश्वनाथः - दैत्यात्मजा रचना नाम कन्या त्वष्टुर् भार्या । तयोस् ताभ्याम् ॥४४॥

 ओ)०(ओ

॥ ६.६.४५ ॥

तं वव्रिरे सुरगणा स्वस्रीयं द्विषताम् अपि ।
विमतेन परित्यक्ता गुरुणाङ्गिरसेन यत् ॥

श्रीधरः - यद् यदा विमतेनावज्ञातेन बृहस्पतिन परित्यक्तास् तदा द्विषतां शत्रूणां भागिनेयम् अपि विश्वरूपं पौरोहित्ये वृतवन्तः ॥४५॥

क्रमसन्दर्भः, विश्वनाथः - न व्याख्यातम्.

इति सारार्थदर्शिन्यां हर्षिण्यां भक्तचेतसाम् ।
षष्ठस्कन्धस्य षष्ठोऽयं सङ्गतः सङ्गतः सताम् ॥*॥

 ओ)०(ओ

इति श्रीमद्भागवते महापुराणे ब्रह्मसूत्रभाष्ये पारमहंस्यं संहितायां वैयासिक्यां षष्ठस्कन्धे
दक्षकन्यावंशः नाम
षष्ठोऽध्यायः ।
॥ ६.६ ॥





(६.७)
अथ सप्तमोऽध्यायः
विश्वरूपोपाख्याने

॥ ६.७.१ ॥

श्रीराजोवाच
कस्य हेतोः परित्यक्ता आचार्येणात्मनः सुराः ।
एतद् आचक्ष्व भगवञ् छिष्याणाम् अक्रमं गुरौ ॥


श्रीधरः -
सप्तमे विश्वरूपोऽसौ पौरोहित्ये वृतः सुरैः ।
गुरुणा सम्परित्यक्तैः पौरोहित्यम् अथाकरोत् ॥

कस्य हेतोः कस्माद् धेतोर् आत्मनः शिष्याः सुराः परित्यक्ताः । अक्रमम् अपराधम् ॥१॥

क्रमसन्दर्भः - न व्याख्यातम्.

विश्वनाथः -
सप्तमे गुरुणा त्यक्तैर् देवैर् दैत्यपराजितैः ।
विश्वरूपो गुरुत्वेन वृतो ब्रह्मोपदेशतः ॥

आत्मनः शिष्याः सुराः ॥१॥

ओ)०(ओ

॥ ६.७.२ ॥

श्रीबादरायणिर् उवाच
इन्द्रस् त्रिभुवनैश्वर्य मदोल्लङ्घितसत्पथः ।
मरुद्भिर् वसुभी रुद्रैर् आदित्यैर् ऋभुभिर् नृप ॥

श्रीधरः - स इन्द्रो यदा सम्प्राप्तं वाचस्पतिं नाभ्यनन्दत नादृतवान्, तदा स आङ्गिरसस् ततो निर्गत्य तूष्णीं स्वगृहम् आययौ [भा.पु. ६.७.९] इत्य् अष्टानाम् अन्वयः । अनादरे हेतुं मदं दर्शयितुं तं विशिनष्टि । त्रिभुवनैश्वर्यमदेनोल्लङ्घितः सतां पन्था येन सः ॥२॥

क्रमसन्दर्भः - इन्द्र इति सार्धसप्तकम् ।।२॥

विश्वनाथः - इन्द्रो यदा सम्प्राप्तं वाचस्पतिं नाभ्यनन्दत् नादृतवान्, तदा स्वगृहम् आययौ [भा.पु. ६.७.९] इत्य् अष्टानाम् अन्वयः ॥२॥

ओ)०(ओ

॥ ६.७.३ ॥

विश्वेदेवैश् च साध्यैश् च नासत्याभ्यां परिश्रितः ।
सिद्धचारणगन्धर्वैर् मुनिभिर् ब्रह्मवादिभिः ॥

श्रीधरः - परिश्रितः परिवृतः ॥३॥

क्रमसन्दर्भः, विश्वनाथः - न व्याख्यातम्.

ओ)०(ओ

॥ ६.७.४ ॥

विद्याधराप्सरोभिश् च किन्नरैः पतगोरगैः ।
निषेव्यमाणो मघवान् स्तूयमानश् च भारत ॥

न कतमेनापि व्याख्यातम्.

ओ)०(ओ

॥ ६.७.५ ॥

उपगीयमानो ललितम् आस्थानाध्यासनाश्रितः ।
पाण्डुरेणातपत्रेण चन्द्रमण्डलचारुणा ॥

श्रीधरः - आस्थानं सभा तस्मिन्न् अध्यासनं सिंहासनं तद् आस्थितः ॥५॥

क्रमसन्दर्भः - न व्याख्यातम्.

विश्वनाथः - आस्थानं सभा तस्मिन्न् अध्यासनं सिंहासनम् आश्रितः ॥५॥

ओ)०(ओ

॥ ६.७.६ ॥

युक्तश् चान्यैः पारमेष्ठ्यैश् चामरव्यजनादिभिः ।
विराजमानः पौलम्या सहार्धासनया भृशम् ॥

श्रीधरः - पारमेष्ठ्यैर् महाराजचिह्नैः । आसनस्यार्धे स्थितया पौलोम्या सह विराजमानः सन् ॥६॥

क्रमसन्दर्भः - न व्याख्यातम्.

विश्वनाथः - पारमेष्ठ्यैर् महाराजचिह्नैः । पौलोम्या शच्या । अर्धम् आसनम् एवासनं यस्यास् तया सह मृगलोचनेतिवद् आसनप्रदस्य वृत्ताव् अन्तर्भावः ॥६॥

ओ)०(ओ

॥ ६.७.७ ॥

स यदा परम् आचार्यं देवानाम् आत्मनश् च ह ।
नाभ्यनन्दत सम्प्राप्तं प्रत्युत्थानासनादिभिः ॥

श्रीधरः - प्रत्य् उत्थानादिना नाभ्यनन्दत नादृतवान् ॥७॥

क्रमसन्दर्भः - न व्याख्यातम्.

विश्वनाथः - आचार्यं बृहस्पतिम् ॥७॥

ओ)०(ओ

॥ ६.७.८ ॥

वाचस्पतिं मुनिवरं सुरासुरनमस्कृतम् ।
नोच्चचालासनाद् इन्द्रः पश्यन्न् अपि सभागतम् ॥

श्रीधरः - न चोच्चचाल आसन एव स्थितोऽपि किञ्चिन् न चलितवान् ॥८॥

क्रमसन्दर्भः - न व्याख्यातम्.

विश्वनाथः - अप्रत्युत्थानम् एव स्पष्टयतिवाचस्पतिम् इति । आसनात् आसनम् आरुह्य स्थितोऽपि किम् अपि नोच्चचाल न पस्पन्द ॥८॥

ओ)०(ओ

॥ ६.७.९ ॥

ततो निर्गत्य सहसा कविर् आङ्गिरसः प्रभुः ।
आययौ स्वगृहं तूष्णीं विद्वान् श्रीमदविक्रियाम् ॥

श्रीधरः - श्रीमदेन या विक्रिया तां विद्वान् जानन् ॥९॥

क्रमसन्दर्भः - न व्याख्यातम्.

विश्वनाथः - ततः सभातः कविः एवं भविष्यतीति भाविकार्यविज्ञः । प्रभुः शास्ता समर्थः । विद्वान् गुर्ववमानहेतुत्वेन जनान् ॥९॥

ओ)०(ओ

॥ ६.७.१० ॥

तर्ह्य् एव प्रतिबुध्येन्द्रो गुरुहेलनम् आत्मनः ।
गर्हयाम् आस सदसि स्वयम् आत्मानम् आत्मना ॥

श्रीधरः - प्रतिबुध्यानुस्मृत्य ॥१०॥

क्रमसन्दर्भः - न व्याख्यातम्.

विश्वनाथः - प्रतिबुद्ध्य श्रीमद् अमदिरानिद्रात इत्य् अर्थः ॥१०॥

ओ)०(ओ

॥ ६.७.११ ॥

अहो बत मयासाधु कृतं वै दभ्रबुद्धिना ।
यन् मयैश्वर्यमत्तेन गुरुः सदसि कात्कृतः ॥

श्रीधरः - मम कृतं कर्म अहो असाधु । यद् यस्माद् दभ्रबुद्धिनाल्पमतिना मया कात्कृतस् तिरस्कृतः ॥११॥

क्रमसन्दर्भः - न व्याख्यातम्.

विश्वनाथः - कात्कृतस् तिरस्कृतः ॥११॥

ओ)०(ओ

॥ ६.७.१२ ॥

को गृध्येत् पण्डितो लक्ष्मीं त्रिपिष्टपपतेर् अपि ।
ययाहम् आसुरं भावं नीतोऽद्य विबुधेश्वरः ॥

श्रीधरः - विबुधानां सात्त्विकानां देवानाम् ईश्वरोऽप्य् अहम् ॥१२॥

क्रमसन्दर्भः - न व्याख्यातम्.

विश्वनाथः - स्वसम्पत्तिर् एव तिरस्कारहेतुत्वेन ज्ञात्वा निन्दतिको गृध्येत् वाञ्छेत् ॥१२॥

ओ)०(ओ

॥ ६.७.१३ ॥

यः पारमेष्ठ्यं धिषणम् अधितिष्ठन् न कञ्चन ।
प्रत्युत्तिष्ठेद् इति ब्रूयुर् धर्मं ते न परं विदुः ॥

श्रीधरः - ननु सिंहासनस्थो राजाऽभ्युत्थानं न कुर्याद् इति वृद्धा वदन्ति तत्राहय इति द्वाभ्याम् । धिषणम् आसनम् ॥१३॥

क्रमसन्दर्भः - न व्याख्यातम्.

विश्वनाथः - ननु सिंहासनस्थो राजा कम् अपि नाभ्युत्तिष्ठद् इति नीतिशास्त्रज्ञा आहुः ? सत्यं, ते भ्राना एवेत्य् आहये इति । पारमेष्ठ्यं धिषणं परमेष्ठिनोऽप्य् आसनम् ॥१३॥

ओ)०(ओ

॥ ६.७.१४ ॥

तेषां कुपथदेष्ट्ṝणां पततां तमसि ह्य् अधः ।
ये श्रद्दध्युर् वचस् ते वै मज्जन्त्य् अश्मप्लवा इव ॥

श्रीधरः - कुपथं दिशन्त्य् उपदिशन्त्य् उत्पथदेष्टारस् तेषां वचः । अश्ममयः प्लवो येषां ते यथा मज्जन्तं प्लवम् अनु मज्जन्ति तद्वत् ॥१४॥

क्रमसन्दर्भः - न व्याख्यातम्.

विश्वनाथः - अश्ममयः प्लवो येषां ते यथा मज्जन्तं प्लवम् अनु मज्जन्ति तथेति । राजनीत्युपदेष्टृषु स्वसभ्येषु कोपो व्यञ्जितः ॥१४॥

ओ)०(ओ

॥ ६.७.१५ ॥

अथाहम् अमराचार्यम् अगाधधिषणं द्विजम् ।
प्रसादयिष्ये निशठः शीर्ष्णा तच्चरणं स्पृशन् ॥

श्रीधरः - अगाधा गम्भीरा धिषणा यस्य तम् । निशठः शाठ्यहीनः सन् ॥१५॥

क्रमसन्दर्भः - न व्याख्यातम्.

विश्वनाथः - तस्माद् अस्यां विपत्तौ कः खलूपायः क्षणं विमृश्य स्वयम् एवाहअथाहम् इति । निशठः शाठ्यहीनः सन् ॥१५॥

ओ)०(ओ

॥ ६.७.१६ ॥

एवं चिन्तयतस् तस्य मघोनो भगवान् गृहात् ।
बृहस्पतिर् गतोऽदृष्टां गतिम् अध्यात्ममायया ॥

श्रीधरः - अधिकया आत्ममायया ॥१६॥

क्रमसन्दर्भः - न व्याख्यातम्.

विश्वनाथः - चिन्तयतः चिन्तयन्तं मघवन्तम् अनादृत्य अधिकया आत्मनो मायया ॥१६॥

ओ)०(ओ

॥ ६.७.१७ ॥

गुरोर् नाधिगतः सञ्ज्ञां परीक्षन् भगवान् स्वराट् ।
ध्यायन् धिया सुरैर् युक्तः शर्म नालभतात्मनः ॥

श्रीधरः - गुरोः सञ्ज्ञां ज्ञानोपायं परीक्षमाणोऽपि नाधिगतोऽप्राप्तः सन् ॥१७॥

क्रमसन्दर्भः - न व्याख्यातम्.

विश्वनाथः - सञ्ज्ञां ज्ञानोपायं परीक्षन् परित ईक्षमाणोऽपि नाधिगतोऽप्राप्तः सन् ॥१७॥

ओ)०(ओ

॥ ६.७.१८ ॥

तच् छ्रुत्वैवासुराः सर्व आश्रित्यौशनसं मतम् ।
देवान् प्रत्युद्यमं चक्रुर् दुर्मदा आततायिनः ॥

श्रीधरः - आततायिन उद्यतास्त्राः ॥१८॥

क्रमसन्दर्भः, विश्वनाथः - न व्याख्यातम्.

ओ)०(ओ

॥ ६.७.१९ ॥

तैर् विसृष्टेषुभिस् तीक्ष्णैर् निर्भिन्नाङ्गोरुबाहवः ।
ब्रह्माणं शरणं जग्मुः सहेन्द्रा नतकन्धराः ॥

श्रीधरः - निर्भिन्नान्य् अङ्गान्य् उत्तमाङ्गानि शिरांसि ऊरवो बाहवश् च येषाम् ॥१९॥

क्रमसन्दर्भः, विश्वनाथः - न व्याख्यातम्.

ओ)०(ओ

॥ ६.७.२० ॥

तांस् तथाभ्यर्दितान् वीक्ष्य भगवान् आत्मभूर् अजः ।
कृपया परया देव उवाच परिसान्त्वयन् ॥

न कतमेनापि व्याख्यातम्.

ओ)०(ओ

॥ ६.७.२१ ॥

श्रीब्रह्मोवाच
अहो बत सुरश्रेष्ठा ह्य् अभद्रं वः कृतं महत् ।
ब्रह्मिष्ठं ब्राह्मणं दान्तम् ऐश्वर्यान् नाभ्यनन्दत ॥

श्रीधरः - वो युष्माकं कृतं करणं महद् अभद्रम् । तद् आहब्रह्मिष्ठम् इति । नाभ्यनन्दत नाभिनन्दितवन्तः ॥२१॥

क्रमसन्दर्भः, विश्वनाथः - न व्याख्यातम्.

ओ)०(ओ

॥ ६.७.२२ ॥

तस्यायम् अनयस्यासीत् परेभ्यो वः पराभवः ।
प्रक्षीणेभ्यः स्ववैरिभ्यः समृद्धानां च यत् सुराः ॥

श्रीधरः - परेभ्यः शत्रुभ्यो वः पराभवैति यद् अयं तस्याऽनयस्यान्यायस्य सम्बन्धी फलरूप आसीत् । उक्तं च

ब्राह्मणं कुलसम्पन्नं भक्तं विष्णोर् महात्मनः ।
आयान्तं वीक्ष्य नोत्तिष्ठेत् स दुःखैः परिभूयते ॥ इति ।

स्वयम् एव वैरिणो हन्तारो येषां तेभ्यः ॥२२॥

क्रमसन्दर्भः - न व्याख्यातम्.

विश्वनाथः - परेभ्यः, अन्येभ्यः सकाशात्, तेभ्यः ॥२२॥

ओ)०(ओ

॥ ६.७.२३ ॥

मघवन् द्विषतः पश्य प्रक्षीणान् गुर्वतिक्रमात् ।
सम्प्रत्य् उपचितान् भूयः काव्यम् आराध्य भक्तितः ।
आददीरन् निलयनं ममापि भृगुदेवताः ॥

श्रीधरः - गुरुतिरस्कारसत्काराव् एवापचयोपचयकारणम् इत्य् असुरदृष्टान्तेनाहमघवन्न् इति । द्विषतः शत्रून् । काव्यं भार्गवं गुरुम् एवासेव्योपचितान् । उपचितत्वम् एवाह । आददीरन् गृह्णीयुः ॥२३॥

क्रमसन्दर्भः - न व्याख्यातम्.

विश्वनाथः - गुरुतिरस्कारसत्काराव् एव विपत्सम्पदोः कारणम् इत्य् असुरदृष्टान्तेनैवाहमघवन्न् इति । अद्यैषां तथाबलं दृश्यते यथा ममापि निलयनं सत्यलोकम् आददीरन् । तत्र हेतुःभृगुदेवताः गुरुभक्ताः ॥२३॥

ओ)०(ओ

॥ ६.७.२४ ॥

त्रिपिष्टपं किं गणयन्त्य् अभेद्य
मन्त्रा भृगूणाम् अनुशिक्षितार्थाः ।
न विप्रगोविन्दगवीश्वराणां
भवन्त्य् अभद्राणि नरेश्वराणाम् ॥

श्रीधरः - अभेद्यो मन्त्रो येषाम् । अनुशिक्षितार्थाः शिष्याः यतो विप्रा गोविन्दो गावश् चेश्वरो आनुग्राहका येषां तेषाम् एवाभद्राणि न भवन्त्य् अन्येषां तु भवन्ति ॥२४॥

क्रमसन्दर्भः - त्रिपिष्टपम् इति । अत्र गोविन्देति दृष्टान्तेनोपन्यस्तम् ॥२४॥

विश्वनाथः - अत्र सामदानदण्डा उपाया न सम्भवन्तो दृश्यन्ते । भेदोऽप्य् अशक्य इत्य् आहन भेद्यो मन्त्रो मन्त्रणा येषां ते । सर्वत्र हेतुःभृगूनां शुक्राचार्याणाम् अनुशिक्षितम् एव । अर्थः पुरुषार्थत्वेनोपादेयो येषां ते । ननु तर्हि किं वयं मरिष्याम एवेति । तत्र साश्वासम् आहन विप्रेति । विप्रा गोविन्दो गाव ईश्वरा अनुग्राहका येषां तेषाम् ॥२४॥

ओ)०(ओ

॥ ६.७.२५ ॥

तद् विश्वरूपं भजताशु विप्रं
तपस्विनं त्वाष्ट्रम् अथात्मवन्तम् ।
सभाजितोऽर्थान् स विधास्यते वो
यदि क्षमिष्यध्वम् उतास्य कर्म ॥

श्रीधरः - तत् तस्मत् । अथानन्तरम् एव भजत । अस्य कर्मासुरपक्षपातम् ॥२५॥

क्रमसन्दर्भः - न व्याख्यातम्.

विश्वनाथः - तत् तस्मत् । अयम् एव सम्प्रत्य् उपाय इत्य् आहविश्वरूपं गुरुत्वेन भजत । यद् यस्य विश्वरूपस्य कर्मासुरपक्षपातम् ॥२५॥


ओ)०(ओ

॥ ६.७.२६ ॥

श्रीशुक उवाच
त एवम् उदिता राजन् ब्रह्मणा विगतज्वराः ।
ऋषिं त्वाष्ट्रम् उपव्रज्य परिष्वज्येदम् अब्रुवन् ॥

श्रीधरः - उदिता उक्ताः ॥२६॥

क्रमसन्दर्भः, विश्वनाथः - न व्याख्यातम्.

ओ)०(ओ

॥ ६.७.२७२८ ॥

श्रीदेवा ऊचुः
वयं तेऽतिथयः प्राप्ता आश्रमं भद्रम् अस्तु ते ।
कामः सम्पाद्यतां तात पित्ṝणां समयोचितः ॥
पुत्राणां हि परो धर्मः पितृशुश्रूषणं सताम् ।
अपि पुत्रवतां ब्रह्मन् किम् उत ब्रह्मचारिणाम् ॥

न कतमेनापि व्याख्यातम्.

ओ)०(ओ

॥ ६.७.२९ ॥

आचार्यो ब्रह्मणो मूर्तिः पिता मूर्तिः प्रजापतेः ।
भ्राता मरुत्पतेर् मूर्तिर् माता साक्षात् क्षितेस् तनुः ॥

श्रीधरः - अतिथीनां पित्ṝणां च प्रशंसार्थम् आहुःआचार्य उपनीय वेदाध्यापकः । ब्रह्मणो वेदस्य मूर्तिः ॥२९}}

क्रमसन्दर्भः - न व्याख्यातम्.

विश्वनाथः - आचार्यो वेदाध्यापकः । ब्रह्मणो वेदस्य । मरुत्पतेर् इन्द्रस्य ॥२९॥

ओ)०(ओ

॥ ६.७.३० ॥

दयाया भगिनी मूर्तिर् धर्मस्यात्मातिथिः स्वयम् ।
अग्नेर् अभ्यागतो मूर्तिः सर्वभूतानि चात्मनः ॥

श्रीधरः - धर्मस्यात्मा मूर्तिर् अतिथिः स्वयं साक्षात् । आत्मनः श्रीविष्णोः । यद् वा, आत्मनः स्वस्य । सर्वभूतेष्व् आत्मदृष्टिः कर्तव्येत्य् अर्थः ॥३०॥

क्रमसन्दर्भः - न व्याख्यातम्.

विश्वनाथः - अतिथिस् धर्मस्यात्मैव मूर्तिर् इति किं वक्तव्यम् इति भावः । आत्मनः पश्यस्य ॥३०॥

ओ)०(ओ

॥ ६.७.३१ ॥

तस्मात् पित्ṝणाम् आर्तानाम् आर्तिं परपराभवम् ।
तपसापनयंस् तात सन्देशं कर्तुम् अर्हसि ॥

श्रीधरः - परेभ्यः पराभव एवार्तिस् ताम् ॥३१॥

क्रमसन्दर्भः - न व्याख्यातम्.

विश्वनाथः - नन्व् अलं धर्मोपदेशस्तुतिभ्यां, विवक्षितं ब्रूतेत्य् अत आहुःतस्माद् इति ॥३१॥

ओ)०(ओ

॥ ६.७.३२ ॥

वृणीमहे त्वोपाध्यायं ब्रह्मिष्ठं ब्राह्मणं गुरुम् ।
यथाञ्जसा विजेष्यामः सपत्नांस् तव तेजसा ॥

श्रीधरः - सन्देशम् आहुःवृणीमह इति ॥३२॥

क्रमसन्दर्भः - न व्याख्यातम्.

विश्वनाथः - त्वा त्वां गुरुं गुरुत्वेन व्र्णीमहे । प्रयोजनम् आहुर् यथेति ॥३२॥

ओ)०(ओ

॥ ६.७.३३ ॥

न गर्हयन्ति ह्य् अर्थेषु यविष्ठाङ्घ्र्यभिवादनम् ।
छन्दोभ्योऽन्यत्र न ब्रह्मन् वयो ज्यैष्ठ्यस्य कारणम् ॥

श्रीधरः - ननूपाध्यायत्वे कनिष्ठस्य ममाभिवन्दनं करिष्यथ तच् च गर्हितं तत्राहुःनेति । अर्थेषु प्रयोजननिमित्तं यविष्ठानाम् अभिवादनं न निन्दन्ति । किं च, छन्दोभ्यो मन्त्रेभ्योऽन्यत्र वेदान् विहाय वय एव ज्यैष्ठ्यस्य कारणं न तु मन्त्रेषु । अतोऽस्मभ्यं मन्त्रदातृत्वेन त्वम् एव ज्येष्ठो भविष्यसि ।

यद् वा, छन्दोभ्योऽन्यत्र वेदान् विहाय वय एव ज्यैष्ठ्यस्य कारणं न भवति, किं तु वेदा एव मुख्यं कारणम् । तत् साम्ये तु वयः । वेदज्ञत्वाच् च त्वम् एव ज्येष्ठ इत्य् अर्थः ॥३३॥

क्रमसन्दर्भः - न व्याख्यातम्.

विश्वनाथः - ननु मां गुरुं कुरुथेति चेत् भ्रातुष्पुत्रत्वेन कनिष्ठस्य कथं ममाभिवादनं करिष्यथ ? इति तत्राहुःनेति । छन्दोभ्योऽन्यत्र अन्येषु व्यवहारिककृत्येषु यविष्ठाङ्घ्र्यभिवादनं न गर्हयन्ति, नापि तु गर्हयन्त्य् एव । यतो वय एव ज्येष्ठ्यत्वस्य कनिष्ठत्वस्य च कारणम् अधिकवयस्त्वे ज्येष्ठः । अल्पवयस्त्वे कनिष्ठ इति । छन्दःसु, न तु तत्र छन्दोज्ञत्वम् एव ज्येष्ठत्वस्य कारणम् इत्य् अर्थः । तस्मात् तव वेदज्ञत्वाधिक्यात् त्वम् एवास्माकं पौरोहित्यं कुर्वन् मन्त्रप्रदो गुरुर् भवेद् इति भावः ॥३३॥

ओ)०(ओ

॥ ६.७.३४ ॥

श्रीऋषिर् उवाच
अभ्यर्थितः सुरगणैः पौरहित्ये महातपाः ।
स विश्वरूपस् तान् आह प्रसन्नः श्लक्ष्णया गिरा ॥

न कतमेनापि व्याख्यातम्.

ओ)०(ओ

॥ ६.७.३५ ॥

श्रीविश्वरूप उवाच
विगर्हितं धर्मशीलैर् ब्रह्मवर्चौपव्ययम् ।
कथं नु मद्विधो नाथा लोकेशैर् अभियाचितम् ।
प्रत्याख्यास्यति तच्छिष्यः स एव स्वार्थ उच्यते ॥

श्रीधरः - निन्दितम् अपीदं युष्मद्याच्ञाभङ्गभयेन करिष्यामीत्य् आह सार्धेन । विगर्हितं पौरोहित्यं धर्मशीलैः, अधर्महेतुत्वात् । किं च, ब्रह्मवर्च उपव्ययं पूर्वसिद्धस्य ब्रह्मवर्चसो व्ययकरम् । प्रत्याख्यातुं च मादृशो नार्हतीत्य् आहकथं न्व् इति । तेषां शिक्षणार्हः । स एव प्रत्याख्यानाभाव एव हि शिष्यस्य स्वार्थ उच्यते ॥३५॥

क्रमसन्दर्भः - न व्याख्यातम्.

विश्वनाथः - धर्मशीलैर् मुनिभिः पौरोहित्यं विगर्हितम् । यतो ब्रह्मवर्चसः ब्रह्मतेजस उपव्ययोऽधिकव्ययो यतस् तत् । किं च, तद् अपि सम्प्रति मम तत् कर्तव्यम् एवाभूद् इत्य् आह कथम् इति । हे नाथाः ! लोकेशैर् युष्माभिस् तच्छिष्यः, तेषां युष्माकं शिष्यः । तस्मात् स एव प्रत्याख्यानाभाव एव शिष्यस्य स्वार्थः ॥३५॥

ओ)०(ओ

॥ ६.७.३६ ॥

अकिञ्चनानां हि धनं शिलोञ्छनं
तेनेह निर्वर्तितसाधुसत्क्रियः ।
कथं विगर्ह्यं नु करोम्य् अधीश्वराः
पौरोधसं हृष्यति येन दुर्मतिः ॥

श्रीधरः - ननु पौरोहित्येन धनलाभाद् धर्मः सिध्येत् । अन्यथा निर्धनस्य कुतो धर्मः ? अत एव तेन लोको हृष्यति तत्राह । अकिञ्चनानां शिलोञ्छनं हि धनम् । क्षेत्रे स्वाम्युपेक्षितकणिशोपादानं शिलम् । हट्टादौ पतितव्रीह्यादेर् उपादानम् उञ्छनम् । इह गृहाश्रमे तेनैव निर्वर्तिता साधूनां सत्क्रिया येन ॥३६॥

क्रमसन्दर्भः - न व्याख्यातम्.

विश्वनाथः - ननु पौरोहित्येन धनलाभाद् धर्मः सिध्येत् । अन्यथा निर्धनस्य कुतो धर्मः ? तत्राह । अकिञ्चनानां शिलोञ्छनम् एव धनम् । क्षेत्रे स्वाम्युपेक्षितकणिशोपादानं शिलम् । हट्टादौ पतितव्रीह्यादेर् उपादानम् उञ्छनम् । य्३ पौरोधसेन दुर्मतिः पुमान् एव हृष्यति, न तु सुमतिः । यद् वा, दुष्टा मति एव स्वानुकूल्याद् धृष्यति ॥३६॥

ओ)०(ओ

॥ ६.७.३७ ॥

तथापि न प्रतिब्रूयां गुरुभिः प्रार्थितं कियत् ।
भवतां प्रार्थितं सर्वं प्राणैर् अर्थैश् च साधये ॥

श्रीधरः - कियद् एतत् प्रार्थितम् अल्पम् एव । अभ्यधिकम् अपि करिष्यामीत्य् आहभवताम् इति ॥३७॥

क्रमसन्दर्भः - न व्याख्यातम्.

विश्वनाथः - न प्रतिब्रूयां न प्रत्याख्यास्ये कियद् एतत् प्रार्थैतम् अत्यल्पम् एव अभ्यधिकम् अपि करिष्यामीत्य् आहभवताम् इति ॥३७॥

ओ)०(ओ

॥ ६.७.३८ ॥

श्रीबादरायणिर् उवाच
तेभ्य एवं प्रतिश्रुत्य विश्वरूपो महातपाः ।
पौरहित्यं वृतश् चक्रे परमेण समाधिना ॥

श्रीधरः - परमेण समाधिना परमोद्यमेन ॥३८॥

क्रमसन्दर्भः - न व्याख्यातम्.

विश्वनाथः - समाधिना चित्तैकाग्र्येण ॥३८॥

ओ)०(ओ

॥ ६.७.३९ ॥

सुरद्विषां श्रियं गुप्ताम् औशनस्यापि विद्यया ।
आच्छिद्यादान् महेन्द्राय वैष्णव्या विद्यया विभुः ॥

श्रीधरः - वैष्णव्या श्रीनारायणकवचात्मिकया ॥३९॥

क्रमसन्दर्भः, विश्वनाथः - न व्याख्यातम्.

ओ)०(ओ

॥ ६.७.४० ॥

यया गुप्तः सहस्राक्षो जिग्येऽसुरचमूर् विभुः ।
तां प्राह स महेन्द्राय विश्वरूप उदारधीः ॥

श्रीधरः - असुरचमूर् दैत्यसेनाः ॥४०॥

क्रमसन्दर्भः - न व्याख्यातम्.

विश्वनाथः - तां वैष्णवीं विद्याम् ॥४०॥

इति सारार्थदर्शिन्यां हर्षिण्यां भक्तचेतसाम् ।
षष्ठस्य सप्तमोऽध्यायः सङ्गतः सङ्गतः सताम् ॥*॥

 ओ)०(ओ

इति श्रीमद्भागवते महापुराणे ब्रह्मसूत्रभाष्ये पारमहंस्यं संहितायां वैयासिक्यां षष्ठस्कन्धे
विश्वरूपोपाख्याने सप्तमोऽध्यायः ।
॥ ६.७ ॥



(६.८)

अथ अष्टमोऽध्यायः
नारायणवर्मोपदेशो नाम

॥ ६.८.१२ ॥

श्रीराजोवाच
यया गुप्तः सहस्राक्षः सवाहान् रिपुसैनिकान् ।
क्रीडन्न् इव विनिर्जित्य त्रिलोक्या बुभुजे श्रियम् ॥
भगवंस् तन् ममाख्याहि वर्म नारायणात्मकम् ।
यथाततायिनः शत्रून् येन गुप्तो ञ्जयन् मृधे ॥

श्रीधरः -
अष्टमे विश्वरूपस् तु वर्म नारायणात्मकम् ।
इन्द्राय प्राह येनेन्द्रो गुप्तो दैत्यान् अथाजयत् ॥

त्रिलोक्याः सम्बन्धिनीं श्रियम् ॥१॥

क्रमसन्दर्भः - ययेति युग्मकम् । यया वर्मरूपया विद्यया यथा अजयत् तं प्रकारं चाख्याहि ॥१॥

विश्वनाथः -
नारायणात्मकं वर्म विश्वरूप उपादिशत् ।
शक्रं येनाजयद् दैत्यान् स इत्य् अष्टम उच्यते ॥१॥

ओ)०(ओ

॥ ६.८.३ ॥

श्रीबादरायणिर् उवाच
वृतः पुरोहितस् त्वाष्ट्रो महेन्द्रायानुपृच्छते ।
नारायणाख्यं वर्माह तद् इहैकमनाः शृणु ॥

न कतमेनापि व्याख्यातम्.

ओ)०(ओ

॥ ६.८.४ ॥

श्रीविश्वरूप उवाच
धौताङ्घ्रिपाणिर् आचम्य सपवित्र उदङ्मुखः ।
कृतस्वाङ्गकरन्यासो मन्त्राभ्यां वाग्यतः शुचिः ॥

श्रीधरः - मन्त्राभ्याम् अष्टाक्षरद्वादशाक्षराभ्याम् । कृतः स्वाङ्गेषु करयोश् च न्यासो येन ॥४॥

क्रमसन्दर्भः, विश्वनाथः - न व्याख्यातम्.

ओ)०(ओ

॥ ६.८.५ ॥

नारायणपरं वर्म सन्नह्येद् भय आगते ।
पादयोर् जानुनोर् ऊर्वोर् उदरे हृद्य् अथोरसि ॥

श्रीधरः - नारायणमयं वर्म सन्नह्येद् बध्नीयात् । तत्राष्टाक्षरेण पादाद्यष्टाङ्गेषु न्यासम् आहपादयोर् इति सार्धेन ॥५॥

क्रमसन्दर्भः - न व्याख्यातम्.

विश्वनाथः - अत्राष्टाक्षरेण पादाद्यष्टाङ्गेषु न्यासम् आहपादयोर् इति सार्धेन ॥५॥

ओ)०(ओ

॥ ६.८.६ ॥

मुखे शिरस्य् आनुपूर्व्याद् ओङ्कारादीनि विन्यसेत् ।
ओं नमो नारायणायेति विपर्ययम् अथापि वा ॥

श्रीधरः - प्रणवसम्पुटितम् ओङ्काराद्येकैकम् अक्षरं विन्यसेत् । विपर्ययं यथा भवत्य् एवं शिरआदिपादान्तं वा विन्यसेत् । उत्पत्तिन्यासं संहारन्यासं व कुर्याद् इत्य् अर्थः ॥६॥

क्रमसन्दर्भः - न व्याख्यातम्.

विश्वनाथः - प्रणवसम्पुटितम् ओङ्काराद्येकैकाक्षरं विन्यसेत् । विपर्ययं यथा भवत्य् एवं शिरआदिपादान्तं वा विन्यसेत् । प्रक्रमेण सृष्टिन्यासं व्युत्क्रमेण संहारन्यासं व कुर्याद् इत्य् अर्थः ॥६॥

ओ)०(ओ

॥ ६.८.७ ॥

करन्यासं ततः कुर्याद् द्वादशाक्षरविद्यया ।
प्रणवादियकारान्तम् अङ्गुल्यङ्गुष्ठपर्वसु ॥

श्रीधरः - द्वादशाक्षरस्योद्धारः प्रणवादियकारान्तम् इति । प्रणवसम्पुटितम् एकैकम् अक्षरं दक्षिणतर्जनीपर्यन्तम् अङ्गुलीषु । परिशिष्टम् अक्षरचतुष्टयम् अङ्गुष्ठयोर् आद्यन्तपर्वसु न्यसेत् ॥७॥

क्रमसन्दर्भः - न व्याख्यातम्.

विश्वनाथः - प्रणवादीति । प्रणवपुटितम् एकैकम् अक्षरं दक्षिणतर्जनीम् आरभ्य वामतर्जनीपर्यन्तम् अङ्गुलीषु । परिशिष्टम् अक्षरचतुष्टयम् अङ्गुष्ठयोर् आद्यन्तपर्वसु न्यसेत् ॥७॥

ओ)०(ओ

॥ ६.८.८ ॥

न्यसेद् धृदय ओङ्कारं विकारम् अनु मूर्धनि ।
षकारं तु भ्रुवोर् मध्ये णकारं शिखया न्यसेत् ॥

श्रीधरः - मन्त्रान्तरन्यासम् आहन्यसेद् इति । षकारणकारयोर् विश्लेषेण षडक्षराणि हृदयादिषु न्यसेत् ॥८॥

क्रमसन्दर्भः - न व्याख्यातम्.

विश्वनाथः - मन्त्रान्तरेणापि हृदयादिन्यासम् आहन्यसेद् इति ॥८॥

ओ)०(ओ

॥ ६.८.९ ॥

वेकारं नेत्रयोर् युञ्ज्यान् नकारं सर्वसन्धिषु ।
मकारम् अस्त्रम् उद्दिश्य मन्त्रमूर्तिर् भवेद् बुधः ॥

श्रीधरः, विश्वनाथः - मकारम् अस्त्रम् उद्दिश्य ध्यात्वा ॥९॥

क्रमसन्दर्भः - न व्याख्यातम्.

ओ)०(ओ

॥ ६.८.१० ॥

सविसर्गं फडन्तं तत् सर्वदिक्षु विनिर्दिशेत् ।
ओं विष्णवे नम इति ॥

श्रीधरः - तन् मकारास्त्रं “मः अस्त्राय फट्” इत्य् एवं दिग्बन्धे विनिर्दिशेत् ॥१०॥

क्रमसन्दर्भः - न व्याख्यातम्.

विश्वनाथः - तन् मकारास्त्रं “मः अस्त्राय फट्” इत्य् एवं सर्वदिग्बन्धे विनिर्दिशेत् ॥१०॥

ओ)०(ओ

॥ ६.८.११ ॥

आत्मानं परमं ध्यायेद् ध्येयं षट्शक्तिभिर् युतम् ।
विद्यातेजस्तपोमूर्तिम् इमं मन्त्रम् उदाहरेत् ॥

श्रीधरः - ध्येयम् ईश्वररूपम् आत्मानं ध्यायेत् । षट्शक्तिभिर् ऐश्वर्यादिभिर् भगशब्दवाच्याभिः । विद्या च तेजश् च तपश् च मूर्तिर् यस्य तम् । इमं वक्ष्यमाणं श्रीमन्नारायणकवचाख्यम् ॥११॥

क्रमसन्दर्भः - न व्याख्यातम्.

विश्वनाथः - ध्येयम् ईश्वररूपम् आत्मानं ध्यायेद् इत्य् अन्यैर् अधृष्यत्वकामनया अहङ्ग्रहोपासना । विद्यातेजस्तपांसि मूर्तिर् यस्य तम् इमं मन्त्रं नारायणकवचाख्यम् ॥११॥

ओ)०(ओ

॥ ६.८.१२ ॥

ओं हरिर् विदध्यान् मम सर्वरक्षां
न्यस्ताङ्घ्रिपद्मः पतगेन्द्रपृष्ठे ।
दरारिचर्मासिगदेषुचाप
पाशान् दधानोऽष्टगुणोऽष्टबाहुः ॥

श्रीधरः - अष्टगुणोऽणिमाद्यष्टैश्वर्ययुक्तः ॥१२॥

क्रमसन्दर्भः - न व्याख्यातम्.

विश्वनाथः - समुद्रेण सह नदी नदादिवत् ध्येयरूपेण सहैक्यं प्राप्तोऽपि पृथग्भूयापि तिष्ठन् स्वरक्षाप्रार्थमन्त्रम् उदाहरेद् इत्य् आहहरिर् इति । अष्टगुणोऽणिमाद्यष्टैश्वर्ययुक्तः ॥१२॥

ओ)०(ओ

॥ ६.८.१३ ॥

जलेषु मां रक्षतु मत्स्यमूर्तिर्
यादोगणेभ्यो वरुणस्य पाशात् ।
स्थलेषु मायावटुवामनोऽव्यात्
त्रिविक्रमः खेऽवतु विश्वरूपः ॥

श्रीधरः - यादसां गणा एव वरुणस्य पाशस् तस्मात् ॥१३॥

क्रमसन्दर्भः - न व्याख्यातम्.

विश्वनाथः - सामान्येन सर्वतो रक्षां प्रार्थय देशविशेषेषु तत्तदधिष्ठातृस्वरूपेण भगवता रक्षामन्त्रान् आहजलेष्व् इति त्रिभिः । यादसां गणा एव वरुणस्य पाशस् तस्मात् ॥१३॥

ओ)०(ओ

॥ ६.८.१४ ॥

दुर्गेष्व् अटव्याजिमुखादिषु प्रभुः
पायान् नृसिंहोऽसुरयूथपारिः ।
विमुञ्चतो यस्य महाट्टहासं
दिशो विनेदुर् न्यपतंश् च गर्भाः ॥

श्रीधरः - अटवी आजिमुखं सङ्ग्रामोपक्रमश् च आदिर् येषां तेषु सङ्कटस्थानेषु ॥१४॥

क्रमसन्दर्भः - न व्याख्यातम्.

विश्वनाथः - आजिमुखं युद्धसम्मुखप्रदेशः ॥१४॥

ओ)०(ओ

॥ ६.८.१५ ॥

रक्षत्व् असौ माध्वनि यज्ञकल्पः
स्वदंष्ट्रयोन्नीतधरो वराहः ।
रामोऽद्रिकूटेष्व् अथ विप्रवासे
सलक्ष्मणोऽव्याद् भरताग्रजोऽस्मान् ॥

श्रीधरः - असौ प्रसिद्धो वराहो मा माम् अध्वनि रक्षतु । यज्ञैर् अवयवरूपैः कल्प्यते निरूप्यत इति तथा । उन्नीता उद्धृता धरा येन सः । अद्रिकूटेषु गिरिशिखरेषु । रामो जामदग्न्यः ॥१५॥

क्रमसन्दर्भः - न व्याख्यातम्.

विश्वनाथः - यज्ञकल्पः यज्ञस्वरूपः । स्वार्थिक कल्पप् । यद् वा, यज्ञाः कल्पाः समर्था यतः सः । रामो जामदग्न्यः ॥१५॥

ओ)०(ओ

॥ ६.८.१६ ॥

माम् उग्रधर्माद् अखिलात् प्रमादान्
नारायणः पातु नरश् च हासात् ।
दत्तस् त्व् अयोगाद् अथ योगनाथः
पायाद् गुणेशः कपिलः कर्मबन्धात् ॥

श्रीधरः - उग्रधर्माद् अभिचारादिलक्षणात् हासाद् गर्वान् नरोऽवतु । दत्तो दत्तात्रेयः । अयोगाद् योगभ्रंशात् ॥१६॥

क्रमसन्दर्भः - न व्याख्यातम्.

विश्वनाथः - स्वपरोद्भवेभ्यः उपद्रवेभ्यो रक्षामन्त्रान् आह चतुर्भिः । उग्रधर्माद् अभिचारादेः । हासाद् गर्वात् । अयोगाद् योगभ्रंशात् ॥१६॥

ओ)०(ओ

॥ ६.८.१७ ॥

सनत्कुमारोऽवतु कामदेवाद्
धयशीर्षा मां पथि देवहेलनात् ।
देवर्षिवर्यः पुरुषार्चनान्तरात्
कूर्मो हरिर् मां निरयाद् अशेषात् ॥

मध्वः - सनत्कुमारोऽवतु कामदेवात् ।

सनत्कुमारनामा तु ब्रह्मचर्यवपुर् हरिः ।
सनत्कुमारम् अपरं ब्रह्मपुत्रं विवेश सः ।
समां योग्येतरात् कामात् पातु विश्वेश्वरः प्रभुः ॥ इति ।

देवर्षिवर्यः पुरुषान्तरार्चनात् ।
विष्णोर् अपरिवारत्वदृष्टादेवान्तरार्चनात् ।
महिदासो देवऋषि पातु मां विष्णुर् अव्ययः ।
तदनर्पितकर्मभ्यस् तदस्मरणतस् तथा ॥ इति च ॥१७॥

श्रीधरः - पथि यद् देवानां हेलनं नमस्कारम् अकृत्वा गमनं तस्मात् । पुरुषार्चनस्यान्तराद् देवपूजाच् छिद्राद् द्वात्रिंशदपराधरूपान् नारदः ॥१७॥

क्रमसन्दर्भः - न व्याख्यातम्.

विश्वनाथः - कामदेवात् कन्दर्पवेगात् । पथि यद् देवहेलनं नमस्कारम् अकृत्वैव गमनम् । पुरुषार्चनस्यान्तरात् देवपूजाच् छिद्रात् द्वात्रिंशदपराधरूपाद् इत्य् अर्थः ॥१७॥

ओ)०(ओ

॥ ६.८.१८ ॥

धन्वन्तरिर् भगवान् पात्व् अपथ्याद्
द्वन्द्वाद् भयाद् ऋषभो निर्जितात्मा ।
यज्ञश् च लोकाद् अवताज् जनान्ताद्
बलो गणात् क्रोधवशाद् अहीन्द्रः ॥

श्रीधरः - लोकाज् जनापवादाद् यज्ञः । जननिमित्तो योऽन्त उपघातस् तस्माद् बलभद्रोऽवतात् । कृतान्ताद् इति पाठे कृतान्तात् कालाद् रक्षतु । क्रोधवशात् सर्पाणां गणात् । अहीन्द्रः शेषः ॥१८॥

क्रमसन्दर्भः - यज्ञश् च लोकाद् इत्य् अत्र बलदेवस्य शेषाद् अन्यत्र कृतान्ताद् इत्य् अधिकशक्तित्वं दर्शितम् । जनान्ताद् इति पाठे जनानाम् अन्तान् नाशाद् इति स एवार्थः ॥१८॥

विश्वनाथः - लोकाज् जनापवादात् । जनान्तात् जनहेतुकोऽन्त उपघातस् तस्मात् । कृतान्ताद् इति च पाठः । क्रोधवशात् सर्पाणां गणात् । अहीन्द्रः शेषः ॥१८॥

ओ)०(ओ

॥ ६.८.१९ ॥

द्वैपायनो भगवान् अप्रबोधाद्
बुद्धस् तु पाषण्डगणप्रमादात् ।
कल्किः कलेः कालमलात् प्रपातु
धर्मावनायोरुकृतावतारः ॥

श्रीधरः - कालमलभूतात् कलेः कल्किः । धर्मावनाय धर्मरक्षणायोरुर् महान् कृतोऽवतारो येन ॥१९॥

क्रमसन्दर्भः - न व्याख्यातम्.

विश्वनाथः - कालमलरूपात् कलेः । कल्किः कीदृशः ? धर्मावनेत्यादि ॥१९॥

ओ)०(ओ

॥ ६.८.२० ॥

मां केशवो गदया प्रातर् अव्याद्
गोविन्द आसङ्गवम् आत्तवेणुः ।
नारायणः प्राह्ण उदात्तशक्तिर्
मध्यन्दिने विष्णुर् अरीन्द्रपाणिः ॥

श्रीधरः - दिनस्य षट्सु भागेषु क्रमेण प्रातर्आदिसञ्ज्ञेषु रात्रेश् च प्रदोषादिसञ्ज्ञेषु रक्षाप्रार्थनम्, मां केशव इति त्रिभिः । आसङ्गवं सङ्गवम् अभिव्याप्य ॥२०॥

चैतन्यमतमञ्जुषा - गोविन्द आसङ्गवम् आत्तवेणुर् इत्यादि । वेणुवादनशीलो द्विभुजः श्रीगोविन्दः परात्परो नित्यविग्रहत्वेनास्तु इत्य् अवगतं भवतीति भावः । इयम् एव नारायणवर्महयग्रीवमहाविद्या ॥२०॥

क्रमसन्दर्भः - मां केशव इति सार्धकम् । अनेन मथुरावृन्दावननाथयोर् नित्यप्रकाशत्वं दर्शितम् । प्रातर्आदयः काला एवं युज्यन्ते । प्राह्णस् तावत् प्रथमम् आगः प्रातःसङ्गवौ तु तस्यैवांशौ मध्याह्नो मध्यभागः । तृतीयभागस् त्व् अपराह्णः सायम्सन्ध्याभ्याम् अवान्तरभेदभेदभिन्नः रात्रौ च प्रदोषः प्रथमभागः मध्यभागो निशीथः अर्धरात्रस् तु तत्त्रापि मध्यमघटिकाद्वयम् । अपररात्रस् तु तृतीयो भागः । तस्यैवान्तिमांशद्वयं प्रत्यूषप्रभातसञ्ज्ञम् । यथा सन्ध्याश् च तद् अवान्तरभेदा अपि पृथग् गणयन्त इति । क्रमगणनायां तु मध्याह्नाद्यतिक्रमापत्तेः प्राह्णस् तु स्मृतौ न भिन्नत्वेन गण्यते । तथा हि

मुहूर्तत्रितयं प्रातस् तावान् एव तु सङ्गवः ।
मध्याह्नस् त्रिमुहूर्तोऽथ अपराह्णोऽपि तादृशः ।
सायाह्नस् त्रिमुहूर्तः स्यात् सर्वकर्मसु गर्हितः ॥ इति ॥२०॥

विश्वनाथः - कालविशेषेषु तत्तदधिष्ठातृस्वरूपेण भगवता रक्षामन्त्रान् आहमाम् इति त्रिभिः । केशवो मधुराधिपतिः । प्रातर् दिनस्य पञ्चमघटिकापर्यन्तम् । गोविन्दो वृन्दावनाधिपतिः । आसङ्गवं षष्ठघटिकाम् आरभ्य दशमघटिकापर्यन्तम् एकादशघटिकाम् आरभ्य पञ्चपञ्चदशघटिकापर्यन्तं प्राह्नः, तत्र षोडशघटिकाम् आरभ्य विंशतिघटिकापर्यन्तं मध्यन्दिनं, तत्र अरीन्द्रपाणिः चक्रहस्तः ॥२०॥

ओ)०(ओ

॥ ६.८.२१ ॥

देवोऽपराह्णे मधुहोग्रधन्वा
सायं त्रिधामावतु माधवो माम् ।
दोषे हृषीकेश उतार्धरात्रे
निशीथ एकोऽवतु पद्मनाभः ॥

श्रीधरः - त्रिधामा ब्रह्मादित्रिमूर्तिः श्रीमाधवः । दोषे प्रदोषे आर्धरात्रे अर्धरात्रिपर्यन्ते काले निशीथे चैक पद्मनाभोऽवतु ॥२१॥

क्रमसन्दर्भः - न व्याख्यातम्.

विश्वनाथः - एकविंशघटिकाम् आरभ्य पञ्चविंशतिघटिकापर्यन्तम् अपराह्नः, तत्र षड्विंशतिघटिकाम् आरभ्य त्रिंशदघटिकापर्यन्तं सायं, तत्र । त्रयः सच्चिदानन्दा धामानि यस्य सः । षोढा विभक्तदिवसरक्षाम् उक्त्वा पञ्चधा विभक्तरात्रिरक्षाम् आहदोषे रात्रेश् चतुर्थघटिकापर्यन्तं प्रदोषस् तत्र । पञ्चमघटिकाम् आरभ्य चतुर्दशघटिकापर्यन्तम् अर्धरात्रम् अन्तभागस्यार्धरात्रत्वात् तत्र । पञ्चदशषोडशघटिके निशीथः तत्र ॥२१॥

ओ)०(ओ

॥ ६.८.२२ ॥

श्रीवत्सधामापररात्र ईशः
प्रत्यूष ईशोऽसिधरो जनार्दनः ।
दामोदरोऽव्याद् अनुसन्ध्यं प्रभाते
विश्वेश्वरो भगवान् कालमूर्तिः ॥

श्रीधरः - अपररात्रे ईशः श्रीवत्सधामा अवतु । प्रत्यूष इशः श्रीजनार्दनः । श्रीदामोदरः प्रभाते श्रीविश्वेश्वरोऽनुसन्ध्यम् ॥२२॥

क्रमसन्दर्भः - न व्याख्यातम्.

विश्वनाथः - श्रीवत्सो धामनि शरीरे यस्य, निशीथाद् ऊर्ध्वम् अरुणोदयात् प्राक् अपररात्रः । प्रत्यूषे रात्रिशेषघटिकाचतुष्टये । अनुसन्ध्यं दिनरात्रिसन्ध्ययोः ॥२२॥

ओ)०(ओ

॥ ६.८.२३ ॥

चक्रं युगान्तानलतिग्मनेमि
भ्रमत् समन्ताद् भगवत्प्रयुक्तम् ।
दन्दग्धि दन्दग्ध्य् अरिसैन्यम् आशु
कक्षं यथा वातसखो हुताशः ॥

श्रीधरः - युगान्तानलवत् तिग्मा तीक्ष्णा नेमिर् यस्य तच् चक्रं भगवता प्रयुक्तं सत् अरिसैन्यं दन्दग्धि दन्दग्धि अतिशयेन दहति । तस्यायं स्वभाव एव, न तु तस्मात् प्रार्थनीयम् इत्य् अर्थः । यद्वा दन्दग्धीति लोण्मध्यमपुरुषः । अत्र त्वम् एवम्भूतं चक्रम् इति स्वरूपम् उक्त्वा सम्बोध्य प्रार्थ्यतेऽतिशयेन दहेति । कक्षं शुष्कतृणम् ॥२३॥

क्रमसन्दर्भः - न व्याख्यातम्.

विश्वनाथः - भगवदस्त्रैश् च रक्षामन्त्रान् आहचक्रम् इति चतुर्भिः । युगान्तानलवत् तिग्मा तीक्ष्णा नेमिर् यस्य तत् । हे समन्तात् भ्रमत् भ्रमणशील त्वञ्चक्रं भगवत्प्रयुक्तं सत् अरिसैन्यं दन्दग्धि अतिशयेन दह । कक्षं शुष्कतृणम् ॥२३॥

ओ)०(ओ

॥ ६.८.२४ ॥

गदेऽशनिस्पर्शनविस्फुलिङ्गे
निष्पिण्ढि निष्पिण्ढ्य् अजितप्रियासि ।
कुष्माण्डवैनायकयक्षरक्षो
भूतग्रहांश् चूर्णय चूर्णयारीन् ॥

श्रीधरः - अशनिवत् स्पर्शो येषां ते विस्फुलिङ्गा यस्यास् तस्याः सम्बोधनं हे गदे, त्वम् अजितस्य प्रियासि । अहम् अच्युतस्य दासः । अतः कूश्माण्डादीन् निष्पिण्ढि निष्पिण्ढि सञ्चूर्णय सञ्चूर्णय । अरींश् च चूर्णय चूर्णय । सर्वत्र वीप्सातिशीघ्रत्वाय ॥२४॥

क्रमसन्दर्भः - न व्याख्यातम्.

विश्वनाथः - अशनिवत् स्पर्शनं येषां ते विस्फुलिङ्गा यतः । हे गदे ! निष्पिण्ढि चूर्णय चूर्णय ॥२४॥

ओ)०(ओ

॥ ६.८.२५ ॥

त्वं यातुधानप्रमथप्रेतमातृ
पिशाचविप्रग्रहघोरदृष्टीन् ।
दरेन्द्र विद्रावय कृष्णपूरितो
भीमस्वनोऽरेर् हृदयानि कम्पयन् ॥

श्रीधरः - हे दरेन्द्र पाञ्चजन्य ! त्वं यातुधानादीन् विद्रावय । विप्रग्रहा ब्रह्मराक्षसाः, येऽन्ये च घोरदृष्टयस् तान् ॥२५॥

क्रमसन्दर्भः - न व्याख्यातम्.

विश्वनाथः - दरेन्द्र हे पाञ्चजन्य ! ॥२५॥

ओ)०(ओ

॥ ६.८.२६ ॥

त्वं तिग्मधारासिवरारिसैन्यम्
ईशप्रयुक्तो मम छिन्धि छिन्धि ।
चक्षूंषि चर्मन् छतचन्द्र छादय
द्विषाम् अघोनां हर पापचक्षुषाम् ॥

श्रीधरः - तिग्मा धारा यस्य हे तिग्मधार ! असिवर खड्गश्रेष्ठ ! त्वं ममारिसैन्यं छिन्धि छिन्धि । शतचन्द्राकाराणि मण्डलानि यस्मिन् हे शतचन्द्रचर्मन्, अघोनाम् अघवतां द्विषां चक्षूंषि छादय, पापचक्षुषां चोग्रदृष्टीनां चक्षूंषि हर ॥२६॥

क्रमसन्दर्भः - न व्याख्यातम्.

विश्वनाथः - हे तिग्मधार ! हे असिवर ! हे खड्गश्रेष्ठ ! हे शतचन्द्र ! शतचन्द्राकारयुक्त चक्षूंषि हर आच्छादय च ॥२६॥

ओ)०(ओ

॥ ६.८.२७ ॥

यन् नो भयं ग्रहेभ्योऽभूत् केतुभ्यो नृभ्य एव च ।
सरीसृपेभ्यो दंष्ट्रिभ्यो भूतेभ्योऽंहोभ्य एव च ॥

श्रीधरः - यत् येभ्यो भयम् । अंहोभ्यः पापेभ्यम् ॥२७॥

क्रमसन्दर्भः, विश्वनाथः - न व्याख्यातम्.

ओ)०(ओ

॥ ६.८.२८ ॥

सर्वाण्य् एतानि भगवन् नामरूपानुकीर्तनात् ।
प्रयान्तु सङ्क्षयं सद्यो ये नः श्रेयःप्रतीपकाः ॥

श्रीधरः - श्रेयःप्रतीपका इष्टव्याघातकाः ॥२८॥

क्रमसन्दर्भः - न व्याख्यातम्.

विश्वनाथः - श्रेयसः प्रतीपकाः प्रतिकुलाः ॥२८॥

ओ)०(ओ

॥ ६.८.२९ ॥

गरुडो भगवान् स्तोत्र स्तोभश् छन्दोमयः प्रभुः ।
रक्षत्व् अशेषकृच्छ्रेभ्यो विष्वक्सेनः स्वनामभिः ॥

श्रीधरः - स्तोत्राणि बृहद्रथान्तरादिसामानि तैः स्तोभ्यते संस्तूयत इति स्तोत्रस्तोभः । छन्दोमयो वेदमूर्तिः सुपर्णोऽसि गरुत्मान् इत्यादि श्रुतेः । ऐकपद्यपाठे स्तोभा गीतिपूरकाक्षराणि । स्तोत्रस्तोमेति पाठे सामाधारभूतऋक्समुदायः स्तोमः ॥२९॥

क्रमसन्दर्भः - न व्याख्यातम्.

विश्वनाथः - स्तोत्राणि बृहद्रथान्तरादिसामानि तैः स्तोभ्यते संस्तूयत इति स्तोत्रस्तोभः । ऐकपद्यपाठे स्तोभा गीतिपूरकाक्षराणि । स्तोत्रस्तोमेति पाठे सामाधारभूत ऋक्समुदायस्तोमः ॥२९॥

ओ)०(ओ

॥ ६.८.३० ॥

सर्वापद्भ्यो हरेर् नाम रूपयानायुधानि नः ।
बुद्धीन्द्रियमनःप्राणान् पान्तु पार्षदभूषणाः ॥

श्रीधरः - नामानि च रूपाणि च यानानि च वाहनानि आयुधानि च नो बुद्ध्यादीन् पान्तु । पार्षदभूषणाः पार्षदमुख्याश् च पान्तु ॥३०॥

क्रमसन्दर्भः - न व्याख्यातम्.

विश्वनाथः - पार्षदभूषणाः पार्षदमुख्याः ॥३०॥

ओ)०(ओ

॥ ६.८.३१ ॥

यथा हि भगवान् एव वस्तुतः सद् असच् च यत् ।
सत्येनानेन नः सर्वे यान्तु नाशम् उपद्रवाः ॥

मध्वः - यथा हि भगवान् एव सदसन्नियामकतया सदसद्रूपे उच्यते ।
सत्येनानेन मां देवः पातु विष्णुश् चतुर्भुजः ॥३१॥

श्रीधरः - सच् च असच् च मूर्तामूर्तं यत् तत् सर्वं जगत् ॥३१॥

क्रमसन्दर्भः - यथा येन प्रकारेण ॥३१॥

विश्वनाथः - यत् सदसद्रूपं जगत् तद् वस्तुतो भगवान् एव तस्यैव बहिरङ्गमायाशक्तिकार्यत्वात् । सत्येन शपथेनानेन इति यद्य् एवम्भूतो भगवान् सत्यः स्यात् तदास्माकम् उपद्रवो नश्यन्तु । यदि वेदाः पमाणम् इतिवत् ॥३१॥

ओ)०(ओ

॥ ६.८.३२३३ ॥

यथैकात्म्यानुभावानां विकल्परहितः स्वयम् ।
भूषणायुधलिङ्गाख्या धत्ते शक्तीः स्वमायया ॥
तेनैव सत्यमानेन सर्वज्ञो भगवान् हरिः ।
पातु सर्वैः स्वरूपैर् नः सदा सर्वत्र सर्वगः ॥

मध्वः- एक एव परो विष्णुर् भूषाहेति ध्वजेष्व् अजः ।
तत्तच्छक्तिप्रदत्वेन स्वयम् एव व्यवस्थितः ॥
सत्येनानेन मां देवः पातु सर्वेश्वरो हरिः ॥ इति च ॥३२॥

श्रीधरः - ऐकात्म्यस्यानुभावोऽनुध्यानं येषां तेषाम् । विकल्पो भेदस् तद्रहितोऽपि ॥३२॥

क्रमसन्दर्भः - यथेति युग्मकम् । ऐकात्म्यानुभावानां केवलपरमस्वरूपदृष्टिपराणां विकल्परहितः परमानन्दैकरसपरमस्वरूपतया स्फुरन्न् अपि यथा येन प्रकारेण स्वेषु स्वस्वामितया भजत्सु, माया कृपा, तया हेतुना स्वयं विचित्रशक्तिमयेन स्वस्वरूपेणैव कारणभूतेन भूषणाद्य्आख्याः शक्तीः शक्तिमयाविर्भावान् धत्ते गोचरति । तेनैव विद्वदनुभवलक्षणेन सत्यप्रमाणेन, तद् यदि सत्यं स्यात्, तदेत्य् अर्थः । तैर् एव भूषणादिलक्षणैः सर्वैः स्वरूपैर् विचित्रस्वरूपाविर्भावैर् नः पातु ।

अत एव विष्णुधर्मे बलिकृतचक्रस्तुतौयस्य रूपम् अनिर्देश्यम् अपि योगिभिर् उत्तमैः इत्याद्यनन्तरं च

भ्रमतस् तस्य चक्रस्य नाभिमध्ये महीपते ।
त्रैलोक्यम् अखिलं दैत्यो दृष्टवान् भूर्भुवादिकम् ॥ इति ।

तद् एवम् एव नवमे श्रीमदम्बरीषेणापि चक्रम् इदं स्तुतम् अस्ति । लिङ्गानि गरुडाकारध्वजादीनि अनेन यत् क्वचिद् आकस्मिकत्वम् इव श्रूयते, तद् अपि श्रीभगवदाविर्भाववज् ज्ञेयम् । अत्र तृतीयेचैत्यस्य तत्त्वम् अमलं मणिम् अस्य कण्ठे [भा.पु. ३.२८.२८] इत्य् अपि सहायम् । अतो द्वदशेऽपिस्वात्मज्योतिर् विभर्त्य् अजः [भा.पु. १२.११.१०] इत्यादिकं विराड् गतत्वेनोपासनार्थम् अभेददृष्ट्या दर्शितम् एव यथासम्भवं साक्षाच् छ्रीविग्रहत्वेनाप्य् अनुसन्धेयम् । तथा हि श्रीविष्णुपुराणे

आत्मानम् अस्य जगतो निर्लेपम् अगुणामलम् ।
बिभर्ति कौस्तुभमणिस्वरूपं भगवान् हरिर् ॥ [वि.पु. १.२२.६८] इति ॥३२॥ [भगवत्सन्दर्भः ४८]

विश्वनाथः - ऐकात्म्यं चिन्मयत्वाद् एकस्वरूपत्वम् अनुभावो लक्षणं यासां, तासां भूषणादीनां शक्तीनां विकल्परहितः । स्वस्य तासां च चिद्रूपत्वं, ताभ्यो भेदरहितोऽपि भूषणाद्याख्यास् ताः शक्तीर् यथा धत्ते, तथा तेनैव सत्यमानेन नः पात्व् इत्य् अन्वयः । तत्र भूषणानि कौस्तुभादीन्य् आयुधानि चक्रादीनि लिङ्गानि चतुर्भुजत्वादीनि आख्या नामानि, यासां ताः शक्तीः स्वरूपशक्तिवृत्तीर् धत्ते । स्वमायया स्वरूपशक्त्या स्वरूपभूतया नित्यशक्त्या मायाख्यया युतः । अतो मायामयं विष्णुं प्रवदन्ति मनीषिणः इति माध्वभाष्यप्रमाणितश्रुतेः । तेनैव सत्यमानेन सत्यरूपप्रमाणेन भूषणायुधादीनि चतुर्भुजत्वादीनि च स्वरूपशक्तिमयत्वात् । स्वेनाभिन्नान्य् एव भगवान् धत्ते इति यदि सत्यं स्यात्, तदा सर्वैर् हरिर् विदध्याद् इत्यादि मन्त्रोक्तेः स्वरूपैः सर्वत्र देशे काले च सर्वगः सन् पातु । सर्वज्ञ इत्य् अस्मन्मनोगतम् आस्तिक्यं भगवान् एव जानातीति शपथो ज्ञापितः ॥३२३३॥

ओ)०(ओ

॥ ६.८.३४ ॥

विदिक्षु दिक्षूर्ध्वम् अधः समन्ताद्
अन्तर् बहिर् भगवान् नारसिंहः ।
प्रहापयल् लोकभयं स्वनेन
स्वतेजसा ग्रस्तसमस्ततेजाः ॥

श्रीधरः - पुनर् अपि श्रीनृसिंह एव प्रार्थ्यतेविदिक्ष्व् इति । पात्व् इत्य् अनुषङ्गः । यद् वा, नारसिंहः प्रह्रादः । स्वनेन श्रीनृसिंहनामगर्जनेन । स्वतेजसा स्वप्रभावेण । ग्रस्तानि समस्तानि दिग्गजविषशस्त्रजलवाय्वग्न्यादीनां तेजांसि प्रभावा येन सः ॥३४॥

क्रमसन्दर्भः - न व्याख्यातम्.

विश्वनाथः - एवं नानास्वरूपैः स्वरक्षां समाप्यापि पुनर् अपि सर्वेषां प्रतिकूलानां भीषणेनैकेनैव नृसिंहस्वरूपेण स्वरक्षामन्त्रम् एकम् आहविदिक्ष्व् इति पात्व् इत्य् अनुषङ्गः । यद् वा, नारसिंहः नरसिंहभक्तः प्रह्लादः स्वनेन श्रीनृसिंहनामगर्जनेन स्वतेजसा ग्रन्थानि समस्तानां दिग्गजविषशस्त्रजलवाय्वग्न्यादीनां तेजांसि प्रभावा येन सः ॥३४॥

ओ)०(ओ

॥ ६.८.३५ ॥

मघवन्न् इदम् आख्यातं वर्म नारायणात्मकम् ।
विजेष्यसेऽञ्जसा येन दंशितोऽसुरयूथपान् ॥

श्रीधरः, विश्वनाथः - दंशितः कवचितः ॥३५॥

क्रमसन्दर्भः - न व्याख्यातम्.

ओ)०(ओ

॥ ६.८.३६ ॥

एतद् धारयमाणस् तु यं यं पश्यति चक्षुषा ।
पदा वा संस्पृशेत् सद्यः साध्वसात् स विमुच्यते ॥

श्रीधरः - सोऽपि साध्वसाद् भयाद् विमुच्यते ॥३६॥

क्रमसन्दर्भः - न व्याख्यातम्.

विश्वनाथः - सोऽपि साध्वसाद् विमुच्यते, किम् उत एतद् धारयमाणः ॥३६॥

ओ)०(ओ

॥ ६.८.३७ ॥

न कुतश्चिद् भयं तस्य विद्यां धारयतो भवेत् ।
राजदस्युग्रहादिभ्यो व्याध्यादिभ्यश् च कर्हिचित् ॥

श्रीधरः - तस्य तु भयं न भवेद् एव ॥३७॥

क्रमसन्दर्भः - तर्हि कथं विद्याधारिणः फलं नास्तीत्य् आशङ्क्याहकुतश्चिद् इति ॥३७॥

विश्वनाथः - न व्याख्यातम्.

ओ)०(ओ

॥ ६.८.३८ ॥

इमां विद्यां पुरा कश्चित् कौशिको धारयन् द्विजः ।
योगधारणया स्वाङ्गं जहौ स मरुधन्वनि ॥

श्रीधरः - एतद् विद्याप्रभावम् इतिहासेनाहैमाम् इति सार्धैस् त्रिभिः । मरुधन्वनि निरुदके देशे । अनेन विद्यायाः क्षेत्रतीर्थान् अपेक्षत्वं दर्शितम् ॥३८॥

क्रमसन्दर्भः, विश्वनाथः - न व्याख्यातम्.

ओ)०(ओ

॥ ६.८.३९ ॥

तस्योपरि विमानेन गन्धर्वपतिर् एकदा ।
ययौ चित्ररथः स्त्रीभिर् वृतो यत्र द्विजक्षयः ॥

श्रीधरः - यत्र द्विजस्य क्षयो देहत्यागस् तस्योपरि ॥३९॥

क्रमसन्दर्भः - न व्याख्यातम्.

विश्वनाथः - द्विजस्य क्षयो देहत्यागः ॥३९॥

ओ)०(ओ

॥ ६.८.४० ॥

गगनान् न्यपतत् सद्यः सविमानो ह्य् अवाक्शिराः ।
स वालिखिल्यवचनाद् अस्थीन्य् आदाय विस्मितः ।
प्रास्य प्राचीसरस्वत्यां स्नात्वा धाम स्वम् अन्वगात् ॥

श्रीधरः - सद्यस् तत्क्षणाद् एव गगनान् न्यपतत् । पाठान्तरे अङ्गनाभिः सह । वालखिल्योपदेशात् तस्यास्थीनि प्रास्य प्रक्षिप्य विस्मितः सन् स्वं धाम गन्धर्वलोकं जगाम ॥४०॥

क्रमसन्दर्भः - न व्याख्यातम्.

विश्वनाथः - प्राचीसरस्वत्याम् इति पुंवद्भावाभाव आर्षः । स्वं धाम सविमानोऽन्यथागन्तुं नैवापारयिष्यद् इति भावः ॥४०॥

ओ)०(ओ

॥ ६.८.४१ ॥

श्रीशुक उवाच
य इदं शृणुयात् काले यो धारयति चादृतः ।
तं नमस्यन्ति भूतानि मुच्यते सर्वतो भयात् ॥

न कतमेनापि व्याख्यातम्.

ओ)०(ओ

॥ ६.८.४२ ॥

एतां विद्याम् अधिगतो विश्वरूपाच् छतक्रतुः ।
त्रैलोक्यलक्ष्मीं बुभुजे विनिर्जित्य मृधेऽसुरान् ॥

श्रीधरः - अधिगतः प्राप्तः सन् ॥४२॥

क्रमसन्दर्भः, विश्वनाथः - न व्याख्यातम्.

इति सारार्थदर्शिन्यां हर्षिण्यां भक्तचेतसाम् ।
षष्ठेऽयम् अष्टमोऽध्यायः सङ्गतः सङ्गतः सताम् ॥*॥

 ओ)०(ओ

इति श्रीमद्भागवते महापुराणे ब्रह्मसूत्रभाष्ये पारमहंस्यं संहितायां वैयासिक्यां दशमस्कन्धे
नारायणवर्मोपदेशो नाम
अष्टमोऽध्यायः ।
॥ ६.८ ॥



(६.९)


(६.९)
अथ नवमोऽध्यायः
भगवदुपदेशो नाम

॥ ६.९.१ ॥

श्रीशुक उवाच
तस्यासन् विश्वरूपस्य शिरांसि त्रीणि भारत ।
सोमपीथं सुरापीथम् अन्नादम् इति शुश्रुम ॥

श्रीधरः -
नवमे विश्वरूपे तु हते शक्रेण कोपतः ।
त्वष्ट्रा चोत्पादिते वृत्रे भीतैर् देवैर् हरेः स्तुतिः ॥

सोमस्य पीथं पानं यस्मिन् एवं सुरापीथम् । अन्नम् अत्तीत्य् अन्नादम् । अत्र, विश्वरूपो वै त्वाष्ट्रः पुरोहितो देवानाम् आसीत् इत्यादिश्रुतिर् अनुसन्धेया ॥१॥

क्रमसन्दर्भः - तस्य शीर्षाण्य् अच्छिनद् इति बृहस्पत्यतिक्रमेण देवगणद्रोहेण सर्वशक्तिहानात् ॥१॥

विश्वनाथः -
विश्वरूपम् अहन् शक्रस् त्वष्टा वृत्रम् अजीजनत् ।
देवैः स्तुतो हरिर् वज्रप्राप्तिं नवम ऊचिवान् ॥

सोमस्य पीथं पानं यस्मिन् तत् । अन्नम् अत्तीत्य् अन्नादम् । अत्र, विश्वरूपो वै त्वाष्ट्रः पुरोहितो देवानाम् आसीत् इति श्रुतिर् अनुसन्धेया ॥१॥

 ओ)०(ओ

॥ ६.९.२ ॥

स वै बर्हिषि देवेभ्यो भागं प्रत्यक्षम् उच्चकैः ।
अददद् यस्य पितरो देवाः सप्रश्रयं नृप ॥

श्रीधरः - तस्यासुरपक्षपातम् आहस व इति द्वाभ्याम् । प्रत्यक्षं प्रकटं यथा भवति तथा सविनयं देवेभ्यो हविर् भागम् इन्द्रायेदम् अग्नय इदम् इत्य् उच्चैर् अवदत् । अत्र हेतुः, यस्य पितरो देवाः सः ॥२॥

क्रमसन्दर्भः - न व्याख्यातम्.

विश्वनाथः - तस्यासुरपक्षपातम् आहस वा इति द्वाभ्याम् । प्रत्यक्षं प्रकटं यथा भवति तथा सविनयं देवेभ्यो हरिर् भागम् इन्द्रायेदम् अग्नये इदम् इति उच्चैर् अददत् । तत्र हेतुःयस्य पितरो देवाः ॥२॥

 ओ)०(ओ

॥ ६.९.३ ॥

स एव हि ददौ भागं परोक्षम् असुरान् प्रति ।
यजमानोऽवहद् भागं मातृस्नेहवशानुगः ॥

श्रीधरः - असुरेभ्यस् तु परोक्षं गुप्तं भागं ददौ । तद् एवाहदेवान् यजमानोऽसाव् असुरान् प्रति भागम् अवहत्, केनाप्य् उपायेन प्रापयाम् आस । यतो मातृस्नेहवशेनासुरान् अनुगच्छति ॥३॥

क्रमसन्दर्भः - न व्याख्यातम्.

विश्वनाथः - परोक्षं देवानां दृष्टिं वञ्चयित्वा द्वित्रवारं नीचैर् इत्य् अर्थः । ददौ दत्त्वा च भागम् अवहत् परोक्षम् एव प्रापयामासेत्य् अर्थः । तत्र हेतुःमात्र् इति यस्यासुरा मातामहा इत्य् अर्थः । भीतोऽसुरबलोद्भवं विभावेत्य् अर्थः ॥३॥

 ओ)०(ओ

॥ ६.९.४ ॥

तद् देवहेलनं तस्य धर्मालीकं सुरेश्वरः ।
आलक्ष्य तरसा भीतस् तच्छीर्षाण्य् अच्छिनद् रुषा ॥

न कतमेनापि व्याख्यातम्.

 ओ)०(ओ

॥ ६.९.५ ॥

सोमपीथं तु यत् तस्य शिर आसीत् कपिञ्जलः ।
कलविङ्कः सुरापीथम् अन्नादं यत् स तित्तिरिः ॥

श्रीधरः, विश्वनाथः - न व्याख्यातम्.

क्रमसन्दर्भः - कपिञ्जलश् चेति तित्तिरिः ॥५॥

 ओ)०(ओ

॥ ६.९.६ ॥

ब्रह्महत्याम् अञ्जलिना जग्राह यद् अपीश्वरः ।
संवत्सरान्ते तद् अघं भूतानां स विशुद्धये ।
भूम्यम्बुद्रुमयोषिद्भ्यश् चतुर्धा व्यभजद् धरिः ॥

श्रीधरः - तां वारयितुं समर्थस् तथापि जग्राह । संवत्सरं तथैव स्थित्वा संवत्सरान्ते भूताक्रोशभीतः सन् भूतानां मध्ये विशुद्धये लोकापवादपरिहाराय स हरिर् इन्द्रो भूम्यादिभ्यस् तद् अघं व्यभजद्विभज्य ददाव् इत्य् अन्वयः ॥६॥

क्रमसन्दर्भः - ब्रह्महत्याम् इत्य् अर्धकम् । यद् अपीश्वरस् तथाप्य् अञ्जलिना साक्षात् स्वापराधस्वीकारे जग्राहतादृशपापस्य तादृशेनाप्य् अपहरणीयत्वात् । भूतानां विशुद्धय इत्य् अन्तस् तु सूक्ष्मरूपेण स्थितम् एवेत्य् अर्थः । यद् एतद् वृत्रहत्याम् अपि जनयिष्यतीति भावः ॥६॥

विश्वनाथः - आकस्मिकाभ्यां क्रोधभयाभ्यां तं हत्वैवाहो हन्त महापापं बुद्धिपूर्वकम् एवाकरवं महानीचो न जाने कुत्र वा नरके पतिष्यामि तद् एतत् समुचितं फलं शीघ्रम् एव लभेयेत्य् अनुतापपुञ्जे निममज्जेत्य् आहब्रह्मेति । स्वतेजसा मां ज्वालयेति भावः । यद् यस्मात् अधि अधिकृतभक्त ईश्वरविभूतिरूपस् तस्मात् कथम् एवं विकर्मणा अनुतापं न कुर्याद् इति भावः । एवम् अनुतापेन क्षीणपापवेगः संवत्सरपर्यन्तं तथैव विगीत एव स्थित्वा तदन्ते भूतानां स्वदेहस्थभूतानां पृथिव्यप्तेजोवायूनां ब्रह्महत्ययैवापवित्रीकृतानां विशुद्धये तद् अघं चतुर्धा वाभजत्, आकाशस्यापवित्र्यासम्भवात् चतुर्णाम् एव भूतानां शुद्धये चतुर्धेति न्यायः । तेनान्तःकरणगतम् अघस् तु सूक्ष्मरूपेण तस्थाव् एव यद् एव बीजं पुनर् अपि वृत्रवधेन ब्रह्महत्यां जनयिष्यतीति भावः ॥६॥

 ओ)०(ओ

॥ ६.९.७ ॥

भूमिस् तुरीयं जग्राह खातपूरवरेण वै ।
ईरिणं ब्रह्महत्याया रूपं भूमौ प्रदृश्यते ॥

श्रीधरः - तुरीयं चतुर्थं भागम् । खातस्य गर्तस्य पूरः पूरणं तेन वरेण । यदि खातपूरणं स्वत एव भविष्यति, तर्हि ग्रहीष्यामीत्य् एवं भाषाबन्धेन जग्राहेत्य् अर्थः । ईरणम् ऊषरम् । अत एवोषरेऽध्ययनादि निषिध्यते ॥७॥

क्रमसन्दर्भः - खातपूरवरेणेति यद्यपि तत् पूर्वम् अपि वृष्ट्यादिना मृत्तिकादिपातेन पूरणं सम्भवति, तथापि वरेणानेन स्वतो वृद्ध्यापेति ज्ञेयम् ॥७॥

विश्वनाथः - तुरीयं चतुर्थं भागम् । खातस्य गर्तस्य पूरः पूरणं तेन वरेण । यदि खातपूरणं स्वत एव भविष्यति, तर्हि ग्रहीष्यामीत्य् एवं भाषाबन्धेन जग्राहेत्य् अर्थः । ईरणम् ऊषरम् । अत एवोषरे अध्ययनादि निषिध्यते ॥७॥

 ओ)०(ओ

॥ ६.९.८ ॥

तुर्यं छेदविरोहेण वरेण जगृहुर् द्रुमाः ।
तेषां निर्यासरूपेण ब्रह्महत्या प्रदृश्यते ॥

श्रीधरः - छेदे सति पुनर् विरोहः प्ररोहो भवत्व् इति वरेण । निर्यासरूपेण ब्रह्महत्याया दृष्टत्वान् निर्यासो न भक्ष्यः ॥८॥

क्रमसन्दर्भः - न व्याख्यातम्.

विश्वनाथः - छेदे सति पुनर् विरोहः प्ररोहो भवत्व् इति वरेण । निर्यासेत्य् अत एव निर्यासोऽभक्ष्यः ॥८॥

 ओ)०(ओ

॥ ६.९.९ ॥

शश्वत्कामवरेणांहस् तुरीयं जगृहुः स्त्रियः ।
रजोरूपेण तास्व् अंहो मासि मासि प्रदृश्यते ॥

श्रीधरः - शश्वत्कामवरेण यावत् प्रसवं गर्भानुपघातेनैव सम्भोगवरेण । रज इति । अत एव रजोदर्शने तत्सङ्गादि न कार्यम् ॥९॥

क्रमसन्दर्भः - न व्याख्यातम्.

विश्वनाथः - शश्वत्कामो बहुसम्भोगेऽप्य् अलम्बुद्ध्यभावः । गर्भवत्या अपि गर्भानकारकसम्बोहोगश् च स एव वरस् तेन रज इत्य् अत एव रजस्वला अव्यवहार्या ॥९॥

 ओ)०(ओ

॥ ६.९.१० ॥

द्रव्यभूयोवरेणापस् तुरीयं जगृहुर् मलम् ।
तासु बुद्बुदफेनाभ्यां दृष्टं तद् धरति क्षिपन् ॥

श्रीधरः - तद्विभागफलम् आहद्रव्येति । तत् पापं हरति निराकरोति । कः क्षिपन् ? बुद्बुदादिजलाद् बहिः प्रक्षिपन्न् इत्य् अर्थः । यद् वा, क्षिपन् जलं पापं हरति आहरति गृह्णातीत्य् अर्थः । अयं च तस्माद् आपो न परिचक्ष्या इत्य् आदि श्रुत्यर्थ उक्तः । पाठान्तरे हरिकिल्बिषम् इन्द्रपापम् । इन्द्रायेन्द्रं हन्तुं शत्रवे शत्रूत्पत्तये ॥१०॥

द्रव्यभूयोवरेण यस्मिन् द्रव्ये क्षीरादावापो मिश्रा भवेयुस् तस्य भूयस् त्वम् आधिक्यं स्याद् इति वरेण । यद् वा, स्वस्यैव निर्झरोद्गमादिना भूयस् त्व् अवरेण । द्रवभूय इति पाठेऽप्य् अयम् एवार्थः । यद् वा, द्रवभूयस् त्वं सांसिद्धिकद्रवत्वं तेन वरेण । अस्य विभागस्य विश्वरूपो वै त्वाष्ट्रः इत्य् अस्यां श्रुताव् उक्तेः ॥?॥

क्रमसन्दर्भः - द्रव्यभूय इति पाठान्तरेऽपि द्रव्यशब्देन द्रव एवोच्यते । भावे कृत्प्रयोगात् स्वार्थे तद्धिताद् वा । टीकायां “मिश्राः” इति । इतः पूर्वं मिश्रा एव न भवेयुर् इति गम्यम् । निर्झरोद्गम इति । इतःपूर्वं निर्झरोद्गमादिकम् एव नासीद् इति गम्यम् । “द्रवभूयः” इति पाठे सांसिद्धिकद्रवत्वम् इतीतःपूर्वं किञ्चिद् घनम् आसीद् इति लक्ष्यते ॥१०॥

विश्वनाथः - द्रव्यानां क्षीरादीनां भूयः भूयस्त्वम् अस्मत्सम्पर्केण बहुतरत्वम् एवास्माकं वरस् तेन । द्रवभूय इति पाठे द्रवभूयस्त्वं सांसिद्धिकद्रवत्वं तेन तास्व् अप्सु बुद्बुदफेणाभ्यां तत् मलं दृष्टम् । अत एव तद्बुद्बुदादिकं क्षिपन् दूरीकुर्वन् एव हरति अप आहरति, न तु बुद्बुधादियुक्ता इत्य् अर्थः । यदि च तद्युक्ता एव अपः कश्चिद् आहरति तदा पापम् एवाहर्तीति भावः ॥१०॥

 ओ)०(ओ

॥ ६.९.११ ॥

हतपुत्रस् ततस् त्वष्टा जुहावेन्द्राय शत्रवे ।
इन्द्रशत्रो विवर्धस्व मा चिरं जहि विद्विषम् ॥

श्रीधरः - तद् आहैन्द्रशत्रो विवर्धस्वेति । अत्र चेन्द्रशत्रुपदस्याद्युदात्तत्वात् बहुव्रीहौ प्रकृत्या पूर्वपदम् इति स्मृतेर् बहुव्रीहिलक्षणापत्त्या इन्द्र एव तस्य शत्रुर् अभूत् । तद् उक्तं श्रुत्या, यद् अब्रवीत् स्वाहेन्द्रशत्रो वर्धस्वेति तस्माद् अस्येन्द्रः शत्रुर् अभवत् इति । तथा च शिक्षायं

मन्त्रो हीनः स्वरतो वर्णतो वा
मिथ्याप्रयुक्तो न तम् अर्थम् आह ।
स वाग्वज्रो यजमानं हिनस्ति
यथेन्द्रशत्रुः स्वरतोऽपराधात् ॥ इति ।

अन्वाहार्यपचनाद् दक्षिणाग्नेः ॥११॥

क्रमसन्दर्भः - इन्द्रशत्रो! विवर्धस्वेति । शत्रुर् हन्ता । तत्र तत्पुरुषे वृत्रस्य हन्तृत्वम् । बहुव्रीहौ सतीन्द्रस्य हन्तृत्वम् आयाति । तत्र च तत्पुरुषत्वं समासस्य चेत्य् अनेन समासान्तस्वरस्यान्तोदात्तविधिना व्यज्यते । बहुव्रीहित्वं तु तद्बाधकेन बहुव्रीहौ प्रकृत्या पूर्वपदम् इत्य् अनेन पूर्वपदे स्वभावसिद्धाद्युदात्तस्थापकेन व्यज्यते । इन्द्रशब्दो ह्य् आद्युदात्तः, इदि परमैश्वर्य इत्य् अस्योदात्तगणपठितत्वात् । तद् एवं दैवादाद्युदात्तत्वपाठेन वैपरीत्यं जातम् इतीन्द्र एव तस्य शत्रुर् अभूत् ॥११॥

विश्वनाथः - संवत्सरान्ते तद् अघम् इति पूर्वोक्तिर् आश्विनमासारम्भे इन्दोर् यदैव ब्रह्महत्यातो विमुक्तो बभूव तदैव तपोवनाद् आगत्य स्वीयम् आविनमासं सम्पालयितुं प्रवृत्तः त्वष्टा स्वपुत्रवधं श्रुत्वा क्रोधशोकाभ्याम् इन्द्रवधोपायं चकारेत्य् आह हतपुत्र इति । इन्द्राय शत्रवे इन्द्ररूपं शत्रुं हन्तुं तत्र मन्त्रम् आहैन्द्रशत्रो विवर्धस्वेति । इन्द्रस्य शत्रुः सन् विवर्धस्वेति समासस्य विवक्षितत्वेऽपीन्द्र एव शत्रुर् यस्येति बभुव्रीह्यर्थ एव दैवाद् आपतितः स्वरव्यतिक्रमात् । तथा हीदि परमैश्वर्य इत्य् अस्योदात्तगणपठितत्वात् । इन्द्रशब्दो ह्य् आद्युदात्तः तत्र समासस्य चेति सूत्रेण समासमात्र एवान्तोदात्तत्वविधानात् तत्पुरुषे शेषम् अनुदात्तम् इत्य् अनेन । इन्द्रशत्रो इत्य् अस्याद्युदात्तत्वम् । बहुव्रीहौ प्रकृत्या पूर्वपदम् इति तद्बाधकसूत्रेण पूर्वपदस्य स्वभावसिद्धस्वरस्थापनाद् बहुव्रीहाव् इन्द्रशत्रो इत्य् अस्याद्युदात्तत्वम् । त्वष्टा तु दैवाद् आद्युदात्तस्वरतयैव पाठाद् इन्द्र एव तस्य शत्रुर् हन्ता अभूत् । तद् उक्तं श्रुत्यायद् अब्रवीत् स्वाहेन्द्रशत्रो वर्धस्वेति तस्माद् अस्येन्द्रः शत्रुर् अभवत् इति । तथा च शिक्षायं

मन्त्रहीनः स्वरतो वर्णतो वा
मिथो प्रयुक्तो न तम् अर्थम् आह ।
यथेन्द्रशत्रुः स्वरतोऽपराधात्
स वाग् वज्रो यजमानं हि हिनस्ति ॥ इति ॥११॥

 ओ)०(ओ

॥ ६.९.१२ ॥

अथान्वाहार्यपचनाद् उत्थितो घोरदर्शनः ।
कृतान्त इव लोकानां युगान्तसमये यथा ॥

श्रीधरः - तं वीक्ष्य वित्रस्ता लोका दश दिशो विदुद्रुवुर् इति पञ्चमेनान्वयः । कथम्भूतम् ? विष्वक् समन्तत इषुविक्षेपमात्रं प्रतिदिनं वर्धमानम् ।

क्रमसन्दर्भः - न व्याख्यातम्.

विश्वनाथः - अथ तदनन्तरम् एव स्वीयपाठव्यतिक्रमेऽवगते सति अन्वाहार्यपचनात् स्वभावप्राप्ताद्युदात्तव्यञ्जितबहुव्रीहिपठनानन्तरम् आहार्यताप्राप्ताद्यनुदात्तव्यञ्जिततत्पुरुषपाठाद् धेतोः स घोरदर्शन उत्थितः । स्वाभाविकपाठाद् इन्द्रोऽस्य हन्ता भविष्यति पश्चाद् आहार्यपाठाद् इन्द्रोऽप्य् अनेन हतो भविष्यति सवाहनस्यापि तस्यानेन निगिलिष्यमाणत्वाद् इति भावः । अन्वाहार्यशब्दस्य मासिकश्राद्धवाचित्वाद् व्याख्यान्तरं न घटते ॥१२॥

 ओ)०(ओ

॥ ६.९.१३ ॥

विष्वग् विवर्धमानं तम् इषुमात्रं दिने दिने ।
दग्धशैलप्रतीकाशं सन्ध्याभ्रानीकवर्चसम् ॥

श्रीधरः - दग्धशैलप्रतीकाशं कृष्णवर्णम् । सन्ध्याभ्रानीकवद्वर्चो दीप्तिर् यस्य तम् । तप्तताम्रवच्छिखाः । श्मश्रूणि च यस्य । मध्याह्नार्कवदुग्रे लोचने यस्य ॥१३॥

क्रमसन्दर्भः - न व्याख्यातम्.

विश्वनाथः - तं वीक्ष्य वित्रस्ता लोका दशदिशो विदुद्रुवुर् इति पञ्चमेनान्वयः । कीदृशम् ? विष्वक् समन्त्रतः स्वस्य ऊर्ध्वाधो दशदिक्षु इषुविक्षेपमात्रं प्रतिदिनं वर्धमानम् ॥१३॥

 ओ)०(ओ

॥ ६.९.१४ ॥

तप्तताम्रशिखाश्मश्रुं मध्याह्नार्कोग्रलोचनम् ।
देदीप्यमाने त्रिशिखे शूल आरोप्य रोदसी ॥

श्रीधरः - रोदसी आरोप्येवेत्य् अर्थः ॥१४॥

क्रमसन्दर्भः - तत्र शूल आरोष्यैवेति द्यावापृथिवीस्थलोकैस् तस्मिन् शूले स्वग्रथनानिष्पत्तिमननात् ॥१४॥

विश्वनाथः - आरोप्य आरोप्येवेत्य् अर्थः ॥१४॥

 ओ)०(ओ

॥ ६.९.१५ ॥

नृत्यन्तम् उन्नदन्तं च चालयन्तं पदा महीम् ।
दरीगम्भीरवक्त्रेण पिबता च नभस्तलम् ॥

श्रीधरः - दरीवद्गम्भीरेण वक्त्रेण मुहुर् मुहुर् जृम्भमाणम् इत्य् अन्वयः । कथम्भूतेन ? नभस् तलं पिबता, ऋक्षाणि जिह्वया लिहता, भुवनत्रयं ग्रसता ॥१५॥

क्रमसन्दर्भः - न व्याख्यातम्.

विश्वनाथः - पिबता पिबतेव ॥१५॥

 ओ)०(ओ

॥ ६.९.१६ ॥

लिहता जिह्वयर्क्षाणि ग्रसता भुवनत्रयम् ।
महता रौद्रदंष्ट्रेण जृम्भमाणं मुहुर् मुहुः ।
वित्रस्ता दुद्रुवुर् लोका वीक्ष्य सर्वे दिशो दश ॥

श्रीधरः - महता विस्तीर्णेन । रौद्रा दंष्ट्रा यस्मिन् ॥१६॥

क्रमसन्दर्भः, विश्वनाथः - न व्याख्यातम्.

 ओ)०(ओ

॥ ६.९.१७ ॥

येनावृता इमे लोकास् तपसा त्वाष्ट्रमूर्तिना ।
स वै वृत्र इति प्रोक्तः पापः परमदारुणः ॥

श्रीधरः - वृत्रनाम निर्वक्ति, येनावृता इति । त्वाष्ट्रो मूर्तिर् यस्य तमसस् तेन । तथा च श्रुतिः, स इमाल् लोकान् आवृणोत् तद् वृत्रस्य वृत्रत्वम् इति ॥१७॥

क्रमसन्दर्भः - येनेति तैः । त्वाष्ट्रमूर्तिनेति मूर्त्तिः स्वरूपं त्वाष्ट्रसम्बन्धेनैव तस्य स्वरूपं भासत इत्य् अर्थः ॥१७॥

विश्वनाथः - त्वाष्ट्री त्वष्ट्;र्सम्बन्धिनी मूर्तिर् यस्य तेन वृत्रेण इमे लोका आवृता इत्य् अर्थः ॥१७॥

 ओ)०(ओ

॥ ६.९.१८ ॥

तं निजघ्नुर् अभिद्रुत्य सगणा विबुधर्षभाः ।
स्वैः स्वैर् दिव्यास्त्रशस्त्रौघैः सोऽग्रसत् तानि कृत्स्नशः ॥

श्रीधरः - अग्रसद् भक्षितवान् ॥१८॥

क्रमसन्दर्भः, विश्वनाथः - न व्याख्यातम्.

 ओ)०(ओ

॥ ६.९.१९ ॥

ततस् ते विस्मिताः सर्वे विषण्णा ग्रस्ततेजसः ।
प्रत्यञ्चम् आदिपुरुषम् उपतस्थुः समाहिताः ॥

श्रीधरः - ग्रस्तं तेजो येषाम् । प्रत्यञ्चम् अन्तर्यामिणम् । त्रिभुवनस्य तेन व्याप्तत्वात् क्वापि गमनासम्भवात् । तत्रैव स्थित्वा तुष्टुवुर् इत्य् अर्थः ।

महाभये परित्राणम् अन्यतो न भवेद् इति ।
हरिम् एव प्रपद्यन्ते सुराः शरणम् आतुराः ॥१९॥

क्रमसन्दर्भः - न व्याख्यातम्.

विश्वनाथः - प्रत्यञ्चं प्रत्यग्भूतम् अन्तर्यामिणम् इत्य् अर्थः ॥१९॥

 ओ)०(ओ

॥ ६.९.२० ॥

श्रीदेवा ऊचुः
वाय्वम्बराग्न्यप्क्षितयस् त्रिलोका
ब्रह्मादयो ये वयम् उद्विजन्तः ।
हराम यस्मै बलिम् अन्तकोऽसौ
बिभेति यस्माद् अरणं ततो नः ॥

मध्वः - कालोऽन्तकः प्रधानं च मृत्युर् अव्यक्तम् इत्य् अपि ।
उच्यते प्रकृतिः सूक्ष्मा श्रीर् भूर् दुर्गेति नामभिः ॥
सैव ब्रह्मादिभयदा विष्णोश् च वशवर्तिनी ।
अभयापि बिभेतीव तद्वशत्वाद् उदीर्यते ॥ इति मात्स्ये ॥२०॥

श्रीधरः - वाय्वादीनि पञ्चमहाभूतानि तैर् निर्मितास् त्रयो लोकाः, तेषाम् अधिपतयो ब्रह्मादयश् च, ततोऽर्वाचीना वयं च सर्वे यस्मै अन्तकाय कालायोद्विजन्तः सन्तो बलिं हराम । असाव् अपि यस्माद् बिभेति, ततः परमेश्वराद् एव नोऽस्माकम् अरणं शरणं रक्षणम् अस्तु ॥२०॥

क्रमसन्दर्भः - न व्याख्यातम्.

विश्वनाथः - अस्माद् वृत्रजनिताद् भयात् परमेश्वरं विना न कोऽपि रक्षितुं प्रभविष्यतीति मत्वा तम् एव शरणम् आश्रयन्ते वाय्व् इति । वाय्वाद्युपलक्षितानि त्रयोविंशति तत्त्वानि, तथा तैर् वाय्वादिभिर् निर्मितास् त्रिलोकाः, तथा तेषाम् अधिपतयो ब्रह्मादयः, ततोऽर्वाचीना वयं च ये, ते सर्वे यस्मान् मृत्योर् उद्विजन्तो भीताः । असाव् अन्तको मृत्युर् अपि यस्माद् बिभेति, ततस् तस्मात् परमेश्वराद् एव नोऽस्माकम् अरणं शरणं रक्षणम् अस्तु ॥२०॥

 ओ)०(ओ

॥ ६.९.२१ ॥

अविस्मितं तं परिपूर्णकामं
स्वेनैव लाभेन समं प्रशान्तम् ।
विनोपसर्पत्य् अपरं हि बालिशः
श्वलाङ्गुलेनातितितर्ति सिन्धुम् ॥

श्रीधरः - तत एवेत्य् अवधारणे हेतुम् आहुःअविस्मितं निरहङ्कारम्, कुतूहलशून्यं वा । कुतः ? प्रशान्तं रागादिशून्यम् । तच् च कुतः ? स्वेनैव लाभेन परिपूर्णकामम् । तच् च कुतः ? समम् उपाधिपरिच्छेदशून्यम् । एवम्भूतं परमेश्वरं विनाऽपरं यः शरणार्थम् उपसर्पति स बालिशोऽज्ञः । यतोऽसौ शुनो लाङ्गूलेन पुच्छेन समुद्रम् अतितितर्ति अतितर्तुम् इच्छतीत्य् अर्थः । यथा तेन समुद्रतरणं न भवति तथा निरीश्वराश्रयणेन व्यसनार्णवतरणं न भवतीति भावः ॥२१॥

क्रमसन्दर्भः - अविस्मितं ततोऽन्यस्यापूर्वस्य वस्तुनोऽसद्भावाद् विस्मयरहितम् अतः स्वेनैव स्वीयेनैव कर्मभूतस्य क्रियाभूतेन लाभेन परिपूर्णकामं नान्यस्येत्य् अर्थः । अतः सर्वत्र समम् । अतः प्रशान्तं चित्तदोषरहितम् । तथोक्तंरजस्तमःप्रकृतयः समशीला भजन्ति वै [भा.पु. १.२.२७] इत्यादि । अत उक्तं श्रीसत्यव्रतेन

न यत्प्रसादायुतभागलेशम्
अन्ये च देवा गुरवो जनाः स्वयम् ।
कर्तुं समेताः प्रभवन्ति पुंसस्
तम् ईश्वरं वै शरणं प्रपद्ये ॥ [भा.पु. ८.२४.४९]

श्रीमहाभारते च
यस् तु विष्णुं परित्यज्य मोहाद् अन्यम् उपासते ।
स हेमराशिम् उत्सृज्य पांशुराशिं जिघृक्षति ॥ इति ।

तद् इदं भक्तिसन्दर्भे विशेषेण विवृतम् अस्ति ॥२१॥

विश्वनाथः - तद् अन्यस् तु सुधिया नैवाश्रयणीय इत्य् आहुःअविस्मितम् इति । तं विना अपरं देवतान्तरं कर्मयोगं ज्ञानयोगम् अपरयोगं वा शरणार्थं बालिशो महामूर्ख एवोपसर्पति, न तु विज्ञः । यथा शुनः पुच्छेन सिन्धुम् अतितर्तुम् इच्छति, स श्वा एव सिन्धुं तर्तुं न शक्नोति, किम् उत तत्पुच्छग्राही ! प्रत्युत स्वपुच्छग्राहिणं स श्वा एव दृष्ट्वा प्रथमं समुद्रमध्ये क्षिपति, पश्चात् स्वयम् अपि निमज्जतीति भावः । भगवदाश्रयी तु संसारसिन्धुं यत् तरति तत् किम् अपि नाद्भुतम् इत्य् आहुःअविम्स्मितम् इति । न विद्यते विस्मितं किम् अप्य् अद्भुतं यत्र तं विना दुर्लङ्घ्यस्यापि संसारसिन्धोस् तारणे अन्यत्रातिविस्मयोऽपि, तत्र न कोऽपि विस्मयः । सद्य एव तस्य गोष्पदीकरणसामर्थ्याद् इति भावः । स्वेनैव स्वस्वरूपेणैव यो लाभः सौन्दार्यादिमाधुर्यसप्तकस्य प्राप्तिस् तेन समं सह परिपूर्णाः कामाः स्वीयह्लादिनीशक्तिदत्ता भोगा यस्य तम् । प्रशान्तम् अनुग्रं सेवापराधे जातेऽपि भक्तविशेष्लक्षणत्वात् क्षन्तारम् ॥२१॥

 ओ)०(ओ

॥ ६.९.२२ ॥

यस्योरुशृङ्गे जगतीं स्वनावं
मनुर् यथाबध्य ततार दुर्गम् ।
स एव नस् त्वाष्ट्रभयाद् दुरन्तात्
त्राताश्रितान् वारिचरोऽपि नूनम् ॥

श्रीधरः - महाभये स एव रक्षक इति दृष्टम् इत्य् आहुःयस्येति द्वाभ्याम् । यस्य महाशृङ्गे जगतीं पृथ्वीम् एव स्वनावं बद्ध्वा मनुः सत्यव्रतो यथावद् दुर्गं सङ्कटं ततार, स एव वारिचरो मत्स्यमूर्तिर् नोऽस्मान् अप्य् आश्रितान् सतो नूनं त्राता रक्षिष्यति ॥२२॥

क्रमसन्दर्भः - न व्याख्यातम्.

विश्वनाथः - वयं त्व् अतिनिकृष्टाः सकामा अप्य् अस्मिन् महाभय एव शरणं यान्तोऽपि तेन रक्षणीया एव, यथा पूर्वे इत्य् आहुःयस्येति द्वाभ्याम् । यस्य मत्स्यरूपस्य जगतीं पृथ्वीम् यथा ततारेति, वयम् अपि तथा तरेमेति भावः । वारिचरोऽपि वारिण्य् एव चरन्न् अपि तत्रैव स्थित्वा जगतीस्थान् अस्मान् ईश्वरत्वाद् रक्षतु ॥२२॥

 ओ)०(ओ

॥ ६.९.२३ ॥

पुरा स्वयम्भूर् अपि संयमाम्भस्य्
उदीर्णवातोर्मिरवैः कराले ।
एकोऽरविन्दात् पतितस् ततार
तस्माद् भयाद् येन स नोऽस्तु पारः ॥

मध्वः - यत्र वायुदपद्मादिरूपेण प्रकृतिः स्थिता ।
एकस् तत्राविभेद् ब्रह्मा विचार्य भयम् अत्यगात् ॥
अन्तर्गतो हरिस् तस्य ध्यातो भयम् अपानुदत् ॥ इति च ।

जनिष्यतां जनानां तु स्वभावानां प्रसिद्धये
ज्ञानादिगुणपूर्णस्य ब्राह्मणोऽपि क्षणार्धगाः ॥
अज्ञानं तु चतुर् वारं द्विवारं भयम् एव च ।
लोकोऽपि तावन् नान्यत्र कदाचिद् ब्राह्मणो भवेत् ।
तत्रापि भगवत्प्रीत्या उन्नत्यैवास्य तद् भवेत् ॥ इति ब्रह्मतर्के ॥२३॥

श्रीधरः - संयमाम्भसि प्रलयोदके । उदीर्णैर् उद्गतैर् वातैर् ये ऊर्मयस् तेषां रवैः कराले भयङ्करे । अरविन्दान् नाभिकमलात् पतितप्राय एकोऽसहाय एव तस्माद् भयाद् येन ततार स एव नः पारस् तारकोऽस्तु ॥२३॥

क्रमसन्दर्भः - न व्याख्यातम्.

विश्वनाथः - संयमाम्भसि प्रलयजले । अरविन्दान् नाभिकमलात् पतितः पतितप्रायः, येन हेतुना सः ॥२३॥

 ओ)०(ओ

॥ ६.९.२४ ॥

य एक ईशो निजमायया नः
ससर्ज येनानुसृजाम विश्वम् ।
वयं न यस्यापि पुरः समीहतः
पश्याम लिङ्गं पृथग् ईशमानिनः ॥

मध्वः - लिङ्गम् एव पश्यामः ।
कदाचिद् अभिमानस् तु देवानाम् अपि सन्न् इव ।
प्रायः कालेषु नास्त्य् एव तारतम्येन सोऽपि तु ॥ इति च ॥२४॥

श्रीधरः - किं च, वयं भगवतैव सृष्टाः पालिताश् च बहुशोऽतस् तम् एव शरणं व्रजामेत्य् आहुःय एक इति त्रिभिः । येनानुगृहीताः सन्तो विश्वं सृजाम् ।

ननु यूयम् एव स्रष्टारो नान्यो युष्माकम् अनुग्राहकोऽस्ति, तस्यादर्शनात् ? तत्राहुःअस्मत्तः पुरः पूर्वम् एवान्तर्यामितया समीहमानस्यापि यस्य लिङ्गं रूपं न पश्यामः । तत्र हेतुःपृथक् पृथग् ईशा इत्य् अभिमानिनः ॥२४॥

क्रमसन्दर्भः - न व्याख्यातम्.

विश्वनाथः - स खलु सर्वत्रात्र च वर्तमानोऽप्य् अस्माकं बहिर्मुखेन्द्रियाणाम् अदृश्योऽपि कृपयैव दृश्यो भूत्वा रक्षत्व् इत्य् आहुःय इति त्रिभिः । पुरोऽस्माकम् अग्र एव समीहमानस्य रामकृष्णादिरूपेण लीलां कुर्वतोऽपि तस्य लिङ्गं न पश्यामः, तत्र हेतुः पृथग् इति ॥२४॥

 ओ)०(ओ

॥ ६.९.२५२६ ॥

यो नः सपत्नैर् भृशम् अर्द्यमानान्
देवर्षितिर्यङ्नृषु नित्य एव ।
कृतावतारस् तनुभिः स्वमायया
कृत्वात्मसात् पाति युगे युगे च ॥

तम् एव देवं वयम् आत्मदैवतं
परं प्रधानं पुरुषं विश्वम् अन्यम् ।
व्रजाम सर्वे शरणं शरण्यं
स्वानां स नो धास्यति शं महात्मा ॥

श्रीधरः - देवादिषूपेन्द्रपरशुराममत्स्यरामादितनुभिः कृतावतारः सन्न् आत्मसात् कृत्वा पाति च ॥२५॥

आत्मभूतं दैवतम् । कुतः । विश्वं विश्वात्मकम् । तथापि विकारं वारयन्ति, अन्यम् । विश्वात्मत्वे हेतुः, परं कारणम् । ननु प्रधानं पुरुषश् च विश्वस्य कारणं तत्राहुः, प्रधानं पुरुषं च । तद् आत्मकोऽपि स एवेत्य् अर्थः । स एव नः शं विधास्यति ॥२६॥

चैतन्यमतमञ्जुषा - यो नः सपत्नैर् इत्यादि । तनुभिर् नित्य एव नित्यः सन्न् एव । ननु तनोर् नित्यत्वम् अनुपन्नम् ? नेत्य् आहस्वमायया स्वभावशक्त्या । स्वमायाशब्दोऽत्र स्वभावशक्तिपरः, शक्तेर् अचिन्त्यातर्क्यत्वात् ॥२५॥

क्रमसन्दर्भः - न व्याख्यातम्.

विश्वनाथः - तनुभिः उपेन्द्रपरशुरामादिस्वरूपैः स्वस्य मायया कृपया चिच्छक्त्या बालोऽस्मान् आत्मसात् कृत्वा पातीति । अत एव साम्प्रतं स्वरक्षणार्थं निवेदनेऽपि न सङ्कुचाम इति भावः । तम् एवेति विश्वं मायाशक्त्या विश्वरूपम् । स्वरूपशक्त्या अन्यं विश्वस्माद् भिन्नम् ॥२५२६॥

 ओ)०(ओ

॥ ६.९.२७ ॥

श्रीशुक उवाच
इति तेषां महाराज सुराणाम् उपतिष्ठताम् ।
प्रतीच्यां दिश्य् अभूद् आविः शङ्खचक्रगदाधरः ॥

श्रीधरः - प्रतीच्यां दिशि हृदि प्रथमम् आविर् अभूत् ॥२७॥

क्रमसन्दर्भः - न व्याख्यातम्.

विश्वनाथः - प्रतीच्यां दिशि पश्चिमसमुद्रकूले देशान्तरस्योत्तमस्य दैत्याक्रान्तत्वात् तत्र देवैः स्थातुम् अशक्यत्वात् तत्रैव विविक्ते उपविश्य स्तुतत्वात् ॥२७॥

 ओ)०(ओ

॥ ६.९.२८२९ ॥

आत्मतुल्यैः षोडशभिर् विना श्रीवत्सकौस्तुभौ ।
पर्युपासितम् उन्निद्र शरदम्बुरुहेक्षणम् ॥
दृष्ट्वा तम् अवनौ सर्व ईक्षणाह्लादविक्लवाः ।
दण्डवत् पतिता राजऽ छनैर् उत्थाय तुष्टुवुः ॥

मध्वः- श्रीवत्सः प्रकृतिर् ज्ञेया ब्रह्माख्यः कौस्तुभः पुमान् ।
तदतीतैः षोडशभिः स्वरूपैर् अप्य् उपास्यते ॥ इति च ।

श्रीवत्सकौस्तुभौ विना आत्मतुल्यैः प्रकृतिपुरुषातीतत्वात् सप्तदशरूपाणि अपि तुल्यानीत्य् अर्थः । आत्मभूतैश् च तुल्यैश् च आत्मतुल्यैः ।

अपुम्प्रकृत्यधीनत्वाद् वासुदेवादिका हरिः ।
तुल्याश् च केशवाद्यश् च न च भिन्नाः कथञ्चन ॥ इति तन्त्रसारे ।

श्रीवत्सकौस्तुभाभ्याम् तु विना भावं प्रदर्शयेत् ।
पुम्प्रकृत्यात्मकाभ्याम् स धत्ते नित्यं जनार्दनः ॥
यद् अस्याभ्याम् अतीतत्वात् तद्वशोनानयोर् हरिः ।
श्रीवत्सकौस्तुभाभ्याम् तु विनाभावः स एव तु ॥ इति च ॥२८२९॥

श्रीधरः - पुनश् च तं पुरो दृष्ट्वा ईक्षणाह्लादेन विवश अवनौ दण्डवत् पतिताः सन्तः, शनैर् उत्थाय तुष्टुवुर् इत्य् अन्वयः । कथम्भूतम् ? श्रीवत्सकौस्तुभौ विना स्वतुल्यैः षोडशभिः सुनन्दादिभिः परितः सेवितम् । उन्निद्रशरदम्बुरुहवद् ईक्षणे यस्य तम् ॥२९॥

क्रमसन्दर्भः - आत्मेति युग्मकम् । ईक्षणाह्लादेति वस्तुस्वाभाव्यात् स्वाभीष्टसिद्धिनिश्चयाच् च ॥२९॥

विश्वनाथः - श्रीवत्सकौस्तुभौ विना चतुर्भुजत्वादि स्वचिह्नवत् तदात्मतुल्यैः सुनन्दादिभिः परित उपासितम् ॥२८२९॥

 ओ)०(ओ

॥ ६.९.३० ॥

श्रीदेवा ऊचुः
नमस् ते यज्ञवीर्याय वयसे उत ते नमः ।
नमस् ते ह्य् अस्तचक्राय नमः सुपुरुहूतये ॥

मध्वः - वयः सर्वस्य वयनाद् भगवान् पुरुषोत्तम इति च । मा तन्तुच्छेदि वयतो धियं मे इति श्रुतिः ॥३०॥

श्रीधरः - यज्ञो वीर्यं स्वर्गादिफलजननाय सामर्थ्यं यस्य तस्मै नमः । वयसे उत तत्फलपरिच्छेदककालात्मनेऽपि । तद्विघातकेषु दैत्येष्व् अस्तं प्रक्षिप्तं चक्रं येन एवम्भूतैः प्रभावैः सुपुरुहूतये शोभनबहुनाम्ने ॥३०॥

क्रमसन्दर्भः - न व्याख्यातम्.

विश्वनाथः - तेषाम् ईश्वरम्मन्यतामात्रं व्यञ्जयन्तो यज्ञैर् अस्मदाद्युपासकानां फलप्राप्तिविघातयोर् भवान् एव हेतुर् इत्य् आहुःनम इति । यज्ञस्य वीर्यं स्वर्गादिफलोत्पादनलक्षणः प्रभावो यस्मात् तस्मै, फलप्रापकायेति भावः । उत पुनर् वयसे कालाय स्वर्गादिफलनाशकाय च । तथा अस्त्रचक्राय असुरेषु चक्रं क्षिप्त्वा तेषां निग्राहकाय, अस्माकं पालकाय च । एवं स्वर्गादिप्रापक इति स्वर्गादिनाशक इति असुरसंहारक इति देवपालक इत्यादि नामभिः सुपुरुहूतिर् यस्य तस्मै ॥३०॥

 ओ)०(ओ

॥ ६.९.३१ ॥

यत् ते गतीनां तिसृणाम् ईशितुः परमं पदम् ।
नार्वाचीनो विसर्गस्य धातर् वेदितुम् अर्हति ॥

मध्वः - देवलोकात् पितृलोकात् निरयाच् चापि यत् परम् ।
तिसृभिः परमं स्थानं वैष्णवं विदुषां गतिः ॥ इति माहात्म्ये ॥३१॥

श्रीधरः - ननु मम गुणातीतं रूपं विहाय गुणोपाधिकं यज्ञवीर्यत्वादि किम् इति वर्ण्यते ? तत्राहुःयत् तव गुणत्रयस्येशितुर् नियन्तुस् त्रिगुणात्मिकानां तिसृणां गतीनां परमं पदं निर्गुणस्वरूपं तद् विसर्गस्यार्वाचीन इदानीं तनो हे धातः, वेदितुं नार्हति । अतः केवलं तस्मै ते नमोऽस्तु ॥३१॥

क्रमसन्दर्भः - ननु प्रत्यक्षतोऽनुभूयमानम् इदं मद्रूपं विहाय गुणोपाधिकं यज्ञवीर्यत्वादिकं किम् इति वर्ण्यते ? तत्राहुःयत् त इति ॥३१॥

विश्वनाथः - ननु नश्वरतुच्छस्वर्गपदप्राप्त्यर्थम् एव स्तुध्वे, न त्व् अनश्वरनित्यसुखमयवैकुण्ठार्थम् अत्र को हेतुः ? तत्राहुःतिसृणां देवमनुष्यतिर्यग्गतीनाम् ईशितुः प्रापकस्य तव यत् परमं पदं वैकुण्ठधाम, तत् विसर्गस्यार्वाचीनोऽस्मादृशो जनो वेदितुम् अनुभवितुं नार्हति । न हि घासबुषादिकं विना पशुर् अन्यत् क्षीरादिकं वाञ्छति लभते वा कुतश्चिद् इति भावः ॥३१॥

 ओ)०(ओ

॥ ६.९.३२ ॥

ओं नमस् तेऽस्तु भगवन् ! नारायण ! वासुदेव ! आदिपुरुष ! महापुरुष ! महानुभाव ! परममङ्गल ! परमकल्याण ! परमकारुणिक ! केवल ! जगदाधार ! लोकैकनाथ ! सर्वेश्वर ! लक्ष्मीनाथ !
परमहंसपरिव्राजकैः परमेणात्मयोगसमाधिना परिभावितपरिस्फुटपारमहंस्यधर्मेणोद्घाटिततमःकपाटद्वारे चित्तेऽपावृत आत्मलोके स्वयम् उपलब्धनिजसुखानुभवो भवान्.

श्रीधरः - मिताक्षराणि पद्यानि न मीयन्ते हरेर् गुणाः । इति मद्यैर् अतुष्यन्तः सद्यो गद्येन तुष्टुवुः । भक्त्युद्रेकेण बहुधा सम्बोधयन्तो दुर्ज्ञेयत्वं प्रपञ्चयन्तिभगवन्न् इत्यादिना । परमं मङ्गलं शुद्धो धर्मो यस्मिन् । आत्मयोगेनाष्टाङ्गेन यः समाधिश् चित्तैकाग्र्यं तेन परिभावितः सुशीलितः परिस्फुटो यः पारमहंस्यधर्मो भगवद्भजनं, तेनोद्घाटितं तमोरूपं कपाटं यस्मिन्, तस्मिन् द्वारभूते चित्ते अपावृते प्रकटे आत्मलोके प्रत्यग्रूपे स्वयम् एवोपलब्धम् अभिव्यक्तं यन् निजसुखं, तद् अनुभवरूपो भवान् ॥३३॥

क्रमसन्दर्भः - तमः प्रकृतिर् अज्ञानं वा । आत्मलोके स्वस्वरूपे लोके । एष आत्मलोक एष ब्रह्मलोक [बृ.आ.उ. ४.३.३२] इति । दिव्ये ब्रह्मपुरे ह्य् एष परमात्मा प्रतिष्ठितः [मु.उ. २.२.७] इत्यादिश्रुतौ । यत् तत् सूक्ष्मं परमं वेदितव्यं नित्यं पदं वैभवम् आमनन्ति ॥३३॥ [भगवत्सन्दर्भः ६१]

विश्वनाथः - पुरुहूतय इत्य् उक्तम् अतो बहुभिर् नामभिः सम्बोध्य स्तुवते नम इति । हे भगवन् ! षडैश्वर्यपरिपूर्ण ! परिपूर्णत्वम् एवाहुःहे नारायण ! त्वम् एव स्वांशाधिक्यक्रमेण व्यष्टिसमष्टिप्रकृत्यन्तर्यामित्वेन क्षीरोदगर्भोदकरणार्णवशायी भवसीत्य् अर्थः । ततोऽपि पूर्णत्वात् हे वासुदेव ! व्यूहानाम् आदिभूत ! ततोऽपि परिपूर्णत्वात् हे आदिपुरुष ! परव्योमनाथ !

ननु कथम् एवम् अवगम्यते ? तत्राहुःमहापुरुषेषु तत्तद्भक्तेषु महान्तोऽनुभावा अनुरूपमहाप्रभावा एव यस्य सः ।

ननु महाप्रलये मद्भक्तमद्धाममदाकाराणां का वार्ता ? तत्राहुःमङ्गलानि प्राकृतानि परममङ्गलानि अप्राकृतमङ्गलवस्तूनि त्वद्भक्तधामादीनि, तेषां परमकल्याणं कुशलत्वं यतः । तेषां कालनियम्यत्वाभावाद् इति भावः ।

किं च, अपारैश्वर्यमाधुर्यसिन्धोस् तव करुणाम् एव बहिर्दर्शिनो वयं कालग्रस्यमाना आश्रयाम इत्य् आहुःहे परमकारुणिक ! अन्तर्दर्शिभिस् तु भवान् उपलब्धनिजसुखानुभव एव भवति । कदा ? आत्मयोगैर् यमनियमादिभिर् यः समाधिश् चित्तैकाग्र्यं तेन परि सर्वतोभावेन भावितः । कुतः ? परिस्फुटः पारमहंस्यधर्मो भक्तियोगः, तेनोद्घाटिततमःकपाटं द्वारं यस्य तथाभूते चित्ते चित्तमन्दिरे अपावृतः अपगतावरणः आत्मलोके वैकुण्ठधामनि वर्तमानः । चित्तस्येतादृशत्वे सति तन्मध्ये एव सहवैकुण्ठलोको भवान् स्फुरतीति भावः ॥३३॥

 ओ)०(ओ

॥ ६.९.३३ ॥

दुरवबोध इव तवायं विहारयोगो यद् अशरणोऽशरीर इदम् अनवेक्षितास्मत्समवाय आत्मनैवाविक्रियमाणेन सगुणम् अगुणः सृजसि पासि हरसि.

श्रीधरः - ननु केवलानुभवरूपत्वे मम सृष्ट्यादिकर्तृत्वं कथम् ? तत्राहुःदुरवबोध इव तवायं विहारयोगो यद् यस्माद् अशरणो निराश्रयः । इदं विश्वम् । अनवेक्षितोऽस्माकं समवायो मेलनं साहाय्यं येन सः ॥३३॥

क्रमसन्दर्भः - तद् एवं वैकुण्ठविहारो दुर्दर्शोऽपि युक्तिसिद्ध एव गुणातीतत्वादिना तव योग्यत्वात् । प्रपञ्चविहारस् तु युक्त्यतीतः, सगुणत्वादिना वैपरीत्याद् इत्य् आहुःदुरवबोध इति । कुलालादिर् हि सगुणः किञ्चित् स्थानं समवायान्तरं चावलम्ब्य स्वशरीरं च प्रवर्त्य मृदादिवस्त्वन्तरेण सगुणं घटादिकं करोति पाति हरति त्वं त्व् अगुणश् चाविक्रिय एव च तत्तदवलम्बनादिकं विनैवेच्छामात्रेणात्मनैव च सगुणं प्रपञ्चम् इत्य् अर्थः । अशरण इत्यादिकं हि तदभिप्रायेणैवोक्तम् । इवेत्य् अचिन्त्यशक्तित्वाद् एव तद् अपि नातियुक्त्यगम्यम् इति भावः ॥३३॥

विश्वनाथः - किं च, स्वीयवैकुण्ठलोके सदा विहरन्न् आत्मारामो गुणातीतोऽपि प्रपञ्चलोके अस्मदादिदुर्ज्ञेयप्रकारैः सृष्टादिभिर् विहरसीत्य् आहुःदुरवबोध इति विहारयोगः क्रीडायुक्तत्वं दुरवबोध इवेति त्वद्भक्तविज्ञैः सुबोधोऽप्य् अन्यैर् दुर्बोध इत्य् अर्थः । कुतः यद् शरणो निराश्रय एव अशरीरः शारीरचेष्टारहित एवेति । सृष्टिकर्ता हि साकार एव सहस्रशीर्षेत्यादि श्रुतेः । न अवेक्षितम् अस्माकम् इन्द्रादीनां हस्ताद्यधिष्ठात्ṝणां समवायः साहाय्यं येन सः । आत्मनैव स्वेनैव आत्मन उपादानत्वेऽप्य् अविक्रियमाणेनैव विवर्तवादाङ्गीकारत्वे विक्रियमाणत्वं न चित्रम् । चित्रं खलु तदनङ्गीकार एव । अत एव वक्ष्यते गजेन्द्रेण

नमो नमस् तेऽखिलकारणाय
निष्कारणायाद्भुतकारणाय [भा.पु. ८.३.१५]

इति कारणस्याद्भुतत्वम् उपादानत्वेऽपि निर्विकारत्वम् एवेति । अगुणः सन् सगुणं विश्वं सृजसि कुलालादिर् हि किञ्चित्स्थानम् अवलम्ब्य स्वशरीरं च प्रवर्त्य ससहायो मृदादिवस्त्वन्तरेण विक्रियमाणेनैव सगुण एव सगुणं घटं सृजतीति दृष्टम् इतीदम् एकं दुर्ज्ञेयत्वं सृष्टौ ॥३३॥

 ओ)०(ओ

॥ ६.९.३४ ॥

अथ तत्र भवान् किं देवदत्तवद् इह गुणविसर्गपतितः पारतन्त्र्येण स्वकृतकुशलाकुशलं फलम् उपाददाति, आहो स्विद् आत्माराम उपशमशीलः समञ्जसदर्शन उदास्त इति ह वाव न विदामः.

मध्वः - अथ तत्र भगवान् किं देवदत्तवद् इत्य् आक्षेपः । अचिन्त्यशक्तेर् अनन्तगुणस्य कुतः पारतन्त्र्यादिकम् इत्य् अभिप्रायः ॥३४॥

श्रीधरः - दुर्ज्ञेयान्तरम् आहुःअथ तत्रेति । यथेह देवदत्तो गृहादि निर्माय तत्र स्वकृतशुभाशुभयोः फलम् उपादत्ते, एवं भवान् ब्रह्मस्वरूपो जीवरूपेण गुणविसर्गे पतितः सन्न् उपाददाति । यद् वा, समञ्जसम् अप्रच्युतं दर्शनं चिच्छक्तिर् यस्य स भवानुदास् ते उदासीनः साक्षितया वर्तत इति ॥३४॥

क्रमसन्दर्भः - किं त्व् इदं तु निर्णेतुं न शक्नुम इति बहिर्मुखान् आक्षेप्तुं सोल्लुण्ठम् आहुःअथेति । तत्र सृष्ट्यादौ कर्मणि देवदत्तवत् संसारिजीवविशेषवद् अविद्यया गुणविसर्गपतितः सन् स्वकृतशुभाशुभयोः फलं देवतिर्यगाद्यवताररूपम् उपादत्ते । आहो स्विद् अथवा तद्वद् देवदत्तरूपत्वेऽपि विद्ययात्मारामः सन्न् इत्यादि ॥३४॥

विश्वनाथः - शिष्टानां पालनं हि दुष्टानां संहारं विना न भवतीत्य् अन्तर्भूतसंहारकस्य पालनस्यापि दुर्ज्ञेयत्वम् आहुःअथेति । देवदत्तः प्राकृतजीवो यथा गृहादिकं निर्माय तत्र मित्रशत्रूदासीनादिगहने संसारे प्रविश्य स्वकृतधर्माधर्मफलं सुखदुःखं भुङ्क्ते, तथैव तत्र भवान् इत्य् आदरे त्वम् अपि गुणेभ्यः सत्त्वरजस्तमोभ्यो विविधं सर्गो येषां तेषु गुणविसर्गेषु देवासुरराक्षसादिषु परस्परविघातिषु मध्ये पतितः उपेन्द्रकृष्णरामावतारेषु शिष्टपालनदुष्टनिग्रहयोः प्रवृत्तः, भोगैश्वर्यसुखं सङ्ग्रामादिश्रमदुःखं च यत् प्राप्नोषि, तत् किं पारतन्त्र्येण कर्माधीनत्वेन स्वकृतयोः पुण्यपापयोः कुशलाकुशलं सुखदुःखम् उपाददाति स्वीकरोति, आहो स्वित् किं वा समञ्जसदर्शनः अप्रच्युतचिछक्तिकः । उदास्ते साक्षित्वान् न सुखं दुःखं स्वीकरोतीति न विदामः, तत्त्वं न विद्मः ॥३४॥

 ओ)०(ओ

॥ ६.९.३५ ॥

न हि विरोध उभयं भगवत्य् अपरिमितगुणगण ईश्वरेऽनवगाह्यमाहात्म्येऽर्वाचीनविकल्पवितर्कविचारप्रमाणाभासकुतर्कशास्त्रकलिलान्तःकरणाश्रयदुरवग्रहवादिनां विवादानवसर उपरतसमस्तमायामये केवल एवात्ममायाम् अन्तर्धाय को न्व् अर्थो दुर्घट इव भवति स्वरूपद्वयाभावात्.

मध्वः - उपरतसमस्तमायामये । प्राकृतस्वभाववर्जिते । केवलं स्वात्ममायां निजसामर्थ्यम् । स्वरूपद्वयाभावाद् इत्यादिसमाधानम् । स्वतन्त्रः परतन्त्रो वाज्ञोऽज्ञो दुःखी सुखी नु किम् । इत्यादि संशयः कस्याज्ञानिनां पुरुषे ।

तस्यानन्तगुणत्वात् पूर्णशक्तित्वाच् च हरेः ।
स्वातन्त्र्यादिकम् एवास्य विदो जानन्ति निश्चयात् ।
घटकत्वाद् दुर्घटस्य दुर्जेयत्वाच् च सर्वशः ।
तच्छक्तेर् अविदो जीवं परतन्त्रं वदन्त्य् अमुम् ।
एवं दुर्घटया शक्त्याज्ञोऽज्ञानां परमेश्वरः ॥३५॥

श्रीधरः - तद् एवं विरोधेन दुर्ज्ञेयत्वम् उक्वा तत्परिकारेण ज्ञानप्रकारम् आहुःन हीति । विरुध्यत इति विरोधः । उभयं न विरुद्धम् इत्य् अर्थः । न ह्य् अन्यदृष्टान्तेन त्वयि विकल्पो युज्यतेऽतर्क्यैश्वर्यत्वाद् इत्य् आहुःभगवतीति । अपरिमिता गुणगण यस्य तस्मिन्न् ईश्वरे स्वतन्त्रेऽनवगाह्यम् अतर्क्यं माहात्म्यं यस्य तस्मिन् । विकल्प एवम् एवं वेति, वितर्कः किम् अत्र युक्तम् इति, विचार इत्थम् एवेति । तत्र प्रमाणाभासास् तदनुग्राहकाः । कुतर्काश् चार्वाचीना वस्तुस्वरूपासंस्पर्शिनो ये विकल्पादयः, ते येषु शास्त्रेषु, तैः कलिलं व्याकुलम् अन्तःकरणम् आश्रयो यस्य दुरवग्रहस्य, तेन वादिनां विवादस्यानवसरे ‘गोचरे ।

ननु श्रद्धामात्रम् एतत्, युक्तिर् उच्यताम् । तत्राहुःउपरतो मायां यः संसारो यस्मिन्, तस्मिन् केवलेऽप्य् आत्ममायां मध्ये निधाय, को न्व् अर्थः कर्तृत्वादिर् न सम्भवति । यदि वस्तुतः कर्तृत्वादि भवेत्, तर्हि विरोधः स्यात्, न तु तद् अस्तीत्य् आहुःस्वरूपद्वयाभावाद् इति ॥३५॥

चैतन्यमतमञ्जुषा - एतद् एव दूरे दर्शयतिन हि विरोध उभयम् इत्यादि । स्वरूपद्वयाभावात्, वस्तुतस् तु एकम् एव रूपम् । अथवा स्वरूपे द्वयाभावात्, स्वरूपं तावद् एकम् एव भवति, तत् तु श्रीकृष्णाख्यम् एव । अन्यत् तु तदीयम् एव । áयद् यद् भवसि, श्रीकृष्णरूप एव त्वम्, तत् तद् अनुग्रहणेऽपि भवान् अवशिष्ट एव, त्वं नित्य एव, ता अपि नित्या इत्य् उभयविरुद्धम् अपि त्वयि न विरोधः । तत्र हेतवःभगवतीत्यादीनि विशेषणानि । स्वरूपद्वयाभावाद् इति पृथक् हेतूपन्यासश् च ॥३५॥

क्रमसन्दर्भः - यत्र विद्या सम्भाव्यते तत्राविद्यापि सम्भाविता स्याद् इति मायाशक्तिवृत्तिविद्याशक्तिमयेश्वरवादिनाम् उपहासार्थम् इदम् उक्तवन्तः । स्वमतं पुनः स्फूर्तिम् अभिनयन्त इवाहुःन हीति । उभयम् अपीदं विरुद्धं भगवति नैव विद्यते । तत्र हेतुःस्वरूपद्वयाभावात् । संसारिजीववद्बद्धत्वमुक्तत्वावस्थाविशेषाभावात् । बद्धत्वे हि मुक्तत्वं तथा दिव्यातिदिव्यतत्तदवतारादिलक्षकोऽप्य् अर्थो दुर्घटो न भवति । यतः आत्ममायां निजेच्छाशक्तिम् अन्तर्धाय मध्ये निधाय तत्र तत्र सहायत्वेन सम्पाद्य तिष्ठति सतीत्य् अर्थः । उभयत्र हेतवो भगवतीत्यादयः ॥३५॥

विश्वनाथः - विरोधम् उक्त्वा भक्तानां मते तस्य परिहारम् आहुःन हीति । विरुद्ध्यत इति विरोधः । उभयम् आत्मारामत्वम् अप्राकृतसुखदुःखित्वं च त्वयि न विरुद्धम् इत्य् अर्थः । न ह्य् अन्यदृष्टान्तेन त्वयि विकल्पो युज्यते, अतर्क्यैश्वर्यत्वाद् इत्य् अविरोधे हेतुम् आहुःभगवतीत्यादि । प्रथमं सुखदुःखित्वं भगवतीपदद्वयेनाहुःभगवतीति । ज्ञानशक्तिबलैश्वर्यवीर्यतेजांस्य् अशेषतः भगवच्छब्दवाच्यानि विना हेयैर् गुणादिभिर् इति वैष्णवोक्तेर् अप्राकृतज्ञानादिषडैश्वर्यवत्त्वेनाज्ञानमूलकं सर्वम् एव प्राकृतं सुखदुःखं त्वयि नास्तीत्य् अवगतम् ।

ननु तर्ह्य् अन्ये सुखदुःखे मयि कुतस्त्ये ? तत्राहुःअपरिगुणितगुणानां प्रेमवश्यत्वभक्तवात्सल्यादीनां गणा यस्मिन्, तेन ह्य् असुरराक्षसादिभ्यस् त्वद्भक्तानां प्रह्लादविभीषणादीनां पाण्डवयादवादीनां नित्यपार्षदानां साधकभक्तानाम् अप्य् अनन्तानां भक्ताभासआनाम् अस्मदादिदेवानां च कष्टे वृत्ते सति, तत्तद्दुष्टसंहारार्थविविधप्रयासज्ञापितस्य त्वदीयदुःखस्य तथा तेषाम् एव तत्तद्विपदुत्तीर्णानाम् अवग्रहजाज्ज्वल्यमानसस्यानां कादम्बिनी वृष्यमाणामृतसिक्तानाम् इव लब्धभवद्दर्शनानां परमसुखे वृत्ते सत्य् अद्भुतस्य तव सुखस्य च भक्तवात्सल्यप्रेमवश्यतैकनिदानत्वाद् अप्राकृते एव ते सुखदुःखे भवतः ।

किं च, सुखदुःखे अपि ते चिन्मयसुखरूपे एव प्रेम्नश् चिच्छक्तिसारवृत्तित्वात् । किं पुनर् व्रजदेव्यादीनां वैदेह्याश् च सम्भोगविप्रलम्भजनिते सुखदुःखे । ते तु प्रेमपरमकाष्ठामयत्वात् परमसुखरूपे एव स्तः । ततश् च चित्स्वरूपस्य तव चित्स्वरूपयोः सुखदुःखयोः रममाणस्यात्मारामत्वं सुखदुःखवत्त्वम् ऐक्याद् अविरुद्धम् एव प्रतिपादितम् ।

नन्व् एवं कैर् अपि दार्शनिकैर् नाहं निरूप्ये ? तत्राहुःईश्वरे त्वयि ईशितव्यानां तेषां निरूपणायोग्यता युक्तैवेति भावः । यतो”नवगाह्यम्, भक्त्याहम् एकया ग्राह्य इति त्वद्वचनात् तेषां भक्तिहीनानाम् अवगाहनार्हं माहात्म्यं यस्मिन् ।

ननु युष्मत्प्रतिपादिते यत् षडैश्वर्याणां प्रेम्नश् च चिन्मयत्वे तैर् बह्व्य एवानुपपत्तय उद्गृह्यन्ते ? तत्राहुःअर्वाचीनवस्तुस्वरूपासंस्पर्शिनो विकल्पादयो येषु शास्त्रेषु, तैः कलिलं व्याकुलं यद् अन्तःकरणम् एवम् एवं वेति, वितर्कः किम् अत्र युक्तम् इति, विचार इत्थम् एवेति । तत्र प्रमाणाभासास् तदनुग्राहकाः । कुतर्काश् चार्वाचीना वस्तुस्वरूपासंस्पर्शिनो ये विकल्पादयः, ते येषु शास्त्रेषु, तैः कलिलं व्याकुलम् अन्तःकरणम् आशयः, तत्र आशेरते सदैव शयित्वा तिष्ठन्ति ये दुरवग्रहा दुराग्रहाः, तैर् एव वादिनां नानावादोद्ग्राहवतां विवादस्यानवसरे अगोचरे । तत्र विकल्प एवं वा एवं वेत्य् आकारः वितर्कः, किम् अत्र युक्तम् इत्य् अनिश्चयः । विचार इत्थम् एवेति निश्चयः । तत्र प्रमाणाभासाः कुत्सितास् तर्का इति ।

ननु अनुपपत्तौ सत्यां कुतो विवादाभावः ? तत्राहुःउपरताः समस्ता मायामयाः मायिकाः पदार्था यत्र तस्मिन्न् इति विवादानां मायाशक्तिकार्यत्वात् तव तु मायामायिकपदार्थातिरिक्तवस्तुत्वात् कुतो विवादप्रसक्तिसम्भावनापीत्य् अर्थः ।

ननु तद् अपि युष्मत्साहाय्यथार्थं समुद्रमन्थनादौ पाण्डवसाहाय्यथार्थं सारथ्यदूत्यादौ यादवपालनार्थं जरासन्धाद्युपद्रवोत्थभयपलायनादौ कर्मणि प्रत्यक्षत एव सर्वैर् दृश्यमानं मदीयदुःखं कथं चिन्मयसुखरूपं भवेद् इत्य् अत आहुःकेवले एवेत्यादि । त्वयि मायाशक्तिविनाभूते सत्य् एव या आत्ममाया अचिन्त्ययोगमाया ताम् अन्तर्धाय मध्ये कृत्वा को नु अर्थो दुर्घट इति त्वदनुभवे सुखमये कः प्रवेष्टुं शक्नुयाद् इत् नात्र प्रत्यक्षादिप्रमाणं प्रवर्तत इति भावः । अचिन्त्याः खलु ये भावा न तांस् तर्केण योज्ययेद् इति वचनात् ।

नन्व् अलम् अचिन्त्यशक्तिस्वीकारेण मम भगवत्स्वरूपेण भक्तवात्सल्योत्थसुखदुःखादिमत्त्वं ब्रह्मस्वरूपेण सर्वत्र ताटस्थ्याद् आत्मारामत्वम् इति स्वरूपद्वयस्य क्रमेण धर्मद्वयम् अस्तु ? तत्राहुःस्वरूपद्वयाभावाद् इति । एकस्यैव भगवतस् तव निर्विशेषज्ञानगम्यत्वम् एव ब्रह्मत्वम् अलौकिकविशेषज्ञानगम्यत्वम् एव भगवत्त्वम् इति दूरवर्तिभिर् ज्ञानिभिर् अलौकिकविशेषग्रहणासमर्थैस् त्वम् एव ब्रह्मसमीपवर्तिभिर् भक्तैर् अलौकिकविशेषग्रहणसमर्थैर् भगवान् इति त्वम् एवोच्यसे इत्य् अर्थः । तव कृपायाः परमाणुत्वपरममहत्त्वे एव दूरत्वसमीपत्वयोर् हेतू ज्ञेये ॥३५॥

 ओ)०(ओ

॥ ६.९.३६ ॥

समविषममतीनां मतम् अनुसरसि यथा रज्जुखण्डः सर्पादिधियाम्.

मध्वः - यथा रज्जुःसर्पधिया रज्जुबुद्ध्या गम्यते ।

तथा यथार्थबुद्ध्या च मिथ्या बुद्ध्यावगम्यते ।
स्वेच्छयैव महाविष्णुः फलादश् चानुसारतः ॥ इति तन्त्रभागवते ॥३६॥

श्रीधरः - अनुग्रहनिग्रहादिकं तु तत्तन्मतिभेदेन त्वन्मायया त्वयि स्फुरतीत्य् आहुःसमा विषमा च मतिर् येषां, तेषां मतम् अभिप्रायम् । सर्पादिविषया धीर् येषां, तेषां यथा रज्जुखण्डस् तथा तथा भाति । यद् वा, तम् एवाविरोधं पुरुषम् अतिभेदेन दर्शयतिसमविषमेति ॥३६॥

क्रमसन्दर्भः - तर्हि कथम् अन्यथा प्रतीतिर् बहिर्मुखानाम् ? तत्राहुःसमेति । अनिश्चितबुद्धीनाम् इत्य् अर्थः । तद् एव स्थापयितुं जीवन्मुक्ताद् वैलक्षण्यम् आहुःस एव हीति ॥३६॥

विश्वनाथः - किं च, तद् अपि संसार.परमा सिद्ध्यर्थं तेषाम् अभक्तानां मतं नैवोच्छन्नीकरोषीत्य् आहुःसमा ब्रह्मविषयत्वात् विषमा तत्प्रातिकूल्यवत्त्वाच् च मतिर् येषाम् । यद् वा, स्वरूपभूताभ्याम् ब्रह्मत्वभगवत्त्वाभ्याम् समेऽपि एकरूपेऽपि त्वयि विषमा मायातीतस्य ब्रह्मण एव मायाशावल्ये सति भगवत्त्वम् इत्य् एवं वैषम्यवती मतिर् येषां मतम् अनुसरसि प्राप्नोषि । मतम् एवाहुःसर्पादिधियां रज्जु खण्ड इव ब्रह्मण्य् आत्मारामत्वम् एव सत्यं भक्तवात्सल्यादीनां तु मायाप्रत्यायितत्वाद् अमूलकं सुखदुःखादिकम् अलीकम् एवेति नैवास्ति विरोध इति ॥३६॥

 ओ)०(ओ

॥ ६.९.३७ ॥

स एव हि पुनः सर्ववस्तुनि वस्तुस्वरूपः सर्वेश्वरः सकलजगत्कारणकारणभूतः सर्वप्रत्यगात्मत्वात् सर्वगुणाभासोपलक्षित एक एव पर्यवशेषितः.

श्रीधरः - तद् एवं विरोधं परिहृत्य निश्चितं परमार्थम् आहुः, स एव हि नानारूपेण प्रतीतः । वस्तुस्वरूपः सद्रूपः । सर्वेषां गुणानां विषयाणाम् आभासैः प्रकाशैर् उपलक्षितः । ननु तैर् जीव एवोपलक्ष्यते ? न, सर्वप्रत्यगात्मत्वात् सर्वजीवान्तर्यामित्वात् । जडतादात्म्याध्यासेन जीवस्यापि जडप्रायत्वान् न तेन विना प्रकाश इति भावः । पर्यवशेषितो “नेति नेति” इत्यादिश्रुतिभिः ॥३७॥

क्रमसन्दर्भः - न व्याख्यातम्.

विश्वनाथः - यस्माद् एवं, तस्मात् सर्वज्ञमतम् अपहाय तद्भक्तसम्मतं मतम् एव वयम् अनुसराम इत्य् आहुःस एव पूर्वोक्तभगवत्त्वादिविशेषेण विशिष्ट एव वस्तुस्वरूपः । वास्तववस्तुस्वरूपः सर्वेषां प्रत्यगात्मत्वात् इन्द्रियागोचरत्वात् अप्रत्यक्षोऽपि सर्वेषां गुणानां बुद्धीन्द्रियादीनाम् आभासैः प्रकाशैर् उप आधिक्येन लक्षितः ज्ञातः, अनुमित इत्य् अर्थः । यद् उक्तं गुणप्रकाशैर् अनुमीयते भवान् [भा.पु. १०.२.३५] इति । पर्यवशेषितो मायामायिकवस्तुमात्रनिषेधेन “नेति नेति” इत्यादिश्रुतिभिर् इति भागवतामृतदृष्टाः । विना शारीरचेष्टत्वं विना भूम्यादिसंशयम् । विना सहायांस् ते कर्माविक्रियस्य सुदुर्गमम् इत्य् आद्याः कारिकाः अनुसृत्य दुरवबोध इत्यादीनि व्याख्यानि ॥३७॥

 ओ)०(ओ

॥ ६.९.३८ ॥

अथ ह वाव तव महिमामृतरससमुद्रविप्रुषा सकृद् अवलीढया स्वमनसि निष्यन्दमानानवरतसुखेन विस्मारितदृष्टश्रुतविषयसुखलेशाभासाः परमभागवता एकान्तिनो भगवति सर्वभूतप्रियसुहृदि सर्वात्मनि नितरां निरन्तरं निर्वृतमनसः कथम् उ ह वा एते मधुमथन पुनः स्वार्थकुशला ह्य् आत्मप्रियसुहृदः साधवस् त्वच्चरणाम्बुजानुसेवां विसृजन्ति न यत्र पुनर् अयं संसारपर्यावर्तः.

श्रीधरः - अतस् त्वद्भक्तिर् एव परमपुरुषार्थ इत्य् आहुःअथ हेत्यादि पर्यावर्त इत्य् अन्तेन । यस्माद् एवम्भूतस् त्वं परमेश्वरः । अथ ह वाव, अत एव हि । हे मधुमथन ! परमभागवता एते त्वत्पादाम्भोजानुसेवां कथं मुहुर् मुहुर् विसृजन्तीत्य् अन्वयः । हि यस्मात् । स्वार्थे पुरुषार्थे कुशला निपुणाः । अत एव आत्मा त्वम् एव प्रियः सुहृच् च येषां ते साधवो रागादिशून्याः ।

तत्र हेतुःतव महिमैवामृतरससमुद्रस् तस्य विप्रुषा बिन्दुमात्रेण सकृद् अवलीढया आस्वादितया स्वमनसि निष्यन्दमानम् अतिशयेन स्रवद् यन् निरन्तरं सुखं, तेन विस्मारिता दृष्टश्रुतविषयाः सुखलेशाभासा येषां ते । अत एव भगवति त्वयि नितरां निरन्तरं निर्वृतं च मनो येषां ते यत्र यस्याम् अनुसेवायां सत्याम् ॥३८॥

क्रमसन्दर्भः - तद् एवं बहिर्मुखान् आक्षिप्य तद्भक्तान् स्तुवन्तिअथ हेति ॥३८॥

विश्वनाथः - तद् एवं बहिर्मुखान् आक्षिप्य तद्भक्तान् स्तुवन्तिअथ हेति । सकृद् अप्य् अवलीढया आस्वादितया जनितेन सुखेन प्रेमानन्देन एकान्तिनः तत्सेवैकतानमानसत्वात् देवर्ष्यादीन् अनुपासीनाः, तद् अपि देवर्ष्यादयस् तेषु बहुतरम् एव प्रसीदन्तीत्य् आहुःसर्वेषां भूतानां प्रियसुहृदि सर्वेषाम् आत्मनि चेति । त्वत्सेवायां सत्यां ते सर्वेऽपि सेविता एव बभूवुर् इति भावः । स्वार्थकुशला इति । त्वेन त्वत्सेवात्यागिनः कुयोगिप्रभृतयः स्वार्थघातिन एवेति भावः ॥३८॥

 ओ)०(ओ

॥ ६.९.३९ ॥

त्रिभुवनात्मभवन त्रिविक्रम त्रिनयन त्रिलोकमनोहरानुभाव तवैव विभूतयो दितिजदनुजादयश् चापि तेषाम् उपक्रमसमयोऽयम् इति स्वात्ममायया सुरनरमृगमिश्रितजलचराकृतिभिर् यथापराधं दण्डं दण्डधर दधर्थ एवम् एनम् अपि भगवन् जहि त्वाष्ट्रम् उत यदि मन्यसे.

मध्वः - त्रिनयनो नृसिंहरूपी । विष्णोर् नृसिंहनामानि त्रिनेत्रोग्रादिकानि तु इति शब्दनिर्णये । विविधं भावपात्रत्वात् सर्वे विष्णोर् विभूतयः इति च ॥३९॥

श्रीधरः - प्रस्तुतं विज्ञापयन्तित्रिभूवनेत्यादिना यावत् समाप्ति । त्रिभुवनम् आत्मा स्वरूपं भवनं च यस्य । त्रिभुवनस्यात्मा भवनं चेति वा । त्रयो विक्रमा यस्य । त्रीन् लोकान् नयतीति तथा त्रयाणां लोकानां मनोहरोऽनुभावो यस्य । एवं चतुर्धा सम्बोध्याहुःतेषाम् अनुपक्रमसमय भवनं चेति वा । त्रयो विक्रमा यस्य । त्रीन् लोकान् नयतीति तथा त्रयाणां लोकानां मनोहरोऽनुभावो यस्य । एवं चतुर्धा सम्बोध्याहुः, तेषाम् अनुपक्रमसमय उद्यमकालो न भवतीति मत्वा हे दण्डधर, पूर्वं यथा दण्डं दधर्थ धृतवान् अस्य् एवम् एनं त्वाष्ट्रम् अपि जहि, यदि मन्यसे हन्तुं यदीच्छसि ॥३९॥

क्रमसन्दर्भः - न व्याख्यातम्.

विश्वनाथः - तद्भक्तेषु मध्ये सकामत्वाद् वयम् एवातिनिकृष्टा इति द्योतयन्तः प्रस्तुतं विज्ञापयन्तित्रिभूवनम् आत्मभवनं यासां त्वद्भक्ता देवमनुष्यादयो यत्र स्थित्वा त्वां सेवन्ते तद् इदम् असुराक्रान्तम् अभूद् इति भावः । त्रिभिर् विक्रमैस् त्रीन् लोकान् नयसीति यद् एव त्रिभुवनं वामनावतारे त्रिभिर् एव पादैः प्रतिगृह्य बलेः सकाशाद् आनीयास्मभ्यं दास्यसीति भावः । त्रिलोकेति सम्प्रत्य् अपि त्रिलोकस्था जनास् तवानुभावं पश्यन्तु दैत्यं संहरेति भावः ।

ननु परहिंसां समुद्दिश्य मां यजध्वे तत्राहुःतवैव विभूतयो यद्यपि तदपि तेषाम् उपक्रमसमयो नायम् इति ज्ञात्वा निवेदयाम इति भावः । तस्मात् हे दण्डधर पूर्वं दण्डं दधर्थ एवम् अधुनापि उप समीपकाल एव ॥३९॥

 ओ)०(ओ

॥ ६.९.४० ॥

अस्माकं तावकानां, तततत, नतानां हरे तव चरणनलिनयुगलध्यानानुबद्धहृदयनिगडानां स्वलिङ्गविवरणेनात्मसात्कृतानाम् अनुकम्पानुरञ्जितविशदरुचिरशिशिरस्मितावलोकेन विगलितमधुरमुखरसामृतकलया चान्तस् तापम् अनघार्हसि शमयितुम्.

श्रीधरः - प्रथमं तावत् त्वदीयानाम् अस्माकम् अन्तस् तापं शमयितुम् अर्हसि । तावकानाम् इत्य् अत्र हेतुःहे पितः, हे पितामह ! तव चरणनलिनयुगलध्यानेनैवानुबद्धो हृदये निगडः शृङ्खला येषाम् । स्वलिङ्गविवरणेन निजमूर्तिप्रकटनेन स्वीकृतानाम् । केन ? अनुकम्पयानुरञ्जितं सानुरागं च तद् विशदं रुचिरं शिशिरं च स्मितं, तत्सहितेनावलोकेन । तथानुकम्पयैव विगलितो मधुरो मुखरसः प्रियवाक्, सैवामृतकला, तया च ॥४०॥

क्रमसन्दर्भः - न व्याख्यातम्.

विश्वनाथः - एवं स्तुत्वा कृपावलोकमधुराश्वासवागमृतं प्रार्थयन्ते अस्माकम् इति । हे तततत हे पितामह ! तव चरणनलिनयुगलम् एव ध्यानेनैवानुबद्धहृदयस्य निगडः शृङ्खला येषाम् । तव चरणारविन्दान् मनोमधुपम् आक्रष्टुं न शक्नुम इत्य् अर्थः । स्वलिङ्गविवरणेन निजमूर्तिप्रकटनेन विगलितः मुखचन्द्रान् निःसृतः मधुरो मुखरसः प्रियवाक्, स एवामृतकला, तया च ॥४०॥

 ओ)०(ओ

॥ ६.९.४१ ॥

अथ भगवंस् तवास्माभिर् अखिलजगदुत्पत्तिस्थितिलयनिमित्तायमानदिव्यमायाविनोदस्य सकलजीवनिकायानाम् अन्तर्हृदयेषु बहिर् अपि च ब्रह्मप्रत्यगात्मस्वरूपेण प्रधानरूपेण च यथादेशकालदेहावस्थानविशेषं तदुपादानोपलम्भकतयानुभवतः सर्वप्रत्ययसाक्षिण आकाशशरीरस्य साक्षात् परब्रह्मणः परमात्मनः कियान् इह वार्थविशेषो विज्ञापनीयः स्याद् विस्फुलिङ्गादिभिर् इव हिरण्यरेतसः.

श्रीधरः - किं च, अस्मदभिप्रायस् त्वया ज्ञायत एव । किम् अत्रास्माभिर् विज्ञापनीयम् ? इत्य् आहुःअथ हे भगवन् ! तवास्माभिर् इह कियान् वार्थविशेषो विज्ञापनीयः स्यात् ? इत्य् अन्वयः । यथा हिरण्यरेतसोऽग्नेस् तदंशभूतैर् विस्फुलिङ्गादिभिः प्रकाशो न क्रियते, तथा तवास्माभिः कार्यार्थप्रकाशनं न कार्यम् इत्य् अर्थः । अत्र हेतुगर्भाणि विशेषणानिअखिलजगताम् उत्पत्त्यादिषु निमित्तायमानया दिव्यमायया विनोदो यस्य । अत एव सर्वजीवनिकायानाम् अन्तर्हृदयेषु ब्रह्मस्वरूपेण प्रत्यगात्मान्तर्यामी, तद्रूपेण च बहिर् अपि प्रधानरूपेण देशकालदेहावस्थानविशेषान् अनुल्लङ्घ्यानुभवतः । कथम् ? तेषाम् उपादानतयोपलम्भकतया च, उपादानस्योपलम्भकतयेति वा । अत एव सर्वेषां प्रत्ययानां बद्ध्यादीनाम् अपि साक्षिणः । साक्षित्वे हेतुः, आकाशवद् अलिप्तं शरीरं स्वरूपं यस्य । अलिप्तत्वे हेतुद्वयम्, साक्षात् परब्रह्मणो निरुपाधेः परमात्मनः शुद्धसत्त्वमूर्तेश् च ॥४१॥

क्रमसन्दर्भः - अथ भगवन्न् इति सम्बोध्य ब्रह्मपरमात्मरूपत्वेऽपि भगवद्रूपत्वस्यैव श्रैष्ठ्यम् अभिप्रेतम् अतः प्रधानरूपेण चेति सर्वश्रेष्ठरूपेणेति भगवदाख्येन चेत्य् अर्थः । आकाशशरीरस्येति आ सर्वतः काशते विराजते यत्, तत् परं ब्रह्मैव शरीरं यस्येत्य् अर्थः ॥४१॥

विश्वनाथः - तव त्वयि कियान् अर्थविशेषो विज्ञापनीय इत्य् अन्वयः । प्रत्यगात्मान्तर्यामी तद्रूपेण बहिर् अपि विषयेषु प्रधानं माया इन्द्रियादिकं तद्रूपेण देशश् च कालश् च देहस्यावस्थानविशेषा बाल्यादयश् च तान् अनतिक्रम्य अनुभवतः । तेषां देवादिजीवनिकायानाम् उपादानतया करणत्वेन उपलम्भकतया प्रकाशत्वे च हृद्गतं विज्ञापनीयं जानत इत्य् अर्थः । आकाशवद् गुणैर् अलिप्तं शरीरं यस्य हिरण्यरेतसो वह्नेर् विस्फुलिङ्गादिभिस् तत्कणभूतैर् इवास्माभिः ॥४१॥

 ओ)०(ओ

॥ ६.९.४२ ॥

अत एव स्वयं तद् उपकल्पयास्माकं भगवतः परमगुरोस् तव चरणशतपलाशच्छायां विविधवृजिनसंसारपरिश्रमोपशमनीम् उपसृतानां वयं यत्कामेनोपसादिताः.

श्रीधरः - अत एव सर्वज्ञत्वाद् एव वयं यत् कामेन यस्य कार्यस्य कामेनोपसादिताः प्रापितास् तद् अस्माकं कार्यं स्वयम् एवोपकल्पय सम्पादयेति । चरणम् एव शतपलाशं कमलं तस्य छायां विविधैर् वृजिनैर् यः संसारपरिश्रमस् तस्योपशमकरीम् उपसृतानां प्राप्तानाम् ॥४२॥

क्रमसन्दर्भः - न व्याख्यातम्.

विश्वनाथः - अत एव सर्वज्ञत्वाद् एव वयं यत्कामेन यस्य कामनया चरणपद्मच्छायाम् उपसादिताः स्वयं त्वयैव प्रापिताः । तत्कार्यं स्वयम् एव उपकल्पय सम्पादय । छायां कीदृशीम् ? उपसृतानां भक्तानां परिश्रमोपशमनीयम् ॥४२॥

 ओ)०(ओ

॥ ६.९.४३ ॥

अथो ईश जहि त्वाष्ट्रं ग्रसन्तं भुवनत्रयम् ।
ग्रस्तानि येन नः कृष्ण तेजांस्य् अस्त्रायुधानि च ॥

श्रीधरः - पूर्वं भक्तेर् उत्कर्षोक्तेस् तत् कामशङ्का मा भूद् इति स्वकामं कथयन्ति । अथोऽनन्तरम् एव ॥४३॥

क्रमसन्दर्भः - उत्कण्ठया पुनः स्फुटम् एव निवेदयन्ति । अथो इति ॥४३॥

विश्वनाथः - सर्वत्रैव स्तुतिषु शुद्धभक्तेर् उत्कर्षकथनात् कदाचिद् भक्तिम् एव ददाति भगवांस् तथा सति प्रेमाश्रुकम्पादिमन्तो वयं स्वर्गीयसुखेषु वैमुख्योदयात् पृथिव्याम् एव पर्यटिष्यामोऽस्मद्वैरिण एवामरवतीम् अध्यास्य विराजिष्यन्तः इत्य् आशङ्कया गाम्भीर्याभावेन च स्पष्टम् एव कामम् आहुःअथो इति ॥४३॥

 ओ)०(ओ

॥ ६.९.४४ ॥

हंसाय दह्रनिलयाय निरीक्षकाय
कृष्णाय मृष्टयशसे निरुपक्रमाय ।
सत्सङ्ग्रहाय भवपान्थनिजाश्रमाप्ताव्
अन्ते परीष्टगतये हरये नमस् ते ॥

मध्वः - निरुपक्रमोऽरिर् नित्यम् अप्रयत्नो ह्य् उपक्रमेत् ॥ इति च ॥४४॥

श्रीधरः - शीघ्रं तद्वधाय पुनः प्रणमन्ति । हंसाय शुद्धाय हरये आर्तिहराय ते नमः । शुद्धत्वे हेतवःदह्रनिलयाय हृदयाकाशनिकेताय । निरीक्षकाय बुद्ध्यादिसाक्षिणे । कृष्णाय सदानन्दरूपाय ।

कृषिर् भूवाचकः शब्दो णश् च निर्वृतिवाचकः ।
तयोर् ऐक्यं परं ब्रह्म कृष्ण इत्य् अभिधीयते ॥ इति निरुक्तेः ।

आर्तिहरत्वे हेतवःमृष्टं रुचिकरं यशो यस्य । निरुपक्रमायादिशून्याय । सद्भिः सङ्गृह्यत इति तथा तस्मै । भवपान्थो भवरूपे पथि वर्तमानस् तस्य जनस्य निजाश्रमाप्तौ स्वशरणप्राप्तौ सत्यां संसारस्यान्ते परीष्टा सर्वतः पूजिता उत्तमा गतिः फलं यस् तस्मै ॥४४॥

क्रमसन्दर्भः - न व्याख्यातम्.

विश्वनाथः - तव चरणयोः पतामः शीघ्रं जहीति वैकल्येन श्रीकृष्णरूपिणं तं सर्वम् एव स्वाभिलषितम् अभिव्यञ्जयन्तः प्रणमन्ति । हंसाय सारासारौ विमृश्य सारग्राहिणे । दह्रनिलयाय अस्मद्धृदयसरोनिकेताय । अत्रास्मद्धृदयेषु प्रस्तुतं कामम् अपि निरीक्षमाणाय । ततश् च मृष्टयशसे अस्मन्महाविपत्त्रायकत्वलक्षणं यशस् ते लोका गायत्व् इति भावः ।

निरुपक्रमाय अस्मन्निवेदितकृत्येषूपक्रमं विनैव तत् सम्पादनसमर्थाय । किन्तु सतां भक्तानाम् एव प्रयासेनापि सङ्ग्रहो न चान्यवस्तूनां यस्य तस्मै । नमोऽकिञ्चनवित्ताय [भा.पु. १.८.३२] इति वचनात् । किं च, भववर्त्मनि ये पान्थास् तेषाम् अस्मदादिदुर्जीवानां शुद्धभक्तिरहितानाम् अपि निजस्याश्रमस्य प्राप्तौ अविद्यां तीर्त्वा स्वानन्दाधिगमे सतीत्य् अर्थः । संसारस्य अन्ते परि सर्वतोभावेनेष्टा वाञ्छिता गतिः सायुज्यं सालोक्यं दास्यादि प्रेमा वा यतस् तस्मै ॥४४॥

 ओ)०(ओ

॥ ६.९.४५ ॥

श्रीशुक उवाच
अथैवम् ईडितो राजन् सादरं त्रिदशैर् हरिः ।
स्वम् उपस्थानम् आकर्ण्य प्राह तान् अभिनन्दितः ॥

श्रीधरः - अभिनन्दितः सन्तोषितः ॥४५॥

क्रमसन्दर्भः, विश्वनाथः - न व्याख्यातम्.

 ओ)०(ओ

॥ ६.९.४६ ॥

श्रीभगवान् उवाच
प्रीतोऽहं वः सुरश्रेष्ठा मदुपस्थानविद्यया ।
आत्मैश्वर्यस्मृतिः पुंसां भक्तिश् चैव यया मयि ॥

श्रीधरः - मदीयम् उपस्थानं स्तोत्रं तत्सहितया विद्यया ज्ञानेन । आत्मन ऐश्वर्यम् असंसारित्वं तस्य स्मृतिर् यया । न हि विरोध उभयम् [भा.पु. ६.९.३५] इत्यादिना कर्तृत्वभोक्तृत्वादेर् मायिकत्वोक्तेः । भक्तिश् च यया भवति ॥४६॥

क्रमसन्दर्भः - आत्मा जीवश् च ईश्वरश् च आत्मेश्वरौ । तयोर् भावः आत्मैश्वर्यम्, उभयपदवृद्धिः । तस्य स्मृतिर् विवेको यस्याः । अथ तत्र भवान् किं देवदत्तवद् इत्यादेः ॥४६॥

विश्वनाथः - ममोपस्थानं स्तोत्रम् एव विद्या तया । आत्मैश्वर्येति ये माम् अनया स्तुवन्ति, तेषां मदैश्वर्यस्मृतिर् भवेत् । आत्मनिवाविक्रियमाणेन सगुणमण्डणः सृजसि हरसि पासीत्य् अतर्कैश्वर्योक्तेः ॥४६॥

 ओ)०(ओ

॥ ६.९.४७ ॥

किं दुरापं मयि प्रीते तथापि विबुधर्षभाः ।
मय्य् एकान्तमतिर् नान्यन् मत्तो वाञ्छति तत्त्ववित् ॥

श्रीधरः - अथ ह भगवन्न् इत्यादिना भक्तेः सर्वोत्कर्षोक्तेर् भक्तम् अभिनन्दतिकिम् इति ॥४८॥

चैतन्यमतमञ्जुषा - किं दुरापम् इत्यादि । यदि प्रीते सति यद्यप् न, न किम् अपि दुरापम्, तथापि मय्य् एकान्तमतिर् नान्यद् वाञ्छन्ति, सकामेषु भवत्सु, तथापि प्रीतो भवामीति भावः ॥४८॥

क्रमसन्दर्भः - न व्याख्यातम्.

विश्वनाथः - अहो दौर्भाग्यं मूर्खता च युष्माकं, अनया विद्यया मां स्तुत्वापि भक्तिं न प्रार्थयध्वे इत्य् आहकिम् इति ॥४७॥

 ओ)०(ओ

॥ ६.९.४८ ॥

न वेद कृपणः श्रेय आत्मनो गुणवस्तुदृक् ।
तस्य तान् इच्छतो यच्छेद् यदि सोऽपि तथाविधः ॥

श्रीधरः - यद् उक्तं देवैः स्वयं तद् उपकल्पयास्माकम् इत्यादि तत् सम्पादनं कृपालोर् ममानुचितम् इत्य् आशयेनाहन वेदेति द्वाभ्याम् । गुणेषु विषयेषु तत्त्वदर्शी । तान् विषयान् तथाविधोऽज्ञ एव ॥४८॥

क्रमसन्दर्भः - न व्याख्यातम्.

विश्वनाथः - यद्यपि यूयं मूर्खा विषयानभिलषन्तः स्वभद्राभद्रं न जानीथे, तद् अप्य् अहं तु विज्ञस् तान् कथं युष्मभ्यं ददामि ? न हि माता सुतेभ्यः स्वहस्तेन विषं ददातीत्य् आहनेति । गुणान् विषयान् एव वस्तु पुरुषार्थं पश्यतीति स आत्मनः श्रेयो न वेद । तस्य तस्मै तान् एव यो विज्ञोऽपि यच्छेत्, सोऽपि अज्ञ एव ॥४८॥

 ओ)०(ओ

॥ ६.९.४९ ॥

स्वयं निःश्रेयसं विद्वान् न वक्त्य् अज्ञाय कर्म हि ।
न राति रोगिणोऽपथ्यं वाञ्छतोऽपि भिषक्तमः ॥

मध्वः - यदि सोऽपि तथाविधः, अत्युत्तमो न भवति चेत् । युष्मत्कामो मत्प्रिय एव । अन्यथा न दद्याम् इति भावः ।

विष्णोः प्रियं कामयन्ति दवानैवाप्रियं क्वचित् ।
यद्य् अप्रियं कामयन्ति नरातीशो हितो हि सः ॥ इति तन्त्रभागवते ॥४९॥

श्रीधरः - कर्म न वक्ति प्रवृत्तिमार्गं न वक्ति हि । अपथ्यं यथा न राति न ददाति । भिषक्तमः सद्वैद्यः ॥४९॥

क्रमसन्दर्भः - स्वयम् इति । तस्मान् न बुद्धिभेदं जनयेद् [गीता ३.२८] इत्यादिकम् । असमर्थोपदेष्टृविषयं ज्ञेयम् ॥४९॥

विश्वनाथः - कर्म न वक्ति प्रवृत्तिमार्गं नोपदिशति । अपथ्यं यथा न राति, न ददाति । भिषक्तमः सद्वैद्यः ॥४९॥

 ओ)०(ओ

॥ ६.९.५० ॥

मघवन् यात भद्रं वो दध्यञ्चम् ऋषिसत्तमम् ।
विद्याव्रततपःसारं गात्रं याचत मा चिरम् ॥

श्रीधरः - एवं तत्त्वकथनेनानौचित्यं परिहृत्य तद् अभिप्रायम् अनुसरन्न् आह
मघवन्न् इति । विद्यया व्रतैस् तपसा च सारं दृढं गात्रं शरीरं याचत याचध्वम् ॥५०॥

क्रमसन्दर्भः - न व्याख्यातम्.

विश्वनाथः - तद् अपि यदि देहारामात्वाद् विषयान् विना मिर्यध्वे तर्हि तत्रोपायं शृणुतेत्य् आहमघवन्न् इति । विद्यया रतैस् तपसा च सारं दृढं शरीरं याचते याचध्वम् ॥५०॥

 ओ)०(ओ

॥ ६.९.५१ ॥

स वा अधिगतो दध्यङ्ङ् अश्विभ्यां ब्रह्म निष्कलम् ।
यद् वा अश्वशिरो नाम तयोर् अमरतां व्यधात् ॥

श्रीधरः, विश्वनाथः - तत्र तदीयं विद्यातिशयम् आहस वा इति द्वाभ्याम् । एवं ह्य् अत्र प्रसिद्धा कथा

निशम्याथर्वणं दक्षं प्रवर्ग्यब्रह्मविद्ययोः ।
दध्यञ्चं समुपागम्य तम् ऊचतुर् अथाश्विनौ ॥
भगवन् देहि नौ विद्याम् इति श्रुत्वा स चाब्रवीत् ।
कर्मण्य् अवस्थितोऽद्याहं पश्चाद् वक्ष्यामि गच्छतम् ॥
तयोर् निर्गतयोर् एव शक्र आगत्य तं मुनिम् ।
उवाच भिषजोर् विद्यां मा वादीर् अश्विनोर् मुने ॥
यदि मद्वाक्यम् उल्लङ्घ्य ब्रवीषि सहसैव ते ।
शिरश् छिन्द्यां न सन्देह इत्य् उक्त्वा स ययौ हरिः ॥
इन्द्रे गते तथाभ्येत्य नासत्याव् ऊचतुर् द्विजम् ।
तन्मुखाद् इन्द्रगदितं श्रुत्वा ताव् ऊचतुः पुनः ॥
आवां तव शिरश् छित्त्वा पूर्वम् अश्वस्य मस्तकम् ।
सन्धास्यावस् ततो ब्रूहि तेन विद्यां च नौ द्विज ॥
तस्मिन्न् इन्द्रेण सञ्छिन्ने पुनः सन्धाय मस्तकम् ।
निजं ते दक्षिणां दत्त्वा गमिष्यावो यथागतम् ॥
एतच् छ्रुत्वा तदोवाच दध्यङ्ङ् आथर्वणस् तयोः ।
प्रवर्ग्यं ब्रह्मविद्यां च सत्कृतोऽसत्यशङ्कितः ॥ इति ।

ततश् चायम् अर्थःदध्यङ् निष्कलं शुद्धं ब्रह्माधिगतो ज्ञातवान् । पाठान्तरे तु निष्कृतं नितरां कृतं भवति धनं येन तं प्रवर्ग्यं चाधिगतो ज्ञातवान् । ततोऽश्विभ्यां प्रादाद् इत्य् उत्तरस्यानुषङ्गः । उपदिदेशेत्य् अर्थः । कथम्भूतं ब्रह्म । यद् वै अश्वशिरसा प्रोक्तत्वाद् अश्वशिरोनाम प्रसिद्धम् । तयोर् अमरतां जीवन् मुक्तत्वं व्यधात् । तथा च श्रुतिःअश्वस्य शीर्ष्णा प्रयदीम् उवाच इति ॥५१॥

क्रमसन्दर्भः - निष्कलं मायातीतम् ।

 ओ)०(ओ

॥ ६.९.५२ ॥

दध्यङ्ङ् आथर्वणस् त्वष्ट्रे वर्माभेद्यं मदात्मकम् ।
विश्वरूपाय यत् प्रादात् त्वष्टा यत् त्वम् अधास् ततः ॥

श्रीधरः - मदात्मकं वर्म श्रीनारायणकवचं चाधिगत इति पूर्वस्यानुषङ्गः । तत्र हेतुः, यस्मात् त्वष्ट्रे प्रादात् । किं तत् ? यत् त्वष्टा विश्वरूपाय पुत्राय प्रादात् । कीदृषम् ? यत् त्वं ततो विश्वरूपाद् अधा धृतवान् असि । तद् एव विद्यया सारं गात्रं याचध्वम् इत्य् अर्थः ॥५२॥

क्रमसन्दर्भः - न व्याख्यातम्.

विश्वनाथः - मदात्मकं वर्म श्रीनारायणकवचं त्वष्ट्रे प्रादात्, यत् कवचं त्वष्टा विश्वरूपाय स्वपुत्राय प्रादात् । ततो विश्वरूपात् त्वं यद् अधा धृतवान् असि । अत एव विद्यया सारं गात्रं याचध्वम् इत्य् अर्थः ॥५२॥

 ओ)०(ओ

॥ ६.९.५३ ॥

युष्मभ्यं याचितोऽश्विभ्यां धर्मज्ञोऽङ्गानि दास्यति ।
ततस् तैर् आयुधश्रेष्ठो विश्वकर्मविनिर्मितः ।
येन वृत्रशिरो हर्ता मत्तेजौपबृंहितः ॥

मध्वः - समर्था अपि याचन्ति देवामुन्यादिकान् क्वचित् ।
आज्ञयैव हरेस् तेषां यशोऽर्थम् अपि नान्यथा ॥ इति च ॥५३॥

श्रीधरः - ननु प्रेष्ठं देहं कथं दास्यति ? तथाहयुष्मभ्यम् अङ्गान्य् अस्थीनि याचितः सन् दास्यति । यतो धर्मज्ञः । विशेषतोऽश्विभ्यां शिष्यप्रीत्या दास्यति । अस्थीनीत्य् अनने हेयत्वं दर्शितम् । तैर् अस्थिभिर् विश्वकर्मणा विनिर्मित आयुधश्रेष्ठो वज्रो भविष्यतीति शेषः ॥५३॥

क्रमसन्दर्भः - न व्याख्यातम्.

विश्वनाथः - नन्व् एवं को दाता यः स्वगात्रम् अपि दद्यात् ? तत्राहयुष्मभ्यम् इति । विशेषतोऽश्विभ्यां शिष्यप्रीत्या दास्यति । अश्विभ्यां हेतुभ्याम् इति वा । तैर् अङ्गैर् अस्थिभिर् भविष्यतीति शेषः ॥५३॥

 ओ)०(ओ

॥ ६.९.५४ ॥

तस्मिन् विनिहते यूयं तेजोऽस्त्रायुधसम्पदः ।
भूयः प्राप्स्यथ भद्रं वो न हिंसन्ति च मत्परान् ॥

श्रीधरः - येन भवान् वृत्रशिरो हर्ता हरिष्यति । मम तेजसा उपबृंहितः सन् । तेजश् चास्त्राणि चायुधानि च सम्पदश् च भूयः प्राप्स्यथ । महाकायस् त्रिभुवनग्रासी स एवास्मान् हन्याद् इति शङ्काकुलचित्तान् प्रत्य् आह । मत्परांश् च केऽपि न हिंसन्त्य् अतो युष्माकं भद्रम् एवेति ॥५४॥

क्रमसन्दर्भः - न व्याख्यातम्.

विश्वनाथः - ननु सर्वग्रासिना वृत्रेण सार्धं योद्धुं न शक्नुमस् तस्मात् तं हन्तुं स्वयम् एव यतस्वेत्य् अत आहन हिंसन्तीति वृत्रस् तद्वशीभूता असुराश् च मत्सरान् युष्मान् न घ्नन्ति । वृत्रस्य परमभक्तत्वेन मदर्थं स्वदेहम् अपि जिहासोः । वस्तुतो युष्मासु द्वेषो नास्त्य् एव, यथा युष्माकं तस्मिन्न् इति भावः ॥५४॥

इति सारार्थदर्शिन्यां हर्षिण्यां भक्तचेतसाम् ।
षष्ठस्य नवमोऽध्यायः सङ्गतः सङ्गतः सताम् ॥*॥

 ओ)०(ओ

इति श्रीमद्भागवते महापुराणे ब्रह्मसूत्रभाष्ये पारमहंस्यं संहितायां वैयासिक्यां षष्ठस्कन्धे
भगवदुपदेशो नाम
नवमोऽध्यायः ।
॥ ६.९ ॥










(६.१०)
अथ दशमोऽध्यायः
विश्वरूपोपाख्याने

॥ ६.१०.१ ॥

श्रीबादरायणिर् उवाच

इन्द्रम् एवं समादिश्य भगवान् विश्वभावनः ।
पश्यताम् अनिमेषाणाम् अत्रैवान्तर्दधे हरिः ॥

श्रीधरः -
दशमे केशवादिष्ट दध्यङ्ङ् अस्थिजवज्रधृत् ।
इन्द्रोऽयुध्यत वृत्तेण सासुरेणसनिर्जरः ॥१॥

क्रमसन्दर्भः - न व्याख्यातम्.

विश्वनाथः -
दधीचो याचितात् प्राप्तैर् अस्थिभिर् वज्रनिर्मितिः ।
दशमेऽभूज् जयश् चाजौ देवानाम् असुरैः सह ॥१॥

ओ)०(ओ

॥ ६.१०.२ ॥

तथाभियाचितो देवैर् ऋषिर् आथर्वणो महान् ।
मोदमान उवाचेदं प्रहसन्न् इव भारत ॥

श्रीधरः - मोदमान एव तन् मुखाद् धर्मं श्रोतुकामः प्रत्याचक्षाण इवोवाचअपीति द्वाभ्याम् ॥२॥

क्रमसन्दर्भः - न व्याख्यातम्.

विश्वनाथः - मोदमानेऽपि प्रहसन्न् इव याच्ञाप्रत्याख्यानेन तान् तिरस्कुर्वन्न् इव ॥२॥

ओ)०(ओ

॥ ६.१०.३ ॥

अपि वृन्दारका यूयं न जानीथ शरीरिणाम् ।
संस्थायां यस् त्व् अभिद्रोहो दुःसहश् चेतनापहः ॥

श्रीधरः - हे वृन्दारकाः ! अपि किं संस्थायां मृत्यौ योऽभिद्रोहो दुःखं तं न जानीथ ॥३॥

क्रमसन्दर्भः - न व्याख्यातम्.

विश्वनाथः - संस्थायां मृत्यौ ॥३॥

ओ)०(ओ

॥ ६.१०.४ ॥

जिजीविषूणां जीवानाम् आत्मा प्रेष्ठ इहेप्सितः ।
क उत्सहेत तं दातुं भिक्षमाणाय विष्णवे ॥

श्रीधरः - आत्मा देहः । वयं जानीम एव, किन्तु श्रीविष्णुर् अस्मन्मुखेन याचत इति चेत्, तत्राहयाचते विष्णवेऽपि दातुं क उत्सहेत ॥४॥

क्रमसन्दर्भः - न व्याख्यातम्.

विश्वनाथः - आत्मा देहः । वयं जानीम एव, किन्तु श्रीविष्णुर् अस्मन्मुखेन याचत इति चेत्, तत्राहविष्णवेऽपि दातुं क उत्सहेत ॥४॥

ओ)०(ओ

॥ ६.१०.५ ॥

श्रीदेवा ऊचुः
किं नु तद् दुस्त्यजं ब्रह्मन् पुंसां भूतानुकम्पिनाम् ।
भवद्विधानां महतां पुण्यश्लोकेड्यकर्मणाम् ॥

श्रीधरः - पुण्यश्लोकैर् ईड्यानि कर्माणि येषाम् ॥५॥

क्रमसन्दर्भः, विश्वनाथः - न व्याख्यातम्.

ओ)०(ओ

॥ ६.१०.६ ॥

नूनं स्वार्थपरो लोको न वेद परसङ्कटम् ।
यदि वेद न याचेत नेति नाह यद् ईश्वरः ॥

मध्वः - आज्ञयैव महाविष्णोः कार्यथार्थम् अपि च क्वचित् ।
नीचान् अपि च याचन्ते स्वामिनो गुणवत्तराः ॥
नीचवाक्यं वदेयुश् च सुरान् ऐतावता क्वचित् ।
तेजः क्षितिर् भवेद् एषां जनकस्य यथार्भकः ॥ इति तन्त्रमालायाम् ॥६॥

श्रीधरः - याचको यदि वेद, तर्हि न याचेत । यद् ईश्वरो दानसमर्थश् चेत्, तर्हि सोऽपि नेति नाह । अतो यथा तव सङ्कटं स्वार्थपरा वयं न जानीम । एवं प्रत्याचक्षाणस् त्वम् अस्मत्सङ्कटं न जानासीति भावः ॥६॥

क्रमसन्दर्भः - न व्याख्यातम्.

विश्वनाथः - ऋषिर् आहनूनम् इत्यादि न याचतेत्य् अन्तम् । देवाः प्रत्याहुःनूनम् इत्यादिपद्यम् एव न याचतेति चतुरक्षरविनाभूतम् । ततश् चार्थान्तरन्यासस्यात्र विशेषतोऽयम् अर्थः । याचको लोकः, नूनं स्वार्थपरः स्वर्गाद्यैश्वर्यभोगपरः । परस्य दातुः सङ्कटं स्वदेहास्थिप्रदाने पीडां न वेद । यदि देवत्वेन विवेकवत्त्वाद् वेद, तर्हि न याचेतेति तेन युष्माकं विवेकभावान् न देवत्वं, किन्तु व्याघ्रादिपशुतुल्यत्वम् इति ऋषिणोक्तं श्रुत्वा देवैः प्रत्युक्तम् । दाता लोकोऽपि नूनं स्वार्थपरः देहेन्द्रियादिषु ममत्वे चिरजीवित्वसुखपरः परेषां याचकानां सङ्कटं घोरशत्रूपद्रवादिदुःखं न वेद, यदि ऋषित्वेन विज्ञानविवेकदयादिमत्त्वाद् वेद, तर्हि नेति नाहं न दास्यामीति न ब्रूयात्, यद् यस्माद् ईश्वरस् तद्दानसमर्थः, तेन तवापि विज्ञानाद्यभावान् न ऋषित्वम्, प्रत्युत शोकमोहादिसम्भावाद् गवादिपशुतुल्यत्वम् इति भावः ॥६॥

ओ)०(ओ

॥ ६.१०.७ ॥

श्रीऋषिर् उवाच
धर्मं वः श्रोतुकामेन यूयं मे प्रत्युदाहृताः ।
एष वः प्रियम् आत्मानं त्यजन्तं सन्त्यजाम्य् अहम् ॥

श्रीधरः - मे मया प्रत्युदाहृताः प्रत्युक्ताः । मां त्यजन्तं त्यक्त्वा यान्तम् आत्मानं देहम् ॥७॥

क्रमसन्दर्भः - न व्याख्यातम्.

विश्वनाथः - धर्मं वः श्रोतुकामेनेति । स धर्मो युष्मत्प्रत्युत्तरेणैव श्रुतं, भवतु तावत् स्वाभिप्रायं ज्ञापय इत्य् आहएष इति । आत्मानं देहं त्यजन्तम् अचिराद् एव त्यक्षन्तं सम्यक् त्यजामीति स देहो यावन् मां न त्यजति तावद् अहम् एव तं त्यजामि युष्मभ्यं ददामीत्य् एतावत् तु भाग्यं मम भवत्व् इति भावः ॥७॥

ओ)०(ओ

॥ ६.१०.८ ॥

योऽध्रुवेणात्मना नाथा न धर्मं न यशः पुमान् ।
ईहेत भूतदयया स शोच्यः स्थावरैर् अपि ॥

श्रीधरः - अध्रुवेणात्मना देहेन । हे नाथाः ॥८॥

क्रमसन्दर्भः - न व्याख्यातम्.

विश्वनाथः - हे नाथाः ॥८॥

ओ)०(ओ

॥ ६.१०.९ ॥

एतावान् अव्ययो धर्मः पुण्यश्लोकैर् उपासितः ।
यो भूतशोकहर्षाभ्याम् आत्मा शोचति हृष्यति ॥

श्रीधरः - भूतानां शोकेन शोचति हर्षेण हृष्यति य आत्मा स्वयं तस्य यो धर्म एतावान् एवाव्यय इत्य् अर्थः ॥९॥

क्रमसन्दर्भः - न व्याख्यातम्.

विश्वनाथः - आत्मा मनः ॥९॥

ओ)०(ओ

॥ ६.१०.१० ॥

अहो दैन्यम् अहो कष्टं पारक्यैः क्षणभङ्गुरैः ।
यन् नोपकुर्याद् अस्वार्थैर् मर्त्यः स्वज्ञातिविग्रहैः ॥

श्रीधरः - पारक्यैः श्वशृगालादिभक्ष्यैः । अस्वार्थैर् आत्मोपयोगशून्यैः । स्वं वित्तम् । ज्ञातयः पुत्रादयः । विग्रहो देहः । तैर् नोपकुर्याद् इति यत् ॥१०॥

क्रमसन्दर्भः - न व्याख्यातम्.

विश्वनाथः - अदातारम् आक्षिपतिअहो इति । पारक्यैः शृगालादिभिर् भक्ष्यैः स्वं वित्तं ज्ञातयः पुत्रादयः विग्रहा देहाः, तैः ॥१०॥

ओ)०(ओ

॥ ६.१०.११ ॥

श्रीबादरायणिर् उवाच
एवं कृतव्यवसितो दध्यङ्ङ् आथर्वणस् तनुम् ।
परे भगवति ब्रह्मण्य् आत्मानं सन्नयन् जहौ ॥

श्रीधरः - कृतं व्यवसितं निश्चयो येन । आत्मानं क्षेत्रज्ञं सन्नयन्न् एकीकुर्वंस् तनुं जहौ ॥११॥

क्रमसन्दर्भः - न व्याख्यातम्.

विश्वनाथः - आत्मानं मनः ॥११॥

ओ)०(ओ

॥ ६.१०.१२ ॥

यताक्षासुमनोबुद्धिस् तत्त्वदृग् ध्वस्तबन्धनः ।
आस्थितः परमं योगं न देहं बुबुधे गतम् ॥

श्रीधरः - यता अक्षादयो येन । तत्त्वं पश्यतीति तथा । ध्वस्तानि बन्धनानि यस्य ॥१२॥

क्रमसन्दर्भः - न व्याख्यातम्.

विश्वनाथः - योगं समाधिं गतं स्वस्माद् विच्युतम् ॥१२॥

ओ)०(ओ

॥ ६.१०.१३ ॥

अथेन्द्रो वज्रम् उद्यम्य निर्मितं विश्वकर्मणा ।
मुनेः शक्तिभिर् उत्सिक्तो भगवत्तेजसान्वितः ॥

श्रीधरः - अथेन्द्रोऽशोभतेत्य् उत्तरेणान्वयः । मुनेः शक्तिभिर् अस्थिभिर् निर्मितम् । उत्सिक्त ऊर्जितः । मुनेर् अस्थिभिर् इति वा पाठः ॥१३॥

क्रमसन्दर्भः - न व्याख्यातम्.

विश्वनाथः - सक्थिभिर् अस्थिभिः । शक्तिभिर् इति च पाठः ॥१३॥

ओ)०(ओ

॥ ६.१०.१४ ॥

वृतो देवगणैः सर्वैर् गजेन्द्रोपर्य् अशोभत ।
स्तूयमानो मुनिगणैस् त्रैलोक्यं हर्षयन्न् इव ॥

न कतमेनापि व्याख्यातम्.

ओ)०(ओ

॥ ६.१०.१५ ॥

वृत्रम् अभ्यद्रवच् छत्रुम् असुरानीकयूथपैः ।
पर्यस्तम् ओजसा राजन् क्रुद्धो रुद्र इवान्तकम् ॥

श्रीधरः - असुरानीकानां यूथपैः पर्यस्तं परिवृतम् ॥१५॥

क्रमसन्दर्भः - न व्याख्यातम्.

विश्वनाथः - पर्यस्तं परिवृतम् अन्तकम् इवेति रुद्रो हि यमम् अपि संहर्तुं शक्नोतीत्य् अभिप्रायेण । यद् वा, सिंहः सिंहम् इवेतिवद् अयं दृष्टान्तः ॥१५॥

ओ)०(ओ

॥ ६.१०.१६ ॥

ततः सुराणाम् असुरै रणः परमदारुणः ।
त्रेतामुखे नर्मदायाम् अभवत् प्रथमे युगे ॥

श्रीधरः - रणः सङ्ग्रामः । प्रथमे चतुर्युगे त्रेतायुगस्य मुखे आरम्भे ॥१६॥

क्रमसन्दर्भः - न व्याख्यातम्.

विश्वनाथः - त्रेतायुगे त्रेतारम्भे । प्रथमे युगे वैवस्वतमन्वन्तरस्य प्रथमे चतुर्युगे ॥१६॥

ओ)०(ओ

॥ ६.१०.१७१८ ॥

रुद्रैर् वसुभिर् आदित्यैर् अश्विभ्यां पितृवह्निभिः ।
मरुद्भिर् ऋभुभिः साध्यैर् विश्वेदेवैर् मरुत्पतिम् ॥
दृष्ट्वा वज्रधरं शक्रं रोचमानं स्वया श्रिया ।
नामृष्यन्न् असुरा राजन् मृधे वृत्रपुरःसराः ॥

श्रीधरः - नामृष्यन् नासहन्त ॥१८॥

क्रमसन्दर्भः, विश्वनाथः - न व्याख्यातम्.

ओ)०(ओ

॥ ६.१०.१९२२ ॥

नमुचिः शम्बरोऽनर्वा द्विमूर्धा ऋषभोऽसुरः ।
हयग्रीवः शङ्कुशिरा विप्रचित्तिर् अयोमुखः ॥
पुलोमा वृषपर्वा च प्रहेतिर् हेतिर् उत्कलः ।
दैतेया दानवा यक्षा रक्षांसि च सहस्रशः ॥
सुमालिमालिप्रमुखाः कार्तस्वरपरिच्छदाः ।
प्रतिषिध्येन्द्रसेनाग्रं मृत्योर् अपि दुरासदम् ॥
अभ्यर्दयन्न् असम्भ्रान्ताः सिंहनादेन दुर्मदाः ।
गदाभिः परिघैर् बाणैः प्रासमुद्गरतोमरैः ॥

न कतमेनापि व्याख्यातम्.

ओ)०(ओ

॥ ६.१०.२३ ॥

शूलैः परश्वधैः खड्गैः शतघ्नीभिर् भुशुण्डिभिः ।
सर्वतोऽवाकिरन् शस्त्रैर् अस्त्रैश् च विबुधर्षभान् ॥

श्रीधरः - शतघ्नी च चतुर्हस्ता लोहकण्टकसञ्चिता । भुशुण्डी सर्वतोलोहकण्टकानुक्रमोन्नता ॥ इत्य् अभिधानम् ॥२३॥

क्रमसन्दर्भः - न व्याख्यातम्.

विश्वनाथः - स्यात् शतघ्नी चतुर्हस्ता लौहकण्टकसञ्चिता । भूशुण्डी सर्वतो लौहकण्टकानुक्रमोन्नता इत्य् अभिधानम् ॥२४॥

ओ)०(ओ

॥ ६.१०.२४ ॥

न तेऽदृश्यन्त सञ्छन्नाः शरजालैः समन्ततः ।
पुङ्खानुपुङ्खपतितैर् ज्योतींषीव नभोघनैः ॥

श्रीधरः - पुङ्खो मूलदेशः । एकस्य मूलदेशम् अनु तत् संल्लग्नोऽपरस्य पुङ्खो यथा भवति तथा । नभस्थैर् घनैर् ज्योतींषीवेत्य् अनेन तेषां तद् अप्राप्तिः सूचिता ॥२४॥

क्रमसन्दर्भः - न व्याख्यातम्.

विश्वनाथः - ते देवाः पुङ्खः शरस्य मूलदेश एकस्य पुङ्खम् अनु पतितो यः शरस् तस्य पुङ्खम् अन्व् एवं पतितैः । नभस्थैर्घनैर् ज्योतींषीवेत्य् अनेन तेषां तदप्राप्तिः सूचिता ॥२४॥

ओ)०(ओ

॥ ६.१०.२५ ॥

न ते शस्त्रास्त्रवर्षौघा ह्य् आसेदुः सुरसैनिकान् ।
छिन्नाः सिद्धपथे देवैर् लघुहस्तैः सहस्रधा ॥

श्रीधरः - ताम् एवाहन त इति । शस्त्राणाम् अस्त्राणां च यानि वर्षाणि तेषाम् ओघाः नासेदुर् न प्रापुः । सिद्धपथे आकाशे ॥२५॥

क्रमसन्दर्भः, विश्वनाथः - न व्याख्यातम्.

ओ)०(ओ

॥ ६.१०.२६ ॥

अथ क्षीणास्त्रशस्त्रौघा गिरिशृङ्गद्रुमोपलैः ।
अभ्यवर्षन् सुरबलं चिच्छिदुस् तांश् च पूर्ववत् ॥

श्रीधरः - क्षीणा अस्त्राणां च शस्त्राणां च ओघा येषाम् । गिरिशृङ्गैर् द्रुमैर् उपलैश् च ॥२६॥

क्रमसन्दर्भः, विश्वनाथः - न व्याख्यातम्.

ओ)०(ओ

॥ ६.१०.२७ ॥

तान् अक्षतान् स्वस्तिमतो निशाम्य
शस्त्रास्त्रपूगैर् अथ वृत्रनाथाः ।
द्रुमैर् दृषद्भिर् विविधाद्रिशृङ्गैर्
अविक्षतांस् तत्रसुर् इन्द्रसैनिकान् ॥

श्रीधरः - तान् इन्द्रसैनिकान् शस्त्राणाम् अस्त्राणां च पूगैः समूहैर् अक्षतान् क्षतशून्यान् स्वस्तिमतः सुखिनो द्रुमादिभिश् चाविक्षतान् निशाम्य दृष्ट्वा । वृत्तो नाथो येषां ते । तत्रसुर् भीताः ॥२७॥

क्रमसन्दर्भः - न व्याख्यातम्.

विश्वनाथः - निशम्य दृष्ट्वा । तत्रसुर् भीताः ॥२७॥

ओ)०(ओ

॥ ६.१०.२८ ॥

सर्वे प्रयासा अभवन् विमोघाः
कृताः कृता देवगणेषु दैत्यैः ।
कृष्णानुकूलेषु यथा महत्सु
क्षुद्रैः प्रयुक्ता ऊषती रूक्षवाचः ॥

श्रीधरः - कृताः कृताः पुनः पुनः कृताः । कृष्णोऽनुकूलो येषां तेषु देवगणेषु । रुशतीः रुशत्य अकल्याण्यो रूक्षाः परुषा वाचो यथा महत्सु क्षोभकर्त्र्यो न भवन्ति तद्वत् ।

क्रमसन्दर्भः - न व्याख्यातम्.

विश्वनाथः - कृताः कृताः पुनः पुनः कृताः यथा महत्सु वैष्णवेषु ऊषतीर् उषत्यः यूयं शीघ्रं म्रियध्वम् इत्य् अकल्याण्यः । रूक्षाः परुषा वाचः रे रे अधमा इत्याद्याः ॥२८॥

ओ)०(ओ

॥ ६.१०.२९ ॥

ते स्वप्रयासं वितथं निरीक्ष्य
हराव् अभक्ता हतयुद्धदर्पाः ।
पलायनायाजिमुखे विसृज्य
पतिं मनस् ते दधुर् आत्तसाराः ॥

श्रीधरः - हतो युद्धे दर्पो येषां ते । आत्तः परैर् गृहीतः सारो धैर्यं येषाम् । ते अतिप्रसिद्धा अपि ते दैत्याः । एवं ते इत्य् अस्यापौनर् उक्त्यम् । आजिमुखे युद्धारम्भे । पतिं विसृज्य पलायनाय मनो दधुः । यतो हराव् अभक्ताः ॥२९॥

क्रमसन्दर्भः, विश्वनाथः - न व्याख्यातम्.

ओ)०(ओ

॥ ६.१०.३० ॥

वृत्रोऽसुरांस् तान् अनुगान् मनस्वी
प्रधावतः प्रेक्ष्य बभाष एतत् ।
पलायितं प्रेक्ष्य बलं च भग्नं
भयेन तीव्रेण विहस्य वीरः ॥

श्रीधरः - प्रधावतः पलायमानान् प्रेक्ष्य आदाव् एव तीव्रेण भयेन पलायितं भग्नं च तद् बलं सैन्यं तच् च प्रेक्ष्य एतद् वक्ष्यमाणं बभाषे ॥३०॥

क्रमसन्दर्भः, विश्वनाथः - न व्याख्यातम्.

ओ)०(ओ

॥ ६.१०.३१ ॥

कालोपपन्नां रुचिरां मनस्विनां
जगाद वाचं पुरुषप्रवीरः ।
हे विप्रचित्ते नमुचे पुलोमन्
मयानर्वन् छम्बर मे शृणुध्वम् ॥

श्रीधरः - तद् एव विशिनष्टि । कालोपपन्नाम् अवसरोचिताम् । मनस्विनां रुचिराम् । हे मय, हे अनर्वन्, मे वाचं शृणुत ॥३१॥

क्रमसन्दर्भः, विश्वनाथः - न व्याख्यातम्.

ओ)०(ओ

॥ ६.१०.३२ ॥

जातस्य मृत्युर् ध्रुव एव सर्वतः
प्रतिक्रिया यस्य न चेह क्ळ्प्ता ।
लोको यशश् चाथ ततो यदि ह्य् अमुं
को नाम मृत्युं न वृणीत युक्तम् ॥

श्रीधरः - ततो मृत्योर् इह यशो लोकः स्वर्गश् च यदि स्यात् अथ तर्हि अमुं मृत्युम् । युक्तं समीचीनं प्राप्तं वा ॥३२॥

क्रमसन्दर्भः - न व्याख्यातम्.

विश्वनाथः - ततो मृत्योर् इह यशः स्वर्गश् च यदि स्यात्, अथ तर्हि अमुं मृत्युम् । युक्तं समिचितम् ॥३२॥


ओ)०(ओ

॥ ६.१०.३३ ॥

द्वौ सम्मताव् इह मृत्यू दुरापौ
यद् ब्रह्मसन्धारणया जितासुः ।
कलेवरं योगरतो विजह्याद्
यद् अग्रणीर् वीरशयेऽनिवृत्तः ॥

श्रीधरः - ब्रह्मसन्धारणया कलेवरं जह्याद् इति यत्स एको मृत्युः । वीरशये रणभूमाव् अनिवृत्तोऽपराङ् भुखः सन् जह्याद् इति यत् स एकः । तौ द्वाव् इह शास्त्रे सम्मतौ मृत्यू । तथा च स्मृतिः

द्वाव् इमौ पुरुषौ लोके सूर्यमण्डलभेदिनौ ।
परिव्राड् योगयुक्तश् च रणे चाभिमुखो हतः ॥ इति ॥३३॥

क्रमसन्दर्भः - न व्याख्यातम्.

विश्वनाथः - वीरशये सङ्ग्रामे अनिवृत्तः अभिमुखस्थः ॥३३॥

ओ)०(ओ

इति सारार्थदर्शिन्यां हर्षिण्यां भक्तचेतसाम् ।
षष्ठस्य दशमोऽध्यायः सङ्गतः सङ्गतः सताम् ॥*॥

ओ)०(ओ

इति श्रीमद्भागवते महापुराणे ब्रह्मसूत्रभाष्ये पारमहंस्यं संहितायां वैयासिक्यां षष्ठस्कन्धे
विश्वरूपोपाख्याने दशमोऽध्यायः ।
॥ ६.१० ॥


(६.११)
अथैकादशोऽध्यायः
वृत्रवाक्यम्

॥ ६.११.१ ॥

श्रीशुक उवाच
त एवं शंसतो धर्मं वचः पत्युर् अचेतसः ।
नैवागृह्णन्त सम्भ्रान्ताः पलायनपरा नृप ॥

श्रीधरः -
एकादशे तु वृत्रस्य युध्यमानस्य वज्रिणा ।
भक्तिज्ञानबलोदर्काश् चित्रा वाचोऽनुवर्णिताः ॥

शंसतः कथयतः पत्युर् वचः ॥१॥

क्रमसन्दर्भः - न व्याख्यातम्.

विश्वनाथः -
एकादशे तु सङ्ग्राममध्ये वृत्रस्य वर्णिताः ।
शौर्यमय्यो गिरः काश्चित् प्रेममय्यश् च काश्चन ॥१॥

 ओ)०(ओ

॥ ६.११.२ ॥

विशीर्यमाणां पृतनाम् आसुरीम् असुरर्षभः ।
कालानुकूलैस् त्रिदशैः काल्यमानाम् अनाथवत् ॥

श्रीधरः - कालानुकूलैः कालानुवर्तिभिः । काल्यमानां विद्राव्यमाणाम् ॥२॥

क्रमसन्दर्भः - न व्याख्यातम्.

विश्वनाथः - अनाथवत् अनाथाम् इव ॥२॥

 ओ)०(ओ

॥ ६.११.३ ॥

दृष्ट्वातप्यत सङ्क्रुद्ध इन्द्रशत्रुर् अमर्षितः ।
तान् निवार्यौजसा राजन् निर्भर्त्स्येदम् उवाच ह ॥

श्रीधरः - अमर्षितोऽसहमानस् तांस् त्रिदशान् निवार्य निर्भर्त्स्य चेदं वक्ष्यमाणम् उवाच ॥३॥

क्रमसन्दर्भः - न व्याख्यातम्.

विश्वनाथः - तांस् त्रिदशान् ॥३॥

 ओ)०(ओ

॥ ६.११.४ ॥

किं व उच्चरितैर् मातुर् धावद्भिः पृष्ठतो हतैः ।
न हि भीतवधः श्लाघ्यो न स्वर्ग्यः शूरमानिनाम् ॥

श्रीधरः - तद् एवाहनहीति ॥४॥

क्रमसन्दर्भः - न व्याख्यातम्.

विश्वनाथः - हे मातुर् उच्चरिताः पुरीषतुल्या देवाः पृष्ठतो हतैर् दैत्यैः किं न यशो नापि धर्मः । तृतीयान्तपाठे दैत्यानां विशेषणं भीतानां वधो न श्लाघ्यः कर्तृकर्मणोर् उभयोर् अपि यशो धर्माभावव्यञ्जकत्वात् जुगुप्सित इत्य् अर्थः ॥४॥

 ओ)०(ओ

॥ ६.११.५ ॥

यदि वः प्रधने श्रद्धा सारं वा क्षुल्लका हृदि ।
अग्रे तिष्ठत मात्रं मे न चेद् ग्राम्यसुखे स्पृहा ॥

श्रीधरः - प्रधने सङ्ग्रामे । सारं धैर्यं हृदि चेत् तर्हि हे क्षुल्लकाः क्षुद्राः । मात्रं क्षणमात्रम् अग्रे तिष्ठत । न चेद् इह लोकभोगे स्पृहास्ति ॥५॥

क्रमसन्दर्भः - न व्याख्यातम्.

विश्वनाथः - प्रधने युद्धे सारं धैर्यं हे क्षुल्लकाः क्षुद्राः ॥५॥

 ओ)०(ओ

॥ ६.११.६ ॥

एवं सुरगणान् क्रुद्धो भीषयन् वपुषा रिपून् ।
व्यनदत् सुमहाप्राणो येन लोका विचेतसः ॥

श्रीधरः - सुरगणान् सुमहान् प्राणो बलं यस्य । येन विचेतसो बभूवुः ॥६॥

क्रमसन्दर्भः, विश्वनाथः - न व्याख्यातम्.

 ओ)०(ओ

॥ ६.११.७ ॥

तेन देवगणाः सर्वे वृत्रविस्फोटनेन वै ।
निपेतुर् मूर्च्छिता भूमौ यथैवाशनिना हताः ॥

श्रीधरः - वृत्रस्य विस्फोटनेन नादेन ॥७॥

क्रमसन्दर्भः - न व्याख्यातम्.

विश्वनाथः - वईति चार्थे विस्फोटितम् उरुप्रगण्डयोः करतलाघातस् तेन च ॥७॥

 ओ)०(ओ

॥ ६.११.८ ॥

ममर्द पद्भ्यां सुरसैन्यम् आतुरं
निमीलिताक्षं रणरङ्गदुर्मदः ।
गां कम्पयन्न् उद्यतशूल ओजसा
नालं वनं यूथपतिर् यथोन्मदः ॥

श्रीधरः - उद्यतं शूलं येन । नालं वनं नलानां वनम् उद्गतो मदो यस्य स यूथपतिर् गजो यथा मर्दयति ॥८॥

क्रमसन्दर्भः - न व्याख्यातम्.

विश्वनाथः - आतुरत्वाद् एव मुद्रितनेत्रम् । नलानां वनं नालं यूथपतिर् हस्ती ॥८॥

 ओ)०(ओ

॥ ६.११.९ ॥

विलोक्य तं वज्रधरोऽत्यमर्षितः
स्वशत्रवेऽभिद्रवते महागदाम् ।
चिक्षेप ताम् आपततीं सुदुःसहां
जग्राह वामेन करेण लीलया ॥

श्रीधरः, क्रमसन्दर्भः - न व्याख्यातम्.

विश्वनाथः - अभिद्रवते सम्मुखम् आगच्छते ॥९॥

 ओ)०(ओ

॥ ६.११.१० ॥

स इन्द्रशत्रुः कुपितो भृशं तया
महेन्द्रवाहं गदयोरुविक्रमः ।
जघान कुम्भस्थल उन्नदन् मृधे
तत् कर्म सर्वे समपूजयन् नृप ॥

न कतमेन व्याख्यातम् ।

 ओ)०(ओ

॥ ६.११.११ ॥

ऐरावतो वृत्रगदाभिमृष्टो
विघूर्णितोऽद्रिः कुलिशाहतो यथा ।
अपासरद् भिन्नमुखः सहेन्द्रो
मुञ्चन्न् असृक् सप्तधनुर् भृशार्तः ॥

श्रीधरः - सप्तधनुःप्रमाणं देशम् ॥११॥

क्रमसन्दर्भः - न व्याख्यातम्.

विश्वनाथः - भिन्नमुखः विदीर्णवक्त्रः सप्तधनुर् अष्टविंशतिहस्तमात्रम् ॥११॥

 ओ)०(ओ

॥ ६.११.१२ ॥

न सन्नवाहाय विषण्णचेतसे
प्रायुङ्क्त भूयः स गदां महात्मा ।
इन्द्रोऽमृतस्यन्दिकराभिमर्श
वीतव्यथक्षतवाहोऽवतस्थे ॥

श्रीधरः - सन्नोऽवसन्नो वाहो यस्य तस्मै न प्रायुङ्क्त । अमृतस्यन्दी अमृतस्रावी यः स्वकरस् तेनाभिमर्शः स्पर्शस् तेन वीतव्यथो गतदुःखः क्षतो वाहो यस्येन्द्रस्य स तथाभूतोऽवतस्थे ॥१२॥

क्रमसन्दर्भः - न व्याख्यातम्.

विश्वनाथः - सन्नोऽवसन्नो वाहो यस्य तस्मै । अमृतस्यन्दी अमृतस्रावी यः स्वकरस् तस्याभिमर्शेन स्पर्शेन गतव्यथः ॥१२॥

 ओ)०(ओ

॥ ६.११.१३ ॥

स तं नृपेन्द्राहवकाम्यया रिपुं
वज्रायुधं भ्रातृहणं विलोक्य ।
स्मरंश् च तत्कर्म नृशंसम् अंहः
शोकेन मोहेन हसन् जगाद ॥

श्रीधरः - स वृत्रः । हे नृपेन्द्र ! आहवकाम्यया युद्धेच्छयावस्थितम् । भ्रातृहणं भ्राता विश्वरूपस् तस्य हन्तारम् । नृशंसं क्रूरं तद् एवांहः पापं तस्य कर्म स्मरन् ॥१३॥

क्रमसन्दर्भः - न व्याख्यातम्.

विश्वनाथः - नृशंसं क्रूरम् ॥१३॥

 ओ)०(ओ

॥ ६.११.१४ ॥

श्रीवृत्र उवाच
दिष्ट्या भवान् मे समवस्थितो रिपुर्
यो ब्रह्महा गुरुहा भ्रातृहा च ।
दिष्ट्यानृणोऽद्याहम् असत्तम त्वया
मच्छूलनिर्भिन्नदृषद्धृदाचिरात् ॥

श्रीधरः - यो ब्रह्महा ब्राह्मणं हतवान् विशेषतः स्वगुरुं मम च भ्रातरं स भवान् अग्रतः समवस्थितः एतद् दिष्ट्या भद्रं जातम् । दिष्ट्येत्य् अव्ययम् आनन्दार्थे । हे असत्तम ! मम शूलेन निर्भिन्नं दृषत्तुल्यं हृत् हृदयं यस्य तेन त्वया निमित्तभूतेनाद्याचिराद् एव भ्रातुर् अनृणोऽहं स्याम् एतच् च दिष्ट्या ॥१४॥

क्रमसन्दर्भः - न व्याख्यातम्.

विश्वनाथः - मच्छूलेन निर्भिन्नं दृशत्तुल्यं हृदयस्य तथाभूतेन सता अद्याहम् अनृणोऽभूवम् ॥१४॥

 ओ)०(ओ

॥ ६.११.१५ ॥

यो नोऽग्रजस्यात्मविदो द्विजातेर्
गुरोर् अपापस्य च दीक्षितस्य ।
विश्रभ्य खड्गेन शिरांस्य् अवृश्चत्
पशोर् इवाकरुणः स्वर्गकामः ॥

श्रीधरः - स्वर्गकामो यो भवान् अवृश्चत् । स्वर्गकामो याज्ञिकः पशोर् इवेति वा ॥१५॥

क्रमसन्दर्भः - न व्याख्यातम्.

विश्वनाथः - स्वर्गकामो याज्ञिको भवांश् च ॥१५॥

 ओ)०(ओ

॥ ६.११.१६ ॥

श्रीह्रीदयाकीर्तिभिर् उज्झितं त्वां
स्वकर्मणा पुरुषादैश् च गर्ह्यम् ।
कृच्छ्रेण मच्छूलविभिन्नदेहम्
अस्पृष्टवह्निं समदन्ति गृध्राः ॥

श्रीधरः - तं त्वाम् अस्पृष्टवह्निम् अदग्धदेहं समदन्ति । वर्तमानसामीप्ये वर्तमानवन् निर्देशः ॥१६॥

क्रमसन्दर्भः - अस्पृष्टवह्निं समदन्तीति क्रोधेनैवासम्भवोक्तिः ॥१६॥

विश्वनाथः - समदन्तीति वर्तमानसामीप्ये वर्तमानवद् इति लट् ॥१६॥

 ओ)०(ओ

॥ ६.११.१७ ॥

अन्येऽनु ये त्वेह नृशंसम् अज्ञा
यद् उद्यतास्त्राः प्रहरन्ति मह्यम् ।
तैर् भूतनाथान् सगणान् निशात
त्रिशूलनिर्भिन्नगलैर् यजामि ॥

श्रीधरः - अन्येऽपि ये अज्ञा इह त्वा त्वां नृशंसम् अनु मह्यम् उद्यतास्त्राः सन्तो यदि प्रहरन्ति तैर् भूतनाथान् भैरवादीन् यक्ष्यामि । कथम्भूतैः ? निशातं तीक्ष्णीकृतं यन् मम त्रिशूलं तेन निर्भिन्नो गलो येषां तैः ॥१७॥

क्रमसन्दर्भः - न व्याख्यातम्.

विश्वनाथः - अन्ये ये त्वा त्वाम् अनुगताः तैर् यजामि यक्ष्यामि असुरद्वारैव । तेन चासुरान् असुरेष्टदेवान् भूतनाथांश् च प्रीणयामीत्य् अर्थः ॥१७॥

 ओ)०(ओ

॥ ६.११.१८ ॥

अथो हरे मे कुलिशेन वीर
हर्ता प्रमथ्यैव शिरो यदीह ।
तत्रानृणो भूतबलिं विधाय
मनस्विनां पादरजः प्रपत्स्ये ॥

श्रीधरः - अथो अथवा । हरे भो इन्द्र ! यदि भवान् एव मम शिरो हर्ता हरिष्यति तत्र तथा सत्य नृणो विमुक्तकर्मबन्धः सन् भूतेभ्यो बलिं देहेन विधाय मनस्विनां पादरजः प्रपत्स्य धीराणां पदं प्राप्स्यामि ॥१८॥

क्रमसन्दर्भः - न व्याख्यातम्.

विश्वनाथः - अथो अथवा भूतेभ्यः शृगालादिभ्यो बलिं स्वदेहेनातिस्थूलेन विधाय दत्त्वा अनृणः शोधितऋणः सन् मनस्विनां श्रीनारदादिभक्तानां पादरजः प्राप्स्यामि ॥१८॥

 ओ)०(ओ

॥ ६.११.१९ ॥

सुरेश कस्मान् न हिनोषि वज्रं
पुरः स्थिते वैरिणि मय्य् अमोघम् ।
मा संशयिष्ठा न गदेव वज्रः
स्यान् निष्फलः कृपणार्थेव याच्ऽआ ॥

श्रीधरः - जीविताद् अपि मृत्युर् एव ममाभिमत इत्य् आशयेनाहसुरेशेति । न हिनोषि नहि क्षिपसि । गदेव विफलो यास्यतीति संशयं मा कार्षीः । कृपणाद् अर्थः प्रयोजनं यस्याह् सा याच्ञा यथा निष्फला तथा न स्यात् ॥१९॥

क्रमसन्दर्भः - न व्याख्यातम्.

विश्वनाथः - त्वं यथा जीवित्वा स्वर्गीयविषयभोगम् अभिलयसि तथैवाहं मृत्वा वैकुण्ठे भगवतः साक्षाच्चरणसेवाम् अभिलाषामीति तव च मम चाभीष्टं सिध्यतु किम् इति मद्वधे विलम्बसे इत्य् आहसुरेशेति । वज्रक्षेपस्यैवम्भूतं लक्ष्यं कदा प्राप्स्यामीत्य् आह । पुर एव केवलं स्थिते, न तु कम् अपि प्रतीकारं कुर्वतीत्य् अर्थः ।

ननु, महासत्त्वे त्वयि कदाचिद् वज्रक्षेपो निष्फलः स्याद् इति शङ्के, तत्राहअमोघम् अव्यर्थम् । ननु, गदा यथा मदीयैव त्वत्पाणिगता मम पीडाकरी साक्षाद् एवाभूत् तथैव यदि वज्रोऽपि स्यात् तदाहं किं करिष्यामीत्य् अत आहमेति । कृपणाद् अर्थं प्रयोजनं यस्याः सा याच्ञा यथा निष्फला, तथा वज्रं निष्फलं न स्यात् ॥१९॥

 ओ)०(ओ

॥ ६.११.२० ॥

नन्व् एष वज्रस् तव शक्र तेजसा
हरेर् दधीचेस् तपसा च तेजितः ।
तेनैव शत्रुं जहि विष्णुयन्त्रितो
यतो हरिर् विजयः श्रीर् गुणास् ततः ॥

श्रीधरः - अमोघत्वे हेतुं वदंस् तं प्रोत्साहयतिनन्व् इति । तेज्तस् तीक्ष्णीकृतः । शत्रुं मां जहि । विष्णुना यन्त्रितः प्रेरितः ॥२०॥

क्रमसन्दर्भः - न व्याख्यातम्.

विश्वनाथः - अमोघत्वे हेतुं वदन् प्रोत्साहयतिनन्व् इति । हरेर् भगवतः तेजसा दधीचेस् तपसा च तेज्तस् तीक्ष्णीकृतः । विष्णुना यन्त्रितः प्रेरितः । यतो यत्र पक्षे ॥२०॥

 ओ)०(ओ

॥ ६.११.२१ ॥

अहं समाधाय मनो यथाह नः
सङ्कर्षणस् तच्चरणारविन्दे ।
त्वद्वज्ररंहोलुलितग्राम्यपाशो
गतिं मुनेर् याम्य् अपविद्धलोकः ॥

श्रीधरः - हननेन मम पीडा स्याद् इत्य् अपि मा संशयिष्ठा इत्य् आहअहम् इति । सङ्कर्षणो मत्पतिर् यथाह तथा तदीयचरणारविन्दे मनः समाधाय मुनेर् योगिनो गतिम् अहं यास्यामि । तव वज्रस्य रंहसा लुलितश् छिन्नो ग्राम्यपाशो विषयभोगलक्षणो यस्य । अपविद्धलोकस् त्यक्तदेहः ॥२१॥

क्रमसन्दर्भः - न व्याख्यातम्.

विश्वनाथः - अयम् एव मां प्रलोभ्य पुनः पराक्रमाविष्कारेण वज्रं च निष्फलस्य पुनर् अपि मां हनिष्यतीति मा मंस्थाः । अहं यत् करोमि तद् एकाग्रमनाः शृण्व् इत्य् आहअहम् इति । सङ्कर्षणो नोऽस्माकं प्रभुः यथाह तथा तच्चरणारविन्दे मनः समाधाय मुनेर् योगिनो गतिम् अहं यास्यामि । त्वद्वज्रस्य रंहसा लुलितः खण्डितः ग्राम्यपाशाकार एतद्देहो यस्य सः । अपविद्धलोकस् त्यक्तत्रिलोकैश्वर्यः ॥२१॥

 ओ)०(ओ

॥ ६.११.२२ ॥

पुंसां किलैकान्तधियां स्वकानां
याः सम्पदो दिवि भूमौ रसायाम् ।
न राति यद् द्वेष उद्वेग आधिर्
मदः कलिर् व्यसनं सम्प्रयासः ॥

श्रीधरः - तर्हि भगवान् सङ्कर्षणः स्वभृत्याय मह्यम् एव स्वर्गादिसम्पदो दास्यतीत्य् अपि मा संशयिष्ठा इत्य् आहपुंसाम् इति । स्वर्गे भूमौ रसातले च याः सम्पदस् ताः किल निश्चितं न राति न ददाति । तत्र हेतुःयद् याभ्यो द्वेषादयो भवन्ति ॥२२॥

क्रमसन्दर्भः - न व्याख्यातम्.

विश्वनाथः - तर्हि त्वद्भक्तितोषितः सङ्कर्षणस् तुभ्यम् एव स्वर्गाद्यैश्वर्यं दास्यतीति मा वादीः । शृणु रे शक्र ! मत्प्रभोस् त्वं च भक्तोऽहं च भक्तस् तत्र तुभ्यम् एव भोगैश्वर्यं ददाति, न तु मह्यम् इत्य् अत्र कारणं मत्प्रभोः स्वभावम् एव शृण्व् इत्य् आहपुंसाम् इति । याः सम्पदस् ता एकान्तधीभ्यः पुम्भ्यो न राति न ददाति । कुतः ? यद् यतः सम्पद्भ्यो द्वेषादयो भक्तिसुखे विक्षेपका भवन्तीत्य् अतः ॥२२॥

 ओ)०(ओ

॥ ६.११.२३ ॥

त्रैवर्गिकायासविघातम् अस्मत्
पतिर् विधत्ते पुरुषस्य शक्र ।
ततोऽनुमेयो भगवत्प्रसादो
यो दुर्लभोऽकिञ्चनगोचरोऽन्यैः ॥

श्रीधरः - तर्हि स्वभक्तस्य किं विधत्ते तत्राहत्रैवर्गिको धर्मार्थकामविषयो य आयासस् तस्य विघातं विधत्ते । तत आयासोपरमाद् अनुमेयो न त्व् ऐश्वर्यादिना । अतः सम्यग्भगवत्प्रसादाभावात् तव सम्पदो भविष्यन्तीति भावः ॥२३॥

क्रमसन्दर्भः - न व्याख्यातम्.

विश्वनाथः - मां स्वपार्श्वं शीघ्रम् एव नेतुं वज्रेण मद्वधोपायम् उक्त्वा यत् तुभ्यं मत्प्रभुर् भोगसम्पदं ददाति एतेनैव त्वम् आत्मनि तस्यानुग्रहाभावं मन्यस्वेत्य् आह त्रैवर्गिको धर्मार्थकामविषयो य आयासस् तस्य विघातं विघातं विधत्ते पुरुषस्य स्वान्तरङ्गभक्तस्य तत आयासोपरमाद् एव भगवत्प्रसादोऽनुमेयः ।

नन्व् एवम् अस्मद् अनुभवे तु न भाति, तत्राहस अकिञ्चनगोचर एव, अन्यैर् युष्माभिस् तु दुर्लभो युष्मदगोचर एवेत्य् अतस् त्वयि तस्य सम्यक् प्रसादाभावात् तव सम्पदो भविष्यन्तीति विश्वस्तो भूत्वा शीघ्रं वज्रं निक्षिपेति भावः ॥२३॥

 ओ)०(ओ

॥ ६.११.२४ ॥

अहं हरे तव पादैकमूल
दासानुदासो भवितास्मि भूयः ।
मनः स्मरेतासुपतेर् गुणांस् ते
गृणीत वाक् कर्म करोतु कायः ॥

श्रीधरः - एवम् इन्द्राय स्वाभिप्रायं निवेद्य भगवन्तं प्रार्थयतेअहम् इति । तव पादाव् एव एकं मूलम् आश्रयो येषां तेषां दासानाम् अनुदासो भूयो भवितास्मि भविष्यामि भवेयम् । असुपतेः प्राणनाथस्य तव गुणान् मम मनः स्मरतु । वाग् अपि तान् एव कीर्तयतु । कायस् तवैव कर्म करोतु ॥२४॥

चैतन्यमतमञ्जुषा - प्राग्जन्मसिद्धा हरिभक्तिर् अस्यासुरदेहेऽपि तथैव वर्तत इति दर्शयतिअहं हरे इत्यादि । हे हरे ! तव पादाव् एव एकं मूलं जीवनोपायो येषां तेषां वैष्णवानां दासानुदासो भवितास्मि, भूयः पुराभवम् एव । श्रीनारदस्य दासत्वेन, अधुना तु भवन्न् एवास्मि, भूयोऽप्य् एतद्देहानन्तरं च भवितास्मीति भावः । मनः स्मरेत्यासुपतेर् इत्यादि । तेषाम् अङ्गसङ्गेनापि एवं भवतीति भावः ॥२४॥

क्रमसन्दर्भः - सा च शुद्धा प्रीतिः श्रीमतो वृत्रस्य दृश्यते । यथोक्तं तेनैवअहम् इति चतुष्कम् ॥२४॥ [प्रीतिसन्दर्भः ७२]

विश्वनाथः - तद् अपि वज्रम् अनिक्षिपन्तम् इन्द्रं दृष्ट्वा हन्त हन्त वराकम् इमं शत्रुं बहिर् दर्शिनं किम् इति ब्रवीमि स्वप्रभोश् चरनारविन्द एव किं न निवेदयामीति ध्यानाविर्भूतं भगवन्तम् आलोक्याहअहम् इति । तव पादाव् एव एकं मूलम् आश्रयो येषां तेषां दासानाम् अनुदासो भूयः पुनर् अपि भवितास्मि भविष्यामि । किं तत्र कियान् विलम्बो वर्तते तं कृपया कथय । उत्कण्ठया जर्जरीभूतोऽस्मीति भावः । नन्व् अविलम्बेनैव त्वाम् अहम् एष एवात्मसात्करोमि स्वाभीष्टान् वरान् वृण्व् इत्य् आहमनो मम असुपतेः प्राणनाथस्य तव प्राणनाथं त्वां स्मरतु वाक् गुणन् कीर्तयतु कायः कर्म त्वत्पादसंवाहनव्यजनताम्बूलप्रदानादिकं करोत्व् इति कायवाङ्मनसां मे प्रार्थना ॥२४॥

 ओ)०(ओ

॥ ६.११.२५ ॥

न नाकपृष्ठं न च पारमेष्ठ्यं
न सार्वभौमं न रसाधिपत्यम् ।
न योगसिद्धीर् अपुनर्भवं वा
समञ्जस त्वा विरहय्य काङ्क्षे ॥

श्रीधरः - ननु किं दास्येन तुभ्यं महाफलानि दास्यामि ? तत्राहनाकपृष्ठं धुर्वपदं ब्रह्मलोकादिकं च हे समञ्जस ! निखिलसौभाग्यनिधे ! त्वा त्वां विरहय्य पृथक्कृत्य न काङ्क्षे नेच्छामि ॥२५॥

चैतन्यमतमञ्जुषा - सत्स्वर्गादिषु कथं न तद्भक्तदासानुदासत्वं प्रार्थयसि ? इत्य् आहन नाकपृष्ठम् इत्यादि । किम् एतावता ? अपवर्गम् अपि न काङ्क्षे, न काङ्क्षामि । तर्हि किं काङ्क्षसीत्य् आहत्वा विरहय्य त्वा त्वां त्यक्त्वा सर्वं न काङ्क्षामि, त्वाम् एव काङ्क्षामीति भावः ॥२५॥

क्रमसन्दर्भः - नाकपृष्ठं ध्रुवपदम् । सार्वभौमं श्रीप्रियव्रतादीनाम् इव महाराज्यम् । रसाधिपत्यं पातालादिस्वाम्यम् । अपुनर्भवं मोक्षम् अपि । अत्र नाकपृष्ठादिचतुष्टयस्यानुक्रमश् चोत्तरोत्तरन्यूनत्वविवक्षयाधोऽधोविवक्षया च । ततश् चोत्तरोत्तरं कैमुत्यम् अपि । ध्रुवपदस्य श्रैष्ठ्यं विष्णुपदसन्निहितत्वात् । योगसिद्ध्यादिद्वयं तु सार्वत्रिकम् इति पश्यद् विन्यस्तम् । अन्ययोस् तूत्तरश्रैष्ठ्यम् ॥२५॥ [प्रीतिसन्दर्भः ७२]

विश्वनाथः- ननु तुभ्यं स्वर्गापवर्गादीनि सर्वाण्य् एव फलानि ददामि गृहाणेति तत्र सशिरोधूननं न न नेत्य् आह नेति । नाकपृष्ठं स्वर्गपदम् । त्वा त्वां विरहय्य त्यक्त्वा त्वद्विरहेण मम प्राणा ज्वलन्ति, स्वर्गादयः किं मे सुखयिष्यन्तीति ध्वनिः । त्वत्संयोगे मम पूर्वश्लोकोक्तं वरत्रयं भवेत् तदा तद् एव मे स्वर्गापवर्गादि सर्वसुखतमं किम् एतैर् गृहीतैर् इत्य् अनुध्वनिः ॥२५॥

 ओ)०(ओ

॥ ६.११.२६ ॥

अजातपक्षा इव मातरं खगाः
स्तन्यं यथा वत्सतराः क्षुधार्ताः ।
प्रियं प्रियेव व्युषितं विषण्णा
मनोऽरविन्दाक्ष दिदृक्षते त्वाम् ॥

श्रीधरः - तर्हि किम् इच्छसि तद् आहअजातपक्षाः खगा घूकादिभिः पीडिता यथा मातरम् । यथा च दाम्ना बद्धा बालवत्साः स्तन्यम् । यथा च व्युषितं दूरदेशगतं प्रियं कामेन विषण्णा प्रिया । तथा मे मनस्तापत्रयपीडितं कर्मभिर् बद्धं च कामादिभिर् विषण्णं च त्वां दिदृक्षते द्रष्टुम् इच्छतीत्य् अर्थः ॥२६॥

चैतन्यमतमञ्जुषा - मत्प्रार्थनं ते कीदृशम् इत्य् आहअजातपक्षा इत्यादि । उड्डयनाभावाद् घूकादिभयाद् यथा मातरं दिदृक्षन्ते, अतो भयं त्वत्त एवापयाति, तर्हि भयाभाव एव ते कामः ? नैवम्, कामिनं कामिनीवेति मयोच्यते, अपि तु प्रियं प्रियेवेत्य् उक्तं, तयोस् तु प्रेमैव केवलं, न तु कामः, अतस् त्वयि तथैव प्रेमा भूयाद् इत्य् अर्थः ॥२६॥

क्रमसन्दर्भः - अथाहअजातेति । अत्राजातपक्षा इत्य् अनेनानन्याश्रयत्वं तदनुगमनासमर्थत्वं च । तथा तत्सहितेन मातरम् इत्य् अनेनानन्यस्वाभाविकदयालुत्वं तदीयदयाधिक्यं च व्यञ्जितम् । तेन तेन च मातरि तेषाम् अपि प्रीत्यतिशयो दर्शितः । ततस् तत्साम्येन तद्वद् आत्मनोऽपि भगवति प्रीत्याधिक्यहेतुका दिदृक्षा व्यञ्जिता । तथापि तन्मात्रा यद् वस्त्वन्तरम् उपक्रियते तद् एव तेषाम् उपजीव्यम् आस्वाद्यं चेति केवलतन्निष्ठत्वाभावाद् अपरितोषेण दृष्टान्तरम् आहस्तन्यम् इति । अत्र दिदृक्षायोजनार्थं मातरम् इत्य् एवानुवर्तयितव्ये स्तन्यम् इत्य् उक्तिस् तस्यास् तैस् तदंशप्राचुर्यभावनया । वस्तुतस् तस्य तदीयशरीरांशतया च तदभेदविवक्षार्था ।

ततः स्तन्यं स्तन्यरूपतदंशमयीं मातरम् इत्य् एव लब्धे तादृशी मातैव तैर् उपजीव्यते आस्वाद्यते चेति पूर्वतः श्रैष्ठ्यं दर्शितम् । तथा वत्सतरा अत्यन्तबालवत्सास् तत एव स्वामिबद्धतया तदनुगताव् असमर्था इति साधारण्येऽपि बहुसमयातिक्रमात् । क्षुधार्ता इत्य् अनेन पूर्वतो वैशिष्ट्यम् । तथा गोजातेः स्नेहातिशयस्वाभाव्येन च तदनुसन्धेयम् ।

अथ तथाप्य् उत्तरदृष्टान्ते स्तन्यगवोः कार्यकारणभावेन भेदं वितर्क्यदृष्टान्तद्वयेऽप्य् अजातपक्षत्वादिविशेषणैर् आयत्यां तादृशप्रीतेर् अस्थिरतां चालोक्य दृष्टान्तान्तरम् आहप्रियम् इति । सत्स्व् अपि वाचकान्तरेषूभयोः प्रियशब्देनैव निर्देशात् स्वाभाविकाव्यभिचारिप्रीतिमन्ताव् एव तौ गृहीतौ । यत्र वार्धक्ये बाल्येऽपि सहमरणादिकं दृश्यते, ततस् तादृशी कापि प्रिया यथा तादृशं प्रियं व्युषितं विदूरप्रोषितं सन्तम् अनन्योपजीवित्वेन विषण्णा सती दिदृक्षते, लोचनद्वारा तदास्वादाय भृशम् उत्कण्ठते, तथा मम मनोऽपि त्वाम् इत्य् अर्थः । अत्र दार्ष्टान्तिकेऽपि स्वकर्तृकत्वम् अनुक्त्वा मनःकर्तृकत्वोल्लेखेनाबुद्धिपूर्वकप्रवृत्तिप्राप्तौ प्रीतेः स्वाभाविकत्वेन अव्यभिचारित्वं व्यक्तम् । तथारविन्दाक्षेति मनसो भ्रमरतुल्यतासूचनेन भगवतः परममधुरिमोल्लेखेन च तस्यैवोपजीव्यत्वम् आस्वाद्यत्वं च दर्शितम् ॥२६॥ [प्रीतिसन्दर्भः ७२]

विश्वनाथः- किं च, अत्युत्कण्ठावतोऽपि मम त्वत्प्राप्तिस् त्वदधीनेनैव न च तत्र मे क्वापि शक्तिर् अस्तीत्य् अत्र दृष्टान्तत्रयम् आह अजातपक्षाः खगाः खगबालकाः घूकादित्रस्ताः क्षुत्पीडिताश् च मातरं कदा प्राप्स्याम इति प्रतिक्षणं दिदृक्षमाणाः पत्रेऽपि सञ्चलति आयाता मम मातेति बुद्ध्या कोमलं कलं कूजन्तश् चञ्चून् प्रसारयन्ति ।

ननु तर्हि तन्माता यथा आगत्य घूकादिभ्यो रक्षन्ती स्वतः पृथग्भूतैर् आनीतैः क्षुद्रकीटैस् तच्चञ्चूमध्ये निहतैस् तेषां क्षुधाम् उपशमयति तथैवाहम् अपि तिर्विधतापेभ्य इन्द्रादिशत्रुभ्यश् च त्वां रक्षन् स्वर्गपारमेष्ठ्यादिभोगैर् दत्तैस् त्वदभीष्टं पूरयाणीति तत्रत्वन्माधुर्यं विना मम नान्यत् किम् अप्य् अभीष्टाम् इति तथा त्वत्प्राप्तिप्रतिकूलं वृत्राख्यस्थूलसूक्ष्मदेहद्वयबन्धनं विना मम नान्यत् किम् अपि तापत्रयम् इत्य् अतो दृष्टान्तान्तरम् आहस्तन्यं वाञ्छन्तीति शेषः । वत्सतरा अत्यल्पवयस्का वत्सा गृहस्थगृहे दामबन्धाः क्षुधया मातुर् एव दुग्धपानैकतानमनास् तदार्ताः । अत्रापि वत्सतरा मातुर् दुग्धम् एव स्वसुखम् अभिलषन्त्योऽपि मातुः काम् अपि सेवां न लिप्समाना इत्य् अपरितुष्य दृष्टान्तान्तरम् आह प्रियं प्रीतिमन्तं पतिं व्युषितं सुदूरदेशस्थं प्रिया प्रेमवती विषण्णा तद्विरहजर्जरिता दिदृक्षते सा यथा स्वीयसर्वेन्द्रियव्यापारैः सेवमाना प्रियं सुखयितुं प्रियस्यैव सौन्दर्यसौस्वर्यादिभिर् गुणलीलावैदग्ध्यादिभिश् च स्वसर्वेन्द्रियाणि सुखयितुम् इच्छति तथैवाहम् अपि त्वां सेवेयेत्य् अत एव मनः स्मरेतासुपतेर् गूणानां गृणीत वाक् कर्म करोतु काय इति वरत्रयम् अवाञ्छम् इति भावः । किन्तु सा दास्यसख्यशृङ्गारैः प्रियं सुखयेद् अहं तु केवलेनैव दास्येन त्वां सुखयेयम् इत्य् एतावान् एव भेदः ॥२६॥

 ओ)०(ओ

॥ ६.११.२७ ॥

ममोत्तमश्लोकजनेषु सख्यं
संसारचक्रे भ्रमतः स्वकर्मभिः ।
त्वन्माययात्मात्मजदारगेहेष्व्
आसक्तचित्तस्य न नाथ भूयात् ॥

श्रीधरः - उत्तमश्लोकस्य तव जनेषु भक्तेष्व् एव सख्यं भूयात् । त्वन्मायया देहादिष्व् आसक्तचित्तस्य भूयोऽपि तेष्व् आसक्तिर् न भूयात् ॥२७॥

क्रमसन्दर्भः - अथ तद्दर्शनभाग्यं स्वस्यासम्भवयन्न् इदम् अपि मम स्याद् इति सबाष्पम् आहममोत्तमेति । तद् एतच् छुद्धप्रेमोद्गारमयत्वेनैव श्रीमद्वृत्रवधोऽसौ विलक्षणत्वाच् छ्रीभागवतलक्षणेषु पुराणान्तरेषु गण्यतेवृत्रासुरवधोपेतं तद् भागवतम् इष्यते [मात्स्य.पु. ५३.२०] इति ॥२७॥ [प्रीतिसन्दर्भः ७२]

विश्वनाथः- अथ तत्क्षण एवातिदैन्यभावोदयेन हन्त हन्त ममाधमस्य कथम् एतावत् सौभाग्यं सम्भवेद् अत एतद् अस्त्व् इति प्रार्थयतेमम उत्तमःश्लोकजनेषु तद्भक्तेषु सख्यं भूयात्, किन्तु तन्मायया आत्मात्मजादिष्व् आसक्तस्य जनस्य कस्यापि मयि सख्यं न भूयात् । यथैतज्जन्मनि असुराणां मयि सख्यम् अभूत्, मम च त्वद्भक्तेषु सख्यं नाभूद् इत्य् अपारं दुःखम् अन्वभूवम् इति भावः ॥२७॥

इति सारार्थदर्शिन्यां हर्षिण्यां भक्तचेतसाम् ।
षष्ठे एकादशोऽध्यायः सङ्गतः सङ्गतः सताम् ॥*॥

 ओ)०(ओ

इति श्रीमद्भागवते महापुराणे ब्रह्मसूत्रभाष्ये
पारमहंस्यं संहितायां वैयासिक्यां षस्ठस्कन्धे
वृत्रवाक्यनामैकादशोऽध्यायः ।
॥११॥






(६.१२)
अथ द्वादशोऽध्यायः
वृत्रोवधो नाम


॥ ६.१२.१ ॥

श्रीऋषिर् उवाच
एवं जिहासुर् नृप देहम् आजौ
मृत्युं वरं विजयान् मन्यमानः ।
शूलं प्रगृह्याभ्यपतत् सुरेन्द्रं
यथा महापुरुषं कैटभोऽप्सु ॥

श्रीधरः -
द्वादशेऽतिविषण्णेन स्मयम् उत्साहितेन तु ।
महेन्द्रेण महायुधे वृत्रस्य वध ईर्यते ॥१॥

महापुरुषं श्रीविष्णुम् । अप्सु प्रलयोदके ॥१॥

क्रमसन्दर्भः - न व्याख्यातम्.

विश्वनाथः -
यत् शौर्येण गतोत्साहः शक्रोऽभूद् येन बोधितः ।
तं संस्तूयमहायुद्धेऽहन्न् इति द्वादशे कथा ॥

माम् अयम् इति कर्तव्यमूढो न हन्ति, तद् अहम् एव स्वसौन्दर्यं दर्शयन्न् इमम् उत्साहयानि कोपयानि च यतो माम् अयं शीघ्रं नहन्याद् इत्य् आशयेनाह पुनर् योद्धुं प्रवृत्त इत्य् आहशूलम् इति । अप्सु प्रलयोदके ॥१॥
ओ)०(ओ

॥ ६.१२.२ ॥

ततो युगान्ताग्निकठोरजिह्वम्
आविध्य शूलं तरसासुरेन्द्रः ।
क्षिप्त्वा महेन्द्राय विनद्य वीरो
हतोऽसि पापेति रुषा जगाद ॥

श्रीधरः - युगान्ताग्निवत् कठोरा जिह्वा शिखा यस्य तत् । आविध्य भ्रामयित्वा ॥२॥

क्रमसन्दर्भः - न व्याख्यातम्.

विश्वनाथः - जिह्वा शिखा आविध्य भ्राम्á ॥२॥

ओ)०(ओ

॥ ६.१२.३ ॥

ख आपतत् तद् विचलद् ग्रहोल्कवन्
निरीक्ष्य दुष्प्रेक्ष्यम् अजातविक्लवः ।
वज्रेण वज्री शतपर्वणाच्छिनद्
भुजं च तस्योरगराजभोगम् ॥

श्रीधरः - तत् खे आपतद् आगच्छत् । विचलत् परिभ्रमत् । ग्रहश् चोल्का च ग्रहोल्कं तद्वद् दुष्प्रेक्ष्यम् । शतं पर्वाणि यस्य तेन । उरगराजो वासुकिस् तस्य भोगो देहस् तद् आकारम् ॥३॥

क्रमसन्दर्भः - न व्याख्यातम्.

विश्वनाथः - आपतत् आगच्छत् ॥३॥

ओ)०(ओ

॥ ६.१२.४ ॥

छिन्नैकबाहुः परिघेण वृत्रः
संरब्ध आसाद्य गृहीतवज्रम् ।
हनौ तताडेन्द्रम् अथामरेभं
वज्रं च हस्तान् न्यपतन् मघोनः ॥

श्रीधरः - हनौ कपोलप्रान्ते । अमरेभम् ऐरावतं च ॥४॥

क्रमसन्दर्भः - न व्याख्यातम्.

विश्वनाथः - हनौ कपोलप्रान्ते ॥४॥

ओ)०(ओ

॥ ६.१२.५ ॥

वृत्रस्य कर्मातिमहाद्भुतं तत्
सुरासुराश् चारणसिद्धसङ्घाः ।
अपूजयंस् तत् पुरुहूतसङ्कटं
निरीक्ष्य हा हेति विचुक्रुशुर् भृशम् ॥

श्रीधरः, क्रमसन्दर्भः - न व्याख्यातम्.

विश्वनाथः - पुरुहुत इन्द्रः ॥५॥

ओ)०(ओ

॥ ६.१२.६ ॥

इन्द्रो न वज्रं जगृहे विलज्जितश्
च्युतं स्वहस्ताद् अरिसन्निधौ पुनः ।
तम् आह वृत्रो हर आत्तवज्रो
जहि स्वशत्रुं न विषादकालः ॥

श्रीधरः - पुनश् च तम् आह वृत्रः ॥६॥

क्रमसन्दर्भः, विश्वनाथः - न व्याख्यातम्.

ओ)०(ओ

॥ ६.१२.७ ॥

युयुत्सतां कुत्रचिद् आततायिनां
जयः सदैकत्र न वै परात्मनाम् ।
विनैकम् उत्पत्तिलयस्थितीश्वरं
सर्वज्ञम् आद्यं पुरुषं सनातनम् ॥

श्रीधरः - सदा जयो नैव किन्तु कुत्रचिज् जय एकत्र कुत्रचिन् नैव । यद् वा, कुत्रचिद् अपि युयुत्सतां सदा जयो नैव किन्त्व् एकत्रैव । कदाचिद् एवेत्य् अर्थः । परो देह आत्मा येषां, पराधीनात्मनाम् इति वा । आद्यम् अनादिम् । सनातनं नित्यम् ॥७॥

क्रमसन्दर्भः - न व्याख्यातम्.

विश्वनाथः - आततायिनां शस्त्रवतां कुत्रचित् शत्रुषु सदा जय एकत्र शत्रौ न जयश् च । यथा युष्माकम् असुरेषु सदा जयः, मयि तु न जय इत्य् अर्थः । यतः परः अनात्मात्मीयः अस्वाधीन आत्मा परमेश्वरो येषां परमेश्वरस्य तु सदैव जय इत्य् आहविनैकम् इति । तेन, स्वाधीनीकृतपरमेश्वराणाम् अर्जुनादीनाम् इव न युष्माकंसदा जय इति भावः ॥७॥

ओ)०(ओ

॥ ६.१२.८ ॥

लोकाः सपाला यस्येमे श्वसन्ति विवशा वशे ।
द्विजा इव शिचा बद्धाः स काल इह कारणम् ॥

श्रीधरः - पराधीनताम् एवाहलोका इति सप्तभिः । यस्य वशे स्थिताः स्वयं विवशाः सन्तः श्वसन्ति चेष्टन्ते । द्विजाः पक्षिणः । शिचा जालेन । कालः कलयतीति भगवान् । इह जयादौ कारणम् ॥८॥

क्रमसन्दर्भः - न व्याख्यातम्.

विश्वनाथः - तस्माद् युष्माकं कर्माधीनानां तु शुभाशुभादृष्टानुकूलः काल एव जयपराजययोः कारणम् इत्य् आहलोका इति । यस्य वशे स्थिताः श्वसन्ति चेष्टन्ते, द्विजाः पक्षिणः शिचा जालेन ॥८॥

ओ)०(ओ

॥ ६.१२.९ ॥

ओजः सहो बलं प्राणम् अमृतं मृत्युम् एव च ।
तम् अज्ञाय जनो हेतुम् आत्मानं मन्यते जडम् ॥

श्रीधरः, विश्वनाथः - ओजआदिरूपं कालं तं हेतुम् अज्ञायाविज्ञाय जडं सन्तम् आत्मानं देहं हेतुं मन्यते ॥९॥

क्रमसन्दर्भः - न व्याख्यातम्.

ओ)०(ओ

॥ ६.१२.१० ॥

यथा दारुमयी नारी यथा पत्रमयो मृगः ।
एवं भूतानि मघवन्न् ईशतन्त्राणि विद्धि भोः ॥

श्रीधरः, क्रमसन्दर्भः - न व्याख्यातम्.

विश्वनाथः - किं च, तस्य कास्यापि वशयिता यः पुरुषः सोऽपि यस्य वशे स स्वयं भगवान् एव सर्वकारणकारणम् इति सदृष्टान्तम् आहयथेति द्वाभ्याम् । ईशतन्त्राणि तसेश्वरस्याधीनानि ॥१०॥

ओ)०(ओ

॥ ६.१२.११ ॥

पुरुषः प्रकृतिर् व्यक्तम् आत्मा भूतेन्द्रियाशयाः ।
शक्नुवन्त्य् अस्य सर्गादौ न विना यदनुग्रहात् ॥

मध्वः - मन्यतेऽनीशम् ईश्वरम् ।

अनीशजीवरूपेण परमात्मानम् ईश्वरम् ।
ये मन्यन्ते तान् समीक्ष्य स्नेहान् निरयभाग् भवेत् ॥
हिरण्यगर्भः पुरुष आत्मा वायुर् उदाहृतः ।
शेषो व्यक्तस् तथैवेन्द्र आशयः समुदाहृतः ॥ इति च ॥११॥

श्रीधरः - ननु स्वारम्भकप्रधानपुरुषादितन्त्राणीति युक्तं तत्राहपुरुष इति । व्यक्तं महत्तत्त्वम् । आत्माऽहङ्कारः ॥११॥

क्रमसन्दर्भः - न व्याख्यातम्.

विश्वनाथः - पुरुषो महत्स्रष्टा स्वांशोऽपि किम् उत प्रकृत्यादय इत्य् अर्थः । व्यक्तं महत्तत्त्वम् आत्मानम् अहङ्कारः । एते यस्यानुग्रहाद् विना सर्गादौ न शक्नुवन्ति । न च पुरुषश् च, स एव कथं तदनुग्राह्य इति वाच्यम् । परब्रह्मणोऽपि तदनुग्राह्यत्वचरणारविन्दात्, यथा,

मदीयं महिमानं च परं ब्रह्मेति शब्दितम् ।
वेत्स्यस्य् अनुगृहीतं मे सम्प्रश्नैर् विवृतं हृदि ॥ [भा.पु. ८.२४.३८] ॥११॥

ओ)०(ओ

॥ ६.१२.१२ ॥

अविद्वान् एवम् आत्मानं मन्यतेऽनीशम् ईश्वरम् ।
भूतैः सृजति भूतानि ग्रसते तानि तैः स्वयम् ॥

श्रीधरः - ननु स्वकर्मद्वारा जीव एव सृष्ट्यादिहेतुर् इति मीमांषका मन्यन्ते तत्राहएवम् अविद्वान् अनीशम् एवात्मानम् ईश्वरं स्वतन्त्रं मन्यते । ननु पित्रादयः स्रष्टारो दृश्यन्ते व्याघ्रादयस् तु हन्तारः ? तत्राहभूतैर् इति । स्वयम् ईश्वरः ॥१२॥

क्रमसन्दर्भः - न व्याख्यातम्.

विश्वनाथः - ननु स्वकर्मद्वारा जीव एव सृष्ट्यादिहेतुर् इति मीमांषका मन्यन्ते तत्राहएवम् अविद्वान् अनीशम् एवात्मानम् जीवम् ईशं मन्यते । ननु पित्रादयः स्रष्टारो दृश्यन्ते व्याघ्रादयस् तु हन्तारः ? तत्राहभूतैर् इति ॥१२॥

ओ)०(ओ

॥ ६.१२.१३ ॥

आयुः श्रीः कीर्तिर् ऐश्वर्यम् आशिषः पुरुषस्य याः ।
भवन्त्य् एव हि तत्काले यथानिच्छोर् विपर्ययाः ॥

श्रीधरः - ननु त्वया परजितस्य मम जयादिशङ्कैव नास्ति किम् इति मां बलाद् युद्धे प्रवर्तयसि तत्राहआयुर् इति । तत्काले जयादिकाले । विपर्यया अकीर्त्यादयः ।

क्रमसन्दर्भः - न व्याख्यातम्.

विश्वनाथः - ननु त्वया पराजितस्य मम जयादिशङ्कैव नास्ति किम् इति बलान् मां युद्धे प्रवर्तयसीति तत्राहआयुर् इति । तत्काले आयुर्आद्यनुकूले काले अतस् तवायं जयकालस् त्वं जेष्यसीति भावः । विपर्यया मृत्युदारिद्रादयः ॥१३॥

ओ)०(ओ

॥ ६.१२.१४ ॥

तस्माद् अकीर्तियशसोर् जयापजययोर् अपि ।
समः स्यात् सुखदुःखाभ्यां मृत्युजीवितयोस् तथा ॥

श्रीधरः - यस्माद् एवं सर्वम् ईश्वराधीनं, तस्मात् समः स्याद् धर्षविषादहीनो भवेत् ॥१४॥

क्रमसन्दर्भः - न व्याख्यातम्.

विश्वनाथः - समः समभावनावान् स्यात् सुखदुःखयोः ॥१४॥

ओ)०(ओ

॥ ६.१२.१५ ॥

सत्त्वं रजस् तम इति प्रकृतेर् नात्मनो गुणाः ।
तत्र साक्षिणम् आत्मानं यो वेद स न बध्यते ॥

श्रीधरः - समदृष्टाव् उपायम् आहसत्त्वम् इति । हर्षादिभिर् न बध्यते ॥१५॥

क्रमसन्दर्भः - न व्याख्यातम्.

विश्वनाथः - जयपराजयाद्या गुणकार्या एव । आत्मा तु गुणव्यतिरिक्त एवेति विवेकेन हर्षविषादौ न कार्याव् इत्य् आहसत्त्वम् इति । न बध्यते संसारबन्धं न प्राप्नोति ॥१५॥

ओ)०(ओ

॥ ६.१२.१६ ॥

पश्य मां निर्जितं शत्रु वृक्णायुधभुजं मृधे ।
घटमानं यथाशक्ति तव प्राणजिहीर्षया ॥

श्रीधरः - हर्षविषादनिवृत्त्यै तवाहम् एव गुरुर् इत्य् आहपश्येति । वृक्णम् आयुधं भुजश् च यस्य ॥१६॥

क्रमसन्दर्भः - न व्याख्यातम्.

विश्वनाथः - अत्रार्थे अहम् एव ते गुरुर् इत्य् आहपश्येति ॥१६॥

ओ)०(ओ

॥ ६.१२.१७ ॥

प्राणग्लहोऽयं समर इष्वक्षो वाहनासनः ।
अत्र न ज्ञायतेऽमुष्य जयोऽमुष्य पराजयः ॥

श्रीधरः - अनियतत्वं द्यूतरूपकेणोपसंहरति । प्राण एव ग्लहः पणो यस्मिन् । इषव एवाक्षाः पाशका यस्मिन् । वाहनान्य् एवेतस् ततश् चाल्यमानान्य् आसनानि फलका यस्मिन् ॥१७॥

क्रमसन्दर्भः - वाहनानि हस्त्यादिन्य् एव आसनानि स्थानीयानां योध्ṝणाम् आधारभूताः फलका यस्मिन् ।।२५॥

विश्वनाथः - युद्धम् इदं द्यूतक्रीडनम् एव । दोषबुद्ध्यापि रागिभिस् त्यक्तुम् अशक्यम् इत्य् आहप्राण एव । ग्लहः पणो यत्र । इषव एवाक्षाः पाशका यस्मिन् । वाहनानि अन्स्त्यश्वादीन्य् एव आसनानि फलका यस्मिन् ॥१७॥

ओ)०(ओ

॥ ६.१२.१८ ॥

श्रीशुक उवाच
इन्द्रो वृत्रवचः श्रुत्वा गतालीकम् अपूजयत् ।
गृहीतवज्रः प्रहसंस् तम् आह गतविस्मयः ॥

श्रीधरः - गतालीकं निष्कपटम् ॥१८॥

क्रमसन्दर्भः - गतविस्मयः प्राप्तविस्मयः ॥१८॥

विश्वनाथः - गतविस्मय इति हन्त हन्त कथम् असुरस्याप्य् एतावन्ति भक्तिज्ञानवैराग्याणीति प्रथमं विस्मितो हास्यरहित एवासीत् । ततः प्रह्लादबलिप्रभृतिस्मृत्या भक्तिर् अस्मादृशेभ्योऽपि कोटिगुणिता खल्व् असुरेष्व् अपि सम्भवेद् एवे इति विस्मयापाये तस्य प्रहर्षहेतुको हासश् चाभूद् इत्य् अर्थः ॥१८॥

ओ)०(ओ

॥ ६.१२.१९ ॥

इन्द्र उवाच
अहो दानव सिद्धोऽसि यस्य ते मतिर् ईदृशी ।
भक्तः सर्वात्मनात्मानं सुहृदं जगदीश्वरम् ॥

श्रीधरः, विश्वनाथः - भक्तः सेवितवान् असि ॥१९॥

क्रमसन्दर्भः - न व्याख्यातम्.
ओ)०(ओ

॥ ६.१२.२० ॥

भवान् अतार्षीन् मायां वै वैष्णवीं जनमोहिनीम् ।
यद् विहायासुरं भावं महापुरुषतां गतः ॥

न कतमेनापि व्याख्यातम्.

ओ)०(ओ

॥ ६.१२.२१ ॥

खल्व् इदं महद् आश्चर्यं यद् रजःप्रकृतेस् तव ।
वासुदेवे भगवति सत्त्वात्मनि दृढा मतिः ॥

श्रीधरः, क्रमसन्दर्भः - न व्याख्यातम्.

विश्वनाथः - महदाश्चर्यम् इति । पुनर् अपि विस्मयोदयः । रजःस्वभावस्य तव कथं दृढा भक्तिः प्रह्लादादौ तु नारदादिमहदनुग्रहेणैव रजःस्वभावापगमात् तत्रोचैव भक्तिर् इति भावः । सत्त्वात्मनि शुद्धसत्त्वमूर्तौ ॥२१॥

ओ)०(ओ

॥ ६.१२.२२ ॥

यस्य भक्तिर् भगवति हरौ निःश्रेयसेश्वरे ।
विक्रीडतोऽमृताम्भोधौ किं क्षुद्रैः खातकोदकैः ॥

श्रीधरः - तस्य तव खातकोदकैर् गर्तादिजलोपमैः स्वर्गादिभिः किम् ॥२२॥

क्रमसन्दर्भः - न व्याख्यातम्.

विश्वनाथः - तव स्वर्गादिभोगोपेक्षा युक्तैवेत्य् आहयस्येति । खातोदकैः गर्तादिजलोपमैः स्वर्गादिभिः किम् अस्माकं तु भक्त्यभावाद् एतैर् एव निर्वृतिर् इति भावः ॥२२॥

ओ)०(ओ

॥ ६.१२.२३ ॥

श्रीशुक उवाच
इति ब्रुवाणाव् अन्योन्यं धर्मजिज्ञासया नृप ।
युयुधाते महावीर्याव् इन्द्रवृत्रौ युधां पती ॥

श्रीधरः - युधां सङ्ग्रामाणां पती मुख्यौ ॥२३॥

क्रमसन्दर्भः, विश्वनाथः - न व्याख्यातम्.

ओ)०(ओ

॥ ६.१२.२४ ॥

आविध्य परिघं वृत्रः कार्ष्णायसम् अरिन्दमः ।
इन्द्राय प्राहिणोद् घोरं वामहस्तेन मारिष ॥

श्रीधरः - हे मारिष श्रेष्ठराजन् ॥२४॥

क्रमसन्दर्भः - न व्याख्यातम्.

विश्वनाथः - आविध्य भ्राम्á, मारिष, हे मान्य ॥२४॥

ओ)०(ओ

॥ ६.१२.२५ ॥

स तु वृत्रस्य परिघं करं च करभोपमम् ।
चिच्छेद युगपद् देवो वज्रेण शतपर्वणा ॥

न कतमेनापि व्याख्यातम्.


ओ)०(ओ

॥ ६.१२.२६ ॥

दोर्भ्याम् उत्कृत्तमूलाभ्यां बभौ रक्तस्रवोऽसुरः ।
छिन्नपक्षो यथा गोत्रः खाद् भ्रष्टो वज्रिणा हतः ॥

श्रीधरः - उत्कृत्तं मूलं ययोस् ताभ्याम् । रक्तं स्रवतीति तथा । गोत्रः पर्वतः ॥२६॥

क्रमसन्दर्भः -

विश्वनाथः - गोत्रः पर्वतः ॥२६॥

ओ)०(ओ

॥ ६.१२.२७ ॥

महाप्राणो महावीर्यो महासर्प इव द्विपम् ।
कृत्वाधरां हनुं भूमौ दैत्यो दिव्य् उत्तरां हनुम् ॥

श्रीधरः - कृत्वाऽधराम् इत्य् आदेर् जग्रासेति तृतीयेणान्वयः ॥२७॥

क्रमसन्दर्भः, विश्वनाथः - न व्याख्यातम्.

ओ)०(ओ

॥ ६.१२.२८ ॥

नभोगम्भीरवक्त्रेण लेलिहोल्बणजिह्वया ।
दंष्ट्राभिः कालकल्पाभिर् ग्रसन्न् इव जगत्त्रयम् ॥

श्रीधरः - नभोवद् गम्भीरेण वक्त्रेण । लेलिहः सर्पस् तद्वद् उल्बणया जिह्वया ।कालकल्पाभिः कालतुल्याभिर् दंष्ट्राभिर् ग्रसन्न् इव ॥२८॥

क्रमसन्दर्भः - न व्याख्यातम्.

विश्वनाथः - नभोवद् गम्भीरेण वक्त्रेण । लेलिहः सर्पस् तद्वद् उल्बणया जिह्वया ॥२८॥

ओ)०(ओ

॥ ६.१२.२९ ॥

अतिमात्रमहाकाय आक्षिपंस् तरसा गिरीन् ।
गिरिराट् पादचारीव पद्भ्यां निर्जरयन् महीम् ॥

श्रीधरः - आक्षिपन् चालयन् । निर्जरयन् चूर्णयन् ॥२९॥

क्रमसन्दर्भः - न व्याख्यातम्.

विश्वनाथः - निर्जरयन् जीर्णीकुर्वन् तरसा जग्रासेत्य् अन्वयः ॥२९॥

ओ)०(ओ

॥ ६.१२.३० ॥

जग्रास स समासाद्य वज्रिणं सहवाहनम् ।
वृत्रग्रस्तं तम् आलोक्य सप्रजापतयः सुराः ।
हा कष्टम् इति निर्विण्णाश् चुक्रुशुः समहर्षयः ॥

श्रीधरः - महाप्राणो महाबलः । महावीर्यो महाप्रभावः ॥३०॥

क्रमसन्दर्भः, विश्वनाथः - न व्याख्यातम्.

ओ)०(ओ

॥ ६.१२.३१ ॥

निगीर्णोऽप्य् असुरेन्द्रेण न ममारोदरं गतः ।
महापुरुषसन्नद्धो योगमायाबलेन च ॥

श्रीधरः - महापुरुषेण कवचरूपेण श्रीनारायणेन सन्नद्धो दंशितः । योगबलेन मायाबलेन च ॥३१॥

क्रमसन्दर्भः - न ममारेत्य् अत्र हेतुम् आहमहापुरुषेण विश्वरूपोपदिष्टनारायणवर्मणा सन्नद्धः । ननु गुरुवधेऽपि सा विद्याऽस्फुरद् इति शास्त्रविदाम् असम्मतं तत्राहयोगेति । सम्प्रतिलब्धेन भगवच्छक्तिबलेनेत्य् अर्थः । चकारात् तद्बलेन पूर्वशक्तेर् अप्य् उद्भवो गमितः ॥३१॥

विश्वनाथः - महापुरुषेण श्रीनारायणकवचेन सन्नद्धो दंशितः योगबलेन स्वमायाबलेन च तत्र योगोऽष्टाङ्गः । माया अन्तर्धाय पवनादिरूपेण स्थितिः ॥३१॥

ओ)०(ओ

॥ ६.१२.३२ ॥

भित्त्वा वज्रेण तत्कुक्षिं निष्क्रम्य बलभिद् विभुः ।
उच्चकर्त शिरः शत्रोर् गिरिशृङ्गम् इवौजसा ॥

श्रीधरः - बलभिद् इन्द्रः । उच्चकर्त चिच्छेद ॥३२॥

क्रमसन्दर्भः - न व्याख्यातम्.

विश्वनाथः - उच्चकर्त चिच्छेद ॥३२॥

ओ)०(ओ

॥ ६.१२.३३ ॥

वज्रस् तु तत्कन्धरम् आशुवेगः
कृन्तन् समन्तात् परिवर्तमानः ।
न्यपातयत् तावद् अहर्गणेन
यो ज्योतिषाम् अयने वार्त्रहत्ये ॥

मध्वः - सन्धितः समयेनेन्द्रो वृत्रेणाथो करग्रहः ।
समुद्रतीरे विचरन् फेनेन वधम् अस्य तु ॥
नर्मणा जहि फेनेन वाच्á सुरेश्वरः ।
पादस्पर्शविवादं च कृत्वा युद्धाय दंशितः ॥
फेने वज्रं समावेश्य विष्णुयुक्तं व्यसर्जयत् ।
अपानुदच्छिरस् तस्य ध्यायतो वत्सरेण सः ॥ इति आग्नेये ॥३३॥

श्रीधरः - तस्य कन्धरं कन्धराम् । आशुवेगोऽतिवेगवान् । ज्योतिषां सूर्यादीनाम् । अयने दक्षिणोत्तरगतिरूपे संवत्सरे योऽहर्गणः षष्ट्युत्तरशतत्रयात्मकस्तावताहर्गणेन वार्त्रहत्ये वृत्रहत्यायोग्ये काले न्यपातयत् । यद् वा, स्वार्थे तद्धितः । वृत्रहत्यायां वृत्रहननार्थं परिवर्तमान इत्य् अर्थः ॥३३॥

क्रमसन्दर्भः - न व्याख्यातम्.

विश्वनाथः - आशुवेगोऽपि समन्तात् परिवर्तमानः कन्दरायाः सर्वतो दिक्षु भ्रमन्न् एव कृन्तन् न त्व् एकतो दिशः । कन्धराया महासारत्वाद् इति भावः । तावता अहर्गणेन कर्तित्वा भूमौ न्यपातयत् योऽहर्गणः । ज्योतिषां सूर्यादीनां सम्बन्धिनी अयने द्वे दक्षिणोत्तरे अभिव्याप्य भवेद् इत्य् अर्थः । अयने कीदृशे वात्रहत्ये वृत्रहत्यायोग्ये, दण्डादि य प्रत्ययान्तात्स्वार्थिके नाना तत्र भावार्थए नाना वा रूपम् ॥३३॥

ओ)०(ओ

॥ ६.१२.३४ ॥

तदा च खे दुन्दुभयो विनेदुर्
गन्धर्वसिद्धाः समहर्षिसङ्घाः ।
वार्त्रघ्नलिङ्गैस् तम् अभिष्टुवाना
मन्त्रैर् मुदा कुसुमैर् अभ्यवर्षन् ॥

श्रीधरः - वार्त्रघ्नलिङ्गैर् वृत्रहन्तुर् वीर्यप्रकाशकैः, वार्त्रहत्याय शवसे पृतनाषाह्याय च इत्याद्यैस् तम् इन्द्रम् अभिष्टुवाना अभिष्टुवन्तः ॥३४॥

क्रमसन्दर्भः - न व्याख्यातम्.

विश्वनाथः - वार्त्रघ्नलिङ्गैर् वृत्रहन्तुर् वीर्यप्रकाशकैः, वार्त्रहत्यायशसे पृतनाषाह्याय च इत्याद्यैर् मन्त्रैस् तम् इन्द्रम् अभिष्टुवाना ॥३४॥

ओ)०(ओ

॥ ६.१२.३५ ॥

वृत्रस्य देहान् निष्क्रान्तम् आत्मज्योतिर् अरिन्दम ।
पश्यतां सर्वदेवानाम् अलोकं समपद्यत ॥

श्रीधरः - अलोकं लोकातीतं भगवन्तम् ॥३५॥

क्रमसन्दर्भः - वृत्रस्येति आत्मज्योतिर्आविर्भूतपार्षददेहात्मकम् । अलोकं भगवल्लोकम् ॥३५॥

विश्वनाथः - अत्र यदैव वृत्रः सवाहनम् इद्न्रं जग्रास तदैव मम हन्ता अन्यः कोऽपि नास्टिति निश्चित्य योगबलेनैव देहं त्यक्त्वा कथं न शीघ्रं भगवत्पार्श्वं यामीति विभाव्य समाधिं चकार तदैवेन्द्रोऽचेतनस्य वृत्रदेहस्य कुक्षिं विदार्य निःसृत्य शिरश्छेदे प्रवृत्त इति गिरिशृङ्गम् इव चकर्तेति दृष्टान्तात् ज्ञेयम् । आत्मज्योतिः पार्षददेहात्मकः प्रकाशः वृत्रदेहात् पृथग्भूतः । अलोकं लोकातीतं श्रीसङ्कर्षणवैकुण्ठम् ॥३५॥

इति सारार्थदर्शिन्यां हर्षिण्यां भक्तचेतसाम् ।
षष्ठे द्वादशोऽध्यायः सङ्गतः सङ्गतः सताम् ॥*॥

 ओ)०(ओ

इति श्रीमद्भागवते महापुराणे ब्रह्मसूत्रभाष्ये पारमहंस्यं संहितायां वैयासिक्यां षष्ठस्कन्धे
वृत्रोवधो नाम
द्वादशोऽध्यायः ।
॥ ६.१२ ॥

(६.१३)
अथ त्रयोदशोऽध्यायः
इन्द्रविजयो नाम

॥ ६.१३.१ ॥

श्रीशुक उवाच
वृत्रे हते त्रयो लोका विना शक्रेण भूरिद ।
सपाला ह्य् अभवन् सद्यो विज्वरा निर्वृतेन्द्रियाः ॥

श्रीधरः -
त्रयोदशे तु वृत्रस्य ब्रह्महत्यामहाभयात् ।
चिरं नष्टोऽवितः शक्रो विष्णुनेति निरूप्यते ॥१॥

क्रमसन्दर्भः - न व्याख्यातम्.

विश्वनाथः -
त्रयोदशे ब्रह्महत्याभयाद् इन्द्रोऽवसच् चिरम् ।
मानसाम्भोजनालेऽस्य ततो रक्षाश्वमेधतः ॥१॥

ओ)०(ओ

॥ ६.१३.२ ॥

देवर्षिपितृभूतानि दैत्या देवानुगाः स्वयम् ॥
प्रतिजग्मुः स्वधिष्ण्यानि ब्रह्मेशेन्द्रादयस् ततः

श्रीधरः - अनिर्वृतं शक्रम् अपृष्ट्वा स्वयम् एव प्रतिजग्मुः ॥२॥

क्रमसन्दर्भः - वृत्रविक्रमेत्यादि वृत्रवाक्यश्रवणानन्तरम् एव ज्ञेयम् ॥२॥

विश्वनाथः - ब्रह्मेशेन्द्रादय इति । इन्द्रस्य स्वधिष्ण्यगमनं नोपपद्यते वृत्रवधक्षण एव ब्रह्महत्योपद्रवप्राप्तेः । तस्मात् तत इत्य् अनेन मानससरोवराद् आगत्य प्रव्रतिताद् अश्वमेधात् परत इति व्याख्येयम् ॥२॥
ओ)०(ओ

॥ ६.१३.३ ॥

श्रीराजोवाच
इन्द्रस्यानिर्वृतेर् हेतुं श्रोतुम् इच्छामि भो मुने ।
येनासन् सुखिनो देवा हरेर् दुःखं कुतोऽभवत् ॥

श्रीधरः, विश्वनाथः - हरेर् इन्द्रस्य ॥३॥

क्रमसन्दर्भः - न व्याख्यातम्.

ओ)०(ओ

॥ ६.१३.४ ॥

श्रीशुक उवाच
वृत्रविक्रमसंविग्नाः सर्वे देवाः सहर्षिभिः ।
तद्वधायार्थयन्न् इन्द्रं नैच्छद् भीतो बृहद्वधात् ॥

श्रीधरः - तस्य दुःखहेतुं वक्तुं प्रस्तावकथाम् आहवृत्रविक्रमेत्यादिना । आर्थयन् प्रार्थयन्त । बृहद्वधाद् ब्राह्मणवधाद् भीतः सन् ॥४॥

क्रमसन्दर्भः - वृत्रविक्रमेत्यादि वृत्रवाक्यश्रवणानन्तरम् एव ज्ञेयम् ॥४।।

विश्वनाथः - तस्य वृत्रस्य वधाय आर्थयन् प्रार्थयन्तः स चेन्द्रो हन्तुं नैच्छत् । बृहद्वधात् ब्राह्मणवधाद् भीतः ॥४॥

ओ)०(ओ

॥ ६.१३.५ ॥

इन्द्र उवाच
स्त्रीभूद्रुमजलैर् एनो विश्वरूपवधोद्भवम् ।
विभक्तम् अनुगृह्णद्भिर् वृत्रहत्यां क्व मार्ज्म्य् अहम् ॥

श्रीधरः - एनः पापम् । विभक्तं विभज्य गृहीतम् । मार्ज्मि शोधयामि ॥५॥

क्रमसन्दर्भः - न व्याख्यातम्.

विश्वनाथः - एनः पापम् । मार्ज्मि शोधयामि ॥५॥

ओ)०(ओ

॥ ६.१३.६ ॥

श्रीशुक उवाच
ऋषयस् तद् उपाकर्ण्य महेन्द्रम् इदम् अब्रुवन् ।
याजयिष्याम भद्रं ते हयमेधेन मा स्म भैः ॥

श्रीधरः, क्रमसन्दर्भः - न व्याख्यातम्.

विश्वनाथः - मा स्म भैः मा भैषीः ॥६॥

ओ)०(ओ

॥ ६.१३.७ ॥

हयमेधेन पुरुषं परमात्मानम् ईश्वरम् ।
इष्ट्वा नारायणं देवं मोक्ष्यसेऽपि जगद्वधात् ॥

न कतमेनापि व्याख्यातम्.

ओ)०(ओ

॥ ६.१३.८ ॥

ब्रह्महा पितृहा गोघ्नो मातृहाचार्यहाघवान् ।
श्वादः पुल्कसको वापि शुद्ध्येरन् यस्य कीर्तनात् ॥

श्रीधरः - न व्याख्यातम्.

सनातनः (ह.भ.वि. ११.३३८) - अघवान् अन्योऽपि यः पापकर्मयुक्तः । यश् च जात्या पापः श्वादः । पुक्कशो वापि ॥८॥

क्रमसन्दर्भः, विश्वनाथः - न व्याख्यातम्.

ओ)०(ओ

॥ ६.१३.९ ॥

तम् अश्वमेधेन महामखेन
श्रद्धान्वितोऽस्माभिर् अनुष्ठितेन ।
हत्वापि सब्रह्मचराचरं त्वं
न लिप्यसे किं खलनिग्रहेण ॥

न कतमेनापि व्याख्यातम्.

ओ)०(ओ

॥ ६.१३.१० ॥

श्रीशुक उवाच
एवं सञ्चोदितो विप्रैर् मरुत्वान् अहनद् रिपुम् ।
ब्रह्महत्या हते तस्मिन्न् आससाद वृषाकपिम् ॥

श्रीधरः - वृषाकपिम् इन्द्रम् ॥१०॥

क्रमसन्दर्भः - न व्याख्यातम्.

विश्वनाथः - तस्मिन् वृत्रे हते सति वृषाकपिम् इन्द्रम् । अत्र प्रायश्चित्तबलेन पापाचरणात् पूर्वतोऽपीयम् अतिप्रबला दुःखभोगेन विना केवलेन प्रायश्चित्तेन

ओ)०(ओ

॥ ६.१३.११ ॥

तयेन्द्रः स्मासहत् तापं निर्वृतिर् नामुम् आविशत् ।
ह्रीमन्तं वाच्यतां प्राप्तं सुखयन्त्य् अपि नो गुणाः ॥

मध्वः - प्रारब्धकर्मणैवैषां क्ळ्प्तदुःखस्य सूचकम् ।
इदानीन्तनकर्मस्याव्रण हेतुर् यथारणः ॥
देवादीनां स्थितप्रज्ञभावान् नैवान्यथा भवेत् ।
प्रारब्धम् अपि तु क्वापि किञ्चिद् विघटितं भवेत् ॥ इति च ॥११॥

श्रीधरः - तया देवादिभिः कारितया । स्मेत्य् अवधारणे । इन्द्र एव तापम् असहत नान्यः । अमुम् इन्द्रं निर्वृतिर् नाविशत् । ननु धैर्यादिगुणयुक्तस्य कुतोऽनिर्वृतिस् तत्राहह्रीमन्तं लज्जावन्तम् वाच्यतां निन्द्यताम् ।

क्रमसन्दर्भः - न व्याख्यातम्.

विश्वनाथः - असहत् असहत । निर्वृतिर् आनन्दः । अमुम् इन्द्रम् । ननु धैर्यादिगुणयुक्तस्य तस्य कुतोऽनिर्वृतिः ? तत्राहह्रीमन्तं जनं, वाच्यतां ब्रह्मघातीति प्रवादम् ॥११॥

ओ)०(ओ

॥ ६.१३.१२ ॥

तां ददर्शानुधावन्तीं चाण्डालीम् इव रूपिणीम् ।
जरया वेपमानाङ्गीं यक्ष्मग्रस्ताम् असृक्पटाम् ॥

श्रीधरः - यक्ष्मग्रस्तां क्षयरोगव्याप्ताम् ॥१२॥

क्रमसन्दर्भः, विश्वनाथः - न व्याख्यातम्.

ओ)०(ओ

॥ ६.१३.१३ ॥

विकीर्य पलितान् केशांस् तिष्ठ तिष्ठेति भाषिणीम् ।
मीनगन्ध्यसुगन्धेन कुर्वतीं मार्गदूषणम् ॥

श्रीधरः - मीनस्येय गन्धो यस्य स मीनगन्धिः, स चासा वसुश् च श्वासवायुस् तस्य गन्धेन ॥१३॥

क्रमसन्दर्भः, विश्वनाथः - न व्याख्यातम्.

ओ)०(ओ

॥ ६.१३.१४ ॥

नभो गतो दिशः सर्वाः सहस्राक्षो विशाम्पते ।
प्रागुदीचीं दिशं तूर्णं प्रविष्टो नृप मानसम् ॥

श्रीधरः - प्रागुदीचीं दिशं गतः संस् तूर्णम् । मानसं सरः ॥१४॥

क्रमसन्दर्भः - न व्याख्यातम्.

विश्वनाथः - प्रथमं नभ आकाशं गतः, तत्रापि ताम् अनुधावन्तीं दृष्ट्वा सर्वा दिशो गतः । तत्र तथापि तथा दृष्ट्वा प्राग् उदीचीम् ऐशानीं गतः सन तत्र तूर्णं मानसं सरः प्रविष्टः ॥१४॥

ओ)०(ओ

॥ ६.१३.१५ ॥

स आवसत् पुष्करनालतन्तून्
अलब्धभोगो यद् इहाग्निदूतः ।
वर्षाणि साहस्रम् अलक्षितोऽन्तः
सञ्चिन्तयन् ब्रह्मवधाद् विमोक्षम् ॥

श्रीधरः - स इन्द्रः सहस्रं वर्षाणि पुष्करनालस्य तन्तूनावसत् । कथम्भूतः ? न लब्धो भोगो येन सः । कुतः ? यद् यस्माद् इह जले वसन्न् अग्निदूतश् च स्वयम् । अग्नेश् च स्वदूतस्य हविर्भागान् नेतुर् जले प्रवेशासम्भवाद् अलब्धभोग इत्य् अर्थः । पाठान्तरे न लब्धो यज्ञभागो येन सः ॥१५॥

क्रमसन्दर्भः - न व्याख्यातम्.

विश्वनाथः - पुष्करस्य कमलस्य नाले ये तन्तवः तत्र अत्यलक्षितम् इत्य् अर्थः । अलब्धभोगः यद् यतोऽग्निगूतः । अग्नेः स्वदूतस्य हविर्भाग् आनेतुर् जले प्रवेशासम्भवाद् इति भावः । यद्यप्य् अग्निना जलं न दुष्प्रवेशं तदन्तःस्थिताय वरुणायापि हविर्वहनात्, तद् अपि तदीयं जलं दुष्प्रवेशम् एव रुद्रानुचरै रक्ष्यमाणत्वात् । अत एव सर्वत्राभिगामिनी ब्रह्महत्यापि तत्र गन्तुं न शशाकेति ज्ञेयम् । साहस्रं सहस्रवर्षाणि व्याप्य अलक्षितः सर्वैर् अदृष्टः ॥१५॥

ओ)०(ओ

॥ ६.१३.१६ ॥

तावत् त्रिणाकं नहुषः शशास
विद्यातपोयोगबलानुभावः ।
स सम्पदैश्वर्यमदान्धबुद्धिर्
नीतस् तिरश्चां गतिम् इन्द्रपत्न्या ॥

श्रीधरः - त्रिणाकम्, न अकं दुःखं यस्मिन्न् इति नाकः पुण्यलोकः । तृतीयं नाकं स्वर्गम् । ननु मनुष्यस्य कुतः स्वर्गराज्यं तत्राहविद्यादिभिर् अनुभावः सर्गपालनसामर्थ्यं यस्य सः । तर्हि तस्मिन् सति कथम् इन्द्रस्य पुनः स्वर्गप्राप्तिः ? तत्राहस नहुषः सम्पदैश्वर्याभ्यां यो मदस् तेनान्धा बुद्धिर् यस्य, स इन्द्रपत्न्या शच्या तिरश्चां गतिं सर्पयोनिं नीत उपायेन प्रापितः । एवं ह्य् आख्यायते, नहुषः किल कदाचिद् इन्द्राणीम् उवाच । इन्द्रस् तावद् अहम् अतस् त्वं मां भजेति । तया चावेदितवृत्तान्तो बृहस्पतिस् ताम् उवाच । ब्राह्मणवाह्यशिबिकायाम् आरुह्यागतम् त्वां भजिष्यामीति ब्रूहि ततोऽसौ ब्रह्मशापात् पतिष्यतीति । तया च तथोक्तो नहुषोऽगस्त्यादीन् शिबिकां वाहयाम् आस । तदा शीघ्रं सर्पसर्पेत्यगस्त्यं पदा पस्पर्श । तेन कुपितेन सर्पो भवेति शप्तो महासर्पोऽजगरोऽभूद् इति ॥१६॥

क्रमसन्दर्भः - न व्याख्यातम्.

विश्वनाथः - त्रिणाकम्, तृतीयं नाकं स्वर्गम् । ननु मनुष्यस्य कुतः स्वर्गराज्यम् ? तत्राहविद्यादिभिर् अनुभावः सर्वतेजोहरणसामर्थ्यं यस्य सः । तस्मिन् सति पुनर् इन्द्रस्य कुतः स्वर्गप्राप्तिः ? तत्राहस नहुषः सम्पदैश्वर्याभ्यां यो मदस् तेनान्धा बुद्धिर् यस्य सः । इन्द्रपत्न्या तिरश्चां गतिं सर्पयोनिं नीत उपायेन प्रापितः । एवं ह्य् आख्यायते, नहुषः किल कदाचिद् इन्द्राणीम् उवाच । इन्द्रस् तावद् अहम् अतस् त्वं मां भजेति । तया चावेदितवृत्तान्तो बृहस्पतिस् ताम् उवाच । ब्राह्मणवाह्यशिबिकायाम् आरुह्यागतम् त्वाम् अहं भजिष्यामीति ब्रूहि । ततोऽसौ ब्रह्मशापात् पतिष्यतीति । तया च तथैवोक्तो नहुषोऽगस्त्यादीन् शिबिकां वाहयाम् आस । तदा च शीघ्रं सर्पसर्पेत्यगस्त्यं पदा पस्पर्श । तेन च कुपितेन शप्तोऽजगरो बभूवेति ॥१६॥

ओ)०(ओ

॥ ६.१३.१७ ॥

ततो गतो ब्रह्मगिरोपहूत
ऋतम्भरध्याननिवारिताघः ।
पापस् तु दिग्देवतया हतौजास्
तं नाभ्यभूद् अवितं विष्णुपत्न्या ॥

श्रीधरः - तत इन्द्रः स्वर्गं गतः प्राप्तः । कथम्भूतः ? ब्रह्मगिरा ब्राह्मणवाक्येनोपहूतः सन् । ऋतम्भरः सत्यपालको हरिस् तस्य ध्यानेन निवारितम् अघं येन । प्राग् अपि तु पापो ब्रह्मवधस् तम् इन्द्रं नाभ्यभूत् तस्याभिभवं नाकरोत् । कुतः ? दिग्देवतया प्रागुदीच्यां दिशि स्थितया श्रीरुद्रेण । अवितं रक्षितं सन्तम् ॥१७॥

क्रमसन्दर्भः - न व्याख्यातम्.

विश्वनाथः - ब्रह्मणो ब्राह्मणानां च गिरा त्वाम् अश्वमेधेन याजयिष्याम इति वाक्येनोपहूतः सन् ततो मानसात् सरसः सकाशात् स्वर्गं गतः । ऋतम्भरः सत्यपालको विष्णुः । अघं प्रायश्चित्तबलेन पापाचरणलक्षणोऽपराधः । पापः ब्रह्महत्यालक्षणं पापं पुंस्त्वम् आर्षम् । ईशानदिग्देवतया श्रीरुद्रेण, विष्णुपत्न्या मानससरसः कमलवनस्थितया लक्ष्म्या ॥१७॥

ओ)०(ओ

॥ ६.१३.१८ ॥

तं च ब्रह्मर्षयोऽभ्येत्य हयमेधेन भारत ।
यथावद् दीक्षयां चक्रुः पुरुषाराधनेन ह ॥

श्रीधरः - पुरुषस्य हरेर् आराधनं यस्मिंस् तेन ॥१८॥

क्रमसन्दर्भः, विश्वनाथः - न व्याख्यातम्.

ओ)०(ओ

॥ ६.१३.१९ ॥

अथेज्यमाने पुरुषे सर्वदेवमयात्मनि ।
अश्वमेधे महेन्द्रेण वितते ब्रह्मवादिभिः ॥

श्रीधरः - सर्ववेदमयात्मनीति वा पाठः । ब्रह्मवादिभिर् विततेऽनुष्ठितेऽश्वमेधे महेन्द्रेणेज्यमाने पुरुषे सति ॥१९॥

क्रमसन्दर्भः, विश्वनाथः - न व्याख्यातम्.

ओ)०(ओ

॥ ६.१३.२० ॥

स वै त्वाष्ट्रवधो भूयान् अपि पापचयो नृप ।
नीतस् तेनैव शून्याय नीहार इव भानुना ॥

श्रीधरः - तेनैव पुरुषेणैव शून्याय नीतः । नाशित इत्य् अर्थः ॥२०॥

क्रमसन्दर्भः, विश्वनाथः - न व्याख्यातम्.

ओ)०(ओ

॥ ६.१३.२१ ॥

स वाजिमेधेन यथोदितेन
वितायमानेन मरीचिमिश्रैः ।
इष्ट्वाधियज्ञं पुरुषं पुराणम्
इन्द्रो महान् आस विधूतपापः ॥

श्रीधरः - अधिकृता यज्ञा येन तम् ॥२१॥

क्रमसन्दर्भः, विश्वनाथः - न व्याख्यातम्.

ओ)०(ओ

॥ ६.१३.२२ ॥

इदं महाख्यानम् अशेषपाप्मनां
प्रक्षालनं तीर्थपदानुकीर्तनम् ।
भक्त्युच्छ्रयं भक्तजनानुवर्णनं
मरुत्वतः महेन्द्रमोक्षं विजयम् ॥

श्रीधरः - पाठादि विधातुम् आख्यानं स्तौतिइदम् इति । प्रक्षाल्यतेऽनेनेति प्रक्षालनम् । तीर्थपदस्यानुकीर्तनं यस्मिन् । भक्तेर् उच्छ्रयो यस्मिन् । भक्तजनानाम् अनुवर्णनं यस्मिन् । महेन्द्रस्य मोक्षो यस्मिन् । मरुत्त्वतो विशेषेण जयो यस्मिन् ॥२२॥

क्रमसन्दर्भः - न व्याख्यातम्.

विश्वनाथः - भक्त्युच्छ्रयं भक्त्युत्कर्षयुक्तम् । मरुत्वत इन्द्रस्य । विशेषेण जयो यत्र तत् ॥२२॥

ओ)०(ओ

॥ ६.१३.२३ ॥

पठेयुर् आख्यानम् इदं सदा बुधाः
शृण्वन्त्य् अथो पर्वणि पर्वणीन्द्रियम् ।
धन्यं यशस्यं निखिलाघमोचनं
तथायुषम् रिपुञ्जयं स्वस्त्ययनम् ॥

श्रीधरः - इन्द्रियं तत्पाटवकरम् । इन्द्रसम्बन्धीति वा । आयुषम् आयुष्यम् ॥२३॥

क्रमसन्दर्भः - न व्याख्यातम्.

विश्वनाथः - इन्द्रियम् इन्द्रियपाटवकरम् । आयुषम् आयुष्करम् ॥२३॥

ओ)०(ओ

इति सारार्थदर्शिन्यां हर्षिण्यां भक्तचेतसाम् ।
षष्ठे त्रयोदशोऽध्यायः सङ्गतः सङ्गतः सताम् ॥*॥

ओ)०(ओ

इति श्रीमद्भागवते महापुराणे ब्रह्मसूत्रभाष्ये पारमहंस्यं संहितायां वैयासिक्यां षष्ठस्कन्धे
इन्द्रविजयो नाम
त्रयोदशोऽध्यायः ।
॥ ६.१३ ॥
(६.१४)
अथ चतुर्दशोऽध्यायः
चित्रकेतूपाख्याने



॥ ६.१४.१२ ॥

श्रीपरीक्षिद् उवाच
रजस्तमःस्वभावस्य ब्रह्मन् वृत्रस्य पाप्मनः ।
नारायणे भगवति कथम् आसीद् दृढा मतिः ॥
देवानां शुद्धसत्त्वानाम् ऋषीणां चामलात्मनाम् ।
भक्तिर् मुकुन्दचरणे न प्रायेणोपजायते ॥

श्रीधरः -
ज्ञानभक्त्यादि श्रुत्वा पृष्टः परीक्षिता ।
हेतुम् आह चतुर्भिस् तत् प्राग्जन्मचरितोक्तिभिः ॥
चतुर्दशे तु सहसा कृच्छ्रलब्धे सुते मृते ।
चित्रकेतोर् अतिस्नेहाद् अतिशोको निरूप्यते ॥

रजश् च तमश् च स्वभावो यस्य ॥१॥

सनातनः (ह.भ.वि. ११.५४५) - शुद्धसत्त्वमयानाम् अपि देवानाम् अमलात्मनां निर्मलचित्तानाम् अपि ऋषीणाम् । प्रायेणेति कदाचित् कस्यचिद् एव जायत इत्य् अर्थः ॥२॥

क्रमसन्दर्भः - श्रीभगवज्ज्ञानस्य दुर्लभत्वम् उक्त्वा सत्सङ्गेन सुलभत्वम् आहदेवानाम् इत्य् आदि । यद्यपि सत्त्वात् सञ्जायते ज्ञानम् [गीता १४.१७] इत्य् आदिना, कैवल्यं सात्त्विकं ज्ञानं [भा.पु. ११.२५.२३] इत्य् आदिना, सत्त्वं यद् ब्रह्मदर्शनम् इत्य् आदिना च सत्त्वस्य ज्ञानकारणत्वम् उक्तम्, तथापि भगवज्ज्ञानस्य तुदेवानां शुद्धसत्त्वानाम् इत्य् उक्त्या, मुक्तानाम् अपि सिद्धानाम् इत्य् उक्त्या, सत्त्वादिसद्भावेऽपि भगवज्ज्ञानस्याप्य् अभावात् । रजस्तमःस्वभावस्य इत्य् आद्युक्त्या, तदभावेऽपि सद्भावान् न सत्त्वस्य तत्कारणत्वम्, किन्तु तदुत्तरत्वेन तस्य पूर्वजन्मनि श्रीनारदादिसङ्गवर्णनयानैषां [भा.पु. ७.५.३२] इत्य् आदौ, महीयसां पादरजोऽभिषेकं निष्किञ्चनानां न वृणीत यावत् इत्य् उक्त्या च, भगवत्कृपामृतपरिमलपात्रभूतस्य श्रीमतो महतः सङ्ग एव कारणम् । तत्सङ्गश् च तुलयाम लवेनापि [भा.पु. १.१८.१३] इत्य् उक्त्या निर्गुणावस्थातोऽप्य् अधिकत्वात् परमनिर्गुण एव । सप्तमस्य प्रथमे चसमः प्रियः सुहृद् ब्रह्मन् [भा.पु. ७.१.१] इत्य् आदौ सगुणे देवादौ तस्य कृपा वास्तवी न भवति, किन्तु श्रीमत्प्रह्लादादिष्व् एवेति प्रतिपादनान् महतां निर्गुणत्वाभिव्यक्त्या तत्सङ्गस्यापि निर्गुणत्वं व्यक्तम् ॥१२॥

विश्वनाथः -
चतुर्दशे चित्रकेतोर् विविक्ते कृपया सताम् ।
सुखं च दुःखं च सुतस्योत्पत्त्या मृत्युनाभवत् ॥

शुद्धसत्त्वानां शुद्धान्तःकरणानाम् । प्रायेणेति अन्तःकरणशुद्धौ ज्ञानं यथा स्वतः स्यात् तथा न भक्तिः । तस्याः साधुसङ्गाद् विनाभाविनाभावित्वात् ॥१२॥

 ओ)०(ओ

॥ ६.१४.३५ ॥

रजोभिः समसङ्ख्याताः पार्थिवैर् इह जन्तवः ।
तेषां ये केचनेहन्ते श्रेयो वै मनुजादयः ॥
प्रायो मुमुक्षवस् तेषां केचनैव द्विजोत्तम ।
मुमुक्षूणां सहस्रेषु कश्चिन् मुच्येत सिध्यति ॥
मुक्तानाम् अपि सिद्धानां नारायणपरायणः ।
सुदुर्लभः प्रशान्तात्मा कोटिष्व् अपि महामुने ॥

मध्वः - नवकोट्यस् तु देवानाम् ऋषयः सप्तकोटयः ।
नारायणायणाः सर्वे ये केचित् तत्परायणाः ॥ इति च ।

नारायणायना देवा ऋष्याद्यास् तत्परायणाः ।
ब्रह्माद्याः केचनैव स्युः सिद्धो योग्यसुखं लभन् ॥ इति तन्त्रभागवते ।

सन्तापक्रोधरागादिष्व् अनर्थकवचः क्वचित् ॥ इति शब्दनिर्णये ॥५॥

श्रीधरः - भक्तेर् दुर्लभत्वं प्रपञ्चयतिरजोभिर् इति त्रिभिः । पार्थिवैः रजोभिः परमाणुभिः समाः सङ्ख्याताः । अनन्ता इत्य् अर्थः । जन्तवो जीवाः । तेषां मध्ये ये केचन कतिपये श्रेयो धर्मम् ईहन्ते कुर्वन्ति । मुच्येत गृहादिसङ्गाद् विमुच्यते । सिध्यति तत्त्वं जानाति ॥३५॥

सनातन (ह.भ.वि. १०.१८७१८९) - पार्थिवैः रजोभिः परमाणुभिः समाः सङ्ख्याता अनन्ता इत्य् अर्थः । जन्तवो जीवाः । तेषां मध्ये ये केचन कतिपये श्रेयो धर्मम् ईहन्ते कुर्वन्ति ॥३॥

मुच्यते गृहादिसङ्गान् मुच्यते । सिध्यति तत्त्वं जानाति । यद् वा, मुच्येत संसारान् मुक्तो भवेत्, तस्मिन्न् अपि कश्चिद् एव सिध्यति । स्वस्वरूपानुभवरूपम् आनन्दांशं प्राप्नोति । एवं मुक्तेः सकाशात् सिद्धेर् विशेषः । यद् वा, मुच्येत जीवन्मुक्तो भवेत् । सिध्यति भगवति परमानन्दसमुद्रे लीयते । एवं जीवन्मुक्तत्वे स्वरूपानुभवरूपानन्दांशमात्रानुभवा, सिद्धत्वे चानन्दविशेषानुभवेन पूर्वतोऽस्य श्रैष्ठ्यं सिद्धम् एव । भगवल्लयत्वेऽपि पृथक्स्थित्यभिप्रायेणोत्तरश्लोके सिद्धानाम् इति बहुत्वम् । एतच् च श्रीभागवतामृतोत्तरखण्डे सम्यङ्निरूपितम् एवास्ति ॥४॥

मुक्तानाम् अपि सिद्धानाम् अपि कोटिष्व् अपि मध्ये सुदुर्लभः परमदुष्प्राप्यः । एवं परमदौर्लभ्येनास्यात्यन्तश्रेष्ठतमत्वम् उक्तम् । प्रशान्तात्मेति स्वरूपमात्रनिर्देशः । तस्यैव मुख्यतमत्वं सम्पूर्णप्रशान्तत्वात् । हे महामुने ! इति एतच् च त्वम् एव सम्यग् जानासि, नान्यः । यद् वा, त्वम् एवैक एतादृशः, नान्य इति भावः ॥५॥

क्रमसन्दर्भः - अत एव शुद्धप्रीतिमत एव सर्वतः श्रैष्ठ्यम् आह त्रिकेणरजोभिर् इति । श्रेयः परलोकसुखसाधनं धर्मादि । मुच्येत जीवन्मुक्तो भवति । जीवन्मुक्तस्य च यस्य भगवदाद्यपराधो दैवान् न स्यात् स एव सिध्यति तत्तल्लक्षणाम् अन्तिमां मुक्तिं प्राप्नोति । येऽन्येऽरविन्दाक्ष विमुक्तमानिनः [भा.पु. १०.२.३२] इत्य् आदिव्याख्यानरीत्या जीवन्मुक्तानाम् अप्य् अधःपातश्रवणात् । तथा वासनाभाष्यधृतभगवत्परिशिष्टवचने

जीवन्मुक्ताः प्रपद्यन्ते पुनः संसारवासनाम् ।
यद्य् अचिन्त्यमहाशक्तौ भगवत्य् अपराधिनः ॥

इत्य् आदि भक्तिसन्दर्भे दर्शितप्रमाणेभ्यस् तत्रापि कश्चिद् एव निर्विघ्नतां प्राप्नोतीत्य् अर्थः । तत्र जीवन्मुक्तानां सिद्धमुक्तानां च याः कोटयस् तास्व् अपि नायं सुखापो भगवान् [भा.पु. १०.९.२१] इत्य् आदेः । मुक्तिं ददाति कर्हिचित् स्म न भक्तियोगं [भा.पु. ५.६.१८] इत्य् अतश् च नारायणपरायणः सुदुर्लभ एव यतः स एव प्रशान्तात्मा प्रकृष्टभगवत्तत्त्वनिष्ठावरिष्ठ इत्य् अर्थः । शमो मन्निष्ठता बुद्धेः [भा.पु. ११.१९.१६] इति श्रीभगवता स्वयं व्याख्यातत्वात् । तत्र मुक्तानां प्राकृतशरीरस्थत्वेऽपि तदभिमानशून्यानाम् । सिद्धानाम्प्राप्तसालोक्यादीनां च कोटिष्व् अपि मध्ये नारायणसेवामात्राकाङ्क्षी सुदुर्लभः । प्रशान्तात्मा सर्वोपद्रवरहितः ॥३५॥

विश्वनाथः - तेषां मध्ये ये केचनैव मनुजदेवगन्धर्वादयो भवन्ति न तु सर्वे । तेषाम् अपि मध्ये ये केचनैव श्रेयोधर्मादि ॥३॥ मुच्येत जीवन्मुक्तो भवेत् ॥४॥

मुक्तानाम् अपि मध्ये कश्चिद् एव सिद्ध्यतीति तत्रैतद् उक्तं भवति मोक्षसाधनवन्तोऽपि बहवो मुक्ता न भवन्ति, किन्तु केचिद् एव, मुक्ता अपि सर्वे सिद्धा न भवन्ति किन्तु केचिद् एव ।

जीवन्मुक्ता अपि पुनर् बन्धनं यान्ति कर्मभिः ।
यद्य् अचिन्त्यमहाशक्तौ भगवत्य् अपराधिनः ॥ इत्य् आद्य् उक्तेः ।

ते च सिद्धाः सन्निहितसायुज्या एवोच्यन्ते तेषां मध्ये नारायणपरायण इति निर्धारणानुपपत्तेः षष्ठीयं पञ्चम्यर्थ एव । ततश् च मुक्तेभ्यः सिद्धेभ्यश् च सकाशात् नारायणपरायणः श्रैष्ठ्यात् सुदुर्लभः । यद् वा, अयम् अत्र विवेकः । ज्ञानं हि द्विविधं केवलं भक्तिसहितं च । तत्र केवलज्ञानेन स्थूलतुषावघातिन इव मुकुक्षवोऽपि न मुच्यन्ते । भक्तिसहितं ज्ञानं च द्विविधं भगवदाकारे मायाबुद्ध्या अनादरेऽपि तद्भक्तिसहितम्, तया विनैव तदादरे सति तद्भक्तिसहितं च । तत्राद्ये खलु मुक्ता न भवन्ति किन्तु मुक्ताभिमानिन एव । तादृशा भक्त्या अविद्यां सम्यङ् निरस्य विद्योदयं च सम्यग् असम्पाद्य सद्य एवान्तर्धानात् तया विना च तत्पदार्थज्ञानाभावान् न ब्रह्मणि लीयन्ते । तत्रयेऽन्येऽरविन्दाक्ष विमुक्तमानिनः [भा.पु. १०.२.३२] इति प्रमाणम् । भगवद्गीता च

अवजानन्ति मां मूढा मानुषीं तनुम् आश्रितम् ।
परं भावम् अजानन्तो मम भूतमहेश्वरम् ॥
मोघाशा मोघकर्माणो मोघज्ञाना विचेतसः ।
राक्षसीम् आसुरीं चैव प्रकृतिं मोहिनीं श्रिताः ॥ [गीता ९.१११२]

अनयोर् अर्थःमानुषीं तनुम् आश्रितम्मां मूढा अवजानन्ति, सार्वत्रिक्या मानुष्यास् तनोर् मायिकत्वदर्शनात् मदीयाया अपि मानुष्यास् तनोर् मायिकत्वकल्पनम् एव ममावज्ञा । मम मानुषीं तनुं कीदृशीं परं भावं श्रेष्ठं सत्त्वं विशुद्धं सत्त्वम् इत्य् अर्थः । कीदृशम् ? भूतमहेश्वरम् । भूतानां ब्रह्मादितृणान्तजीवानां महेश्वरं परमकारणम्, मम मानुषीतनुर् एव स्वीकृता प्राकृतसर्ववस्तुकारणम् इत्य् अर्थः ।

मोघाशा इति यदि ते मद्भक्ताः स्युस् तदा ते मोघाशा मत्प्राप्त्याशा तेषां व्यर्था स्यात् । यदि ते कर्मिणस् तदा ते मोघकर्माणः स्युस् तेषां स्वर्गो न स्यात् । यदि ते ज्ञानिनस् तदा मोघज्ञानास् तेषां मोक्षो न स्यात्, तर्हि तेषां किं स्याद् इत्य् अत आह राक्षसीम् इति राक्षस्यादियोनौ जन्म स्याद् इत्य् अर्थः । द्वितीये तु अविद्याविद्ययोर् उपरामेऽप्य् अनुपरतया ज्ञानशावल्यरहितया भक्त्या तत्पदार्थं ज्ञात्वा ब्रह्मसायुज्यं प्राप्नुवन्ति । यद् उक्तम्

ब्रह्मभूतः प्रसन्नात्मा न शोचति न काङ्क्षति ।
समः सर्वेषु भूतेषु मद्भक्तिं लभते पराम् ॥
भक्त्या माम् अभिजानाति यावान् यश् चास्मि तत्त्वतः ।
ततो मां तत्त्वतो ज्ञात्वा विशते तदनन्तरम् ॥ [गीता १८.५४५५]

किं च, तेषां सिद्धानां मध्ये कोऽपि भक्त्या तत्पदार्थानुभवारम्भसमये यदि कस्यचिच् छुद्धभक्तस्य कृपया पूर्णां शुद्धां भक्तिं प्राप्नोति, तदा तन्माधुर्यलाभात् सायुज्यम् अरोचयित्वा नारायणपरायणः स्याद् इति निर्धारणषष्ठ्य् अपि व्याख्येया । तत्रानुग्राहकभक्तस्य शान्तत्वे शान्तभक्त इति दासादिर् इति । अस्यातिवैरल्येन दौर्लभ्यात् प्रकृआन्तसहस्रशब्दम् अप्रयुज्य कोटिष्व् अपीत्य् आह स्म ॥५॥

 ओ)०(ओ

॥ ६.१४.६ ॥

वृत्रस् तु स कथं पापः सर्वलोकोपतापनः ।
इत्थं दृढमतिः कृष्ण आसीत् सङ्ग्राम उल्बणे ॥

श्रीधरः, क्रमसन्दर्भः - न व्याख्यातम्.

विश्वनाथः - एवं परमदुर्लभा त्रिगुणातीता भक्तित्रिगुणान्धे असुरे वृत्रे कथम् अवर्ततेति पृच्छति वृत्रस् त्व् इति ॥६॥

 ओ)०(ओ

॥ ६.१४.७ ॥

अत्र नः संशयो भूयान् छ्रोतुं कौतूहलं प्रभो ।
यः पौरुषेण समरे सहस्राक्षम् अतोषयत् ॥

श्रीधरः - न चेन्द्रभिया कृष्णं शरणं गत इत्य् आहयः पौरुषेणेति ॥७॥

क्रमसन्दर्भः, विश्वनाथः - न व्याख्यातम्.

 ओ)०(ओ

॥ ६.१४.८ ॥

श्रीसूत उवाच
परीक्षितोऽथ सम्प्रश्नं भगवान् बादरायणिः ।
निशम्य श्रद्दधानस्य प्रतिनन्द्य वचोऽब्रवीत् ॥

न कतमेनापि व्याख्यातम्.

 ओ)०(ओ

॥ ६.१४.९ ॥

श्रीशुक उवाच
शृणुष्वावहितो राजन्न् इतिहासम् इमं यथा ।
श्रुतं द्वैपायनमुखान् नारदाद् देवलाद् अपि ॥

श्रीधरः - यथा यथावत् शृणु ॥९॥

क्रमसन्दर्भः, विश्वनाथः - न व्याख्यातम्.

 ओ)०(ओ

॥ ६.१४.१० ॥

आसीद् राजा सार्वभौमः शूरसेनेषु वै नृप ।
चित्रकेतुर् इति ख्यातो यस्यासीत् कामधुङ् मही ॥

न कतमेनापि व्याख्यातम्.

 ओ)०(ओ

॥ ६.१४.११ ॥

तस्य भार्यासहस्राणां सहस्राणि दशाभवन् ।
सान्तानिकश् चापि नृपो न लेभे तासु सन्ततिम् ॥

श्रीधरः - भार्यासहस्राणां दशसहस्राणि कोटिर् इत्य् अर्थः । सान्तानिकः स्वयं सन्तानार्होऽपि पुत्रोत्पादनसपर्थोऽपि तासु सन्ततिं न लेभे । सर्वास् ता वन्ध्या एव दैवयोगेन मिलिता इति भावः ॥११॥

क्रमसन्दर्भः - न व्याख्यातम्.

विश्वनाथः - भार्यासहस्राणां दशसहस्राणि कोटिर् इत्य् अर्थः । सान्तानिकः सन्तानप्रयोजनकः न केवलं विषयभोगार्थम् एव तावन्त्यो भार्या इति भावः ॥११॥

 ओ)०(ओ

॥ ६.१४.१२ ॥

रूपौदार्यवयोजन्म विद्यैश्वर्यश्रियादिभिः ।
सम्पन्नस्य गुणैः सर्वैश् चिन्ता बन्ध्यापतेर् अभूत् ॥

श्रीधरः - तद् एवाहबन्ध्यापतेर् इति ॥१२॥

क्रमसन्दर्भः - न व्याख्यातम्.

विश्वनाथः - बन्ध्यापतेर् इति सर्वास् ता बन्ध्या एव दैवयोगेन मिलिता इति भावः ॥१२॥

 ओ)०(ओ

॥ ६.१४.१३ ॥

न तस्य सम्पदः सर्वा महिष्यो वामलोचनाः ।
सार्वभौमस्य भूश् चेयम् अभवन् प्रीतिहेतवः ॥

न कतमेनापि व्याख्यातम्.

 ओ)०(ओ

॥ ६.१४.१४ ॥

तस्यैकदा तु भवनम् अङ्गिरा भगवान् ऋषिः ।
लोकान् अनुचरन्न् एतान् उपागच्छद् यदृच्छया ॥

श्रीधरः, विश्वनाथः - न व्याख्यातम्.

क्रमसन्दर्भः - ततः सत्सङ्गहेतुश् च सतां स्वैरचारितैव, नान्यः । यथाहतस्यैकदेति । यदृच्छया स्वैरतया, न तु हेत्वन्तरप्रयुक्ततएत्य् अर्थः । यदृच्छा स्वैरता इत्य् अमरः । सत्सु परमेश्वरप्रयोक्तृत्वं च सदिच्छानुसारेणैव । तदुक्तंअहं भक्तपराधीनः [भा.पु. ९.४.६३] इति । अत्रापि तदैव तस्य [चित्रकेतोः] परतत्त्वसाम्मुख्यं जातम्, कालान्तरे तु प्रादुर्भूतम् इति मन्तव्यम् । अत एव तद्विलाससमये श्रीमताङ्गिरसैव इति वक्ष्यते [भा.पु. ६.१५.१९] ॥१४॥

 ओ)०(ओ

॥ ६.१४.१५१६ ॥

तं पूजयित्वा विधिवत् प्रत्युत्थानार्हणादिभिः ।
कृतातिथ्यम् उपासीदत् सुखासीनं समाहितः ॥
महर्षिस् तम् उपासीनं प्रश्रयावनतं क्षितौ ।
प्रतिपूज्य महाराज समाभाष्येदम् अब्रवीत् ॥

श्रीधरः - उपासीदत् तस्य समीपम् उपविवेश । समाहितः संयतः ॥१५१६॥

क्रमसन्दर्भः, विश्वनाथः - न व्याख्यातम्.

 ओ)०(ओ

॥ ६.१४.१७ ॥

अङ्गिरा उवाच
अपि तेऽनामयं स्वस्ति प्रकृतीनां तथात्मनः ।
यथा प्रकृतिभिर् गुप्तः पुमान् राजा च सप्तभिः ॥

श्रीधरः - अपि किम् । अनामयम् आरोग्यम् । स्वस्ति शुभम् । प्रकृत्यधीनम् एव हि राज्यम् इति सदृष्टान्तम् आह । यथा महदाद्यादिभिः सप्तभिः पुमान् जीवो नित्यं गुप्तो भवति नतु तद् व्यतिरेकेण क्षणम् अपि तिष्ठति तथा राजापि सप्तप्रकृतिभिः

स्वाम्यमात्यौ जनपदा दुर्गद्रविणसञ्चयाः ।
दण्डो मित्रं च तस्यैताः सप्त प्रकृतयो मताः ॥

इत्य् उक्तलक्षणाभिर् नित्यं गुप्तः सन् । स्वामी गुरुः स्वयं वा ॥१७॥

क्रमसन्दर्भः - न व्याख्यातम्.

विश्वनाथः - अपि किम् अनामयम् आरोग्यं स्वस्ति शुभं प्रकृतीनाम् अमात्यादीनाम् । राज्ञः सुखम् अमात्यादिसुखाधीनम् एव अमात्यादिसुखम् अपि राजसुखाधीनम् इति सुदृष्टान्तम् आहयथा महदादिभिः प्रकृतिभिः सप्तभिः पुमान् जीवो नित्यं गुप्तो भवति न तु तद्व्यतिरेकेण क्षणम् अपि तिष्ठति तथा राजापि सप्तभिः स्वाम्यमात्यसुहृत्कोषराष्ट्रदुर्गबलैः । स्वाम्य् अत्र गुरुः ॥१७॥

 ओ)०(ओ

॥ ६.१४.१८ ॥

आत्मानं प्रकृतिष्व् अद्धा निधाय श्रेय आप्नुयात् ।
राज्ञा तथा प्रकृतयो नरदेवाहिताधयः ॥

श्रीधरः - आत्मानं प्रकृतिष्व् अद्धा साक्षान् निधाय तद् अनुवर्तिनं कृत्वा श्रेयो राज्यसुखं प्राप्नुयाद् इत्य् अर्थः । प्रकृतीनां च सुखं राजाधीनम् एवेत्य् आहहे नरदेव, तथा प्रकृतयोऽपि राज्ञा आहिताधयो निहितनिक्षेपा धनैः समृद्धा भवन्ति । पाठान्तरे आसमन्ततो हताधयो निरस्तमनोदुःखा भवन्तीत्य् अर्थः ॥१८॥

क्रमसन्दर्भः - न व्याख्यातम्.

विश्वनाथः - राजा आत्मानं स्वप्रकृतिषु निधाय आत्मसर्वभारं निक्षिप्य इत्य् अर्थः । श्रेयः राज्यसुखम् । नरदेवे राजन्य् एव आहितः अर्पितः आधिर् धनतुरगहस्तादितृष्णामूला मनःपीडा यैस् ते । राज्ञा गुप्ता । आहताधय इति पाठे नरदेवेन नाशितमनोदुःखाः श्रेयः आप्नुयुः ॥१८॥

 ओ)०(ओ

॥ ६.१४.१९ ॥

अपि दाराः प्रजामात्या भृत्याः श्रेण्योऽथ मन्त्रिणः ।
पौरा जानपदा भूपा आत्मजा वशवर्तिनः ॥

श्रीधरः - प्रजाश् च अमात्यश् च श्रेण्यश् च समयविशेषेण सङ्घशो वर्तमाना वणिक् प्रभृतयः पौराः पुरवासिनः । जानपदास् तत् तद् देशाधिकारिणः । मन्त्रसहायो मन्त्री कर्मसहायोऽमात्य इति भेदः ॥१९॥

क्रमसन्दर्भः - न व्याख्यातम्.

विश्वनाथः - किं च, राज्ञोऽपि यद्य् आज्ञाकारिणः सर्वजनाः स्युस् तदैव सुखम् इत्य् आह अपीति श्रेण्यस् तैलिकताम्बूलिकादयः ॥१९॥

 ओ)०(ओ

॥ ६.१४.२० ॥

यस्यात्मानुवशश् चेत् स्यात् सर्वे तद्वशगा इमे ।
लोकाः सपाला यच्छन्ति सर्वे बलिम् अतन्द्रिताः ॥

श्रीधरः, विश्वनाथः - तव मनः स्ववशं न वेत्य् अर्थात् पृच्छतियस्येति । अनुवशः अनुवर्ती अधीनः ॥२०॥

क्रमसन्दर्भः - न व्याख्यातम्.

 ओ)०(ओ

॥ ६.१४.२१ ॥

आत्मनः प्रीयते नात्मा परतः स्वत एव वा ।
लक्षयेऽलब्धकामं त्वां चिन्तया शबलं मुखम् ॥

श्रीधरः - आत्मा भवान् । आत्मना न प्रीयते न तुष्यति तत् किम् । परतो वा स्वतो वाऽलब्धकामं त्वां लक्षये ॥२१॥

क्रमसन्दर्भः - आत्मन इति । यतस् तव मुखं चिन्तया शवलं लक्ष्यते ॥२१॥

विश्वनाथः - तद् अप्य् अब्रुवाणं राजानं पुनर् आह तव आत्मनो देहस्यात्मा स्वत एव वा परत एव हेतोर् वा न प्रीयते सुखम् एवास्मीति चेन् न हि त्य् आह लक्षय इति ॥२१॥

 ओ)०(ओ

॥ ६.१४.२२ ॥

एवं विकल्पितो राजन् विदुषा मुनिनापि सः ।
प्रश्रयावनतोऽभ्याह प्रजाकामस् ततो मुनिम् ॥

श्रीधरः - विदुषा सर्वज्ञेनापि ॥२२॥

क्रमसन्दर्भः - विकल्पितो विविधकल्पनाविषयीकृतः ॥२२॥

विश्वनाथः - विकल्पितः विविधविकल्पविषयीकृतः । विदुषा सर्वज्ञेनापि तन्मुखाद् एव तद् दुःखं श्रोतुम् इति भावः ॥२२॥

 ओ)०(ओ

॥ ६.१४.२३ ॥

चित्रकेतुर् उवाच
भगवन् किं न विदितं तपोज्ञानसमाधिभिः ।
योगिनां ध्वस्तपापानां बहिर् अन्तः शरीरिषु ॥

श्रीधरः - अलब्धकामत्वं कथयन् पुत्रं वाचतेभगवन्न् इति चतुर्भिः ॥२३॥

क्रमसन्दर्भः - न व्याख्यातम्.

विश्वनाथः - शरीरिष्व् अस्मद्विधेषु ॥२३॥

 ओ)०(ओ

॥ ६.१४.२४ ॥

तथापि पृच्छतो ब्रूयां ब्रह्मन्न् आत्मनि चिन्तितम् ।
भवतो विदुषश् चापि चोदितस् त्वदनुज्ञया ॥

श्रीधरः - न व्याख्यातम्.

क्रमसन्दर्भः - यतश् चोदितो नोदितस् ततस् तदनुज्ञया ब्रूयात् ॥२४॥

विश्वनाथः - पृच्छतो भगवतोऽहम् आज्ञाकारीत्य् अर्थः । आत्मनि मनसि चिन्तितं चिन्ताम् ॥२४॥

 ओ)०(ओ

॥ ६.१४.२५ ॥

लोकपालैर् अपि प्रार्थ्याः साम्राज्यैश्वर्यसम्पदः ।
न नन्दयन्त्य् अप्रजं मां क्षुत्तृट्कामम् इवापरे ॥

श्रीधरः - अप्रजम् अपुत्रम् । क्षुत्तृड्भ्याम् अन्नपानकामम् अपरे स्रक् चन्दनादयो यथा न सुखयन्ति ॥२५॥

क्रमसन्दर्भः - न व्याख्यातम्.

विश्वनाथः - क्षुत्तृड्भ्याम् अन्नजलयोः कामो यस्य तम् अपरे स्रक्चन्दनादयः ॥२५॥

 ओ)०(ओ

॥ ६.१४.२६ ॥

ततः पाहि महाभाग पूर्वैः सह गतं तमः ।
यथा तरेम दुष्पारं प्रजया तद् विधेहि नः ॥

श्रीधरः - पूर्वैः पित्रादिभिः सह गतं प्राप्तं तमो नरकं प्रजया यथा तरेम तत् तथा विधेहि ॥२६॥

क्रमसन्दर्भः - न व्याख्यातम्.

विश्वनाथः - पूर्वैः पित्रादिभिः सह गतं प्राप्तं तमो नरकं प्रजया यथा तरेम तथा विधेहि ॥२६॥

 ओ)०(ओ

॥ ६.१४.२७ ॥

श्रीशुक उवाच
इत्य् अर्थितः स भगवान् कृपालुर् ब्रह्मणः सुतः ।
श्रपयित्वा चरुं त्वाष्ट्रं त्वष्टारम् अयजद् विभुः ॥

श्रीधरः - न व्याख्यातम्.

क्रमसन्दर्भः - पुत्रदानमिषेण वैराग्योत्पादनद्वारा भगवदभिमुखीकरणेच्छुत्वात् कृपालुः । तथा च वक्ष्यते स्वयम् एव

तदैव ते परं ज्ञानं ददामि गृहम् आगतः ।
ज्ञात्वान्याभिनिवेशं ते पुत्रम् एव ददाम्य् अहम् ॥ [भा.पु. ६.१५.३०] इति ॥२७॥

विश्वनाथः - त्वाष्ट्रं त्वष्टृदेवताकम् ॥२७॥

 ओ)०(ओ

॥ ६.१४.२८ ॥

ज्येष्ठा श्रेष्ठा च या राज्ञो महिषीणां च भारत ।
नाम्ना कृतद्युतिस् तस्यै यज्ञोच्छिष्टम् अदाद् द्विजः ॥

श्रीधरः - यज्ञोच्छिष्टं यज्ञशेषम् ॥२८॥

क्रमसन्दर्भः - न व्याख्यातम्.

विश्वनाथः - प्रथमव्यूढत्वेन ज्येष्ठा सौभाग्यातिशयेन च श्रेष्ठा यज्ञोच्छिष्टं यज्ञेश्वरं चरुम् ॥२८॥

 ओ)०(ओ

॥ ६.१४.२९ ॥

अथाह नृपतिं राजन् भवितैकस् तवात्मजः ।
हर्षशोकप्रदस् तुभ्यम् इति ब्रह्मसुतो ययौ ॥

श्रीधरः - जन्मना हर्षं मरणेन च शोकं प्रददातीति तथा । इत्य् एवम् उक्त्वा ययौ ॥२९॥

क्रमसन्दर्भः - निजदोषप्रत्याख्यानार्थं हर्षशोकप्रद इत्य् उक्तम् ॥२९॥

विश्वनाथः - हर्षशोकप्रद इति । केन प्रकारेण हर्षप्रदः ? केन प्रकारेण शोकप्रदः ? इति सम्प्रत्य् अहं किं ब्रवीमि जन्ममृत्युभ्यां राजैवायत्यां ज्ञास्यति किं चेयम् अप्रियोक्तिर् अपि सम्प्रत्य् अवश्यवाच्यैवाग्रे राज्ञा दास्यमानस्योपालम्भनस्य प्रत्युत्तरार्थम् इति मनसि विमृश्य तत्त्वं स्पष्टम् अनुक्त्वा ययौ । पुत्रो मे बहुगुणान्वितो भविष्यतीति हर्षदस् तद् अपि ऐश्वर्याधिक्यान् न मे वचस्करो भविष्यतीति शोकद इति भवतु, तद् दुःखं मया षोढव्यम् इति मनसि विचार्य राजा त्व् आनन्दैवेति ज्ञेयम् ॥२९॥

 ओ)०(ओ

॥ ६.१४.३० ॥

सापि तत्प्राशनाद् एव चित्रकेतोर् अधारयत् ।
गर्भं कृतद्युतिर् देवी कृत्तिकाग्नेर् इवात्मजम् ॥

श्रीधरः, क्रमसन्दर्भः - न व्याख्यातम्.

विश्वनाथः - अग्नेः सकाशात् कृत्तिका स्वात्मजम् इवेत्य् अर्थः ॥३०॥

 ओ)०(ओ

॥ ६.१४.३१ ॥

तस्या अनुदिनं गर्भः शुक्लपक्ष इवोडुपः ।
ववृधे शूरसेनेशतेजसा शनकैर् नृप ॥

न कतमेनापि व्याख्यातम्.

 ओ)०(ओ

॥ ६.१४.३२ ॥

अथ काल उपावृत्ते कुमारः समजायत ।
जनयन् शूरसेनानां शृण्वतां परमां मुदम् ॥

श्रीधरः - शूरसेनानाम् ईशस्य तेजसा वीर्येण यो गर्भः स ववृद्धे ॥३२॥

क्रमसन्दर्भः, विश्वनाथः - न व्याख्यातम्.

 ओ)०(ओ

॥ ६.१४.३३ ॥

हृष्टो राजा कुमारस्य स्नातः शुचिर् अलङ्कृतः ।
वाचयित्वाशिषो विप्रैः कारयाम् आस जातकम् ॥

श्रीधरः - जातकं जातकर्म ॥३३॥

क्रमसन्दर्भः, विश्वनाथः - न व्याख्यातम्.

 ओ)०(ओ

॥ ६.१४.३४ ॥

तेभ्यो हिरण्यं रजतं वासांस्य् आभरणानि च ।
ग्रामान् हयान् गजान् प्रादाद् धेनूनाम् अर्बुदानि षट् ॥

श्रीधरः - अर्बुदं दशकोटयः । वेदे तु कोटिर् एवार्बुदम् । नियुतं च प्रयुतं चार्बुदं चेति प्रयुतान् अन्तरं निर्देशात् ॥३४॥

क्रमसन्दर्भः, विश्वनाथः - न व्याख्यातम्.

 ओ)०(ओ

॥ ६.१४.३५ ॥

ववर्ष कामान् अन्येषां पर्जन्य इव देहिनाम् ।
धन्यं यशस्यम् आयुष्यं कुमारस्य महामनाः ॥

श्रीधरः - धन्यं धनकर्म । आयुष्यम् आयुष्करम् । महामना अत्युदारः ॥३५॥

क्रमसन्दर्भः - न व्याख्यातम्.

विश्वनाथः - धन्यम् उत्तमं कामं ववर्ष, न त्व् अधन्यम् । महामना अत्युदारः ॥३५॥

 ओ)०(ओ

॥ ६.१४.३६ ॥

कृच्छ्रलब्धेऽथ राजर्षेस् तनयेऽनुदिनं पितुः ।
यथा निःस्वस्य कृच्छ्राप्ते धने स्नेहोऽन्ववर्धत ॥

न कतमेनापि व्याख्यातम्.

 ओ)०(ओ

॥ ६.१४.३७ ॥

मातुस् त्व् अतितरां पुत्रे स्नेहो मोहसमुद्भवः ।
कृतद्युतेः सपत्नीनां प्रजाकामज्वरोऽभवत् ॥

श्रीधरः - मोहस्य समुद्भवो यस्मिन् । प्रजाकामरूपो ज्वरस् तापः ॥३७॥

क्रमसन्दर्भः - न व्याख्यातम्.

विश्वनाथः - प्रजाकामरूपो ज्वरस् तापः ॥३७॥

 ओ)०(ओ

॥ ६.१४.३८३९ ॥

चित्रकेतोर् अतिप्रीतिर् यथा दारे प्रजावति ।
न तथान्येषु सञ्जज्ञे बालं लालयतोऽन्वहम् ॥
ताः पर्यतप्यन्न् आत्मानं गर्हयन्त्योऽभ्यसूयया ।
आनपत्येन दुःखेन राज्ञश् चानादरेण च ॥

श्रीधरः - दार इत्य् एकवचनम् आर्षम् । आनपत्येन अपुत्रत्वनिमित्तेन ॥३८३९॥

क्रमसन्दर्भः, विश्वनाथः - न व्याख्यातम्.

 ओ)०(ओ

॥ ६.१४.४० ॥

धिग् अप्रजां स्त्रियं पापां पत्युश् चागृहसम्मताम् ।
सुप्रजाभिः सपत्नीभिर् दासीम् इव तिरस्कृताम् ॥

श्रीधरः - न गृहे सम्मतां न बहुमताम् । यद् वा, गृहिण्य् एव गृहं न भार्येति सम्मताम् इत्य् अर्थः ॥४०॥

क्रमसन्दर्भः - न व्याख्यातम्.

विश्वनाथः - अगृहं गृहभिन्नं वनं तत्रैव सम्मतां पत्युर् इति वनवासदानार्हाम् इत्य् अर्थः ॥४०॥

 ओ)०(ओ

॥ ६.१४.४१ ॥

दासीनां को नु सन्तापः स्वामिनः परिचर्यया ।
अभीक्ष्णं लब्धमानानां दास्या दासीव दुर्भगाः ॥

श्रीधरः - दास्या दासी यथा तथा वयं दुर्भगाः ॥४१॥

क्रमसन्दर्भः - न व्याख्यातम्.

विश्वनाथः - दास्या दासीव कस्याश्चिद् दुर्भगाया दास्या दास्य इव वयं दुर्भगा इत्य् अर्थः ॥४१॥

 ओ)०(ओ

॥ ६.१४.४२ ॥

एवं सन्दह्यमानानां सपत्न्याः पुत्रसम्पदा ।
राज्ञोऽसम्मतवृत्तीनां विद्वेषो बलवान् अभूत् ॥

श्रीधरः - न सम्मता वृत्तिर् जीवनं यासाम् ॥४२॥

क्रमसन्दर्भः - न व्याख्यातम्.

विश्वनाथः - राज्ञोऽसम्मता वृत्तिश् चरित्रं यासाम् ॥४२॥

 ओ)०(ओ

॥ ६.१४.४३ ॥

विद्वेषनष्टमतयः स्त्रियो दारुणचेतसः ।
गरं ददुः कुमाराय दुर्मर्षा नृपतिं प्रति ॥

श्रीधरः - विद्वेषेण नष्टा मतिर् यासां ताः । गरं विषम् । दुर्मर्षा असहमानाः ॥४३॥

क्रमसन्दर्भः - न व्याख्यातम्.

विश्वनाथः - दुर्मर्षा असहमानाः ॥४३॥

 ओ)०(ओ

॥ ६.१४.४४ ॥

कृतद्युतिर् अजानन्ती सपत्नीनाम् अघं महत् ।
सुप्त एवेति सञ्चिन्त्य निरीक्ष्य व्यचरद् गृहे ॥

न कतमेनापि व्याख्यातम्.

 ओ)०(ओ

॥ ६.१४.४५ ॥

शयानं सुचिरं बालम् उपधार्य मनीषिणी ।
पुत्रम् आनय मे भद्रे इति धात्रीम् अचोदयत् ॥

श्रीधरः - धात्रीं स्तनदायिनीम् ॥४५॥

क्रमसन्दर्भः, विश्वनाथः - न व्याख्यातम्.

 ओ)०(ओ

॥ ६.१४.४६ ॥

सा शयानम् उपव्रज्य दृष्ट्वा चोत्तारलोचनम् ।
प्राणेन्द्रियात्मभिस् त्यक्तं हतास्मीत्य् अपतद् भुवि ॥

श्रीधरः - उद्गते तारके कनीनिके ययोस् ते लोचने यस्य तम् ॥४६॥

क्रमसन्दर्भः, विश्वनाथः - न व्याख्यातम्.

 ओ)०(ओ

॥ ६.१४.४७ ॥

तस्यास् तदाकर्ण्य भृशातुरं स्वरं
 घ्नन्त्याः कराभ्याम् उर उच्चकैर् अपि ।
प्रविश्य राज्ञी त्वरयात्मजान्तिकं
 ददर्श बालं सहसा मृतं सुतम् ॥

श्रीधरः, क्रमसन्दर्भः - न व्याख्यातम्.

विश्वनाथः - बालम् एव सुतं तं मृतं ददर्शेत्य् अन्वयः ॥४७॥

 ओ)०(ओ

॥ ६.१४.४८ ॥

पपात भूमौ परिवृद्धया शुचा
 मुमोह विभ्रष्टशिरोरुहाम्बरा ॥

श्रीधरः - विभ्रष्टाः शिरोरुहा अम्बरं च यस्याः सा ।

क्रमसन्दर्भः, विश्वनाथः - न व्याख्यातम्.

 ओ)०(ओ

॥ ६.१४.४९ ॥

ततो नृपान्तःपुरवर्तिनो जना
नराश् च नार्यश् च निशम्य रोदनम् ।
आगत्य तुल्यव्यसनाः सुदुःखितास्
ताश् च व्यलीकं रुरुदुः कृतागसः ॥

श्रीधरः, विश्वनाथः - ताश् च सपत्न्योऽपि ॥४९॥

क्रमसन्दर्भः - न व्याख्यातम्.

 ओ)०(ओ

॥ ६.१४.५०५१ ॥

श्रुत्वा मृतं पुत्रम् अलक्षितान्तकं
विनष्टदृष्टिः प्रपतन् स्खलन् पथि ।
स्नेहानुबन्धैधितया शुचा भृशं
विमूर्च्छितोऽनुप्रकृतिर् द्विजैर् वृतः ॥

पपात बालस्य स पादमूले
मृतस्य विस्रस्तशिरोरुहाम्बरः ।
दीर्घं श्वसन् बाष्पकलोपरोधतो
 निरुद्धकण्ठो न शशाक भाषितुम् ॥

श्रीधरः - अलक्षितोऽन्तको मृत्युहेतुर् यस्य तम् । अनुगताः प्रकृतयोऽमात्यादयो यस्य सोऽनुप्रकृतिः । बाष्पकलाभिर् अश्रुबिन्दुभिर् उपरोधतः संवृतत्वेन निरुद्धः कण्ठो यस्य ॥५०५१॥

क्रमसन्दर्भः - न व्याख्यातम्.

विश्वनाथः - न लक्षितोऽन्तको मृत्युर् यस्य तम् । अनु प्रकृतिर् अनुगतामात्यसुहृदादिकः । द्विजैर् वृतः पपातेति अमात्यादयो ब्राह्मणादयश् च पेतुर् इत्य् अर्थः ॥५०५१॥

 ओ)०(ओ

॥ ६.१४.५२ ॥

पतिं निरीक्ष्योरुशुचार्पितं तदा
 मृतं च बालं सुतम् एकसन्ततिम् ।
जनस्य राज्ञी प्रकृतेश् च हृद्रुजं
 सती दधाना विललाप चित्रधा ॥

श्रीधरः - उरुशुचार्पितः बहुशोकेन व्याप्तम । एकम् एव सन्ततिरूपम् ॥५२॥

क्रमसन्दर्भः - न व्याख्यातम्.

विश्वनाथः - एकश् चासौ सन्ततिर् वंशरूपश् च तं हृद्रुजं दधाना पुष्यन्ती सती ॥५२॥

 ओ)०(ओ

॥ ६.१४.५३ ॥

स्तनद्वयं कुङ्कुमपङ्कमण्डितं
 निषिञ्चती साञ्जनबाष्पबिन्दुभिः ।
विकीर्य केशान् विगलत्स्रजः सुतं
 शुशोच चित्रं कुररीव सुस्वरम् ॥

श्रीधरः - विगलन्त्यः स्रजो येभ्यस् तान् केशान् ॥५३॥

क्रमसन्दर्भः, विश्वनाथः - न व्याख्यातम्.

 ओ)०(ओ

॥ ६.१४.५४ ॥

अहो विधातस् त्वम् अतीव बालिशो
 यस् त्व् आत्मसृष्ट्यप्रतिरूपम् ईहसे ।
परे नु जीवत्य् अपरस्य या मृतिर्
 विपर्ययश् चेत् त्वम् असि ध्रुवः परः ॥

श्रीधरः - आत्मसृष्टेर् अप्रतिरूपम् अननुरूपं चेष्टसे । तद् एवाहनु अहो परे वृद्धे जीवत्य् अपरस्य बालस्य या मृतिस् तत् । तदा हि वृद्धस्य सृष्टिसामर्थ्याभावे बाले च मृते सति तव सृष्टिर् नष्टा स्याद् इत्य् अर्थः । ननु साम्प्रतं स्वसृष्टेर् विपरीतोऽस्मीति चेत् तत्राहविपर्ययो विपरीतोऽसि चेत् तर्हि त्वं प्राणिनाम् अतिदुःखकारित्वात् ध्रुवो नित्यः परः शत्रुर् असु । न तु कृपालुर् इत्य् अर्थः ॥५४॥

क्रमसन्दर्भः - न व्याख्यातम्.

विश्वनाथः - अस्माकम् एतादृशस्य दुःखस्य कारणं विधातैव, तस्य च कारणत्वं तदीयमुर्खत्वाद् एवेति आत्मसृष्टेर् अप्रतिरूपम् अननुरूपं चेष्टसे । तद् एवाहनु अहो परे वृद्धे जीवत्य् अपरस्य बालस्य या मृतिस् तत् । तदा हि वृद्धस्य सृष्टिसामर्थ्याभावे बाले च मृते सति तव सृष्टिर् नष्टा स्याद् इत्य् अर्थः । ननु साम्प्रतं स्वसृष्टेर् विपरीतोऽस्मीति चेत् तत्राहविपर्ययो विपरीतोऽसि चेत् तर्हि त्वं प्राणिनाम् अतिदुःखकारित्वात् ध्रुवो नित्यः परः शत्रुर् असु । न तु कृपालुर् इत्य् अर्थः ॥५४॥

 ओ)०(ओ

॥ ६.१४.५५ ॥

न हि क्रमश् चेद् इह मृत्युजन्मनोः
शरीरिणाम् अस्तु तद् आत्मकर्मभिः ।
यः स्नेहपाशो निजसर्गवृद्धये
स्वयं कृतस् ते तम् इमं विवृश्चसि ॥

श्रीधरः - ननु जीवकर्मानुसारेण जन्मादि कुर्वतो मम कोऽपराधः ? तत्राहन हीति । पुत्रे जीवत्य् एव पिता म्रियते पितरि जीवत्य् एव पुत्रो जायत इति क्रमो नास्ति कर्माधीनत्वाद् इति चेत् तर्ह्य् आत्मकर्मभिर् एव तज् जन्मादिकम् अस्तु किं त्वया कृत्यम् ।

ननु मयेश्वरेण विना जडैः कर्मभिर् इदं कथं सिद्ध्येत् ? भवतु नाम, तथापि निजसर्गवृद्धये ते त्वया यः स्नेहपाशः कृतस् तम् इमं स्वयम् एव विवृश्चसि छिनत्सीत्यादि क्रोशति । न ह्य् एवंविधं दुःखं दृष्ट्वा कश्चिद् अपि पुत्रादिषु स्नेहं करिष्यतीति भावः ॥५५॥

क्रमसन्दर्भः - न व्याख्यातम्.

विश्वनाथः - ननु जीवस्य कर्मानुसारेण जन्मादि कुर्वतो मम कोऽपराधः ? तत्राहन हीति । पुत्रे जीवत्य् एव पिता म्रियते, पितरि मृते एव पुत्रो म्रियते इति क्रमो नास्ति, कर्माधीनत्वाद् इति चेत्, तर्ह्य् आत्मकर्मभिर् एव तज्जन्मादिकम् अस्तु किं त्वया कृतम् ?

ननु मयेश्वरेण विना जडैः कर्मभिर् इदं कथं सिद्धेत् ? सत्यं, त्वयैव सिद्ध्यतु, तद् अपि निजसर्गवृद्धये यः स्नेहपाशस् ते त्वया स्वयम् एव कृतस् तम् इमं विवृश्चसि छिनत्सि स्नेहे एतादृशं दुःखं दृष्ट्वा पुत्रादिषु कोऽपि स्नेहं न करिष्यति स्नेहकरणे पुत्रादयः कथं जीविष्यन्तीति सृष्टिलोपात् त्वं मूर्ख एवेति भावः । यद् वा, लोडर्थे लट् छिन्धीत्य् अर्थः । स्नेह एव सुखदुःखयोर् हेतुः, स्नेहाभावे पुत्रो जायतां म्रियतां वा नैव स्यातां सुखदुःखे इति भावः ॥५५॥

 ओ)०(ओ

॥ ६.१४.५६ ॥

त्वं तात नार्हसि च मां कृपणाम् अनाथाम्
त्यक्तुं विचक्ष्व पितरं तव शोकतप्तम् ।
अञ्जस् तरेम भवताप्रजदुस्तरं यद्
ध्वान्तं न याह्य् अकरुणेन यमेन दूरम् ॥

श्रीधरः - अप्रजदुस्तरम् अप्रजानां दुस्तरम् । अकरुणेन सह ॥५६॥

क्रमसन्दर्भः - न व्याख्यातम्.

विश्वनाथः - बालिशेन विधात्रा सह किम् इत्य् अहं संलपामि स्वपुत्रम् एव हितकृत्ये किम् इति नावधापयामीति । विमृश्याहत्वम् इति । हे तात ! भवता पुत्रेण अप्रजानाम् अपुत्राणां दुस्तरं यत् ध्वान्तं नरकं तत् तरेम । ननु यमो मां स्वपुरं नयति अहं किं करोमि ? तत्राहन याहि अकरुणेन सह ॥५६॥

 ओ)०(ओ

॥ ६.१४.५७ ॥

उत्तिष्ठ तात त इमे शिशवो वयस्यास्
त्वाम् आह्वयन्ति नृपनन्दन संविहर्तुम् ।
सुप्तश् चिरं ह्य् अशनया च भवान् परीतो
भुङ्क्ष्व स्तनं पिब शुचो हर नः स्वकानाम् ॥

श्रीधरः - अशनया क्षुधा ॥५७॥

क्रमसन्दर्भः - न व्याख्यातम्.

विश्वनाथः - पुत्रं सुप्तं मत्वाहौत्तिष्ठेति । अशनया क्षुधया ॥५७॥

 ओ)०(ओ

॥ ६.१४.५८ ॥

नाहं तनूज ददृशे हतमङ्गला ते
मुग्धस्मितं मुदितवीक्षणम् आननाब्जम् ।
किं वा गतोऽस्य् अपुनर्अन्वयम् अन्यलोकं
नीतोऽघृणेन न शृणोमि कला गिरस् ते ॥

श्रीधरः - तनूज हे पुत्र, नाहं प्रथमं त्वत्पार्श्वम् आगता सती तव मुग्धस्मितं वक्त्रं ददृशे दृष्टवत्य् अस्मि । इदानीम् अपि गिरो न शृणोमि । तर्हि किम् अपुनर् अन्वयं पुनर् आगमनं यथा न भविष्यति तथा गतोऽसि ॥५८॥

क्रमसन्दर्भः - न व्याख्यातम्.

विश्वनाथः - हे तनूज ! तव मुग्धस्मितं मुखपद्मं न चाहं, ददृशे न दृष्टवत्य् अस्मि यत् त्वं न जागर्षि तेन, किं वा, अन्यलोकं परलोकं गतोऽसि ? अपुनर् अन्वयं पुनर् आगमनशून्यं तव को दोषः ? यतोऽघृणेन निष्करुणेन यमेन नीतः । अत एव कला मधुरास्फुटा गिरस् ते न शृणोमि ॥५८॥

 ओ)०(ओ

॥ ६.१४.५९ ॥

श्रीशुक उवाच
विलपन्त्या मृतं पुत्रम् इति चित्रविलापनैः ।
चित्रकेतुर् भृशं तप्तो मुक्तकण्ठो रुरोद ह ॥

श्रीधरः, क्रमसन्दर्भः - न व्याख्यातम्.

विश्वनाथः - विलपन्त्या सह ॥५९॥

 ओ)०(ओ

॥ ६.१४.६० ॥

तयोर् विलपतोः सर्वे दम्पत्योस् तदनुव्रताः ।
रुरुदुः स्म नरा नार्यः सर्वम् आसीद् अचेतनम् ॥

न कतमेनापि व्याख्यातम्.

 ओ)०(ओ

॥ ६.१४.६१ ॥

एवं कश्मलम् आपन्नं नष्टसञ्ज्ञम् अनायकम् ।
ज्ञात्वाङ्गिरा नाम ऋषिर् आजगाम सनारदः ॥

श्रीधरः - न व्याख्यातम्.

क्रमसन्दर्भः - अनायकं शोकनिवर्तकशून्यं राजानम् इति शेषः ॥६१॥

विश्वनाथः - एवं सर्वनगरम् एव नष्टसञ्ज्ञं ज्ञात्वा चित्रकेतोश् च मृततुल्यत्वाद् अनायकम् ॥६१॥

 ओ)०(ओ

इति सारार्थदर्शिन्यां हर्षिण्यां भक्तचेतसाम् ।
षष्ठे चतुर्दशोऽध्यायः सङ्गतः सङ्गतः सताम् ॥*॥

इति श्रीमद्भागवते महापुराणे ब्रह्मसूत्रभाष्ये पारमहंस्यं संहितायां वैयासिक्यां षष्ठस्कन्धे
चित्रकेतूपाख्याने
चतुर्दशोऽध्यायः ।
॥ ६.१४ ॥


(६.१५)
अथ पञ्चदशोऽध्यायः
चित्रकेतूपाख्याने

॥ ६.१५.१ ॥

श्रीशुक उवाच
ऊचतुर् मृतकोपान्ते पतितं मृतकोपमम् ।
शोकाभिभूतं राजानं बोधयन्तौ सदुक्तिभिः ॥

श्रीधरः -
ततः पञ्चदशे चित्रेकेतोः शोकापनोदनम् ।
कृतं तत्त्वोपदेशेन नारदेनाङ्गिरोयुजा ॥

मृतकोपान्ते शवसमीपे ॥१॥

क्रमसन्दर्भः - न व्याख्यातम्.

विश्वनाथः -
अथ पञ्चदशे भूपम् उद्दधार मुनिद्वयम् ।
शोकान् मन्त्रं तूपदेष्टुं नारदः किञ्चिद् अब्रवीत् ॥

ओ)०(ओ

॥ ६.१५.२ ॥

कोऽयं स्यात् तव राजेन्द्र भवान् यम् अनुशोचति ।
त्वं चास्य कतमः सृष्टौ पुरेदानीम् अतः परम् ॥

श्रीधरः - त्वं चास्य बन्धूनां मध्ये कतमः ? सृष्टाउ प्रजारूपायाम् । अयं पुत्रोऽहं चास्य पितेति चेत् तत्राहतुःपुरेति । ये पूर्वजन्मनि पित्रादिरूपेण संयुक्ता आसंस् त एव मरणेन वियुक्ताः सन्तो वर्तमानजन्मनि कदाचित् तस्यैवान्यस्य वा पुत्रादयो भवन्ति, ते जन्मान्तरे तस्यैवान्यस्य वा कलत्रादयः शत्रुमित्रादयो वा भवन्त्य् अतो नायं नियम इति भावः ॥२॥

क्रमसन्दर्भः - न व्याख्यातम्.

विश्वनाथः - अयं तव को भवेत् ? पुत्र इति चेत् सत्यं, त्वम् अप्य् अस्य कतमः ? पितेति चेत्, तत्राहपुरा सृष्टौ पूर्वजन्मनि किं वा इदानीं को वा अतः परं भाविनि जन्मनीत्य् अर्थः । ये पूर्वजन्मनि पुत्रादिरूपेण संयुक्ता आसन्, त एव मरणे ततो वियुक्ताः सन्तो वर्तमानजन्मनि कदाचित् तस्यैवान्यस्य वा पुत्रादयो भवन्ति । ते जन्मान्तरे तस्यैवान्यस्य वा कलत्रादयः शत्रुमित्रादयो वा भवन्तीति भावः ॥२॥

ओ)०(ओ

॥ ६.१५.३ ॥

यथा प्रयान्ति संयान्ति स्रोतोवेगेन बालुकाः ।
संयुज्यन्ते वियुज्यन्ते तथा कालेन देहिनः ॥

श्रीधरः - तम् एवाभिप्रायं प्रकटयतियथेति । स्रोतसः प्रवाहस्य वेगेन यथा प्रयान्ति वियुज्यन्ते संयान्ति संयुज्यन्ते तथा कालवेगेन देहिनो जीवा अपि ॥३॥

क्रमसन्दर्भः - न व्याख्यातम्.

विश्वनाथः - तम् एवार्थं प्रकटयतियथेति । स्रोतसः प्रवाहस्य वेगेन बालुकाः यथा प्रयान्ति व्युज्यन्ते, संयान्ति संयुजन्ते, तथा कालवेगेन देहिनो जीवा अपि ॥३॥

ओ)०(ओ

॥ ६.१५.४ ॥

यथा धानासु वै धाना भवन्ति न भवन्ति च ।
एवं भूतानि भूतेषु चोदितानीशमायया ॥

श्रीधरः - तथाप्य् एतावन्तं कालम् मम पुत्रो नाभूद् वार्धके जातो मृत इति दुःखम् इति चेत् तत्राहतुःयथा धानासु बीजेषु धाना बीजान्तराणि भवन्ति, कासुचित् कदाचिन् न भवन्ति नोत्पद्यन्ते नश्यन्ति च । न तु भवन्त्य् एव तिष्ठन्त्य् एवेति वा नियमः । एवम् एव भूतानि पित्रादिरूपाणि भूतेषु पुत्रादिषु । अतो धानानां जन्यजनकत्वेऽपि यथा पितृपुत्रादिभावो नास्त्य् एवम् अत्रापीति न शोकः कार्य इति भावः । ईशमायाप्रेरितानाम् एव भवनम् अभवनं, न वस्तुतः ॥४॥

क्रमसन्दर्भः - न व्याख्यातम्.

विश्वनाथः - नन्व् अहम् अस्य पिता वा पुत्रो वा एतस्मिन् जन्मनि अन्यस्मिन् जन्मनि भवामि, न भवामि वेत्यादि जिज्ञासया सम्प्रत्य् अलम् एव किं त्व् अस्य परमप्रेमास्पदस्य विच्छेददुःखम् अहं केनापराधेनानुभवामि तद् ब्रूतम् इति चेन् नात्र कोऽप्य् अपराधः, किं त्व् अत्र काल एव कारणम् इत्य् आहतुःयथेति । तद् अप्य् एतावन्तं कालं मम पुत्रो नाभूद् वार्धक्ये जातो मृत इति महद् दुःखम् इति चेत् तत्राहतुःधानासु यवेषु धाना यवान्तराणि भवन्ति कदाचिन् न भवन्ति नश्यन्ति च । एवम्भूतानि पुत्रादीनि भूतेषु पित्रादिषु । अतो यवानां जन्यजनकत्वेऽपि यथा पितृपुत्रादिभावो नास्ति एवम् अत्रापि न शोकः कार्य इति भावः । धाना भृष्टयवे स्त्रिय इत्य् अभिधानात् श्लेषेण यथा धानासु भृष्टयवेषु धाना न भवन्ति । एति भावःभावेषु ईदृशेषु भवद्विधेषु अपत्यजनकादृष्टरहितेषु भूतानि अपत्यानि न भवन्ति, किन्तु हे ईश, राजन् मायया प्रेरितानि भवन्ति चेत्य् अहम् अङ्गिरा एव त्वत्प्रबोधार्थं मायया त्वत्पुत्रोऽभूवम् इति भावः ॥४॥

ओ)०(ओ

॥ ६.१५.५ ॥

वयं च त्वं च ये चेमे तुल्यकालाश् चराचराः ।
जन्ममृत्योर् यथा पश्चात् प्राङ् नैवम् अधुनापि भोः ॥

श्रीधरः - तस्य च सर्वसाधारणत्वान् न पुत्र एव शोचनीय इत्य् आहतुःवयं चेति । तुल्यकाला वर्तमानकालीनाः । जन्मनः प्राक् मृत्योः पश्चाच् च यथा न सन्त्य् एवम् अधुनापि न सन्ति । भो राजन् ! आद्यन्तयोर् असत्त्वात् स्वप्नवद् इत्य् अर्थः ॥५॥

क्रमसन्दर्भः - न व्याख्यातम्.

विश्वनाथः - शोचनीयश् चेत् न केवलं मृतः पुत्र एव, अपि तु दारामात्यस्वजनादयः सर्वे वर्तमाना अपि शोच्या एवेत्य् आहतुःवयं चेति । तुल्यकाला एककालस्थिताः जन्मनः प्राक् मृत्योः पश्चाच् च यथा न सन्ति, एवम् अधुनापि न सन्ति, न ह्य् अत्रैकालिकं वस्तु वास्तवम् उच्यते, न ह्य् अवास्तवं वस्तु भव्यैर् गणनायाम् उपादीयते इत्य् अतस् तत् सत्यम् अप्य् असत्याय मानम् एवेति ॥५॥

ओ)०(ओ

॥ ६.१५.६ ॥

भूतैर् भूतानि भूतेशः सृजत्य् अवति हन्ति च ।
आत्मसृष्टैर् अस्वतन्त्रैर् अनपेक्षोऽपि बालवत् ॥

श्रीधरः - असत्त्वे कथं प्रतीतिः ? कथं वाहम् अस्य जनकः ? इत्याद्यभिमानस् तत्राहतुःभूतैर् इति । ईश्वरेण मायया सृष्टत्वात् प्रतीति निर्मित्तमात्रत्वेनैव च भूतानाम् अयम् अभिमान इति भावः । नन्व् ईश्वरस्य सृष्ट्यादिभिः साध्यम् अस्ति चेत् तर्ह्य् अपूर्णकामता प्राप्ता, नास्ति चेत् कुतः प्रवृत्तिः ? तत्राहतुःअनपेक्षोऽपि बालवल् लीलया करोतीति ॥६॥

क्रमसन्दर्भः - न व्याख्यातम्.

विश्वनाथः - न च ममायं पुत्रो जनितः केनाप्य् अलक्षितेन दारुणेनायं नाशित इति स्वस्मिन् जनकत्वलक्षणो गुणः परस्मिंस् तु नाशकत्वलक्षणो दोषः प्रसञ्जनीय इत्य् आहतुःभूतैः पित्रादिभिः सृजति । राजादिभिर् अवति, सर्पादिभिर् हन्ति, आत्मसृष्टैर् इति पित्रादीनाम् ईश्वरसृष्टत्वाद् ईश्वराधीनत्वाच् चेत्य् अर्थः । ननु पूर्णकामस्येश्वरस्य किं सृष्ट्यादिभिः, तत्राहअनपेक्षोऽपि बालवल् लीलया करोतीति ॥६॥

ओ)०(ओ

॥ ६.१५.७ ॥

देहेन देहिनो राजन् देहाद् देहोऽभिजायते ।
बीजाद् एव यथा बीजं देह्य् अर्थ इव शाश्वतः ॥

श्रीधरः - अयं च जन्मादिव्यवहारो देहानाम् एव न त्व् आत्मन इत्य् आहतुःदेहिनः पितुर् देहेन देहिनः पुत्रस्य देहो मातुर् देहिनो देहाद् अभिजायते । यथा बीजाद् एव बीजं जायते । देही तु शाश्वत एव अर्थो भूम्यादिर् यथा तद्वत् ॥७॥

क्रमसन्दर्भः - न व्याख्यातम्.

विश्वनाथः - सत्यम् उक्तम् ईश्वरसृष्टेन पित्रा मया जनितः पुत्रोऽयं मृत इत्य् अतः शोचामि ? इति तत्राहतुःदेहेन पितुर् देहेन देहिनः पुत्रस्य देहो मातुर् देहाद् अभिजायते, यथा बीजाद् एव बीजं जायते, अतस् त्वया जनितस्य पुत्रदेहस्य तवाग्र एव वर्तमानत्वात् त्वं कथम् अधुना शोचसीति भावः ।

नन्व् अत्र सम्प्रति देही जीवात्मा नास्तीति शोचामीति तत्राहतुःदेही जीवो नाम अर्थस् तु शाश्वत एव, न स त्वया जनितैति तेन सह न कोऽपि ते सम्बन्धोऽस्तीति भावः ॥७॥

ओ)०(ओ

॥ ६.१५.८ ॥

देहदेहिविभागोऽयम् अविवेककृतः पुरा ।
जातिव्यक्तिविभागोऽयं यथा वस्तुनि कल्पितः ॥

श्रीधरः - ननु नश्वरदेहप्रतियोगित्वाद् देह्य् अपि न शाश्वतः स्यात् ? तत्राहतुःदेहदेहिनोर् अयं परस्परप्रतियोगिविभागः पुरानादिर् अविवेककृतोऽज्ञानकल्पितः । जातिः सामान्यं व्यक्तिर् विशेषस् तयोर् विभागो यथा वस्तुनि सन्मात्रे कल्पितः । परस्परापेक्षसिद्धत्वेनानिरूप्यत्वात्, तद्वत् ॥८॥

क्रमसन्दर्भः - शुद्धात्मनो वस्तुतो देहित्वं नास्ति, ततो न च तस्य देह इत्य् एवम् । तत्र दृष्टान्तःयथा न वस्तुनि सर्वकारणे परमात्मनि जातिव्यक्तिविभाग इति ॥८॥

विश्वनाथः - ननु नश्वरदेहप्रतियोगित्वाद् देह्य् अपि न शाश्वतः स्यात् ? तत्राहतुःदेहदेहिनोर् अयं परस्परप्रतियोगिविभागः । पुरा अनादिर् अविवेककृतोऽज्ञानकल्पितः । जातिसामान्यं व्यक्तिविशेषस् तयोर् विभागो यथा वस्तुनि सन्मात्रे कल्पितः । परस्परापेक्षसिद्धित्वेनानिरूप्यत्वात् ॥८॥

ओ)०(ओ

॥ ६.१५.९ ॥

श्रीशुक उवाच
एवम् आश्वासितो राजा चित्रकेतुर् द्विजोक्तिभिः ।
विमृज्य पाणिना वक्त्रम् आधिम्लानम् अभाषत ॥

श्रीधरः - आधिम्लानं वक्त्रम् ॥९॥

क्रमसन्दर्भः, विश्वनाथः - न व्याख्यातम्.

ओ)०(ओ


॥ ६.१५.१० ॥

श्रीराजोवाच
कौ युवां ज्ञानसम्पन्नौ महिष्ठौ च महीयसाम् ।
अवधूतेन वेषेण गूढाव् इह समागतौ ॥

श्रीधरः - न व्याख्यातम्.

क्रमसन्दर्भः - अवधूतेन वेषेणेति निजाच्छादनार्थं तदाकृतत्वात् ॥१०॥

विश्वनाथः - अवधूतेन वेषेणेति स्वगोपनार्थं ताभ्याम् तथाकृतत्वात् ॥१०॥

ओ)०(ओ

॥ ६.१५.११ ॥

चरन्ति ह्य् अवनौ कामं ब्राह्मणा भगवत्प्रियाः ।
मादृशां ग्राम्यबुद्धीनां बोधायोन्मत्तलिङ्गिनः ॥

श्रीधरः - उन्मत्तस्येव लिङ्गं येषां ते ॥११॥

क्रमसन्दर्भः - भगवतो विशेषतो भक्तवत्सलस्य सामान्यतोऽपि ब्रह्मण्यदेवस्य प्रियाः ॥११॥

विश्वनाथः - न व्याख्यातम्.

ओ)०(ओ

॥ ६.१५.१२१५ ॥

कुमारो नारद ऋभुर् अङ्गिरा देवलोऽसितः ।
अपान्तरतमा व्यासो मार्कण्डेयोऽथ गौतमः ॥
वसिष्ठो भगवान् रामः कपिलो बादरायणिः ।
दुर्वासा याज्ञवल्क्यश् च जातुकर्णस् तथारुणिः ॥
रोमशश् च्यवनो दत्त आसुरिः सपतञ्जलिः ।
ऋषिर् वेदशिरा धौम्यो मुनिः पञ्चशिखस् तथा ॥
हिरण्यनाभः कौशल्यः श्रुतदेव ऋतध्वजः ।
एते परे च सिद्धेशाश् चरन्ति ज्ञानहेतवः ॥

श्रीधरः, विश्वनाथः - न व्याख्यातम्.

क्रमसन्दर्भः - कुमार इति चतुष्कम् । व्यासबादरायण्यादीनां तदानीम् अनाविभूतानाम् अपि गणना शास्त्रदृष्ट्यैवेति ॥१२॥

परमात्मसन्दर्भ ६९- अत्र अपान्तरतम इति श्रीकृष्णद्वैपायनस्यैव जन्मान्तरनामविशेष इति तत्रैव ज्ञेयम् ॥

ओ)०(ओ

॥ ६.१५.१६ ॥

तस्माद् युवां ग्राम्यपशोर् मम मूढधियः प्रभू ।
अन्धे तमसि मग्नस्य ज्ञानदीप उदीर्यताम् ॥

श्रीधरः - मम प्रभू रक्षकौ बोधे समर्थाव् इति वा । अतो युवाभ्यां ज्ञानदीपः प्रवर्त्यताम् ॥१६॥

क्रमसन्दर्भः, विश्वनाथः - न व्याख्यातम्.

ओ)०(ओ


॥ ६.१५.१७ ॥

श्रीअङ्गिरा उवाच
अहं ते पुत्रकामस्य पुत्रदोऽस्म्य् अङ्गिरा नृप ।
एष ब्रह्मसुतः साक्षान् नारदो भगवान् ऋषिः ॥

न कतमेनापि व्याख्यातम्.

ओ)०(ओ

॥ ६.१५.१८१९ ॥

इत्थं त्वां पुत्रशोकेन मग्नं तमसि दुस्तरे ।
अतदर्हम् अनुस्मृत्य महापुरुषगोचरम् ॥
अनुग्रहाय भवतः प्राप्ताव् आवाम् इह प्रभो ।
ब्रह्मण्यो भगवद्भक्तो नावासादितुम् अर्हसि ॥

श्रीधरः - महापुरुषगोचरं हरिभक्तं त्वाम् ॥१८॥

क्रमसन्दर्भः - इत्थम् इति युग्मकम् । महापुरुषे गोचरोऽनुभवविषयो यस्य तम् । भगवद्भक्त इति पुर्वम् एव तत्सङ्गप्रभावेन भक्तिबीजोदयात् ॥१८॥

विश्वनाथः - महापुरुषाः परम्र्षयो भगवद्भक्ताश् च गोचरा मनोनेत्रादिविषया यस्य तं, अत एव ब्राह्मणवैष्णवसेवित्वाद् ब्रह्मण्यो भगवद्भक्तश् चोक्तः, न तु वस्तुतस् तदा भक्त इत्य् अर्थः ॥१८॥

ओ)०(ओ

॥ ६.१५.२० ॥

तदैव ते परं ज्ञानं ददामि गृहम् आगतः ।
ज्ञात्वान्याभिनिवेशं ते पुत्रम् एव ददाम्य् अहम् ॥

श्रीधरः - तदैव यदा पूर्वम् आगतोऽस्मि ॥२०॥

क्रमसन्दर्भः - ददामि अदास्यम् इत्य् अर्थः । पुनश् च ददामि अददाम् इत्य् अर्थः । तिङां तिङो भवन्तीति छान्दसोऽत्र लट् ॥२०॥

विश्वनाथः - ददामि अदास्यम् । पुनश् च ददामीत्य् अस्य अददाम् इत्य् अर्थः । तिङां तिङो भवन्तीति लक्षणेन ॥२०॥

ओ)०(ओ

॥ ६.१५.२१२३ ॥

अधुना पुत्रिणां तापो भवतैवानुभूयते ।
एवं दारा गृहा रायो विविधैश्वर्यसम्पदः ॥
शब्दादयश् च विषयाश् चला राज्यविभूतयः ।
मही राज्यं बलं कोषो भृत्यामात्यसुहृज्जनाः ॥
सर्वेऽपि शूरसेनेमे शोकमोहभयार्तिदाः ।
गन्धर्वनगरप्रख्याः स्वप्नमायामनोरथाः ॥

श्रीधरः - रायः अर्थाः । चला अनित्याः ॥२१॥ किं च महीति ॥२२॥

हे शूरसेन, इमे सर्वेऽपि शोकादिप्रदाः । किं च आगमापायित्वेन गन्धर्वनगरतुल्याः । गन्धर्वनगरं ह्य् अकस्माद् एव क्वचिद् आयात्य् अपयाति चेति प्रसिद्धम् । तद् एवम् अनित्यत्वं शोकादिहेतुत्वं चागमापायित्वं चोक्तम् । मिथ्यात्वम् अप्य् आहस्वप्नश् च माया च मनोरथश् च यथा तद्वत् ॥२३॥

क्रमसन्दर्भः - न व्याख्यातम्.

विश्वनाथः - तद् एवं दारादीनाम् अनित्यत्वाद् अवास्तववस्तुत्वं शोकादिहेतुत्वम् आगमापायित्वं चोक्तम् । ये तु दारादिभ्य्योऽन्योऽपि शोकमोहभयार्तिदा अर्थाः स्वप्नाद् उत्थास् ते तु मिथ्याभूता एवेत्य् आहगन्धर्वेति स्वप्नश् च माया इन्द्रजालं च मनोरथश् च ते तदुत्थाः पदार्थाः ॥२१२३॥

ओ)०(ओ

॥ ६.१५.२४ ॥

दृश्यमाना विनार्थेन न दृश्यन्ते मनोभवाः ।
कर्मभिर् ध्यायतो नाना कर्माणि मनसोऽभवन् ॥

मध्वः - मनसो द्वेषरागाभ्याम् पुण्यपापसमुद्भवः ।
पुत्रादिपुण्यपापाभ्याम् तस्मात् सर्वं मनोभवम् ॥ इति नारदीये ॥२४॥

श्रीधरः - मनोभवा मनोमात्रविजृम्भिताः । अत्र हेतुः, अर्थेन तात्त्विकस्वरूपेण विनैव दृश्यमानाः । तत् कुतः ? यस्मात् क्षणान्तरे न दृश्यन्ते । तात्त्विकत्वे हि क्षणान्तरे बाधो न स्यात् । अतो मनोमात्रविजृम्भितत्वेन स्वप्नादिवन् मिथ्याभूता इत्य् अर्थः ।

नन्व् एते पुण्यापुण्यकृता इति मीमांसकाः प्राहुस् तत् कुतो मनोभवत्वम् ? तत्राहकर्मभिः कर्मवासनाभिर् अर्थान् ध्यायतः पुंसो मनस एव निमित्तात् कर्माण्य् अभवन् । पाठान्तरे कर्म ईप्सिततमम् अभिध्यायत इत्य् अर्थः । कर्मणोऽपि मनोभवत्त्वात् तत् साध्या अर्था अपि मनोभवा एवेति भावः ॥२४॥

क्रमसन्दर्भः - न व्याख्यातम्.

विश्वनाथः - अर्थेन व्याघ्रसर्पादिना विनैव दृश्यमानाः स्वप्नादिभङ्गे सति न दृश्यन्ते, तद् एवं दारादयोऽवास्तववस्तुभूताः स्वप्नादयोऽवस्तुभूताश् च सर्वे मनोभवाः । मनोभवत्वम् एवाहकर्मभिः कर्मवासनाभिर् अर्थान् ध्यायतः पुंसो मनस एव निमित्तत्वात् कर्माण्य् अभवन् । कर्म्-अभिध्यायत इति पाठे कर्म ईप्सिततमम् अनभिध्यायत इत्य् अर्थः । कर्मणोऽपि मनोभवत्वात् तत्साध्या अर्थाः, तद् अपि मनोभवा एवेति भावः ॥२४॥

ओ)०(ओ

॥ ६.१५.२५ ॥

अयं हि देहिनो देहो द्रव्यज्ञानक्रियात्मकः ।
देहिनो विविधक्लेश सन्तापकृद् उदाहृतः ॥

मध्वः - द्रव्यात्मकः स्थूलदेहः क्रियाकर्मेन्द्रियाणि च ।
ज्ञानेन्द्रियाणि च मनोज्ञानात्मकम् उदाहृतम् ॥ इति ब्रह्मवैवर्ते ॥

कार्यकारणयोर् एकशब्दव्यवहृतिर् भवेत् ॥ इति शब्दनिर्णये ॥२५॥

श्रीधरः - तद् एवं ममतास्पदानां पुत्रादीनां दुःखादिहेतुत्वम् उक्तं तत्र देहसम्बन्धो मूलम् इत्य् आहअयं हीति । हीत्य् अवधारणे । अयं द्रव्यज्ञानक्रियात्मको ‘धिभूताधिदैवाध्यात्मरूपो देह एव देहिनो देहोऽहम् इति मन्यमानस्य देहिनो जीवस्य विविधान् क्लेशान् सन्तापांश् च कोरोतीति तथा ॥२५॥

क्रमसन्दर्भः - न व्याख्यातम्.

विश्वनाथः - तद् एवं ममतास्पदानां पुत्रादीनां दुःखादिहेतुत्वम् उक्तं तत्र देहसम्बन्धो मूलम् इत्य् आहअयं हीति । हीत्य् अवधारणे । अयं द्रव्यज्ञानक्रियात्मको ‘धिभूताधिदैवाध्यात्मरूपो देह एव देहिनो देहोऽहम् इति मन्यमानस्य देहिनो जीवस्य विविधान् क्लेशान् सन्तापांश् च कोरोतीति तथा ॥२५॥

ओ)०(ओ

॥ ६.१५.२६ ॥

तस्मात् स्वस्थेन मनसा विमृश्य गतिम् आत्मनः ।
द्वैते ध्रुवार्थविश्रम्भं त्यजोपशमम् आविश ॥

मध्वः - अनन्यापेक्षतस् त्व् एको हरिर् अन्यद् द्वयं स्मृतम् ।
अन्यापेक्षत्वतस् तेन प्राप्तत्वाद् द्वैतम् उच्यते ॥ इति च ॥२६॥

श्रीधरः - स्वस्थेनाव्यग्रेण । गतिं तत्त्वम् । ध्रुवोऽयम् अर्थ इति विश्रम्भं विश्वासं प्रणयं वा त्यज । तपश् चोपशमम् आविशाश्रय ॥२६॥

क्रमसन्दर्भः - न व्याख्यातम्.

विश्वनाथः - स्वस्थेनाव्यग्रेण गतिं तत्त्वम् । द्वैते अहन्तास्पदममतास्पदबहुले इदन्तास्पदे जगति ध्रुवो वास्तववस्तुभूतोऽयम् अर्थ इति विश्रम्भं विश्वासं प्रणयं वा त्यज तस्य वस्त्व् अवस्तुमयत्वात् शाश्वतस् तु ध्रुवो, नित्यसदातनसनातना इत्य् अमरः । ततश् चोपशमम् आविश आश्रय ॥२६॥

ओ)०(ओ

॥ ६.१५.२७ ॥

श्रीनारद उवाच
एतां मन्त्रोपनिषदं प्रतीच्छ प्रयतो मम ।
यां धारयन् सप्तरात्राद् द्रष्टा सङ्कर्षणं विभुम् ॥

मध्वः - रुद्राद्याः शेषदेहस्थं विष्णुं सङ्कर्षणाभिधम् ।
शेषान्तर्यामिनं ज्ञात्वा स्वपदं प्रापुर् अञ्जसा ॥ इति तन्त्रभागवते ॥२७॥

श्रीधरः - अङ्गिरसोपदिष्टं तत्त्वं परमेश्वरप्रसादं विना न प्राप्यत इति तत् प्रसादाय मन्त्रविद्यां नारद उपदिशतिएताम् इति । उपनिषण्णं परं श्रेयोऽयाम् इत्य् उपनिषत् । मन्त्र एवोपनिषत्तां प्रतीच्छ गृहाण । द्रष्टा द्रक्ष्यति भवान् ॥२७॥

क्रमसन्दर्भः - तद् एवं यद् अङ्गिरसोपदिष्टं तत्रापरितुष्टः श्रीनारद उवाच । सप्तरात्रम् अतिक्रम्य दिनकतिपयानन्तरम् इत्य् अर्थः ॥२७॥

विश्वनाथः - ननु तर्हि ध्रुवोऽर्थ एव कस् तम् एव मह्यं कृपया कथयेत्य् अपेक्षायाम् अङ्गिरसा प्रेरितो महाभागवतत्वान् नारद एवाहएताम् इति । मन्त्ररूपाम् उपनिषदं प्रतीच्छ गृहाण ॥२७॥

ओ)०(ओ

॥ ६.१५.२८ ॥

यत्पादमूलम् उपसृत्य नरेन्द्र पूर्वे
शर्वादयो भ्रमम् इमं द्वितयं विसृज्य ।
सद्यस् तदीयम् अतुलानधिकं महित्वं
प्रापुर् भवान् अपि परं न चिराद् उपैति ॥

मध्वः - द्वैतेन बन्धसन्त्यागात् द्वैतत्यागी भवत्य् उत इति शब्दनिर्णये । देहाद्य् अहं ममाभिमानो भ्रमः ।

तेषां तेषां पदान्य् एव वैष्णवानि पदानि तु ।
तेषां महित्वं च तथा हरेस् तद्वशगं यतः ।
अतुल्यानधिकं चैव तस्य तस्यैव मुक्तिगम् ॥
स्वस्यैव पूर्वमाहात्म्यम् अपेक्ष्य न हरेः क्वचित् ।
माहात्म्यम् अन्यप्राप्यं स्यान् न ते विष्णाव् इति श्रुतेः ॥ इति तन्त्रभागवते ।

ब्रह्मेशानादिभिर् देवैर् यत् प्राप्तं नैव शक्यते ।
तद् यत् स्वभावः कैवल्यं स भवान् केवलो हरिः ॥ इति स्कान्दे ।

तत्प्रसादलभ्यत्वात् तदीयम् अपि तेनातुल्यम् अनधिकं चान्य माहात्म्यम् ॥२८॥

श्रीधरः - अतुलं च तद् अनधिकं च समानाधिकशून्यं परं महिमानं प्रापुः । उपैत्य् उपैष्यति ॥२८॥

क्रमसन्दर्भः - अथोपदेशे वैशिष्ट्यम् आहयद् इति ॥२८॥

विश्वनाथः - भ्रमयति भवन्तम् इति भ्रमन्तं, द्वितीयं द्वैतम् उपैति उपैष्यति ॥२८॥

ओ)०(ओ

इति सारार्थदर्शिन्यां हर्षिण्यां भक्तचेतसाम् ।
षष्ठे पञ्चदशोऽध्यायः सङ्गतः सङ्गतः सताम् ॥*॥

ओ)०(ओ

इति श्रीमद्भागवते महापुराणे ब्रह्मसूत्रभाष्ये पारमहंस्यं संहितायां वैयासिक्यां षष्ठस्कन्धे
चित्रकेतूपाख्याने
पञ्चदशोऽध्यायः ।
॥ ६.१५ ॥


(६.१६)
अथ षोडशोऽध्यायः
चित्रकेतूपाख्याने


॥ ६.१६.१ ॥

श्रीबादरायणिर् उवाच
अथ देवऋषी राजन् सम्परेतं नृपात्मजम् ।
दर्शयित्वेति होवाच ज्ञातीनाम् अनुशोचताम् ॥

श्रीधरः -
षोडशे तत् सुतोक्त्यैव विशोकीकृत्य तं नृपम् ।
आदिदेश महाविद्यां नारदः शेषतोषणीम् ॥

आदौ तावत् तत् पुत्रमुखेनैव पितृपुत्रादिसम्बन्धो मिथ्येति दर्शयितुं योगबलेन तम् एव ज्ञातीनां दर्शयित्वा जीवात्मन्न् इत्याद्य् उवाच ॥१॥

क्रमसन्दर्भः - सम्परेतम् अतिवाहिकदेहं प्राप्तं दर्शयित्वा योगबलेनाविर्भाव्य ॥१॥

विश्वनाथः -
षोडशे मृतपुत्रोक्त्या प्रबुद्धो नारदान् मनुम् ।
प्राप्य संस्तूय शेषं तन्मुखाज् ज्ञानं नृपोऽध्यागात् ॥

ज्ञातीनाम् इति द्वितीयथार्थए ॥१॥

ओ)०(ओ

॥ ६.१६.२ ॥

श्रीनारद उवाच
जीवात्मन् पश्य भद्रं ते मातरं पितरं च ते ।
सुहृदो बान्धवास् तप्ताः शुचा त्वत्कृतया भृशम् ॥

श्रीधरः, क्रमसन्दर्भः - न व्याख्यातम्.

विश्वनाथः - तद् अपि शोकमोहयोः शेषं दुर्वारम् अबिलक्ष्य मृतपुत्रमुखेनैव तं प्रबोधयितुम् आहजीवेति । शुचा शोकेन ॥२॥

ओ)०(ओ

॥ ६.१६.३ ॥

कलेवरं स्वम् आविश्य शेषम् आयुः सुहृद्वृतः ।
भुङ्क्ष्व भोगान् पितृप्रत्तान् अधितिष्ठ नृपासनम् ॥

श्रीधरः - शेषम् अवशिष्टम् आयुर् अस्ति । अपमृत्युना मृतत्वाद् इत्य् अर्थः ॥३॥

क्रमसन्दर्भः - टीकायाम् अपमृत्युनेति तत्कारणकोचितपापविशेषो भवति । यत एव पूर्णम् आयुर् ह्रासयतीति । कलेवरं स्वम् आविश्येति विरोधात् पक्षान्तरम् आहयद् वेति ॥३॥

विश्वनाथः - शेषम् अवशिष्टम् आयुर् व्याप्येत्य् अमृत्युना मरणं राजानम् ऊहयति । वस्तुतस् तु तस्य नास्त्य् एवायुर् मायिकत्वात्, पितृप्रत्तान् पित्रा दत्तान् ॥३॥

ओ)०(ओ

॥ ६.१६.४ ॥

जीव उवाच
कस्मिन् जन्मन्य् अमी मह्यं पितरो मातरोऽभवन् ।
कर्मभिर् भ्राम्यमाणस्य देवतिर्यङ्नृयोनिषु ॥

श्रीधरः - तद् एव कलेवरं प्रविश्योत्थितो जीव उवाच । यद् वा, अन्तराले प्रेतशरीरे स्थित्वेति ज्ञेयम् ॥४॥

क्रमसन्दर्भः - न व्याख्यातम्.

विष्वनाथः - जीव उवाचेति । तद् एव कलेवरं प्रविष्टो ऋषिर् जीवन्न् इव जीव इत्य् अर्थः । मह्यं मम ॥४॥

ओ)०(ओ

॥ ६.१६.५ ॥

बन्धुज्ٌआत्यरिमध्यस्थ मित्रोदासीनविद्विषः ।
सर्व एव हि सर्वेषां भवन्ति क्रमषो मिथः ॥

œरीधरः - मयि मृते पुत्रदृष्ट्या षोकष् चेच् छत्रुदृष्ट्या हर्षः किं न क्रियत इत्य् आْअयेन सम्बन्धस्यानियतत्वम् आहबन्धवो विवाहादिभिः सम्बन्धिनः, ज्ٌआतयः सपिण्डाः, अरयो घातकाः, मित्राणि रक्षकाः, मध्यस्था उभयव्यतिरिक्ताः साधारणाः, विद्विषो द्रव्यादिनिमित्तेन द्वेषिणः, उदासीनास् तद् व्यतिरिक्ता इति भेदः ॥५॥

क्रमसन्दर्भः - मध्यस्थास् तस्मिन् तादृषे च मिलन्तः । उदासीना तयोर् अपि न मिलन्तः । टीकायाम् अथवा एवं सम्बन्ध इत्य् अत्र ष्लोकद्वयस्येति षेषः ॥५॥

विष्वनाथः - मयि मृते पुत्रदृष्ट्या षोकष् चेत् क्रियते, षत्रुदृष्ट्या हर्षः किं न क्रियते ? इत्य् आْअयेन सम्बन्धस्यानियतत्वम् आहबन्धवो विवाहादिभिः सम्बन्धिनः, ज्ٌआतयः सपिण्डाः, अरयो घातकाः, मित्राणि रक्षकाः, मध्यस्था उभयव्यतिरिक्ताः साधारणाः, विद्विषो द्रव्यादिनिमित्तेन द्वेषिणः, उदासीनास् तद् व्यतिरिक्ता इति भेदः ॥५॥

ओ)०(ओ

॥ ६.१६.६ ॥

यथा वस्तूनि पण्यानि हेमादीनि ततस् ततः ।
पर्यटन्ति नरेष्व् एवं जीवो योनिषु कर्तृषु ॥

œरीधरः - कर्मभिर् भ्राम्यमाणत्वे दृष्टान्तः, यथा पण्यानि क्रयविक्रयाद्यर्हाणि कर्तृषु व्यवहर्तृषु परिभ्रमन्ति । एवं जीवोऽपि योनिषु जनकेषु ॥६॥

क्रमसन्दर्भः - न व्याख्यातम्.

विष्वनाथः - ननु यदि षत्रुर् अपि पुत्रः स्यात् तर्हि तत्रात्मीयत्वेन स्नेहः कथं स्यात् तत्र दृष्टान्तेन समादधातियथेति । पण्यानि क्रयविक्रयाद्यर्हाणि हेमादीनि हेममुद्रिकादीनि, यैव हेममुद्रा षत्रुगृहस्थिता स्ववधप्रयोजिका सैव दैवाद् आत्मगृहम् आगता प्रेमास्पदीभूता भोगप्रयोजिका च भवति । एवम् एव जीवयोनिषु मनुष्यगोगर्दभादिषु ये कर्तार उत्पादकाः पितरो मातरष् च तेषु प्रविषति ॥६॥

ओ)०(ओ

॥ ६.१६.७ ॥

नित्यस्यार्थस्य सम्बन्धो ह्य् अनित्यो दृष्यते नृषु ।
यावद् यस्य हि सम्बन्धो ममत्वं तावद् एव हि ॥

œरीधरः - एकस्मिन्न् अपि जन्मनि सम्बन्धस्यानियतत्वं सदृष्टान्तम् आह द्वाभ्याम् । नित्यस्य जीवतोऽप्य् अर्थस्य पष्वादेः । अनित्योऽनियतः । विक्रयादिना सम्बन्धनिवृत्तेः ॥७॥

क्रमसन्दर्भः - न व्याख्यातम्.

विष्वनाथः - मम जीवस्य चित्रकेतुपुत्रत्वम् एतावन्तं कालम् आसीत् तावद् असौ स्नेहम् अकरोद् एव । अतः परम् अन्यपुत्रत्वं प्राप्स्यामि स एव स्नेहं करिष्यतीत्य् अर्थान्तरन्यासेनाहनित्यस्यथार्थस्य स्वर्णमुद्राया एकस्या अपि क्रयविक्रयादिव्यवहारेणैकस्मिन्न् अपि दिने अन्यजनहस्तगताया ममेयं नान्यस्येति सम्बन्धो ह्य् अनित्यः, तत्र च यावद् इति स्पष्टम् ॥७॥

ओ)०(ओ

॥ ६.१६.८ ॥

एवं योनिगतो जीवः स नित्यो निरहङ्कृतः ।
यावद् यत्रोपलभ्येत तावत् स्वत्वं हि तस्य तत् ॥

œरीधरः - एवं योनिगतः सम्बन्धिनि यावद् उपलभ्येत कर्मवषेन वर्तेत तावद् एव तस्य पित्रादेस् तत् तस्मिन् स्वत्वं, न तु विक्रयाद् उत्तरकालम् अपि । अथवैवं सम्बन्धः, यद् उक्तं कलेवरं समाविष्येति तत्र तस्मिन् कलेवरे ममेदानीं स्वत्वं निवृत्तम् इति सदृष्टान्तम् आहनित्यस्य चितकालावस्थायिनः सुवर्णादेः । योनिगतो देहं प्रविष्टः । यत्र देहे । तस्य जीवस्य तत् तस्मिन् देहे स्वत्वम्, न तु मरणोत्तरकालम् अपीत्य् अर्थः । षेषं समानम् ॥८॥

क्रमसन्दर्भः - न व्याख्यातम्.

विष्वनाथः - वस्तुतो निरहङ्कृत एव यत्र पित्रादौ तस्य पित्रादेः । यद् वा, निरहङ्कृत एव जीवो यावद् यत्र देहे उपलभ्येत, तावद् एव तस्य तस्मिन् जीवस्य देहे स्वत्वन्नान्यदा । अतोऽस्मिन् देहे सम्प्रति मम स्वत्वाभावात् कथम् अत्राहङ्कारं करोमीति, तस्मात् कलेवरं समाविष्येति तत् प्रार्थितं न घटत एवेति भावः ॥८॥

ओ)०(ओ

॥ ६.१६.९ ॥

एष नित्योऽव्ययः सूक्ष्म एष सर्वाْरयः स्वदृक् ।
आत्मम्आय्आगुणैर् विष्वम् आत्म्आनं सृजते प्रभुः ॥

मध्वः - एष नित्योऽव्ययः । अनित्यसम्बन्धयुताः पित्र्आद्यानित्ययुग् हरिः इति च । आत्मानं च अवताररूपेण सृजते ॥९॥

œरीधरः - जीवस्य नित्यत्वं साधयति, एष नित्यः । तत्र हेतुः, अव्ययोऽपक्षयْऊन्यः । तत् कुतः, सूक्ष्मो जन्मादिْऊन्यः । तच् च कुतः, सर्वाْरयो जन्मादिमतो देहादेर् आْरयो न तु देहादिरूपः । यतः स्वदृक् स्वप्रकाْअः । सर्वाْरयत्वम् उपपादयति । आत्मनो मायाया गुणैर् आत्मानम् एव विष्वं विष्वात्मकं सृजति । तद् आत्मानं स्वयम् अकुरुत इति ष्रुतेः । उपादानकारणत्वात् सर्वाْरय इत्य् अर्थः । जीवस्य वस्तुतो ब्रह्मत्वाद् ब्रह्मण एव चिच् छक्तिविषिष्टस्येष्वरत्वेन स्रष्ट्टत्वाज् जीवः सृजतीति वाचोयुक्तः । यद्वा स्वकर्मद्वारा सृष्टिनिमित्तत्वेन स्रष्ट्टत्वं भोग्यस्य च सर्वस्य भोक्त्राْरयत्वात् सर्वाْरयत्वं चोक्तम् इति द्रष्टव्यम् ॥९॥

क्रमसन्दर्भः - तद् एवं जीवस्य पारतन्त्र्यम् उक्त्वा तत्सिद्ध्यर्थं परम् अपि दर्षयतिएष इति त्रिभिः, एष प्रत्यक्ष एव ष्रुतियुक्तिसिद्धः परमेष्वरः पुनर् उक्तिर् निर्धारणार्था सूक्ष्मो दुर्ज्ٌएयः ॥९॥

विष्वनाथः - एवं जीवस्य पारतन्त्र्याद् अनैष्वर्याच् च ततोऽन्यः कष्चित् स्वतन्त्र ईْवरोऽस्तीति प्रतीयते । स एष कीदृषः ? इत्य् अपेक्षायाम् आहएष इति । जीवस्य मायया आवरणाद् अपरोक्षस्यापि परोक्षायमाणत्व्त् तच्छब्दवाच्यत्वम् उक्तम् । ईْवरस्य मायया अनावरणात् प्रयोक्तुर् अङ्गिरसोऽपि जीवन्मुक्तत्वेनाविद्यावरणराहित्याद् अपरोक्षत्वेनैतच्छब्दवाच्यत्वम् उच्यतेएष इति । तत्र नित्यत्वम् अव्ययत्वं सूक्ष्मत्वम् इति साधारणधर्मत्रयम् ईْवरस्य पारतन्त्र्यम् अनैष्वर्यम् इति त्व् असाधारणधर्मद्वयं जीवस्य पूर्वम् एव व्यٌजितम् । ईْवरस्याप्य् असाधारणान् सर्वाْरयत्वादीन् धर्मान् वक्तुं पुनर् अप्य् एतच् छब्दम् उपन्यस्येति एष इति । आत्मषक्तिमयत्वाद् आत्मानम् ॥९॥

ओ)०(ओ

॥ ६.१६.१० ॥

न ह्य् अस्यास्ति प्रियः कष्चिन् नाप्रियः स्वः परोऽपि वा ।
एकः सर्वधियां द्रष्टा कर्त्ṝणां गुणदोषयोः ॥

œरीधरः - यद् उक्तं सुहृद्वृत इति सुहृदो बान्धवास् तप्ता इति च तत्राप्य् आहन ह्य् अस्येति । तत्र हेतुः, एकः सुहृदादिसङ्गरहितः । तत् कुतः ? गुरुदोषयोर् हिताहितयोः कर्त्ṝणां मित्रादीनां याः सर्वा धियो विचित्रा बुद्धयस् तासां द्रष्टा साक्षी ॥१०॥

क्रमसन्दर्भः - न व्याख्यातम्.

विष्वनाथः - जीवस्य बन्धुजात्यरिमध्यस्थादयो अज्ٌआननिबन्धना न त्व् ईْवरस्येत्य् आहन ह्य् अस्येति । यत् तु भक्तोऽतिप्रियः स्वष् च भक्तद्वेषी अप्रियः परः षत्रुष् च इति तच् च

समोऽहं सर्वभूतेषु न मे द्वेष्योऽस्ति न प्रियः ।
ये भजन्ति तु मां भक्त्या मयि ते तेषु चाप्य् अहम् ॥ [गीता ९.२९] इति,

तान् अहं द्विषतः क्रूरान् संसारेषु नराधमान् । [गीता १४.१९]

इति गीतोक्तेर् भक्तवत्सलस्य तस्य भूषणम् एव, न तु दूषणम् । किं च, जीवा बहव एव ईْवरस् त्व् एक एव । गुणदोषयोर् हिताहितयोः कर्त्ṝणां मित्रादीनां याः सर्वधियः विचित्रा बुद्धयस् तासां द्रष्टा साक्षी ॥१०॥

ओ)०(ओ

॥ ६.१६.११ ॥

नादत्त आत्मा हि गुणं न दोषं न क्रियाफलम् ।
उदासीनवद् आसीनः परावरदृग् ईْवरः ॥

मध्वः - भोक्तासद्गुणभोक्तृत्वान् न भोक्ता तद्वृद्धितः ।
अचिन्त्यषक्तितस् तच् च युज्यते परमेषितुम् ॥ इति च ॥११॥

œरीधरः - यथोक्तं भुङ्क्ष्व भोगान् इत्यादि तत्राप्य् आहनादत्त इति । गुणं सुखम् । दोषं दुःखम् । क्रियाफलं च राज्यादिकम् । उदासीनत्वे हेतुः, परावरदृक्कारणस्य कार्यस्य च साक्षी न तु भोक्ता । यत ईْवरो देहादिपारतन्त्र्यْऊन्यः । अत एवम्भूतस्य मम च युष्माकं च सम्बन्धाभावाच् छोकं मा कुरुतेति वाक्यार्थः ॥११॥

क्रमसन्दर्भः - आत्मा परमात्मा ॥११॥

विष्वनाथः - जीवो हि मित्रामित्रयोर् गुणदोषौ गृह्णाति, यतः क्रियाफलं सुखं दुःखं च भुङ्क्ते, ईْवरस् तु नैवेत्य् आहनादत्त इति । अत एव उदासीनवत् सर्वान्तर्यामित्वेनासीनः परावरे भद्राभद्रे साक्षित्वेन पष्यतीति सः । उदासीन इवेत्य् अरिमित्रादिप्रतियोग्युदासीनस् तु नैवेत्य् अर्थः । अत ईْवरमायानिबन्धानाम् एषां चित्रकेत्वादीनां महदनुग्रहमूलाम् ईْवरप्रपत्तिं विना षोकमोहादिमयोऽयं संसारो दुस्तर एवेति किं बहुवक्तव्यम् इति प्रकरणार्थः ॥११॥

ओ)०(ओ

॥ ६.१६.१२१३ ॥

ष्रीबादरायणिर् उवाच
इत्य् उदीर्य गतो जीवो ज्ٌआतयस् तस्य ते तदा ।
विस्मिता मुमुचुः षोकं छित्त्वात्मस्नेहषृङ्खलाम् ॥
निर्हृत्य ज्ٌआतयो ज्ٌआतेर् देहं कृत्वोचिताः क्रियाः ।
तत्यजुर् दुस्त्यजं स्नेहं षोकमोहभयार्तिदम् ॥

न कतमेनापि व्याख्यातम्.

ओ)०(ओ

॥ ६.१६.१४ ॥

बालघ्न्यो व्रीडितास् तत्र बालहत्याहतप्रभाः ।
बालहत्याव्रतं चेरुर् ब्राह्मणैर् यन् निरूपितम् ।
यमुनायां महाराज स्मरन्त्यो द्विजभाषितम् ॥

œरीधरः - द्विजभाषितम् अङ्गिरसा प्रोक्तं पुत्रादीनां दुःखहेतुत्वं स्मरन्त्यः । पुत्रकामनाْऊन्या निर्मत्सराः सत्य इति भावः ॥१४॥

क्रमसन्दर्भः - बालघ्न्य इति सार्धकम् ॥१४॥

विष्वनाथः - बालहत्याहतप्रभा इति । हतप्रभत्वेनैव लक्षणेन बालघ्न्य एता एवेति यदा सर्वे विदिततत्त्वास् तदा व्रीडितास् ताः सत्यं वयम् एव पामर्यो बालम् अहन्मेति वचसा निष्कपटीभूयाङ्गिरःप्रभृतिब्राह्मणोपदिष्टं प्रायष्चित्तम् आचेरुः ॥१४॥

ओ)०(ओ

॥ ६.१६.१५ ॥

स इत्थं प्रतिबुद्धात्मा चित्रकेतुर् द्विजोक्तिभिः ।
गृहान्धकूपान् निष्क्रान्तः सरःपङ्काद् इव द्विपः ॥

œरीधरः - निविडपङ्कतुल्यं गृहं विहाय निष्क्रमणम् अतिधीरस्य तस्यैव योग्यं नान्यस्येति सदृष्टान्तम् आहस इत्थम् इति । सरसः पङ्काद् द्विपो गज इव ॥१५॥

क्रमसन्दर्भः - तत्र ष्रीभगवत्वेन नमस्यतिभगवत इति । तद्व्यूहत्वेन वासुदेवायेति सङ्कर्षणस्यान्ते पाठः स्वोपास्यत्वेन तत्रैव विष्रान्तेः ।

विष्वनाथः - न व्याख्यातम्.

ओ)०(ओ

॥ ६.१६.१६ ॥

कालिन्द्यां विधिवत् स्नात्वा कृतपुण्यजलक्रियः ।
मौनेन संयतप्राणो ब्रह्मपुत्राव् अवन्दत ॥

œरीधरः - कृतः पुण्यजलक्रियाः पितृतर्पणाद्या येन । संयतप्राणो नियतेन्द्रियः ॥१६॥

क्रमसन्दर्भः, विष्वनाथः - न व्याख्यातम्.

ओ)०(ओ

॥ ६.१६.१७ ॥

अथ तस्मै प्रपन्नाय भक्ताय प्रयतात्मने ।
भगवान् नारदः प्रीतो विद्याम् एताम् उवाच ह ॥

œरीधरः, क्रमसन्दर्भः - न व्याख्यातम्.

विष्वनाथः - एताम् ओं नमस् तुभ्यम् इत्य् आदि परमपरमेष्ठिन् नमस् त इत्य् अन्ताम् ॥१७॥

ओ)०(ओ

॥ ६.१६.१८ ॥

ओं नमस् तुभ्यं भगवते वासुदेवाय धीमहि ।
प्रद्युम्नायानिरुद्धाय नमः सङ्कर्षणाय च ॥

œरीधरः - नमो धीमहि ध्यायेम । मनसा नमस्याम इत्य् अर्थः ॥१८॥

क्रमसन्दर्भः - तत्र ष्रीभगवत्वेन नमस्यतिभगवत इति । तद्व्यूहत्वेन वासुदेवायेति सङ्कर्षणस्यान्ते पाठः स्वोपास्यत्वेन तत्रैव विष्रान्तेः ॥१८॥

विष्वनाथः - तुभ्यं नमः, तुभ्यं धीमहि, त्वां प्रसादयितुम् ध्यायेमः । परमात्मत्वेन जीववैलक्षण्यम् आह नवभिर् विषेषणैः । विज्ٌआनं चिच्छक्तिर् एव मात्रा परिच्छेदो यस्य तस्मै जीवस् त्व् अविद्यापरिच्छद इत्य् अर्थः । मात्रा कर्णविभूषायां वित्ते माने परिच्छद इति मेदिनी ॥१८॥

ओ)०(ओ

॥ ६.१६.१९ ॥

नमो विज्ٌआनमात्राय परमानन्दमूर्तये ।
आत्मारामाय ْआन्ताय निवृत्तद्वैतदृष्टये ॥

œरीधरः - निवृत्ता द्वैतदृष्टिर् यस्मात् ॥१९॥

क्रमसन्दर्भः - ब्रह्मत्वेन नमस्यतिविज्ٌआनमात्रायेति । अत्र मूर्तिः स्वरूपं निवृत्तद्वैतदृष्टय इति यस्मिन् दृष्टे अन्यत्र दृष्टिर् न भवतीत्य् अर्थः ॥१९॥

विष्वनाथः - परमानन्दमयी मूर्तिर् यस्य जीवस् तु पाञ्चभौतिकमूर्तिः । आत्मानन्द एव रममाणाय । जीवस् तु विषयानन्दे रमते । निवृत्ता द्वैते मायिकप्रपञ्चे दृष्टिर् आसक्तिमयी यस्य, जीवस् तु मायिकप्रपञ्चे आसज्जते ॥१९॥

ओ)०(ओ

॥ ६.१६.२० ॥

आत्मानन्दानुभूत्यैव न्यस्तषक्त्यूर्मये नमः ।
हृषीकेْआय महते नमस् तेऽनन्तमूर्तये ॥

œरीधरः - न्यस्ता निरस्ताः षक्त्यूर्मयो मायानिमित्ता रागद्वेषादयो येन ॥२०॥

क्रमसन्दर्भः - तच् चानिवृत्तद्वैतवादतो विषिष्य दर्षयतिआत्मानन्देति । स्वरूपानन्दस्यानुभवेनान्यस् ताः नानुसंहिताः षक्त्यन्तरपरम्परा येन तस्मै अनुभवस्य स्वरूपाभिन्नत्वेऽपि तृतीयार्थाधिक्यात् स्वरूपषक्तिर् एव सिद्ध्यति । परमात्मत्वेन नमस्यतिहृषीकेْआयेति, विष्वकारणत्वेन, महत इति, विष्वत्वेनानन्तमूर्तय इति ॥२०॥

विष्वनाथः - न्यस्ता नितराम् अस्ताः षक्त्यूर्मयो मायानिमित्ता रागद्वेषादयो यत्र, जीवस् तु प्राप्तरागद्वेषादितरङ्गः । हृषीकेْआय सर्वेन्द्रियनियन्त्रे जीवस् तु इन्द्रियनियम्यः । महते जीवस् तु क्षुद्रः । अनन्ता अविनाْया मूर्तयोर् यस्य, जीवस् तु विनाْयषरीरः ॥२०॥

ओ)०(ओ

॥ ६.१६.२१ ॥

वचस्य् उपरतेऽप्राप्य य एको मनसा सह ।
अनामरूपष् चिन्मात्रः सोऽव्यान् नः सदसत्परः ॥

मध्वः - बाह्यमनसा सह वचस्य् उपरते चिन्मात्रमनसा सह प्राप्यः ॥२१॥

œरीधरः - मनसा सह वचस्य् अप्राप्योपरते सति य एक एव प्रकाْअते । वचसीति सर्वेन्द्रियोपलक्षणम् । सोऽस्मान् अव्यात् । सदसत्परः कार्यकारणयोः कारणम् ॥२१॥

क्रमसन्दर्भः - पुनर् भगवन्तं ब्रह्मस्वरूपत्वेन विषेषतः स्तौतिवचसीति द्वाभ्याम् ॥२१॥

विष्वनाथः - निर्विषेषब्रह्मत्वेन प्रणमतिवचसीति ॥२१॥

ओ)०(ओ

॥ ६.१६.२२ ॥

यस्मिन्न् इदं यतष् चेदं तिष्ठत्य् अप्येति जायते ।
मृण्मयेष्व् इव मृज्जातिस् तस्मै ते ब्रह्मणे नमः ॥

मध्वः - मृण्मयेष्व् इव मृज्जातिः ।

पृथिवीपर्वताْ चैव मृण्मयाः समुदीरिताः ।
तेषु मृज्जातयः सर्वे जायन्ते स्थावरादयः ॥ इति च ॥२२॥

œरीधरः - तद् एवाहयस्मिन्न् इति । यस्मिन्न् इदं कार्यकारणं तिष्ठत्य् अप्येति च, यतष् च जायते, मृण्मयेषु घटादिषु मृज्जातिर् मृण्मात्रम् इव सर्वानुस्यूतं यत् तस्मै ॥२२॥

क्रमसन्दर्भः - न व्याख्यातम्.

विष्वनाथः - जगत्कारणत्वेन प्रणमतियस्मिन्न् इदं जगत् तिष्ठति, यतो जायते यस्मिन्न् अप्य् एति लीयते । मृण्मयेषु घटादिषु मृज्जातिः यथा कारणम् इत्य् अर्थः ॥२२॥

ओ)०(ओ

॥ ६.१६.२३ ॥

यन् न स्पृषन्ति न विदुर् मनोबुद्धीन्द्रियासवः ।
अन्तर् बहिष् च विततं व्योमवत् तन् नतोऽस्म्य् अहम् ॥

œरीधरः - ननु सर्वानुस्यूतं चेन् मृज्जातिवत् प्रतीयेत कथं मनोवचसोर् अप्राप्तिस् तत्राह । यद् ब्रह्म व्योमवद् विततम् अप्य् असवः प्राणाः क्रियाषक्त्या न स्पृषन्ति, मनआदीनि च ज्ٌआनषक्त्या न विदुः । तद् ब्रह्म नतोऽस्मि ॥२३॥

क्रमसन्दर्भः - परमात्मत्वेन स्तौतियन् नेति द्वाभ्याम् ॥२३॥

विष्वनाथः - इन्द्रियाद्यगम्यत्वेन प्रणमतियद् इति । क्रियाषक्त्या न स्पृषन्ति ज्ٌआनषक्त्या न विदुः । तस्य विदूरवर्तित्वाद् इति चेत् तत्राहअन्तर्देहादीनाम् अन्तर् अपि बहिर् अपि च ॥२३॥

ओ)०(ओ

॥ ६.१६.२४ ॥

देहेन्द्रियप्राणमनोधियोऽमी
यदंषविद्धाः प्रचरन्ति कर्मसु ।
नैवान्यदा लौहम् इवाप्रतप्तं
स्थानेषु तद् द्रष्ट्र्अपदेषम् एति ॥

œरीधरः - तेषां तदज्ٌआने हेतुम् आहदेहेन्द्रियादयोऽमी यदंषविद्धा यच्चैतन्यांषेनाविष्टाः सन्तः कर्मसु स्वस्वविषयेषु प्रचरन्ति जाग्रत्स्वप्नयोः । अन्यदा सुषुप्तिमूर्च्छादौ नैव प्रचरन्ति, यथा अप्रतप्तं लोहं न दहति । अतो यथा लोहम् अग्निषक्त्यैव दाहकं सद् अग्निं विना न दहति, एवं ब्रह्मगतज्ٌआनक्रियाषक्तिभ्यां प्रवर्तमाना देहादयस् तन् न स्पृषन्ति न विदुष् चेति भावः ।

जीवस् तर्हि द्रष्टृत्वाज् जानातु ? नेत्य् आहस्थानेषु जाग्रदादिषु द्रष्ट्र्अपदेषं द्रष्टृसञ्ज्ٌआं तद् एवैति प्राप्नोति, नान्यो जीवो नामास्ति, नान्योऽतोऽस्ति द्रष्टा [बृ.आ.उ. ३.७.२३] इत्यादिष्रुतेः । यद् वा, द्रष्ट्र्अपदेषं द्रष्टृसञ्ज्ٌअं जीवम् अपि तद् एवैति जानाति, न तु जीवस् तज् जानातीत्य् अर्थः । तद् उक्तं हंसगुह्यस्तोत्रे देहोऽसवोऽक्षा [भा.पु. ६.४.२५] इत्यादि ।

क्रमसन्दर्भः - देहेन्द्रिय इति । अत्राद्वैतْआरीरकेऽपि साङ्ख्यम् आक्षिप्योक्तं, यथा, अथ पुनः साक्षिनिमित्तम् ईक्षितृत्वं प्रधानस्य कल्प्येत यथाग्निनिमित्तम् अयःपिण्डादेर् दग्धृत्वं, तथा सति यन् निमित्तम् ईक्षिततृत्वं प्रधानस्य, तद् एव सर्वज्ٌअं मुख्यं जगतः कारणम् [षङ्करभाष्य, १.१.५] इति ।

ष्रुतिष् च्आत्रतम् एव भान्तम् अनुभाति [कठ.उ. २.२.१५], को ह्य् एवान्यात् कः प्राण्यात् यद् एष आकाْअ आनन्दो न स्यात् [तै.उ. २.७], चक्षुषष् चक्षुर् उत ष्रोत्रस्य ष्रोत्रम् [बृ.आ.उ. ४.४.१८] इत्याद्या ।

टीकोत्थापितष्रुतौ च, जीवो नामतो नान्यः स्वयंसिद्धो नास्ति, परन्तु तदात्मक एवेत्य् अर्थः । तथातोऽन्यो द्रष्टा नास्ति, सर्वद्रष्टुस् तस्यापरो द्रष्टा नास्तीत्य् अर्थः इति व्याख्येयम् ॥२४॥ [भगवत्सन्दर्भ १५]

विष्वनाथः - तेषां तदज्ٌआने हेतुम् आहदेहेन्द्रियेति । यदंषविद्धाः यच् चैतन्यांषेनाविष्टाः सन्तः कर्मसु स्वस्वविषयेषु चरन्ति जाग्रत्स्वप्नयोः अन्यदा सुषुप्तिः मूर्च्छादौ नैव प्रचरन्ति । यद् वा, अप्रतप्तं लौहं न दहति । अतो यथा लौहम् अग्निषक्त्यैव दाहकं सदग्निं न दहति, एवम् एव ब्रह्मषक्त्यैव स्वस्वविषयेषु प्रवर्तमाना देहादयो ब्रह्म न स्पृषन्ति, नापि जानन्तीति भावः । जीवस् तर्हि द्रष्टृत्वाज् जानातु ? तत्राहस्थानेषु जाग्रदादिषु द्रष्ट्र्अपदेषं द्रष्टृसञ्ज्ٌअं जीवम् अपि कर्मभूतं तद् ब्रह्मैव कर्तृ एति जीवस्य द्रष्टृत्वसिद्ध्यर्थं स्वीयकिञ्चिच्चैतन्यप्रापणेन स्वयम् एव तं प्राप्नोतीत्य् अर्थः । मम आदाय इव जीवा अपि जडा इति च केऽप्य् आचक्षते । यद् वा, तद् ब्रह्मैव तम् एति जानाति, न तु जीवो ब्रह्म जानातीत्य् अर्थः । यद् उक्तं हंसगुह्यस्तवेदेहोऽसवोऽक्षा [भा.पु. ६.४.२५] इत्यादि ॥२४॥

ओ)०(ओ

॥ ६.१६.२५ ॥

ओं नमो भगवते महापुरुषाय महानुभावाय महाविभूतिपतये सकलसात्वतपरिवृढनिकरकरकमलकुड्मलोपलालितचरणारविन्दयुगल परमपरमेष्ठिन् नमस् ते.

œरीधरः - सकला ये सात्वतपरिवृढास् तेषां निकरः समूहस् तस्य करकमलानां कुड्मलैर् मुकुलैर् उपलालितं चरणारविन्दयुगलं यस्य तस्य सम्बोधनम् । परम् उत्कृष्ट । परमेष्ठिन् सर्वेष्वर ॥२५॥

क्रमसन्दर्भः - साक्षाद्भगवत्त्वेन स्तौतिओं नम इति । तद् एवं सङ्कर्षणोपासनापि द्वारम् एव । तस्य सात्वतْआस्त्रविग्रहत्वेन वक्ष्यमाणत्वात् परमं फलं तु ष्रीभगवान् इत्य् अभिप्रेतम् ॥२५॥

विष्वनाथः - महामन्त्रस्य ज्ٌआनप्रकाْअकत्वम् उक्त्वा भक्तिरसपरिपूर्णत्वम् आहओम् इति । सकलसात्वतपरिवृढाः सर्वभक्तष्रेष्ठास् तेषां निकरस्य करकमलानां कुट्मलेन उपलालितं लघु लघु संवाहनवैदग्ध्या प्रीणितं चरणारविन्दयुगलं यस्य, हे तथाभूतेति माम् अपि स्वपादसंवाहनसेवायां स्थापयेत्य् अभिलाषो ध्वनितः ।

ननु त्वाम् अतिनिकृष्टं तस्याम् अत्युत्कृष्टसेवायां कथं नियुٌजे इत्य् अत आहहे परम परमेष्ठिन्, परम परमेष्वर कर्तुम् अन्यथाकर्तुं च समर्थः ॥२५॥

ओ)०(ओ

॥ ६.१६.२६ ॥

ष्रीषुक उवाच
भक्तायैतां प्रपन्नाय विद्याम् आदिष्य नारदः ।
ययाव् अङ्गिरसा साकं धाम स्वायम्भुवं प्रभो ॥

œरीधरः - पूर्व सनारदोऽङ्गिरा आजगामेत्य् अङ्गिराः प्राधान्येनोक्तः । चित्रकेतोः पुत्रप्रदत्वेन तस्य पृथग् उक्तत्वात् । इह तु नारदोऽङ्गिरसा साकं ययाव् इति नारदस्य प्राधान्यनिर्देषः । तद् उपदेषेन तस्य वैराग्योत्पत्तेः । प्रभो हे समर्थ ॥२६॥

क्रमसन्दर्भः - न व्याख्यातम्.

विष्वनाथः - एताम् इत्य् अनेकवाक्यगर्भाम् एकाम् एव विद्यां महतीम् । अत्र चित्रकेतवे पुत्रप्रदत्वेनाङ्गिरसः प्राधान्यं, मन्त्रप्रदत्वेन तु नारदस्य । अत एव पूर्वम् अङ्गिराः सनारद आजगामेत्य् उक्तं सम्प्रति ययाव् अङ्गिरसा नारद् इत्य् उच्यते । हे प्रभो, एतदाद्यभिप्रायज्ٌआने परमसमर्थ ॥२६॥

ओ)०(ओ

॥ ६.१६.२७ ॥

चित्रकेतुस् तु तां विद्यां यथा नारदभाषिताम् ।
धारयाम् आस सप्ताहम् अब्भक्षः सुसमाहितः ॥

œरीधरः - यथा यथावद् धारयाम् आस ॥२७॥

क्रमसन्दर्भः, विष्वनाथः - न व्याख्यातम्.

ओ)०(ओ

॥ ६.१६.२८ ॥

ततः स सप्तरात्रान्ते विद्यया धार्यमाणया ।
विद्याधराधिपत्यं च लेभेऽप्रतिहतं नृप ॥

œरीधरः - विद्याधराधिपत्यं चावान्तरफलं लेभे । अप्रतिहतम् अस्खलितम् ॥२८॥

क्रमसन्दर्भः - न व्याख्यातम्.

विष्वनाथः - प्रथमम् अवान्तरफलम् आहविद्याधराधिपत्यम् इति ॥२८॥

ओ)०(ओ

॥ ६.१६.२९ ॥

ततः कतिपयाहोभिर् विद्ययेद्धमनोगतिः ।
जगाम देवदेवस्य षेषस्य चरणान्तिकम् ॥

मध्वः - अन्यान्तर्यामिनं विष्णुम् उपास्यान्यसमीपगः ।
भवेद् योग्यतया तस्य पदं वा प्राप्नुयान् नरः ॥ इति नारदीये ।

अनेन प्रकारेण मुहुस् तत्सकाْअम् अभ्यगात् ।

œएषान्तर्यामिनं विष्णुं चित्रकेतुर् उपास्यतु ।
ष्एषाविष्टहरेष् चापि वरान् प्राप्यपतद् गतिम् ॥ इति तन्त्रमालायाम् ॥२९॥

œरीधरः - कतिपयैर् अहोभिः । विद्ययेद्धेन दीप्तेन मनसा गतिर् यस्य ॥२९॥

क्रमसन्दर्भः - न व्याख्यातम्.

विष्वनाथः - मुख्यं फलम् आहजगामेति ॥२९॥

ओ)०(ओ

॥ ६.१६.३० ॥

मृणालगौरं षितिवाससं स्फुरत्
किरीटकेयूरकटित्रकङ्कणम् ।
प्रसन्नवक्त्रारुणलोचनं वृतं
ददर्ष सिद्धेष्वरमण्डलैः प्रभुम् ॥

œरीधरः - मृणालवद्गौरम् । षितिवाससं नीलाम्बरम् । स्फुरन्ति किरीटादीनि यस्य । कटित्रं कटिसूत्रम् । प्रसन्नानि वक्त्राणि यस्य । अरुणानि लोचनानि यस्य तं च तं च ॥३०॥

क्रमसन्दर्भः - न व्याख्यातम्.

विष्वनाथः - सितिवाससं नीलाम्बरं, कटित्रं कटिसूत्रम् ॥३०॥

ओ)०(ओ

॥ ६.१६.३१ ॥

तद्दर्षनध्वस्तसमस्तकिल्बिषः
स्वस्थामलान्तःकरणोऽभ्ययान् मुनिः ।
प्रवृद्धभक्त्या प्रणयाْरुलोचनः
प्रहृष्टरोमानमद् आदिपुरुषम् ॥

œरीधरः - दृष्ट्वा च तम् आदिपूरुषम् अभ्ययाच् छरणं गतः । अनमन् ननाम । कथम्भूतः । तस्य दर्षनेन ध्वस्तं समस्तं किल्बिषं यस्य । स्वच्छम् अमलं चान्तः करणं यस्य । प्रणयेनाْरुमुक्ते लोचने यस्य । प्रहृष्टानि रोमाणि यस्य सः ॥३१॥

क्रमसन्दर्भः - न व्याख्यातम्.

विष्वनाथः - तद्दर्षनेति । किल्बिषमात्रं भगवत्प्राप्त्यसम्भावनामयं दुःखं ज्ٌएयम् । दृष्ट्वा च अभ्ययात् अभिमुखम् अगच्छत् । अभ्येत्य चानमत् ॥३१॥

ओ)०(ओ

॥ ६.१६.३२ ॥

स उत्तमष्लोकपदाब्जविष्टरं
प्रेमाْरुलेषैर् उपमेहयन् मुहुः ।
प्रेमोपरुद्धाखिलवर्णनिर्गमो
नैवाْअकत् तं प्रसमीडितुं चिरम् ॥

œरीधरः - तं प्रसमीडितुं स्तोतुं चिरं नैवाْअकन् न षْआक । तत्र हेतुःउत्तमष्लोकस्य पादाब्जयोर् विष्टरम् आसनम् उपमेहयन्न् अभिषिञ्चन् । प्रेम्णोपरुद्धोऽखिलानां वर्णाना निर्गम उच्चारणं यस्य सः ॥३२॥

क्रमसन्दर्भः - न व्याख्यातम्.

विष्वनाथः - नत्वा तुष्टावेत्य् आहस इति । विष्टरमानसं, उपमेहयन् अभिषिञ्चन् ॥३२॥

ओ)०(ओ

॥ ६.१६.३३ ॥

ततः समाधाय मनो मनीषया
बभाष एतत् प्रतिलब्धवाग् असौ ।
नियम्य सर्वेन्द्रियबाह्यवर्तनं
जगद्गुरुं सात्वतْआस्त्रविग्रहम् ॥

œरीधरः - मनीषया बुद्ध्या मनः समाधायैतद् वक्ष्यमाणं बभाषे । प्रतिलब्धा वाक् येन । सात्वतْआस्त्रोक्तो विग्रहो यस्य तम् ॥३३॥

क्रमसन्दर्भः - न व्याख्यातम्.

विष्वनाथः - प्रतिलब्धवाक् तत्कृपयैवेत्य् अर्थः । सात्वतْआस्त्रोक्तो विग्रहो देहो यस्येत्य् अनेन ज्ٌआनْआस्त्रोक्तस्य मायामयविग्रहत्वस्य प्रामाण्यं वारितम् ॥३३॥

ओ)०(ओ

॥ ६.१६.३४ ॥

चित्रकेतुर् उवाच
अजित जितः सममतिभिः
साधुभिर् भवान् जितात्मभिर् भवता ।
विजितास् तेऽपि च भजताम्
अकामात्मनां य आत्मदोऽतिकरुणः ॥

œरीधरः -
अन्योन्यप्रेमजानन्दनिभृतान् स्वामिसेवकान् ।
अभिनन्दन् मुदा स्तौति दषभिः पञ्चभिर् विभुम् ॥

हे अजित । अन्यैर् अजितोऽपि भवान् साधुभिर् भक्तैर् जितः स्वाधीन एव कृतः । यतो भवान् अतिकरुणः । तेऽपि च निष्कामा अपि भवता विजिताः । यो भवान् अकामात्मनाम् आत्मानम् एव ददाति ॥३४॥

क्रमसन्दर्भः - हरिभक्तिसुधोदये च प्रह्लादं प्रति ष्रीमुखवाक्यम्

सभयं सम्भ्रमं वत्स मद्गौरवकृतं त्यज ।
नैष प्रियो मे भक्तेषु स्वाधीनप्रणयी भव ॥
अपि मे पूर्णकामस्य नवं नवम् इदं प्रियम् ।
निःषङ्कप्रणयाद् भक्तो यन् मां पष्यति भाषते ॥
सदा मुक्तोऽपि बद्धोऽस्मि भक्तेषु स्नेहरज्जुभिः ।
अजितोऽपि जितोऽहन्तैर् अवष्योऽपि वْईकृतः ॥
त्यक्तबन्धुजनस्नेहो मयि यं कुरुते रतिम् ।
एकस् तस्यास्मि स च मे न चान्योऽस्त्य् आवयोः सुहृत् ॥ इति ।

तस्मात् साधु व्याख्यातं भगवत्प्रतीतिरूपा वृत्तिर् मायादिमयी न भवति । किं तर्हि स्वरूपषक्त्यानन्दरूपा यदानन्दपराधीनः ष्रीभगवान् अपीति । यथा च ष्रीमती गोपालोत्तरतापनी ष्रुतिःविज्ٌआनघन आनन्दघनः सच्चिदानन्दैकरसे भक्तियोगे तिष्ठति [गो.ता.उ. २.७९] इति ॥३४॥ [प्रीतिसन्दर्भः ६६]

विष्वनाथः - परस्परवْईभावलभ्यानन्दरसाम्बुधौ, मज्जेतां भगवद्भक्तौ भक्त्यैवेत्य् आहसंस्तुवन्हे अजित ! ज्ٌआनियोगिप्रभृतिभिस् त्वम् अजित एव साधुभिर् भक्तैस् तु भवान् जितः अधीनीकृतः सममतिभिः स्वकीयसुखदुःखसमबुद्धिभिर् जितात्मभिर् जितमनस्कत्वेन मनोधर्मस्य कामस्यापि जितत्वात् निष्कामैः तेषां तदुपासने निष्कामत्वम् एव त्वज्जये कारणम् इति भावः । ते साधवोऽपि भवता विजिताः, यतो भजताम् अकामात्मनां भजद्भ्यो निष्कामेभ्यः यो भवान् आत्मदः आत्मानम् एव ददाति । यदि यूयं मां परिचर्य किम् अप्य् अपवर्गादिकम् अपि मत्तो नैव वृणुध्वे, तर्हि यथेष्टं रात्रिन्दिनं माम् एव परिचरथ माम् ऋणीकुरुथेत्य् आत्मानं तेभ्यो ददद् एव बलाद् आत्मनः सौन्दर्यसौस्वर्यसौरभ्यादीनि तन्नयनचरणारविन्दादीन्द्रियभोगार्थम् अर्पयतीत्य् अर्थः । तेन तद्विजये भवतोऽप्य् आत्मदत्वम् एव कारणम् इति भावः । अत्र साधुभिर् इति ज्ٌआनिभिर् अपीति न व्याख्येयम् । उत्तरार्धे भजताम् अकामात्मनाम् इति विषेषणद्वयस्य तद्व्यवर्तकत्वात्, ज्ٌआनिनां भजनं तु मोक्षसिद्ध्यर्थं साधनदْआयाम् एव । अत्र तु भजताम् इति वर्तमाननिर्देषः । निष्कामत्वं त्व् आत्यन्तिकदुःखनिवृत्तिकामत्वात् तेषां नास्त्य् एव ॥३४॥

ओ)०(ओ

॥ ६.१६.३५ ॥

तव विभवः खलु भगवन्
जगदुदयस्थितिलयादीनि ।
विष्वसृजस् तेऽंْआंْआस् तत्र
मृषा स्पर्धन्ति पृथग् अभिमत्या ॥

œरीधरः - ननु भक्तैर् एव जित इति कथम् ? स्पर्धमानैर् अपि सृष्ट्यादिकर्तृभिर् अन्यैर् ईْवरैर् जयसम्भवात् तत्राहतवेति । जगत उदयादीनि तवैव विभवो विभवनं महिमा लीलेति यावत् । आदिषब्देन प्रवेषनियमनादीनि । विष्वसृजस् तु ब्रह्मादयो नेष्वराः किन्तु ते तवांषो यः पुरुषस् तस्यांْआः । तत्र एवं स्थितेऽपि पृथक् पृथग् ईْवरा वयम् इत्य् अभिमानेन वृथैव स्पर्धन्ते ॥३५॥

क्रमसन्दर्भः - विष्वसृजः ब्रह्मरुद्रेन्द्राद्याः अंْआंْआः अत्यल्पांْआ इत्य् अर्थः ॥३५॥

विष्वनाथः - एवं प्रभुभक्तयोः परस्परवْईभावम् आख्याय प्रभोः प्रभावम् आहतवेति त्रिभिः । विभवो महिमा । ननु ब्रह्मादयो जगदुदयादिहेतवो दृष्यन्ते । तत्राहविष्वेति । ननु ब्रह्मरुद्रादिभक्ताः स्वस्वसेव्यानाम् एव जगदीْवरत्वं प्रतिपादयन्तो मिथः स्पर्धन्ते इत्य् अत आहतत्र मृषेति । पृथगभिमत्या वयं हैरण्यगर्भाः षैवाः सौरा इत्याद्यभिमानवन्तः ॥३५॥

ओ)०(ओ

॥ ६.१६.३६ ॥

परमाणुपरममहतोस्
त्वम् आद्यन्तान्तरवर्ती त्रयविधुरः ।
आदाव् अन्तेऽपि च सत्त्वानां
यद् ध्रुवं तद् एवान्तरालेऽपि ॥

œरीधरः - त्वम् एव सृष्ट्यादिकर्तेत्य् एतद् उपपादयतिपरमाणुः सूक्ष्ममूलकारणम् । परममहद् अन्तिमं कार्यम् । तयोस् त्वम् एवाद्यन्तान्तरवर्ती । आदाव् अन्ते चान्तरे मध्ये च वर्तितुं ْईलं यस्य सः । अत एव त्रयविधुर आद्यन्तमध्यْऊन्यो ध्रुवः । ते च त्वया सृज्यन्ते न तु ध्रुवाः । कुत इत्य् अत आहसत्त्वानां सत्त्वेन प्रतीतानां कार्याणाम् आदाव् अन्तेऽपि यद् ध्रुवम् अनपाय्यन्तरालेऽपि च तद् एव ध्रुवं सुवर्णादिवत् ॥३६॥

क्रमसन्दर्भः - न व्याख्यातम्.

विष्वनाथः - त्वम् एव सृष्ट्यादिकर्ता वास्तववस्तुरूप इत्य् उपपादयतिपरमाणुः सूक्ष्मं मूलकारणम् परममहद् अन्तिमं कार्यम् । तयोस् त्वम् एवाद्यन्तान्तरवर्ती । आदाव् अन्ते अन्तरे मध्ये च वर्तितुं ْईलं यस्य सः । अत एव त्रयविधुर आद्यन्तमध्यْऊन्यो नित्यं, यतः सत्त्वानां कार्यवस्तूनाम् आदौ अन्ते च यत् ध्रुवं कारणत्वेन स्थिरं तद् एव अन्तरालेऽपि सुवर्णादिवत् । अतस् त्वम् एव सर्वकारणं वास्तवं वस्तु अन्यत् सर्वं कार्यजातम् अवास्तवं वस्त्व् इत्य् अर्थः ॥३६॥

ओ)०(ओ

॥ ६.१६.३७ ॥

क्षित्यादिभिर् एष किलावृतः
सप्तभिर् दषगुणोत्तरैर् अण्डकोषः ।
यत्र पतत्य् अणुकल्पः
सहाण्डकोटिकोटिभिस् तद् अनन्तः ॥

œरीधरः - एवं ध्रुवत्वेन कालतः परिच्छेदो नास्तीत्य् उक्तं देषतोऽप्य् अपरिच्छेदम् आहक्षित्यादिभिर् इति । पूर्वस्मात् पूर्वस्माद् दषगुणम् उत्तरोत्तरैर् अधिकैर् आवृतः । यत्र त्वय्य् अणुकल्पोऽणुतुल्यः पतति परिभ्रमति तत् तस्माद् अनन्तस् त्वम् ॥३७॥

क्रमसन्दर्भः - दषगुणा उत्तरोत्तरा येषां तैर् इत्य् अर्थः ॥३७॥

विष्वनाथः - एवं कालतः परिच्छेदाभावम् उक्त्वा देषतोऽप्य् अपरिच्छेदम् आहक्षित्यादिभिः क्षितिजलतेजआकाْआहङ्कारमहत्तत्त्वप्रकृतिभिः पूर्वस्मात् पूर्वस्माद् दषगुणाधिकैर् आवृतः । यत्र त्वय्य् अणुकल्पः पतति परिभ्रमति तत् तस्माद् अनन्तस् त्वम् ॥३७॥

ओ)०(ओ

॥ ६.१६.३८ ॥

विषयतृषो नरपषवो
य उपासते विभूतीर् न परं त्वाम् ।
तेषाम् आْइष ईْअ
तद् अनु विनष्यन्ति यथा राजकुलम् ॥

œरीधरः - यस्माद् एवं परमेष्वरस् त्वम् एवाऽन्ये देवास् तव विभूतयोऽतस् त्वा विहाय विषयकामनयान्योपासका अतिमन्दा इत्याहविषयेषु तृट् तृष्णा येषां ते नराकाराः पषवः । कुतः, ये विभूतीर् इन्द्राद्या उपासते न तु परं त्वाम् । ततः किम् ? तत्राहतेषाम् इति । तद् अनु उपास्यनाْआनन्तरम् । यथा राजकुलम् अनु राजकुलनाْआन् अन्तरं तत् सेवकानाम् आْइषो नष्यन्ति तद्वत् । अयं च परमोऽवधिर् मध्येऽपि नष्यन्त्य् एव ॥३८॥

क्रमसन्दर्भः - न व्याख्यातम्.

विष्वनाथः - एवं प्रभोः सर्वोत्कर्षम् आख्याय भक्तस्यापि तम् अभक्तनिन्दया प्रथमं व्यतिरेकेणाहविषयेति । विभूतीर् इन्द्राद्याः, न तु त्वाम् । उपास्यनाْआनन्तरम् । यथा राजकुलनाْआनन्तरं तत्सेवकानाम् आْइषो नष्यन्ति ॥३८॥

ओ)०(ओ

॥ ६.१६.३९ ॥

कामधियस् त्वयि रचिता न परम
रोहन्ति यथा करम्भबीजानि ।
ज्ٌआनात्मन्य् अगुणमये गुण
गणतोऽस्य द्वन्द्वजालानि ॥

œरीधरः - विषयकामेनापि कृता त्वत् सेवा मोक्षफलैवेत्य् आहकामधियो विषयकामना अपि हे परम, त्वयि रचिताः कृताْ चेन् न रोहन्ति देहान्तरोत्पत्तये न भवन्ति । करम्भबीजानि भर्जितबीजानि यथा । यतोऽस्य जीवस्य गुणगणाद् एव द्वन्द्वसमूहा भवन्ति । अतः कामेनापि निर्गुणस्य तव भजनाच् छनैर् नैर्गुण्यं भवतीत्य् अर्थः ॥३९॥

क्रमसन्दर्भः - न व्याख्यातम्.

विष्वनाथः - भक्तस्योत्कर्षं कैमुतिकन्यायेनान्वयेनाहकामा राज्याद्यास् तदर्थधियो मतयस् त्वयि रचिताः कृताْ चेत्, न रोहन्ति देहान्तरोत्पत्तये न भवन्ति, यथा करम्भबीजानि भृष्टयवबीजानि, तथैव । यद्यपि कामधियोऽन्यत्र रोहन्त्यो दृष्टाः भृष्टबीजतुल्या न भवन्ति, तद् अपि विषयसाद्गुण्याद् भवन्तीत्य् आहज्ٌआनात्मनि चिन्मये अगुणमये गुणमयात् पदार्थाद् भिन्ने । अतो रसकूपपतितं वस्तु यथा रस एव भवेद् एवं त्वयि प्रविष्टाः कामधियोऽपि चिन्मय्यो भवतीति कथं तासां संसारहेतुत्वं स्याद् इत्य् अर्थः । यतो गुणगणत एव द्वन्द्वजालानि संसारकारणानि भवन्ति ॥३९॥

ओ)०(ओ

॥ ६.१६.४० ॥

जितम् अजित तदा भवता
यदाह भागवतं धर्मम् अनवद्यम् ।
निष्किञ्चना ये मुनय
आत्मारामा यम् उपासतेऽपवर्गाय ॥

œरीधरः - फलकामनयापि त्वदाराधनं यदा मोक्षहेतुस् तदा किं वक्तव्यं भगवद् धर्ममाहात्म्यम् ? इति वक्तुं तत्सम्प्रदायप्रवर्तकत्वेन च भगवन्तं स्तौतिजितम् इति । यदा भवान् भागवतं धर्मम् आहतदा हे भगवन् ! त्वया जितं सर्वोत्कर्षेण स्थितम् । तत्र हेतुःये निष्किञ्चनाः सनत्कुमारादयो मुनयः, ते यं भवन्तम् अपवर्गाय सेवन्ते तेन भवता जितम् । यं धर्मम् इति वा ॥४०॥

क्रमसन्दर्भः - जितम् इति निजोत्कर्ष आविष्कृतः । भगवन्न् इति पाठः स्वामिसम्मतः भवतेति तु प्रायः सर्वत्र ॥४०॥

विष्वनाथः - यद्य् एवं स्वमहिम्नासकामाया अपि भक्तेः ष्रैष्ठ्यं, तदा किम् उत निष्कामायाः । किं च, भक्तेर् निष्कामत्वं च त्वत्प्रवर्तितम् अतो निष्कामभक्तेर् यत् तव जयः पूर्वप्रतिपादितस् तत्रापि परमकृपालुः स्वभक्तवْईभावेप्सुस् त्वम् एव कारणम् इत्य् अतो वस्तुतस् तवैव विषेषतो जय इत्य् आहजितम् इति । हे अजित, भागवतं धर्मम् अनवद्यं निष्कामं यदैव भवान् आहतद् एव जितं भवतैव भक्ता ऋणीकृताः, येनैव निष्कामभक्तियोगेन भक्तैर् भवान् जीयते, तस्य त्वयैवोक्तत्वात् तद्गुणं, त्वम् एव स्वभक्ताधीनत्वाभिलाषसाधकं कृपाविषेषम् आस्वादयन्तः प्रत्युत एव भक्ताः स्वयम् एव ऋणीभूय स्थिता भवन्तीति भावः । ये निष्किञ्चनाः प्रथमत एव षुद्धाः तथा तत्सङ्गतस् त्यक्तस्वनिष्ठा मुनयस् तापसा आत्मारामा जीवन्मुक्ताْ च केचन यम् एव धर्मम् उपासते ।

यद् वा, निष्किञ्चना इत्य् अस्यैव विषेषणद्वयम् । मुनयस् त्वन्मननْईला आत्मारामास् त्वय्य् एव रममाणा इत्य् अर्थः । अपवर्गाय अपकृष्टा वर्गाْ चत्वारोऽपि यतस् तस्मै प्रेम्णे अपवर्गष् च भवति । योऽसाव् इत्यादि पञ्चमस्कन्धीयपद्योक्तलक्षणाय भक्तियोगायेति वा ॥४०॥

ओ)०(ओ

॥ ६.१६.४१ ॥

विषममतिर् न यत्र नृणां
त्वम् अहम् इति मम तवेति च यद् अन्यत्र ।
विषमधिया रचितो यः
स ह्य् अविषुद्धः क्षयिष्णुर् अधर्मबहुलः ॥

œरीधरः - अनवद्यताम् एवाहविषममतिर् यत्र यस्मिन् भागवते धर्मे नास्ति । यद् अन्यत्र यथान्यस्मिन् काम्ये धर्मे । ननु सोऽपि वेकोक्तत्वाद् अनवद्य एव तत्राहविषमधिया षत्रुमरणादिकामनया रचितो विहितो यः स ह्य् अविषुद्धः रागद्वेषादिमत्त्वात् । क्षयिष्णुष् च नष्वरफलत्वात् । अधर्मबहुलष् च हिंसादिबाहुल्यात् । तद् उक्तं षबरस्वामिभिःउभयम् इह चोदनायां लक्ष्यतेऽर्थोऽनर्थष् च इत्यादि ॥४१॥

क्रमसन्दर्भः - न व्याख्यातम्.

विष्वनाथः - यत्र भागवते धर्मे त्वम् अहम् इति मम तव इत्य् अहन्तास्पदममतास्पदयोर् विषममतिर् उत्तरष्लोकार्थदृष्ट्या द्वेषनिबन्धनवैषम्यवती मम तव त्वम् अहं षत्रुर् इति मतिर् नास्ति यत्, या अन्यत्र काम्यधर्मे इत्य् अर्थः । काम्यधर्मम् एव निन्दतिविषमधिया षत्रुमरणादिकामनया रचितो यः स ह्य् अविषुद्धः रागद्वेषादिमयत्वात्, क्षयिष्णुष् च नष्वरफलत्वात्, अधर्मबहुलष् च हिंसादिबाहुल्यात् । तद् उक्तम् षवरस्वामिनाउभयम् इह चोदनायां लक्ष्यतेऽर्थोऽनर्थष् च इत्यादि ॥४१॥

ओ)०(ओ

॥ ६.१६.४२ ॥

कः क्षेमो निजपरयोः
कियान् वार्थः स्वपरद्रुहा धर्मेण ।
स्वद्रोहात् तव कोपः
परसम्पीडया च तथाधर्मः ॥

œरीधरः - एतत् प्रपञ्चयतिकः क्षेमः किं कुषलम् ? न किञ्चित् । निजपरयोः स्वस्य परस्य च स्वपरद्रुहा स्वस्मै परस्मै च द्रुह्यतीति स्वपरध्रुक् तेन । यतः स्वद्रोहाद् अत्यन्तकायक्लेْआत् तव कोपः पीडा सम्भवति । तद् उक्तं गीतासु

कर्षयन्तः षरीरस्थं भूतग्रामम् अचेतसः ।
मां चैवान्तःषरीरस्थं तान् विद्ध्य् आसुरनिष्चयान् ॥ [गीता १७.५] इति ।

तथा परसम्पीडया अधर्मः । चषब्दात् तव कोपष् च । अतस् त्वया रागान्धम् अपि कथञ्चिद् वेदमार्गे प्रवर्तयितुं काम्यधर्मोऽभिहितो न तत्त्वदृष्ट्या ॥४२॥

क्रमसन्दर्भः - निजसंसारहेतुत्वात् स्वद्रुहा पुमान् भवाब्धिं न तरेत् स आत्महेतिवत् पष्वाद्युपालम्भात् परद्रुहाच् चेत्य् अर्थः । कोपः औदास्यमयः क्रोधः । अधर्मो ‘षुद्धो धर्मः ॥४२॥

विष्वनाथः - उक्तम् अर्थं स्पष्टयतिकः क्षेमः किं कुषलम् ? निजपरयोर् निजस्याहन्तास्पदस्यात्मनः परस्य ममतास्पदस्य पुत्रकलत्रादेर् न किञ्चिद् इत्य् अर्थः । स्वस्मै परस्मै च द्रुह्यतीति स्वपरध्रुक् तेन । यतः स्वद्रोहात् परहिंसार्थकात्यन्तस्वकायक्लेषकरतपोव्रतादेः । अधर्मः पापं त्वत्कोपष् च ॥४२॥

ओ)०(ओ

॥ ६.१६.४३ ॥

न व्यभिचरति तवेक्षा
यया ह्य् अभिहितो भागवतो धर्मः ।
स्थिरचरसत्त्वकदम्बेष्व्
अपृथग्धियो यम् उपासते त्व् आर्याः ॥

œरीधरः - भागवतधर्मेण तु न द्रोह इत्य् आहनेति । न व्यभिचरति न परमार्थं जहाति । तव ईक्षा दृष्टिः । अव्यभिचारे हेतुःस्थिरेति । स्थावरजङ्गमप्रानिसमूहेषु समबुद्धयो भागवता यं धर्मं सेवन्ते ॥४३॥

क्रमसन्दर्भः - न व्याख्यातम्.

विष्वनाथः - ननु क्षयिष्णुत्वादिदोषबाहुल्येऽपि काम्यधर्मे फलदर्षनात् प्रवर्तते, निर्दोषेऽपि निष्कामधर्मे फादर्षनात् प्रवृत्तौसंषेरते जनास् तत्राहनेति । तवेक्षा मद्भक्त्या जीवः कृतार्थीभवतीति परामर्षो न व्यभिचरतीति काम्यधर्मे कदाचित् फलस्यापि व्यभिचारः स्यान् न तु त्वदीयेक्षायाः । अत एव आर्या इत्य् अनार्यास् तु संषेरतां नामेति भावः । अपृथग्धियः स्वस्य परस्य च सुखदुःखेषु पृथग्बुद्धिरहिता आर्या इति आर्याख्यं च्छन्दष् चेदम् इति दर्षितम् ॥४३॥

ओ)०(ओ

॥ ६.१६.४४ ॥

न हि भगवन्न् अघटितम् इदं
त्वद्दर्षनान् नृणाम् अखिलपापक्षयः ।
यन्नाम सकृच् छ्रवणात्
पुक्कषोऽपि विमुच्यते संसारात् ॥

œरीधरः - एवम्भूतस्य भागवतधर्मप्रवर्तकस्य तव दर्षनात् सर्वपापक्षयो भवतीति किं चित्रम् इत्य् आहनहीति ॥४४॥

सनातनः (ह.भ.वि. ११.४८६) - साक्षात् स्वयम् एव विमुक्तो भवति, इत्य् अनन्यसाधनतोक्ता । यद् वा, साक्षाद् इति वर्तमानतच्छरीर एवेत्य् अर्थः । एतच् च प्रारब्धविनाْइत्वे पूर्वं लिखितार्थम् एव ॥४४॥

क्रमसन्दर्भः - न व्याख्यातम्.

विष्वनाथः - निष्कामधर्मस्य मयैव साक्षात् फलं लब्धम् इत्य् आहन हीति । नृणाम् इति ममैवेति भावः । पापक्षयस्य का वार्ता मोक्षोऽपि भवतीत्य् आहयन्नाम एकस्यैव, किम् उत बहूनाम् ? सकृद् एव, किं पुनर् असकृत् ? ष्रवणाद् एव, किम् उत कीर्तनादेः ? पुक्कषोऽपि, किम् उतान्यः ? संसाराद् एव, किम् उत पापाद् इति साधनारम्भ एव फलदर्षनम् इति ॥४४॥

ओ)०(ओ

॥ ६.१६.४५ ॥

अथ भगवन् वयम् अधुना
त्वदवलोकपरिमृष्टाْअयमलाः ।
सुरऋषिणा यत् कथितं
तावकेन कथम् अन्यथा भवति ॥

œरीधरः - अतोऽहं कृतार्थोऽस्मीत्य् आहअथेति । अथ अतो हेतोफ् तवावलोकनेन परिमृष्टा निरस्ता आْअये चित्ते मला येषां ते । त्वद्दर्षनं च मम नारदोपदेषेन जातम् इत्य् आहसुरऋषिणेति ॥४५॥

क्रमसन्दर्भः - न व्याख्यातम्.

विष्वनाथः - अतोऽहं कृतार्थोऽस्मीत्य् आहअथेति ॥४५॥

ओ)०(ओ

॥ ६.१६.४६ ॥

विदितम् अनन्त समस्तं
तव जगदात्मनो जनैर् इहाचरितम् ।
विज्ٌआप्यं परमगुरोः
कियद् इव सवितुर् इव खद्योतैः ॥

œरीधरः - यथा चाहं पूर्वम् अतिमूढ आसं, यथा च नारदेनानुगृहीतोऽस्मि तत्सर्वान्तर्यामिनस् तव मया किं प्रकाْअनीयम् इत्य् आहविदितम् इति । विषेषेण ज्ٌआप्यं प्रकाْअनीयं कियद् इव न किम् अपीत्य् अर्थः । सवितुर् यथा स्वद्योतैः प्रकाْअनीयं नास्ति तद्वत् ॥४६॥

क्रमसन्दर्भः - न व्याख्यातम्.

विष्वनाथः - विषयान्धोऽप्य् अहं स्वभक्तं प्रेष्य संसारकूपाद् उद्धृत्य स्वचरणान्तिकम् आनीत इत्यादि किं विज्ٌआपयामीत्य् आहविदितम् इति । सवितुः स्वतरीव त्वयि खद्योतैर् इवास्माभिः किं प्रकाْअनीयम् ॥४६॥

ओ)०(ओ

॥ ६.१६.४७ ॥

नमस् तुभ्यं भगवते
सकलजगत्स्थितिलयोदयेْआय ।
दुरवसितात्मगतये
कुयोगिनां भिदा परमहंसाय ॥

œरीधरः - उक्तलक्षणं भगवन्तं प्रणमतिनम इति द्वाभ्याम् । सकलस्य जगतः स्थित्यादीनाम् ईْआय समर्थाय । दुरवसिताऽविज्ٌआता आत्मगतिर् निजतत्त्वं यस्य तस्मै । केषाम् ? कुयोगिनाम् । केन ? भिदा भेददृष्ट्या ॥४७॥

क्रमसन्दर्भः - नम इति । भिदा नानोपास्यभेददृष्ट्या कुयोगिनां दुरवसितेति । यद् वा, भिदा भेदमय्या भक्त्या । परमहंसायेति परेणान्वयः । तया षुद्धरूपत्वेन हृत्कमलविहारिण इत्य् अर्थः ॥४७॥

विष्वनाथः - भिदा भेददृष्ट्या हेतुना ये कुयोगिनस् तेषां परमहंसस्वरूपेणोद्धारकायेत्य् अर्थः ॥४७॥

ओ)०(ओ

॥ ६.१६.४८ ॥

यं वै ष्वसन्तम् अनु विष्वसृजः ष्वसन्ति
यं चेकितानम् अनु चित्तय उच्चकन्ति ।
भूमण्डलं सर्षपायति यस्य मूर्ध्नि
तस्मै नमो भगवतेऽस्तु सहस्रमूर्ध्ने ॥

œरीधरः - ष्रीधरः - ष्वसन्ति चेष्टन्ते । चेकितानं पष्यन्तम् अनु चित्तयो ज्ٌआनेन्द्रियाणि उच्चकन्ति स्वारूढं पष्यन्ति ॥४८॥

क्रमसन्दर्भः - उच्चकन्ति स्वरूपं पष्यन्ति यस्य एव ज्ٌआनषक्त्यंषेनैव स्वस्वज्ٌआनं लभन्त इत्य् अर्थः । “कनी दिप्तिकान्तिगतिषु” इत्य् अस्य यङ्लुगन्तस्य रूपम् इदम् ॥४८॥

विष्वनाथः - ष्वसन्तं चेष्टमानं विष्वसृजः कर्मेन्द्रियाणि ष्वसन्ति चेष्टन्ते, यं चेकितानं पष्यन्तं चित्तयः ज्ٌआनेन्द्रियाणि उच्चकन्ति स्वस्वविषयं पष्यन्ति ॥४८॥

ओ)०(ओ


॥ ६.१६.४९ ॥

ष्रीषुक उवाच
संस्तुतो भगवान् एवम् अनन्तस् तम् अभाषत ।
विद्याधरपतिं प्रीतष् चित्रकेतुं कुरूद्वह ॥

न कतमेनापि व्याख्यातम्.

ओ)०(ओ

॥ ६.१६.५० ॥

ष्रीभगवान् उवाच
यन् नारदाङ्गिरोभ्यां ते व्याहृतं मेऽनुْआसनम् ।
संसिद्धोऽसि तया राजन् विद्यया दर्षनाच् च मे ॥

œरीधरः - मेऽनुْआसनं मद्विषय उपदेषः । तेन तया च विद्ययाऽस्माच् च दर्षनात् संसिद्धोऽसि ॥५०॥

क्रमसन्दर्भः - न व्याख्यातम्.

विष्वनाथः - मेऽनुْआसनं ष्रवणकीर्तनादिभजनं तेन तया, विद्यया नारदोपदिष्टमहामन्त्रेण च तत्साध्यान् मम दर्षनाच् च ॥५०॥

ओ)०(ओ

॥ ६.१६.५१ ॥

अहं वै सर्वभूतानि भूतात्मा भूतभावनः ।
ष्अब्दब्रह्म परं ब्रह्म ममोभे ْआْवती तनू ॥

मध्वः - हरिस् तु सर्वभूतानि तदन्तर्याम्यपेक्षया ।
तिङ्पदान्य् अपि सर्वाणि सुप्पदानि तथैव च ।
तस्मिन्न् एव प्रवर्तेत मुख्या वृत्त्या विषेषतः ॥ इति च ॥५१॥

œरीधरः - तद् बोधदार्ढ्याय स्वयम् अप्य् उपदिषति, अहम् इत्यादिना । सर्वभूतान्य् अहम् एव भूतानाम् आत्मा भोक्ताप्य् अहम् एव । भोक्तृभोग्यात्मकं विष्वं मद्व्यतिरिक्तं नास्तीत्य् अर्थः । यतोऽहं भूतभावनः भूतानां प्रकाْअकः कारणं च ।

ननु षब्दब्रह्म प्रकाْअकं, परं ब्रह्म कारणं च प्रकाْअकं च ? सत्यम्, ते उभे ममैव रूपे इत्य् आहषब्दब्रह्मेति । ْआْवती ْआْवत्यौ ॥५१॥

क्रमसन्दर्भः - अहम् इति । अत्र षब्दब्रह्मणः साहचर्यात् परब्रह्मणोऽप्य् अंषत्वम् आयाति ॥५१॥

विष्वनाथः - किं च, भक्तितत्त्वं त्वया ज्ٌआतम् एव, तत्र अजित जितः [भा.पु. ६.१६.३५] इत्यादिस्तुतिर् एव प्रमाणम् । जिज्ٌआसानैरपेक्ष्यार्थं ज्ٌआनतत्त्वम् अहम् एवोपदिْआमि, षृण्व् इत्य् आहअहं वै इति । अत्रेदं विवेचनीयम् । वस्तु तावत् द्विविधंवास्तवम् अवास्तवं च । ब्रह्म परमात्मा भगवान् सपरिकर इत्य् एतत् त्रितयम् एव वास्तवं वस्तु, मायिकप्रपञ्चजातम् इदम् अवास्तवं वस्तु । अवस्तु च द्विविधङ्कार्यम् अकार्यं च । कार्यं स्वप्नेन्द्रजालादिगतम् । अकार्यं खपुष्पषषषृङ्गादि । एषां मध्ये, वेद्यं वास्तवम् अत्र वस्तु [भा.पु. १.१.२] इति प्रथमोक्तेर् वास्तववस्तुन एवोपादेयत्वं वक्तुं, प्रथमम् अवास्तवं वस्त्व् आहसर्वभूतानि भोक्तृभोग्यात्मकानि जगन्ति अहम् एव, मदीयजीवषक्तिमायाषक्तिमयत्वाद् इति भावः । अत्र जीवानाम् अवास्तववस्तुत्वम् अविद्यावृतत्वाद् एवोक्तम् ।

वास्तवं वस्त्व् आहभूतानां समष्टिव्यष्टीनाम् आत्मा अन्तर्यामीति द्वितीयः । तृतीयष् च पुरुषोऽहम् । तथा भूतानि तानि भावयतीत्य् उत्पादयतीति प्रथमः पुरुषष् चाहम् । तथा भूतानि दास्यसख्यादिभाववन्ति करोतीति भूतभावनः, कृष्णो रामष् च सम्प्रति त्वया दृष्यष् चाहम् ।

किं च, निष्वासरूपं यत् षब्दब्रह्म वेदः, तथा मन्निर्विषेषाकारत्वेन ज्ٌआनिषु प्रतिपद्यमानं यत् परं ब्रह्म, ते उभे ममैव तनुरूपे । वेदस्य षब्दरूपत्वाद् आकाْअगुणत्वेनानित्यषङ्कायास् तथा परब्रह्मणष् चानिर्देष्यत्वेनावस्तुत्वषङ्काया वारणायाहْआْवती षाْवत्यौ नित्यसत्ये एव ॥५१॥

ओ)०(ओ

॥ ६.१६.५२ ॥

लोके विततम् आत्मानं लोकं चात्मनि सन्ततम् ।
उभयं च मया व्याप्तं मयि चैवोभयं कृतम् ॥

मध्वः - लोकं चात्मनि सन्ततं वासनारूपेण ॥५२॥

œरीधरः - अतस् तम् एवं पष्येत्य् आहलोके भोग्यप्रपञ्चे भोक्तृत्वेन विततम् अनुगतम् आत्मानं, लोकं चात्मनि भोग्यत्वेन सन्ततं व्याप्तम् । तद् उभयं च मया कारणात्मना व्याप्तम् । मयि चैवोभयं कृतं प्रकल्पितं स्मरेद् इति तृतीयेनान्वयः । पष्येद् इत्य् अध्याहारो वा ॥५२॥

क्रमसन्दर्भः - तथैवानुभावयतिलोक इति । आत्मानं परं ब्रह्म स्वरूपं विततम् आْरयत्वेन वर्तमानम्, आत्मनि तस्मिन् सन्ततम् आْरितं पष्य मया भगवद्रूपेण परब्रह्मणोऽपि मदीयनिर्विषेषाविर्भावरूपत्वात् । अत एवोभयं च मयि कृतं मज्ज्ٌआननिमित्तम् एव निरूपितम् इत्य् अर्थः ॥५२॥

विष्वनाथः - ननु त्वम् एव चेत् सर्वं भवसि, तर्हि किं सर्वभूतान्य् एवोपास्यत्वेन ध्येयानि भक्तानाम् उतान्तर्याम्यादिरूपाणि ? इति तत्राहलोके भोग्यप्रपञ्चे भोक्तृत्वेन विततम् अनुगतम् आत्मानं, जीवं तथा लोकं चात्मनि भोग्यत्वेन सन्ततं सविस्तारम् उपस्थितम् । तद् उभयं मया कारणात्मना व्याप्तम् । मयि चाधिष्ठानकारणे उभयं कृतं कार्यरूपं स्मरेद् इति तृतीयेनान्वयः । तेन सर्वभूतानि मच्छक्तिकार्याण्य् अनित्यान्य् अस्वरूपभूतानि नोपास्यत्वेन ध्येयानीति भावः ॥५२॥

ओ)०(ओ

॥ ६.१६.५३५४ ॥

यथा सुषुप्तः पुरुषो विष्वं पष्यति चात्मनि ।
आत्मानम् एकदेषस्थं मन्यते स्वप्न उत्थितः ॥
एवं जागरणादीनि जीवस्थानानि चात्मनः ।
मायामात्राणि विज्ٌआय तद्द्रष्टारं परं स्मरेत् ॥

मध्वः - मायामात्राणि प्रकृतिनिर्मितानि ॥५४॥

œरीधरः - ननु जाग्रदाद्यवस्थाभेदेन भोक्तृभोग्यात्मकं विष्वं स्फुटं प्रतीयमानं कथं कल्पितं स्यात् ? इत्य् आْअङ्क्य स्वप्नगतजाग्रदादिदृष्टान्तेन सम्भावयन्न् आहयथेति द्वाभ्याम् । यथा स्वप्ने सुप्तो विष्वं गिरिवनादिरूपं देْआन्तरस्थम् आत्मन्य् एव पष्यति । स्वप्नमध्ये सुषुप्तिं स्वप्नं च पष्यतीत्य् अर्थः । तथा स्वप्न एवोत्थितः सन्न् आत्मणम् एकदेषस्थं षयनदेषे स्थितं मन्यते, जाग्रदवस्थाम् अनुभवति ॥५३॥ एवं प्रसिद्धान्य् अपि जागरादीनि जीवस्थानानि जीवोपाधेर् बुद्धेर् अवस्थाभूतान्य् आत्मनो मायामात्राणीत्य् एवं विज्ٌआय, तेषां द्रष्टारम् अत एव परं तदवस्थारहितम् आत्मानं स्मरेत् ॥५४॥

क्रमसन्दर्भः - ननु, यावद् विष्वस्माद् अनासक्तो न स्यात्, तावत् कथं स्यात् ? इत्य् एवम् आْअङ्क्य षुद्धजीवस्य स्वरूपज्ٌआनपूर्वकं तज्ज्ٌआनम् उपदिषतियथेति युग्मकेन । अयम् अर्थःयथा स्वप्नमध्य एव सुषुप्तः कष्चित् पुरुषः पुनः स्वप्नं पष्यन् भ्रमविषेषेण विष्वं गिरिवनादिकम् आत्मनि पष्यति, स्वस्मिन्न् एवारोपयति, पुनस् तस्मिन्न् एव स्वप्ने उत्थितो लब्धजागर इव सन् आत्मानम् एकदेषस्थं तत्र षयनैकदेषं पष्यन् तद्गिरिवनादिकं भिन्नम् एव पष्यति, तानि जागरादीनि यथा आत्मनः परमात्मनो मम मायामात्राणि सन्ति, जीवस्थानानि विज्ٌआय विज्ٌआतस्य पुरुषस्य षुद्धजीवस्यापि द्रष्टारं माम् एव परं स्मरेद् इति ॥५३॥

विष्वनाथः - प्रत्युत तान्य् अवास्तववस्तूनि खल्व् अवस्तूनीव त्यक्त्वा ममान्तर्याम्यादिरूपम् एवोपासीतेत्य् आहयथेति द्वाभ्याम् । स्वप्ने स्वप्नमध्ये एव सुषुप्तः सुष्ठु सुप्तः पुरुषः स्वप्नं पष्यन् भ्रमविषेषेण विष्वं गिरिवनादिकम् आत्मनि पष्यति स्वस्मिन् एवारोपयति । पुनस् तस्मिन्न् एव स्वप्ने उत्थितो लब्धजागरः सन्न् आत्मानम् एकदेषस्थं तत्र षयनैकप्रदेषस्थं मन्यते, जाग्रदवस्थाम् अनुभवन्, तद्गिरिवनादिकं भिन्नम् एव मन्यते इत्य् अर्थः ।

तद् एवम् अवस्तुभूतः स्वाप्निको जागरो यथा तथैव प्रसिद्धो वस्तुभूतोऽपि जागरो ज्ٌएयो नष्वरत्वाद् इत्य् आहएवम् इति । जीवस्थानानि जीवोपाधेर् बुद्धेर् एवावस्थाْ च आत्म५ परमेष्वरस्य मायाषक्तिकार्यत्वान् मायामात्राणि ज्ٌआत्वा तेषां द्रष्टारं परं ष्रेष्ठम् अन्तर्यामिणम् इति जीवात्मा व्यावृत्तः ।

अत्र स्वाप्निक्ये जागरस्वप्नसुषुप्त्यवस्था अविद्यया जीवेन सृज्यत्वाद् अविद्यामात्र्यो ह्य् अवस्तुभूता एवं प्रसिद्धा जागराद्यवस्थास् तु मायाषक्त्या भगवता सृष्टा मायामात्र्यः खल्व् अवस्तुभूता एव, तथापि स्वाप्निकं गिरिवनसर्पव्याघ्रहस्त्यष्वादिकस् त्व् अविद्यया जीवेन सृज्यम् अवस्त्व् एवेति विवेचनीयम् ॥५३॥

ओ)०(ओ

॥ ६.१६.५५ ॥

येन प्रसुप्तः पुरुषः स्वापं वेदात्मनस् तदा ।
सुखं च निर्गुणं ब्रह्म तम् आत्मानम् अवेहि माम् ॥

œरीधरः - ननु तेषां द्रष्टारम् इति कथम् उच्यते, स्वापे दृष्याभावेन द्रष्टृत्वाभावात् तत्राहयेनेति । प्रसुप्तः पुरुषो जीवो येन रूपेण तदा स्वापकाले आत्मनः स्वापं निर्गुणम् अतीन्द्रियं सुखं च वेद तम् आत्मानं ब्रह्म माम् अवेहि । तदा स्वापसुखयोर् असंवेदने “सुखम् अहम् अस्वाप्सम्” इति स्मृतेर् असम्भवात् ॥५५॥

क्रमसन्दर्भः - तम् एव स्पष्टयतियेनेति । मायिकाहङ्कारालये जीवादिगतमहाचिच्छक्त्यंषेन तत्त्वविषेषेण हेतुना स्वापः तत्र निर्गुणसुखं च वेद, तद् ब्रह्मावेहि । आत्मानं परमात्मानं मां भगवद्रूपं चावेहि । वदन्ति तत् तत्त्वविद [भा.पु. १.२.११] इत्य् आदेः ॥५५॥

विष्वनाथः - ननु तं द्रष्टारम् अन्तर्यामिणं कथम् अहं जानामि ? इत्य् अत आहयेनेति । प्रसुप्तः पुरुषो जीवो यदा स्वापं वेद, तद् एव सुषुप्ताव् आत्म५ स्वस्य निर्गुणं निर्विषेषं सुखं च येनैव हेतुना वेद, तम् आत्मानम् अन्तर्यामिणम् अवेहि । यत्रैव गुणैर् दृढबद्धम् आवृतज्ٌआनानन्दम् अपि जीवं कृपया सुषुप्तौ नित्यम् एव गुणान् प्रविलाप्य निर्गुणं तदीयं सुखं तम् अनुभावयति । स एवान्तर्यामी स्पष्टम् एवावगम्यतां, न हि तं विना ह्य् अस्वतन्त्रो जीवः स्वयम् एव स्वबन्धनं विमोच्य स्वीयसुखं द्रष्टुं षक्नुयाद् इति भावः । तम् अन्तर्यामिणम् एव निर्विषेषत्वेन प्रतीतं ब्रह्म अवेहि । ब्रह्मैव सविषेषं मां भगवन्तम् अवेहि । एक एवाहं ब्रह्म परमात्म भगवान् इति त्रिरूपो भवामि, न तु मत्स्वरूपस्य द्वित्वं त्रित्वं वा । यद् उक्तं देवैःस्वरूपद्वयाभावात् [भा.पु. ६.९.३६] इति ॥५५॥

ओ)०(ओ

॥ ६.१६.५६ ॥

उभयं स्मरतः पुंसः प्रस्वापप्रतिबोधयोः ।
अन्वेति व्यतिरिच्येत तज् ज्ٌआनं ब्रह्म तत् परम् ॥

मध्वः - प्रतिबोधेनेति स्वयम् अपि प्रतिबुद्धः सुप्ताव् अस्वपन् व्यतिरिच्येत ॥५६॥

œरीधरः - ननु स्वापसाक्षिणा दृष्टं कथं जाग्रदवस्थः स्मरेत् ? न ह्य् अन्येन दृष्टम् अन्यः स्मरति तत्राहौभयं प्रस्वापं प्रतिबोधं च स्मरतोऽनुसन्दधतः । तयोः प्रस्वापप्रतिबोधयोः प्रकाْअकत्वेन यद् अन्वेति ताभ्यां व्यतिरिच्येत च । एकैकापायेऽप्य् अनपायात् । तज् ज्ٌआनं परं ब्रह्म तद् एव, न तु भिन्नम् इत्य् अर्थः । अतो बाल्ये दृष्टस्य यौवने स्मृतिवद् अवस्थान्तरत्वेऽपि स्वापानन्दयोः स्मरणं घटत इति भावः । तद् एवम्भूतं ब्रह्मात्मानम् अवेहीत्य् अनुषङ्गः ॥५६॥

क्रमसन्दर्भः - अत एव जीवज्ٌआनस्यापि ब्रह्मणि तात्पर्यम् इत्य् आहौभयम् इति । तज्ज्ٌआनं षुद्धजीवस्वरूपं तच् च ब्रह्मणि तत्परम् इति ॥५६॥

विष्वनाथः - ननु स्वापसाक्षिणा दृष्टं जाग्रदवस्थः कथं “सुखम् अहम् अस्वाप्सम् इति स्मरेत् ? न ह्य् अन्येन दृष्टम् अन्यः स्मरति । तत्राहौभयं प्रस्वापं प्रतिबोधं च स्मरतोऽनुसन्दधतः पुंसस् तयोः प्रस्वापप्रतिबोधयोः यद् अन्वेति, ताभ्यां व्यतिरिच्येत, एकैकापायेऽप्य् अनपायात् । तज् ज्ٌआनं जीव इत्य् अर्थः । अतो बाल्ये दृष्टस्य यौवने स्मृतिवद् अवस्थान्तरत्वेऽपि स्वापानन्दयोः स्मरणं घटत इति भावः । तत् परं ततो जीवात् परं ब्रह्म, न तु स एव ब्रह्मेत्य् अर्थः । जीवस्य तटस्थषक्तित्वेन तद्रूपत्वेऽपि तस्य स्वरूपषक्तित्वाभावात् । अतो भिन्नम् एव ब्रह्मेत्य् अर्थः ॥५६॥

ओ)०(ओ

॥ ६.१६.५७ ॥

यद् एतद् विस्मृतं पुंसो मद्भावं भिन्नम् आत्मनः ।
ततः संसार एतस्य देहाद् देहो मृतेर् मृतिः ॥

मध्वः - सर्वभिन्नं परमात्मानं विस्मरन् संसरेद् इह ।
अभिन्नं संस्मरन् याति तमो नास्त्य् अत्र संषयः ॥ इति च ॥५७॥

œरीधरः - विपक्षे दोषम् आहयद् यदि एतन् मद्भावं मत्स्वरूपं ब्रह्म विस्मृतं तद् आत्मनः सकाْआद् भिन्नं भवति । तत एतस्य पुंसः संसारो भवति । संसारस्वरूपम् आहदेहाद् देहो जन्मानन्तरं पुनर् जन्म मृतेर् अनन्तरं मृतिष् चेति ॥५७॥

क्रमसन्दर्भः - तदज्ٌआने दोषम् आहयद् यस्माद् ब्रह्म विस्मृतम् । अनाद्यज्ٌआनेनानुसंहितम् । ततस् तस्माद् एव एतस्य जीवस्य संसारः तच् चाभिप्रायविषेषेण जीवाद् भिन्नत्वेन स्वस्माद् भिन्नत्वेन दर्षयतिआत्मनो भिन्नं, मम भावः सत्ता यत्र तद् इति भयं द्वितीयाभिनिवेषतः स्यात् [भा.पु. ११.२.३७] इत्यादेर् युक्तम् एव तद् अज्ٌआने संसार इति ॥५७॥

विष्वनाथः - अतो ब्रह्मजीवयोः स्वरूपैक्यभावनम् एवापराधोऽनर्थहेतुर् इत्य् आहयद् एतद् इति । आत्मनो जीवात् सकाْआत् मद्भावं मत्स्वरूपं भिन्नम् एव क्लीबत्वम् आर्षम् । यद् यदि विस्मृतं स्याद् अभिन्नम् एव स्यात्, ततो हेतोर् एतस्याभिन्नदर्षिनः पुंसः संसारः स्यात् । संसारम् एवाहदेहाद् इति । अत एव तत्त्वम् असीत्य् आदौ जीवस्य तदीयतटस्थषक्तित्वेन ताद्रूप्याद् एव सूर्यतत्किरणयोर् इवैक्यं भावनीयम् इति भावः । तद् एवम् अवास्तववस्तुनो विष्वस्य तच्छक्तिकार्यत्वेनाभिन्नत्वात् ताद्रूप्यम् । ताद्रूप्येति तात्स्वरूप्याभावाद् भिन्नम् एव नष्वरत्वप्रयोजकम् । षुद्धजीवस्य त्व् अनष्वरत्वाद् वास्तववस्त्वन्तःपातित्वेऽपि तटस्थषक्तित्वात् ताद्रूप्यम् एव, न तु तात्स्वरूप्यं, ब्रह्मपरमात्मभगवतां तु वास्तववस्तुत्वं स्वरूपैक्याद्य् ऐक्यं च । भगवन्नित्यप्रेयसीपार्षदधाम्नां चिच्छक्तिविलासत्वात् । केषाञ्चिन् नित्यसिद्धत्वाद् अपि वास्तववस्तुत्वं तात्स्वरूप्यं च । केषाञ्चिन् नित्यमुक्तभक्तत्वेन, केषाञ्चिल् लब्धभक्तिकैवल्यत्वेन सिद्धानां दास्यादिवासनावतां जीवानां तु नित्यदासादिगणान्तःपातित्वाभावेन स्वरूपषक्त्यानाविष्टत्वाद् एव तात्स्वरूप्यम् । लब्धभक्तिप्राधान्येन सिद्धानां जीवानां ْआस्त्रभक्तत्वात् दासादिगणान्तःपातित्वाभावेन स्वरूपषक्त्यानाविष्टत्वात् ताद्रूप्यं वास्तववस्तुत्वं चेति भगवतोऽनेकषक्तिमत्वेनाद्वैतं फलितम् इति प्रसङ्गात् वैष्णवसिद्धान्तो दर्षितः ॥५७॥

ओ)०(ओ

॥ ६.१६.५८ ॥

लब्ध्वेह मानुषीं योनिं ज्ٌआनविज्ٌआनसम्भवाम् ।
आत्मानं यो न बुद्ध्येत न क्वचित् क्षेमम् आप्नुयात् ॥

œरीधरः - योन्यन्तरेऽपि भोगादिसम्पादनं षक्यं ज्ٌआनार्थं त्व् अत्रैव यतितव्यम् इत्य् आहलब्ध्वेति । ज्ٌआनं ْआस्त्रोक्तम्, विज्ٌआनम् अपरोक्षम्, तयोः सम्भवो यस्यां ताम् ॥५८॥

क्रमसन्दर्भः - न व्याख्यातम्.

विष्वनाथः - उक्तलक्षणज्ٌआनार्थम् अवष्यम् एव यतितव्यम् इत्य् आहलब्ध्वेति । ज्ٌआनं ْआस्त्रोत्थं, विज्ٌआनम् अपरोक्षं, तयोः सम्भवो यस्यां ताम्, आत्मानं जीवं परमेष्वरं च ॥५८॥

ओ)०(ओ

॥ ६.१६.५९ ॥

स्मृत्वेहायां परिक्लेषं ततः फलविपर्ययम् ।
अभयं चाप्य् अनीहायां सङ्कल्पाद् विरमेत् कविः ॥

œरीधरः - वैराग्यार्थम् आहईहायां प्रवृत्तिमार्गे । तत ईहातः । अनीहायां निवृत्तिमार्गे त्व् अभयं मोक्षो भवतीति च स्मृत्वा फलसङ्कल्पाद् विरमेत् । पाठान्तरे नोभयं परिक्लेषः फलविपर्ययष् च नास्तीत्य् एवं स्मृत्वा ॥५९॥

क्रमसन्दर्भः - न व्याख्यातम्.

विष्वनाथः - एतज् ज्ٌआनेच्छुर् ज्ٌआतदृष्टादृष्टकर्मफलकः कर्मनिष्ठां त्यजेद् इत्य् आहईहायां सकामत्वे तत ईहातः । अनीहायां निष्कामत्वे अभयं सर्वत एव भयाभावः । नोभयम् इति पाठे क्लेषविपर्ययौ न स्याताम् इति स्मृतः ॥५९॥

ओ)०(ओ

॥ ६.१६.६० ॥

सुखाय दुःखमोक्षाय कुर्वाते दम्पती क्रियाः ।
ततोऽनिवृत्तिर् अप्राप्तिर् दुःखस्य च सुखस्य च ॥

œरीधरः, विष्वनाथः - एतद् विवृणोतिसुखायेति त्रिभिः । दुःखस्यानिवृत्तिः सुखस्याप्राप्तिः ॥६०॥

क्रमसन्दर्भः - न व्याख्यातम्.

ओ)०(ओ

॥ ६.१६.६१ ॥

एवं विपर्ययं बुद्ध्वा नृणां विज्ٌआभिमानिनाम् ।
आत्मनष् च गतिं सूक्ष्मां स्थानत्रयविलक्षणाम् ॥

œरीधरः - विज्ٌआ उद्यमे प्रवीणा वयम् इत्य् अभिमानवताम् । स्थानत्रयविलक्षणां तुरीयां बुद्ध्वा ॥६१॥

क्रमसन्दर्भः - पूर्वानुरूपम् एवोपसंहरतिएवम् इति यूग्मकेन । आत्मारामाْ च मुनयः [भा.पु. १.७.१०] इत्य् आदेः ॥६१॥

विष्वनाथः - स्थानत्रयविलक्षणां तुरीयाम् ॥६१॥

ओ)०(ओ

॥ ६.१६.६२ ॥

दृष्टष्रुताभिर् मात्राभिर् निर्मुक्तः स्वेन तेजसा ।
ज्ٌआनविज्ٌआनसन्तृप्तो मद्भक्तः पुरुषो भवेत् ॥

œरीधरः - दृष्टष्रुताभिर् मात्राभिर् ऐहिकामुष्मिकैर् विषयैः । स्वेन तेजसा विवेकबलेन ॥६२॥

क्रमसन्दर्भः - न व्याख्यातम्.

विष्वनाथः - मात्राभिर् विषयैः । स्वतेजसा स्वीयसाधनप्रब्रह्मा ॥६२॥

ओ)०(ओ

॥ ६.१६.६३ ॥

एतावान् एव मनुजैर् योगनैपुण्यबुद्धिभिः ।
स्वार्थः सर्वात्मना ज्ٌएयो यत् परात्मैकदर्षनम् ॥

œरीधरः - न चातः परः पुरुषार्थोऽस्तीत्य् आहएतावान् इति । योगे नैपुण्यं यस्यां सा बुद्धिर् येषाम् । परस्यात्मन एकं दर्षनम् इति यद् एतावान् एव ॥६३॥

क्रमसन्दर्भः - तद् एव प्रषंसतिएतावान् इति । परमात्मनो भगवत एवैकं केवलं दर्षनम् अनुभव इति यत् ॥६३॥ [प्रीतिसन्दर्भः, २]

विष्वनाथः - परस्य ष्रेष्ठस्यात्मनः परमात्मन एव एकं दर्षनं, न तु विषयस्य ॥६३॥

ओ)०(ओ

॥ ६.१६.६४ ॥

त्वम् एतच् छ्रद्धया राजन्न् अप्रमत्तो वचो मम ।
ज्ٌआनविज्ٌआनसम्पन्नो धारयन्न् आْउ सिध्यसि ॥

œरीधरः, विष्वनाथः - न व्याख्यातम्.

क्रमसन्दर्भः - संसिद्धो ‘सीति । यत् पूर्वम् उक्तम् अधुना च सिद्ध्यसीति तद् द्वयम् अपि वर्तमानसामीप्येनैव ज्ٌएयं तत्राप्य् अप्रमत्तः सन् मम वचो धारयन्न् इति भावि विघ्नो हेतुर् अप्य् उद्दिष्टः ॥६४॥

ओ)०(ओ

॥ ६.१६.६५ ॥

ष्रीषुक उवाच
आْवास्य भगवान् इत्थं चित्रकेतुं जगद्गुरुः ।
पष्यतस् तस्य विष्वात्मा ततष् चान्तर्दधे हरिः ॥

न कतमेनापि व्याख्यातम्.

ओ)०(ओ

इति सारार्थदर्षिन्यां हर्षिण्यां भक्तचेतसाम् ।
षष्ठस्य षोडषोऽध्यायः सङ्गतः सङ्गतः सताम् ॥*॥

ओ)०(ओ

इति ष्रीमद्भागवते महापुराणे ब्रह्मसूत्रभाष्ये पारमहंस्यं संहितायां वैयासिक्यां षष्ठस्कन्धे
चित्रकेतूपाख्याने
षोडषोऽध्यायः ।
॥ ६.१६ ॥


(६.१७)
अथ सप्तदषोऽध्यायः
चित्रकेतूपाख्याने


॥ ६.१७.१ ॥

ष्रीषुक उवाच
यतष् चान्तर्हितोऽनन्तस् तस्यै कृत्वा दिषे नमः ।
विद्याधरष् चित्रकेतुष् चचार गगने चरः ॥

œरीधरः -
ततः सप्तदषेऽमोघमहार्धि प्राप्य खे चरन् ।
विहस्य गिरिषं ْआपाद् उमाया वृत्रतां गतः ॥

यतो यस्याम् । तस्यै दिषे नमः नमनं कृत्वा ॥१॥

क्रमसन्दर्भः - न व्याख्यातम्.

विष्वनाथः -
चित्रकेतुः सप्तदषे विद्याधरपतिर् भवन् ।
विहस्य षङ्करं देव्याः ْआपतो वृत्रताम् अगात् ॥

यतो यस्याम् दिषि ॥१॥

 ओ)०(ओ

॥ ६.१७.२ ॥

स लक्षं वर्षलक्षाणाम् अव्याहतबलेन्द्रियः ।
स्तूयमानो महायोगी मुनिभिः सिद्धचारणैः ॥

œरीधरः - स चित्रकेतुर् विद्याधरस्त्रीभिर् हरिं गापयन् रेम इति द्वयोर् अन्वयः । अव्याहतं बलम् इन्द्रियपाटवं च यस्य ॥२॥

क्रमसन्दर्भः - स लक्षम् इति युग्मकम् ।।२॥

विष्वनाथः - न व्याख्यातम्.

 ओ)०(ओ

॥ ६.१७.३ ॥

कुलाचलेन्द्रद्रोणीषु नानासङ्कल्पसिद्धिषु ।
रेमे विद्याधरस्त्रीभिर् गापयन् हरिम् ईْवरम् ॥

œरीधरः - नानाविधाः सङ्कल्पेनैव सिद्धयो यासु तासु ॥३॥

क्रमसन्दर्भः - न व्याख्यातम्.

विष्वनाथः - नानासङ्कल्पसिद्धिष्व् अपि सङ्कल्पान् विहाय हरिं गापयन्न् एव रेमे हरेर् गुणचरणारविन्दकीर्तनयोर् एव रतोऽभूद् इत्य् अर्थः ॥२॥

 ओ)०(ओ

॥ ६.१७.४ ॥

एकदा स विमानेन विष्णुदत्तेन भास्वता ।
गिरिषं ददृषे गच्छन् परीतं सिद्धचारणैः ॥

œरीधरः -
अकस्माद् अद्भुतैष्वर्यगर्वात् प्राचीनकर्मतः ।
आसुरीं योनिम् आपन्नो भवान् ईْआपतः स तु ॥

तद् आहएकदेत्यादिना ॥४॥

क्रमसन्दर्भः - तत्रापि प्राचीनमहदपराधान्तरस्य दुष्फलत्वम् आहएकदेति ॥४॥

विष्वनाथः -
भक्तिं भूतिं हरिर् दत्त्वा स्वविच्छेदानुभूतये ।
देव्याः ْआपेन वृत्रत्वं नीत्वा तं स्वान्तिकेऽनयत् ॥

अस्वीकृतां स्वदेहार्धीकृताम् ॥४॥

 ओ)०(ओ

॥ ६.१७.५ ॥

आलिङ्ग्याङ्कीकृतां देवीं बाहुना मुनिसंसदि ।
उवाच देव्याः षृण्वन्त्या जहासोच्चैस् तदन्तिके ॥

œरीधरः - अङ्कीकृताम् उत्सङ्गेनैकीकृत्य देवीं बाहुनालिङ्ग्य स्थितम् । उवाच जहास च । तस्यान्तिके स्थितः सन् ॥५॥

क्रमसन्दर्भः, विष्वनाथः - न व्याख्यातम्.

 ओ)०(ओ

॥ ६.१७.६ ॥

चित्रकेतुर् उवाच
एष लोकगुरुः साक्षाद् धर्मं वक्ता षरीरिणाम् ।
आस्ते मुख्यः सभायां वै मिथुनीभूय भार्यया ॥

œरीधरः - धर्मं वक्ता वदति । षरीरिणां मध्ये मुख्यष् च भार्यया मिथुनीभूय चास्ते ॥६॥

क्रमसन्दर्भः, विष्वनाथः - न व्याख्यातम्.

 ओ)०(ओ

॥ ६.१७.७ ॥

जटाधरस् तीव्रतपा ब्रह्मवादिसभापतिः ।
अङ्कीकृत्य स्त्रियं चास्ते गतह्रीः प्राकृतो यथा ॥

œरीधरः, क्रमसन्दर्भः - न व्याख्यातम्.

विष्वनाथः - प्राकृतो यथेति, न तु प्राकृतः साक्षाद् ईْवरत्वाद् इति दक्षवन् नायं षिवनिन्दकोऽपराधी ज्ٌएय इति भावः ॥७॥

 ओ)०(ओ

॥ ६.१७.८ ॥

प्रायषः प्राकृताْ चापि स्त्रियं रहसि बिभ्रति ।
अयं महाव्रतधरो बिभर्ति सदसि स्त्रियम् ॥

œरीधरः, क्रमसन्दर्भः - न व्याख्यातम्.

विष्वनाथः - महाव्रतधरो नैष्ठिकब्रह्मचारी योगीन्द्रः प्रियं बिभर्तीत्य् अचिन्त्यम् ऐष्वर्यम् इति भावः ॥८॥

 ओ)०(ओ

॥ ६.१७.९ ॥

ष्रीषुक उवाच
भगवान् अपि तच् छ्रुत्वा प्रहस्यागाधधीर् नृप ।
तूष्णीं बभूव सदसि सभ्याْ च तदनुव्रताः ॥

œरीधरः - अगाधा गम्भीरा धीर् यस्य सः ॥९॥

क्रमसन्दर्भः - अगाधे अनवगाहमहिम्नि भगवति धीर् बुद्धिर् यस्य सः । अतः षरीरादावनावेْआत् तूष्णीं बभूवेति । तदनुव्रता इति । अतस् तदभिप्रायानुसारेणैव ते च तदनुगाْ च तुष्णीम्बभूवुर् इत्य् अर्थः ॥९॥

विष्वनाथः - प्रहस्येति । माम् अपि सदाचारे स्थापयितुम् इच्छतीति भावः । सहसैव चित्रकेतोर् अभिप्रायज्ٌआनाद् अगाधा सर्वैर् दुष्प्रवेْआ धीर् यस्य सः । चित्रकेतोर् अभिप्रायष् चायमयं खल्व् ईْवर एव नास्य दुराचारत्वेऽपि क्षतिः । यः खल्व् अनभिज्ٌअः इमं निन्दिष्यति तस्यापराधात् सर्वनाْओ भविष्यति, यथा दक्षस्येत्य् अत इमम् अद्यारभ्यापि यदि सदाचारे स्थापयितुम् अहं षक्नुयाम्, तदा लोकानां भद्रं स्यात् । तथा विष्णुः परमेष्वरो भद्र एव सुचरितत्वात् । रुद्रस् त्व् अभद्रो दुराचारत्वाद् इत्य् अप्रतिष्ठाप्यस्य न भवेद् इति । तद् अस्मै हितैषिणे कठोरभाषिणेऽपि हरिभक्ताय नाहं कुप्यामीति भगवतः षम्भोर् अभिप्रायानुसारिणः सभ्याْ च तूष्णीं बभूवुर् एव न तु चुक्रुधुः । ष्रीषिवनिन्दनस्य तदभिप्रेतत्वे ते सभ्या सद्य एव कर्णौ पिधाय ततो निरयास्यन्न् इति ज्ٌएयम् । यद् उक्तम्भगवन्निन्दनं ष्रुत्वा तत्परस्य जनस्य वा इत्य् आदि ॥९॥

 ओ)०(ओ

॥ ६.१७.१० ॥

इत्य् अतद्वीर्यविदुषि ब्रुवाणे बह्वषोभनम् ।
रुषाह देवी धृष्टाय निर्जितात्माभिमानिने ॥

œरीधरः - न तस्य वीर्यं प्रभावं विद्वान् अतद्वीर्यविद्वांस् तस्मिन् । निर्जितात्माभिमानिने जितेन्द्रियोऽहम् इत्य् अभिमानवते इति रुषा क्रोधेनाह ॥१०॥

क्रमसन्दर्भः - देवी तु न क्षन्तुं षक्तवतीत्य् आहैत्य् अतद्वीर्येति । वीर्यमात्रं तादृषलौकिकचारित्र्याच् चादितं यन् महाभागवतत्वं तद् अप्य् अविदुषीत्य् अर्थः । तथैवोक्तंअगाधधीः इति ॥१०॥

विष्वनाथः - न तस्य वीर्यं प्रभावं वेत्तीति तस्मिन् न हि स्वतन्त्र ईْवरः कस्यचिद् अपि षिक्षया किम् अपि करोतीति भावः । अषोभनं ब्रुवाणे इति जगदीْवरे नीति षिक्षणानौचित्यात् धृष्टाय निःषङ्कभाषित्वाद् अतिप्रगल्भाय निःषेषेण जितो मया प्रेमवْईकृतः आत्मा परमात्मा सङ्कर्षणोऽपीत्य् अभिमानवते । रुषेति तु महादेवसभ्ययोर् अभिप्रायस्याज्ٌआनाद् एव रुड् इयम् इति न व्याख्येया । किन्तु बहुब्रुवाण इति हितम् अप्य् एतद् अस्मद् अनुपादित्सितम् अयं नैकद्वान् वारान् नापि त्रिचतुरान्, किन्तु बहून् एव वारान् ब्रूते इति क्रोधे कारणं ज्ٌएयम् ॥१०॥

 ओ)०(ओ

॥ ६.१७.११ ॥

ष्रीपार्वत्य् उवाच
अयं किम् अधुना लोके ْआस्ता दण्डधरः प्रभुः ।
अस्मद्विधानां दुष्टानां निर्लज्जानां च विप्रकृत् ॥

œरीधरः - विरुद्धं प्रकर्षेण करोतीति विप्रकृत् ॥११॥

क्रमसन्दर्भः - न व्याख्यातम्.

विष्वनाथः - विषेषेण प्रकर्षं करोतीति विप्रकृत् ْआसनेन हितकृद् इत्य् अर्थः ॥११॥

 ओ)०(ओ

॥ ६.१७.१२ ॥

न वेद धर्मं किल पद्मयोनिर्
न ब्रह्मपुत्रा भृगुनारदाद्याः ।
न वै कुमारः कपिलो मनुष् च
ये नो निषेधन्त्य् अतिवर्तिनं हरम् ॥

œरीधरः - अतिवर्तिनं ْआस्त्रम् अतिक्रम्य वर्तनْईलम् । ये नो निषेधन्ति न निवारयन्ति ॥१२॥

क्रमसन्दर्भः, विष्वनाथः - न व्याख्यातम्.

 ओ)०(ओ

॥ ६.१७.१३ ॥

एषाम् अनुध्येयपदाब्जयुग्मं
जगद्गुरुं मङ्गलमङ्गलं स्वयम् ।
यः क्षत्रबन्धुः परिभूय सूरीन्
प्रْआस्ति धृष्टस् तद् अयं हि दण्ड्यः ॥

œरीधरः - एषां ब्रह्मादीनाम् अनुध्येयं पदाब्जयुग्मं यस्य तम् । मङ्गलमङ्गलं परमधर्ममूर्तिम् । सूरीन् परिभूयाज्ٌआन् कृत्वा जगद्गुरुं यः प्रْआस्ति । तत् तस्मात् ॥१३॥

क्रमसन्दर्भः - एषाम् इत्य् अस्य टीकायाम् अवज्ٌआं कृत्वेति पाठे तेषाम् इति षेषः । अज्ٌआन् कृत्वेति अज्ٌआन् मत्वेत्य् अर्थः ।।१३॥

विष्वनाथः - परिभूय मुहुर् अपि कठोरोक्त्या तिरस्कृत्य सूरीन् एतत् सभासदोऽप्य् अनभिज्ٌआन् ज्ٌआत्वा परिभूय जगद्गुरुं प्रْआस्ति ॥१३॥

 ओ)०(ओ

॥ ६.१७.१४ ॥

नायम् अर्हति वैकुण्ठ पादमूलोपसर्पणम् ।
सम्भावितमतिः स्तब्धः साधुभिः पर्युपासितम् ॥

œरीधरः - ननु हरिभक्तोऽयं दण्डार्ह इति चेत् तत्राहनायं साधुभिः परिसेवितं वैकुण्ठस्य पादमूलोपसर्पणम् अर्हति । यतः सम्भाविता अहम् अधिक इति कृता मतिर् येन । अत एव स्तब्धोऽनम्रः ॥१४॥

क्रमसन्दर्भः - न व्याख्यातम्.

विष्वनाथः - सम्भाविता अहं महाभक्त इत्य् अभिमानवती मतिर् यस्य सः ॥१४॥

 ओ)०(ओ

॥ ६.१७.१५ ॥

अतः पापीयसीं योनिम् आसुरीं याहि दुर्मते ।
यथेह भूयो महतां न कर्ता पुत्र किल्बिषम् ॥

œरीधरः - तद् एवं स्वयं दण्ड्यत्वं निष्चित्य तं प्राहअत इति । हे पुत्र, यथा भूयो महतां किल्बिषम् अपराधं न कर्ता न करिष्यसि तथा याहीत्य् अर्थः ॥१५॥

क्रमसन्दर्भः - ततष्च तं भीतं मत्वा सकृपम् आहयथेति । एतद् अपराधबीजेन पुनस् तु पूर्ववन् महद् अपराधो न जनयिष्यत इत्य् अर्थः ॥१५॥

विष्वनाथः - अभिْआपान्तरम् एव, “अहो किं निरपराधो हरिभक्तः षप्तः” इति पष्चात्तापवती प्राहहे पुत्रेति । माता यथा दुर्नयं पुत्रं स्वहस्तेन प्रहरति प्रकृत्यैव पुनः स्निह्यति, तथैव त्वाम् अहम् अदण्डयम् इति भावः । अत एव मातृसमुचितम् एवाहभूय इति । बाल्यक्रीडाचापल्येन परगृहविप्रियकारिणं षिषुं प्रहृत्य माता यथा ब्रूतेहे अदान्त ! पुनर् एवं न करिष्यसीति तद्वद् एवेत्य् अर्थः । अत एव भवान्याः सोऽभिْआपष् चित्रकेतुं नापचकार, प्रत्युत वृत्रजन्मनि प्रेमा वृद्धिम् एव प्राप । सत्यां प्रेमसम्पत्तौ भक्तानां पार्षदतनुत्वदैत्यतनुत्वयोर् अविषेषमननात् ॥१५॥

 ओ)०(ओ

॥ ६.१७.१६ ॥

ष्रीषुक उवाच
एवं षप्तष् चित्रकेतुर् विमानाद् अवरुह्य सः ।
प्रसादयाम् आस सतीं मूर्ध्ना नम्रेण भारत ॥

न कतमेनापि व्याख्यातम्.

 ओ)०(ओ

॥ ६.१७.१७ ॥

चित्रकेतुर् उवाच
प्रतिगृह्णामि ते ْआपम् आत्मनोऽٌजलिनाम्बिके ।
देवैर् मर्त्याय यत् प्रोक्तं पूर्वदिष्टं हि तस्य तत् ॥

œरीधरः - पूर्वदिष्टं प्राचीनकर्मप्राप्तम् एव ॥१७॥

क्रमसन्दर्भः - पूर्वदिष्टं हीति पूर्वादिष्टेनैव हि ममैषा बुद्धिर् जातेति । ननु, केवलगुणहेतुत्वे चेतनं कर्तारं विना बन्धमोक्षादिकं जीवानां न स्यात् ? तत्राहएक इति ।।१७॥

विष्वनाथः - प्रतिगृह्णामीति ममानेन ْआपेन कापि क्षतिर् न भविष्यति महादेवे त्वय्य् अप्य् अकृतापराधत्वाद् इति भावः । निरागस्काय मह्यं षप्तवत्यास् तवापि नात्र कोऽपि दोष इत्य् आहदेवैर् इति । पूर्वदिष्टं प्राचीनकर्मप्राप्तम् इति, भक्तस्य तस्य स्वस्मिंस् तथा भावना दैन्येन समुचितैव, वस्तुतस् तु जातप्रेम्णस् तस्य कुतः कर्मगन्धोऽपि प्रेमपूर्वदْआयाम् एव, क्षीयन्ते चास्य कर्माणि मयि दृष्टेऽखिलात्मनि [भा.पु. ११.२०.३०] इत्यादिना सर्वकर्मक्षयोक्तेः । हरेर् भक्तवष्यत्वप्रसिद्धिर् भक्तानां कर्माधीनत्वे सति न सिद्ध्येत्, न हि स्वयं कर्माधीनो भगवन्तम् अधीनमायं वْईकुर्याद् इति । ततष् च तस्य ْआपानुग्रहस्वर्गापवर्गनरकादिसमदर्षित्वमहाबलख्यापनार्थं विद्याधराधिपत्यकुपथ्यदूरीकरणार्थं स्वविरहोष्मणा प्रेमक्षुद्विवर्धनार्थं स्वीयवैकुण्ठागतस्वचरणसाक्षात्सेवामहामाधुर्यभोगप्रदानार्थं च स्वेनैवान्तःप्रेरितया देव्याभिْआपः ष्रीसङ्कर्षणदेवेनैव भगवता स्नेहवता पित्रेव कारित इति तत्त्वं तत्तत्फलदर्षनाद् अवगतम् ॥१७॥

 ओ)०(ओ

॥ ६.१७.१८ ॥

संसारचक्र एतस्मिन् जन्तुर् अज्ٌआनमोहितः ।
भ्राम्यन् सुखं च दुःखं च भुङ्क्ते सर्वत्र सर्वदा ॥

œरीधरः - अयं च संसारचक्रस्वभाव एव न चित्रम् इत्य् आहसंसारचक्र इति ॥१८॥

क्रमसन्दर्भः - न व्याख्यातम्.

विष्वनाथः - अयं च संसारचक्रः स्वभाव एव न चित्रम् इत्य् आहसंसारेति ॥१८॥

 ओ)०(ओ

॥ ६.१७.१९ ॥

नैवात्मा न परष् चापि कर्ता स्यात् सुखदुःखयोः ।
कर्तारं मन्यतेऽप्राज्ٌअ आत्मानं परम् एव च ॥

मध्वः - यत् तद् भगवता क्ळ्प्तं तद् एव नियतं भवेत् ॥१९॥

œरीधरः - अत एवात्र मम च तव च न कोऽपि दोष इत्य् आहनैवेति ॥१९॥

क्रमसन्दर्भः - न व्याख्यातम्.

विष्वनाथः - अप्राज्ٌओऽविवेकी ॥१९॥

 ओ)०(ओ

॥ ६.१७.२० ॥

गुणप्रवाह एतस्मिन् कः ْआपः को न्व् अनुग्रहः ।
कः स्वर्गो नरकः को वा किं सुखं दुःखम् एव वा ॥

œरीधरः - एवं तावत् सुखदुःखादिकम् अङ्गीकृत्योक्तम् । इदानीं तद् अपि वस्तुतो नास्तीत्य् आहगुणानां मायामयानां प्रवाहे संसारे ॥२०॥

क्रमसन्दर्भः - न व्याख्यातम्.

विष्वनाथः - एवं तावत् सुखदुःखादिकम् अङ्गीकृत्योक्तम् । इदानीं तु लवणाकरे पतितः सर्वो लवणरस इव संसारे सर्व एव पदार्थः संसार इति सुखदुःखादिभेदावगमो नोपपद्यते इत्य् आहगुणप्रवाह इति । न ह्य् अतलस्पर्षप्रवाहमध्ये पतितस्य यावत् तटान् अवाप्तिः, तावत् किम् अपि वस्तुतः सुखायेत्य् अतः ْआपानुग्रहादिकं सर्वम् अपि दुःखम् एवेति भावः ॥२०॥

 ओ)०(ओ

॥ ६.१७.२१ ॥

एकः सृजति भूतानि भगवान् आत्ममायया ।
एषां बन्धं च मोक्षं च सुखं दुःखं च निष्कलः ॥

œरीधरः - ननु मायागुणानां चेद् अयं प्रवाहस् तर्हि तेषां जडत्वाद् बन्धमोक्षाद्यनुभवो न स्यात् तत्राहएकः परमेष्वरो मायया निमित्तभूतया भूतानि प्राणिनः सृजति । एषां बन्धादिकं च सृजति । निष्कलः स्वयं बन्धादिْऊन्यः ॥२१॥

क्रमसन्दर्भः - न व्याख्यातम्.

विष्वनाथः - ननु तर्ह्य् अत्र गुणप्रवाहे को वा पातयिता को वास्माद् उद्धर्तेति चेद् भगवान् एवेत्य् आहएक इति । आत्ममायया रजसा सृजति, सत्त्वेन पालयति, तमसा संहरति । एषां बन्धं चाविद्यया मोक्षं च सत्त्वेन सुखं तमसा दुःखं च । निष्कलः कला माया, तद्रहितः ॥२१॥

 ओ)०(ओ

॥ ६.१७.२२ ॥

न तस्य कष्चिद् दयितः प्रतीपो
न ज्ٌआतिबन्धुर् न परो न च स्वः ।
समस्य सर्वत्र निरٌजनस्य
सुखे न रागः कुत एव रोषः ॥

मध्वः - सेवायोग्यातिरेकेण स्वनामै न दास्यति ।
अपराधातिरेकेण नान्यस्यातः समो हरिः ॥ इति माहात्म्ये ॥२२॥

œरीधरः - नन्व् एवम्भूतविषमसृष्टौ तस्य किं कारणम्, प्रियादिवैषम्याभावाद् इत्य् आْअङ्क्य यद्य् अपि प्रियादयो न सन्ति तथापि तत् तत् कर्मवْआत् सर्वं घटत इत्य् आहन तस्येति द्वाभ्याम् । प्रतीपोऽप्रियः । न ज्ٌआतिर् बन्धुष् चेत्य् अर्थः । तत्र हेतुःसर्वत्र समस्य । तत् कुतः ? निरٌजनस्य निःसङ्गस्य । अत एव तन्निमित्ते सुखे रागो नास्ति, रागानुबन्धी रोषः कुतः स्यात् ? ॥२२॥

क्रमसन्दर्भः - न व्याख्यातम्.

विष्वनाथः - ननु तस्य कष्चित् प्रियोऽप्रियष् च जीवोऽवष्यं वर्तत एव, यतः किम् अपि बध्नाति, कम् अपि मोचयति, कम् अपि सुखयतीत्य् आहनेति । न ज्ٌआतिर् बन्धुः, तत्र हेतुःसर्वत्र समस्य । समत्वे हेतुःनिरٌजनस्य अٌजनं माया, तद्रहितस्य । अत एव सुखे विषयसुखे राग आसक्तिर् नास्ति, विषयसुखप्रातिकूल्ये रोषो द्वेषः कुतः स्यात् ? तद् उक्तम्

इन्द्रियस्येन्द्रियस्यार्थे रागद्वेषौ व्यवस्थितौ ।
तयोर् न वषम् आगच्छेत् तौ ह्य् अस्य परिपन्थिनौ ॥ [गीता ३.३४] इति ।

तत एव रागद्वेषमूलकौ दयितप्रतीपौ तस्य न स्त इति भावः ॥२२॥

 ओ)०(ओ

॥ ६.१७.२३ ॥

तथापि तच्छक्तिविसर्ग एषां
सुखाय दुःखाय हिताहिताय ।
बन्धाय मोक्षाय च मृत्युजन्मनोः
ष्अरीरिणां संसृतयेऽवकल्पते ॥

œरीधरः - यद्य् अप्य् एव तत्रापि तस्य षक्त्या मायया यो विसर्गः पुण्यपापादिलक्षणं कर्म एषां षरीरिणां सुखाद्यर्थम् अवकल्पते समर्थो भवति । यथोक्तं गीतासुभूतभावोद्भवकरो विसर्गः कर्मसञ्ज्ٌइतः [गीता ८.३] इति ।

क्रमसन्दर्भः - न व्याख्यातम्.

विष्वनाथः - एवं तस्य साम्यं चेत्, तर्हि कथं कम् अपि स सुखयति कम् अपि दुःखयति ? इत्य् अत्राहतथापीति । यद्यपि स सर्वत्र समः, तद् अपि तस्य षक्त्या मायया यो विसर्गः अनादिपुण्यपापादिलक्षणकर्मपरम्परा, स एव सुखाद्यर्थम् अवकल्पते । अयम् अर्थःयद्यपि मायायास् तच्छक्तित्वात् स एव सुखदुःखादिकं सृजतीति तस्य वैषम्यम् एव, तद् अपि मायायाः स्वरूपषक्तित्वाभावात् स न सुखदुःखादि सृजतीति वस्तुतस् तस्य साम्यम् एव यथा मायिकविष्वस्य भगवद्रूपत्वेऽपि न भगवत्स्वरूपभूतत्वम् इति यथा सूर्यसम्बन्धिन आतपस्य घूककुमुदादीनां दुःखदत्वेन चक्रवाककमलादीनां सुखदत्वेन वैषम्येऽपि सूर्यस्य तेषु वैषम्यं कोऽपि न वर्णयति, तद्वद् इति भावः ॥२३॥

 ओ)०(ओ

॥ ६.१७.२४ ॥

अथ प्रसादये न त्वां ْआपमोक्षाय भामिनि ।
यन् मन्यसे ह्य् असाधूक्तं मम तत् क्षम्यतां सति ॥

œरीधरः - अथ तस्माद् भामिनि हे कोपने, त्वां केवलं प्रसादयामि न तु ْआपमोक्षाय । तर्हि किं प्रसादनेनात आहममोक्तम् उक्तिं साध्व् अप्य् असाधुवन् मन्यसे, तत् त्वया क्षम्यताम् ॥२४॥

क्रमसन्दर्भः - यद्यपि मन्यसे अनुगृह्णासि, तत् तदा मम असाधूक्तं क्षम्यताम् ।।२४॥

विष्वनाथः - अथ अत एव त्वां केवलं प्रसादयामि, न तु ْआपमोक्षाय । हे भामिनि ! अविचारेण कोपने ! ननु तर्हि किं प्रसादनेन ? तत्राहमयोक्तं साध्व् अपि यद् असाधु मन्यसे, तद् असाध्व् एवास्तु, त्वया क्षम्यताम् । मम तु ْआपे ْआपान्ते वा दुःखसुखयोर् अभावस् ततः प्रसन्नापि ْआपान्तं मा कार्षीर् इति भावः ॥२४॥

 ओ)०(ओ

॥ ६.१७.२५ ॥

ष्रीषुक उवाच
इति प्रसाद्य गिरिषौ चित्रकेतुर् अरिन्दम ।
जगाम स्वविमानेन पष्यतोः स्मयतोस् तयोः ॥

œरीधरः - गिरिषौ भवानीषङ्करौ प्रसाद्य । स्मयतोर् विस्मयं कुर्वतोः सतोः ॥२५॥

क्रमसन्दर्भः - न व्याख्यातम्.

विष्वनाथः - स्मयतोर् विस्मयवतोः सतोः ॥२५॥

 ओ)०(ओ

॥ ६.१७.२६ ॥

ततस् तु भगवान् रुद्रो रुद्राणीम् इदम् अब्रवीत् ।
देवर्षिदैत्यसिद्धानां पार्षदानां च षृण्वताम् ॥

न कतमेनापि व्याख्यातम्.

 ओ)०(ओ


॥ ६.१७.२७ ॥

ष्रीरुद्र उवाच
दृष्टवत्य् असि सुष्रोणि हरेर् अद्भुतकर्मणः ।
माहात्म्यं भृत्यभृत्यानां निःस्पृहाणां महात्मनाम् ॥

œरीधरः - न व्याख्यातम्.

क्रमसन्दर्भः - दृष्टवत्य् असि भवच्छापेऽपि भयाभावेन तर्कितवत्य् असि किम् ।।२७॥

विष्वनाथः - हे सुष्रोणि ! इति त्वं सौन्दर्यगुणैर् एवाधिक्यमाहात्म्यासि, न तु भक्तिज्ٌआनवैराग्यादिभिर् इति परिहासो ध्वनितः । अद्भुतकर्मण इति हरेर् इदम् अद्भुतं कर्म मया दृष्टं यत् त्वया ْआपं दाप्ل तवापकर्ष एव तेन कृतः, स्वभक्तस्य प्रेमसम्पद्भिर् ईषद् अपि न्यूनताम् अप्राटस्यागणितदेवीْआपत्वरूपप्रभावख्यापनया परमोत्कर्ष एव कृतः । महात्मनाम् इति तया कोपभरितयापि दत्तोऽभिْआपस् तस्मै यदि खल्व् ईषद् अपि दुःखं दातुम् अपारयिष्यत्, तदापि ते ْआपः सफलोऽभविष्यत् । हन्त हन्त व्यर्थ एवायम् अभूद् इत्य् अतो महात्मसु प्रेमिभक्तेषु त्वयाद्यारभ्य नैवं व्यवहर्तव्यम् इति षिक्षा ध्वनिता ॥२७॥

 ओ)०(ओ

॥ ६.१७.२८ ॥

नारायणपराः सर्वे न कुतष्चन बिभ्यति ।
स्वर्गापवर्गनरकेष्व् अपि तुल्यार्थदर्षिनः ॥

œरीधरः - स्वर्गादाव् एव तुल्योऽर्थः प्रयोजनम् इति द्रष्टुं ْईलं येषां ते तथा ॥२८॥

सनातनः (हभगवत्सन्दर्भ.वि. १०.१९०) - कुतष्चन कस्माच्चिद् अपि देवादेः ْआपादेर् वा सकाْआन् न भयं प्राप्नुवन्ति । यतः स्वर्गादिष्व् अपि तुल्योऽर्थः प्रयोजनम् इति द्रष्टुं ْईलं येषां ते । तथा न चान्यत् किम् अपि वाञ्छन्त्य् अपीति भावः ॥२८॥

क्रमसन्दर्भः - ष्रीनारायणं विनान्यत्र हानोपादानदृष्टिराहित्यापवर्ग इव स्वर्ग इव नरके ‘पि तुल्यम् एकम् एवार्थं नारायणरूपपुरुषार्थं द्रष्टुम् अनुभवितुं ْईलं येषां ते तुल्यषब्दस्यैकवाचित्वम्, रषाभ्यां नोणः समानपदे इतिवत् ।।२८॥

विष्वनाथः - नन्व् एवं माहात्म्यवत्त्वे भक्तानां को हेतुस् तत्र नारायणैकनिष्ठत्वम् एव नान्य इत्य् आहनारायणेति । न केवलम् एते चित्रकेतुप्रभृतय एव, अपि तु सर्व एव । स्वर्गेति त्रयाणाम् एव भक्तिसुखराहित्येनारोचकत्वाविषेषाद् इति भावः ॥२८॥

 ओ)०(ओ

॥ ६.१७.२९ ॥

देहिनां देहसंयोगाद् द्वन्द्वानीْवरलीलया ।
सुखं दुःखं मृतिर् जन्म ْआपोऽनुग्रह एव च ॥

मध्वः - अतोऽन्येषां वरः ْआपो गुणदोषप्रकर्तृता ।
स्वतः प्राप्ताभेदकृतिर् वासनारूपिणो यथा ॥
विद्यमानस्य मनसि पुनः स्वप्नेषु दर्षनम् ।
भगवद्वषता यस्मात् सर्वेषां ज्ٌएयम् एव तत् ॥ इति प्रकाْअसंहितायाम् ॥२९३०॥

œरीधरः - तत्र तद् उक्तम् एव हेतुम् आह द्वाभ्याम् । देहिनां सुखं दुःखम् इत्यादिद्वन्द्वानीْवरस्य लीलया मायया भवन्ति । तेषु च गुणदोषविकल्पष् चेत्य् अन्वयः ॥२९॥

क्रमसन्दर्भः - न व्याख्यातम्.

विष्वनाथः - नारायणनिष्ठत्वाभावे त्व् एवं भवेद् इत्य् आहदेहिनाम् इति । ईْवरलीलयेति तदीक्षणलीलालब्धवलया माययेत्य् अर्थः ॥२९॥

 ओ)०(ओ

॥ ६.१७.३० ॥

अविवेककृतः पुंसो ह्य् अर्थभेद इवात्मनि ।
गुणदोषविकल्पष् च भिद् एव स्रजिवत् कृतः ॥

œरीधरः - इष्टान् इष्टभेद इव यः स्फुरति स आत्मन्य् अर्थभेदः सुखादिभेदः पुंसः स्वप्ने यथा अविवेककृतो भवति । स्रजिवत् सर्पमालादिभिर् यथा तथैव कृत इत्य् अर्थः । स्रग्वद् इति वक्तव्ये स्रजिवद् इत्य् आर्षम् । पाठान्तरे तु सुगमम् ॥३०॥

क्रमसन्दर्भः - अविवेकेत्य् अस्य टीकायां ते तु चेत्य् अध्याहृतम् इष्टानिष्टेति । गुणदोषविकल्पस्य व्याख्येयं भिदा यथेत्य् अत्र भिदा चेति ज्ٌएयम् । चकारान्वयात् तत्कृत इति पाठान्तरम् ।।३०॥

विष्वनाथः - तस्मान् मायिकम् अवास्तवं वस्तु सुखदुःखादिकम् अस्थिरत्वाद् अवस्त्व् इव जानीयाद् इत्य् आहअविवेकेति । पुंसः स्वप्ने आत्मनि अर्थभेदः क्षीरभोजनपुत्रमरणादि इव जागरेऽपि गुणदोषविकल्पः सुखदुःखादिभेदकृतो ज्ٌएयः । तत्र दृष्टान्तःस्रजि मालायां भित् रज्जुर् इयम् इति सर्पोऽयम् इति भेद एव, वत् यथेत्य् अर्थः । इव वद् वेति सादृष्य इत्य् अभिधानात् । स्रजि तद् इति पाठे स्रजि मालायां तत्त्वतो हेतोर् भिदा भेद इव । प्रथमे पाठे भित् क्विबन्तः द्वितीये भिदा टावन्तः ॥३०॥

 ओ)०(ओ

॥ ६.१७.३१ ॥

वासुदेवे भगवति भक्तिम् उद्वहतां नृणाम् ।
ज्ٌआनवैराग्यवीर्याणां न हि कष्चिद् व्यपाْरयः ॥

œरीधरः - अतो भागवतानां निस्पृहत्वम् उचितम् एवेत्य् आहवासुदेव इति । ज्ٌआनवैराग्ययोर् वीर्यं बलं येषां तेषाम् । व्यपाْरयो विषिष्टबुद्ध्या आْरयणीयोऽर्थो नास्ति ॥३१॥

सनातनः (हभगवत्सन्दर्भ.वि. ११.५८१) - तद् एव सर्वनैरपेक्ष्येण द्रढयतिवासुदेव इति द्वाभ्याम् । ज्ٌआनवैराग्ययोर् वीर्यं बलं येषाम् । तयोर् अपि वीर्यं येभ्य इति वा । व्यपाْरयो विषिष्टबुद्ध्या आْरयणीयोऽर्थो नास्ति ॥३१॥

क्रमसन्दर्भः - न व्याख्यातम्.

विष्वनाथः - तद् एवं ज्ٌआनिनां द्वन्द्वेषु ज्ٌआनाभ्यासेनाप्य् अवस्तुबुद्धिर् दुष्करा । भक्तानां तु ज्ٌआनवैराग्ययोर् भक्त्यनुभावरूपत्वात् विनापि ज्ٌआनाभ्यासेन तेष्व् अनुसन्धानम् अपि न भवतीत्य् आहवासुदेव इति ।इह संसारे कष्चिद् अप्य् अर्थो विषेषस्याकर्षस्य चाष्रयो नास्ति । भक्त्यनुसन्धानाद् एव मायिकवस्तूनाम् उत्कर्षापकर्षानुसन्धानं नैव जायते इति भक्तानां तत् तम् अवधारयेति भावः ॥३१॥

 ओ)०(ओ

॥ ६.१७.३२ ॥

नाहं विरिञ्चो न कुमारनारदौ
न ब्रह्मपुत्रा मुनयः सुरेْआः ।
विदाम यस्येहितम् अंषकांषका
न तत्स्वरूपं पृथगीْअमानिनः ॥

œरीधरः - अस्य च हरिदासत्वेन तत् स्वभावत्वान् नैतच् चित्रम् इति वक्तुं हरेर् माहात्म्यम् आहनाहम् इति द्वाभ्याम् । ईहितम् अभिप्रायं लीलां वा यदा वयं न विद्मस् तदा तस्य स्वरूपम् अंषकांषका अपि सन्तः पृथगीْअमानिनो न विदुर् एव ॥३२॥

क्रमसन्दर्भः - पृथगीْअमानिनष् चेत् तर्हि वयम् अंषकांषका अपि यस्येहितं स्वरूपं च न विदाम, किन्तु भक्ताْ चेत् तर्हि सर्वेऽपि विदुर् इत्य् अर्थः ।।३२॥

विष्वनाथः - अस्मदादीनाम् अपि तत्त्वं षृण्व् इत्य् आहनाहम् इति । ईहितम् अभिप्रायं लीलां वा न विदाम, यतः पृथगीْअमानिनः ॥३२॥

 ओ)०(ओ

॥ ६.१७.३३ ॥

न ह्य् अस्यास्ति प्रियः कष्चिन् नाप्रियः स्वः परोऽपि वा ।
आत्मत्व्आत् सर्वभ्ऊत्आन्आं सर्वभ्ऊतप्रियो हरिः ॥

œरीधरः - अत एव हरिर् अपि सर्वेषां भूतानां प्रियः ॥३३॥

क्रमसन्दर्भः - भक्तमाहात्म्यम् एव चित्रकेतुदृष्टान्तेन स्पष्टयतिन ह्य् अस्येति द्वाभ्याम् । प्रियाप्रिययोः स्वपरयोष् च भेदो नास्तीत्य् अर्थः । तत्र हेतुःआत्मत्वाद् इति, आत्मत्वेन साम्याद् अनपेक्षणीयत्वाच् चेत्य् अर्थः । आत्मत्वाद् एव हेतोः सर्वभूतानां तु प्रियः निरुपाधिकप्रीतिविषयः ।।३३॥

विष्वनाथः - हरेष् च तत्त्वं षृणुन हीति । स तु हरिः सर्वभूतानां प्रिय एव, तद् अपि यत् स केषाञ्चित् प्रियो न भवति, केषाञ्चिद् द्वेष्यष् च न भवति, तत्र तारतम्येन मायैव कारणम् इति तस्मान् मायायाْ च तत्त्वं ज्ٌआपितम् ॥३३॥

 ओ)०(ओ

॥ ६.१७.३४३५ ॥

तस्य चायं महाभागष् चित्रकेतुः प्रियोऽनुगः ।
सर्वत्र समदृक् ْआन्तो ह्य् अहं चैवाच्युतप्रियः ॥
तस्मान् न विस्मयः कार्यः पुरुषेषु महात्मसु ।
महापुरुषभक्तेषु ْआन्तेषु समदर्षिषु ॥

œरीधरः - अहं चैवाच्युतस्य प्रियः, तस्मान् ममास्मिन् द्रोधो नाभूद् इति भावः ॥३५॥

क्रमसन्दर्भः - विरुद्धम्, अत एवाग्रे वक्ष्यतेइतिहासम् इमं पुण्यं चित्रकेतोर् महात्मनः [भा.पु. ६.१७.४०] इति ।।३५॥

विष्वनाथः - किन्त्व् अस्य चित्रकेतोर् मम च तत्त्वं षृण्व् इत्य् आहतस्य सर्वत्र समस्यापि ।

समोऽहं सर्वभूतेषु न मे द्वेष्योऽस्ति न प्रियः ।
ये भजन्ति तु मां भक्त्या मयि ते तेषु चाप्य् अहम् ॥ [गीता ९.२९]

इति तद्वाक्याद् एवायम् अनुगष् चित्रकेतुः प्रियः । ममापि भक्तत्वाद् अहं च प्रियः, तस्माद् आवयोः सङ्कर्षणभक्तयोः परस्परसख्येनान्तःस्नेहवत्त्वात् कठोरोक्त्यादिकम् अपि स्कह्यसुखपोषकम् एव, त्वं तु वृथैव कोपिन्य् अभूः ।

किं च, सत्यम् अहम् ईदृْई एव त्वं त्व् आत्मानं निष्किञ्चनम् ऐकान्तिकभक्तत्वेन सर्वत्र दर्षयसि । अथ च रहसि विद्याधरीसहस्रेण सह रमसे, तस्मात् त्वं कपटी, अहं त्व् आत्मानं स्त्रीलाम्पट्यमयं दर्षयन् निष्कपट एवास्मि ।

किं च, त्वं भक्तिं दर्षयसि, विषयभोगं गोपयसि । अहं तु तद्विपरीत एव वर्ते इत्य् आवयोर् अन्तरम् एते सभ्या एव साक्षित्वेनाचक्षताम् इत्यादिनर्मगोष्ठीरसास्वादोऽप्य् अद्याभविष्यद् एव । यदि त्वम् अन्तरा अन्तरायं नाकरिष्य इति त्वत्कोपवैरस्याद् एव स नाभूद् इत्य् उपालम्भो ध्वनितः । हन्त हन्त ! क्षत्रबन्धुष्व् अर्वाचीनेष्व् अधुनैव भक्तिमार्गम् आरूढेषु तवेष्वरस्यानादिमहाभक्तस्याप्य् एतादृषेष्व् अप्य् एतावान् भावो नमस् तुभ्यं तद् इति विस्मयवत्यां तस्यां सत्यम् एतावान् एव भाव इत्य् आहतस्माद् इति ॥३४३५॥

 ओ)०(ओ

॥ ६.१७.३६ ॥

ष्रीषुक उवाच
इति ष्रुत्वा भगवतः षिवस्योमाभिभाषितम् ।
बभूव ْआन्तधी राजन् देवी विगतविस्मया ॥

œरीधरः, क्रमसन्दर्भः - न व्याख्यातम्.

विष्वनाथः - ْआन्तधीर् इति स्वीयपूर्वस्वभावस्मृत्या लज्जया पटाञ्चलेन मुखम् आच्चाद्वयामासेति भावः ॥३६॥

 ओ)०(ओ

॥ ६.१७.३७ ॥

इति भागवतो देव्याः प्रतिषप्तुम् अलन्तमः ।
मूर्ध्ना स जगृहे ْआपम् एतावत् साधुलक्षणम् ॥

मध्वः - देवा एव तद् अन्येभ्यः षक्ता नास्त्य् अत्र संषयः ।
अषक्ता अपि षक्तानां षक्ताः ْआपादिषु स्फुटम् ॥
तथाप्य् अषक्तैर् विहिताः ْआपाद्यषक्तिमत्सु वै ।
अत्यल्पाْ चाल्पकालाْ च न सम्यक् प्रभवन्ति च ॥
यत्नेनापोहितं षक्त्या उत्तमैस् तु न संषयः ।
उत्तमेषु कृताः ْआपाः कर्त्ṝणां ज्ٌआनपुण्ययोः ॥
निःषेषेण निहन्तारस् तदनुग्रहम् अन्तरा ।
सदारयोर् ब्रह्मविष्णौ वरْआपादयोऽखिलाः ॥
तद् अन्येन कृताः सर्वे निष्फला एव निष्चयात् ।
न चाप्य् अवास्तवाः ْआपाभवन्त्य् एषां तु कुत्रचित् ॥
वरविष्णोः ष्रियष् च स्युर् ब्रह्मणष् च यथाक्रमम् ।
उत्तमैर् अधमानां तु वराः ْआपा यथोदितम् ।
सम्पूर्णफलदा एव नात्र कार्या विचारणा ॥ इति स्कान्दे ॥३७॥

œरीधरः - प्रतिْआपं दातुम् अलन्तमः समर्थतमोऽपि ॥३७॥

क्रमसन्दर्भः - न व्याख्यातम्.

विष्वनाथः - चित्रकेतुर् अर्वाचीनत्वाद् अल्पप्रभाव इति मा मंस्था इत्य् आहैतीति । देव्या देव्यै अलं तम अतिसमर्थोऽपि ॥३७॥

 ओ)०(ओ

॥ ६.१७.३८ ॥

जज्ٌए त्वष्टुर् दक्षिणाग्नौ दानवीं योनिम् आْरितः ।
वृत्र इत्य् अभिविख्यातो ज्ٌआनविज्ٌआनसंयुतः ॥

œरीधरः, क्रमसन्दर्भः - न व्याख्यातम्.

विष्वनाथः - योनिं जातिम् ॥३८॥

 ओ)०(ओ

॥ ६.१७.३९ ॥

एतत् ते सर्वम् आख्यातं यन् मां त्वं परिपृच्छसि ।
वृत्रस्यासुरजातेष् च कारणं भगवन्मतेः ॥

œरीधरः - असुरजातेर् असुरभावेनोत्पत्तेः । भगवति मतेष् च ॥३९॥

क्रमसन्दर्भः - असुरजातेः कारणं महदपराधः भगवन्मतेः कारणं महदनुग्रहः ।।३९॥

विष्वनाथः - न व्याख्यातम्.

 ओ)०(ओ

॥ ६.१७.४०४१ ॥

इतिहासम् इमं पुण्यं चित्रकेतोर् महात्मनः ।
माहात्म्यं विष्णुभक्तानां ष्रुत्वा बन्धाद् विमुच्यते ॥
य एतत् प्रातर् उत्थाय ष्रद्धया वाग्यतः पठेत् ।
इतिहासं हरिं स्मृत्वा स याति परमां गतिम् ॥

œरीधरः - एतद् एतम् ॥४१॥

क्रमसन्दर्भः, विष्वनाथः - न व्याख्यातम्.

 ओ)०(ओ

इति सारार्थदर्षिन्यां हर्षिण्यां भक्तचेतसाम् ।
षष्ठस्य सप्तदषोऽध्यायः सङ्गतः सङ्गतः सताम् ॥*॥

ओ)०(ओ

इति ष्रीमद्भागवते महापुराणे ब्रह्मसूत्रभाष्ये पारमहंस्यं संहितायां वैयासिक्यां षष्ठस्कन्धे
चित्रकेतूपाख्याने
सप्तदषोऽध्यायः ।
॥ ६.१७ ॥



(६.१८)
अथाष्टदषोऽध्यायः
मरुदुत्पत्तिर् नाम

॥ ६.१८.१ ॥

œरीषुक उवाच
पृष्निस् तु पत्नी सवितुः सावित्रीं व्याहृतिं त्रयीम् ।
अग्निहोत्रं पषुं सोमं चातुर्मास्यं महामखान् ॥

œरीधरः -
आदित्यानां चतुर्थस्य त्वष्टुर् वंषप्रसङ्गतः ।
प्रोक्तम् इन्द्रकृतं विष्व रूपवृत्रवधादिकम् ॥
अदितेः पञ्चमादीनं पुत्राणाम् अन्वयोक्तिभिः ।
अष्टादषे दितेर् गर्भे षक्रेण मरुतां भिदा ॥
त्वष्टुर् वंषम् अनुक्रम्य सप्रसङ्गं यथाक्रमम् ।
आदित्यानाम् अथान्येषां वंْआन् आह मुनीْवरः ॥

दक्षकन्यान्वयानुकथने अदित्या द्वादष पुत्राः प्रोक्ताः

विवस्वान् अर्यमा पूषा त्वष्टाऽथ सविता भगः ।
धाता विधाता वरुणो मित्रः षक्र उरुक्रमः ॥ इति ।

तत्र षष्ठाध्यायान् तम् आरभ्य विष्वरूपवृत्रचित्रकेतूपाख्यानैस् त्वष्टुर् वंषम् अनुवर्ण्येदानीं सवितुर् वंषम् आहपृष्निस् त्व् अति । सावित्रीम् इत्यादिषु प्रासूतेत्य् उत्तरस्यानुषङ्गः । पषुं पषुयागम् । महामखान् पञ्चयज्ٌआन् ॥१॥

क्रमसन्दर्भः - पृष्निस् त्व् इति त्रिकम् ॥१॥

विष्वनाथः -
अष्टादषे हतसुता दितिः कृत्वा व्रतं दधौ ।
यं तस्माच् छत्रुसञ्छिन्नाद् गर्भाज् जज्ٌए मरुद्गणः ॥
तुर्यस्यादितिपुत्राणां त्वष्टुर् अन्वयकीर्तनैः ।
प्रसङ्गतः समायाताः विष्वरूपवधादिकम् ॥
चित्रकेत्वभिْआपान्तां समाप्यैव कथासुधाम् ।
अदितेः पञ्चमादीनां सुतानां वञ्च उच्यते ॥

पषुं पषुयागं महामखान् पञ्चयज्ٌआन् ॥१॥

ओ)०(ओ

॥ ६.१८.२ ॥

सिद्धिर् भगस्य भार्याङ्ग महिमानं विभुं प्रभुम् ।
आْइषं च वरारोहां कन्यां प्रासूत सुव्रताम् ॥

न कतमेनापि व्याख्यातम्.

ओ)०(ओ

॥ ६.१८.३ ॥

धातुः कुहूः सिनीवाली राका चानुमतिस् तथा ।
सायं दर्षम् अथ प्रातः पूर्णमासम् अनुक्रमात् ॥

œरीधरः - धातुर् भार्या कुहूः सायं पुत्रं प्रासूत । एवं सिनीवाली दर्षम् इत्य् अनुक्रमात् ॥३॥

क्रमसन्दर्भः - न व्याख्यातम्.

विष्वनाथः -

ओ)०(ओ

॥ ६.१८.४ ॥

अग्नीन् पुरीष्यान् आधत्त क्रियायां समनन्तरः ।
चर्षणी वरुणस्यासीद् यस्यां जातो भृगुः पुनः ॥

œरीधरः - समनन्तरो विधाता क्रियायां भार्यायां पुरीष्यान् अग्नीन् पञ्च चितान्, पुरीष्यासो अग्नयः इति, पञ्च वा एतेऽग्नयो यच् चित्तयः इति ष्रुतेः । चर्षणी वरुणस्य भार्यासीत् । पूर्वं ब्रह्मणः पुत्रो भृगुर् यस्यां पुनर् जातः ॥४॥

क्रमसन्दर्भः - अग्नीनित्यर्द्धकम् ।

विष्वनाथः - समनतरो विधाता क्रियायां भार्यायां पुरीष्यन् पुरीष्यसञ्ज्ٌआन् अग्नीन्, पञ्चचितीः पुरीष्यासोऽग्नयः इति ष्रुतेः । चर्षणी वरुणस्य भार्यासीत् । पुनर् इति प्राग् ब्रह्मपुत्रोऽपि पुनर् वरुणपुत्रोऽभूत् ॥४॥

ओ)०(ओ

॥ ६.१८.५ ॥

वाल्मीकिष् च महायोगी वल्मीकाद् अभवत् किल ।
अगस्त्यष् च वसिष्ठष् च मित्रावरुणयोर् ऋषी ॥

œरीधरः - वाल्मीकिर् वरुणस्यैव पुत्रोऽभवत् । एतौ वरुणस्यासाधारणौ पुत्रौ । तथोत्सर्गादयोऽपि मित्रस्यासाधारणाः । तयोर् एव साधारणौ द्वौ पुत्राव् आह । अगस्त्यष् च वसिष्ठष् च ऋषी मित्रावरुणयोर् अभवताम् ॥५॥

क्रमसन्दर्भः - न व्याख्यातम्.

विष्वनाथः - भृगुवाल्मीकी वरुणस्यासाधारणौ पुत्रौ । तथोत्सर्गादयो मित्रस्यासाधारणाः पुत्रा वक्ष्यन्ते । तयोर् मित्रावरुणयोः साधारणौ द्वौ पुत्रौ चाह । अगस्त्यष् च वसिष्ठष् चैतौ ऋषी मित्रावरुणयोर् अभवताम् ॥५॥

ओ)०(ओ

॥ ६.१८.६ ॥

रेतः सिषिचतुः कुम्भे उर्वष्याः सन्निधौ द्रुतम् ।
रेवत्यां मित्र उत्सर्गम् अरिष्टं पिप्पलं व्यधात् ॥

œरीधरः - यत उभाव् अपि कुम्भे रेतः सिषिचतुः, सत्रे ह जाताविषिता नमोभिः कुम्भे रेतः सिषिचतुः समानम् [ऋ.वे. ७.३३.२४] इति ष्रुतेः । द्रुतं स्कन्नम् ॥६॥

क्रमसन्दर्भः - न व्याख्यातम्.

विष्वनाथः - यतो रेत इत्यादि, कुम्भे रेतः सिषिचतुः समानम् [ऋ.वे. ७.३३.२४] इति ष्रुतेः । द्रुतं स्कन्नम् ॥६॥


ओ)०(ओ

॥ ६.१८.७ ॥

पौलोम्याम् इन्द्र आधत्त त्रीन् पुत्रान् इति नः ष्रुतम् ।
जयन्तम् ऋषभं तात तृतीयं मीढुषं प्रभुः ॥

न कतमेनापि व्याख्यातम्.

ओ)०(ओ

॥ ६.१८.८ ॥

उरुक्रमस्य देवस्य मायावामनरूपिणः ।
कीर्तौ पत्न्यां बृहच्छ्लोकस् तस्यासन् सौभगादयः ॥

œरीधरः, क्रमसन्दर्भः - न व्याख्यातम्.

विष्वनाथः - मायया स्वरूपषक्त्या वामनरूपवतः स्वरूपभूतया नित्यषक्त्या मायाख्यया युतः । अतो मायामयं विष्णुं प्रवदन्ति मनीषिणः इति माध्वभाष्यप्रमाणितष्रुतेः ॥८॥

ओ)०(ओ

॥ ६.१८.९ ॥

तत्कर्मगुणवीर्याणि काْयपस्य महात्मनः ।
पष्चाद् वक्ष्यामहेऽदित्यां यथैवावततार ह ॥

œरीधरः, विष्वनाथः - पष्चाद् अष्टमस्कन्धे ॥९॥

क्रमसन्दर्भः - न व्याख्यातम्.

ओ)०(ओ

॥ ६.१८.१० ॥

अथ कष्यपदायादान् दैतेयान् कीर्तयामि ते ।
यत्र भागवतः ष्रीमान् प्रह्रादो बलिर् एव च ॥

œरीधरः - अथेति । कष्यपस्यादितेः पुत्राणां द्वादْआदित्यानां सन्ततिम् उक्त्वा, दितेः पुत्रान् कथयामीत्य् अर्थः ॥१०॥

क्रमसन्दर्भः - न व्याख्यातम्.

विष्वनाथः - अथेति कथान्तरारम्भे दायादान् पुत्रान् दैतेयान् दित्यां जातान् ॥१०॥

ओ)०(ओ

॥ ६.१८.११ ॥

दितेर् द्वाव् एव दायादौ दैत्यदानववन्दितौ ।
हिरण्यकषिपुर् नाम हिरण्याक्षष् च कीर्तितौ ॥

œरीधरः - हिरण्यकषिपुर् हिरण्याक्षष् चेति प्रथमं द्वाव् एव । तौ च कीर्तितौ तृतीयस्कन्धे ॥११॥

क्रमसन्दर्भः, विष्वनाथः - न व्याख्यातम्.

ओ)०(ओ

॥ ६.१८.१२ ॥

हिरण्यकषिपोर् भार्या कयाधुर् नाम दानवी ।
जम्भस्य तनया सा तु सुषुवे चतुरः सुतान् ॥

न कतमेनापि व्याख्यातम्.

ओ)०(ओ

॥ ६.१८.१३ ॥

संह्रादं प्राग् अनुह्रादं ह्रादं प्रह्रादम् एव च ।
तत्स्वसा सिंहिका नाम राहुं विप्रचितोऽग्रहीत् ॥

œरीधरः - विप्रचितो दानवाद् भर्तुः सकाْआद् राहुः पुत्रम् अग्रहीत् ॥१३॥

क्रमसन्दर्भः - न व्याख्यातम्.

विष्वनाथः - विप्रचितो दानवाद् पत्युः सकाْआद् राहुः पुत्रम् अग्रहीत् प्राप ॥१३॥

ओ)०(ओ

॥ ६.१८.१४ ॥

œइरोऽहरद् यस्य हरिष् चक्रेण पिबतोऽमृतम् ।
संह्रादस्य कृतिर् भार्या सूत पञ्चजनं ततः ॥

œरीधरः - ततः संह्रादाद् असूत ॥१४॥

क्रमसन्दर्भः, विष्वनाथः - न व्याख्यातम्.

ओ)०(ओ

॥ ६.१८.१५ ॥

ह्रादस्य धमनिर् भार्या सूत वातापिम् इल्वलम् ।
योऽगस्त्याय त्व् अतिथये पेचे वातापिम् इल्वलः ॥

œरीधरः - यो मेषरूपं वातापिं पेचे तम् इल्वलम् । यं पेचे तं वातापिं चासूतेत्य् अन्वयः ॥१५॥

क्रमसन्दर्भः - न व्याख्यातम्.

विष्वनाथः - य इल्वलोऽगस्त्याय । अगस्त्यं भोजयितुं वातापिं मेषरूपं पेचे ॥१५॥

ओ)०(ओ

॥ ६.१८.१६ ॥

अनुह्रादस्य सूर्यायां बाष्कलो महिषस् तथा ।
विरोचनस् तु प्राह्रादिर् देव्यां तस्याभवद् बलिः ॥

न कतमेनापि व्याख्यातम्.

ओ)०(ओ

॥ ६.१८.१७ ॥

बाणज्येष्ठं पुत्रषतम् अषनायां ततोऽभवत् ।
तस्यानुभावं सुष्लोक्यं पष्चाद् एवाभिधास्यते ॥

œरीधरः - ततो बलेः सकाْआद् अभवत् तस्य बलेर् अनुभावः सुष्लोक्यः पुण्यकीर्त्यर्हः । यद्वा, अनुभाव्यते सद्भिः स्तूयत इत्य् अनुभावम् । सुष्लोक्यं यष इति षेषः ॥१७॥

क्रमसन्दर्भः - न व्याख्यातम्.

विष्वनाथः - तस्य बलेः अनुभावम् इत्य् आर्षम्, बाह्यकर्म सम्बन्धेन वा ॥१७॥

ओ)०(ओ

॥ ६.१८.१८ ॥

बाण आराध्य गिरिषं लेभे तद्गणमुख्यताम् ।
यत्पार्ष्वे भगवान् आस्ते ह्य् अद्यापि पुरपालकः ॥

œरीधरः - तस्य गणेषु मुख्यतां प्राधान्यम् ॥१८॥

क्रमसन्दर्भः, विष्वनाथः - न व्याख्यातम्.

ओ)०(ओ

॥ ६.१८.१९ ॥

मरुतष् च दितेः पुत्राْ चत्वारिंषन् नवाधिकाः ।
त आसन्न् अप्रजाः सर्वे नीता इन्द्रेण सात्मताम् ॥

œरीधरः - सात्मतां समानरूपताम् ॥१९॥

क्रमसन्दर्भः - न व्याख्यातम्.

विष्वनाथः - सात्मतां समानस्वभावताम् देवत्वं प्रापिता इत्य् अर्थः ॥१९॥

ओ)०(ओ

॥ ६.१८.२० ॥

œरीराजोवाच
कथं त आसुरं भावम् अपोह्यौत्पत्तिकं गुरो ।
इन्द्रेण प्रापिताः सात्म्यं किं तत् साधु कृतं हि तैः ॥

œरीधरः - सात्म्यं देवत्वं प्रापिताः ॥२०॥

क्रमसन्दर्भः - अपोह्य त्याजयित्वा ॥२०॥

विष्वनाथः - न व्याख्यातम्.

ओ)०(ओ

॥ ६.१८.२१ ॥

इमे ष्रद्दधते ब्रह्मन्न् ऋषयो हि मया सह ।
परिज्ٌआनाय भगवंस् तन् नो व्याख्यातुम् अर्हसि ॥

œरीधरः - न व्याख्यातम्.

क्रमसन्दर्भः - ननु कथं भवान् इमां बहिरङ्गां कथां षुष्रूषते ? तत्राहैमे ष्रद्दधत इति । मया सहेति स्वस्य गौणत्वं बोधयंस्तथैव व्यٌजितवान् ॥२१॥

विष्वनाथः - इमे मुनयः ष्रद्दधत इति स्वस्यैव ष्रद्धां मुनिष्व् आरोपयति । रहस्यम् अर्थं तान् ज्ٌआपयितुम् ॥२१॥

ओ)०(ओ

॥ ६.१८.२२ ॥

œरीसूत उवाच
तद् विष्णुरातस्य स बादरायणिर्
वचो निषम्यादृतम् अल्पम् अर्थवत् ।
सभाजयन् सन् निभृतेन चेतसा
जगाद सत्रायण सर्वदर्षनः ॥

œरीधरः - आदृतं सादरम् । अल्पं मिताक्षरम् । अर्थवत् बह्वर्थयुक्तम् । सत्रमयनम् आْरयो यस्य हे सत्रायण षौनक ॥२२॥

क्रमसन्दर्भः - अत एव ष्लाघतेतद् इति । आदृतम् ऋषीणाम् आदरेण सहितम् अर्थवत् एतच् च भगवदाराधनविषेषसम्बन्धेनैव भवेद् इति स्वाभीष्टयुक्तं सन्निभृतेन ष्रीभगवत्सुखपूर्वेण अतस् तद् अपि भगवत्सम्बन्धं योजयिष्यतीति भावः । टीकायां बह्वर्थम् इति ऋष्यभिप्रेतष्रीषुकाभिप्रेतसिद्धियुक्तम् ॥२२॥

विष्वनाथः - अर्थवद् अनेकार्थयुक्तम् । तत्रैको जिज्ٌआसितोऽर्थोऽस्माद् उपाख्यानाल् लभ्यते । यथा परहिंसाम् अभिसन्धायापि तामसीं भगवद्भक्तिं कुर्वन्न् अषुद्धचित्तोऽपि निष्चलाम् अतामसीं भक्तिम् आनुषङ्गिकीं संसारान् मुक्तिं चित्तषुद्धिं प्राप्त्या परजिघांसानिवृत्तिं च लभत इत्य् अत्र दितिर् एव प्रमाणं, तथा कुटिलचित्ता विवेकिनोऽपि यान् दोषान् परेषां पष्यन्ति, तान् एव दोषान् स्वस्मिन् स्थितान् अपि न पष्यन्ति इत्य् अत्र कृमिविड् इत्यादिकवचनात् दितिर् एव प्रमाणम् इति द्वितीयः । स्त्रीमायया महाविज्ٌओऽपि प्रतार्यो भवतीत्य् अत्र कष्यप एव प्रमाणम् इति तृतीयः । अल्पं मिताक्षरं सन्निभृतेन सम्पूर्णेन एकाग्रीकृतेनेत्य् अर्थः । हे सत्रायण षौनक ॥२२॥

ओ)०(ओ

॥ ६.१८.२३ ॥

œरीषुक उवाच
हतपुत्रा दितिः षक्रपार्ष्णिग्राहेण विष्णुना ।
मन्युना षोकदीप्तेन ज्वलन्ती पर्यचिन्तयत् ॥

œरीधरः - षक्रस्य पार्ष्णिग्राहेण पृष्ठतः सहायेन ॥२३॥

क्रमसन्दर्भः - न व्याख्यातम्.

विष्वनाथः - षक्रस्य पार्ष्णिग्राहेण पृष्ठतः सहायेन, परोक्षसाहाय्यकर्त्रेत्य् अर्थः ॥२३॥

ओ)०(ओ

॥ ६.१८.२४ ॥

कदा नु भ्रातृहन्तारम् इन्द्रियारामम् उल्बणम् ।
अक्लिन्नहृदयं पापं घातयित्वा षये सुखम् ॥

œरीधरः - भ्रातृहन्तारम् इन्द्रं मारयित्वा सुखिनी कदा स्याम् इति चिन्तयाम् आस दितिः । उल्बणं क्रूरम् । अक्लिन्नहृदयं कठिनचित्तम् ॥२४॥

क्रमसन्दर्भः - न व्याख्यातम्.

विष्वनाथः - उल्बणं क्रूरम् । सुखं षये सुखेन निद्रामीत्य् अर्थः ॥२४॥

ओ)०(ओ

॥ ६.१८.२५ ॥

कृमिविड्भस्मसञ्ज्ٌआसीद् यस्येْआभिहितस्य च ।
भूतध्रुक् तत्कृते स्वार्थं किं वेद निरयो यतः ॥

œरीधरः - ननु राजा स्वदेहरक्षार्थमन्येषां घातं करोत्य् एव किम् अत्र चित्रं तत्राहकृमीति । ईْअः प्रभुर् इत्य् अभिहितस्यापि यस्य पूर्वेषां राज्ٌआं देहस्य मरणानन्तरं द्वित्रिदिनाव् अस्थितस्य कृमय इति, ष्वादिभिर् भक्षितस्य तु विष्ठेति, दग्धस्य भस्मेति च सञ्ज्ٌआ आसीत् । तत्कृते तस्य देहस्यार्थे यो भूतेभ्यो द्रुह्यति, स किं स्वार्थं वेद ? न वेदैव । तत्र हेतुःयतो भूतद्रोहान् निरयो भवति ॥२५॥

क्रमसन्दर्भः - न व्याख्यातम्.

विष्वनाथः - ईْआभिहतस्य ईْओ राजेत्यभिहितस्यापि देहस्य मरणानन्तरं द्वित्रिदिनावस्थितत्वे कृमय इति ष्वादिभिर् भक्षितत्वे विष्ठेति, पुत्रादिभिर् दग्धत्वे भस्मेति सञ्ज्ٌआसीत् । पूर्वपूर्वनृपाणाम् अपि तथा दृष्टत्वाद् इति भूतनिर्देषः । तस्य देहस्य कृत् यो भूतेभ्यो द्रुह्यति, स किं स्वार्थं वेद ? नैव, यतः स्वस्यैव निरयो भवति, तस्माद् इन्द्र एव विवेकْऊन्य इति व्यٌजयति । अथ च स्वयम् एव विवेकْऊन्या, यत इन्द्रं जिघांसुः स्वयम् अपीन्द्रम् एव भूतद्रुहं स्वयम् अक्लिन्नहृदयापीन्द्रम् एवाक्लिन्नहृदयं स्वयं स्वार्थानभिज्ٌआपि इन्द्रम् एव स्वार्थानभिज्ٌअं मन्यत इत्य् अतो विवेकोऽप्य् अविवेकिनाम् अविवेकम् एव दृढयतीति दर्षितम् ॥२५॥

ओ)०(ओ

॥ ६.१८.२६ ॥

आْआसानस्य तस्येदं ध्रुवम् उन्नद्धचेतसः ।
मदषोषक इन्द्रस्य भूयाद् येन सुतो हि मे ॥

œरीधरः - इदं देहादिकं ध्रुवं नित्यम् आْआसानस्य मन्यमानस्यात उन्नद्धम् उच्छृङ्खलं चेतो यस्य, तस्येन्द्रस्य यो मदः, तस्य षोषकः पुत्रो मे येन हेतुना भूयाद् भवेत् ॥२६॥

क्रमसन्दर्भः - आْआसानस्येति येन भवेत् तत्तु भर्तृप्रियाचरणमेवेति भावेनेत्यर्थः ।

विष्वनाथः - येनैव तेन दुषेष्टितेन हेतुनैव तस्य मदषोषकः सुतो मे भूयाद् इति मे प्रार्थनेत्य् अर्थः । तस्य कीर्तन्भावस्य इदं देहादिकं ध्रुवं नित्यम् आْआसानस्य मन्यमानस्य उच्छृङ्खलचेतसः ॥२६॥

ओ)०(ओ

॥ ६.१८.२७२८ ॥

इति भावेन सा भर्तुर् आचचारासकृत् प्रियम् ।
ष्उष्रूषयानुरागेण प्रष्रयेण दमेन च ॥
भक्त्या परमया राजन् मनोज्ٌऐर् वल्गुभाषितैः ।
मनो जग्राह भावज्ٌआ सस्मितापाङ्गवीक्षणैः ॥

œरीधरः - भर्तुः प्रियाचरणम् एवेति भावेन सा भर्तुः प्रियम् असकृद् आचचार ॥२७॥

क्रमसन्दर्भः - न व्याख्यातम्.

विष्वनाथः - भर्तरि तुष्यति स्त्रीणां मनोरथः सिद्ध्यति, तस्माद् अहं परिचर्यया पतिं तोषयामीति भावेन ॥२७॥

ओ)०(ओ

॥ ६.१८.२९ ॥

एवं स्त्रिया जडीभूतो विद्वान् अपि मनोज्ٌअया ।
बाढम् इत्य् आह विवषो न तच् चित्रं हि योषिति ॥

œरीधरः - विवषः स्त्रीपरतन्त्रः सन् बाढं तव मनोरथं पूरयिष्यामीति यद् आह, तन् न चित्रम् ॥२९॥

क्रमसन्दर्भः - न व्याख्यातम्.

विष्वनाथः - बाढं तव मनोरथं पूरयिष्यामीति यद् आह, तन् न चित्रम् ॥२९॥

ओ)०(ओ

॥ ६.१८.३० ॥

विलोक्यैकान्तभूतानि भूतान्य् आदौ प्रजापतिः ।
स्त्रियं चक्रे स्वदेहार्धं यया पुंसां मतिर् हृता ॥

œरीधरः - तत्र हेतुम् आहविलोक्येति । एकान्तभूतानि निःसङ्गानि मैथुनेन सृष्टिवृद्ध्यर्थं स्वदेहार्थम् एव स्त्रियं चक्रे ॥३०॥

क्रमसन्दर्भः - न व्याख्यातम्.

विष्वनाथः - एकान्तभूतानि निःसङ्गानि मतिर् हृता, अत एव संसारप्रवाहोऽविच्छिन्नोऽभूद् इति भावः ॥३०॥

ओ)०(ओ

॥ ६.१८.३१ ॥

एवं षुष्रूषितस् तात भगवान् कष्यपः स्त्रिया ।
प्रहस्य परमप्रीतो दितिम् आहाभिनन्द्य च ॥

œरीधरः - एवं स्त्रिया षुष्रूषितः सन् ॥३१॥

क्रमसन्दर्भः, विष्वनाथः - न व्याख्यातम्.

ओ)०(ओ

॥ ६.१८.३२ ॥

œरीकष्यप उवाच
वरं वरय वामोरु प्रीतस् तेऽहम् अनिन्दिते ।
स्त्रिया भर्तरि सुप्रीते कः काम इह चागमः ॥

œरीधरः - इह चकारात् परत्र च । अगमोऽप्राप्यः ॥३२॥

क्रमसन्दर्भः - न व्याख्यातम्.

विष्वनाथः - अगमोऽप्राप्यः ॥३२॥

ओ)०(ओ

॥ ६.१८.३३३४ ॥

पतिर् एव हि नारीणां दैवतं परमं स्मृतम् ।
मानसः सर्वभूतानां वासुदेवः ष्रियः पतिः ॥
स एव देवतालिङ्गैर् नामरूपविकल्पितैः ।
इज्यते भगवान् पुम्भिः स्त्रीभिष् च पतिरूपधृक् ॥

œरीधरः - ननु परमेष्वरे सुप्रीते सर्वकामप्राप्तिर् इति प्रसिद्धं तत्राहपतिर् एवेति । ननु मनसि स्थितः ष्रीवासुदेव एव लक्ष्मीपतिः परं दैवतम् इति प्रसिद्धम् । सत्यम्, स एव स्वाधिकारेण रूपभेदैः पूज्यत इत्य् आहमानस इति सार्धेन । देवतालिङ्गैर् मूर्तिभिर् उपलक्षितः । तान्य् एवाहनाम इन्द्रादि, रूपं वज्रहस्तत्वादि, ताभ्यां विविधं कल्पितैः ॥३३३४॥

क्रमसन्दर्भः - न व्याख्यातम्.

विष्वनाथः - पतिः खल्व् अत्र जीव एव । स कथं परं दैवतम् ईْवरः स्यात् ? तत्राहमानसः मनसष् चित्तस्याधिष्ठाता यो वासुदेवः, स एव भगवान् देवतानां लिङ्गैष् चिह्नैर् इज्यते । कीदृषैर् नाम इन्द्रादिरूपं वज्रहस्तत्वादि, ताभ्याम् विविधं कल्पितैः, इन्द्राय स्वाहा, अग्नये स्वाहा इत्यादिभिर् नामरूपभेदेन पुम्भिः कर्मिलोकैर् भगवान् एव जियते यथा, तथा स्त्रीभिः पतिरूपेणेत्य् अर्थः ॥३३३४॥

ओ)०(ओ

॥ ६.१८.३५३६ ॥

तस्मात् पतिव्रता नार्यः ष्रेयस्कामाः सुमध्यमे ।
यजन्तेऽनन्यभावेन पतिम् आत्मानम् ईْवरम् ॥
सोऽहं त्वयार्चितो भद्रे ईदृग्भावेन भक्तितः ।
तं ते सम्पादये कामम् असतीनां सुदुर्लभम् ॥

न कतमेनापि व्याख्यातम्.

ओ)०(ओ

॥ ६.१८.३७ ॥

दितिर् उवाच
वरदो यदि मे ब्रह्मन् पुत्रम् इन्द्रहणं वृणे ।
अमृत्युं मृतपुत्राहं येन मे घातितौ सुतौ ॥

œरीधरः - इन्द्रहणम् इन्द्रहन्तारम् । अमृत्युं मृत्युْऊन्यम् । येनेन्द्रेण विष्णुना सहायेन घातितौ ॥३७॥

क्रमसन्दर्भः - न व्याख्यातम्.

विष्वनाथः - इन्द्रहणम् इन्द्रहन्तारम्, हन्तेर् गत्यर्थत्वात् । पक्षे इन्द्रानुगम् । अमृत्युं सर्वैर् अवध्यम् । पक्षे देवत्वाद् अमरम् । ऊनपञ्चाْअद्भिर् एक एव देवो मारुत इत्य् एकवचनम् ॥३७॥

ओ)०(ओ

॥ ६.१८.३८ ॥

निषम्य तद्वचो विप्रो विमनाः पर्यतप्यत ।
अहो अधर्मः सुमहान् अद्य मे समुपस्थितः ॥

œरीधरः, क्रमसन्दर्भः - न व्याख्यातम्.

विष्वनाथः - विमना इति दितेर् ईप्सितोऽर्थस् तु इन्द्रमरणं विना न सम्भवेद् इति भावः ॥३८॥

ओ)०(ओ

॥ ६.१८.३९ ॥

अहो अर्थेन्द्रियारामो योषिन्मय्येह मायया ।
गृहीतचेताः कृपणः पतिष्ये नरके ध्रुवम् ॥

न कतमेनापि व्याख्यातम्.

ओ)०(ओ

॥ ६.१८.४० ॥

कोऽतिक्रमोऽनुवर्तन्त्याः स्वभावम् इह योषितः ।
धिङ् मां बताबुधं स्वार्थे यद् अहं त्व् अजितेन्द्रियः ॥

œरीधरः - स्वभावम् अनुवर्तमानाया योषितः कोऽतिक्रमोऽपराधः ? ॥४०॥

क्रमसन्दर्भः - न व्याख्यातम्.

विष्वनाथः - अतिक्रमोऽपराधः । क्रौर्यं हि स्त्रीजातेः स्वभाव एव, तम् अनुवर्तन्त्या अनुवर्तमानायाः ॥४०॥

ओ)०(ओ

॥ ६.१८.४१ ॥

œअरत्पद्मोत्सवं वक्त्रं वचष् च ष्रवणामृतम् ।
हृदयं क्षुरधाराभं स्त्रीणां को वेद चेष्टितम् ॥

œरीधरः - स्वभावम् एवाह द्वाभ्याम् । षरत्पद्मस्येवोत्सवो विकसो यस्मिन् । ष्रवणे ष्रुती तयोर् अमृतम् । क्षुरधारोपमं चित्तम् ॥४१॥

क्रमसन्दर्भः - न व्याख्यातम्.

विष्वनाथः - स्वभावम् एवाहषरद् इति ॥४१॥

ओ)०(ओ

॥ ६.१८.४२ ॥

न हि कष्चित् प्रियः स्त्रीणाम् अٌजसा स्वाْइषात्मनाम् ।
पतिं पुत्रं भ्रातरं वा घ्नन्त्य् अर्थे घातयन्ति च ॥

œरीधरः - स्वाْइषात्मनां स्वार्थकामनयात्मवत् प्रेष्ठत्वेन प्रतीयमानानाम् ॥४२॥

क्रमसन्दर्भः - न व्याख्यातम्.

विष्वनाथः - स्वस्य आْइषा कामनयैव आत्मा यत्नो यासां, न तु पर्त्यादिसुखापेक्षयेति भावः । अलुक् समास आْइषा षब्दष् टाबन्तो वा ॥४२॥

ओ)०(ओ

॥ ६.१८.४३ ॥

प्रतिष्रुतं ददामीति वचस् तन् न मृषा भवेत् ।
वधं नार्हति चेन्द्रोऽपि तत्रेदम् उपकल्पते ॥

œरीधरः - तत्रेदम् उपकल्पते योग्यं भवति । अयं भावःवैष्णवं व्रतं तावद् उपदेक्ष्यामि, तेनैवास्याः षुद्धचित्तायाः इन्द्रं प्रति क्रोधो निवर्तिष्यते । पुत्रस् त्व् अमर्त्यो भविष्यति । दीर्घकालत्वे च व्रतस्य कथञ्चिद् वैगुण्ये सतीन्द्रस्य वधोऽपि न भविष्यतीति ॥४३॥

क्रमसन्दर्भः - न व्याख्यातम्.

विष्वनाथः - तत्रेदम् उपकल्पते योग्यं भवति । अयं भावःवैष्णवं व्रतं तावद् उपदेक्ष्यामि, तेनैवास्याष् चित्तषुद्धौ सत्याम् इन्द्रे क्रोधो निवर्तिष्यते । ततष् चेन्द्रवधम् अनाकाङ्क्षत्यानया विहितस्य वैष्णवव्रतस्य कामितदुष्फलदानानर्हत्वान् नेन्द्रघाटी भविष्यति, किन्तु वरप्रार्थाप्रदानवाक्ययोर् हन्तिधातुप्रयोगाद् धन्तेष् च गत्यर्थत्वात् इन्द्रानुगोऽमरः पुत्रो भविष्यति । व्रतस्य दीर्घकालत्वे सत्य् अवष्यं वैगुण्ये च किञ्चिद् भविष्यतीति तेनैवास्या अविज्ٌआया मनः समाधानं च भविष्यति । वस्तुतस् तु वैष्णवव्रतस्य वैगुण्येऽपि फलसिद्धिर् अवष्यं भाविनीत्य् अस्याः ष्रमष् च सफल एव भविष्यतीति ॥४३॥

ओ)०(ओ

॥ ६.१८.४४ ॥

इति सञ्चिन्त्य भगवान् मारीचः कुरुनन्दन ।
उवाच किञ्चित् कुपित आत्मानं च विगर्हयन् ॥

न कतमेनापि व्याख्यातम्.

ओ)०(ओ

॥ ६.१८.४५ ॥

œरीकष्यप उवाच
पुत्रस् ते भविता भद्रे इन्द्रहादेवबान्धवः ।
संवत्सरं व्रतम् इदं यद्य् अٌजो धारयिष्यसि ॥

œरीधरः - हे भद्रे, अٌजः यथावद् यदि धारयिष्यसि, तर्हीन्द्रहा भविष्यति । वैगुण्ये तु देवाबान्धवो भविष्यति, वैष्णवत्वाद् व्रतस्य । कथञ्चिद् वैगुण्येऽपि सति सर्वथा वैकल्याभावात् ॥४५॥

क्रमसन्दर्भः - पुत्रस् त इति । यदि व्रतं धारयिष्यसि, तदा इन्द्रहा, तथैव देवानाम् असुराणां च बान्धवो भविता । अन्यथा तु इन्द्रहा न भविता, देवानाम् एव बान्धवष् च भवितेत्य् अर्थः ॥४५॥

विष्वनाथः - इन्द्रहा इन्द्रघाती अदेवानाम् असुराणां बान्धव इति दितिं बोधयितुम् इष्टोऽर्थः । इन्द्रहा इन्द्रानुगो देवानां बान्धव इति स्वाभीष्टोऽर्थः ॥४५॥

ओ)०(ओ

॥ ६.१८.४६ ॥

दितिर् उवाच
धारयिष्ये व्रतं ब्रह्मन् ब्रूहि कार्याणि यानि मे ।
यानि चेह निषिद्धानि न व्रतं घ्नन्ति यान्य् उत ॥

œरीधरः - कार्याण्य् आवष्यकानि । व्रतं यानि न घ्नन्ति नावष्यकानि न च निषिद्धानि किन्त्व् अभ्यनुज्ٌआतानि । तानि सर्वाण्य् अपि ब्रूहि ।

क्रमसन्दर्भः, विष्वनाथः - न व्याख्यातम्.

ओ)०(ओ

॥ ६.१८.४७ ॥

œरीकष्यप उवाच
न हिंस्याद् भूतजातानि न षपेन् नानृतं वदेत् ।
न छिन्द्यान् नखरोमाणि न स्पृषेद् यद् अमङ्गलम् ॥

œरीधरः - तत्रैकत्रिंषन् निषेधान् आहन हिंस्याद् इति पञ्चभिः । न षपेन् नाक्रोषेत् । यद् अमङ्गलं कपालास्थ्यादिकं तन् न स्पृषेत् ॥४७॥

क्रमसन्दर्भः - न व्याख्यातम्.

विष्वनाथः - न हिंस्याद् इति प्रथमत एवेन्द्रवधाْअङ्का निषिद्धा ॥४७॥

ओ)०(ओ

॥ ६.१८.४८ ॥

नाप्सु स्नायान् न कुप्येत न सम्भाषेत दुर्जनैः ।
न वसीताधौतवासः स्रजं च विधृतां क्वचित् ॥

œरीधरः - नाप्सु प्रविष्य स्नायात् । पूर्वं विधृतां स्रजं पुनर् न धारयेत् ॥४८॥

क्रमसन्दर्भः - न व्याख्यातम्.

विष्वनाथः - अप्सु प्रविष्य न स्नायात् । अधौतं वासो न वसीत, न परिदध्यात् । विधृतां पूर्व विधृतां स्रजं पुनर् न धारयेत् ॥४८॥

ओ)०(ओ

॥ ६.१८.४९ ॥

नोच्छिष्टं चण्डिकान्नं च सामिषं वृषलाहृतम् ।
भुٌजीतोदक्यया दृष्टं पिबेन् नाٌजलिना त्व् अपः ॥

œरीधरः - भोजने पञ्च निषेधान् आहनोच्छिष्टम् इति । चण्डिकान्नं भद्रकाल्यै निवेदितं पिपीलिकादिदूषितं वा । अٌजलिना त्व् अपो न पिबेत् ॥४९॥

क्रमसन्दर्भः - न व्याख्यातम्.

विष्वनाथः - भोजने पञ्च निषेधान् आहनोच्छिष्टम् इति । चण्डिकान्नं दुर्गानिवेदितम् । पिपीकिकासृष्टं च । चण्डिका स्यात् पिपीलिकेत्य् अभिधानात् । उदक्यया रजस्वलया ॥४९॥

ओ)०(ओ

॥ ६.१८.५० ॥

नोच्छिष्टास्पृष्टसलिला सन्ध्यायां मुक्तमूर्धजा ।
अनर्चितासंयतवाक् नासंवीता बहिष् चरेत् ॥

œरीधरः - गृहाद् बहिर् निर्गमे सप्त निषेधान् आहनोच्छिष्टेति । अनर्चिता मण्डनहीना । असंवीताप्रावृता ॥५०॥

क्रमसन्दर्भः - न व्याख्यातम्.

विष्वनाथः - गृहाद् बहिर् निर्गमे सप्त निषेधान् आहनोच्छिष्टेति । अपृष्टसलिला अनाचान्ता । अनर्चिता निर्भूषणा । असंवीता अनावृतसर्वाङ्गा ॥५०॥

ओ)०(ओ

॥ ६.१८.५१ ॥

नाधौतपादाप्रयता नार्द्रपादा उदक्षिराः ।
ष्अयीत नापराङ् नान्यैर् न नग्ना न च सन्ध्ययोः ॥

œरीधरः - षयनेऽष्टौ निषेधान् आहनाधौतपादेति । नापराक् पष्चिमषिराः ॥५१॥

क्रमसन्दर्भः - अपरां पष्चिमदिषम् अञ्चति षिरसा प्राप्नोति अपराक तादृषं यथा स्यात् तथेति क्रियाविषेषणत्वेऽपि तद्विषेषणत्व एव तात्पर्यात् पष्चिमषिरा इत्य् एवार्थः । यद् वा, अपराची प्रतीची । ततो ल्यप्लोपे पञ्चम्यन्ताद् दिक्षब्देभ्यः इत्यादिना स्वार्थ एवास्तातिप्रत्ययः । तस्य चाञ्चतेर् लुग् इति लुक् तद्धितलुग् इति स्त्रीप्रत्ययस्य लुक् ततो अपराग् इति स्थिते प्रतीचीम् आरभ्य तां पूर्वाङ्गसात्कृत्येति तथैवार्थः ॥५१॥

विष्वनाथः - षयने अष्टौ निषेधान् आहनाधौतपादेति । अप्रयता अपवित्रा । पवित्रः परयतः पूतः इत्य् अमरः । न अपराक् पष्चिमषिराः ॥५१॥

ओ)०(ओ

॥ ६.१८.५२ ॥

धौतवासा षुचिर् नित्यं सर्वमङ्गलसंयुता ।
पूजयेत् प्रातराْआत् प्राग् गोविप्रान् ष्रियम् अच्युतम् ॥

œरीधरः - कार्याण्य् आहधौतवासा इति द्वाभ्याम् । प्रातर्आْआत् प्रथमभोजनात् ॥५२॥

क्रमसन्दर्भः - न व्याख्यातम्.

विष्वनाथः - कर्तव्यान् आहप्रातर्आْआत् भोजनात् प्राक् प्रातः पूजयेत् ॥५२॥

ओ)०(ओ

॥ ६.१८.५३ ॥

स्त्रियो वीरवतीْ चार्चेत् स्रग्गन्धबलिमण्डनैः ।
पतिं चार्च्योपतिष्ठेत ध्यायेत् कोष्ठगतं च तम् ॥

œरीधरः - वीरवतीर् जीवद्भर्तृकाः । आर्च्य सम्पूज्य । कोष्ठगतं कुक्ष्यन्तरगतम् ॥५३॥

क्रमसन्दर्भः - न व्याख्यातम्.

विष्वनाथः - वीरवतीर् जीवद्भर्तृकाः । कोष्ठगतं कुक्ष्यन्तरगतम् ॥५३॥

ओ)०(ओ

॥ ६.१८.५४ ॥

सांवत्सरं पुंसवनं व्रतम् एतद् अविप्लुतम् ।
धारयिष्यसि चेत् तुभ्यं षक्रहा भविता सुतः ॥

œरीधरः - पुंसवनं पुत्रोत्पत्तिकरम् । तुभ्यं तव ॥५४॥

क्रमसन्दर्भः - न व्याख्यातम्.

विष्वनाथः - पुंसवनं पुत्रोत्पत्तिकरम् ॥५४॥

ओ)०(ओ

॥ ६.१८.५५ ॥

बाढम् इत्य् अभ्युपेत्याथ दिती राजन् महामनाः ।
कष्यपाद् गर्भम् आधत्त व्रतं चाٌजो दधार सा ॥

न कतमेनापि व्याख्यातम्.

ओ)०(ओ

॥ ६.१८.५६ ॥

मातृष्वसुर् अभिप्रायम् इन्द्र आज्ٌआय मानद ।
ष्उष्रूषणेनाْरमस्थां दितिं पर्यचरत् कविः ॥

œरीधरः, क्रमसन्दर्भः - न व्याख्यातम्.

विष्वनाथः - मातृष्वसुर् दितेः ॥५६॥

ओ)०(ओ

॥ ६.१८.५७ ॥

नित्यं वनात् सुमनसः फलमूलसमित्कुْआन् ।
पत्राङ्कुरमृदोऽपष् च काले काल उपाहरत् ॥

न कतमेनापि व्याख्यातम्.

ओ)०(ओ

॥ ६.१८.५८ ॥

एवं तस्या व्रतस्थाया व्रतच्छिद्रं हरिर् नृप ।
प्रेप्सुः पर्यचरज् जिह्मो मृगहेव मृगाकृतिः ॥

œरीधरः - हरिर् इन्द्रो व्रतस्य च्छिद्रं प्रेप्सुः प्राप्तुम् इच्छुः । जिह्मः कुटिलः साधुवेषः । मृगहा लुब्धको यथा मृगवञ्चनाय मृगवेषो भवति तद्वत् ॥५८॥

क्रमसन्दर्भः - न व्याख्यातम्.

विष्वनाथः - हरिर् इन्द्रो व्रतस्य छिद्रं प्राप्तुम् इच्छुर् इतीन्द्रस्याप्य् अविज्ٌअत्वम् एव, यतो विष्णोः स्मरणेन कीर्तनेन वा सच्छिद्रम् अपि निष्छिद्रं स्यात् । तस्य विष्णोर् इदं व्रतं छिद्रेऽप्य् अच्छिद्रम् एव भवेत् । यद् उक्तंयस्य स्मृत्या च नामोक्त्या [स्कन्द.पु.] इति, मन्त्रतस् तन्त्रतष् छिद्रं [भा.पु. ८.२३.१६] इत्यादि च । किं चोपरिष्टाद् इन्द्रेणापि व्रतस्य निष्छिद्रताम् अनुभविष्यता वक्ष्यतेमहापुरुषपूजायाः सिद्धिः काप्य् आनुषङ्गिणी [भा.पु. ६.१८.७४] इति । जिह्मः कुटिलः । मृगहा लुब्धको मृगवञ्चनाय यथा मृगाकृतिर् भवति, तद्वत्, तत्परिचारकलोकाकृतिः ॥५८॥

ओ)०(ओ

॥ ६.१८.५९ ॥

नाध्यगच्छद् व्रतच्छिद्रं तत्परोऽथ महीपते ।
चिन्तां तीव्रां गतः षक्रः केन मे स्याच् छिवं त्व् इह ॥

œरीधरः - केन मे षिवं स्याद् इति चिन्तां प्राप्तः ॥५९॥

क्रमसन्दर्भः, विष्वनाथः - न व्याख्यातम्.

ओ)०(ओ

॥ ६.१८.६० ॥

एकदा सा तु सन्ध्यायाम् उच्छिष्टा व्रतकर्षिता ।
अस्पृष्टवार्य् अधौताङ्घ्रिः सुष्वाप विधिमोहिता ॥

œरीधरः, विष्वनाथः - अस्पृष्टवारिष् चासाव् अधौताङ्घ्रिष् च ॥६०॥

क्रमसन्दर्भः - न व्याख्यातम्.

ओ)०(ओ

॥ ६.१८.६१ ॥

लब्ध्वा तदन्तरं षक्रो निद्रापहृतचेतसः ।
दितेः प्रविष्ट उदरं योगेषो योगमायया ॥

œरीधरः - निद्रयापहृतं चेतो यस्याः ॥६१॥

क्रमसन्दर्भः - न व्याख्यातम्.

विष्वनाथः - योगस्य परकायप्रवेْआख्यस्य सिद्ध्यर्था या माया, तया ॥६१॥

ओ)०(ओ

॥ ६.१८.६२ ॥

चकर्त सप्तधा गर्भं वज्रेण कनकप्रभम् ।
रुदन्तं सप्तधैकैकं मा रोदीर् इति तान् पुनः ॥

œरीधरः - मा रोदीर् इत्य् उपलालयन्न् इव तान् पुनः सप्तधा चकर्त चिच्छेद ॥६२॥

क्रमसन्दर्भः - न व्याख्यातम्.

विष्वनाथः - मा रोदीर् इत्य् उपलालयन्न् इव तान् पुनः सप्तधा चकर्त चिच्छेद । अत्राल्पकाल एव बहु पुण्यपापभोजिनो जीवस्य योगिनो वा कायव्यूह इवैककस्यैव जीवस्योनपञ्चाْअत् कायव्यापकत्वम् इति केचित् । भाविदृष्ट्या प्रथमम् एवैकस्मिन् देहे प्रविष्टानाम् एकोनपञ्चाْअज् जीवानाम् इन्द्रकृतविभागेनैकैकदेहप्राप्तिर् इत्य् अपरे । इन्द्रकृतखण्डेष्व् अन्येषाम् अप्य् अष्टचत्वारिंषज् जीवानां तत्क्षण एव प्रवेषो यथा लतागुल्मानां केषाञ्चित् खण्डखण्डीकृत्यैव भूमाव् आरोपितानां पृथक् पृथक् प्ररोहोद्गमात् पृथक् पृथग् जीवस्य प्रवेषोऽनुमीयते इत्य् अने च प्राहुः ॥६२॥

ओ)०(ओ

॥ ६.१८.६३ ॥

तम् ऊचुः पाट्यमानास् ते सर्वे प्राٌजलयो नृप ।
किं न इन्द्र जिघांससि भ्रातरो मरुतस् तव ॥

œरीधरः, विष्वनाथः - न व्याख्यातम्.

क्रमसन्दर्भः - ते तम् ऊचुर् इति । अत एकस्यैव जीवस्य नानाकायाध्यासः । यद् वा, पूर्वम् एकस्मिन् देहे बहूनां जीवानाम् अध्यवस्थवतां देहविभागप्राप्तेर् इति ज्ٌएयम् ॥६३॥

ओ)०(ओ

॥ ६.१८.६४ ॥

मा भैष्ट भ्रातरो मह्यं यूयम् इत्य् आह कौषिकः ।
अनन्यभावान् पार्षदान् आत्मनो मरुतां गणान् ॥

œरीधरः - कौषिक इन्द्रः । गणान् सप्त । सप्तगणा वै मरुतः इति ष्रुतेः ॥६४॥

क्रमसन्दर्भः - न व्याख्यातम्.

विष्वनाथः - मह्यं मम । कौषिक इन्द्रः । गणान् सप्त । सप्तगणा वै मरुतः इति ष्रुतेः ॥६४॥

ओ)०(ओ

॥ ६.१८.६५ ॥

न ममार दितेर् गर्भः ष्रीनिवासानुकम्पया ।
बहुधा कुलिषक्षुण्णो द्रौण्यस्त्रेण यथा भवान् ॥

न कतमेनापि व्याख्यातम्.

ओ)०(ओ

॥ ६.१८.६६६७ ॥

सकृद् इष्ट्वादिपुरुषं पुरुषो याति साम्यताम् ।
संवत्सरं किञ्चिद् ऊनं दित्या यद् धरिर् अर्चितः ॥
सजूर् इन्द्रेण पञ्चाْअद् देवास् ते मरुतोऽभवन् ।
व्यपोह्य मातृदोषं ते हरिणा सोमपाः कृताः ॥

œरीधरः - न व्याख्यातम्.

क्रमसन्दर्भः - हरिणा इन्द्रेण ष्रीविष्णुनेति वा ॥६७॥

विष्वनाथः - सात्मतां पुरुषसमानाकारत्वं, सजूः सहः ॥६७॥

ओ)०(ओ

॥ ६.१८.६८७० ॥

दितिर् उत्थाय ददृषे कुमारान् अनलप्रभान् ।
इन्द्रेण सहितान् देवी पर्यतुष्यद् अनिन्दिता ॥
अथेन्द्रम् आह ताताहम् आदित्यानां भयावहम् ।
अपत्यम् इच्छन्त्य् अचरं व्रतम् एतत् सुदुष्करम् ॥
एकः सङ्कल्पितः पुत्रः सप्त सप्ताभवन् कथम् ।
यदि ते विदितं पुत्र सत्यं कथय मा मृषा ॥

न कतमेनापि व्याख्यातम्.

ओ)०(ओ

॥ ६.१८.७१ ॥

इन्द्र उवाच
अम्ब तेऽहं व्यवसितम् उपधार्यागतोऽन्तिकम् ।
लब्धान्तरो ञ्च्छिदं गर्भम् अर्थबुद्धिर् न धर्मदृक् ॥

œरीधरः - दित्या निष्कपटम् उक्ते सतीन्द्रोऽपि निष्कपटम् एवाहअम्बेति । लब्धम् अन्तरं येन । अर्थे एव बुद्धिर् यस्य ॥७१॥

क्रमसन्दर्भः - न व्याख्यातम्.

विष्वनाथः - दित्या निष्कपटम् उक्ते सतीन्द्रोऽपि निष्कपटम् एवाहअम्बेति । लब्धान्तरः प्राप्तच्छिद्रः ॥७१॥

ओ)०(ओ

॥ ६.१८.७२ ॥

कृत्तो मे सप्तधा गर्भ आसन् सप्त कुमारकाः ।
तेऽपि चैकैकषो वृक्णाः सप्तधा नापि मम्रिरे ॥

œरीधरः, विष्वनाथः - न व्याख्यातम्.

क्रमसन्दर्भः - मे मया ॥७२॥

ओ)०(ओ

॥ ६.१८.७३ ॥

ततस् तत् परमाْचर्यं वीक्ष्य व्यवसितं मया ।
महापुरुषपूजायाः सिद्धिः काप्य् आनुषङ्गिणी ॥

œरीधरः - अपि परं मोक्षम् अपि ॥७३॥

क्रमसन्दर्भः - ततस् तद् इति । व्यवसितं विचारितम् । तद् एवाहमहेति ॥७३॥

विष्वनाथः - व्यवसितं निष्चितं तद् एवाह महेति सार्धद्वयम् । कापि सिद्धिर् मुक्तिर् अपि आनुषङ्गिकी ॥७३॥

ओ)०(ओ

॥ ६.१८.७४ ॥

आराधनं भगवत ईहमाना निराْइषः ।
ये तु नेच्छन्त्य् अपि परं ते स्वार्थकुषलाः स्मृताः ॥

œरीधरः, क्रमसन्दर्भः - न व्याख्यातम्.

विष्वनाथः - परं मोक्षम् अपि स्वार्थकुषला इति तेन ये त्व् आराधनेन मोक्षम् इच्छन्ति, ते वर्तमानमहानिधेर् विनिमयेन तृणार्थैनः स्वार्थानभिज्ٌआः, किन्तु विषयसाद्गुण्यात् तेऽपि कृतार्था एवेत्य् अर्थः । यद् उक्तंसत्यं दिषत्य् अर्थितम् अर्थितो न्ṝणाम् इति ॥७४॥

ओ)०(ओ

॥ ६.१८.७५ ॥

आराध्यात्मप्रदं देवं स्वात्मानं जगदीْवरम् ।
को वृणीत गुणस्पर्षं बुधः स्यान् नरकेऽपि यत् ॥

œरीधरः - गुणस्पर्षं विषयभोगं बुधः को वृणीते । यद् यस्मान् नरकेऽपि विषयभोगः स्यात् ।

क्रमसन्दर्भः - न व्याख्यातम्.

विष्वनाथः - देवं क्रीडापरम् । स्वात्मानं सुन्दरविग्रहम् ॥७५॥

ओ)०(ओ

॥ ६.१८.७६ ॥

तद् इदं मम दौर्जन्यं बालिषस्य महीयसि ।
क्षन्तुम् अर्हसि मातस् त्वं दिष्ट्या गर्भो मृतोत्थितः ॥

œरीधरः - महीयसि महत्तमे । मृतः सन्न् उत्थितः ॥७६॥

क्रमसन्दर्भः, विष्वनाथः - न व्याख्यातम्.

ओ)०(ओ

॥ ६.१८.७७७८ ॥

œरीषुक उवाच
इन्द्रस् तयाभ्यनुज्ٌआतः षुद्धभावेन तुष्टया ।
मरुद्भिः सह तां नत्वा जगाम त्रिदिवं प्रभुः ॥
एवं ते सर्वम् आख्यातं यन् मां त्वं परिपृच्छसि ।
मङ्गलं मरुतां जन्म किं भूयः कथयामि ते ॥

न कतमेनापि व्याख्यातम्.

ओ)०(ओ

इति सारार्थदर्षिन्यां हर्षिण्यां भक्तचेतसाम् ।
षष्ठस्याष्टादषोऽध्यायः सङ्गतः सङ्गतः सताम् ॥*॥

 ओ)०(ओ

इति ष्रीमद्भागवते महापुराणे ब्रह्मसूत्रभाष्ये पारमहंस्यं संहितायां वैयासिक्यां षष्ठस्कन्धे
मरुदुत्पत्तिर् नाम
अष्टादषोऽध्यायः ।
॥ ६.१८ ॥


(६.१९)
अथ एकोनविंषोऽध्यायः
पुंसवनव्रतकथनं

॥ ६.१९.१ ॥

œरीराजोवाच
व्रतं पुंसवनं ब्रह्मन् भवता यद् उदीरितम् ।
तस्य वेदितुम् इच्छामि येन विष्णुः प्रसीदति ॥

œरीधरः -
ऊनविंषे तु यत् प्रोक्तं कष्यपेन दितेर् व्रतम् ।
तद् एव विवृतं लोकहिताय हरितोषणम् ॥

तस्य प्रकारम् इति षेषः ॥१॥

क्रमसन्दर्भः - ते तुभ्यम् अलं त्वदर्थं नान्येन प्रयोजनम् अस्तीत्य् अर्थः ॥१॥

विष्वनाथः -
विष्णुप्रसादनं चेतः क्रौर्यविध्वंसनं व्रतम् ।
नृपेण पृष्टो व्यवृणोद् ऊनविंषे मुनिः पुनः ॥

तस्य प्रकारम् इति षेषः ॥१॥

 ओ)०(ओ

॥ ६.१९.२३ ॥

œरीषुक उवाच
œउक्ले मार्गषिरे पक्षे योषिद् भर्तुर् अनुज्ٌअया ।
आरभेत व्रतम् इदं सार्वकामिकम् आदितः ॥
निषम्य मरुतां जन्म ब्राह्मणान् अनुमन्त्र्य च ।
स्नात्वा षुक्लदती षुक्ले वसीतालङ्कृताम्बरे ।
पूजयेत् प्रातराْआत् प्राग् भगवन्तं ष्रिया सह ॥

œरीधरः - मार्गषिरे मासि षुक्लपक्षे । आदितः प्रतिपदि ॥२॥ अनुमन्त्र्य पृष्ट्वा । षुक्ला दन्ता यस्याः सा षुक्लदन्ती धौतदन्ता । अलङ्कृता सती पूजयेत् ॥३॥

क्रमसन्दर्भः - न व्याख्यातम्.

विष्वनाथः - मार्गषिरे मार्गْईर्षे मासि । आदितः प्रतिपदि ॥२३॥

 ओ)०(ओ

॥ ६.१९.४ ॥

अलं ते निरपेक्षाय पूर्णकाम नमोऽस्तु ते ।
महाविभूतिपतये नमः सकलसिद्धये ॥

ष्र्ईधरः - आदौ त्आवन् नमस्क्आरमन्त्र्आन् आह त्रिभिः । तुभ्यम् अलं पर्य्आप्तम् एव सर्वं न किञ्चिद् अन्यैः कृत्यम् अस्ति । अतः केवलं ते तुभ्यं नमोऽस्तु । पर्याप्तौ हेतवःनिरपेक्षाय हे पूर्णकाम महाविभूतिपतये लक्ष्मीपतये । सकलाः सिद्धयोऽणिमाद्या यस्मिंस् तस्मै ॥४॥

क्रमसन्दर्भः - ते तुभ्यम् अलं तवदर्थं न्आन्येन प्रयोजनम् अस्त्ईत्य् अर्थः ॥४॥

विष्वनाथः - अलम् अतिषयेन तुभ्यं नम एवास्तु । देवान्तरं यथा निजैष्वर्यसिद्ध्यर्थं सेवकान् अपेक्षते तथा न त्वम् इत्य् आहनिरपेक्षाय स्वाभाविकमहैष्वर्यवत्त्वाद् इत्य् अर्थः । एवं पूर्णकामाय ते केन नैवेद्यादिना प्रीणयामि । महाविभूतिपतये तुभ्यं कैर् गृहोद्यानगजदासीनृत्यगीतदुन्दुभिघोषवाद्यैः । एवं सकलसिद्धये स्वर्गापवर्गप्रेमादिसिद्धिदात्रे तुभ्यं कर्मज्ٌआनयोगभक्त्यादिसाधनगणैः कथं प्रीणयामीति भावः ॥४॥

 ओ)०(ओ

॥ ६.१९.५ ॥

यथा त्वं कृपया भूत्या तेजसा महिमौजसा ।
जुष्ट ईْअ गुणैः सर्वैस् ततोऽसि भगवान् प्रभुः ॥

œरीधरः - भो ईْअ ! यथा यथावत् । त्वं कृपादिभिर् जुष्टः । अन्यैष् च सत्यसङ्कल्पत्वादिभिः सर्वैर् गुणैः । ततस् तस्मात् ॥५॥

क्रमसन्दर्भः - न व्याख्यातम्.

विष्वनाथः - तद् अपि त्वत्कृपया सर्वं घटत इत्य् आहयथा त्वं कृपया जुष्टस् तथैव भूत्यादिभिष् च ततो हेतोस् त्वम् एव भगवान् असीत्य् अन्वयः । अयम् अर्थःकृपया षक्त्या जुष्टः सेवितः सन् भक्तदत्ततुलसीपत्रमात्रम् अप्य् अपेक्ष्यमाणः अहम् अद्य क्षुधार्तास्मि किञ्चिद् देहीति भक्ताय याचमानोऽपूर्णकामोऽपि भवसि, मम गृहोद्यानादिकं सम्प्रति जीर्णं क्व विलसआमीत्य् आदि स्वप्नान्तरे बुर्वन् विभूतिْऊन्योऽपि भवसि, अणिमादिसिद्धियुक्तोऽपि भक्तप्रेमरसनया बद्धः क्वापि गन्तुम् अपि न षक्नोषि तथैव भूत्या महालक्ष्म्या षक्त्या तेजसा सर्वानधीनतया षक्त्या महिम्ना विभूत्या च ओजसा बलेन सर्वैर् अन्यैष् च सत्यसङ्कल्पत्वादिभिष् च सर्वत्र जगति निरपेक्षत्वपूर्णकामत्वादिमांष् च भवसीति त्वम् एव भगवान् त्वम् एव प्रभुर् भजनीय इति भावः ॥५॥

 ओ)०(ओ

॥ ६.१९.६ ॥

विष्णुपत्नि महामाये महापुरुषलक्षणे ।
प्रीयेथा मे महाभागे लोकमातर् नमोऽस्तु ते ॥

œरीधरः - महापुरुषस्य परमेष्वरस्य लक्षणानि निरपेक्षत्वादीनि यस्यास् तस्याः सम्बोधनम् ॥६॥

क्रमसन्दर्भः - विष्णुपत्नीति । महामाये पराख्यषक्तिरूपे । अत एव महापुरुषलक्षणे तदेकस्वरूपे ॥६॥

विष्वनाथः - इत्थं भगवन्तं प्रणम्य लक्ष्मीं प्रणमेद् इत्य् आहविष्णुपत्नीति । महामाये मायाषब्दस्य षक्तिवाचित्वात् पराख्यषक्तिरूपे । अत एव महापुरुषस्य विष्णोर् इव लक्षणानि निरपेक्षत्वादीनि यस्याः ॥६॥

 ओ)०(ओ

॥ ६.१९.७ ॥

“ओं नमो भगवते महापुरुषाय
महानुभावाय महाविभूतिपतये
सह महाविभूतिभिर् बलिम् उपहरामि” इति
अनेनाहर्अहर् मन्त्रेण विष्णोर् आवाहनार्घ्यपाद्योपस्पर्षन
स्नानवासौपवीतविभूषणगन्धपुष्पधूप
दीपोपहाराद्युपचारान् सुसमाहितोपाहरेत्.

œरीधरः - पूजामन्त्रम् आहओं नम इति ॥७॥

क्रमसन्दर्भः - न व्याख्यातम्.

विष्वनाथः - पूजामन्त्रम् आहओं नम इति ॥७॥

 ओ)०(ओ

॥ ६.१९.८ ॥

हविःषेषं च जुहुयाद् अनले द्वादْआहुतीः ।
ओं नमो भगवते महापुरुषाय महाविभूतिपतये स्वाहेति ॥

œरीधरः - हविःषेषम् उपहारावषिष्टम् । होममन्त्रं दर्षयतिओम् इति ॥८॥

क्रमसन्दर्भः - न व्याख्यातम्.

विष्वनाथः - हविःषेषम् उपहारावषिष्टम् ॥८॥

 ओ)०(ओ

॥ ६.१९.९११ ॥

œरियं विष्णुं च वरदाव् आषिषां प्रभवाव् उभौ ।
भक्त्या सम्पूजयेन् नित्यं यदीच्छेत् सर्वसम्पदः ॥
प्रणमेद् दण्डवद् भूमौ भक्तिप्रह्वेण चेतसा ।
दषवारं जपेन् मन्त्रं ततः स्तोत्रम् उदीरयेत् ॥
युवां तु विष्वस्य विभू जगतः कारणं परम् ।
इयं हि प्रकृतिः सूक्ष्मा मायाषक्तिर् दुरत्यया ॥

œरीधरः - प्रकर्षेण भवन्त्याभ्याम् इति प्रभवौ ॥९११॥

क्रमसन्दर्भः - युवाम् इति सार्धकम् । परात्परयोर् अपि तयोर् जगत्कारणत्वे हेतुम् आहैयं हीति । प्रकृतिर् निजांْआभासेनेति भावः ॥११॥

विष्वनाथः - न व्याख्यातम्.


 ओ)०(ओ

॥ ६.१९.१२१३ ॥

तस्या अधीْवरः साक्षात् त्वम् एव पुरुषः परः ।
त्वं सर्वयज्ٌअ इज्येयं क्रियेयं फलभुग् भवान् ॥
गुणव्यक्तिर् इयं देवी व्यٌजको गुणभुग् भवान् ।
त्वं हि सर्वषरीर्य् आत्मा ष्रीः षरीरेन्द्रियाْअयाः ।
नामरूपे भगवती प्रत्ययस् त्वम् अपाْरयः ॥

मध्वः - अन्तर्य्आम्ई तु यज्ٌआदेर् विष्ण्उर् इज्य्आदिन्आ रम्आ ।
तत्तच्छब्दैस् ततो व्आच्यैर् न तु सर्वस्वर्ऊपतः ॥
अन्तर्य्आम्ई ष्रियष् च्आपि विष्ण्उर् एव न संष्अयः ।
न्आन्तर्य्आम्ई कष्चिद् अस्ति विष्ण्ओः क्व्आपि कुतष्चन ॥ इति ब्रह्मतर्के ॥१२१३॥

œरीधरः - इज्या यज्ٌआभिनिवर्तकः पुरुषव्यापारो भावनाख्यः । क्रिया लौकिकी ॥१२॥ प्रत्ययो नामरूपयोः प्रकाْअकः । अपाْरयस् तयोर् आधारः ॥१३॥

क्रमसन्दर्भः - तस्य्आ इति । स्आत्वततन्त्रेविष्ण्ओस् तु त्र्ईण्इ र्ऊप्आण्इ इत्य् आदेः । तथैव्आहत्वम् इत्य् आदि ॥१२१३॥

विष्वनाथः - इज्या यज्ٌआभिनिवर्तकः पुरुषव्यापारो भावनाख्यः । क्रिया लौकिकी । प्रत्ययो नामरूपयोः प्रकाْअकः । अपाْरयस् तयोर् आधारः ॥१२१३॥

 ओ)०(ओ

॥ ६.१९.१४ ॥

यथा युवां त्रिलोकस्य वरदौ परमेष्ठिनौ ।
तथा म उत्तमष्लोक सन्तु सत्या महाْइषः ॥

œरीधरः, क्रमसन्दर्भः - न व्याख्यातम्.

विष्वनाथः - परमेष्ठिनौ परमेष्वरौ ॥१४॥

 ओ)०(ओ

॥ ६.१९.१५ ॥

इत्य् अभिष्टूय वरदं ष्रीनिवासं ष्रिया सह ।
तन् निःसार्योपहरणं दत्त्वाचमनम् अर्चयेत् ॥

œरीधरः, क्रमसन्दर्भः - न व्याख्यातम्.

विष्वनाथः - तन् निःसार्य मिर्माल्यापसारणं कृत्वा ॥१५॥

 ओ)०(ओ

॥ ६.१९.१६ ॥

ततः स्तुवीत स्तोत्रेण भक्तिप्रह्वेण चेतसा ।
यज्ٌओच्छिष्टम् अवघ्राय पुनर् अभ्यर्चयेद् धरिम् ॥

न कतमेनापि व्याख्यातम्.

 ओ)०(ओ

॥ ६.१९.१७ ॥

पतिं च परया भक्त्या महापुरुषचेतसा ।
प्रियैस् तैस् तैर् उपनमेत् प्रेमْईलः स्वयं पतिः ।
बिभृयात् सर्वकर्माणि पत्न्या उच्चावचानि च ॥

œरीधरः - महापुरुषचेतसा ईْवरबुद्ध्योपनमेद् भजेत् । पतिष् च स्वयं प्रेमْईलः सन् पत्न्याः कर्माणि बिभृयात्, तदनुकूलो भवेद् इत्य् अर्थः ॥१७॥

क्रमसन्दर्भः, विष्वनाथः - न व्याख्यातम्.

 ओ)०(ओ

॥ ६.१९.१८ ॥

कृतम् एकतरेणापि दम्पत्योर् उभयोर् अपि ।
पत्न्यां कुर्याद् अनर्हायां पतिर् एतत् समाहितः ॥

œरीधरः - यतो दम्पत्योर् मध्ये एकतरेण कृतम् उभयोर् अपि भवति ॥१८॥

क्रमसन्दर्भः - न व्याख्यातम्.

विष्वनाथः - दम्पत्योर् मध्ये एकतरेण कृतम् उभयोर् अपि भवति ॥१८॥

 ओ)०(ओ

॥ ६.१९.१९ ॥

विष्णोर् व्रतम् इदं बिभ्रन् न विहन्यात् कथञ्चन ।
विप्रान् स्त्रियो वीरवतीः स्रग्गन्धबलिमण्डनैः ।
अर्चेद् अहर्अहर् भक्त्या देवं नियमम् आस्थिता ॥

œरीधरः - न विहन्यान् न विच्छिन्द्यात् ॥१९॥

क्रमसन्दर्भः - न व्याख्यातम्.

विष्वनाथः - न विहन्यान् न विच्छिन्द्यात् । अग्रत इति ल्यब्लोपे पञ्चमी अग्रभागं यथोचितं विभज्येत्य् अर्थः ॥१९॥

 ओ)०(ओ

॥ ६.१९.२० ॥

उद्वास्य देवं स्वे धाम्नि तन्निवेदितम् अग्रतः ।
अद्याद् आत्मविषुद्ध्यर्थं सर्वकामसमृद्धये ॥

न कतमेनापि व्याख्यातम्.

 ओ)०(ओ

॥ ६.१९.२१ ॥

एतेन पूजाविधिना मासान् द्वादष हायनम् ।
नीत्वाथोपरमेत् साध्वी कार्तिके चरमेऽहनि ॥

œरीधरः - द्वादषमासान् इत्य् उक्ते कदाचित् तन् मध्ये मलमासे सति तेन सह द्वादष सङ्ख्यायां सत्यां षद्धस्यैकस्य त्यागः स्यात् । हायनम् इत्य् उक्ते तन् मध्यपतितस्य तस्यापि प्रसङ्गः स्यात् । तद् उभयं वारयितुम् उभयम् उक्तम् । उपचरेद् उपवसेत् ॥२१॥

क्रमसन्दर्भः - न व्याख्यातम्.

विष्वनाथः - चरमेऽहनि पौर्णमास्याम् ॥२१॥

 ओ)०(ओ

॥ ६.१९.२२ ॥

œवोभूतेऽप उपस्पृष्य कृष्णम् अभ्यर्च्य पूर्ववत् ।
पयःषृतेन जुहुयाच् चरुणा सह सर्पिषा ॥
पाकयज्ٌअविधानेन द्वादषैवाहुतीः पतिः ॥

œरीधरः, विष्वनाथः - ष्वोभूते प्रभाते सति । पयसि षृतेन पक्वेन । पाकयज्ٌअविधानेन पार्वणस्थालीपाकविधानेन ॥२२॥

क्रमसन्दर्भः - न व्याख्यातम्.

ओ)०(ओ

॥ ६.१९.२३ ॥

आْइषः षिरसादाय द्विजैः प्रीतैः समीरिताः ।
प्रणम्य षिरसा भक्त्या भुٌजीत तदनुज्ٌअया ॥

न कतमेनापि व्याख्यातम्.

 ओ)०(ओ

॥ ६.१९.२४ ॥

आचार्यम् अग्रतः कृत्वा वाग्यतः सह बन्धुभिः ।
दद्यात् पत्न्यै चरोः षेषं सुप्रजास्त्वं सुसौभगम् ॥

œरीधरः - सुप्रजास्त्वं सत्पुत्रत्वम् इत्य् अर्थः । तद् यतस् तं षेषम् ॥२४॥

क्रमसन्दर्भः - अग्रत इति तदग्रिमदेषं त्यक्त्वा तदग्रे भोजननिषेधात् ॥२४॥

विष्वनाथः - षेषं सुप्रजास्त्वं सुप्रजस्त्वकरं सुसौभगकरं च । यद् वा, ततस् तस्य सुप्रजास्व्तं स्याद् इति वाक्यान्तरम् ॥२४॥

 ओ)०(ओ

॥ ६.१९.२५ ॥

एतच् चरित्वा विधिवद् व्रतं विभोर्
अभीप्सितार्थं लभते पुमान् इह ।
स्त्री चैतद् आस्थाय लभेत सौभगं
œरियं प्रजां जीवपतिं यषो गृहम् ॥

œरीधरः, क्रमसन्दर्भः - न व्याख्यातम्.

विष्वनाथः - जीवतीति जीवः स चासौ पतिष् चेति तम् ॥२५॥

 ओ)०(ओ

॥ ६.१९.२६ ॥

कन्या च विन्देत समग्रलक्षणं
पतिं त्व् अवीरा हतकिल्बिषां गतिम् ।
मृतप्रजा जीवसुता धनेष्वरी
सुदुर्भगा सुभगा रूपम् अग्र्यम् ॥

œरीधरः - अवीरा विधवा । धनेष्वरी सत्य् अपि या सुदुर्भगा सा सुभगा भवति ॥२६॥

क्रमसन्दर्भः - न व्याख्यातम्.

विष्वनाथः - अवीरा पतिपुत्रْऊन्या । या
मृतप्रजा सा जीवसुता धनेष्वरी न भवति ॥२६॥

 ओ)०(ओ

॥ ६.१९.२७ ॥

विन्देद् विरूपा विरुजा विमुच्यते
य आमयावीन्द्रियकल्यदेहम् ।
एतत् पठन्न् अभ्युदये च कर्मण्य्
अनन्ततृप्तिः पितृदेवतानाम् ॥

œरीधरः - य आमयावी रोगी स विरुजा विषिष्टया रुजा विमुच्यते । इन्द्रियैः सहितं कल्यं देहं च विन्देद् इति षेषः । पठन्यो वर्तेत तस्य पित्ṝणां देवतानां चानन्ता तृप्तिर् भवतीत्य् अर्थः ॥२७॥

क्रमसन्दर्भः - न व्याख्यातम्.

विष्वनाथः - य आमयावी, स विषिष्टया रुजा विमुच्यते । इन्द्रियैः सहितं कल्यं समर्थं देहं च विन्देत् । अभ्युदये आभ्युदयिकष्राद्धादौ ॥२७॥

 ओ)०(ओ

॥ ६.१९.२८ ॥

तुष्टाः प्रयच्छन्ति समस्तकामान्
होमावसाने हुतभुक् ष्रीहरिष् च ।
राजन् महन् मरुतां जन्म पुण्यं
दितेर् व्रतं चाभिहितं महत् ते ॥

œरीधरः - उपसंहरतिराजन्न् इति । महत्पुण्यं जन्म महद्व्रतं च ॥२८॥

क्रमसन्दर्भः - न व्याख्यातम्.

विष्वनाथः - तुष्टा हुतभुक् ष्रीहरिष् च ॥२८॥

 ओ)०(ओ

इति सारार्थदर्षिन्यां हर्षिण्यां भक्तचेतसाम् ।
षष्ठ एकोनविंषोऽयं सङ्गतः सङ्गतः सताम् ॥*॥

 ओ)०(ओ

इति ष्रीमद्भागवते महापुराणे ब्रह्मसूत्रभाष्ये पारमहंस्यं संहितायां वैयासिक्यां षष्ठस्कन्धे
पुंसवनव्रतकथनं नाम
एकोनविंषोऽध्यायः ।
॥ ६.१९ ॥


आ
