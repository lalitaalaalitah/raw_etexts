
##हरिभक्तिसुधाकरः (सटीकः)

कस्मै येन १(१.विभाषितः - ख.)विभाषितोऽयमतुलो ज्ञानप्रदीपः पुरा
तद्रूपेण च नारदाय मुनये कृष्णाय तद्रूपिणा ।
योगीन्द्राय तदात्मना१(१.तादात्मनाय -ख) च भगवद्राताय कारुण्यतः
तच्छुद्धं विमलं विशोकममृतं सत्यं परं धीमहि ।। १ ।।
प्रारिप्सितनिर्विघ्नपरिसमाप्तिकामः ग्रन्थकारः श्रीभागवतसम्प्रदायप्रवर्तकरूपेण भगवद्ध्यानलक्षणं मङ्गलमाचरति श्रीभावतपद्येनैव, द्वादशे१(१. अयं अध्यायः व्याख्ये यश्लोकश्च वैष्णवपाठे न लभ्यते) त्रयोदशेऽध्याये सूतवाक्येन तत् परं  सत्यम् । श्रीकृष्णाख्यं धीमहि ध्यायतेर्लिङ् छान्दसं ध्यायेमेत्यर्थः । बहुवचनं शिष्याभिप्रायम् । येनपुरा कल्पादौ अतुलः असमः अयं भागवतरूपो ज्ञानप्रदीपः कस्मै ब्रह्मणेविभाषितः, कायेत्यत्र कस्मा इत्यार्षम् । तद्रूपेण ब्रह्मरूपेण कृष्णाय व्यासाय तद्रूपिणा नारदरूपिणा योगीन्द्राय शुकाय तदात्मना व्यासरूपेण चकार । शुकरूपेण भगवद्राताय परिक्षिते किम्भूतं शुद्धमत्रहेतुर्विमलम् । पुनः किम्भूतं विशोकं विशोकत्वे हेतुरमृतम् ।
इदानीं भगवद्धर्मोपदेशकत्वात् जगद्गुरुत्वेन प्रणमति एकादशे ऊनत्रिंशेऽध्याये शुकवाक्येन - 
भवभयमपहर्तुं१(१.अपहतु - ख.) ज्ञानविज्ञानसारं  
निगमकृदुपजह्रे भृङ्गवद्वेदसारम् ।।
अमृतमुदधितश्चापाययद्भृत्यवर्गान् 
पुरुषमृषभमाद्यं कृष्णसञ्ज्ञं नतोऽस्मि ।। २ ।।
भवः संसारः भयं जरारोगादिनिमित्तं तदुभयं प्रवृत्तानां निवृत्तानां च भृत्यवर्गाणां यथायोग्यमपहर्तुं योऽमृतद्वयमुपजह्रे उद्धृतवान्, तदेवाह वेदसारमेकं किं तत् ज्ञानविज्ञानरूपं च तत् सारं श्रेष्ठं रूपं च भृङ्गो यथा पुष्पमकम्पयन्नेवामृतमुपहरति तथा स्वयङ्कृतवेदानुसारेणैव उदधितश्चैकं तदुभयं यथायथं भृत्यवर्गानपाययत् । तं कृष्णसञ्ज्ञामाद्यं पुरुषं नतोऽस्मीति ।
ब्रह्मादिस्तुत्यतामनुस्मरति- द्वादशे (१.अयं अध्यायः व्याख्येयो यं ‘यं ब्रह्मा..’ इति श्लोकश्च विजयध्वजीय पाठे नोपलभ्यते)१त्रयोदशेऽध्याये सूतवाक्येन—
यं ब्रह्मा वरुणेन्द्ररुद्रमरुत१(१.मरुतः स्तुवन्ति - ख. अयमेव साधुपाठः इति भाति)स्तुन्वन्ति दिव्यै स्तवैः
साङ्गोपाङ्गपदक्रमोपनिषदैर्गायन्ति यं सामगाः ।
ध्यानावस्थिततद्गतेन मनसा पश्यन्ति यं योगिनो 
यस्यान्तं न विदुः सुराऽसुरगणा देवाय तस्मै नमः ।। ३ ।।
स्तवैर्वेदैश्च स्तुन्वन्ति स्तुन्वन्ति । उपनिषच्छब्दस्यादन्तत्वं छन्दोनुरोधेन । ध्यानेनावस्थितं निश्चलं यन्मनस्तेन यस्यान्तं न विदुः सुरासुरगणाः क्षीरोदमन्थनादौ ।
परमपुरुषतामनुस्मरन्नमति– द्वितीये चतुर्थेऽध्याये शुकवाक्येन पञ्चभिः—
नमः परस्मै पुरुषाय भूयसे सदुद्भवस्थाननिरोधलीलया ।
गृहीतशक्तित्रितयाय देहिनामन्तर्भवायानुपल१(१.उपलभ्य सति विजयध्वजीयभागवतपाठः)क्ष्यवर्त्मने ।। ४ ।।
परस्मै सर्वोत्तमाय अत्रहेतुः भूयसे = अपरिमितमहिम्ने तद्दर्शयति सतः प्रपञ्चस्य उद्भवादिषु निमित्तभूता यालीला तया गृहीतं ब्रह्मादिरूपेण रज आदिशक्तित्रयं येन तस्मै अन्तर्भवाय सर्वान्तर्यामिणे । अत एव सर्वान्तरत्वादनुपलक्ष्यं वर्त्म यस्य तस्मै नमः ।
भक्तपालकत्वमनुस्मरन्नमति-
नमो नमस्ते (२.तमस्तेस्त्वृभाय’ इति क. अयं समीचीनः (सन्धिदोषाभावात्)पाठः प्रसिद्ध भागवत पुस्तकेषु एवमेवसत्वात्))ऋषभाय सात्त्वतां विदूरकाष्ठाय मुहुः कुयोगिनाम् ।
निरस्तसाम्यातिशयेन राधसा स्वधामनि ब्रह्मणि रंस्यते नमः ।।५।।
सात्त्वतां भक्तानामृषभाय = पालकाय, कुयोगिनां भक्तिहीनोनां विदूरा काष्ठा दिगपि यस्य दुर्ज्ञेयायेत्यर्थः । तदेवं वैषम्यप्रतीतावपि निर्दोषायाचिन्त्यैश्वर्यमाह निरस्तं साम्यमतिशयश्च यस्य यदपेक्षया अर्थस्य साम्यातिशयौ न स्तः तेन राधसा ऐश्वर्येण स्वधामनि स्वरूपे ब्रह्मणि रंस्यते रममाणाय ।
भक्तिशून्यानां नृणां सर्वसाधनवैफल्यं दर्शयन्नमति— 
तपस्विनो दानपरायशस्विनो मतस्विनो मन्त्रविदः सुमङ्गलाः ।
क्षेमं नविन्दन्ति विना यदर्पणं तस्मै सुभद्रश्रवसे नमो नमः ।। ६ ।।
मनस्विनो योगिनः, सुमङ्गलाः सदाचाराः, यस्मिंस्तप आद्यर्पणं विना सुभद्रं सुमङ्गलं श्रवो यशो यस्य तस्मै ।
भक्तेः परमशुद्धिहेतुत्वं दर्शयन्नमति— 
किरातहूणान्ध्रपुलिन्दपुल्कसा आभीरकङ्का यवनादयः ।
येऽन्ये च पापा यदपाश्रयाश्रयाः शुध्यन्ति तस्मै प्रभविष्णवे नमः ।। ७ ।।
किराताः शबराः हूणाः यवनाः आन्ध्रा मल्लाः पुलिन्दाः म्लेच्छाः पुल्कसाःश्चाण्डालाः आभिराः गोपालाः कङ्कादयो, यवनभेदाः किरातादयो ये पापजातयः अन्ये च ये कर्मतः पापरूपा यदपाश्रया भागवतास्तदाश्रयाः सन्तः शुध्यन्ति अत्रासम्भवनाशङ्कां परिहरति प्रभविष्णवे प्रभवनशीलायेक्ति । 
ज्ञानप्रदत्वमनुस्मरन् प्रार्थयते—
(१.अङ्घ्रिः इत्यत्र रेफः मातृकायां लुप्तः ।)१यदङ्घ्यभिध्यानसमाधिधौतया धियानुपश्यन्ति हि तत्त्वमात्मनः ।
वदन्तिचैतत्कवयो यथारुचं स मे मुकुन्दो भगवान्प्रसीदताम् ।। ८ ।।
यस्याङ्घ्योरभिध्यानमेव समाधिस्तेन धौतयाशोधितया धिया आत्मनस्तत्वं पश्यन्ति, यधरुचं रुच्यनुसारेण सगुणनिर्गुणादि भेदेन वदन्ति । यद्वा रुक् प्रतिभा यथामतीत्यर्थः । प्रसीदतां प्रारिप्सितग्रन्थस्य निर्विध्नपरिसमाप्तिर्यथा भवति तथा प्रसीदतुः ।
अथ श्रीभागवतस्य प्रवक्तारं श्रीशुकं प्रणमति – द्वादशे (१.द्वादशेऽध्याये’ इति पाठेनभावव्यम्, भागवते पञ्चविशा..योनास्ति, प्रमुद्रितपुस्तकेषु श्लोकस्य द्वादश दृश्य....।)पञ्चविंशोऽध्याये सूतवाक्येन—
स्वसुखनिभृतचेतास्तद्व्युदस्तान्यभावोऽ-
प्यजितरुचिरलीलाकृष्टसारस्तदीयम् ।
व्यतनुत कृपया यस्तत्त्वदीपं पुराणं 
तमखिलवृजिनघ्नं व्याससूनुं नतोस्मि ।। ९ ।।
स्वसुखेनैव निभृतं पूर्णं तो यस्य, तेनैव व्युदस्तोऽन्यस्मिन् भावो यस्य, तथा भूतोऽपि अजितस्य रुचिराभिर्लीलाभिराकृष्टः सारः स्वसुखगतं धैर्यं यस्यसः, तत्त्वदीपं परमार्थप्रकाशकं भागवतसञ्ज्ञं यो व्यतनुत तं नतोऽस्मीति ।
अथ श्रीगुरुं प्रणमति—
पोतो दुस्तरजन्ममृत्युजलधौ यस्याङ्घ्रिपद्मद्वयं 
दीपोऽज्ञानतमस्सु यस्य च सुधास्पर्धिप्रभावो गिराम् ।
विद्याचारविवेकविष्णुभजनैर्निर्धूतषट्च्छत्रवे
तस्मै श्रीगुरवे नमोऽस्तु शतशो निर्मानमोहात्मने ।। १० ।।
अथ द्वाभ्यां तन्नामादिकं प्रकाशयति—
श्रीकृष्णस्तुतिसुधया विशीर्णरागो 
विप्रेन्द्रो य इह चिरं क्षितौ ननन्द ।
मन्दानामपि सुखवर्धिनी यदीहा
पारीन्द्रः सुकृतवनेऽतिगौरगात्रः ।। ११ ।।
विशीर्णो रागो विषयाभिलाषः यस्य, यस्येहा चेेष्टा मन्दानामपि सुखवर्धिनी किमुत महतामित्यर्थः पारीन्द्रः सिंहः ।
स श्रीमान् सुघटितपूर्वपद्यपादा-
द्यन्तार्णैः क्रमश उदीरिताभिधानः
पीयूषद्युतिरिव काश्यपान्ववाय-
क्षीराब्धौ मनसि सदा ममाविरास्ताम् ।। १२ ।।
सुघटितस्य पूर्वपद्यस्यपादानाम् आद्यन्तवर्णैः क्रमश उदीरितम् अभिधानं१(१.श्रीगोविन्दमहापात्रः) यस्य ।
श्रीमद्भागवताम्भोधेर्हरिभक्तिसुधाकरः ।
प्रकाश्यते दीनबन्धुमिश्रेण प्रीतये सताम् ।। १३ ।।
ननु श्रीभागवते सति तदुद्घातायां भक्तिरत्नावल्यां च सत्यां किं भक्ति सुधाकरेणेत्याशङ्क्याह चतुर्भिः— 
प्रायेणाल्पायुषः सभ्य कलावस्मिन्युगे जनाः ।
मन्दाः सुमन्दमतयो मन्दभाग्या ह्युपद्रुताः ।। १४ ।।
इति सूताय यत्प्रोक्तमृषिभिः शौनकादिभिः ।
तत्प्रामाण्यान्न निखिलेऽभ्यासो भागवते नृणाम् ।। १५ ।।
हे सभ्य साधो अस्मिन्युगे कलौ अल्पायुषो जनाः तत्रापि मन्दा अलसाः तत्रापि सुमन्दमतयः तत्रापि मन्दभाग्याः विघ्नाकुलाः तत्रापि उपद्रुता रोगादिभिः इति प्रथमस्कन्धे शौनकादिभिः ऋषिभिः सूताय यत्प्रोक्तं तद्वचनस्य प्रामाण्यान्निखिले समग्रे भागवते नृणामभ्यासो नास्ति ।
तद्रत्नावलितः कैश्चित्कैश्चिद्भक्तिसुधाकरात् ।
ज्ञेया भागवते श्लोका ज्ञानवैराग्य भक्तिदाः ।। १६ ।।
उतो विष्णुपुरीयानि रत्नावल्यां न्यवेशयत् ।
तद्वर्जमन्यपद्यानां सङ्ग्रहेऽद्य ममोद्यमः ।। १७ ।।
तत्त स्मात्समग्रभागवतश्रवणपठनालसैः कैश्चित् भक्तिरत्नावलित अनवकलितभक्तिरत्नावलिग्रन्थैः कैश्चिद्भक्तिसुधाकरात् ग्रन्थात्  ज्ञानवैराग्य-भक्तिदा भागवत श्लोके ज्ञेयाः । अतः कारणाद्विष्णुपुरी यानिपद्यानि रत्नावल्यां न्यवेशयत् तद्वर्जं तानि वर्जयित्वा अन्यपद्यानां सङ्ग्रहे पूर्वापरसङ्गत्या एकत्र लिखने१(१.लेखने इति भाव्यम्) ।। 
प्रकाशयन्विष्णुपदं तमस्स्तोमं च नाशयन् ।
एष साधुचकोराणामानन्दं जनयिष्यति ।। १८ ।। 
विष्णुपदमाकाशं पक्षे विष्णोश्चरणं तमस्स्तोममन्धकारसमूहम् पक्षे अज्ञानौघम् । एष भक्तिसुधाकरः ।।
अत्र श्रीभगवद्भक्तिसुधाभानौ सुनिर्मलाः ।
कलाः षोडश वक्ष्यन्ते जगदाह्लादपेशलाः ।। १९ ।।
जगदाह्नदे पेशलाः दक्षाः  
तत्र शास्त्रमहीदेशनदीकालनृजन्मनाम् ।
गार्हस्थ्यस्य च माहात्म्यं प्रथमायां निरूप्यते ।। २० ।।
शास्त्रं भागवतं महा भारतभूः कालः कलिः चकारोऽनुक्तसमुच्चयार्थम् 
जगदाशगुणानुवर्णनामृतसारैः परिपूरितं मुहुः ।
सुजना भजतामुमञ्जसा भवभानूद्भवतापशान्तये ।। २१ ।।
हे सुजनाः अमुं भक्तिसुधाकरं ग्रन्थमञ्जसा झटिति भवः संसारः स एव भानुः तदुद्भवानां तापानां शान्तये मुहुर्भजत । तापशान्तौ हेतुः जगदीशेति ।
न मया ग्रथितोऽस्त्यसौ सतां परिहाराय महर्षिवाक्तया ।
अपि नीचजनेन रोपितः किमु हेयस्तुलसीतरुर्द्विजैः ।। २२ ।।
मया ग्रथितः न तु कृतः असौ ग्रन्थः महर्षिवाक्तया महर्षिवचनत्वेन सतां परिहाराय त्यागाय नास्तु परिहारानर्हत्वे दृष्टान्तः अपीत्यादि । भागवतं प्रशंसति त्रिभिः –
सकलश्रुतिशास्त्रसम्मतं हरिलीलारसमाधुरीयुतम् ।
मुरजित्तनुवासवीसुताननशीतद्युतिनिर्गतामृतम् ।। २३ ।।
द्विजशापभयातुरोत्तरासुतनिश्शेषजनुर्भयापहम् ।
न हि भागवतं तंसयन् श्रुति युग्मे मनुजो निमुह्यति ।। २४ ।।
वासवीसुतो वेदव्यासः उत्तरासुतः परीक्षित् श्रुतियुग्मेऽवतंसयन् श्रुण्वन्नित्यर्थः ।
इह सर्वजगज्जनिस्थितिक्षितिकृत्कर्णरसायने हितः ।
विधिरुद्रमुखामरस्तुतः करुणासिन्धुरुदीर्यते भृशम् ।। २५ ।।
जनिर्जन्मस्थितिः पालनं क्षितिः क्षयः ।
इदानीमेतद्ग्रन्थस्य भागवतमूलत्वात् श्रोतृप्रवर्तनाय श्रीभागवतस्य काण्डत्रयविषयेभ्यः सर्वशास्त्रेभ्यः श्रैष्ठ्यं दर्शयति द्वाभ्याम्–
प्रथमे प्रथमेऽध्याये श्रीवेद्व्यासवाक्येन–
धर्मः प्रोज्झितकैतवोऽत्र परमो निर्मत्सराणां सतां
वेद्यं वास्तवमत्र वस्तु शिवदं तापत्रयोन्मूलनम् ।
श्रीमद्भागवते महामुनिकृते किं वा परैरीश्वरः
सद्यो हृद्यवरुध्यतेऽत्र कृतिभिः शुश्रूषुभिस्तत्क्षणात् ।। २६ ।।
अत्र श्रीमति सुन्दरे भागवते परमो धर्मो निरूप्यते । परमत्वे हेतुः प्रकर्षेण उज्झितं कैतवं फलाभिसन्धिलक्षणं कपटं यस्मिन् सः प्रशब्देन मोक्षाभिसन्धिरपि निरस्तः । केवलमीश्वराराधनलक्षणे धर्मो निरूप्यते इत्यर्थः । अधिकारिणो धर्मस्य परमत्वमाह निर्मत्सराणां परोत्कर्षासहनं मत्सरस्तद्रहितानां सतां भूतानुकम्पिनाम् एवं कर्मकाण्ड विषयेभ्यः श्रैैष्ठ्यमुक्तम् । ज्ञानकाण्डविषयेभ्यः श्रैष्ठ्यमाह वेद्यमिति । वास्तवं परमार्थभूतं वस्तु वेद्यं न तु वैशेषिकादिवद्द्रव्यगुणादिरूपम् । यद्वा, वस्तुशब्देन वस्तुशब्दोंऽशो जीवः, वस्तुतश्शक्तिर्माया च वस्तुतः कार्यं जगच्च तत्सर्वं वस्त्वेव न ततः पृथगिति वेद्यं अयत्नेनैव ज्ञातुं शक्यमित्यर्थः । ततः किमत आह शिवदं परमसुखदम् किञ्चाध्यात्मिकादितापत्रयोन्मूलनं च अनेन ज्ञानकाण्डविषयेभ्यः श्रैष्ठ्यं दर्शितम् । कर्तृतोऽपि श्रैष्ठ्यमाह महामुनिः श्रीनारायणः तेन प्रथमं सङ्क्षेपतः कृते देवताकाण्डगतं श्रैष्ठ्यमाह परैरिति । परैः शास्त्रैस्तदुक्तसाधनैर्वा ईश्वरो हृदि किं (१.सद्यो वावरुध्यते सति पाठेन भाव्यम्)१सद्य एवावरुध्यते स्थिरीक्रियते । वा शब्दः कटाक्षे  । किन्तु विलम्बेन कथञ्चिदेव । अत्र शुश्रूषुभिः तत्क्षणादेवावरुध्यते । इदमेव तर्हि किमिति सर्वे न श्रुण्वन्ति तत्राह कृतिभिरिति । श्रवणेच्छा तु पुण्यैर्विना नोत्पद्यत इत्यर्थः । तस्मादत्र काण्डत्रयार्थस्यापि यथावत्प्रतिपादनादिदमेव सर्वशास्त्रेभ्यः श्रेष्ठमतो नित्यमेतदेव श्रोतव्यमितिभावः । 
इदानीं तु न केवलं सर्वशास्त्रेभ्यः श्रेष्ठत्वादस्य श्रवणं विधीयते, अपि तु सर्वशास्त्रफलरूपमिदमतः परमादरेण सेव्यमित्याह- 
निगमकल्पतरोर्गलितं फलं शुकमुखादमृतद्रवसंयुम् ।
पिबत भागवतं रसमालयं मुहुरहो रसिका भुवि भावुकाः ।।२७।।
निगमो वेदः स एव कल्पतरुः सर्वपुरुषार्थोपायत्वात्, तस्य ‘फलम्’ इदं भागवतं नाम, तत्तुवैकुण्ठगतं, परमेश्वरेण ब्रह्मणे समर्पितं, ब्रह्मणा तु नारदेनानीय मह्यं दत्तम् । मया च शुकस्य मुखे निहितं, तच्च तन्मुखाद्भुविगलितं शिष्यप्रशिष्यादिरूपपल्लवपरम्परया शनैरखण्डमेवावतीर्णं नतूच्चपातेन स्फुटितमित्यर्थः । एतेन भविष्यदपि भूतवन्निर्दिष्टम् । अनागताख्यनेनैव शास्त्रस्य प्रवृत्तेः अत एवामृतरूपेण द्रवेण संयुतं लोके हि शुकमुखस्पृष्टं फलममृतमिव स्वादु भवतीति प्रसिद्धम् । अत्र तु शुको मुनिः अमृतं परमानन्दः स एव द्रवोरसः । अतो हे  रसिका रसज्ञाः तत्रापि हे  भावुकाः र....विशेषभावना चतुराः । अतो भुवि गलितमित्यलभ्यलाभोक्तिः । इदं भागवतं नाम फलं मुहुः पिबत । ननु त्वगस्थ्यादिकं विहाय फलाद्रसः पीयते, तत्कथं फलमेव पातव्यम् ? तत्राह रसं रसरूपम्, अतस्त्वगस्थ्यादेर्देहेन्द्रियाद्यंशस्याभावात् फलमेव कृत्स्नं पिबत । अत्र रसतादात्म्य विवक्षया रसवत्वस्य विवक्षितत्वात् अनुगुणवचनेऽपि रसशब्दे मतुप। प्राप्त्यभावात्  ।  तेनैव रसफलमिति सामानाधिकरण्यं तत्र फलमित्युक्ते पानासम्भवो हेयांशप्रसक्तिश्च भवेदिति तन्निवृत्त्यर्थं रसमित्युक्तम् । रसमित्युक्तेऽपि गलितस्य रसस्य (१.यावन्नदृश्यते साक्षाच्छ्रीमद्भागवतं परम् । इति गीताप्रेस् द्वाराप्रकाशिते भागवते वर्तते ।)१पातुमशक्यत्वात् फलमिति द्रष्टव्यम् । न च भागवतामृतपानं मोक्षेऽपि त्याज्यमित्याह आलयं लयो मोक्षः अभिविधावाकारः लयमभिव्याप्य न  हीदं स्वर्गादिसुखवन्मुक्तैरुपेक्ष्यते किन्तु सेव्यत एव वक्ष्यति हि—
‘आत्मारामाश्च मुनयो निर्ग्रन्था अप्युरुक्रमे ।
 कुर्वन्ति हैतुकीं भक्तिमित्थम्भूतगुणो हरिः ।।’ इति ।
इदनीमस्य वाच्यप्रयोजनादीन् दर्शयति- द्वादशे त्रयोदशेऽध्याये शौनकादीन् प्रति सूतवाक्येन पञ्चभिः—
इदं भगवता पूर्वं ब्रह्मणे नाभिपङ्कजे ।
स्थिताय भवभीताय कारुण्यात् सम्प्रकाशितम् ।। २८ ।।
आदिमध्यावसानेषु वैराग्याख्यानसंयुतम् ।
हरिलीलाकथा(न्ना?)व्रातामृतानन्दितसत्सुरम् ।। २९ ।।
हरिलीलाकथानां व्रातः समूहः स एवामृतं तेननन्दिताः सन्तस्मुराश्चयेनतत् (?)। 
राजन्ते तावदन्यानि पुराणानि सतां गणे ।
(१?)यावद्भागवतं नैव श्रूयतेऽमृतसागरः ।। ३० ।।
एतदुपपादयति - सर्वेति ।।
सर्ववेदान्तसारं हि श्रीभागवतमिष्यते ।
तद्रसामृततृप्तस्य नान्यत्र स्याद्रतिः क्वचित् ।। ३१ ।।
निम्नागानां यथा गङ्गा देवानामच्युतो यथा ।
वैष्णवानां यथा शम्भुः पुराणानामिदं तथा ।। ३२ ।।
अस्यपुराणस्यैवं प्रभावातिरेके कारणान्तरमाह द्वादशे द्वादशेऽध्याये सूतवाक्येन—
कलिमलसंहतिकालनोऽखिलेशो हरिरितरत्र न गीयते ह्यभीक्ष्णम् ।
इह तु पुनर्भगवानशेषमूर्तिः परिपठितोऽनुपदं कथाप्रसङ्गेः(प्रसङ्गैः सति पाठेन भाव्यम् ?) ।। ३३ ।।
कलिमलानां संहतिं समूहं कालयतिनाशयतीति तथा इतरत्र शास्त्रान्तरे । एतच्छ्रवणादिफलं दर्शयति द्वादशे त्रयोदशेऽध्याये तद्वाक्येनैव—
श्रीमद्भागवतं पुराणममलं यद्वैष्णवानां प्रियं 
यस्मिन्पारमहंस्यमेकममलं ज्ञानं परं गीयते ।
(१.तत्र - ख.)१यत्र ज्ञानविरक्तिभक्तिसहितं नैष्कर्म्यमाविष्कृतं 
तच्छृण्वन्विपठन्विचारणपरो भक्त्या विमुच्येन्नरः ।। ३४ ।।
पारमहंस्यं परमहंसैः प्राप्यं नैष्कर्म्यं सर्वकर्मोपरमः भक्त्या तच्छ्रवणादिपरो मुच्यते । इदानीमेद्ग्रन्थप्रतिपाद्यभगवद्भक्तेर्मूलसाधनस्य मनुष्यजन्मनो देवादिदुर्लभतां निरूपयिष्यन् तदाधारत्वेन भारतवर्षस्य श्रैष्ठ्यं निरूपयति - पञ्चमे (१.प्रकाशित भागवतपुस्तकेषु षष्टेऽद्याये दृश्यते अयं श्लोकः)१अष्टमेऽध्याये शुकवाक्येन —
अहो भुवः सप्तसमुद्रवत्या द्वीपेषु वर्षेऽप्यधिपुण्यमेतत् ।
गायन्ति यत्रत्यजना मुरारेः कर्माणि भद्राण्यवतारवन्ति ।। ३५ ।।
अधिकं पुण्यं यस्मिन् । एतत् भारतं वर्षं ऋषभाद्यवतारवन्ति कर्माणि । एतेनावताराणां प्राचुर्यमत्रैवेति सूचितम् । 
अत्राहितजन्मभिरनायासेनं परमं पदं लभ्यत इत्याह- पञ्चमे उनविंशेऽध्याये भरतखण्डवर्णनाप्रस्तावे देवानां वाक्येन— 
कल्पायुषां स्थानजयात्पुनर्भवात् क्षणायुषां (१.भातरभूजयो सति प्रकाशित)१भारतभूमयो वरम् ।
क्षणेन मर्त्येन कृतं मनस्विनः सन्न्यस्य संयान्त्यभयं पदं हरेः ।।३६।।
कल्पायुषां ध्रुवादीनां क्षणम् अल्पमायुर्येषां वरत्वे हेतुः मर्त्येनापिदेहेन क्षणेनाल्पकालेन कृतं कर्म सन्न्यस्याभयं पुनरावृत्तिभयशून्यं हरेः पदं यान्ति । 
अतः स्वर्गिभिरप्यत्र जन्म प्रार्थ्यमित्याह- तत्रैव तेषां वाक्येन—
(१.यद्यत्र -ख.)१यदत्र नः स्वर्गसुखावशेषितं स्विष्टस्य सूक्तस्य कृतस्य शोभनम् ।
तेनाजनाभेस्मृतिमज्जन्म नःस्याद्वर्षे हरिर्यद्भजतां शं तनोति ।।३७।।
स्विष्टस्य सम्यग्यजनस्य सूक्तस्य प्रवचनस्य कृतस्यार्थस्यापि कर्मणः स्वर्गसुखादुपभुक्तादवशेषितं यदि किञ्चिदस्ति तेनाजनाभे वर्षे नोऽस्माकं जन्म स्यात् । कीदृशं स्मृतिमत् हरिरेव सेव्य इति अनुसन्धानयुक्तं, यतो हरिर्भजतां शं सुखं तनोति । स्वर्गस्यासेव्यत्वे कारणमाहुः—
किन्दुष्करैर्नः क्रतुभिस्तपोव्रतैर्दानादिर्वा१(१.दानदिभिः - क.) द्युजयेन फल्गुना ।
न यत्र नारायणपादपङ्कजस्मृतिः प्रणष्टातिशयेन्द्रियो सवात् ।।३८।।
दुष्करैः क्रत्वादिभि। नः अस्माकं फल्गुनातुच्छेन द्युजयेन स्वर्गप्राप्त्या किं फलं कुतः यत्र स्वर्गे नारायणपदपङ्कजस्मृतिर्नास्ति प्रत्युतातिशयिता-दिन्द्रियाणामुत्सवाद्भो गादुत्सवात् प्रणष्टाऽभूत् ।
हरिकथाविरहितो ब्रह्मलोकोऽप्यसेव्य इत्याहुः—
न यत्र वैकुण्ठकथासुधापगा न साधनोभागवतास्तदाश्रयाः ।
न यत्र यज्ञेशमखामहोत्सवाः सुरेशलोकोऽपि न वै स सेव्यताम् ।। ३९ ।। 
अतो यत्र वैकुण्ठकथामृतनद्यो न सन्ति तदाश्रयाः कथासुधापगाश्रयाः महान्तो नृत्याद्युत्सवा येषु तादृशाः यज्ञेशस्य विष्णोर्मखाः पूजाश्च सुरेशस्य ब्रह्मणोऽपि लोेको द्विपरार्धपर्यन्तस्थस्यपि न सेव्यताम् । किमुताशु क्षयिष्णवः स्वर्गादिलोका इति भावः । अतः स्वर्गादिलोकेभ्योऽपि भारतभूमयः श्रेष्ठा इत्युक्तम् — 
इदानीं तत्रापि पुण्यान्देशानाह - सप्तमे चतुर्दशेऽध्याये युधिष्ठिरं प्रति नारदवाक्येन सप्तभिः—
अथ देशान् प्रवक्ष्यामि धर्मादिश्रेय आवहान् ।
स वै पुण्यतमो देशः सत्पात्रं यत्र लभ्यते ।। ४० ।।
बिम्बं भगवतो यत्र सर्वमेतच्चराचरम् ।
यत्र हि ब्राह्मणकुलं तपो विद्यादयान्वितम् ।। ४१ ।।
यस्मिन् सर्वमेतच्चराचरमस्ति तस्य भगवतो बिम्बं सत्पात्रं यत्र लभ्यते स वै पुण्यतमो देशः- 
यत्र यत्र हरेरर्चा स देशः श्रेयसां पदम् ।
यत्र गङ्गादयो नद्यः पुराणेषु च विश्रुताः ।। ४२ ।।
सरांसि पुष्करादीनि क्षेत्राण्यर्हाश्रितानि च१(१.उत - ख.) ।
कुरुक्षेत्रं गयशिरः प्रयागः पुलहाश्रमः ।। ४३ ।।
र्औकत्तमैराश्रितानि ।।
नैमिं फाल्गुनं सेतुः प्रभासोऽथ कुशस्थली ।
वाराणसि मधुपुरी पम्पा बिन्दुसरस्तथा ।। ४४ ।।
नारायणाश्रमो नन्दा सीतारामाश्रमादयः ।
सर्वे कुलाचला राजन् महेन्द्रमलयादयः ।। ४५ ।।
सीताया रामस्यचाश्रम आदि येषाम् । द्वयोः पृथग्ग्रहणं वियोगकालाभिप्रायेण ।।
एतेपुण्यतमा देशा हरेरर्चाश्रिताश्च ये ।
एतान्देशान्निषेवेत श्रेयस्कामोऽप्यभीक्ष्णशः ।। ४६ ।।
अर्चाश्रिताः स्थिरप्रतिमाश्रिताः पूर्वन्तु सालग्रामशिलार्चनदेश उक्त इत्यपौनरुक्त्यम् ।। निन्दितोऽपि देशो वैष्णवावस्थित्या पवित्र इत्याह— 
सप्तमे दशमेऽध्याये प्रह्लादं प्रति नृसिंहवाक्येन–
यत्र यत्र च मे भक्ताः प्रशान्ताः सर्वदर्शिनः ।
साधवः समुदाचारास्ते (१.पूयन्यपि)१पूयन्तेऽपि कीकटाः ।। ४७ ।।
सम्यगुत्तम आचारो येषां कीकटा मागधा अपि देशास्तत्तुल्या वंशाश्च पूयन्ते शुद्धा भवन्ति ।। यत्र गङ्गादय इत्यादिना देशपावनत्वेन गङ्गादीनां माहात्म्यमुक्तम् । इदानीं तासां महिमान्तरं निरूपयति । तत्र सर्वेषां गङ्गासेवनमुचितमित्याह- प्रथमे ऊनविंशेऽध्याये सूतवाक्येन- 
या वै लयसच्छ्रीतुलसीविमिश्रकृष्णाङ्घ्रिरेण्वभ्यधिकाम्बुनेत्री ।
पुनाति लोकानुभयत्रसेशान् कस्तान्नसेवेत मरिष्यमाणः ।। ४८ ।।
या गङ्गा लसन्तीश्रीर्यस्यास्तया तुलस्या विमिश्राः येकृष्णशङ्घ्रिःरेणवस्तैरधिकं सर्वोत्कृष्टं यदम्बु तस्य नेत्री तद्वाहिनी उभयत्रान्तर्बहिश्च सेशान् लोकपालैः सहितान् लोकान्पुनाति मरिष्यमाणः आसन्नमरणः मरणस्थानियतत्वात् सर्वोपि अतस्तां को न सेवेत । आस्तां तावज्जीवतो गङ्गा स्नानं निर्दग्धाङ्गभस्मनामपि गङ्गासम्पर्कः (१.स्वर्गादिन्द। इति पाठेनभाव्यमिति भाति)१स्वर्गातिदोलोकस्येत्याह- नवमे नवमेऽध्याये शुकवाक्येन द्वाभ्याम्–
भस्मीभूताङ्गसङ्गेन स्वर्याताः सगरात्मजाः ।
किं पुनः श्रद्धया देवीं यं सेवन्ते धृतव्रताः ।। ४९ ।।
भस्मीभूतेनाङ्गेन यस्सङ्गस्तेन । अत्रासम्भावनां परिहरति—
नह्येतत्परमाश्चर्यं स्वर्धुन्या यदिहोदितम् ।
अनन्तचरणाम्भोजप्रसूताया भवच्छिदः ।। ५० ।।
इदानीमन्यासां पुण्यनदीनां माहात्म्यमाह द्वाभ्याम् एकादशे पञ्चमेऽध्याये जनकं प्रति करभाजनवाक्येन—
ताम्रपर्णी नदी यत्र कृतमाल....पयस्विनी ।
कावेरी च महापुण्या प्रतीची च महानदी ।। ५१ ।।
ये पिबन्ति जलं तासां मनुजा मनुजेश्वर ।
प्रायो भक्ता भगवति वासुदेवेऽमलाशयाः ।। ५२ ।। 
अमलाशयास्सन्तः प्रायशोभगवति भक्ता भवन्ति । इदानीं कृतादिभ्योपि कलेः श्रेष्ठतामाह द्वाभ्यामेकादशे पञ्चमेऽध्याये जनकं प्रति करभाजनवाक्येन–
कृतादिषु प्रजा राजन् कलाविच्छन्ति सम्भवम् ।
यत्र सङ्कीर्तनेनैव हरिर्दास्यत्यसम्भवाम् ।। ५३ ।।
कृतादिषु सत्यादिषु युगेषु यत्र कलौ, किञ्च — 
कलौ किल भविष्यन्ति नारायणपरायणाः । 
क्वचित् क्वचिन्महाराज द्रविडेषु च भूरिशः ।। ५४ ।।
कलेर्गुणान्तरमाह द्वाभ्यां प्रथमेऽष्टादशेध्याये शौनकादीन्प्रतिसूत वाक्येन—
नानुद्वेष्टिकलिं सम्राट् सारङ्ग इव सारभुक् ।
कुशलान्याशु सिध्यन्ति नेतराणि कृतानि यत् ।। ५५ ।।
सम्राट् परिक्षित् सारङ्गो भ्रमर इव सारग्राही । सारमाह— यद्यस्मिन् कुशलानि पुण्यानि आशु सङ्कल्पमात्रेण फलन्ति इतराणि पापानि न सिध्यन्ति यतस्तानि कृतान्येव सिध्यन्ति नतु सङ्कल्पमात्राणीति । 
ननु दोषाधिक्याद्वेष एव युक्तः न धीरेषु तस्या किञ्चित्करत्वादित्याह—
किन्तु(न्नु?) बालेष्वधीरेषु कलिना धर्मभीरुणा ।
अप्रमत्तः प्रमत्तेषु यो१(१.नृपा - ख.) वृको नृषु वर्तते ।। ५६ ।।
किन्तु तेन तावद्बालेष्वधीरेषु अप्रमत्तोऽवहितः सन् योवृकश्च वर्तते ।।
अथातिशयज्ञानवत्त्वेन सर्वशरीरेभ्यो नृशरीरं श्रेष्ठमित्याह- एकादशे नवमेऽध्याये अवधूतेतिहासप्रस्ताने उद्धवं प्रति भगवद्वाक्येन— 
सृष्ट्वा पुराणि विविधान्यजयात्मशक्त्या 
वृक्षान्त्सरीसृपपशून् खगदंशमत्स्यान् ।
तैस्तैरतुष्टहृदयः पुरुषं विधाय 
ब्रह्मावलोकधिषणं मुदमापदेवः ।। ५७ ।।
पुराणि शरीराणि पुरुषं पुरुषदेहं ब्रह्मणोऽवलोकायापरोक्षाय धिषणा बुद्धिर्यस्मिन् । भगवतोपि पौरुषी तनुः प्रियेत्याह द्वाभ्याम्- एकादशे सत्पमेध्याये उद्धवं प्रति भगवद्वाक्येन- 
एकद्वित्रिचतुष्पादा बहुपादास्तथापदः । 
बह्व्यः सन्ति पुरीसृष्टास्तासां मे पौरुषी प्रिया ।। ५८ ।।
मे मम पौरुषी पुरुषतनुः ।। प्रियत्वे हेतुमाह—
अत्र मां (१.मार्गयन्ति..- ख.)१मृगयन्त्यद्धा युक्ता हेतुभिरीश्वरम् ।
गृह्यमाणैर्गुणैर्लिङ्गैरग्राह्यमनुमानतः ।। ५९ ।।
अत्र पौरुष्यां पुरि युक्ताः अप्रमत्ताः अग्राह्यं ग्राह्येभ्योहङ्कारादिभ्यो व्यतिरिक्तं मां अद्धा साक्षान् मृगयन्ति१(१.मार्गयन्ति....-ख.) गृह्यमाणै र्बुध्यादिभिर्गुणैर्हेतुभिः जडानां प्रकाशः स्वप्रकाशमेकं विना न घटत इति अनुपपत्तिमुखेनलक्षणैस्तथा तैरेव लिङ्गैः व्याप्तिमुखेनानुमानेनेश्वरं प्रवर्तकं मृगयन्ति१(१.मार्गयन्ति....-ख.) । ज्ञानभक्त्योः प्राप्तिसाधनमेतदेवेत्याह- एकादशे विंशेऽध्याये, उद्धवं प्रति भगवद्वाक्येन द्वाभ्याम्-
अस्मिन् लोके वर्तमानः स्वधर्मस्थोऽनघः शुचिः ।
ज्ञानं विशुद्धमाप्नोति मद्भक्तिं वा यदृच्छया ।। ६० ।।
किञ्च, अस्मिन् लोके अस्मिन्नेव देहे, अनघो निषिद्धत्यागी, शुचिःर्निवृत्तरागादिमलः । यदृच्छयेति केवलज्ञानादपि भक्तेर्दुर्लभतां द्योतयति ।। अस्य देहादिदुर्लभतामाह- 
स्वर्गिणोऽप्येतमिच्छन्ति लोकं निरयिणस्तथा ।
साधकं ज्ञानभक्तिभ्यामुभयं १(१.तदसाधकम्-ख.)तदसाधनम् ।। ६१ ।।
निरयिण इति दृष्टान्तत्वेनोक्तम् ।। ज्ञानभक्तिभ्यां ज्ञानभक्त्योः तदुभयं स्वर्गिनारकि शरीरम् । एतत् स्पष्टयति पञ्चमेऽध्याये देवानां वाक्येन- 
अहो अमीषां किमकारि शोभनं प्रसन्न एषां स्विदुत स्वयं हरिः ।
यैर्जन्म लब्धं नृषु भारतेऽजिरे मुकुन्दसेवौपयिकस्पृहाहिनः ।।६२।।
अमीषाम मीभिः तद् स्विदथवा स्वयमेव साधनं विनैव हरि रेषां प्रसन्नोऽभूत्, एवं भूतस्य पुण्यस्य दुष्करत्वात् भारतेऽजिरे भारताङ्गणे नः अस्माकं केवलं स्पृहैव यत्र तन्मुकुन्दसेवोपयोगि नृषु जन्म यैर्लब्धम् ।
लब्धमानुष्येण करणीयमाह- एकादशे नवमेऽध्याये, अवध्यतेतिहासप्रस्तावे, उद्धवं प्रति भगवद्वेक्येन- 
लब्ध्वा सुदुर्लभमिदं बहुसम्भवान्ते 
मानुष्यमर्थदमनित्यमपीह धीरः ।
तूर्णं यतेत नपतेदनुमत्यु याव-
(१.निःश्रे.....य, इत्य िविसर्ग मातृकासु लुप्तः)न्निःश्नेयसाय विषयः खलु सर्वतः स्यात् ।। ६३ ।। 
बहूनां सम्भवानां जन्मनामन्ते मानुष्यम् अपि.. मनित्यमप्यर्थदं पुरुषार्थप्रापकं दैवाल्लब्ध्वा अनुमृत्यु अनु निरन्तरं मृत्यवो यस्य तत्, यावन्नपतेत्तावदेव तूर्णं शीघ्रं निःश्रेयसाय यतेत, विषयः पुनः सर्वतः पश्वादियोनिषु स्यादेव । लब्धनृदेहमप्यप्रयतमानं१(१.प्रमत्तम् - ख.) प्रमन्तं निन्दति एकादशे विंशेऽध्याये, उद्धवं प्रति भगवद्वाक्येन 
नृदोहमाद्यं सुलभं सुदुर्लभं प्लवं सुकल्यं गुरुकर्णधारम् ।
मयानुकूलेन नभस्वतेरितं पुमान् भवाब्धिं न तरेत् म आत्महा ।। ६४ ।। 
नृदेहं प्लवं नावं, प्राप्येत्यध्याहारः, यो भवाब्धिं न तरेत् स आत्महा आद्यं सर्वफलानां मूलं, एतदुपार्जितकर्मभिः सर्वप्राप्तैः किञ्च सुदुर्लभम् उद्यमकोठिभिरपि प्राप्तुमशक्यं, तथाऽपि सुलभं यदृच्छयालब्धत्वात् किञ्च सुकल्यं पटुतरं किञ्च गुरुः संश्रितमात्र एव कर्रधारोनेता यस्य तं, मया च स्मृतमात्रेणानुकूलेन मारुतेन प्रेरितम् । 
अत्रात्मानमजानतो न क्वचित् क्षेममित्याह- षष्ठे (षोडशोऽद्यायः...(?) चतुर्दशेऽध्याये चित्रकेतुं प्रति श्रीसङ्कर्षणवाक्येन—
लब्ध्वेह मानुषीं योनिं ज्ञानविज्ञानसम्भवात् ।
आत्मानं यो न (१.बुद्ध्येत इति पाठः प्रकाशितभागवत पुस्तकेषु वर्तते...)१जानाति नक्वचित् क्षेममाप्नुयात् ।। ६५ ।। 
ज्ञानं शास्त्रोक्तं विज्ञानं परोक्षं तयोः सम्भवो यस्यां ताम् । किञ्च यस्य कर्मधर्माद्यर्थं न भवति स जीवन्मृत एवेत्याह तृतीये त्रयोविंशेऽध्याये कर्दमं प्रति देवहूतिवाक्येन–
नेह यत्कर्म धर्माय न विरागाय कल्पते ।
न तीर्थपदसेवायै जीवन्नपि मृतो हि सः ।। ६६ ।।
स्वभावतः प्रवृत्तं यस्य कर्मधर्माद्यर्थं न कल्पते धर्माभिमुखं न भवेत्, तत्रापि निष्कामद्वारा विरागाय न कल्पते, तद्वारा तीर्थपदस्य हरेः सेवार्थं न पर्यवस्येदित्यर्थः । यस्मान्नृदेहादेव सकलं ज्ञानादिकं सम्भवति तस्मादयं विषयार्हो न भवतीत्याह- पञ्चमे पञ्चमेऽध्याये भरतादिपुत्रशतं प्रति श्रीऋषभदेववाक्येन— 
नायं देहो देहभाजां नृलोके कष्टान् कामानर्हते विड्भुजां ये । 
तपो दिव्यं पुत्रकामेन सत्वं शुद्धे्यस्माद्ब्रह्मसौख्यं त्वनन्तम् ।। ६७ ।।
विड्भुजामपि ये सन्ति तान् कष्टान् कामान्विषयान्नार्हते तद्योग्योयं मनुष्यदेहो न भवति । दिव्यम् उत्कृष्टं येन तपसा यस्माच्छुद्धसत्त्वादनन्तरं ब्रह्मसुखं भवति । तस्मात्साधूक्तं मुकुन्दसेवौपयिकमिति’ अथ मानुषदेहे गार्हस्थ्यस्य प्रशंसामाह- तृतीये चतुर्विंशेऽध्याये दितिं प्रति काश्यपवाक्येन—
सर्वाश्रमानुपादाय स्वाश्रमेण कलत्रवान् ।
व्यसनार्णवमत्येति जलयानैर्यथार्णवम् ।। ६८ ।।
सर्वाश्रमानुपादायेति तानप्यन्नादिदानेन कृच्छ्रतस्तीरयन् स्वयं कृच्छ्रं तरतीत्यर्थः । ननु गृहेषु वर्तमानस्य भोगान् भुञ्जानस्य कुतोऽभिमानाभावो भगवद्रतिर्वा ? अतस्तत्त्यागेन वनवास एव युक्तस्तत्राह— (१.पञ्चमे प्रथमेऽध्याये इति पाठेन भाव्यम्)१पञ्चमेऽध्याये प्रियव्रतं प्रति ब्रह्मवाक्येन द्वाभ्याम्-
भयं प्रमत्तस्य वनेष्वपि स्याद्यतः स आस्ते सहषट्सपत्नः । 
जितेन्द्रियस्यात्मरतेर्बुधस्य गृहाश्रमः किन्तु करोत्यवद्यम् ।। ६९ ।।
भयं संसारस्य स्यादेव प्रमत्तस्याजितेन्द्रियस्य वनेष्विति सङ्गभयात् वनाद्वनान्तरं गच्छतोपीत्यर्थः । सहैव षट्सपत्नाः शत्रवो मनोबुद्धीन्द्रियाणि च यस्य स तथाभूत एव वनेष्वपि यत आस्ते बुधत्वेन जितेन्द्रियत्वादात्मारामस्यावद्यं रागादिदोषम् । ननु गृहे वर्तमानस्य रागादयः सम्भवन्ति न तु वन इत्याशङ्काह- 
यः षट्सपत्नान् विजिगीषमाणो गृहेषु निर्विश्य यतेत पूर्वम् ।
अत्येति दुर्गाश्रित ऊर्जितारीन् क्षीणेषु कामं विचरेद्विपश्चित् ।। ७० ।।
यो जिगीषमाणः स पूर्वं गृहेषु स्थित्वा तेषामत्यन्तं विरोधमकुर्वन् । यतेत क्षीणेष्वरिषु कामं गृहेष्वन्यत्र वा विचरेत् । यतो  लोके  दुर्गाश्रित ऊर्जितनरीनत्येति जयति पश्चाद्दुर्गेऽन्यत्रवा वर्तते । युध्येतेति पाठे प्रहरेदित्यर्थः ।। 
अथ दुर्लभं मानुष्यं लब्धवतो जीवस्य जन्मादिनिमित्तो गर्वो महाहानिकरस्तस्यनाशो भगवदनुग्रहादेवेत्याह– द्वाभ्याम्, अष्टमे द्वाविंशेऽध्याये ब्रह्माणं प्रति भगवद्वाक्येन— 
यदाकदाचिज्जीवात्मा (१.संसरन् -ख.)१सञ्चरन्निह कर्मभिः ।
नानायोनिष्वनीशोऽयं पौरुषीं गतिमाव्रजेत् ।। ७१ ।।
जन्मकर्मवयोरूपविद्यैश्वर्यधनादिभिः । 
यद्यस्य न भवेत्स्तम्भस्तत्रासौ१(१.तत्रायं -ख) मदनुग्रहः ।। ७२ ।।
अनीशः परवशः सन् निजैः कर्मभि र्नानायोनिषु क्रिमिकीटादिषु सञ्चरन् तत्र पौरुष्यां गतौ जन्मादिभिरस्य यदि स्तम्भो न जायते तत्रायं मदनुग्रह एव ।
ननु जन्मादिभिर्गुणैरधिकाधमसमेषु असूयातिरस्कारस्पर्धा भवन्त्येव कथं ताः परिहार्यास्तत्रोपायमाह - चतुर्थेऽष्टमेऽध्याये ध्रुवं प्रति नारदवाक्येन—
गुणाधिकान्मुदं लिप्सेदनुक्रोशं गुणाधमात् ।
मैत्रीं समानाद न्विच्छन्नतापैरभिभूयते ।। ७३ ।।
गुणैरधिकात् पुंस इति ल्यब्लोपे पञ्चमी । तं दृष्ट्वा प्रीतिं कुर्यात् न त्व सूयामित्यर्थः ।  अनुक्रोशं कृपांलिप्सेत(१.निप्सेत् - ख.)१ न तु तिस्कारम् । समानात् मैत्रीं न तु स्पर्धाम् । प्रसङ्गात् गार्हस्थ्यस्य प्रशंसा कृता । सतां पुनर्गृहेष्वभिनिवेशो न सम्भवतीत्याह द्वाभ्याम् पञ्चमे प्रथमेऽध्याये इति शुकं प्रति परीक्षिद्वाक्येन- 
न नूनं मुक्तसङ्गानां तादृशानां द्विजर्षभ ।
गृहेष्वभिनिवेशोयं पुंसा भवितुमर्हति ।। ७४ ।।
गृहासक्तिर्हि  कुटुम्बदिस्पृहया भवति, सा च तेषां नास्तीत्याह- 
महतां खलु विप्रर्ष उत्तमश्लोकपादयोः ।
छायानिवृत्तचित्तानां नकुटुम्बस्पृहामतिः ।। ७५ ।।
उत्तमश्लोकपादयोः छाया सन्तापहारिणी तया निर्वृतं चित्तं येषां, स्पृहा युक्तमतिर्नास्ति । तत्र शिष्टाचारं प्रमाणयति द्वाभ्यां तत्रैव चतुर्दशेऽध्याये शुकवाक्येन-
यो दुस्त्यजान्दारसुतान् सुहृद्राज्यं हृदिस्पृशः । 
अहो युवैव मलवदुत्तमश्लोकलालसः ।। ७६ ।।
सुहृद्राज्ययोर्द्वन्द्वैक्यं  यो भरतो दुस्त्यजान् दारादीन् विष्ठामिव जहौ । तस्यानुवर्त्म नान्यो नृपोऽर्हतीति पूर्वेण सम्बन्धः । (१.दुस्त्यजत्वे हेतुः ख.पाठः)१दुस्त्यजत्वहेतुः हृदिस्पृशः मनोज्ञात् । उत्तमश्लोके लालसा लम्पटत्वं यस्य समहान्लालसाद्वयोरित्यमरः । तस्य विषयत्यागो न चित्रमत्याह—
यो दुस्त्यजान् क्षितिसुतान् स्वजनार्थदारान् 
प्राथ्यां श्रियं सुरवरैः सदयावलोकाम् ।
नैच्छन्नृपस्तदुचितं महतां मधुद्विट्- 
सेवानुरक्तमनसामभवोऽपि फल्गुः ।। ७७ ।। 
स एवं भूतो नृपः क्षित्यादीन्नैच्छदिति यत्तदुचितम् । सदयावलोकां भरतस्य दया यथा भवति एवमवलोको यस्याः परिजनावलोकः श्रिय उपचर्यते यतो मधुद्विषः सेवायामनुरक्तं मनो येेषां महताम भवोपि फल्गुस्तुच्छ एव । हरिसेवापराणां मोक्षेऽप्यनादरमाह तृतीये । ऊनत्रिंशेऽध्याये देवहूतिं प्रति श्रीकपिलवाक्येन—
सालोक्यसार्ष्टिसामीप्यसारूप्यैकत्वमप्युत ।
दीयमानं न गृह्णन्ति विना मत्सेवनं जनाः ।। ७८ ।।
सालोक्यं मया सहैकस्मिन् लोके निवासः, सार्ष्टिः समानैश्वर्यम् । सामीप्यं निकटवर्तित्वं, सारूप्यं समानरूपता, एकत्वं सायुज्यं, ततोपि दीयमानमपि न गृह्णन्ति कुतस्तत्कामनेत्यर्थः । यत एवम्भूतं हरेः सेवनम् अतस्तस्य तोषणमेव धर्मस्य फलं नार्थकामादिकमित्याह प्रथमे द्वितीयेऽध्याये शौनकादीन् प्रति सूतवाक्येन-
अतः पुम्भि र्द्विजश्रेष्ठा वर्णाश्रमविभागशः ।
(१.स्वनिष्ठितस्य - ख.)१स्वनुष्ठितस्यधर्मस्य संसिद्धिर्हरितोषणम् ।। ७९ ।।
हे द्विजश्रेष्ठा हरेस्तोषणं संसिद्धिः फलम् । हरौ तुष्टे किमित्यपेक्षायामाह- 
सप्तमे षष्ठेऽध्याये असुरबालकान् प्रति प्रह्लादवाक्येन—
तुष्टे च तत्र किमलभ्यमतन्त (१.आद्ये ख.)१ईशे 
किं तैर्गुणव्यतिकरादिह ये स्वसिद्धाः ।
धर्मादयः किमगुणेन च काङ्क्षितेन 
सारं जुषां चरणयोरुपगायतां नः ।। ८० ।।
तुष्टे च तत्र तस्मिन् हरौ किमलभ्यं, तथापि गुणपरिणामाद्दैवादेव स्वसिद्धा ये धर्मास्तैः किम् ? अगुणेन च मोक्षेण काङ्क्षितेनापि किं तमुपगायतां नः अस्माकम् अनाकाङ्क्षितस्यापि सिद्धेः । किं ? भूतानां तस्य चरणयोः सारं जुषां सुधासेवनानाम् । एवम्भूतस्य हरितोषयस्य साधनमाह चतुर्थे, एकत्रिंशेऽध्याये प्रचेतसः प्रति नारदवाक्येन—
दयया सर्वभूतेषु (१.सतुष्ट्या इति पाठेन भावव्यम्, तथैव -ख.)१सन्तुष्टा येन केनवा ।
सर्वेन्द्रियोपशान्त्या च तुष्यत्याशुजनार्दनः ।। ८१ ।।
दयादिभिराशु शीध्रं तुष्यति । इन्द्रियाणामनुपशान्तिः संसारहेतुरित्याह- 
द्वाभ्यां चतुर्थे द्वाविंशेऽध्याये पृथुं प्रति सनत्कुमारवाक्येन—
इन्द्रियैर्विषयाकृष्टैराक्षिप्तं ध्यायतां मनः । 
चेतनां हरते बुद्धेः स्तम्बस्तोयमिव ह्रदात् ।। ८२ ।।
ध्यायतां गुणरोपेण स्मरतां पुंसामिन्द्रियाणि स्मृतैर्विषयैराक्षिप्यन्ते । तैरिन्द्रियैर्मन आक्षिप्यते । विषयासक्तिं प्राप्यते । तच्च बुद्धेः सकाशात्तद्धर्मं चेतनां विचारसामर्थ्यं हरति एतच्चविवेकानां न लक्ष्यत इति दृष्टान्तेनाह-तीरजः कुशादिस्तम्बो यथा मूलैस्तोयं ह्रदादपहरति तद्वत् ।।
भ्रश्यत्पनुस्मृतिश्चित्तं ज्ञानभ्रंशः स्मृतिक्षये ।
तद्रोधं कवयः प्राहुरात्मापह्नवमात्मनः ।। ८३ ।।
चित्तं चेतनामनु तस्यां चेतना याम् अपहतायां स्मृतिः पूर्वापरानुसन्धानं भ्रश्यति, तद्रोधं ज्ञानभ्रंशमात्मन एव हेतोरात्मनो जीवस्यापह्नवं नाशं पाहुः । इन्द्रियेष्वपि मनसः शाक्तौ न किञ्चित्करणीयमस्तीत्याह- एकादशे त्रयोविंशेऽध्याये भिक्षुवाक्यमित्युद्धवं प्रति भगवद्वाक्येन— 
समाहितं यस्य मनः प्रशान्तं दानादिभिः किं वद तस्य कृत्यम् ।
असंयतं यस्य मनोविनश्यद्दानादिभिश्चेदपरं किमेभिः ।। ८४ ।।
यस्य मनः समाहितं भवति तस्य किं कृत्यमस्ति वदेति परं प्रत्युपदिशन्निव स्वयमेवाह । असयतं विक्षिप्तं चे द्विनश्यदालस्यादिना लीयमानं चेद्भवति तर्हि एभिर्दानादिभिः प्रयोजनं किमपरं स्यान्न किञ्चिदपीत्यर्थः । यतो बन्धमोक्षयोर्मन एव हेतुरित्याह- तृतीये (१.पञ्चविशे इति पाठे साधुः)१पञ्चत्रिंशेऽध्याये देवहूतिं प्रति श्रीकपिलवाक्येन—
चेतः खल्वस्य बन्धाय मुक्तये चात्मनो मतम् ।
गुणेषु सक्क्तं बन्धाय (१.रतं - ख.)१रतां वापुंसि मुक्तये ।। ८५ ।।
पुंसि परमेश्वरे मुक्तये बन्धमोक्षाय । अतो मनो नियन्तव्यमिति प्रकरणार्थमुपसंहरति तृतीये सप्तविंशेऽध्याये देवहूतिं प्रति श्रीकपिलवाक्येन— 
अत एव शनैश्चित्तं प्रसक्तमसतां पथि ।
(१.भक्तियोगेन तीव्रेण)१तीव्रेण भक्तियोगेन विरक्त्या च नयेद्वशम् ।। ८६ ।।
यतो गुणसक्तं मनो बन्धाय अत एव द्रुतनियमने असामर्थ्यन्द्योतयति शनैरिति । असतामिन्द्रियाणां पथि विषयमार्गे तीव्रेण व्रतेन विरक्त्या च तीव्रया तावतैव सर्वानर्थनिवृत्तिरीश्वरस्फूर्तिश्चेति भावः ।
इति भागवताब्ध्युत्थे हरिभक्तिसुधाकरे । 
 पुराणादिप्रशंसाख्या सम्पूर्णा प्रथमा कला ।।

इति प्रथमा कला 

अथ द्वितीय कला 

द्वितीयायामिहामुष्मिन्विरक्तो गुरुसेवनात् ।
सद्धर्मजातया भक्त्या तरेन्मायामितीर्यते ।। १ ।।
सद्धर्मो भागवतधर्मः । पूर्वकलान्ते भक्तियोगेन विरक्त्या च मनोवशं नयेदित्युक्तम् । तत्र को भक्तियोगः का वा विरक्तिरित्यपेक्षायां भक्तेः परमपुरुषार्थत्वान्नानाविधभेदवत्त्वात् तन्निरूपणं पश्चात्कर्तव्यम् । अस्यां विरक्तिः निरूप्यते । प्रथमं रागागारस्य देहस्य पारतन्त्र्यमाह- पञ्चमे प्रथमेऽध्याये प्रियव्रतं प्रति ब्रह्मवाक्येन— 
भवाय नाशाय च कर्मकर्तुं शोकाय मोहाय सदा भवाय१(१.भयाय इति प्रदूदानीत.... भागतपुस्तकेषु पाठः) ।
सुखाय दुःखाय च देहयोगमव्यक्तविष्टं जनताङ्ग धत्ते ।। २ ।।
पारतन्त्र्यमाह१(१.भवः जन्म, अभवः मोक्षः । भवद्यर्थम्म् अव्यक्तेने श्वरेण दिष्टं दत्तं देहयोगं जनताजसमूहः धत्ते । न त्वन्यथाकर्तुं शक्नोति, अङ्ग । हे प्रियवत । भोगस्यापि)तत्र तद्वाक्येन— 
ईशाभिसृष्टं ह्यव.....हेङ्ग दुःखं सुखं वा गुणकर्मसङ्गात् । 
आस्थाय तत्तद्यदयुङ्क्त नाथश्चक्षुष्मतान्धा इव नीयमानाः ।। ३ ।।
ईशेनेश्वरेणाभिसृष्टं दत्तमेवारुन्ध्महे स्वीकुर्मः । यथा स्वामिना दत्तमेव कणिशादि बलीवर्दा भक्षयन्ति न तु स्वेच्छया, तद्वत् न चैवं वैषम्यमीश्वरस्य यतो गुणकर्मसङ्गात् यत् यतो नाथो दैवतिर्यगादिलक्षणं देहमयुङ्क्त याजिनितवान्, तत्तदास्थाय स्वीकृत्य यथा अन्धाश्चक्षुष्मता च्छायामातपं वा नीयमानाः सन्तः । नन्वेतत्सर्वमविदुष एव नत्वात्मविद इत्याह तद्वाक्येन— 
मुक्तोपि यावद्बिभृयात्स्वदेहमारब्धमश्नन्नभिमानशून्यः ।
यथानुभूतं प्रति यातनिद्रः किं त्वन्यदेहाय गुणान्नवृङ्के ।। ४ ।।
यत्प्रारब्धं कर्म तावत् यथा स्वप्नेऽनुभूतं प्रतियातनिद्रो गतनिद्रोऽभिमानशून्य एवाऽनुस्मरति । तर्हि भोगवासनया पुनर्जन्म भवेत् तत्राह किन्तु देहान्तरारम्भकान् विकर्माणि वासनाश्च न वृङ्क्ते न भजते । तत्र विकर्म भजने दोषमाह- पञ्चमे पञ्चमेऽध्याये भरतादिपुत्रशतं प्रति श्रीऋषभदेववाक्येन-
नूनं प्रमत्तः कुरुते विर्कम यदिन्द्रियप्रीतय आवृणोति ।
न साधुमन्ये यत आत्मनोऽयमसन्नपि क्लेशद (१.आस देहः - ख.)१आत्मदेहः ।। ५ ।।
यद्यदा इन्द्रियपी्रतय आवृणोति व्याप्रियेत, तदाप्रमत्तस्सन् विकर्म पापं नूनं कुरुते यतो विकर्मणः प्राचीनादयं क्लेशदो देहो जातः तस्यैव पुनः करणं न साधुमन्ये भगवद्भक्तियुक्तसच्छरीरहेतुभूतसत्कर्मकरणे न कापि हानिरितिभावः ।। न केवलं देहमात्र एवार्थानतरं चेत्याह तत्र तद्वाक्येन — 
यदा न पश्यत्ययथा गुणेहां स्वार्थे प्रमत्तः सहसा विपश्चित् ।
गतस्मृतिर्विन्दति तत्र तापानासाद् मैथुन्यमगारमज्ञः ।। ६ ।। 
यदा गुणानामिन्द्रियाणामीहां चेष्टाम् अयतामिथ्याम् आत्मीया न भवतीति विवेकी सन्नपश्यति । पश्यतीति पाठे अयथा आत्मीयत्वेनेत्यर्थः । तत्र तदागत स्मृतिः शून्यः सन् अज्ञो मूढः । मैथुन्यसुखप्रधानं गृहं प्राप्य तापान्विन्दति । विकर्मणः क्लेशददेहहेतुतां प्रपञ्च्य  लब्धस्य देहस्येश्वरसेवां विना वृथाऽयुर्व्ययप्रकारमाह त्रिभिः सप्तमे षष्ठेऽध्यायेऽसुरबालान् प्रति प्रह्लादवाक्येन– 
पुंसो वर्षशतं ह्यायुस्तदर्धम१(१.तदर्थं चाजितात्मनः -ख.)जितात्मनः ।
निष्फलं यदसौ रात्र्यां शेतेऽन्धं प्रापितस्तमः ।। ७ ।।
यद्यस्माच्छेते ।।
मुग्धस्य(१.बाल्ये कौमारे -ख.)१बाल्यकौशोरे क्रीडतो याति विंशतिः ।
जरया ग्रस्तदेहस्य (१.यात्यकप्लस्य -ख.)यात्यकल्यस्य विंशतिः ।। ८ ।।
(१.अकल्पस्य - ख.)१अकल्यस्यासमर्थस्य ।।
दुरापूरण कामेन मोहेन च बलीयसा ।
शेषं गृहेेषु सक्तस्य प्रमत्तस्यापयाति हि ।। ९ ।।
दूरापूरेण दुःखैः समन्तादापूर्यमाणेन । कामस्य दुष्पूरतामाह द्वाभ्यां नवमे ऊविंशेऽध्याये देवयानीं प्रति ययातिवाक्येन—
यत् पृथिव्यां व्रीहियवं हिरण्यं (१.पशवः स.)१पणवः स्त्रियः ।
न दुह्यन्ति मनः प्रीतं पुंसः कामहतस्य ते ।। १० ।।
मनसः प्रीतिं न दुह्यन्ति तृप्तिं नोत्पादयन्ति ।।
न जातु कामः कामानामुपभोगेन शाम्यति । 
हविषा कृष्णवर्त्मेव भूय एवाभिवर्धते ।। ११ ।।
क्रोधस्य दोषमाह– एकादशे चतुर्थोऽध्याये नारायणं प्रति कदर्यादीनां वाक्यमिति निमिं प्रति द्रविडवाक्येन—
क्षुत्तृट्त्रिकालगुणमारुतजैह्व्यशैश्न्य-
नस्मानपारजलधीनतितीर्य केचित् ।
क्रोधस्य यान्ति विफलस्य वशं पदे गो-
र्मज्जन्ति दुश्चरतपश्च वृथोत्सृजन्ति ।। १२ ।।
यच्च तृट्त्रिकालगुणाश्च शीतोष्णवर्षाणि वर्षश्च प्राणो बाह्यो वा जैह्वा जिह्वोपभोगाः शैश्नाः शिश्नोपभोगाः, तान स्मानपारजलधिरूपानतितीर्य विलङ्घ्य, गोष्पदे (१.मज्जन्ति इति पाठेन भाव्यम्, तथैव -ख.)१मज्जन्ते कुतः क्रोधस्य विफलस्य वशं यान्ति गच्छन्ति ? किञ्च जले मजन्तो यथा विवशाः स्वमस्तकारोपितं भारमुत्सृजन्ति तथा वृथा नमो क्षाय न भोगाय, शापादिना दुश्चरं तप उत्सृजन्ति । लोभस्य क्रोधमाह- एकादशे त्रयोविंशेऽध्याये कदर्यब्राह्मणवाक्यमिति उद्धवं प्रति भगवद्वाक्येन—
यशो यशस्विनां शुद्धं१(१.शुभ्रं ख.) श्लाघ्या ये गुणिनां गुणाः ।
लोभः स्वल्पोपि तान् हन्ति श्वित्रं१(१.श्वित्रो -ख.) रूपमिवेप्सितम् ।। १३ ।।
१(१.श्वित्रो श्वेतकुष्ठः -ख.)श्वित्रं श्वेतकुष्ठम् । देहाद्यनुरागे मोहस्य कारणतामाह- अष्टमे षोडशेऽध्याये, अदितिं प्रति कश्यपवाक्येन—
क्वदेहो भौतिकोनात्मा क्वचात्मा प्रकृतेः परः ।
कस्य के पतिपुत्राद्या मोह एव हि कारणम् ।। १४ ।।
अनात्मा आत्मभिन्नः । श्रीमदस्य दोषानाह- द्वाभ्यां दशमे दशमेऽध्याये नलकूबरपप्रस्तावे नारदवाक्येन— 
न ह्यन्यो जुषतो जोेष्यान् बुद्धिभ्रंशो रजोगुणः ।
श्रीमदादाभिजात्यादिर्यत्र १(१.स्त्रीद्यूतमासवं-ख.)स्त्रीद्यूतमासवः ।। १५ ।।
जोष्यान् प्रियान् विषयान् सेवमानस्य पुंसः श्रीमदादन्य आभिजात्यादिः सत्कुलविद्यादिजन्तिमदः अल्पो वा रजोगुणः रजःकार्यहास्यदर्पादिरूपः न हि तथा बुद्धिभ्रंशः बुद्धिं भ्रंशयति ।। यथा श्रीमद एवेति तदाह- 
हन्यन्ते पशवो यत्र निर्दयैरजितात्मभिः ।
मन्यमानैरिमं देहमजरामृत्यु नश्वरम् ।। १६ ।।
यत्र श्रीमदे इमं नश्वरं नाशस्वभावं देहम् अजरामृत्यु यथा तथा मन्यमानैः निर्दयैः अजितेन्द्रियैः पशवो हन्यन्ते । महतामपि स्थानभ्रंशः श्रीमदादेवेत्याह- दशमे त्रिसप्ततितमेऽध्याये जरासन्धनिबद्धान् राज्ञः प्रति भगवद्वाक्येन—
हैहयो नहुषो वानो रावणो नरकोऽपरे ।
श्रीमदाद्भ्रंशिताः स्थानाद्देवदैत्यनरेश्वराः ।। १७ ।।
हैहयः कार्तवीर्यश्चक्रवर्ती नरेश्वर उन्मत्तः पितुः कामधेनुहरणात् परशुरामेण हतः । नहुषो देवेन्द्रतां प्राप्तः, उन्मत्तः शचीसङ्गाय ब्राह्मणान् शिबिकां वाहयित्वा तैरेव ततो भ्रंशितोऽजगरत्वमाप । वेनोप्युन्मत्तो ब्राह्मणानधिक्षिपन्  तैरेव हुङ्कृतैर्हतः । रावणो राक्षसेश्वरः सीतामभिलषन् राघवेण हतः । नरको दैत्येश्वरोऽदितिकुण्डलाद्याहरणान्मयैव हतः । अपरेपि श्रीमदात्तत्स्थानाद्भ्रंशिताः  । इदानीं धनदोषानाह- एकादशे त्रयोविंशेऽध्याये कदर्यब्राह्मणवाक्यमित्युद्धवं प्रति भगवद्वाक्येन त्रिभिः—
अर्थस्य साधने सिद्धे उत्कर्षेरक्षणेऽव्यये ।
नाशेपभोग आयासस्त्रासश्चिन्ता भ्रूमो नृणाम् ।। १८ ।।
सिद्धेऽप्यर्थे तस्योत्कर्षे सम्वर्धने । नाशेपभोगयोर्द्वन्द्वैक्यं, नाश उपभोगे चेत्यर्थः । साधनोत्कर्षेयोरायासस्त स्त्रासश्चिन्ता च नाशे भ्रम इति ।
स्तेयं हिंसानृतं दम्भः कामः क्रोधः स्मयो मदः ।
भेदो वैरमविश्वासः संस्पर्धा व्यसनानि च ।। १९ ।।
किञ्च अर्थप्राप्त्यर्थाः स्तेयादयः षडनार्थाः प्राप्तेऽर्थे स्मयादयो व्यसनैः सहनवव्यासनानि स्त्रीद्यूतमद्यविषयाणि त्रीणि ।
एते पञ्चदशानर्था १(१.ह्यर्तमूल-ख.)अर्थमूला मता नृणाम् ।
तस्मादनर्थमर्थाख्यं श्रेयोऽर्थी दूरतस्त्यजेत् ।। २० ।।
असत्पुत्रदोषानाह- चतुर्थे त्रयोदशेऽध्याये वेनापनयसन्तप्तस्याङ्गराजस्य वाक्येन त्रिभिः—
प्रायेणाभ्यर्चितो देवो येऽप्रजागृहमेधिनः ।
कदपत्यभृतं दुःखं ये न विन्दन्ति (१.दुर्भरम् - ख.)दुर्धरम् ।। २१ ।।
येऽप्रजा गृहमेधिनस्तैर्देवोऽभ्यर्चितः कुत्सितैरपत्यैः सम्भूतं १(१.भर्तुं-ख.)धारयितुमशक्यं दुःखं ये नविन्दन्ति ।
यतः पापीयसी कीर्तिरधर्मश्च १(१.महान्नृणाम् -ख.)महानृणाम् ।
यतो विरोधः सर्वेषां यत आधिरनन्तकः ।। २२ ।।
सर्वेषां सर्वैः सह । आधिर्मानसीव्यथा ।।
कस्तं प्रजापदेशं वै मोहबन्धनमात्मनः । 
पण्डितो बहुमन्येत यदर्थाः क्लेशदा गृहाः ।। २८ ।।
तं प्रजापदेशं पुत्रनामानमप्यात्मनो मोहेन बन्धनं यदर्था यन्निमित्ताः क्लेशदागृहा भवन्ति ।
इदानीं स्त्रीदोषान्निरूपयति— तत्र स्त्रीचेष्टितस्य दुर्ज्ञेयतामाह- षष्टेऽष्टादशेऽध्याये दितिं प्रति कश्यपस्य परितापवाक्येन—
शरत्पद्मोत्सवं वक्त्रं वचश्च श्रवणामृतम् ।
हृदयं क्षुरधाराभं स्त्रीणां को वेद चेष्ठितम् ।। २४ ।।
शरत्पद्मस्येवोत्सवो विकासो यस्मिन् क्षुरधारोपमं चितम् । स्त्रीजितस्य सर्वं साधनं, व्यर्थमित्याह- एकादशे षड्विंशेऽध्याये जातनिर्वेदस्य पुरूरवसो वाक्येन—
किं विद्यया किं तपसा किं त्यागेन श्रुतेन वा ।
किं विविक्तेन मौनेन स्त्रीभिर्यस्य मनो हृतम् ।। २५ ।।
त्यागे १(१.सं..... न इति क.मातृकायां, सन्नृतेन इति ख.मातृकाया वर्तते । -ख.)१सं......न विविक्तेन एकान्तसेवया मौनेन वाङि्नयमेन । बन्धक्लेशयोः स्त्रीसङ्गतत्सङ्गिसङ्गौ हेतू इत्याह- एकादशे चतर्दशेऽध्याये उद्धवं प्रति भगवद्वाक्येन—
नततास्य भवेत् क्लेशो बन्धश्चान्यप्रङ्गतः ।
योषित् सङ्गाद्यथा पुंसो यथा तत्सङ्गिसङ्गतः ।। २६ ।।
अस्य पुंसो यथा योषित् सङ्गाद्बन्धो भवेत्, यथा तत्सङ्गिसङ्गतः क्लेशो भवेत्, तथा अन्यप्रसङ्गतो न भवेत् । तस्मात् स्त्रीलोलुपस्याऽधोगमनं सदृष्टान्तमाह- एकादशेऽष्टमेऽध्याये यदुम्प्रत्यवधूतवाक्येन—
दृष्ट्वा स्त्रियं देवमायां तद्भावैरजितेन्द्रियः ।
प्रलोभितस्त१(१.पतत्यन्धे तमस्यग्नौ -ख.)मस्यन्धे पतत्यग्नौ पतङ्गवत् ।। २७ ।।
तस्या भावैः प्रलोभितोऽन्धे तमसि पतति । योषितीव हिरण्यादिद्रव्येष्वासक्तो नश्यतीत्याह- तत्र तद्वाक्येन —
योषिद्धिरण्याभरणाम्बरादिद्रव्येषु मायारचितेषु मूढः ।
प्रलोभितात्माह्युपभोगबुद्ध्या पतङ्गवन्नश्यति नष्टदृष्टिः ।। २८ ।।
मायारचितेषु वस्तुतोऽसत्येषु नष्टदृष्टिर्नष्टविवेकः । न केवलं १(१.योषिदादि -ख.)१योषिदा १(१.मायारचितं -ख. इति पाठेन भाव्यम् - तथै व ख.पाठश्च)मायाचरितं किन्तु सर्वं जगदपीत्याह- एकादशे सप्तमेऽध्याये उद्धवं प्रति भगवद्वाक्येन— 
यदिदं मनसा वाचा चक्षुर्भ्यां श्रवणादिभिः ।
नश्वरं गृह्यमाणं च विद्धि मायामनोमयम् ।। २९ ।।
मनआदिभिर्गृह्यमाणं मनोमयत्वान्मायेति विद्धि । तदपि न स्थिरं किन्तु नश्वरं विद्धि । ननु सर्वत्रानित्यताबुद्ध्या तत्तद्भोगत्यागे सद्य एव देहपातः स्यादित्याशङ्क्याह- द्वितीयं द्वितीयेऽध्याये परिक्षितं प्रति श्रीशुकवाक्येन त्रिभिः—
अतः कविर्नामसु यावदर्थः स्यादप्र त्तोव्यवसायबुद्धिः ।
सिद्धेऽन्यथार्थे न यतेत तत्र  परिश्रमं तत्र समीक्षमाणः ।।३० ।। 
अतः कविर्नाममात्रेषु भोगेषु यावदर्थो देहनिर्वाहो यस्य तथा भूतः स्यात् । अप्रमत्तस्तावन्मात्रेष्वनासक्तः व्यवसायबुद्धिर्नेदं सुरवमिति निश्चयवान् तदा तत्र तस्मिन्नर्थेऽन्यथैव सिद्धे प्रारब्धकर्मवशात् स्वत एव सिद्धे परिश्रमं पश्यन्न यतेत । अन्यथासिद्धिमाह द्वाभ्याम्—
सत्यां क्षितौ किं कशिपोः प्रयासैः बाहौ स्वसिद्धे ह्यु पबर्हणैः किम् ।
सत्याञ्जलौ किं पुरुधान्नापात्र्या दिग्वल्कलादौ सति किं दुकूलैः ।। 
कशिपोः शय्यायाः स्वतः सिद्धे बाहौ सति उपबर्हणैरुच्छीर्षकैः । पुरुथा बहुप्रकारेणान्नभोजनपात्रेण । ननु दिक्सद्भावो नाम नग्नत्वमेव । दुकूलमन्नं तोयं वा याञ्चाप्रयत्नं विना कथं प्राप्यते तत्राह—
चीराणि किं पथि न सन्ति दिशन्ति भिक्षां 
किं नाङ्घ्रिपाः परभृत सरितोप्यशुष्यन् ।
रुद्धा गुहाः किमजितोऽवति नोपसन्नान्  
कस्मद्भजन्ति कवयो धनदुर्मदान्धान् ।। ३२ ।।
चीराणि वस्त्रखण्डानि, परान् बिभ्रति पुष्णन्ति फलादिभिर्ये ते परभृतः गुहा गिरिदर्यः । ननु कदाचिदेषामलाभे किं र्कायम् ? तत्राह- अजितो हरिरुपसन्नरन् शरणागतान् किं नाऽवति किं न रक्षति ? किं शब्दस्य सर्वत्राऽपि सम्बन्धः । उक्तं च—
‘‘भोजनाच्छदने चिन्तां वृथा कुर्वन्ति वैष्णवाः ।
 योऽसौ विश्वम्भरो देवः स किं भक्तानुपेक्षते ।।’’ इति ।
धनेन यो दुर्मदस्तेनान्धान् । धनवच्छरीरात् परेषां वृत्तिरित्येतदपि न सम्भवतीत्याह प्रथमे त्रयोदशेऽध्याये युधिष्ठिरं प्रति नारदवाक्येन— 
कालकर्मगुणाधीनो देहोयं पाञ्चभौतिकः ।
कथमन्यांस्तु गोपायेत् सर्पग्रस्तो यथा परम् ।। ३३ ।।
कालो गुणक्षोभकः कर्म जन्म गुणनिमित्तं गुण ‘उपादानं तदधीनः’ पाञ्चभौतिको जडः तद्विभागेनांशवांश्च । सर्पग्रस्तोऽजगरगलितो यथाऽन्यं न रक्षति तद्वत् । ननु नश्वरकुटुम्बाद्यर्थं राजोपसर्पणादिना कथमायुर्व्ययं करोति लोकस्तत्राह- द्वितीये प्रथमेऽध्याये परिक्षितं प्रति श्रीशुकवाक्येन—
देहापत्यकलत्रादिष्वात्मसैन्येष्वसत्स्वपि ।
तेषां प्रमत्तो निधनं पश्यन्नपि न पश्यति ।। ३४ ।।
देहादिषु आत्मसैन्येषु परिकरेषु असत्सु मिथ्याभूतेष्वपि प्रमत्तं प्रसक्तः तेषां पित्रादिदृष्टान्तेन नाशं पश्यन्नपि न पश्यति नाऽनुसन्धत्ते । पुत्रदारादीनां सङ्गमः क्षणिक एवेत्याह- दशमे द्व्यशीतितमेऽध्याये गोपिकाः प्रति भागवद्वाक्येन—
नायुर्यथा धनानीकं तृणं तूलं रजांसि वा ।
संयोज्याक्षिपते भूयस्तद्वद्भूतानि भूतकृत् ।। ३५ ।।
आक्षिपते आक्षिपति पृथग् करोतीत्यर्थः । आस्तां तावत् पुत्रदारादीनां संयोगवियोगवार्ता । स्वीयोऽपि देहो नचिरस्थायीत्याह सत्पमेसत्पमेऽध्याये असुरबालकान्प्रति प्रह्लादवाक्येन द्वाभ्याम्—

कामान् कामयते काम्यैर्यदर्थमिहपूरुषः ।
सवैदेहस्तुपारक्यो भङ्गुरो यात्युपैति च ।। ३६ ।।
कामान् भोगान् काम्यैर्विषयैः कर्मभिर्ना पारक्यः श्वादिभोग्यः नत्वात्मीयो भङ्गुरश्च ।
किमु व्यवहितापत्यदारागारधनादयः ।
राज्यकोाबलामात्यभृत्यात्मममतास्पदाः ।। ३७ ।।
किमुदेहाद्व्यवहिता अपत्यादयो विषयाः पाराक्या इति वक्तव्यम् । तथापि यावज्जीवं सुखं भविष्यतीति चेन्नेत्याह एकादशे दशमेऽध्याये उद्धवं प्रति भगवद्वाक्येन— 
कोन्वर्थः सुखंयत्येनं कामो वा मृत्युरन्तिके ।
आघातं नीयमानस्य वध्यस्येव न तुष्टिदः ।। ३८ ।।
यतोऽन्तिके नर्तमानो मृत्युर्नतुष्टिं ददाति आघातं न वधस्थानं प्रति ।
एवं कर्मसु प्रवृत्तस्यन सुखं नचनिष्कृतिरित्याह तत्रैव तद्वाक्येन—
कर्माणि दुःखोदर्काणि कुर्वन्देहेन्तैः पुनः ।
देहमाभजते तत्र किं सुखं मर्त्यधर्मणः ।। ३९ ।।
दुःखोदर्काणि पश्चाद्दुःखप्रदानि तैः कर्मभिः । प्रतीकारद्वारापि दुःखानि वृत्तिर्न सम्भवतीत्याह चतुर्थे ऊनत्रिंशेऽध्याये प्राचीनबर्हिषं प्रतिनारदवाक्येन चतुतर्भिः —
दुःखेष्वे कतरेणापि दैवसूतात्महेतुषु ।
जीवनस्यव्यवच्छेदः स्याच्चेत्तत्रप्रतिक्रिया ।। ४० ।।
दुःखस्य कर्मणः प्रतीकारस्तावन्नास्ति तत्तत्प्रतिक्रियास्याच्चेत्तथापि त्रिविधेषु दुःखेषु मध्ये एकतेणापि दुःखेन व्यवच्छेदो वियोगो नास्ति । प्रतिक्रियाशापि दुःखरूपत्वादिति सदृष्टान्तमाह—
यथाहि पुरुषो भारं शिरसा गुरुमुद्वहन् ।
तंस्कन्धे न समाधत्ते तद्वत्सर्वाः प्रतिक्रियाः ।। ४१ ।।
तं भारम् । दुःखस्य मूलभूतानि कर्मारि प्रतिक्रियादिभिर्नैवनिवर्तन्त इत्याह— 
नैकान्ततः प्रतीकारः कर्मणां कर्म केवलम् ।
द्वयं ह्यविद्योपसृतं स्वप्ने स्वप्न श्वानघः ।। ४२ ।।
न एकान्ततः अत्यन्तं सवासनं केवलं ज्ञानरहितं अनिद्ययोपसृतं प्राप्तम् अतोऽविरोधान्निवर्त्यनिवर्तकत्वमिति भावः । अत्र दृष्टान्तः स्वप्ने दृष्टः स्नपः प्रबोधं विना यथा तं स्वप्नमत्यन्तं न प्रतिकरातीत्यर्थः । एवमैलौकिकालांसुखानामनित्यतामुक्ता पारलौकिकानामप्याह एकादशेतृतीयेध्याये विदेहं प्रति प्रवृद्धवाक्येन— 
एवं लोकं परं विद्वान्नश्वरं कर्मनिर्मितम् ।
सतुल्याशियध्वंसं यथाम•डलवर्तिनाम् ।। ४३ ।।
कर्मनिर्मितत्वान्नश्वरं तथा च शुतिः तद्यथेह कर्मचितोलोकःक्षीयते एवमेवामुत्र पुण्यचितोलोकः क्षीयते इति । वर्तमानसमयेपि दुःखं युक्तं पश्येदित्याह सतुल्यातिशयध्वंसं सहतुल्येनातिशयेनध्वंसेन च वर्तमानं अतस्तुल्ये स्पर्धा अतिशयेऽसूया ध्वंसस्यालोचने भयाधिकत्वात्परिहार्यमित्यर्थः । यथा मण्डलवर्तिनां खण्डमण्डलपतीनां मिथः स्पर्धादि तद्वत् कर्मनिर्मितत्वं व्यनक्ति एकादशे दशमेध्याये उद्धवं प्रति भगवद्वाक्येन— 
तावत्समोदते स्वर्गे यावत्पुण्यं समाप्यते ।
क्षीणपुण्यः पतत्यर्वागनिच्छन् कालचालितः ।। ४४ ।।
पुण्यमग्निष्टोमादिकर्मोद्भवं कालोन चालितः पातितः ।।
ब्रह्मलोकस्यानित्यतामाह एकादशेविंशेऽध्याये भगवद्वाक्येन—
कर्मणां परिणामित्वादाविरच्चादमङ्गमलम् ।
विपश्चिन्नश्वरं पश्येददृष्टमपि दृष्टवत् ।। ४५ ।।
आविरिच्चद्ब्रह्मलोकपर्यन्तम् । अदृष्टमपि सुखमसङ्गलन्दुःखरूपं च नश्वरं पश्येत् । लोकपालानां मधुष्वधर्मरहितत्वात्सुखमस्तीति चेत्तत्राह— 
एकादशे दशेमेऽध्याये भगवद्वाक्येन— 
लोकानां लोकपालानां मद्भयं कल्पजीविनाम् ।
ब्रह्मणोऽपि भयं मत्तो द्विपराधापरायुषः ।। ४६ ।।
द्वौपरार्धौपर आयुर्यस्य तस्य ब्रह्मणोपि । नन्वेवं सर्वािनित्यताबुद्ध्या सञ्जातवैराग्येण किं कर्तव्यं तत्राह सप्तमेषष्ठेऽध्याये असुरबालकान् प्रतिप्रह्लादवाक्येन— 
ततो यतोत कुशलःक्षेमाय भयमाश्रितः ।
शरीरं पौरुषं यावन्नविपद्यते पुष्कम् ।। ४७ ।।
कुशलः स्वार्थसाधकः सभयं संसारजमाश्रितः प्राप्तः पुरुषरुपं शरीरं यावत्पुष्पलमस्ति नविपद्यत नविनश्येत तावत् श्रीघ्रं क्षेमाय यतेत । क्षेमप्राप्तेः साधनं गुरुसेवनमित्याह एकादशे  तृतीयेऽध्याये जनकं प्रति प्रवृद्धवाक्येन— 
तस्माद्गुरुं प्रपद्येत जिज्ञासुः श्रेय उत्तमम् ।
शाब्दे परे च निष्णातं ब्रह्मण्युप(श)समाश्रयम् ।। ४८ ।।
उत्तमं श्रेयो ज्ञातुमिच्छुः शाब्दे ब्रह्मणि वेदारब्धे निष्णातं अन्यथासंशयनिरासकत्वायोगात् परे ब्रह्मरि अपरोक्षानुभवेन न च निष्णातं अन्यथा न्यायतो बाधसञ्चारयोगात् । परब्रह्मनिष्णातत्वेद्योतकमाह उपस(श)माश्रयमिति । रज आदिष्वतीतेषु कथं गुरुप्रयत्त्या ज्ञानोत्पत्तिरिति चेत्तत्राह सप्तमेपञ्चदशेऽध्याये युधिष्ठिरं प्रति नारदवाक्येन त्रिभिः—
रजस्तमश्च सत्त्वेन सत्त्वं चोपशमेन च ।
एतत्सर्वं गुरौ भक्त्या पुरुषो ह्यञ्जसा जयेत् ।। ४९ ।।
उपशमेन शान्त्या । अञ्जसा श्रीध्रम् । ननु कथं गुरौ भक्त्या सर्वस्यजयः तस्यापि मनुष्यत्वेन तदवस्थत्वात्तत्राह—
यस्य साक्षाद्भगवति ज्ञानदीपप्रदे गुरौ ।
मर्त्यासद्धीः श्रुतं तस्य सर्वं कुञ्जरशौचवत् ।। ५० ।।
मर्त्यासद्धीः मनुष्य इत्रत दुर्बुद्धिः तस्य शास्त्रश्रवणं कुञ्जरस्तान वद्व्यर्थम् । ननु गुरोरपि पुत्रादयस्तं नरमेव मन्यन्ते तत्राह—
एषवै भगवान् साक्षात्प्रधानपुरुषेश्वरः ।
योगेश्वरैर्विमृग्याङ्घ्रिर्लोकोयं मन्यते नरम् ।। ५१ ।।
एषगुरुः साक्षाद्भगवानेव । प्रधान पुरुषेश्वरः एषश्रीकृष्ण इत्यर्थः । ननु बहवोगुरवः सन्ति तेसर्वे विष्णुवत्पूज्या त्रैक इति चेत् ज्ञानप्रदोगुरुः कृष्ण एवेत्याह दशमेऽशीतितमेऽध्याये श्रीदामानं प्रतिभगवद्वाक्येन त्रिभिः । 
सवै सत्कर्मणां साक्षाद्विजातेरिह सम्भवः ।
आद्योङ्ग यत्राश्रमिणं यथाहं ज्ञानदो गुरुः ।। ५२ ।।
इह संसारे यत्र सम्भवो जन्ममात्रं सपितातावदाद्यः प्रथमोगुरुः पूज्यः कर्मविद्याप्रदं गुरुमाह द्विजातेः सतः पुंसः सत्कर्मणां यत्र सम्भवः उपनीयवेदाध्यापक इत्यर्थः । सद्वितीयोगुरुर्यथाहमीश्वरस्तथा प्रथमादपि पूज्य इत्यर्थः । ब्रह्मविद्याप्रदं गुरुमाह आश्रमिणां सर्वेषामपि ज्ञानदोयः सतु साक्षादहमेवेति । अतो ज्ञानप्रदो गुरुरुपास्यः ज्ञानप्रदोगुरुर्यः सममरूपम् । ये तमाश्रित्य संसारं तरन्ति ते बुद्धिमन्त इत्याह—
नन्वर्थकोविदा ब्रह्मन्वर्णाश्रमवतामिह ।
ये मया गुरुणा वाचा तरन्त्यञ्जो भवार्णवम् ।। ५३ ।।
हे ब्रह्मन् ते तनु वर्णाश्रमवतां मध्ये ते अर्थकोविदाः इहमनुष्यजन्मनि तत्रापि वर्णाश्रमवत्वसति ये मया गुरुणा गुरुरूपेण वक्त्रावाचा उपदेशमात्रेण अञ्जः सुखेनैव भवार्णवं तरन्ति । ज्ञानप्रदाद्गुरोरधिकः सेव्यो नास्तीत्युक्तं तत्सेवनादधिकोधर्मो नास्तीत्याह—
अहमिज्याप्रजातिभ्यां तपसोपशमेन वा ।
तुष्येयं सर्वभूतात्मा गुरुशुश्रूषया यथा ।। ५४ ।।
इज्यागृहस्थधर्मः प्रजातिः प्रकृष्टं जन्मोपनयनं तेन ब्रह्मचारिधर्मोलक्ष्यते ताभ्यां तथा तपसावानप्रस्थधर्मेण उपशमेन यतिधर्मेणवा अहमेव परमेश्वरस्तथा नतुष्येयं यथासर्वभूतात्माहं गुरुशुश्रूषयेति । गुरुसेवापराङ्मुखैर्मनोनियमनपरैरपि सुदुस्तरो भववारिधिरित्याह दशमे सप्ताशीतितमेऽध्याये भगवन्तं श्रुतीनां वाक्येन—
विजितहृषीकवायुभिरदान्तमनस्तुरगं 
य इह यतन्ति यन्तु मतिलालमुपायरिवदः ।
व्यसनातान्विताः समवहायगुरोश्चरणं 
वणिज इवाज सन्त्यकृतकर्णधरा जलधौ ।। ५५ ।।
विजितानि हृषीकाणीन्द्रियाणि वायुः प्राणश्च यैस्तैरप्यदान्तमदमितमन्तः करणं मन एव तुरगः दुर्दमत्वसाम्यात् तं ये यन्तुं नियन्तमायत्तीकर्तुं यतन्ति प्रयतन्ते किम्भूतमतिलोलमति चञ्चलं गुरोश्चरणं समवहायानाश्रित्य उपायेषुरिवद्यन्ते क्लिश्यन्तीति उपायरिवदः व्यसनशतान्विता बहुव्यसनाकुला इह संसारसमुद्रे सन्ति दुःखमेव प्राप्नुवन्तीत्यर्थः । भो अज अकृतकर्णधरा अस्वीकृतनाविका वणिजो जलधौ यथातद्वत् । एतेन गुरु..... दर्शित भगवद्भजनसुखानुभूतौतु स्वतएव मनो निश्चलं भवतिनान्यथेति भावः । गुरुणा भ......तेन ताडितेनापि तस्मिन्नवे मतिर्नकार्येत्याह एकादशेसप्तदशेऽध्याये उद्धवं प्रति भगवद्वाक्येन— 
आचार्यं मां विजानीयान्नावमन्येत कर्हिचित् ।
तमर्त्यबुद्धासूयेन सर्वदेवमयो गुरुः ।। ५६ ।।
आचार्यं गुरुं मां कृष्णं विजानीयात् । कर्हिचित्कदापित्प्राणात्ययेपि मर्त्यबुद्धामनुष्योयमिति अत्र हेतुः सर्वदेवमय इति तस्मिन् कष्टे सर्वदेवारुष्यन्ती भावः गुरुसेवकस्य धर्मानाह एकादशे दशमेऽध्यायेभगवद्वाक्येन- 
अमान्यमत्सरो दक्षो निर्ममो दृढसैहृदः ।
असत्वरोर्थजिज्ञासुरनसूयुरमोघवाक् ।। ५७ ।।
दक्षः अनलसः निर्ममो जायादिषु ममताशून्यः असत्वरोऽव्यग्तः अमेचघवाक् व्यर्थालापरहितः । किञ्च गुरोग्नेनीचवद्वर्तितव्यमित्याह एकादशेसत्पदशेऽध्याये भगवद्वाक्येन- 
शुश्रूषमाण आचार्यं सदोपसीतनीचवत् । 
यानशय्यासनस्थानैर्नातिदूरे कृताञ्जलिः ।। ५८ ।।
यानश्य्यासनस्थानैः यान्तं पृष्ठतो यानेन निद्रितमप्रमत्ततया समीपशयनेन विश्तान्तं पादसंवाहनादिभिः समीपासनेन आसीनं कृताञ्जलिर्नियोगप्रतिक्षया नातिदूरेऽवस्थानेनेत्यर्थः । एवमात्मसमर्पणं विना गुरुप्रत्युपकारोन भवतीत्याह दशमेशीतितमेऽध्यायेसान्दीपिनीवाक्यमिति श्रीदामानं प्रति श्रीभगवद्वाक्येन-
इयदेव हि कर्तव्यं सच्छिष्यैर्गुरुनिष्कृतम् ।
यद्वै विशुद्धभावेन सर्वार्थात्मार्पणं गुरौ ।। ५९ ।।
गुरौ निष्कृतं प्रत्युपकारः सर्वे अर्थाः पुरुषार्था यस्मात्स आत्मादेहः तस्यार्पणं विनियोगः । एवं गुरुसेवनं निरूप्य गुरोः शिक्षणीयमाहा एकादशेतृतीयोऽध्याये जनकं प्रतिप्रवृद्धवाक्येन सत्पभिः-
तत्र भागवतान्धर्मान् शिक्षेद्गुर्वात्मदैवतः ।
अमाययानुवृत्त्या यैस्तुष्येदात्मात्मदो हरिः ।। ६० ।।
गुरुरेवात्मदैवतं यस्यसः । अनुवृत्त्या सेवया यैर्धमैः वस्तुतस्तु आत्मा आत्मप्रदश्च उपासकानां यथा बलिप्रभृतीताम् ।
भागवतान्धर्मानाह- 
सर्वत्र मनसोऽसङ्गमादौ सङ्गं च साधुषु ।
दयां मैत्रीं प्रश्रयं च भूतेष्वद्धा यतोचितम् ।। ६१ ।।
यथोचितमिति हीनेषु दयां समेषुमैत्रीं उत्तमेषु प्रश्रयंविनयं च शिक्षयेदित्यन्वयः ।।
शौचं तपस्तितिक्षां च मौनं स्वाध्यायमार्जवम् ।
ब्रह्मचर्यमहिंसां च समत्वं द्वन्द्वसञ्ज्ञायोः ।। ६२ ।।
शौचं बाह्यं मृज्जलादिभिः आभ्यन्तरमदम्भमानादिभिः शिक्षेत् तपः स्वधर्माचरणं तितिक्षां क्षमां मौनं वृथावाचामनुच्चारणं स्वाध्यायमधिकारानुरूप वेदपाठाद्यध्यनम् आर्जवं स्वच्छतां ब्रह्मचर्यं यस्य यादृगुचितं ऋतुषुस्वदारनियमादि अहिंसां भूतेष्वद्रोहं द्वन्द्वसञ्ज्ञयोः शीतोष्णसुखदुःखादिरूपयोः । समत्वं हर्षविषादादिराहित्यम् ।
सर्वत्रात्मेश्वरान्वीक्षां कैवल्यमनिकेतताम् ।
विविक्तचीरवसनं सन्तोषं येनकेनचित् ।। ६३ ।।
आत्मेश्नरान्वीक्षां चिद्रूपेणात्मेक्षां नियन्तृरूपेणेश्वरान्वीक्षां च कैवल्यमेकान्तशीलत्वमनिकेततां गृहाद्यभिमानराहित्यं विविक्तचीरसनं विजनपतिज्ञानां शुद्धानां वावल्कलानां परिधानम् ।
श्रद्धां भागवते शास्त्रेऽनिन्दामन्यत्रचापिहि ।
मनोवाक्कर्मदण्डं सत्यं शमदमावपि ।। ६४ ।।
भागवते भगवत्प्रतिपादके अन्यशास्त्रादौ या अनिन्दा तां मनसः प्राणायामैः वाचो मौनेन कर्मणोऽनीहया दण्डं सत्यं यथार्तभाषणं शमदमावन्तःकरणम्बाह्येन्द्रियनिग्रहौ । 
श्रवणं कीर्तनं ध्यानं हरेरद्भुतकर्मणः ।
जन्मकर्मगुणानां च तदर्थेऽखिलचेष्टितम् ।। ६५ ।।
हरेर्जन्मकर्मगुणानां श्रवणादिच तदर्थे कृष्णोद्देशेनसर्वं कर्म । 
इष्टन्दत्तं तपो जप्तं वृचित्तं यच्चात्मनः प्रियम् । 
दारान् सुतान् गृहान्प्राणान् यत्परस्मै निवेदनम् ।। ६६ ।।
विशेषतश्च यजनादियत्तदर्थे शिक्षेत् । इष्टं दत्तमित्यादयो भावेनिष्ठा । वृत्तं सदाचारः आत्मनः प्रियङ्गन्धपुष्पादि दारादीनप्यालक्ष्यपरमेश्वराय निवेदनं तत्सेवकतया समर्पणं यत्तच्छिक्षेत् । 
नन्वमीषां भागवतानां धर्माणां बोधका बहवः सन्ति किमेकेन गुरुणा तत्राह षष्ठे तृतीयेध्याये दूतान् प्रतियमवाक्येन त्रिभिः —
धर्मं तु साक्षाद्भगवतप्रणीतं 
नवैविदूऋषयो नापि देवाः ।
नसिद्धमुख्या असुरा मनुष्याः 
कुतोनु विद्याधरचारणादयः ।। ६७ ।।
मन्वादिमुखेन वर्णाश्रमादिधर्मानुक्ता अतिरहस्यत्वात् भगवता साक्षात्प्रणीतं स्वमुखेनोक्तम् । ननु केचिच्चेन्नजानन्ति तस्य सत्त्वे किं प्रमाणन्तत्राह-  
स्वयम्भूर्नारदः शम्भुः कुमार। कपिलो मनुः ।
प्रह्लादो जनको भीष्मो बलिर्वैयासकिर्वयम् ।। ६८ ।।
कुमारः सनत्कुमारः वैयासकिः शुकः वयमित्यात्मानमेव बहुमन्यमानोनिर्दिशति ।।
द्वादशैति वजानीमो धर्मं भागवतं भटाः ।
गुह्यं विशुद्धं दुर्बोधं यज्ज्ञात्मवामृतमश्नुते ।। ६९ ।।
एषां शिष्यप्रशिष्यादिपरम्परया भुविख्यातमिति भावः । दुर्बोधं गुरुकृपां विना । गुरोरीश्वररूपत्वान्मनुष्या नविदुरिति यत्तदितरमनुष्यविषयम् । आस्तां तावदनुष्ठानं श्रवणादिविषयीकृतोपिभगवद्धर्मः पापिनोपि पुनाीत्याह एकादशे द्वितीयेऽध्याये वसुदेवं प्रति नारदवाक्येन —
शुतो नु पठितोध्यात आहतोऽप्यनुमोदितः ।
सद्यः पुनाति सद्धर्मः देवविश्वद्रुहोपिहि ।। ७० ।।
आहत आस्तिक्येन गृहीतः अनुमोदितः परैः क्रयमाणः संस्तुतः सद्धर्मो भागवतोधर्मः हेदेव वसुदेव इत्यर्थः । यद्वा देवेभ्यो विश्वस्मै च द्रुह्यन्ति तानपि । अतो भगवतार्न्धान् शिक्षंस्तज्जातया भक्त्या मायां तरतीति प्रकरणार्थमुपसंहरति एकादशे तृतीयेध्याये जनकं प्रतिप्रबुद्धवाक्येन— 
इति भागवतान्धर्माञ्च शिक्षाञ्च भक्त्या तदुत्यया । 
नारायणपरो मायामञ्जस्तरति दुस्तराम् ।। ७१ ।।
तदुत्थया तज्जातया अञ्जः शीघ्रम् ।
इति भागवताब्ध्युत्ये हरिभक्तिसुधाकरे ।
कलाद्वितीया सम्पूर्णा विरागादिविबोधिना ।। 
।। इति द्वितीय कला ।।
अथ तृतीया कला 
प्राक्सङ्क्षेपेण यः प्रोक्तो भगवद्धर्मवर्णने ।
सविस्तरेण सत्सङ्गस्तृतीयायां निरूप्यते ।। १ ।।
प्राक्पूर्वं द्वितीयाकलायां भगवद्धर्मवर्णनविषये आदौ सङ्गं वसाधुष्वित्यादिना यः सङ्क्षेपेण प्रोक्तः स सत्सङ्गः तृतीयायां कलायां विस्तरेण निरूप्यत इत्यर्थः । तत्र साधुकृतः सङ्गो न सङ्गदोषायेत्याह तृतीये त्रयोविंशेध्याये कर्दमं प्रति देवहूतिवाक्येन- 
सङ्गो यः सं सृतेर्हेतुरसत्सुविहितोऽधिया । 
स एव साधुषु कृतो निस्सङ्गत्वाय कल्पते ।। २ ।।
अधिया अज्ञानेन सत्सङ्गलब्धा भक्तिरेव भगवत्पदप्राप्तिहेतुरित्याह । एकादशे एकादशेऽध्याये भगवद्वाक्येन—
सत्सङ्गलब्धया भक्त्या मयि मां स उपासिता ।
सवैमेदर्शितं सद्भिरञ्जसा विन्दते पदम् ।। ३ ।।
सत्सङ्गेन मयिलब्धया भक्त्या योभक्तः समुपासिताध्याता भवति । स एव ध्यानशीलः सद्भिर्दर्शितं वैनिश्चितं सुखेनैव ममपदं पाप्न•ेति । सत्सङ्गजनितभक्तियोगं विना भवतरणे नान्य उपायोस्तीत्याह तत्रैतद्वाक्येन- 
प्रायेण भक्तियोगेन सत्सङ्गेन विनोद्धव । 
नोपायो विद्यते सम्यक् प्रायणं हि सतामहम् ।। ४ ।।
सत्सङ्गेन यो भक्तियोगस्तेनविना उपायः संसारतरणे न विद्यते सत्सङ्गेनेत्यत्र हेतुमाह हि यस्मात् सतामहं प्रायणं प्रकृष्टमयनमाश्रयः अतः सत्सङ्गो मय्यन्तरङ्ग इत्यर्थः । न चतेषूपदेशापेक्षापि केवल तत्सन्निधिरेव तारयतीत्याह– एकादशे षडि्वंशेऽध्याये भगवद्वाक्येन द्वाभ्याम्- 
तेषुनित्यं महाभाग महाभागेषु मत्कथाः । 
सम्भवन्ति हि तानॄणां जुषतां प्रपुनन्त्यधम् ।। ५ ।।
जुषतां सेवमानानाम् ।
ता ये शृष्वन्ति गायन्ति ह्यनुमोदन्तिचाहताः ।
मत्पराः श्रद्धधानाश्च भक्तिं विन्दन्ति तेमयि ।। ६ ।।
श्रवणादिभिरेव मत्पराः श्रद्धधानाश्च सन्तोभक्तिं विन्दन्ति । आस्तां सङ्गः दर्शनमपि साधूनां न बन्धायेत्याह दशमे दशमेऽध्यायो नलकुबरमणिग्रीवौ प्रतिभगवद्वाक्येन— 
साधूनां समचित्तानां सुतरां मत्कृतात्मनाम् ।
दर्शनान्नो भवेद्बन्धः पुंसोऽक्षणोः सवितुर्यथा ।। ७  ।। 
साधूनां स्वधर्मवर्तिनां समचित्तानामात्मविदां सुतरां मत्कृतात्मनां मयिकृत आत्मा मनो यैः कृपातिरेकात् सुतरामित्युक्तम् । सवितुर्दर्शनादक्षणोर्यथाबन्धो न भवेत्तद्वत् । तीर्थादिभ्योपि साधूनां पावनत्वमधिकमित्याहद्वादशे दशमेऽध्याये मार्कण्डेयं प्रति श्रीरुद्रवाक्येन— 
न ह्यम्मयानि तीर्थानि नदेवाश्चेतनोज्झिताः ।
तेपुनन्त्युरुकालेन यूयं दर्शनमात्रतः ।। ८ ।।
अम्मयानि तीर्थानि न भवन्ति चतेनोज्झिता मृच्छिलामया देवा न भवन्तीतिन आपि तु भवन्त्येव । ततापि साधूनां तेषां महदन्तरमित्याहतेपुनन्तीति । नन्वेवं चेत्साधवः किमिति तीर्थायनं नकुर्वन्ति तत्राह पञ्चमे त्रयोदशेऽध्याये विदुरं प्रति युधिष्ठिरवक्येन— 
भवद्विधा महाभागाः तीर्थभूताः स्वयं प्रभो ।
तीर्थीकुर्वन्ति स्वान्तस्थेन गदाभृता ।। ९ ।।
स्वयं तीर्तभूताः मलिनजनसम्पर्केणातीर्थानि सन्ति पुनस्तीर्थोकुर्वन्ति । स्वान्तं मनस्तत्रस्थेन स्वान्तस्य स्थितेनेतिवा । साधूनां तीर्थाटनं नस्वार्थं किन्तुतीर्थानुग्रहार्थमित्यर्थः । महामातकिनामपि शुद्धिः साधूनां दर्शनादिना भवतीत्याह द्वादशे दशमेऽध्याये मार्कण्डेयं प्रति श्रीरुद्रवाक्येन—
श्रवणाद्दर्शनाद्वापि महापातकिनोपि नः ।
शुद्ध्येरन्नन्त्यजाश्चापि किमु सम्भाषणादिभिः ।। १० ।।
वो युष्माकं श्रवणाद्दर्शनाद्वापि अन्त्यजामहापातकिनोपि शुध्येरन् । किमु भवतां सम्भाषणादिभिः । सत्सङ्गेन विना तप आदिभ्योपि ज्ञानं नलभ्यत इत्याह पञ्चमे द्वादशेऽध्याये रहूगणं प्रति जडब्रह्मणवाक्येन— 
रहूगणैतत्तपसानयाति नचेज्यया निर्वपणाद्गृहाद्वा ।
न छन्दसा नैव जलाग्निसूर्यैर्विना महत्पादरजोभिषेकम् ।। ११ ।।
हे रहूगर एतत्पूर्वोक्तं ज्ञानं पुरुषो नयाति न प्राप्नोति इज्यया वैदिककर्मणा निर्वपणादन्नादि संविभागेन गृहाद्वातन्निमिवोपकारेण छन्दसावेदाभ्यसेन जलादिभिरुपासितैः । किञ्च साधूनां पादसंस्पर्शरहिता गृहा असेव्या इत्याह चतुर्थे द्वाविंशेऽध्याये सनकादीन् प्रति पृथुवाक्येन— 
व्यालालयद्रुमाह्येतेप्यरिक्ताखिलसम्पदः ।
यद्गृहास्तीर्थपादीयपादतीर्थ विवर्जिताः ।। १२ ।।
व्यालानां सर्पाणामालयोद्रुमा एव अरिक्ताः पूर्णा अखिलाः सम्पदो येषु तादृशा अपि येगृहास्तीर्थपादीयाः साधवस्तेषां पादतीर्थेन वर्जिताः । प्रसङ्गात्साधूनां लक्षणमाह- एकादशे एकादशेऽध्याये — साधुस्तवोत्तमश्लोकमतः कीदृग्विधःप्रभो इत्युद्धवप्रश्नानन्तरं भगवद्वाक्येन त्रिभिः— 
कृपालुरकृतद्रोहस्तितिक्षुः सर्वदेहिनाम् ।
सत्यसारोऽनवद्यात्मा समः सर्वोपकारकः ।। १३ ।।
तत्राष्टाविंशतिलक्षणैः समान्यतः साधुन्निरूपयति । कृपालुःपरदुःखा सहिष्णुः सर्वदेहिनां केषाञ्चिदकृतद्रोहः तितिक्षुः क्षमावान् सत्यं सारंस्थिरं बलं वा यस्य सः अनवद्यात्मा असूयारहितः सुखदुःखयोः समः यथाशक्त्या सर्वेषामुपकारकः ।
कामैरहितधीर्दान्तो मृदुः शुचिरकिञ्चनः ।
अनीहो मितभुक् शान्तः स्थिरो मच्छरणो मुनिः ।। १४ ।।
कामैरयुतचित्तः दान्तः संयतबाह्येन्द्रियः मृदुरकठिन चित्तः शुचिः सदाचारः अकिञ्चनोऽपरिग्रहः अनीह इष्टक्रियाशून्यः मितभुगल्पाहारः शान्तो नियतान्तः करणः स्थिरः स्वधर्मे मच्छरणमदेकाश्रयः मुनिर्मननशीलः ।। 
अप्रमत्तो गभीरातमाधृतिमाञ्जित षड्गुणः ।
अमानी मानदः कल्यो मैःि कारुणिकः कविः ।। १५ ।।
अप्रमत्तः सावधानः गभीरात्मा निर्विकारः धृतिमान् वियद्यपि अकृपणः जितषङ्गुणः ।। 
क्षुत्पिपासे शोकमोहौ जरामृत्यू षडूर्मयः ।
एतेचैव जिता येन सभवेज्जितषड्गुणः ।। १६ ।।
अमानी न मानाकाङ्क्षी अन्येभ्यो मानदः कल्यः परबोधनेदक्षः मैत्रः अवञ्चकः कारुणिकः करुणैकाश्रयः कविः सम्यज्ज्ञानी । अथ कनिष्ठमध्यमोत्तमभेदं साधूनां निरूपयति एकादशे द्वितीयेऽध्याये जनकं प्रति हरिवचनेन नवभिः—
अर्चा यामेव हरये पूजायां श्रद्धयेहते ।
न तद्भक्तेषु चान्येषु सभक्तः प्राकृतः स्मृतः ।। १६ ।।
अर्चायां प्रतिमायां पूजामीहते करोति न तद्भक्तेषु करोति स भक्तः प्राकृतः प्रकृतिप्रारम्भः । अधुनैव प्रारब्धभक्तिः शबैरुत्तमोभविष्यतीत्यर्थः । मध्यमभक्तस्य लक्षणमाह— 
ईश्वरे तदधीनेषु बालिशषु द्विषत्सु च । 
प्रेममैत्रीकृपोपेक्षा यः करोति समध्यमः ।। १७ ।।
प्रेमचमैत्री कृपाच उपेक्षा च ता ईश्वरादिषु चतुर्षुयः करोति समध्यमो भागवतः । एवं भूतस्य न भदस्य दर्शनात् । 
उत्तमभागवतस्यलक्षणमाह सप्तभिः—
सर्वभूतेषु यः पश्येद्भगवद्भावमात्मनः ।
भूतानिभगवत्यात्मन्येेष भागवतोत्तमः ।। १८ ।।
आत्मनः स्वस्य सर्वभूतेषु ब्रह्मभावेन समन्वयं पश्येत् । तथा ब्रह्मरूपे आत्मन्यधिष्ठाने भूतानि यः पश्येत् यद्वा अतत्वाच्च मातृत्वादात्माहिपरमो हरिः इति तत्रोक्तेः । आत्मनो हरेः सर्वभूतेषुमशकादिष्वपि नियन्तृत्वेन वर्तमानस्य भगवद्भावं निरतिशयैश्वर्यमेव यः पश्येत् न तु तस्यतारतम्यं तथा आत्मनि । हरावेव भूतानि च पश्येत् कथम्भूते भगवति अप्रच्युतैश्वर्यादिरूपे न पुनर्ज उमलिनभूताश्रयत्वेन जाड्यादिप्रसक्त्या ऐश्वर्यादि प्रच्युतिं पश्येत् सर्वत्रपरिपूर्णं भगवन्तं पश्यन् भागवतोत्तम इत्यर्थः । 
गृहीत्वापीन्द्रियैरर्थान्योनद्वेष्टि न हृष्यति ।
विष्णोर्मायामिदं पश्यन् सवै भागवतोत्तमः ।। १९ ।।
श्रीवासुदेवाविष्टचित्तो न गृह्णाति न द्वेष्यि तावदिन्द्रियैरर्थान् गृहीत्वा यो न हृष्यतीत्यपिशब्दार्थः इदं विश्वम् ।।
देहेन्द्रियप्राणमनोदयां यो जन्माप्ययक्षुद्भयतर्षकृछ्रैः ।
संसारधर्मैरविमुह्यमानः स्मृत्या हरौभावगवतप्रधानः ।। २० ।।
किञ्च देहदीतां संसारधर्मैर्जन्माप्ययादिभिः यो हरेः स्मृत्या अविमुह्यमानः स भागवतप्रधानः तत्र देहस्य जन्माप्ययौ प्राणस्यक्षुत् मनसो भयं बुद्धेस्वर्षस्तृष्णा इन्द्रियाणां कृच्छ्रं श्रमः तैः ।
नकाम्यकर्मबीजानां नास्य चेतसि सम्भवः ।
वासुदेवैकनिलयः सवै भागवतोत्तमः ।। २१ ।।
काम्याश्च कर्माणि च बीजानि वासनाश्चतेषां वासुदेव एव एकनिलयो यस्य सः ।
न यस्य जन्मकर्मभ्यां नवर्णाश्रमजातिभिः ।
सज्जतेऽस्मिन्नहम्भावोदेहे वै सहरेः प्रियः ।। २२ ।।
जन्मसत्कुलता कर्मतप आदि जातयः अनुलोमप्रतिलामजामूर्र्थाभिषिक्रादयः । अस्मिन्देहे अहङ्कारादिरहिते सत्कुलधर्मादिलिङ्गैः सहरेःप्रियः भागवतश्रेष्ठ इत्यर्थः । 
न यस्य स्वः पर इति वित्तेष्वात्मनि वा भिदा ।
सर्वभूतसमः शान्तः सवै भागवतोत्तमः ।। २३ ।।
वित्तेषु स्वीयं परकीयमिति आत्मनिस्वः पर इति 
त्रिभुवनविभावहेतवेऽप्यकुण्ठस्मृतिरजितात्मसुरादिभिर्विमृग्यात् ।
न चलति भगवत्पदारविन्दाल्लवनिमिषार्थमपि यः सवैष्णवाग््रयः ।। २४ ।।
त्रिभुवनविभवहेतवे त्रैलोक्यैश्वर्यार्थमपि भगवतपदारव्दिभजनाद्यो न चलति सवैष्रवाग््रयो भवति । ननु लवार्धमात्र भजनोपरमे चेत्तावल्लाभो भवेत्तत्कुतो न चलेत्तत्राह अकुण्ठस्मृतिरिति । भगवत्पादारविन्दादन्यत्सारं नास्तीत्येवंरूपा अकुण्ठा अनपगता स्मृतिर्यस्यसः भगवतपादारविन्दादन्यत्सारं नास्तीति कुत अत आह अजिते श्रीकृष्णे आत्मा चित्तं येषां ते अजितात्मानः सुरादयस्तैर्दुर्लभात् किन्तु केवलं विमृग्यात् तदपेक्षया सर्वस्य तुच्छतां स्मरन्यो न चलतीत्तयर्थः । 
विसृजति हृदयं न यस्य साक्षाद्धरिरवशाभिहितोप्यघौघनाशः ।
प्रणयरस(श)नया धृताङ्घ्रिपद्मः स भवति भगवत्प्रधानभक्तः ।। २५ ।।
यस्य हृदयं साक्षादात्मा हरिरेव स्वयं नविसृजति अवशेनाप्यभिहितमात्रोपि अघौघं पापसमूहं नाशयति यः सः तत्किं न विसृजति यतः प्रणयरस(श)नाय स्नेहरज्ज्वा धृतं हृदये निबद्धं अङ्घ्रिपद्मं यस्य एवं भूतोजनो भागवतप्रधानभक्तो भवति । पुनर्द्वाभ्यामुत्तमभागवतस्य लक्षणमाह एकादशे एकादशेध्याये उद्धवं प्रति भगवद्वाक्येन— 
आज्ञायैनं गुणान्दोशन्मयादिष्टानपि स्वकाम् ।
धर्मान् सन्त्यज्यस्सर्वान्मां भजेत्स च सत्तमः ।। २६ ।।
किञ्चमयावेदरूपेणादिष्टानपि स्वधर्मान् सन्त्यज्ययोमां भजेत् सोप्येवं पूर्वोक्तवत्सत्तमः साधुश्रेेष्ठ इत्यर्थः । किमज्ञानान्नास्तिक्याद्वा न धर्माचरणे सत्त्वशुद्ध्यादिगुणन्विपक्षे दोषां श्चाज्ञाय ज्ञात्वापि मद्ध्याननिक्षेपतया मद्भक्त्यैव सर्वं भविष्यतीति दृढनिश्चयेन धर्मान् सन्त्यज्य यद्वा भक्तेर्दार्ढ्येन निवृत्ताधिकरतया सन्त्यज्य अथवा विद्धैकादशीकृष्णैकादश्युपवासानिवेद्यश्राद्धदेयादयो ये भक्तिविरुद्धा धर्मास्तान् सन्त्यज्येत्यर्थः ।
ज्ञात्वाज्ञात्वाय ये वै मां यावन्यश्चास्मि यादृशः ।
भजन्त्यनन्यभावेन ते मे भक्ततमा मताः ।। २७ ।।
यावन्देशकालापरिच्छिन्नः यश्च सर्वात्मा यादृशः सच्चिदानन्दरूपः तं मां ज्ञात्वाऽज्ञ•त्वापि यद्वा विशेषतः पुनः पुनर्ज्ञात्वा एकान्तभावेन ये भजन्तीत्युत्तमसाध-ुलक्षणमुक्तम्– 
अलं लक्षणज्ञानेन येषुभगवत्कृपास्ति ये च तं निर्व्यलोकं भजन्ति ते साधवस्त एव देवमायां तरन्तीत्याह द्वितीये सप्तमेऽध्याये नरदं प्रति ब्रह्मवाक्येन पञ्चभिः— 
येषां स एव भगवान्दययेदनन्तः 
सर्वात्मनाश्रितपदो यदि निर्व्यलोकम् ।
ते दुस्तरामपि तरन्ति च देवमायां 
नैषां ममाहमिति धीः श्वसृगालभक्षे ।। २८ ।।
दययेद्दयां कुर्यात् ते यदि निष्कपटमाश्रित चरणा भवन्ति तेदुस्तरां देवमायां तरन्ति चकारान्मायाविभवं विदन्ति च तेसाधव इति शेषः प्रत्यक्षमेव तेषां मायातितरणमित्याह नैषामिति श्वसृगालानां भक्षेदेहे । अन्तर्ज्ञानाभावे मायेति ज्ञानं तत्कृपया बहनामस्तीत्याह त्रिभिः—
वेदाहमङ्ग परमस्य हि योगमायां 
यूयं भवश्च भगवानथदैत्यवर्यः ।
पत्नी मनोः स च मनुश्च तदात्मजाश्च 
प्राचीनबर्हिऋभुरङ्ग उतध्रुवश्च ।। २९ ।।
यूयमिति सनकादीनन्तर्भाव्य बहुत्वम् । दैत्यवर्यः प्रह्लादःमनुः स्वायम्भुवः तस्य पत्नी च तदात्मजाः पुत्रौ कन्याश्च प्राचीनबर्हिषो विसर्गलोपश्छन्दसः । 
इक्ष्वाकुरैलमुचुकुन्दविदेहगाधि-
रघ्वम्बरीषसगरागयानहुषाद्याः ।
मान्धात्रलर्कशतधन्वनुरन्तिदेव-
देवव्रतो बलिरमूर्तरयो दिलीपः ।। ३० ।।
शतधनुः धनुषः सन्धिरार्षः रन्तिदेवाः पाठः सुगमः । ऐकपद्ये एवैः सहितो देवव्रत इत्यर्थः ।
सौभर्युतङ्कशिबिदेवलपिप्पलाद्याः 
शारद्वतोद्धवपराशरभूरिषेणाः । 
येऽन्ये विभीषणहनूमदुपेन्द्रदत्त-
पार्थार्ष्टिषेणविदुरश्रुतदेववर्याः ।। ३१ ।।
उपेन्द्रदत्तः शुकः विभीषणादयोवर्या मुख्या येषां ते । किं बहुनासत्सङ्गेन सर्वे विदन्तीत्याह—
ते वै विदन्त्यतितरन्ति च देवमायां 
स्त्रीशूद्रहूणशबरा अपि पापजीवाः ।
यद्यद्भुतक्रमपरायणशीलशिक्षाः 
तिर्यग्जना अपि किमु श्रुतधारणा ये ।। ३२ ।।
अद्भुताः क्रमाः पादन्यासा यस्य हरेस्तत्परायणास्तद्भक्तास्तेषां शीले शिक्षा येषां ते तथा यदि भवन्ति तर्हि विदन्तीत्यर्थः । श्रुते भगवतो रूपे धारणा मनो नियमनं येषां ते विदन्तीति किं वक्तव्यम् । 
एवं सत्सङ्गमभिप्रस्तूयप्रसङ्गादसत्सङ्गं निन्दति एकादशे पञ्चविंशेऽध्याये उद्धवं प्रतिभगवद्वाक्येन—
सङ्गं न कुर्यादसतां शिश्नोदरतृपां क्वचित् । 
तस्यानुगस्तमस्यन्धे पतत्यन्धानुगान्धवत् ।। ३३ ।।
शिश्नोदरे तृपयन्तीति शिश्नोदरतृपस्तेषां क्वचित्कदाचित् । आस्तां तावद्बहूनां सङ्गस्तस्यैकस्याप्यनुगः अनुवर्ती अन्धमनुगच्छतियोऽन्धस्तद्वत् । तेषां मोहं प्रपञ्चयति एकादशेपञ्चमेऽध्याये जनकं प्रति चमसनाक्येनाष्टमिः 
कर्मण्यकोविदासत्तब्धामूर्खाः पण्डिमानिनः ।
वदन्ति चाटुकान्मूढा यया माध्व्या गुरोत्सुकाः ।। ३४ ।।
ते असन्तः किं भूताः अकोविदा यथा बन्धकं न भवति तथा कर्तुमज्ञाः न चाभिज्ञान् पृच्छन्ति यतःस्तब्धा अनम्राः स्तब्धत्वे हेतुः यतोमूर्खा अपण्डिता वयमित्यभिमानवन्तः तथा च श्रुतिः– अक्षरयं हवै चातुर्मास्ययाजिनः सुकृतं भवति यत्रनोष्णं न शीतं स्यान्नग्लानिर्नाप्यरातय इत्यादिकया माध्व्या गिरा उत्सुकास्सन्तं मूढास्तथा चाटुकानप्सरोभिः सह विहरिष्याम इत्यादिप्रियशब्दान्वदन्ति ।।
रजसाघोरसङ्कल्पाः कामुका अहिम्यवः ।
दाम्भिका मानिनः पापा विहसन्त्यच्युतप्रियान् ।। ३५ ।।
घोराऽभिचारसङ्कल्पो येषां ते अहिवन्मन्युर्येषां ते । किञ्च तेषां कर्माभिनिवेशात् कामदम्भादयो वर्धन्त इत्याह द्वाभ्याम्—
वदन्ति तेऽन्योन्यमुपासितस्त्रियो गृहेषुमैथुन्यपरेषु चाशिषाः–
यजन्त्यसृष्टान्नविधानदक्षिणं वृत्यै परं घ्नन्ति पशूनतद्विदः । 
कामुकत्वं प्रपञ्चयति उपासिताः स्त्रियो न तु वृद्धयैस्तै मैथुन्यं मिथुन सुखमेव परं नत्वातिथ्यादि येषु आशिषो वदन्ति— 
‘इदमद्य मया लब्धमिदं प्राप्स्ये मनोरथम् ।
इदमसतीदमपि मे भविष्यति पुनर्धनम् ।। इत्याकारः ।। ३६ ।। 
धार्मिकतां प्रपञ्चयति यजन्तिति । असृष्टान्नविधानदक्षिणं नसृष्टा नसम्पादिता अन्नविधानदक्षिणा यथातथा यजन्ति तथा च वृत्त्यै जीविकार्थं परं पशून् घ्नन्ति अतिद्विदः हिंसादोशनभिज्ञाः । 
श्रिया विभूत्याभिजनेन विद्यया 
त्यागेन रूपेण बलेन कर्मणा  
जातस्मयेनान्धधियाः सहेश्वरां
स्ततो वमन्वन्ति हरिप्रियान् खलाः ।। ३७ ।।
मानिनां प्रपञ्चयति । श्रियाधनादिसम्पदा विभूत्या ऐश्वर्येण श्रियादिनाजातो यः स्मयः गर्वस्तेनान्धाधीर्येषां ते ईश्वरसहितान् सतः अवमन्यन्ते । एवं भगवत्पराङ्मुखानां बहुदोषं प्रपञ्च्य तन्निष्ठां प्रपञ्चयति चतुभिः— 
द्विषन्तः परकायेेषु स्वात्मानं हरिमीश्वरम् ।
मृतके सानुबन्धेऽस्मिन् बद्धस्नेहाः पतन्त्यधः ।। ३८ ।। 
अभिचारादिना द्विषन्तः मृतके देहे सानुबन्धे पुत्रादिसहिते अज्ञास्तत्त्वमैरनुकम्पितास्तरन्ति तत्त्वज्ञास्तु स्वतः । येतु नात्यन्तमज्ञानचतत्त्वज्ञाः तेऽन्वरालवर्तिनः पतन्तीत्याह- 
ये कैवल्यमसम्प्राप्ता येचातीताश्च मूढताम् ।
त्रैवर्गिका ह्यक्षणिका आत्मानं घातयन्ति ये ।। ३९ ।। 
कैवल्यं तत्त्वज्ञानमसम्प्राप्ताः अत्र हेतुस्त्रिवर्गधानाः अक्षणिका उपशान्तिक्षणपरहिताः देहादौ स्थैर्यबुद्धयो वा स्वयमेवात्मानं धातयन्ति ।
तदाह – 
एत आत्महनोऽशान्ता अज्ञाने ज्ञानमानिनः ।
सीदन्त्यकृतकृत्यावै कालध्वस्तमनोरथाः ।। ४० ।।
आत्महनः आत्मापह्नवकर्तारः अज्ञाने कर्मणि ।
हित्वात्ममायाचरिता गृहापत्यसुहृच्छ्रियः ।
तमो विशन्त्यनिच्छन्तो वासुदेवपराङ्मुखाः ।। ४१ ।।
आत्मनो हरेर्मायया रचिता गृहापत्यसुहृच्छ्रियः ता हित्वा एवं भूतानामसतां पूजमपि भगवन्नगृह्णतीत्याह चतुर्थे एकत्रिंशेध्याये प्रचेतसं प्रति नारदवाक्येन—
न भजति कुमनीषिणां स इज्यां हरिरधनात्मधन-
पियो रसज्ञः श्रुतधनकुलकर्मणां मदैर्ये विदधति 
पापमकिञ्चनेषु सत्सु ।। ४२ ।।
कुमनीषिणां कुत्सिमनीषिणां अधनाश्चते आत्मधनाभगवद्धनाः ते प्रिया यस्य रसज्ञः भक्तिसुखज्ञः । के कुमनीषिणः तदाह श्रुतादिनिमित्तैः मदैर्ये सत्सु पापन्तिरस्करम् । सतां पुनर्हृदयाद्भगवान्निर्गच्छतीत्याह तत्रैव—
अपहतसकलैषणामलात्मन्यविरतमेधितभावनोपहूतः ।
निजजनवशगत्वमात्मनो यन्नसरतिच्छिद्रवदीरः सतां हि ।। ४३ ।। 
अपहता निरस्तास्सकला एषणाः कामा यस्मात्सचासावमल आत्मा मनः तस्मिन् सतां मनसि निरन्तरमेधितया भावनयोपहूतस्सन्निधापित स्सन् अक्षरोहरिः छिद्रवत्तत्राकाशनत् ततो ना सरति नापयाति किं कुर्वन् आत्मनो निजजनवशगत्वं स्वभक्ताधीनत्वं अस्मिन्नवगच्छन् अतस्तेेषां सङ्गोवश्यमन्वेषणीय इति भावः ।
ननु वित्तादिलाभंविना कथं तेषां मादृशां सङ्गं स्वकरिष्यन्ति तत्राह एकादशे पञ्चविंशेऽध्याये भगवद्वाक्ये— 
सन्तो ऽनपेक्षा मच्चित्ताः प्रशान्ताः समदर्शिनः । 
निर्ममा निरहङ्कारा निर्द्वन्द्वा निष्यरिग्रहाः ।। ४४ ।।
अनपेक्षा अपेक्षारिहताः यतो मच्चित्ताः मयि चित्तं येषां ते । नहि लब्धचिन्तामरयो वराटकं मृगयन्त इति भावः । अतः प्राशान्ताः प्रशान्तत्वेहेतुः समदर्शिनः शत्रुमित्रादिरहिताः विशेषणाष्टकस्य यथेष्टं हेतुहेतुमद्भावः । किञ्च परग्रिहाद्यभावेपि सतां सुखमेतावदेवम्भूतमिति वक्तुं नशक्यते यतः त्वत्संवेद्यं निरूपममित्याह एकादशेचतुर्दशेध्याये उद्धवं प्रति भगवद्वाक्येन त्रिभिः—
निष्किञ्चना मय्यनुरक्तचेतसः शान्ता महान्तोऽखिलजीववत्सलाः ।
कमैरनालब्धधियोजुषन्ति यत्तेनैरपेक्ष्यं नविदुः सुखं मम ।। ४५ ।।
महान्तो निरभिमानाः अनालब्धधियोऽस्पृष्टचित्ताः निष्किञ्चनत्वादीनां यथेष्टं हेतुहेतुमद्भावः  एवं भूता मदीया यत्सुखं जुषन्तिसेवन्ते तत्सुखं त एव विदुर्नान्ये कुतः  वैरपेक्ष्यं  नास्ति  अपेक्षणीयं  येषां  ते  निरपेक्ष्यः  तैरेव लभ्यं नमोक्षापे क्षैरित्यर्थः । यद्वा एवं भूतास्सन्तो ये मम मां जानन्तीत्यर्थः । त.....व यन्नैरपेक्ष्यं सुखं तन्नान्ये विदुरित्यर्थः । 
ततोधिको मम प्रियो नास्तीत्याह— 
नतथामे प्रियतम आत्मयोनिर्न शङ्करः ।
न च सङ्कर्षणो न श्रीर्नैवात्माच यथा भवान् ।। ४६ ।। 
आत्मयोनिः ब्रह्मा मुत्रोपि शङ्करः मत्स्वरूपभूतोपि सङ्कर्षणः भ्रातापि श्रीः भार्यापि आत्मा श्रीमूर्तिरपि यथा भक्त इति वक्तव्ये अति हर्षेणा भवानिति ।
निपेक्षः साधुर्मया भगवताप्यनुगम्यत इत्याह—
निरपेक्षं मुनिं शान्तं निर्वैरं समदर्शनम् ।
अनुव्रजाम्यहं नित्यं पूयेत्सङ्घ्रिरेणुभिः ।। ४७ ।।
पूयेयेति मदन्तर्वर्तिब्रह्माणानिपवित्रीकुर्यामिति भावेमेत्यर्थः । एवं वर्तमानानां परमानन्दप्रापित्माह— एकादशे तृतीयेध्याये जनकं प्रति प्रबुद्दवाक्येन द्वाभ्याम्—
स्मरन्तः स्मारचन्तश्च मिथोऽधौघहरं हरिम् ।
भक्त्यासञ्जात या भक्त्या विभ्रत्युत्पुलकां तनुम् ।। ४८ ।।
भक्त्यासाधनभक्त्या सञ्जातया पे्रमलक्षणया भक्त्या ।
क्वचिद्रुदन्त्यच्युतचिन्तया क्वचिद्वसन्ति-
नन्दन्ति वदन्त्यलौकिकाः । 
नृत्यन्तिगायनत्यनुश्रीलयनत्यजं 
भवन्ति तूष्णीं परमेत्य निर्वृताः ।। ४९ ।।
अजं हरिमनुश्रीलयनित् तत्तल्लीलया अभिनयन्ति । एवं परमेत्यप्राप्य निर्वृताः सन्तः तूष्णीं भवन्ति । अतः साधूनां सङ्गः सकलपुरुषार्तनेणिशिरसि नरीनर्तित्याह चतुर्थे चतुर्विंशेध्याये भगवन्तं प्रति रुद्रवेक्येन —
क्षणार्धेनापि तुलये नस्वर्गं नापुनर्भवम् । 
भगवत्सङ्ग सङ्गस्य मर्त्यानां किमुताशिषः ।। ५० ।।
भगवतस्तवसङ्गिनां सङ्गस्य क्षणार्धेनापि नस्वर्गं तुलये समान्न गणयामि न चापुनर्भवं मोक्षं मर्यानामाशिषो राजयाद्याः किमुत । यतः साधूनां सङ्गः सर्वतो गरी यानतोऽयमेव प्रार्थ्यत इत्याह चतुर्थे त्रिंशेध्याये भगवन्तं प्रति प्रचेतसां वाक्ये— 
यावत्ते माययास्पृष्टा भ्रमाम इह कर्मभिः ।
तावद्भवतप्रसङ्गानां सङ्गस्स्यान्नो भवेभवे ।। ५१ ।।
स्पृष्टाव्याप्ताः सन्तः भवति प्रकृष्टः सङ्गो येषां तेषां सङ्गोस्माकं स्यात् । भवेभवे जन्मनि जन्मनि । भक्तिमार्गे प्रवृत्तान् साधूनभिनन्दन् प्रकरणार्थमुपसंहरति प्रथमे तृतीयेध्याये शौनकादीन्प्र िसूतवाक्येन—
अथेहधन्या भगवन्त इत्थं य द्वासुदेवेऽखिलविश्वनाथे ।
कुर्वन्ति सर्वात्ममात्मभावं न यत्र भूयः परिवर्त उग्रः ।। ५२ ।।
यतः सा एवं भूता अतः भगवन्तः सर्वज्ञा भवन्तोधन्याः कृतार्थाः कुतः यद्यस्मादित्थं प्रश्नैः वासुदेवे आत्मभावं मनोवृत्ति कुर्वन्ति । सर्वात्मकमैकान्तिकं यत्र यस्मिन् भावेसति परिवर्तो जन्ममरणाद्यावर्तो न भवति । 
साधुभ्यः कुशलमाशंसति स्वपद्येन—
अदभ्रदोषागमजन्तमोभरं निरस्य लोकस्य सुखोचिताः क्रियाः
प्रवर्तयन्तो भुविभास्करा इव प्रियामुरारेः कुशलं दिशन्तुमे ।। ५३ ।।
मुरारेः प्रियाः साधवः किम्भूताः अदभ्राबहवो दोषो येषुते षामसतामागमान्मिलनात् यद्वा अदभ्रदोषेभ्य आगमेभ्यः असदागमेभ्य आदृतेभ्यो जातं भरं पापातिशयन्निरस्य निवर्त्यलोकस्य जनस्य सुखोचिताः परलोकसुखोचिताः क्रियाः कर्माणि प्रवर्तयन्तः भुवि भास्करा इवभास्करा अपि अदभ्रेभ्यो दोषागमेभ्यो रात्र्यागमेभ्यो जातं तमोभरमन्धकारातिशयं निर्वर्त्यलोकस्यैहिकाय पारलौकिकाय वा सुखायोचिताः क्रियाः प्रवर्तयन्ति भाकस्करत्वबहुत्वमुक्तं प्रतिमासंरूपभेदापेक्षया उक्तं च द्वादशे—
‘द्वादशस्वपि मासेेषु भगवान् कालरूपधृक् ।
लोकत्रयायचरति पृथग्द्वादशभिर्गणैः ।।’ 
इति भागवताब्ध्युत्थे हरिभक्तिसुधाकरे ।
कलातृतीयसम्पूर्णा सत्सङ्गफलशंसिनी ।। 
इति तृतीयां श्री कला 

अथ चतुर्थो कला 
विश्वोपास्येषु रामादिष्ववतारेषु सारता ।
श्रीमद्गुकुलनाथस्य चतुर्थ्यामथ कथ्यते ।। १ ।।
पूर्वकलान्ते यद्वासुदेवेऽखिलविश्वनाथ इति यदुक्तं तत्रकोसौवासुदेव इत्यपेक्षायां तमाह एकादशे तृतीयेऽध्याये जनकं प्रति पिष्पलायनवाक्येन—
स्थित्युभ्दवप्रलयहेतुरस्य 
यः स्वप्नजागरसुषुप्तिषु सद्बहिश्च ।
देहेन्द्रियासुहृदयानिचरन्ति येन 
सञ्जीवितानि तदवेहि परं नरेन्द्र ।। २ ।। 
अस्य विश्वस्य स्थित्युद्भवप्रलयानां हेतुः स्वयं चाहेतुः हेतुरहितः स वासुदेव इति परमेव तत्त्वमवेहि स्वप्नजागरसुषुप्तिषु सदनुवर्तमानं यत्तद्वक्ष्यति तुरीयं त्रिषुसन्ततमिति बहिश्च समाध्यादौ यत्सत्तद्ब्रह्मेति परमेव तत्त्वमवेहि । देहेन्द्रियप्राणमनांसि येन सञ्जीवितानि चरन्ति प्रवर्तन्ते तत्परमात्मेति परमेव तत्त्वमवेहि । एवं लक्षणभेदैर्वासुदेवादीनामभिरुच्यमानमपि परमेकमेव तत्त्वं जानीहति । एकस्य तत्त्वस्य नानात्वं स्पष्टयति प्रथमे द्वितीयेध्याये शौनकादीन् प्रति सूतवाक्येन— 
वदन्तितत्तत्त्वविदस्तत्त्वं यज्ज्ञानमव्ययम् ।
ब्रह्मेति परमात्मेति भगवानिति शब्धेति ।। ३ ।।
तत्त्वविदस्तु तदेव तत्त्वं वदन्ति किं तज्ज्ञानं नाम अव्ययमिति क्षणिकज्ञानपक्षं व्यवर्तयति । ननु तत्त्वविदोपि विगीतवचना एव मैवं तस्यतत्त्वस्य नामन्तरैरभिधानादित्याह औपनिेदैर्ब्रर्ह्मति हैरण्यगर्भैः  परमात्मेति सात्त्वतैर्भग-वान्वासुदेव इत्यभिधीयते एतदयुक्तं न । शास्त्र कृतामपि सम्मत्वादित्याह ष्टमे द्वादशेऽध्याये भगवन्तं प्रति श्रीरुद्रवाक्येन— 
त्वां ब्रह्मकेचिदवयन्त्युत धर्ममेक 
एके परं सदसतोः पुरुषं परेशम् ।
अन्ये व यन्ति नवाशक्रियुतं परं त्वा-
मेके महापुरुषमीश्वरमात्मतन्त्रम् ।। ४ ।।
त्वां ब्रह्म वेदान्तिनोऽवयन्ति मन्यन्ते । त्वामेव धर्मं मीमांसकालमन्यन्ते प्रकृतिपुरुषयोः परं मुमां सं साङ्ख्याः विमलोत्कर्षिणी ज्ञानाक्रियायोगा प्रह्वा सत्त्वेशानानुग्रहाचेति नवशक्तियुक्तं वासुदेवं पञ्चरात्राः महापुरुषम्पातञ्जलाः । एकस्येश्वरस्य नानाभावं दृष्टान्तेनोपपादयति तृतीये द्वात्रिंशेध्याये देवहूतिं प्रतिकपिलवाक्येन–
यथेन्द्रियैः पृथग्भावैरर्थो बहुगुराश्रयः ।
एको नाना यते तद्वद्भगवान् शास्त्रवर्त्मभिः ।। ५ ।।
यथा बहूनां रूपरसादीनामाश्रयो गुडक्षीरादिरेक एवार्थो मार्गभेदप्रवृत्तैरिन्द्रियैर्नाना प्रतीयते चक्षुषा शुक्ल इति रसनेन मधुर इति स्पर्शनेन श्रीत इति तथा भगवानेव तत्तद्रूपेणावगम्यते । उक्तं च नारदपञ्चरात्रे—
‘मणिर्यथा विभागेन नीलपीतादिभिर्युतः ।
 रूपभेदमवाप्नोति ध्यानभेदात्तथाच्युतः ।।’ इति ।
एवमेकस्येश्वरस्य  शास्त्रभेदाद्रूपभेदं  निरूप्य  तस्य कार्यवशादवतारभेदं    निरूपयति  । तत्र प्रथमं पुरुषावतारमाह प्रथमे तृतीयेऽध्याये शौनकादीन् प्रति  सूतवाक्येन द्वाभ्याम् — 
जगृहे पौरुषं रूपं भगवान्महदादिभिः । 
समभूतं षोडशकलमादौ लोकसिसृक्षया ।। ६ ।।
महदहङ्कारपञ्चतन्मात्रैः । एकादशेन्द्रियाणि पञ्चमहाभूतानीति षोडशकला अंशा यस्मिन् तत्र यद्यपिभगवद्विग्रहो नैवम्भूतस्तथापि विराड्जीवान्तर्यामिनो भगवतो विराड्रूपेणोपासनार्थमेवमुक्क्तमिति द्रष्टव्यम् । यद्वा श्रीः भूः कीर्तिः इला लीला कान्तिः विद्या विमलाद्याश्च नव एताः षोडशशक्तयः कला यस्मिन् । एतत्कूटस्थं नत्वर्थावतारवदाविर्भावतिरोभाववदित्याह— 
एतन्नानावताराणां निधानं बीजमव्ययम् ।
यस्यां शांशेन सृज्यन्ते देवतिर्यङ्गरादयः ।। ७ ।।
एतदादिनारायणरूपं निधीयतेऽस्मिन्निति निधानं कार्यावसाने प्रेशस्थानमित्यर्थः । बीजमुद्गमस्थनम् । बीजत्वेपि नान्यबीजतुल्यं किन्तु अव्ययं नकेवलमवतारणां बीजं किन्तु सर्वप्रशणिनामित्याह यस्यां शोब्रह्मतस्यांशो मरीच्यादिस्ते ना । एतत्स्पष्टयति तृतीयेनवमेऽध्यायेभगवन्तं प्रति ब्रह्मवाक्येन— 
रूपं यतेतदवबोधरसोदयेन 
शश्वन्निवृत्ततमसः सदनुग्रहाय ।
आदौ गृहीतमवतारशतैकबीजम् 
यन्नाभिपद्मभवनादहमाविरासम् ।। ८ ।।
अवबोधरसोदयेन चिच्छक्त्याविर्भावेन शश्वत्सदानिवृत्तन्तमो यस्मात्तस्य तव यदेतद्रूपं त्वयैव स्वातन्त्र्येण सतामुपासकानामनुयहायगृहीतमाविष्कृतं अवतारशतस्थ शुद्धसत्त्वात्मकस्य यदेकं बीजम्मूलं तत्प्रदर्शनार्तं गुणावतारबीजत्वं दर्शयति यन्नाभीति ।। कत्यवतारा इत्यपेक्षायामाह प्रथमे तृतीयेऽध्याये सूतवाक्येन—
अवतारा ह्यसङ्ख्याता हरेः सत्त्वनिधेर्द्विजाः ।
यथाविदासिनः कुल्याः सरसः स्युः सहस्रशः ।। ९ ।।
असङ्ख्येयत्वे दृष्टान्तः अविदासिनः अपक्षयशून्यात् सरसः सकाशात् कुल्याः क्षुद्रप्रवाहाः आपुरुषात् सर्वेभ्योपि भगवतः कृष्णस्य मुख्यतामाह तत्रैव—
एतेचांशकलाः पुंसः कृष्णस्तु भगवान् स्वयम् ।
इन्द्रारिव्याकुलं लोकं मृडयन्ति युगे युगे ।। ११ ।।
पुंसः पुरुषावतारस्य केचिदंशाः केचिद•कलाविभूतयः । तत्र मत्स्यादीनामवतारत्वेन सर्वज्ञत्वे सर्वशक्रित्वेपि यथोपयोगमेव ज्ञान शक्त्याविष्करणं कुमारनारदादिष्वधिकारिषु यथोपयोगमंशकलावेशः । यद्यपि परमेश्वरत्वान्मत्स्यादयोऽवताराः पूर्णा एव तथापि ऐश्वर्यमाधुर्याद्यरिवलशक्तिनां प्राकट्याभावादं शा उच्यन्ते । अत आह कृष्ण इति कृष्णस्तु साक्षाद्भगवान् आविष्कृतसर्वशक्तित्वात् । उक्तं च कृष्णामृते—
‘अंात्वं नाम शक्तीनां सदाल्पांशप्रकाशिता ।
पूर्णत्वं च स्वेच्छयैव नानाशक्तिप्रकाशिता ।।’ इति । 
सर्वेषां प्रयोजनमाह इन्द्रारयो दैत्याः तैर्व्याकुलमुपद््रुतं लोकं नृ.....यन्ति सुखयन्ति । ननु तर्हि सर्वेषामवतारारां निधानत्वेन प्रागुक्तः पुरुष एव कृष्णः कृष्णस्तु भगवान् स्वयमित्यत्र स्वयंशब्देन पुरुषस्यैव उक्तत्वादिति चेन्न पुरुषस्यापि तदंशत्वादित्याह दशमेपञ्चत्रिंशेध्याये श्रीकृष्णं प्रति देवकीवाक्येन—
यस्यांशां शांशभागेन विश्वोत्पत्तिलयोदयाः । 
भवन्ति किल विश्वात्मं स्तं त्वाद्याहं गतिं गता ।। ११ ।। 
हे आद्य सर्वेषामादिभूत यस्तांशः पुरुषः तस्यांशोमाया तस्यांशागुणास्तेषां भागवेन लेशेन विश्वोत्पत्त्यादयो भवन्ति तं त्वात्वां शरणं गतस्मि पुरुषाद्याः सर्वेऽवतारा अंशायस्य समगवान् कृष्णः पूर्ण इत्यर्थः । एतत् स्पष्टयति दशमे अष्टषष्टितमेऽध्याये कुरुन्प्रति कुपितस्य बलदेवस्य वाक्येन— 
यस्याङ्घ्रिपङ्कजरजज्रखिललोकपालैः 
मौल्युत्तमैर्धृतमुपासिततीर्थतीर्थम् । 
ब्रह्मभवोहमपि यस्य कलाः कलायाः
श्रीश्चोद्वहेमचिरमस्य नृपासनं क्व ।। १२ ।।
मौल्युत्तमै र्मौलियुक्तैरुत्तमाङ्गैरुत्तममौलिभिरिति वा उपासितानि तीर्थानि यैर्योगिभिस्ते•मपि तीर्थं यद्वा उपासितं सर्वैः सेवितं तीर्थं गङ्गा तस्य तीर्थत्वनिमित्तं किञ्च ब्रह्मा भवः श्रीश्चाहमपि उद्वहेम कथम्भूतावयं यस्य कलाया अंशभूतस्य पुरुषस्यांशाः । किञ्चदशमेप्रथमेध्याये देवान्प्रति ब्रह्मणैतत् स्पष्टीकृतमित्याह—
वसुदेवगृहे साक्षाद्भगवान्पुरुषः परः ।
जनिष्यते तत्प्रियार्थं सम्भवन्त्यमनस्त्रियः ।। १३ ।।
अन्ये अवताराः पुरुषादाविर्भवन्ति अयं तु साक्षाद्भगवान् तर्हि पुरुष एवासौ नपरः पुरुषः पुरुषादपि परः पुरष इत्यर्थः । अस्यपुरुषात् परत्वं व्यनक्ति एकादशे षष्ठेऽध्याये भगवन्तं प्रतिदेवानां वाक्येन— 
त्वत्तः पुमान् समधिगम्य ययास्य वीर्यं 
धत्ते महान्तमिव गर्भममोघवीर्यः ।
सोऽयं तयानुगत आत्मन अण्डकोशं 
हैमं ससर्ज बहिरावणैरुपेतम् ।। १४ ।। 
त्वत्तः पुरुषोवीर्यं शक्तिं समधिगम्य प्राप्य यथामाययासहमहान्तं धत्ते किमिव अस्य विश्वस्य गर्भमिव । सोयं महान् तयामाययैवानुगतस्सन् आत्मनः सकाशादण्डकोशं ससर्ज त्वयानुगत इति पाठे तयामाययात्वयाधिष्ठितस्सन्तिति । 
ननु कोसौ कृष्णः यस्यपूर्णतमङ्गीकरोषितत्राह तृतीये द्वितीये अध्याये विदुरं प्रत्युद्धववाक्येन  त्रिभिः— 
प्रदश्यातत्पतपसामबितृष्णदृशां नृणाम् ।
आदायान्तरधाद्यस्तु स्वं बिम्बं लोकलोचनम् ।। १५ ।।
न तप्तं तपोयैः अतोऽवितृष्णा दृशो नेत्राणि येषां तेषां स्वबिम्बं एव मूर्तिमेतावन्तं कालं दर्शयित्वा योऽन्तर्हितवान् लोकस्य लोचनमादायच्छिद्य तादृशस्यान्यस्य-विलोकनीयस्याभावात् । 
तदेव बिम्बंवर्णयति द्वाभ्याम्—
यन्मर्त्यलीलौपयिकं स्वयोगमायाबलं दर्शयता गृहीतम् ।
विस्मापनं स्वस्य सौभगर्धेः परम्पदम्भूषणभूषणाङ्गम् ।। १६ ।।
यन्मर्त्यलीलासु औपयिकं योग्यं स्वस्यापि विस्मयजनकं यतः सौभगर्धेः सौभाग्यातिशयस्य परं पदं पराकाष्ठा भूेणानां भूषणान्यङ्गानि यस्मिंस्तत् ।
यस्यानुरागप्लुतहासरासलीलावलोकप्रतिलब्धमानाः । 
व्रजस्त्रियो दृष्टि(ग्भि)रनुप्रवृत्तधियोवतस्थुः किलकृत्यशेषाः ।। १७ ।।
यस्यानुरागेण प्लुतोव्याप्तोहासोरासोविनोदोलीलावलोकश्चतैः स्वकृतहासानन्तरं प्रतिलब्धो मानो याभिस्ताः दृग्भिः सहानुप्रवृत्ताः गच्छन्तं तमोवानुगता धियोयासां ताः असमाप्तनृत्या एव तस्थुः । तस्य गुणशलितां दर्शयति प्रथमेषोडशेऽध्याये धर्मं प्रति पृथ्वया वाक्येन चतुर्भिः— 
सत्यं शौचं दयाक्षान्तिस्त्यागः सन्तोष आर्जवम् ।
शमो दमस्तपस्साम्यं तितिक्षोपरतिः श्रुतम् ।। १८ ।।
सत्यं यथार्थभाषणं शौचं शुद्धत्वं दयापरदुःखासहनं क्षान्तिः क्रोधसम्प्राप्तौ चित्तसंयमनं त्यगोऽर्थिषु मुक्तहस्तता सन्तोषोलम्बुद्धिः आर्जवमवक्रता शमो मनोनैश्चल्यं दमो वाह्येन्द्रियनैश्चल्यं तपः स्वधर्मः साम्यमरिमित्राद्यभावः तितिक्षापरापराधसहनं उपरतिर्लाभप्राप्तावौदासीन्यं श्रुतं शास्त्रविचारः ।।
ज्ञानं विरक्तिरैश्वर्यं शौर्यन्तेजोबलं स्मृतिः ।
स्वतन्त्र्यं कौशलं कान्तिर्धैर्यं मार्दवमेव च ।। १९ ।।
ज्ञानमात्मविषयं विरक्तिर्वैतृष्ण्यं ऐश्वर्यन्नियन्तृत्वं शौर्यं सङ्गामोत्साहं तेजः प्रभावः बलं दक्षत्वं स्मृतिः कर्तव्यानुसन्धानं स्वातन्त्र्यमपराधीनता कौशलं क्रियानिपुणता क्रान्तिः सौन्दर्यम् । धैर्यमव्याकुलता मार्दवं चित्ताकाठिन्यम् । 
प्रागल्भ्यं प्रश्रयः श्रीलं सह ओजो बलं भगः । 
गाम्भीर्यं स्थैर्यमास्तिक्यं कीर्तिर्मानेनहङ्कृतिः ।। २० ।।
प्रागल्भ्यं प्रतिभातिशयः प्रश्रयो विनयः शीलं सुचरितं सहओजोबलानि मनसां ज्ञानेन्द्रियाणां कर्मेन्द्रियाणां च पाठवानिभगो भोगास्पदं गाम्भीर्यमक्षोभत्वं स्थैर्यमचञ्चलता आस्तिक्यं शब्दा कीर्तिर्यशः मानः पूज्यत्वं अनहङ्कृतिर्गर्नाभावः ।
एतेचान्ये च भगवन्तित्या यत्र महागुणाः ।
प्रार्थ्यामहत्वमिच्छतिद्भर्नवियन्ति स्मकर्हिचित् ।। २१ ।।
एते एकोनचत्वाशिंशदन्ये च बृह्यणत्वभक्तवात्सल्यादयोमहान्तो गुणा यस्मिन् नित्याः सहजा नविद्यन्ति नक्षीयन्ते स्म । एवं भूतस्यशरीरपदि ग्रहे कारणान्याह प्रथमे अष्टमेऽध्याये भगवन्तं प्रतिकुन्तीवाक्येनपञ्चभिः—
केचिदाहुरजं जातं पुण्यश्लोकस्य कीर्तये ।
यदोःप्रियस्यान्ववाये मलयस्येव चन्दनम् ।। २२ ।।
दुर्ज्ञेयत्वात् बहुधा वर्णयन्ति । तत्रकेचित् पुण्यश्लोकस्य प्रियस्य युधिष्ठिस्य कीर्तये यदोरेव कीर्तय इति वा अजं जातमाहुः मलयस्य कीर्तये वंशोवा चन्दनं यथेति ।।
अपरे वसुदेवस्य देवक्यां याचितोभ्यगात् ।
अजस्त्वमस्य मोक्षाय वधायचसुरद्विषाम् ।। २३ ।।
तथा वसुदेवस्य देवक्याम् भार्यायामजस्त्वमभ्यगात् पुत्रत्वमिविशेषः । प्रथमपुरुषस्त्वार्षः । अर्भत्वमितिपाठः सुगमः । ताभ्यामेव पूष्णिसुतपोभ्यां याचितस्सन् अस्य जगतो मोक्षायेत्यपरे ।
भारावतरणायार्थे भुवो नाव इवोदधौ । 
सीदन्त्याभूरिभारेण जातो ह्यात्मभुवार्थितः ।। २४ ।।
उदधौ नाव इव सीदन्त्याभुवो भारावतरणायात्मभुवा ब्रह्मणा.....तो जात इत्यन्ये । स्वाभिमतं मतमाहद्वाभ्याम्— 
भवेऽस्मिन् क्लिश्यमानानामविद्याकाम कर्मभिः ।
श्रवणस्मररार्हाणि करिश्यन्निति केचन ।। २५ ।।
परमानन्दस्वरूपाज्ञानमविद्या ततो देहाभिमानात्कामः ततः कर्माणि तैः क्लिश्यमानानां तन्निवृत्त्ये श्रवणाद्यर्हणानि कर्माणि करिष्यन् जात इति केचन ।।
तथा परमहं सानाम्मुनीनाममलात्मनाम् ।
भक्तियोगविधानार्थं कथं पश्येमहि स्त्रियः ।। २६ ।।
परमहंसानां आत्मानात्मविवेकवतां मुनीनां मनन श्रीलानां ततश्चामलात्मनां निवृत्तरागादीनामपि भक्तियोगविधानार्थं आत्मारामाणामपि अचिन्त्यनिजगुणैराकृष्य भक्तियोगं कारयितुमवतीर्णमित्यर्थः । 
तदाचरणस्याघटमानतां दर्शयति द्वाभ्यां तृतीये चतुर्थेध्याये कृष्णमिदमवोचमिति विदुरं प्रत्युद्धवनाक्येन—
कर्माण्यनीहस्य भवोऽभवस्यते 
दुर्गाश्रयोऽथारिभयात्पलायनम् ।
कालात्मनो यत्प्रमदायुताश्रयः 
स्वात्मन् रतेः खिद्यति धीर्विदामिह ।। २८ ।।
कर्माणि अनीहस्य निस्पृहस्य निष्क्रियस्य वा अभवस्याजन्मनः भवो जन्म कालात्मनस्तवारिभयाद्दुर्गाश्रयः पलायनं च स्वात्मनि रतिर्यस्य तस्य बह्वीभिः स्त्रीभिः गृहस्थाश्रम इति यत् इहास्मिन्विषये विदां विदुषामपि धीः संशयेन खिद्यति । 
मन्त्रषु मां वा उपहूय यत्त्वमकुण्डिता खण्डसदात्मबोधः ।
पृच्छेः प्रभो मुग्ध इवाप्रमत्तस्तन्मे मनो मोहयतीव देव ।। २८ ।।
किञ्च मन्त्रेषु प्रस्तुतेषु सत्सु समाहूयवै अहो पृच्छेः आपृच्छः अकुण्ठित कालादिना अखण्डः सन्ततः सदा आत्मा संशयादिरहितो बोधः विद्याशक्तिर्यस्यसः मुग्धवदज्ञवत् अप्रमत्तोऽवहितस्सन् । तस्य भक्तेष्वनुवृत्तिं दर्शयति द्वाभ्यां तृतीये द्वितीयेऽध्याये विदुरं प्रति उद्धववाक्येन—
स्वयं त्वसाम्यातिशयस्त्वधीशस्वाराज्यलक्ष्म्याप्तसमस्तकामः ।
बलिं हरद्भिश्चिचरलाकपालैः किरीटकोट्येडितपादपीठः ।। २९ ।।
स्वयं य एवम्भूतस्तस्य कैङ्गर्यं नोऽस्मान् विग्लापयतीत्युत्तरेणान्वयः । न विद्यते सम्यातिशयौ यस्य यमपेक्ष्यान्यस्य साम्यमतिशयश्च नास्तीत्यर्थः । तत्र हेतवः त्रयाणां पुरुषाणां लोकानां गुणानां वा ईशः स्वाराज्यलक्ष्म्या परमानन्दस्वरूप सम्पत्त्यैव प्राप्तसमस्तकामः बलिं करमर्हणं वा हरद्भिः समर्पयद्भिश्चिरकालिकैर्लोकपालैः किरीटा-ग्रेरेडितं स्तुतं पादपीठं यस्य प्रणमतां किरीट सङ्घट्टध्वनिरेव स्तुतित्वेनोत्प्रेक्षयते । 
तत्तस्य कैङ्कर्यमलम्भृतान्नो विलापयत्यङ्ग यदुग्रसेनम् ।
तिष्ठन्तिषण्णं परमेष्ठिधिष्णये न्यबोधयद्देव निधायतेति ।। ३० ।।
अङ्ग हेविदुर उग्रसेने यत्किङ्करत्वं तदेवाह परमेष्ठिधिष्ण्ये राजासने निषण्णमासीनं स्वयं तिष्ठन् हेदेव निधारय अवधारयेति यद्विज्ञापितवान् । ननु ईश्वरस्सन् कथं किङ्करकृत्ये प्रवृत्तस्तत्राह प्रथमे नवमेध्याये पाण्डवान्प्रति भीष्मवाक्येन—
सर्वात्मनः समदृशो ह्यद्वयस्यानहङ्कृतेः ।
तत्कृतं मतिवैषम्यं निरवद्यस्य न क्वचित् ।। ३१ ।।
तत्कृतं नीचोच्चकर्मकृतं मम योग्यमयोग्यमिति मतेर्वैषम्यं त्य न क्वचिदपि कुतो निरवद्यस्य रागादिशून्यस्य तत्कुतो न हं कृतेः । तत्कृतः अद्वयस्य तदपिकुतः समदृशः सर्वात्मनः यथेष्टं हेतुहेतु मद्भावः । एवं प्रवृत्तस्यापि ब्रह्माद्यगोचरमहिम अत आह दशमे चतुर्दशेऽध्याये भगवन्तं प्रति ब्रह्मवाक्येन—
क्वाहं तमो महदहङ्खचराग्निवार्भू-
संवेष्टिताण्डघटसप्तवितस्तिकायः ।
क्वेदृग्विधाविगणिताण्डपराणुचर्या-
वाताध्वरोमविवरस्य चते महत्तम् ।। ३२ ।।
तमः प्रकृतिर्महानहङ्कारः खचरो वायुः अग्निनर्वाः जलः भूश्च प्रकृत्यादिपृथिव्यन्तैः संवेष्टितो योऽण्डघटः स एव तस्मिन्नात्ममानेन सप्तः वितस्तिः कायो यस्य सोहं क्वते महत्वं क्व कथम्भूतस्य ईदृग्विधानि अविगणितानि अण्डानि तान्येव परमाणवस्तेषां परिचर्याभ्रमणं तदर्थं वा अध्वानो गवाक्षा इव रोमविवराणि यस्य तव अतोऽतितुच्छत्वात् त्वयानुकम्प्योहमिति भावः । तस्याचिन्त्याकिततामाह दशमे एकोनसप्ततितमे अध्याये नारदस्य स्वयं परामश्रेन—
चित्रं बतैतदेकेन वपुषा युगपत्पृथक् ।
गृहेषु द्व्यष्टसाहस्रं स्त्रिय एक उदावहत् ।। ३३ ।।
युगपदेकदा द्व्यष्टसाहस्रं स्त्रीः उदावहत् परिणीतवान् । बहुवनितावल्लभत्वेपि आत्मारामतां व्यनक्ति । दशमे एकाषष्ठितमेध्याये परीक्षितं प्रति शुकवाक्येन—
चार्वब्जकोशवदनायत चारुनेत्रं 
सप्रेमहासरसवीक्षितवल्गुजल्पैः ।
सम्मोहिता भगवतो नमनो विजेतुं 
स्वैर्विभ्रमैः समाशकन् वनिता विभूम्नः ।। ३४ ।।
चारुरब्जकोशः तद्वदनं चायते चारुणी नेत्रे च सप्रेम्णा स्वकृत हासरसेन वल्गुजल्पश्च  भगवत एतैः सम्मोहिताः स्वैरनेकैर्विभ्रमैर्विलासैः तस्य मनो भगवतो विजेतुं हर्र्तं नहि समशकन् नशक्ता बभूवुः विभूम्नः परिपूर्णस्य । तासां विभ्रमान्वर्णयन्नेतद्विवृणोति—
स्मा यावलोकलवदर्शितभावहारि 
भ्रूमण्डलप्रहितसौरतमन्त्रशौण्डैः ।
पत्न््नयस्तु षोडशसहस्रमनङ्गबाणैः 
यस्येन्द्रियं विमथितुं करणैर्नशेकुः ।। ३५ ।।
स्मायो गूढहसितं तद्युक्तः अवलोकलवः कटाक्षस्तेन दर्शितः सूचितो भावोऽभिप्रायः तेन हारिमनो हरणशीलं यद्भ्रमण्डलं तेन प्रहिताः प्रस्थापिता ये सौरतम्त्राः तेषु शौण्डैरनङ्गबाणैरन्यैः करणै कामशास्त्रप्रसिद्धैः यस्येन्द्रियं मनोविमथितुं क्षोभयितुं षोडशसहस्रमपि पत्न्यो नशेकुः ।
अबुधोजनस्तं जनस्तं सङ्गिनं मनुजं मन्यत इत्याह प्रथमे एकादशेऽध्याये शौनकादीन् प्रति सूतवाक्येन—
मन्यते तमयंलोको ह्यसङ्गमपि सङ्गिनम् ।
आत्मौपम्येन मनुजं व्यापृण्वानं यतोऽबुधः ।। ३६ ।।
तं श्रीकृष्णमयं प्राकृतो लोकः आत्मौपम्येन स्वसादृश्येन सङ्गिनं मनुजं मन्यते । अत्रहेतुः व्यापृण्वानं व्यापियमाणं यतोऽयमबुधोऽतत्त्वज्ञः । एतस्यजन्मना चङ्क्रमणेन च पूजितं यदुकुलं मधुवनं चस्तौति प्रथमे दशमे अध्याये भगवद्दर्शनजात हर्षाणां हस्तिनापुर स्त्रीणां वाक्येन— 
अहो अलं श्लाघ्यतमं यदोः कुलं 
अहो अलं पुण्यतमं मधोर्वनम् ।
यदेषपुंसामृषभः श्रियःपतिः 
स्वजन्मना चङ्क्र मणेन चाञ्चति ।। ३७ ।।
यद्यस्मादेष पुरुषोवमः श्रियः पतिः स्वजन्मना यदोः कुलमञ्चति पूजयति सत्करोति अतः श्लाघ्यतमं तत् । चङ्क्रमणेन मधोर्वनं मधुरां सत्करोति अतस्तत्पुण्यतममिति तमार्थस्याप्यतिशयत्वे अत्यन्तातिशयेऽलमिति तत्राप्याश्चर्ये अहो इति चोक्तम् । व्रजभुवः पुण्या इत्याहदशमे चतुश्चत्वारिंशेऽध्याये भगवतो मल्लयुद्धसमये पुरस्त्रीणां वाक्येन—
पुण्या बत व्रजभुवो यदयं नृलिङ्ग-
गूढः पुराणपुरुषो वनमाल्यचित्रः ।
गाः पालयन् सहबलः क्वणयन् स्ववेणुं 
विक्रीडयाञ्चति गिरित्ररमार्चिताङ्घ्रिः ।। ३५ ।।
नृलिङ्गेन मानुषदेहेन गूढः गिरित्रः शिवः लक्ष्मीः ताभ्यामर्चितावङ्घ्री यस्य अयं भावः धिगिमां सभां यस्यां सोयं पराभूयते अतो व्रजभृवोधान्याः यत् यासु अयं श्रीकृष्णो विविधयाक्रिडया अञ्चति गच्छति ।
व्रजौकसां भाग्यातिशयमाह दशमे द्वादशेध्याये शुकवाक्येन—
यत्पादपां सुर्बहुजन्मकृच्छ्रतो 
धृतात्मभिर्योगिभिरप्यलभ्यः ।
स एव यद्दृग्विषये व्यवस्थितः 
किं वर्ण्यते दिष्टमहो व्रजौकसाम् ।। ३९ ।।
बहुजन्मभिः कृच्छ्रेण धृत आत्मा मनो यैस्तैरपि । तत्रापिगोप्यः बहुपुण्या इत्याह द्वाभ्यां दशमे चतुश्चत्वारिंशेध्याये मधुपुरस्त्रीणां वाक्येन—
गोप्यस्तपः किमचरन्यदमुष्य रूपं
लवण्यसारमसमोर्ध्वमनन्यसिद्धम् ।
दृग्भिः पिबन्त्यनुसदाभनवं दुराप-
मेकान्तधाम यज्ञासः श्रियं ऐश्वरस्य ।। ४० ।।
अमुष्य श्रीकृष्णस्य रूपं लावण्येन सारं श्रेष्ठं किञ्चासमोर्ध्वं नविद्यते सममूर्ध्वमधिकं च यस्य एतदपि नान्येनाभरणादिना सिद्धं किञ्चातः ऐन्वरस्य एकान्तधाम ऐश्वर्यस्याव्यभिचारिस्थानं पाठान्तरे अमुेयेश्वरस्येत्यन्वयः । एवम्भूतं नवीनं रपूं यानेनैर्नित्यं पश्यन्ति ।। 
दर्शनप्रकारमाहुः- 
प्रातर्व्रजाद्ब्रजत आविशतश्च सायं 
गोभिः समङ्क्वणयतोऽस्य निशम्य वेणुम् ।
निर्गम्य तूर्णमबलाः पथि भूतिपुण्याः 
पशन्ति सस्मितमुखं सदयावलोकम् ।। ४१ ।।
या अबला अस्य वेणुं निशम्य गृहात्तूर्णं निर्गम्य सस्मितं मुखम्पश्यन्ति अभूरिपुण्या इति । वेणुश्रीमूर्त्योर्निरति शयमाधुर्यमाह दशमे एकविंशेध्याये भगवन्तमभिलक्ष्य गोपीनां वाक्येन— 
कृष्णं निरीक्ष्य वनितोत्सवरूपशीलं 
श्रुत्वा च तत्क्वरितवेणुविव्कितगीतम् । 
देव्यो विमानगतयः स्मरनुन्नसारा
भ्रश्यत्प्रसूनकबरा मुमुहुर्विनीव्यः ।। ४२ ।।
हे गोप्यः आश्चर्यं शृणुत वनितानामुत्सवो यस्मात्तद्रूपं च शीलं यस्य तं श्रीकृष्णं निरीक्ष्यतेन वादितवेणोरसङ्गीर्णं गीतं च श्रुत्वा विमानैर्गच्छन्त्यो देव्यः देवानामङ्केषु स्थिता अपि स्मरेण नुन्नसारा आक्षित्पधैर्यामुमुहुः । मोहलिङ्गमाहुः भ्रश्यत्प्रसूनाः कबरा यासां ताः । नचैतदसम्भावितमचेतनानामपि मोहितत्वादित्याह दशमे ऊनत्रिंशेध्याये भगवन्तं प्रति गोपीनां वाक्येन— 
कास्त्वङ्गते मृतपदामृतवेणुगीतः 
सम्मोहितार्यचरितान्नचलोत्रिलोक्याम् ।
त्रैलोक्यसौभगमिदं च निरीक्ष्यरूपं
यद्गोद्विजद्रुममृगाः पुलकान्यबिभ्रन् ।। ४३ ।।
त्रैलोक्यसौभगमिदं रूपं च निरीक्ष्य आर्यचरितात् स्वमार्गात् कास्त्री न चलेत् । द्वाभ्यां सङ्क्षिप्य रासक्रीडां वर्णयति दशमे त्रयस्त्रिंशेध्यायये परीक्षितं प्रति शुकवाक्येन—
ततोतिशुशुभे ताभिर्भगवान्देवकीसुतः ।
मध्ये मणीनां हैमानां महामरकतो यथा ।। ४४ ।।
महामरकतो नीलमणिरिव हैमानां मणीनां मध्ये ताभिः सुवर्णवर्णाभिराश्लिष्टाभिः  शुशुभे गोपीदृष्ट्यभिप्रायेणविनैव मध्यपदावृत्तमेकवचनम् । यता ताभिः शुशुभे स तता ताऽपि  विरेजुरित्याह—
पादन्यासैर्भुजनिधुतिभिः सस्मितैर्भूविलासैः 
भज्यन्मध्यैश्चलकुचपटैः कुण्डलैर्गण्डलोलैः ।
स्विद्यन्मुख्यः कबररशनाग्रन्थयः कृष्णवध्वो 
गायनत्यस्तं तडित इवतामेघचक्रे विरेजुः ।। ४५ ।।
भुजविधुतिभिः करचालनैः भज्यमानैर्मध्यैः चलद्भिः कुचैः पटैश्च गण्डेषु चञ्चलैः कुण्डलैः स्वेदयुक्तानि मुरवानि यासां ताः कबरेषु रहसनासुच गन्धयो यासां ताः यद्वा तेषु तासु चाग्न्थयः शिथिलग्रन्थय इत्यर्थः । तत्र नानामूर्तिः कृष्णो मेघचक्र इव तासुवध्वो बहुधाततटितश्व स्वेदस्तुषार इव गीतं गर्जितमिव यथासम्भवमूह्यम् ।
रासक्रीडां निगमयति तत्रैव—
एवं शशाङ्कां शुविराजिता निशाः 
स सत्पकामो नुगताबलागणः । 
सिषेव आत्मन्वरुद्धसौरतः सर्वाः 
शरत्काव्यकथा रसाश्रयः ।। ४६ ।।
श्रीकृष्णः सत्यसङ्कल्पः अतोनुरागिस्त्रीकदम्बस्थ एव सर्वा निशाः सेवितवान् । शरत्काव्यकथारसाश्रयाः शरदि भवाः काव्येषु कथ्यमाना ये रसाः  तेषामाश्रयभूतानिशाः । यद्वा निशा अत्यन्तसंयोगे शृङ्गाररसाश्रयाः शरदिप्रसिद्धाः काव्येषु याः कथास्ता इति एवमात्मन्यरुद्धः सौरतश्च रसधातुर्नस्खलितो यस्येति कामजयोक्तिः । मायाकल्पित स्त्री सङ्गमुदितैः पतिभिः सार्धं व्रजवधूनां सङ्गोपि नास्तीत्याह तत्रैव—
नासूयन् खलु कृष्णाय मोहितास्तस्य मायया ।
मन्यमानाः स्वपार्श्वस्थान् स्वान् स्वान्दारान्व्रजौकसाः ।। ४७ ।।
स्वान् स्वान्दारान् स्वपार्श्वस्थान्मन्यमानाः ।
तर्हि ‘यद्यदाचरति श्रेष्ठस्तत्तदेवेतरो जनः’ इति न्यायेनान्योप्येतत्कुर्यादित्याशङ्क्याह तत्रैव—
नैतत्समाचरेज्जातु मनसापि ह्यनीश्वरः ।
नश्यत्याश्वाचरन्मौढ्याद्यथा रुद्र•ेऽब्धिजं विषम् ।। ४८ ।।
अनीश्वरो देहादिपरतन्त्रः यथारुद्रव्यातिरिक्तो विषमाचरन्नश्यति । इदानीं सर्वान्तर्यामिणः परदारसेवानामनकदाचिदित्याह तत्रैव— 
गोपीनां तत्पतीनां च सर्वेषामपि देहिनाम् ।
योन्तश्चरति सोध्यक्ष एष क्रीडनदेहभाक् ।। ४९ ।।
योऽन्तश्चरति अध्यक्षो बुद्धिसाक्षी एष क्रीडनदेहभाक् नत्वस्मदादितुल्यः येनदोषः स्यादिति । नन्वेवं चेदाप्तकामस्य कुतो निन्दिते प्रवृत्तिस्तत्राह तत्रैव— 
अनुग्रहायभक्तानां मानुषं देहमाश्रितः ।
भजते तादृश्रीः क्रीडा याः श्रुत्वा तत्परो भवेत् ।। ५० ।।
शृृङ्गाररसमाकृष्टचेतसोऽतिबहिर्मुखानपि स्वपरान् कर्तुमिति भावः । ननु योगमायामुपाश्रित इत्यादि श्रवणात् भगवतो गोपीभिः सह विहरणं नाम मायैव । तन्माया श्रवणकीर्तनादिना किं फलमित्याशङ्काह द्वितीये सप्तमे अध्याये नारदं प्रति ब्रह्मवाक्येन—
मायां वर्णयतोऽमुष्य ईश्वरस्यानुमोदतः ।
शृृण्वतः श्रद्धयानित्यं माययात्मा न मुह्यति ।। ५१ ।।
अमुष्येश्वरस्य मायां वर्णयतोनुमोदतः शृृणवतश्चात्मामायया नमुह्यति । ननु किमीश्वरस्य मायाचरणैर्विषयभोगैर्वा तत्राह- प्रथमे तृतीयेध्याये शौनकादीन् प्रति सूतवाक्येन द्वाभ्याम् — 
नचास्य कश्चिन्निपुणेन धातुरवैतिजन्तुः कुमनीष ऊतीः । 
नामानिरूपाणि मनोवचोभिः क्षन्तन्वतो नटचर्यामिवाज्ञः ।। ५२ ।।
धातुर्जगद्विधातुरीश्वरस्य ऊतीर्लीलाः कुमनीषः कुबुद्धिः निपुणेन तर्कादि-कौशलेनावैति नजानाति । मनसा रूपाणि वचनसानामानिसन्तन्वतो विस्तार यतः वचोभिरिति बहुत्वं श्रुत्यभिप्रायेण । भक्तस्तुकथञ्चिज्जानतीत्याह—
सवेद धातुः पदवीं परस्य दुरन्तवीर्यस्य रथाङ्गाणेः ।
योऽमाययासन्ततयानुवृत्त्या भजेततत्पादसरोजगन्धम् ।। ५३ ।।
अमायया अनुवृत्त्या आनुकूल्येन भजेत ।  वर्णितस्य कृष्णावतारस्य चरितमुपसंहरति दशमे पञ्चदशेध्याये परीक्षितं प्रति शुकवाक्येन—
एवं निगूढात्मगतिः स्वमायया 
गौपात्मजत्वं चरितैर्विडम्बयन् ।
रेमे रमालालितपादपल्लवः 
ग्राम्यैः समं ग्राम्यवदीशचेष्टितः ।। ५४ ।।
ईशचेष्टित इति निगूढस्वभावत्वेपि अन्तरान्तरा ईशस्वेवचेष्टितानि दृायन्ते यस्मिन् । स्वपद्येन भगवन्तमुपास्ते—
श्रियो निवासं नवनीरदोपमं 
गृहीतवंशं शिरिवपिञ्छवच्छिरवम् ।
विमोहयाद्वल्लववल्लभागणं 
स्मिताननं धाम किमप्युपास्महे ।। ५५ ।।
इति भागवताब्ध्युत्थे हरिभक्तिसुधाकरे ।
कलाचतुर्थी सम्पूर्णा श्रीकृष्णोत्कर्षवर्णिनी ।। ४ ।।
 अथ पञ्चमी कला 
कलायामथपञ्चम्यां कृष्णस्य जगतीपतेः ।
दैवतैरप्यलभ्याया भक्तेर्माहात्म्यमुच्यते ।। १ ।।
पूर्वकलान्ते सवेदधातुःपदवीं परस्येत्यादिना परमेश्वरस्य पदवीं भक्तिमान्वेदेत्युक्तं तत्रकीदृशो भक्तिरित्यपेक्षायां भक्तिमाहात्यं निरूपयितुं पञ्चमिं कलामारभते— तत्र हरि सेवायां सर्वं जन्मादिकं सफलं तद्विहीनं व्यर्थमित्याह चतुर्थे एकत्रिंशेध्याये प्रचेतः प्रति नारदवाक्येन पञ्चभिः- 
तज्जन्म तानि कर्माणि तदायुस्तन्मनो वचः ।
नृणां येन हि विश्वात्मा सेव्यते हरिरीश्वरः ।। २ ।।
येन जन्मादिना सहरिः सेव्यते यतो जन्मादौ हरिसेवैव फलम् । 
किं जन्मभिस्त्रिभिर्वेह शौक्लसावित्रयाज्ञिकैः । 
कर्मभिर्नात्रयीप्रोकैः पुंसोपि विबुधायुषा ।। ३ ।।
शुक्रसम्बन्धजन्मविशुद्धमातापितृभ्ययां यदुत्पतिः सावित्रमुपनयेन याज्ञिकं दीक्षया विबुधानामिव दीर्घायुषा ।। 
श्रुतेन तपसा किं वा वचोभिश्चित्तवृृत्तिभिः ।
बुद्ध्या वा किं निपुणया बलेनेन्द्रिययाधसा ।। ४ ।।
वचोभिर्वाग्विलासैः चित्तवृत्तिभिर्नानाविधानसामर्थ्यैः इन्द्रियाणां राधसापाटवेन ।
किं वा योगेन साङ्ख्येन न्यासस्वाध्याययोरपि ।
किंवा श्रेयोभिरन्यैश्च नयत्रात्मप्रदो हरिः ।। ५ ।।
योगेन प्राणायमादिना साङ्ख्येनदेहादिव्यतिरिक्तादि ज्ञानमात्रेण सन्न्यास-वेदाध्ययनाभ्यामपि अन्यैरपि व्रतवैराग्यादिभिः श्रयस्साधनैः । नन्वेषां नानाफल-साधनानां हरिसेवाभावमात्रेण कुतो वैयर्थ्यं तत्राह— 
श्रेयसामपि सर्वेषामात्माह्यवधिरर्थतः । 
सर्वेषामपि भूतानां हरिरात्मात्मदः प्रियः ।। ६ ।।
श्रेयसां फलानामात्मैनावधिः पराकाष्ठा अर्थतः परमार्थतः आत्मार्थत्वेनैवान्येेषां प्रियत्वादित्यर्थः । भवत्वात्मऽवधिः हरेः किमायातं तत्राह सर्वेषामपीति । आत्मदो हरिः अविद्यानिरासेन स्वरूपाभिव्यञ्जकः ऐश्वरेणापिरूपेण बलिप्रभृतीनामात्मप्रदः प्रियश्च परमानन्दरूपत्वात् । नन्वस्यहरिभजनस्य सर्वपुरषार्थाधिकत्वं कुतो ज्ञातमितिचेद्विद्वदाचरणीयत्वादित्याह चतुर्थे एकविंशेध्याये सभ्यान् पृथुवाक्ये न द्वाभ्याम्— 
मनोरुत्तानपादस्य ध्रुवस्यापि महीपतेः ।
प्रियव्रतस्य राजर्षेरङ्गस्यास्मत्पितुः पितुः ।। ७ ।।
अस्मत्पितामहस्याङ्गस्य ।
ईदृशानामथान्येषामजस्य च भवस्य च ।
प्रह्लादस्य बलेश्चापि कृत्यमस्ति गदाभृता ।। ८ ।।
गदाभृता श्रीकृष्णेन सेवितव्येन कृत्यमस्ति । अत एव ततः परोर्थः पुंसान्नास्तीत्याह सप्तमे सप्प्तमेऽध्याये असुरबालकान्प्रति प्रह्लादवेक्येन—
नह्यतोऽन्यः शिवः पन्थाविशतः संसृताविह ।
वासुदेवे भगवति भक्तियोगो यतो भवेत् ।। १० ।।
यतो नुष्ंिताद्भक्तियोगो भवेत् ततोन्यः शिवरूपोनिर्विघ्नश्च पन्तानास्त्येन । ननु संसृतिनिवृत्तिर्वैराग्यपूर्वज्ञानादेव न तु भक्त्या तरति शोकमात्मविदितिश्रुतेः । तत्राह चतुर्थे ऊनविंशेऽध्याये प्राचीनबर्हिषं प्रति नारदवाक्ये— 
वासुदेने भगवति भक्तियोगः प्रयोजितः ।
सध्रीचीनेन वैराग्यं ज्ञानं च जनयिष्यति ।। ११ ।।
सध्रीचीनेन समीचीनेन । अनायसप्रकारेण हरिरेव सेन्यः सर्वकारणत्वादित्याह द्वाभ्यां द्वितीयेपञ्चमेध्याये नारदं प्रति ब्रह्मवाक्येन—
नारायणपरा वेदा देवा नारायणाङ्गजाः ।
नारायणपरालोका नारायणपरा मरवाः ।। १२ ।।
नारायणः परः कारणं येषान्ते । देवाश्चतदङ्गाज्जाताः लोकाः स्वर्गादयस्तदानन्यस्यांशां । मरवास्तत्साधनभूताः ।।
नारायणपरो योगो नारायणपरं तपः ।
नारायणपरं ज्ञानं नारायणपरा गतिः ।। १३ ।।
योगः प्राणायामादिः तपस्तत्साध्यं चित्तैकाग््रयं ज्ञानं तत्साध्यं गतिः तत्फलम् । नारायणपराङ्मुकं प्रापश्चित्तानि शोधयन्तीत्याह षष्ठे प्रतमेऽध्याये परीक्षितं प्रति शुकवाक्येन— 
प्रायश्चित्तानि चीर्णानि नारायणपराङ्मुखम् ।
ननिष्पुनन्ति राजेन्द्र सुराकुम्भमिवापगाः ।। १४ ।।
महतामप्यशोधकत्वे दृष्टान्तः सुराकुम्भमापगा इवेति । भक्तिः सर्वाण्यघानि नाशयतीत्याह तत्रैव—
केचित्केवलया भक्त्या वासुदेवपरायणाः ।
अघं धुन्वन्ति कार्त्स्न्येन नीहारमिव भास्करः ।। १५ ।।
केचिदित्यनेन एवं भूताभक्तिप्रधाना विरला इति दर्शयति । केवलया तप आदिनिरपेक्षया श्रवणकीर्तनादिरूपया वासुदेवपरायणा इति नाधिकारिविशेषणमेतत् । किन्त्वन्येषामश्रद्धया ताि प्रवृत्तेरर्थान्तरेष्वेव पर्यवसानादनुवादमात्रम् ।
नन्वन्यानपि केचिद्भजन्तो दृश्यन्ते । सत्त्वप्रधाना निष्कामा अन्यान्न भजन्ते किन्तु सकामा इत्याह द्वाभ्याम् प्रथमे द्वितीयेध्याये शौनकादीन् प्रति सूतवाक्येन—
भेजिरे मुनयोथाग्रे भगवन्तमधोक्षजम् ।
सत्त्वं विशुद्धं मोक्षाय कल्पन्ते येनु तानिह ।। १६ ।। 
अथातो हेतोरग्रेपुराविशुद्धं सत्त्वं मूर्तं भगवन्तमधोक्षजं अतो ये ताननुवर्तन्ते इह संसारे क्षेमाय कल्पन्ते । 
रजस्तमः प्रकृतयः समशीला भजन्तिवै ।
पितृभूतप्रजेशादीन् श्रियैश्वर्यं प्रजेप्सवः ।। १७ ।।
रजस्तमसी प्रकृतिः स्वभावो येषां ते श्रिया ऐश्वर्यं च प्रजाश्चेप्सन्ति । देवतान्तरजतिनसम्पदामनित्यतामाह षष्ठे अष्टादशेध्यायेश्रीसङ्कर्षणं प्रति चित्रकेतुवाक्येन । 
विषयतृषो नरपशवो य उपासते तवविभूतीर्नपरत्वाम् । 
तेषामाशि श तदनुविनश्यन्ति यथाराजकुलम् ।। १८ ।।
विषयेतृट्तृष्णा येषां ते नराकाराः पशवः कुतः तन विभूतीरिन्द्रानुपासते न तु परन्त्वां ततः किं तत्राह तेषामिति तदनु उपास्यनाशादनन्तरं यथा राजकुलनाशानन्तरं तत्सेवकानामाशिषो नश्यन्ति तद्वत् । हरौ भक्तिमुद्वहतः स्वर्गाद्यपेक्षा नास्तीत्याह षष्ठे द्वादशेऽध्याये इन्द्रं प्रति वृत्रवाक्येन—
यस्य भक्तिर्भगवति हरौ निश्रेयसेश्वरे ।
विक्रीडतोऽमृताम्भोधौ किं क्षुद्रैः खातकोदकैः ।। १९ ।।
तस्य खातकोदकैः गर्तादिजलोपमैः स्वर्गादिभिः किम् । कर्माशयरूपहृदयग्रन्थिं सन्तो यथा भक्त्या उद्ग्रन्थयन्ति तथा तपआदिना यत्रतयानेत्याह चतुर्थे द्वाविंशेऽध्याये पृथुं प्रति सनत्कुमारवाक्येन—
यतपादपङ्गजपलाशविलासभक्त्या 
कर्माशयं ग्रथितमुद्गथयन्ति सन्तः ।
तद्वन्नरिक्रमतयो यतयोनिरुद्ध-
स्रोतोगणास्तमरणं भजवासुदेवम् ।। २० ।।
यस्य पादपङ्कजयोः पलाशानि अङ्गुलयस्तेषां विलासः कान्तिस्तस्यभक्त्या स्मृतिरूपया कर्माशयमहङ्कारहृदयग्रन्थिं कर्मभिरवेग्रथितं रिक्ता निर्विषयामतिर्येषां निरद्धः प्रत्याहृतः स्रोतोगण इन्द्रियवर्गो यैः अरणं शरणम् । 
भक्तिमतां कालभयं नास्तीत्याह तृतीये एकविंशेऽध्याये भगवन्तं प्रति कर्दमवाक्येन द्वाभ्याम्—
लोकांश्च लोकानुगतान्पशूंश्च 
हित्वा श्रितास्ते चरणातपत्रम् ।
परस्परं त्वद्गुणवादशीधु-
पीयूषनिर्यापितदेहधर्माः ।। २१ ।। 
लोकान् कामाभिभूतांस्ताननुगतान्पशूंश्च विवेके सत्यपि पुनः कर्मजडान् मादृशान् हित्वा अनाहृत्य तवचरणरूपमातपत्रं आश्रिताः तानेवाहत्वद्गुणानां वादः कथनं एवं साधूनां नामविस्मारकत्वात्पीयूषं रुचिकरत्वात् तेन निर्यापिता विलापिता देहधर्माः क्षुत्पिपासाद योयैः । एषामित्युत्तरेणान्वयः ।
नते जरक्षभ्रमिरायुरेषां त्रयोदशारं त्रिशतं षष्टिघर्व ।
षण्णेभ्यनन्तच्छदियन्त्र नाभिकराल स्रोतो जगदाच्छिद्य धावत् ।। २२ ।।
तेनव यन्त्रताभि कालचक्रं तत् जगदाच्छिद्याकृष्य धावदपि एषां त्वद्भक्तानां आयुराच्छिद्य धावन्न भवति । कथम्भूतं अजरं ब्रह्मतस्मिन् अीरूपेभ्रमिः भ्राममाणः भ्रमदितिवक्तव्ये अतिभ्रमणशीलत्वात् उपचारेण भ्रमिरित्यभेदनिर्दशः । अधिमासेन सहप्रयोदशमासा आर यस्य त्रिशतं षष्टिश्चाहोरात्राणि पर्वाणि यस्य त्रिशतमित्यत्र भिक्तेरलुगार्षः षडृतवो नेमयो यस्य अनन्ताः क्षणलवादयः छदाः पत्राणि पत्राकारा यस्य त्रीणि चातुर्मास्यानि नाभयः आधारभूतानवलयानि यस्य करालस्रोतस्ती व्रवेशं तैर्विशेषणैरेव संवत्सात्मकं चक्रमितिद्रष्टव्यम् । 
किञ्चभकितमतामकुतो भयत्वमाह षष्ठे तृतीयेऽध्याये दूतान्प्रति यमवाक्येन–
भूतानि विष्णोः सुपूजितानि दुर्गाणि लिङ्गानि महाद्भुतानि ।
रक्षन्ति तद्भतिमतः परेभ्यः मत्तश्च मर्त्थानथ सर्वतश्च ।। २३ ।।
विष्णोर्भूतानि भृत्यादुर्दर्शानि द्रष्टुमप्यशक्यानिलिङ्गानिरूपाणि येषां तानि तद्भक्तिमतो विष्णुभक्तान् परेभ्यः शत्रुभ्यः सर्वतोस्मदादिभ्यश्च रक्षन्ति । विष्णुभक्तिमानन्यवत्संसृतिं न व्रजेदित्याह प्रथमे पञ्चमेऽध्याये वेदव्यासं प्रति नारदवाक्येन—
नवै जनो जातुकथञ्चनव्रजे मुकुन्दसेव्यन्यवदङ्ग..... संसृतिम् ।
स्मरन्मुकुन्दाङ्घुपगूहनं पुनर्विहातुमिच्छन्नरसग्रहो जनः ।। २४ ।।
मुकुन्दसेवीजनः जातुकदाचित्कथञ्चन कुयोनिगतोऽपि संसृतिं संसारं नाव्रजेत् नाविशेत् । अङ्ग अहो अन्यवत्केवलधर्मनिष्ठवदितिवैधर्मादृष्टान्तः । कुत इत्याह मुकुन्दचरणालिङ्गनं पुनः पुनः स्मरन्विहातुं नेच्छेत् । यतोयं जनोरसग्रहः रसेन गृह्यते वशी क्रियते यद्वा रसनीये ग्रह आग्रहो यस्य तदुक्तं भगवद्गीतासु –
यतते चतवो भूय संसिद्धौ कुरुनन्दनः ।
पूर्वाभ्यासेन तेनैव भ्रियते ह्यवशो हिसः ।।’ इति ।
अत्र हेतुमाह प्रथमषष्ठेऽध्याये नारदं प्रति भगवद्वाक्येन- 
मतिर्मयि निबद्धेयं नविपद्येत कर्हिचित् ।
प्रजासर्गनिरोधेऽपि स्मृतिश्च मदनुग्रहात् ।। २५ ।। 
प्रजानां सर्गे सृष्टौ निरोधे संहारेपि प्रजासर्गनिरोध इति वा । अतः सर्वतो भावेन भगवानेव भजनीय इत्याह चतुर्थे एकविंशेध्याये सभ्यान्प्रतिपृथूपदेशेन— 
तमेव नित्यं भजतात्मवृत्तिभिः मनोवचःकर्यगुणैः स्वकर्मभिः ।
अमायिनः कामदुधाङ्घ्रिपङ्कजं यथाधिकारावसितार्थसिद्धयः ।। २६ ।।
आत्मवृत्तिभिरध्यापनादिभिः मनोवचः कायानां गुणैर्ध्यानस्तुतिपरिचर्याभिः अमायिनः निष्कपटाः सन्तः । ननु ब्रह्मादिसेव्ये किमस्मच्छक्त्या भविष्यति तत्राह यथाधिकारमेवावसिता निश्चिता समाप्तावा अर्थसिद्धिर्येषाम् । 
यतो भक्तिमतालभ्यो भगवानित्याह द्वाभ्याम् चतुर्थे चतुर्विंशेऽध्याये रुद्रगीतस्तवे श्रीरुद्रवाक्येन– 
भगवान् भक्तिमतालभ्यो दुर्लभः सर्वदेहिनाम् ।
स्वाराज्यस्याप्यभिमत एकान्तेनात्मविद्गतिः ।। २७ ।।
दुर्लभत्वमेवाह सः स्वर्गे राज्यं यस्यतस्याप्यभिमतः स्पृहणीयः किञ्च एकान्तेन यः आत्मवित्तस्यापि गतिर्गम्यः शरणम् । अतस्त्वत्सेवनमन्तरेण न किञ्चिद्वाञ्छामित्याह—  
तं दुराराध्यमाराध्य सतामपि दुरापया ।
एकान्तभक्त्या को वाञ्छेत्पारमूलं विना बहिः ।। २८ ।। 
तं त्वामेकान्तभक्तया आराध्य बहिः स्वर्गादिसुखम् । लब्धोत्तमभक्तिः मोक्षमपि नेच्छति किमुत स्वर्गादिसुखमित्याह द्वदशे दशमेऽध्याये भवानीं प्रति श्रीरुद्रवाक्येन— 
नैवेच्छत्याशिषः क्वापि महर्षिः मोक्षमप्युत ।
भक्तिं परां भगवति लब्धवान्मुपरुष परे ।। २९ ।। 
महर्षिर्मार्कण्डेयः । आशिषः अभ्युदयलक्षणाः । अत्र हेतुः भक्तिमित्यादि । ये तु भगवत्कथाश्रवणादिविमुखाः काम्यकर्मपरास्ते अतिमन्दा इत्याह तृतीये नवमेध्याये भगवन्तं प्रति ब्रह्मवाक्येन— 
दैवेन तेहतधियोभवतः प्रसङ्गात् 
सर्वाशुभोपशमनाद्विमुखेन्दिद्रयामे ।
कुर्वनिकामसुखलेशलवाय दीना 
लोभातिभूतमतसो कुशलानि शश्वत् ।। ३० ।।
दैवेन ते हतधियः नष्टमतयः भवतः प्रसङ्गात् श्रवणकीर्तनरूपात् सर्वदु•ेपशमनात् विमुखानीन्द्रियाणि येषां ते अकुशलानि अक्षेमकराणि कुर्वदित । 
तदीर्थतानां विषयाणां तुच्छतामाह— तृतीये एकविंशेध्याये भगवन्तं प्रति कर्दमवाक्येन—
ये मायया हतचेतसस्त्वत्पादारविन्दं भवसिन्धुपोतम् ।
उपासते कामलवाय तेषां रासीश कामान्निरयेपि येस्युः ।। ३१ ।।
हे ईश ये निरयेपि स्युः तेषां कामानां लवाय येत्वन्माययानष्टबुद्ध्य यस्त एवोपासते त्वन्तु तेषां कामान् रासि ददासि । भक्तानां निष्कामानामति सुलभो भगवान्नेतरेषामित्याह तृतीये नवमेऽध्याये भगवन्तं प्रति ब्रह्मवाक्ये—
नातिप्रसीदसि तथोपचितौपचारैः 
आराधितः सुरगणैः हृदि बद्धकामैः ।
यत्सर्वभूतदयया सहलभ्ययैको 
नाना जनेष्ववहितः सुहृदन्तरात्मा ।। ३२ ।। 
उपचितैरूर्जितैरुपचारैः पुष्पोपहारादिभिः यद्यथा असतामभक्तानामलभ्यया सर्वभूतदयया प्रियत्वे हेतुः एक इत्यादि । विषयाभिसम्बन्धिना बलिना कामेन हृदि अतिसन्तापो भवेत् सतुभगवत्सेवानिर्नृतौ न सम्भवतीत्याह एकादशे द्वितीयेध्याये जनकं प्रति हविवचनेन— 
भगवत ऊरुविक्रमाङ्घ्रि शाखानखमणि चन्द्रिकया निरस्ततापे ।
हृदिकथमुपसीदतां पुनः स प्रभवति चन्द्र इवोदितेऽर्कतापः ।। ३३ ।। 
ऊरुविक्रमावङ्घ्री तयोः शाखा अङ्गुलयस्ता सुनावानि तान्येव मणयक्तेषां चन्द्रिका शीतलादीप्तिस्तयानिरस्तः कामादितापो यस्मिन् हृदि तस्मिन् उपसीदतां भजतां चन्द्र उदिते सति अर्कस्य तापश्वेति । तस्माद्भक्त्यैव संसारनिवृत्तिरित्याह दशर्म द्वितीयेऽध्याये गर्भस्तुतौ देवानां वाक्येन— 
श्रुण्वन् गृणन् संस्मरयंश्च चिन्तयन्नामानि रूपाणि च मङ्गलानिते ।
क्रियासु युष्मच्चरणारविन्दयोराविष्टचित्तो न भयाय कल्पते ।। ३४ ।। 
चकारादन्यानपि स्मारयन् । ननु विवेकिनां किमभजनेन मुतास्त एव तत्राहुः तत्रैव— 
येऽन्येऽरविन्दाक्षविमुक्तमानिन स्त्वय्यस्तभावादविशुद्धबुद्धयः ।
आरुह्यकृच्छ्रेण परं पदं ततः पतन्त्यथोऽनाहृत युष्मदङ्घ्रयः ।। ३५ ।।
विमुक्क्तमानिनः मुक्तावयमिति मन्यमानाः त्वयि असतो निरस्तो योभावस्तस्मात् भक्ता । भावादित्यर्थः । नविशुद्धाबुद्धिर्येषां तेतथा यद्वा अस्तभाव इति च्छेदः अस्तमतयः वादेष्वेव विशुद्धबुद्धयः कृच्छ्रुेण बहुजन्मतपसा परम्पदं मोक्षसन्निहितं सत्कुलतपःश्रुतादि ततः पतन्ति विघ्नैरभिभूयन्ते न आहतौ युष्मदङ्घ्री यैस्ते । त्वदीयाः क्वचिदपि नपतन्तीत्ेयाहुः तत्रैव— 
तथा नते माधव तावकाः क्वचिद्रभश्यन्ति मार्गात्त्वयि बद्धसौहृदाः ।
त्वयाभिगुप्ता वितरन्ति निर्भयाद्विनायकानीकपमूर्धसु प्रभो ।। ३६ ।।
विनायका विघ्नहेतवस्तेषामनीकानि समूहाः तानिपान्ति येतेषां मूर्द्धसु विचतरन्ति विघ्नान् जयन्तीति भावः  ।  भक्तानां विघ्नाद्यनाकुलत्वात्परमपदप्राप्तिः सुतरामित्याह चतुर्थे चतुर्विंशेऽध्याये प्रचेतसं प्रति रुद्रवाक्येन— 
स्वधर्मनिष्ठः शतजन्मभिः पुमा विरिञ्चतामेति ततः परं हि माम् ।
अव्याकृतं भागवतोथवैष्णवं पदं यथाहं विबुधाः कलात्यये ।। ३७ ।। 
स्वधर्मनिष्ठः पुमान् बहुजन्मभिः विरिञ्चतां ब्रह्मत्वं प्राप्नोतिततोपि पुण्यातिशयेन मामेति । भागवतस्तु अथ देहान्ते अव्याकृतं प्रपञ्चातीतं वैष्णवं पदमेति यथा अहं रुद्रो भूत्वा आधिकारिको वर्तमानः विबुधा देवाश्चाधिकारिकाः कालात्यये अधिकारान्ते लिङ्गभङ्गे समेष्यन्ति । 
भगवद्भजने देशकालनियमोपि नास्तीत्याह द्वितीये द्वितीयेऽध्याये परीक्षितं प्रति शुकवाक्येन— 
तस्मात्सर्वात्मना राजन् हरिः सर्वत्र सर्वदा ।
श्रोतव्यः कीर्तितव्यश्च स्मर्तव्यो भगवान् भृशम् ।। ३८ ।।
यस्माद्भक्तानामेव निर्विघ्नमीश्वरपदप्राप्तिः तस्मादत्रदेशकालनियमोपि नास्तीत्याह सर्वत्रेति । ब्रह्मानन्दादपि भजनसुखस्याधिक्यमित्याह तृतीये पञ्चदशेऽध्याये वैकुण्ठनाथदर्शनसमये सनकादीनामनुभवेन—
तस्यारविन्दनयस्य पदारविन्द-
किञ्जल्कमिश्रतुलसीमकरन्दवायुः ।
अन्तर्गतः स्वविवरेण चकारतेषां 
सङ्क्षोभमक्षरजुषामपि चित्ततन्वोः ।। ३९ ।।
तस्य पादारविन्दकिञ्जल्कैर्मिश्रा यातुलसीतस्यामकरन्देन युक्तो वावायुः स्वविवरेण नासाच्छिद्रेण तेषामक्षरजुषां ब्रह्मानन्यसेविनामपि सङ्क्षोभं चित्ते हर्षं तत्र तौ रोमाञ्चं हर्षकारितम् । भक्तिसुखमुद्दीययति चतुर्थे द्वादशेऽध्याये ध्रुवानुभवेन— 
भक्तिं हरौ भगवति प्रवहन्नजस्रं 
आनन्दबाष्पकलया मुहुरर्द्यमानः ।
विक्लिद्यमानहृदयः पुलकाचिताङ्गः 
नात्मानमस्मरदसावतिमुक्तलिङ्गः ।। ४० ।।
एवमजस्रं नित्यं हरौ भक्तिं प्रकर्षेण वहन् असौध्रुवोऽहमित्यात्मानं नसस्मार यतो मुक्तलिङ्गशरीराभिमानः । तत्र हेतवः आनन्दबाष्पस्यकलया बिन्दुप्रवोहे अभिभूयमानः विक्लिद्यमानं द्रवत् हृदयं यस्य पुलकैर्व्याप्ताङ्गः । 
अभक्तानां हृदयं निन्दति— द्वितीये तृतीयेध्याये सूतं प्रति शौनकवाक्येन— 
तदश्मसारं हृदयं बतेदं यद्गुह्यमाणैर्हरिनामधेयैः ।
नविक्रियेताथा यदाविकारो नेत्रे जलं गात्रकहेषु हर्षः ।। ४१ ।।
अश्मवत् सारो बलं काठिन्यं यस्ततत् । विक्रियालक्षणमाह अथेति मात्रकहेषु हर्षः रोगोद्गमः । यत्र क्वचिद्भकित्मज्जन्मैव श्रेष्ठमित्यौत्सुक्येनाभिनन्दति दशमे चतुर्दशेऽध्याये भगवन्तं प्रति ब्रह्मवाक्येन त्रिभिः—
अहोऽतिधन्या व्रजगोरमण्य-
स्तन्वामृतं पीतमतीवते मुदा ।
यासां विभो वत्सतरात्मजात्मना 
यत्प्रीतयेऽद्यापि च नालमध्वराः ।। ४२ ।। 
व्रजगोरमण्ये व्रजस्था गावो रमण्यश्च तेत्वया वत्सतात्मजात्मना वत्सानामात्मजातां च रूपेण यस्य तव तृप्तये सर्वे यज्ञा अद्यापि नशक्ताः । येनत्वया प्रतिक्षणं तृप्यता यासां स्तन्यममृतरूपं पीतमिति । तदिन्दियाधिष्ठातृत्वेनात्मानं सवादींश्च बहुमन्वत आह— 
एषां तु भाग्यमहिमाच्युत तावदास्तां 
एकादशैव हिवयं बतभूरिभाजः ।
एतद्धृषीक चषकैरसकृप्तिबामः 
शर्वादयोङ्घ्र्युदजमध्वमृतासवं ते ।। ४३ ।।
एषान्तु भाग्यमहिमा आस्तां कस्तं वक्तुं शक्नोति शर्वादयः शर्वे शर्वोहङ्काराधिष्ठाता आदिर्येषां चन्द्रादीनामेकादशानां ते तथा बुद्ध्यधिष्ठातारो वयं च वयमित्यात्मानमेव बहुमन्यमानः । एवं मनो बुद्ध्यहङ्कारकर्णाद्यधिष्ठातारस्त्रयोदशदेवा एवतावदहो भूरिभागाः । ते च यथा मनोधिष्ठाता चन्द्रः कर्णत्वङ्गेत्रर सनाघणवाक्पाणिपादणा यूपस्थानामधिष्ठतारः दिग्वातार्क प्रचेतोश्विवह्निन्दोपेन्द्रमित्रकाः दशकः प्रजापतिः यस्मादेतेषां व्रजस्थानां हृषीकाणीन्द्रियाण्येव चषकानि पानपात्राणि तैश्चतुर्दशस्य चित्ताधिष्ठातुः अङ्घ्री एव उदजे वारिजे तयोर्मधुमकरन्दस्तदेवामृतं स्वादुमादकं पिबामः  एतदुक्तं भवति यदा प्रत्येकेन्द्रियाभिमानिनो वयं कीर्ति सौन्दर्यसौगन्ध्यादेकदेशसेविनोपि कृतार्थाः सर्वेन्द्रियैः सर्वदेशसेविनामेतेषां किं वर्ण्यते भाग्यमिति । अतो मया प्रार्थितं तदस्तुमेनाथ सभूरिभाग इति यत्तदेतदैवेत्याह- 
तद्भूरिभाग्यमिह जन्मकिमप्यटव्यां
यद्गोकुलेपि कतमङ्घ्रिरजोभिषेकम् ।
मज्जीवितं तु निखिलं भगवान्मुकन्दोऽ
प्यद्यापि यत्पदरजः श्रुतिमृग्यमेन ।। ४४ ।।
किन्तदिह मनुष्यलोके यत्किमपि जन्म तत्राप्यटव्यां यत् तत्रापि गोकुले यत् अहो सत्यलोकं विहाय अत्र जातस्य कोवालाभः अत आह अपिकतमाङ्घ्रिरजोभिषेकमति गोकुलवासिनां मध्ये अपिकतमस्य यस्यकस्यापि अङ्घ्रिरजसा अभिषेको यस्मिन् । ननु कुतो गोकुलवासिनोपि एवमविधन्यास्तत्राह यदिति येषां जीवितं निखिलं मुकुन्द इति मुकुन्दपरमेव जीवितमित्यर्थः । दुर्लभतामाह अद्यापीति श्रुतिमृग्यं देवैरपि मृग्यत एव न दृश्यत इत्यर्थः । तत्रापि गोपीनां माहात्म्यं वर्णयति दशमे सप्तचत्वारिंशेऽध्याये उद्धववाक्येन द्वाभ्याम्—
एताः परं तनुभृतो भुवि गोपवध्वो
गोविन्द एव निखिलात्मनिरूढभावाः ।
वाञ्छन्ति यद्भवभियो मुनयो वयं च
किं ब्रह्म जन्मभिरनन्तकथारसस्य ।। ४५ ।।
एताः परं केवलं तनुभृतः सफलजन्मानः रूढभावाः परमप्रेमवत्यः यद्यं रूढभावं भवभियो मुमुक्षवो मुमुक्षवोपि वाञ्छन्ति वयं च भक्ता अपि अतः अनन्तकथासु रसोरागो यस्य तस्य ब्रह्मभिर्जन्मभिविप्रसङ्गिभिः यौवनसावित्र याज्ञिकैस्त्रिर्जन्मभिः किं कोतिशयः यत्रतत्रजातः स एव सर्वोत्तम इत्यर्थः । अथवा अनन्तस्य कथासुरसो यस्य तस्य ब्रह्म जन्मभिश्चतुर्मुखजन्मभिरपि किमित्यर्थः । ता एव विशिनष्टि—
यावै श्रियार्चितमजादिभिराप्तकामैः 
योगेश्वरैरपि यदात्मनिरासगोष्ठ्याम् ।
कृष्णस्य तद्भगवतश्चरणारविन्दं 
न्यस्तं स्तनेेषु विजहुः परिरभ्य तापम् ।। ४६ ।।
योणेश्वरैरप्यात्मन्येवार्चितं स्तनेषु परिरभ्यतापं जुहः । भगवतोपिगोपी-प्रेमपरवशत्वमाह दशमे द्वात्रिंशेध्याये गोपीः प्रति भगवद्वाक्येन— 
नपारयेहं निरवद्यसंयुजां स्वसाधुकृत्यं विबुधायुषापिवः ।
यामाभजन्दुर्जरगेहश्रुङ्खलां संवृश्च्यतद्वः प्रति यातु साधुना ।। ४७ ।।
निरवद्यसंयुजां निरवद्यः संयुक् संयोगो यासां तासां वः विबुधानामायुषापि चिरकालेनापि स्त्रीयं साधुकृत्यं प्रत्युपकारं कर्तुं नपारये न शक्नोमि कथं भूतानां याभवत्यः दुर्जरा अजरा यागेहश्रुङ्खला तासं वृश्च्य निश्शेषेणच्छित्त्वा मामभजन् तासां मच्चित्तं भुवि बहुषु प्रेमद्युकत्तयानैवमेकनिष्ठं तस्माद्वो युष्माकमेव साधुनासाधुकृत्येन युष्मत्सादुकृत्यम्प्रतियातु प्रतिकृतं भवतु युष्मत्सौशल्येनैव ममानृण्यं न तु मत्कृत प्रत्युपकारेणैवेत्यर्थः । अहो विष्णुभक्तिभाञ्जनो मुक्तेभ्योपि गरीयानित्याह षष्ठे चतुर्दशेऽध्याये शुकं प्रति परीक्षित्प्रश्नवाक्येन— 
मुक्तानामपि सिद्धानां नारायणपरायणाः ।
सुदुर्लभः प्रशान्तात्मा कोटिष्वपि महामुने ।। ४८ ।।
मुक्तानामपि सिद्धानां कोटिष्वपि नारायणपरायणो दुर्लभ इत्यर्थः । भगवतिलब्धभक्तेः पूर्ण कामतां कथयन् प्रकरणार्थमुपसंहरति एकादशे षडि्वंशेऽध्याये उद्धवं प्रति भगवद्वाक्येन— 
भक्तिं लब्धवतः साधोः किमन्यदवशिष्यते ।
मय्यनन्तगुणे ब्रह्मण्यानन्दानुभवात्मनि ।। ४९ ।।
मयि भक्तिं लब्धवतो जनस्य अन्यत्किमनशिष्यते न किञ्चिदपीत्यर्थः ।
अहमिवपूर्णकामः स्यादिति भावः । 
स्वकअतपद्येन भगवन्तं भक्तिं प्रार्थयते— 
व्रताध्वरस्पर्शनतीर्तमज्जना
द्विजन्मपुण्यादिषु पुण्यसंहतिः ।
क्षमा न यस्या अपि षोडशीं कलां 
ममास्तु सा भक्तिरहैतुकी हरौ ।। ५० ।।
व्रतान्येकादश्यादीनि अध्वरा अश्वमेधाद्याः स्पर्शनानितुलापुरुषदानानि ।।
इति भागवताब्ध्युत्थे हरिभक्तिसुधाकरे
भक्तिप्रांसिनी नाम सम्पूर्णा पञ्चमीकला ।। 
इति पञ्चमी कला 
अथ षष्ठी कला 
लक्षणं भक्तियोगस्य षष्ठ्यामथ निरूप्यते ।
योगादङ्गगुणादीनां भेदो नानाविधोस्य च ।। १ ।। 
अङ्गानां श्रवणकीर्तनादीनां गुणानां सत्त्वादीनामादिशब्दादधममध्यमोत्तमत्वानां च योगादस्य भक्तियोगस्य नानाविधो भेदश्च निरूप्यत इत्यर्थः । पूर्वकलान्ते भक्तिं लब्धवतः साधोः किमन्यदवशिेयत इत्युक्क्तं तत्रका भक्तिरित्यपेक्षायां उत्तमाया भक्तेर्लक्षणमाह तृतीये पञ्चविंशेऽध्याये देवहूतिं प्रति कपिलवाक्येन— 
देवानां गुणलिङ्गानामानुश्रविककर्मणाम् । 
सत्त्व एवैकमनसो वृत्तिः स्वाभाविको तु या ।। २ ।।
अनिमिक्षाभागवती भक्तिसिद्धेर्गरीयसी ।
जरयत्याशु याकोशं निगीर्गमनलो यथा । ३ ।।
एकमेकरूपमविकृतं शुद्धं मनो यस्य पुंसस्तस्य गुणा विषया लिङ्गान्ते ज्ञायन्ते यैस्तेेषां देवानां द्योतनात्मकानां इन्द्रियाणां तदधिष्ठातॄणां देवानां वा सत्त्वमूर्तौ हरावेव यवृत्तिः सा भक्तिः सिद्धेर्मुक्तेर्गरीयसीत्युत्तरेणान्वयः कथम् अनिमित्तानिष्कामा स्वाभाविकी अयत्नसिद्धातेषामेवं विधवृत्तौ हेतुमाह गुरोरुच्चारणमनुश्रूयते इत्यनुश्रवो वेदः तद्विहितमानुश्रविकं तदेवकर्मयेषां मुक्तिश्च प्रासङ्गिको भवत्येवेत्याह या भक्तिः कोशं लिङ्गं शरीरमात्मावरकमज्ञानं जरयति क्षपयति स्वप्रयत्वं विनैव सिद्धौदृष्टान्तः निगीर्णं भुक्तमन्नं अनलो जाठरो यथा जरयति इति भक्तस्माना या सेनैव मोक्षो भवतीत्यर्थः । 
अङ्गभेदाद्भक्तिभेदं निरूपयति एकादशे ,कादशेध्याये भक्तिस्त्वय्युपपद्यते कीदृशी सद्भिरादृतेति उद्धवप्रश्नानन्तरं भगवद्वाक्येनाष्टभिः— 
मल्लिङ्गमद्भक्तजनदर्शनस्पर्शनार्चनम् ।
परिचर्यास्तु विप्रह्वगुणानामनुकीर्तनम् ।। ४ ।।
लिङ्गानि प्रतिमादीनि प्रहः प्रणामः ।
मत्कथाश्रवणे श्रद्धा मदनुध्यानमुद्धव ।
सर्वलाभोपरणं दास्येनात्मनिवेदनाम् ।। ५ ।
सर्वलाभोपहरणं सर्वलब्धस्य समर्पणम् ।
मज्जन्मकर्मकथनं मम पर्वानुमोदनम् । 
गीतताण्डवादित्रगोष्ठीभिर्मद्गृहोत्सवः ।। ६ ।।
पर्वाणि जनमाष्टम्यादीनि । तदनुमोदनम् । 
यात्राबलिविधानं च सर्ववार्षिकपर्वसु ।
वैदिकी तान्त्रिकी दीक्षा मदीयव्रतदारणम् ।। ७ ।।
बलिविधानं पुष्पोपहारादिसमर्पणं वार्षिकपर्वसु चातुर्मास्यैकादश्यादिषु विशेषतः ।
मदर्चास्थापने श्रद्धा स्वतः संहत्यचोद्यमः ।
उद्योनोपवनाक्रीडपुरमन्दिर कर्मणि ।। ८ ।।
अर्चाप्रतिमा उद्यानादिकरणसमार्थ्ये सति स्वतः असतिचान्यैः संहत्योद्यमः उद्यानं पुष्पप्रधानं वनं उपवनं फलप्रधानं वनं आक्रीडं क्रीडास्थानम् ।
सम्मार्जनोपलेपाभ्यां सेकमण्डलवर्तिनम् ।
गृहं सुश्लेषणं मह्यं दासवद्यदमायया ।। ९ ।।
सम्मार्जजं रजसोपाकरणं उपलोपो गोमयो दकादिभिरालेपः सेकस्तैरेव प्र्रोक्षणं मण्डलवर्तिनं सर्वतोभद्रादिकरणं मह्यं मम ।
अमानित्वमदम्भित्वं कृतस्यापरिकीर्तनम् ।
अपिदीपावलोकं मे नोपयुञ्ज्यान्निवेदितम् ।। १० ।। 
कृतस्तधर्मस्यापरिकीर्तनं स्वयमन्येनवा निवेदितं दीपावलोकमपि नस्वीकृर्यात् एतच्च स्थावरविषयं रागप्राप्तविषयं वा भक्त्या तद्ग्रह्यमेवनभोगकामनया ग्राह्यमित्यर्थः । 
षडि्भर्मासोपवासैश्च यत्फलं परिकोतितम् ।
विष्रोर्नैवेद्यसिद्धान्नॠं पुण्यं तद्भुञ्जतां कलौ ।।
ह्रदिरूपं मुखेनाम नैवेद्यमुदरे हरेः ।।
पादोदकं च निर्माल्यं मस्तके यस्य सोऽच्युतः । इति वचनात् । यद्वा अन्यस्मैविनिवेदितं मे नोपयुञ्ज्यात् मह्यं ननिवेदयेदित्यर्थः ।
विष्णोर्निवेदितान्नेन यष्टव्यं देवतान्तरम् ।
पितृभ्यश्चापि तद्देयं तदानन्त्याय कल्पते ।।
पितृशेषन्तु यो दद्याद्धरये परमात्मने ।
देवोधाः पिरस्तस्य भवन्ति क्लेशभागिनः । इति ।।
यद्यदिष्टतमंलोके यच्चापि प्रियमात्मनः ।
तत्तन्निवेदयेन्मह्यं तदानन्त्यायकल्पते ।। ११ ।। 
यद्यप्येतानि भक्तिलक्षणानि तथापि श्रवणादीनां नवानामत्रशास्त्रेप्राधान्यमित्यप्रित्याह सत्पमेपञ्चमेऽध्याये हिरण्यकशिपुं प्रति प्रह्लादवाक्येन द्वाभ्याम्— 
श्रवणं कीर्तनं विष्णोः स्मरणं पादसेवनम् ।
अर्चनं वन्दनं दास्यं सख्यमात्मनिवेदनम् ।। १२ ।।
इति पुंसार्पिता विष्णौ भक्तिश्चेन्नवलक्षणाः ।
क्रियते भगवत्यद्धातन्मन्येधीतमुत्तमम् ।। १३ ।। 
श्रवणादीनां लक्षणानि तत्तत्कलायां दर्शयिष्यामः इति नवलक्षणानि यस्याः साचेदधीतेन भगवति भक्तिः क्रियते साचापिर्छ्वतैव न तु कृतपश्चादर्प्यते तदुत्तममधीतं मन्ये नत्वस्माद्गुरोरधीतं रिक्षितं वा तथा विधं किञ्चिदस्तीति भावः । अत्रैवं ज्ञेयम् । श्रवणदीनां मुख्यभक्त्यपेणक्षया अङ्गत्वं तत्तद्रूपभक्तिसञ्जाततत्तद्रूपसुखस्फूर्ति दशायामङ्गित्वं उक्तं च— 
‘अङ्गत्वं श्रवणादीनां मुख्यभक्तेरपेक्षया ।
तत्तद्रूपसुखस्फूर्तावङ्गित्वमपि विद्यते ।।’  इति ।
गुणयोगाद्भक्तियोगस्य नानाविधत्वमित्याह तृतीये ऊनत्रिंशेध्याये देवहूतिं प्रति कपिलवाक्येन चतुर्भिः— 
भक्तियोगो बहुविधोमार्गैर्भाविनि भाव्यते ।
स्वभावगुणमार्गेण पुंसा भावो विभिद्यते ।। १४ ।।
मार्गैः प्रकारविशेषैः । तानेवाह— स्वभावभूता येगुणास्तेषां मार्गेण वृत्तिभेदेनेति भावः । अयमभिप्रायः फलसङ्कल्पभेदाद्भक्ति भेद इति भावः तदेवाह— 
अभिसन्धाय यो हिं सां दम्भं मात्मसर्यमेव च ।
संरम्भाद्भिन्नदृग्भावं मयि कुर्यात्सतामसः ।। १५ ।।
भक्तिभेदाद्भक्तिभेदो ज्ञेयः हिं सादिकमभिसन्धाय सङ्कल्पक्रोधात् भिन्नदृक् भिन्नदर्शीयोभावं भक्तिं कुर्यात् सतामसस्त्रिविधः । त्रैविध्यमत्रानुक्तमपि हिं सादीनां त्रयाणां पृथङि्नर्देशात् पुराणन्तरवचनाच्च ज्ञेयम् । 
यथा बृहन्नारदीये—
येचान्यस्य विनाशार्थं यजन्ते श्रद्धया हरिम् ।
खलवत्पृथिवीपालसाभक्तिस्तामसाधमा ।।
योर्चयेत्कैतवधिया स्वैरिणीस्वपतिं यथा । 
नारायणं जगन्नाथं सावैतामसमध्यमा ।।
देवपूजापरान्दृष्ट्वा मत्सराद्योर्चयेद्दरिम् ।
श्रुणुष्व पृथिवीपाल साभक्तिस्तामसोत्तमा ।।
राजसमाह— 
विषयानभिसन्धाय यश ऐश्वर्यमेव च ।
अर्चादावर्चयेदद्योमां पृथग्भावः सराजसः ।।
पृथग्भावो भेददर्शी सत्रिविधो राजसः यथातत्रैव—
धनधान्यादिकं यस्तु प्रार्थयन्नर्चयेद्धरिम् ।
श्रद्धया परयाविष्टः साभक्तीराजसाधमाः ।।
यः सर्वलोकविख्यातां कीर्तिमुद्दिश्य माधवम् ।
अर्चयेत्परया भक्त्या सावैराजसमध्यमा ।।
सालोक्यादिपदं यस्तु समुद्दिश्यार्चयेद्धरिम् ।
विज्ञायपृथिवीपाल साभक्तीसाराजसोत्तमा ।। 
सात्त्विकमाह— 
कर्मनिर्हारमुद्दिश्य परस्मिन्वा तर्पणम् ।
यजेद्यष्टव्यमिति वा पृतग्भावः ससात्त्विकः ।।
कर्मनिर्हारं पापक्षयम् । परस्मिन्यरमेश्वरे तदर्पणं कर्मार्पणं भगवत्प्रीतिमुद्दिश्येत्यर्थः सत्रिविधः सात्त्विकः भेददर्शित्वमर्चादावर्चनं त्रिष्वपि समानम् । यथा तत्रैव—
यस्तु स्वकृतपापानां क्षयार्थं पूजयेद्धरिम् ।
श्रद्धया परया राजन् सा भक्तिः सात्त्विकाधमा ।।
हरेरिदं प्रियमिति शुश्रूषां कुरुते नरः ।
जने स श्रद्धया युक्तो क्षेया सात्त्विकमध्यमा ।।
विधिबुद्ध्यार्चयेद्यस्तु दासीवच्चक्रपाणिनम् ।
भक्तीनां प्रवराज्ञेया साभक्तिः सात्त्विकोत्तमा ।।
तदेवं तामस्यादिभक्तिषु त्रयस्त्रयो भेदाः । तासु च यथोत्तरं श्रैष्ट्यम् । एवं श्रवणकीर्तनादयो नवापि प्रत्येकं नवभेदाः सगुणा भक्तिरेकाशीति भेदा ।
 एकाङ्गी बहुलाङ्गीति सा भक्तिर्द्विविधा भवेत् । तत्रैकाङ्गीमाह द्वितीये चतुर्थे अध्याये शौनकादीन् प्रति सूतवाक्येन—
वैयासिकेरिति वचस्तत्त्वनिश्चयमात्मनः ।
उपधार्यमतिं कृष्ण औत्तरेयः सतीं व्यधात् ।। १८ ।।
वैयासिकेः शुकस्येत्येवम्भूतमात्मनस्तत्वनिश्चयो यस्मात्तद्व च उपधार्य आकलय्य औत्तरेयः परीक्षित् कृष्ण एव सेव्यः नान्य एवम्भूतां एकश्रवणणरूपं मङ्गलं यस्यां सा एकाङ्गीत्यर्थः । एवं कीर्तनादिेु द्रष्टव्यम् ।
बहुलाङ्गीमाह दशमे दामेऽध्याये भगवन्तं प्रति नलकूबरमणिग्रीव वाक्येन— 
वाणी गुरानुकथने श्रवणौ कथायां 
हस्तौ च कर्मसु मनस्तव पादयोर्नः ।
स्मृत्यां शिरस्तव निवासजगत्प्रणामे 
दृष्टिः सतां दर्शनेस्तु भवत्तनूनाम् ।। १९ ।।
न आवयोर्द्वयोश्चेति द्विवचनस्थाने बहुवचनमस्मत्सम्बन्धिनां सर्वेषा मित्याशयात् तवनिवासभूतं यज्जगत्तस्य प्रणामेत्वन्निवास इति बहुमाने जगत्प्राणामे शिरोक्त्वित्यर्थः । भवत्तनूनां भवतोमूर्तीनां एकेन भक्तेनबहूनामङ्गानां याच्यमानत्वात् भक्तिर्बहुलाङ्गीत्यर्थः । तदेवं साधनात्मिकां भक्तिं निर्णीय अधिकारिणं निरूपयति एकादशे द्वाविंशेऽध्याये भगवद्वाक्येन— 
यदृच्छया मत्कथादौ जातश्रद्धस्तु यः पुमान् ।
न निर्विण्णो नाति सक्तो भक्तियोगोऽस्य सिद्धिरः ।। २० ।।
यदृच्छया केनापि भाग्योदयेन । उक्तं च— 
नारायणेन दृष्टश्चेत्प्रति बुद्धोा भवेत्युमान् ।
एवमात्मेच्छया राजन्प्रतिबुद्धो नजायते ।। इति ।
न निर्विण्णः अनित्यताबुद्ध्या ऐहिकामुष्मिक भोगेेषु निरक्तः । प्रमत्ततां वाययति अज्ञानवदति सक्तोन । तस्य भक्त्याधिकारिणो भक्तियोगप्राप्तिप्रकारमाह वत्रैव चतुर्भिः—
जातश्रद्धो मत्कथासु निर्वर्णः सर्वकर्मसु ।
वेददुःखात्मकान् कामान्परित्यागेऽप्यनीश्वरः ।। २१ ।।
मत्कथासु जाश्रद्धः अत एवान्येषु कर्मसूद्विग्नः न तु तत्फलेषु विरक्तः तदाहवेदेति । यद्यपि वेद तथापि परित्यागेप्यनीश्वरः अशक्तः ।
ततो भजेतमां प्रीतः श्रद्धलुर्दृढनिश्चयः । 
जुषमाणश्च तान् कामान्दुःखोदर्कांश्च गर्हयन् ।। २२ ।।
एवं भूतो यः स एव श्रद्धालुः भक्त्यैव सर्वं भविष्यतीति दृढनिश्चयः सन् । ततस्तदनन्तरं मां प्रीत्या भजेत् । विषयांस्तु सेवमानोपि प्रीतिं न कुर्यादित्याह गर्हयन्निति । कथं भजति किं वा ततो भवति तत्राह— 
प्रोक्तेन भक्तियोगेन भजतो मा सकृन्मुनेः ।
कामेहृदय्या न श्यन्ति सर्वे मयि हृदिस्थिते ।। २३ ।।
मल्लिङ्गमद्भक्तजनेत्यादिना प्रोक्तेन मामसकृन्नित्यं भजतः हृदय्या हृद्गतः कामा नश्यन्ति ।
भिद्यते हृदयग्रन्थिश्छिद्यन्ते सर्व संशयः ।
क्षीयन्ते चास्य कर्माणि मयि दृष्टेऽखिलात्मनि ।। २४ ।।
हृदयग्रन्थिरहङ्कारः तत्पूर्वकाश्च सर्वे संशया असम्भवनादयः कर्माणि आरब्धफलानि संसारहेतुभूतानि । हरेर्भजनं योगसाधनवदति दुष्करं नेति दर्शयन् प्रकरणार्थमुपसंहरति द्वितीये द्वितीयोऽध्याये परीक्षितं प्रति शुकवाक्येन— 
एवं स्वचित्ते स्वत एवसिद्ध आत्माप्रियोर्थो भगवाननन्तः ।
तं निर्वृतो नियतार्थो भजते संसारहेतूपरमश्च यत्र ।। २५ ।।
एवं ननिर्विण्णो नातिसक्तः सन् तां भजेत । भजनीयत्वे हेतवः स्वचित्ते स्वत एव सिद्धः कुतः यत आत्मा यत एव प्रियः प्रियस्य च सेवासुखरूपैव अर्थः सत्यः न तु नात्मवन्मिथ्या भगवान्भजनीय गुणः अनन्तो नित्यः य एवम्भूतस्तं भजेत नियतार्थो निश्चितः तदनुभवान्येन निवृतः सन् इति स्वतः सुखात्मकत्वं दर्शितम् । किञ्च यत्र यस्मिन् भजने सति संसारहेतोरविद्यया उपरमो नाशो भवति ।
इति भागवताब्ध्युत्थे हरिभक्तिसुधाकरे 
निर्णीते भक्तिभेदाखया षष्ठीर्पूिमगात्कला ।। २६ ।। 

इति षष्ठी कला 
श्रीः 
अथ सप्तमी कला   
कलायामथसप्तम्यां श्रव्य योरूकर्मणाः ।
निरूप्येते भगवतः पुण्ये श्रवणकीर्तने ।। १ ।।
तयेर्लक्षणमाह—
हरेर्नामगुणादीनां श्रुतिभ्यां हृद्गतीकृतिः ।
श्रवणं कीर्तनं तेषां स्वमुखेन प्रकाशनम् ।। २ ।।
आदिपदेनयशोलीलाचरितानां परिग्रहः । भगवत्कथामृतश्रवणपरोहं ममतासमुत्थितमात्मोहं परित्यजति नान्य इत्याह चतुर्थे सप्तमेऽध्याये भगवन्तं प्रति विद्याधराणां वाक्येन— 
त्वन्माययार्थमभिपद्य कलेवरेऽस्मिन् 
कृत्वाममाहमितिदुर्मतिरुत्पथैः स्वैः । 
क्षिप्तोऽप्यसद्विषयलालस आत्ममोहं
युष्मत्कथामृतनिषेवक उद्व्युदस्यते ।। ३ ।।
अन्यं पुरुषार्थ साधनं कलेबरमभिपद्यप्राप्यास्मिन् त्वन्मायया ममेत्यहमित्यभिमानं कृत्वा इदमात्ममोहं युष्मत्कथामृतनिषेवक उदुच्चैर्व्युदस्येत, परित्यजेन्नान्य इत्यर्थः । ननु स्वैः पुत्रादिभिरधिक्षिप्तोदुःखितः सन् परित्यजेदेव नेत्याहुः क्षिप्तोऽपि दुर्मतिः असत्सुविषयेषु लालसा तृष्णा यस्य । 
आस्तां श्रवणं भगवत्कथाप्रश्नेऽपि वक्त्रादीन्पुनातीत्याह दशमे प्रथमेध्याये परीक्षितं प्रति शुकवाक्येन— 
वासुदेवकथाप्रश्नः पुरुषां स्त्रीन्पुनाति हि ।
वक्तारं पृच्छकं श्रोतॄंस्तत्पादसलिलं यथा ।। ४ ।।
श्रोतॄन् पृच्छकव्यतिरिक्तान् सभ्यान् । प्रतिक्षणमच्युतस्यवार्ताप्रसङ्ग इति यत्सतामयं स्वभाव एवेत्याह दशमेत्रयोदशेऽध्याये परीक्षितं प्रति शुकवाक्येन— 
सतामयं सारभृतं निसर्गो यदर्थवाणी श्रुतिचेतसामपि ।
प्रतिक्षणं नव्यवदच्युस्य यत् स्त्रिया विटानामिव साधुवार्ता ।। ५ ।।
सारभृतां सारग्राहि णामयन्निसर्गः स्वभावः कोसौ अच्युतस्य वार्ता प्रतिक्षणं नव्यवद्भवतीति यत् विटानां स्त्रैणानां स्त्रियाः कामिन्या वार्तेव कथं भूतानां सतां या अच्युतवार्तैवार्थो येषशं तानि वाणीश्रुतिचेतांसि येषां तथा भूतानामपि । सतां स्वभावोयमस्तु अन्योपि तत्कथारूचिं को न कुर्यादित्याह प्रथमेद्वितीयेऽध्याये शौनकादीन्प्रति सूतवाक्येन— 
यदनुध्यानासिना युक्ताः कर्मग्रन्थिन्निबन्धनम् ।
छिन्दन्ति कोविदास्तस्य को न कुर्यात्कथारतिम् ।। ६ ।।
यस्यानुध्यानमेवासिः खड्गः तेन मुक्ताविवेकिनः ग्रन्थिमहङ्कारं निबध्नाति यत्कर्मतच्छिन्दन्ति तस्य कथायां रतिं कोनकुयात् । तामेव विशिनष्टि तृतीये चतुर्दशेध्याये विदुरं प्रतिमैत्रेय वाक्येन— 
ययोत्तानपदः पुत्रो मुनिनागीतयाभिकः ।
मृत्योः कृत्वैव मूध््नर्यङ्घ्रिमारुरोह हरेः पदम् ।। ७ ।।
यया उत्तानपदः पुत्रो ध्रुवः मुनिना नारदेन यदा ध्रुवाय सुनन्दादिभिर्विमानमानीतं तदास्यदेहत्यागोपोक्षितः स्यादिति । मृत्यावासन्नेपि देहं न तत्याज किन्तु सोपान इति तस्यमूधर्ि्नपदं दत्वा विमानमारुत्यविष्णुपदमारूढः अतो हरिकथाश्रवणपरोधन्य इत्याह दशमेत्रयोदशेद्याये शुकम्प्रति परीक्षिद्वाक्येन— 
वयन्धन्यतमा लोके गुरवो यत्रबन्धवः ।
यत्पिबामो मुहुस्त्वतः पुण्यं हरिकथामृतम् ।। ८ ।।
पुनस्तदेव कथामृतं विशिनष्टि दशमे सप्तमेध्याये शुकं प्रतिपरीक्षिद्वाक्येन 
यच्छृण्वतोऽपैत्यरतिर्वितृष्णा स्त्वं विशुद्ध्यत्यचिरेण पुंसः ।
भक्तिर्हरौ तत्पुरुषेषु सख्यं तदेव हारं वदमन्यसेचेत् ।। ९ ।।
यच्छृण्वतः पुंसः पुरुषमात्र्यारतिर्मनोग्लानिस्त्त्तन्मूला विविधातृष्णा च अपगच्छति तथा सत्त्वविशुद्धि हरिदास सव्यानि च भवन्ति तदेव हारं हरिचरितं मनोरमं वा वद यदि मन्यसे अनुग्रहं करोषि । अनशनादितापनिवर्तकं हरिचरितामृतमित्याह द्वितीयेऽष्टमे शुकम्प्रतिपरीक्षिद्वाक्येन— 
नमेऽसवः परायन्ति ब्रह्मन्ननशनादिभिः । 
पिबतोच्युपीयूषं त्वन्मुखाम्बुजनिः सृतम् ।। १० ।।
नपरायन्ति नामगच्छन्ति नव्याकुलानि भवन्तीत्यर्थः अच्युतपीयूषम्पिबतः अतिमधुरत्वात्तापहारकत्वात् तच्चरितश्रवणे तृप्तिर्महतां नोपपद्यत इत्याह प्रथमे प्रथमेऽध्याये सूतं प्रति शौनकादीनां वाक्येन—
वयन्तु नवितृप्याम उत्तमश्लोकविक्रमे ।
यच्छृण्वतां रसज्ञानां स्वादुस्वादुपदेपदे ।। ११ ।।
उद्गच्छति तमो यस्मात्स उत्तमस्तथाभूतः श्लोको यशो यस्य विक्रमेतु विशेषेण नवितृप्यामः अलमितिनमन्यामहे तत्र हेतुः यद्विक्रमं शृृण्वतामिति यद्वा अन्ये तृप्यन्तु नाम वयन्तु नेतितुशब्दस्यान्वयः । अयमर्थः त्रेधाह्यःलम्बुद्धिर्भवति । उदरादिभरणेन  वारसाज्ञानेनवा स्वादुविशेषाभावाद्वा । तत्र श्रुण्वतमित्यनेन श्रोत्रस्याकाशत्वान्नभरणमित्युक्तम् । रसज्ञानानमित्यनेन चाज्ञानतः पशुतृप्तिर्निराकृता इक्षुभक्षणवद्रसान्तराभावेन तृप्तिं निराकरोति पदे पदे प्रतिक्षणं स्वादुतोपि स्वादु । यतो मर्त्यानां कृष्णचरितममृतमित्याह प्रथमेऽष्टादशेऽध्याये सूतं प्रति शौनकादीनां वाक्येन— 
सृजजीवसमाः सौम्यः शाश्वतीविशदं यशः ।
यत्त्वं शंससि कृष्णस्य मर्त्यानाममृतं हिनः ।। १२ ।।
शाश्वतीः समाः अनन्वान्वत्सरान् जीव अत्यन्त सं योगे द्वितीया विशुद्धं यशः शंससि कथयसि यद्यस्मान्मर्त्यानाममृतं मरणनिवर्तकम् ।
ननु निर्गणस्य परमेश्वस्य कुतो यशः तच्छ्रवणेना कोलाभस्तत्राह नवमेचतुर्विंोध्याये परीक्षितं प्रति शुकवाक्येन द्वाभ्याम्— 
कलौ जनिष्यमाणानां दुःखशोकतमोनदः ।
अनुग्रहाय भक्तानां सुपुण्यं व्यतनोद्यशः ।। १३ ।। 
तस्मिन् सत्कर्णपीयूषे यशस्तीर्थवरे सकृत् ।
श्रोत्राञ्जलिरुपस्पृश्य धुनुते कर्मवासनाम् ।। १४ ।।
यस्मिन्यशोरूपतीर्थवरे श्रोत्रमेवाञ्जलिः पानसाधनं यस्य सपुमान् सकृदप्याचमनापात्रं कृत्वा तत्सौन्दर्याकृष्टचित्तः कर्मवासनां धुनुते ।
हरिचरितामृतश्रवणपरा मोक्षमपि तेच्छन्ति किमुतस्वर्गादिसुखमित्याह दशमे सप्ताशीतितमेऽध्याय भगवन्तं प्रति शुतीनां वाक्येन—
दुखगमात्मतत्त्वनिगमाय तवात्त तनोः 
चरितमहामृताब्धिपरिवर्तपरिश्रमणाः ।
नपरिलसन्ति केचिदपवर्गमपीश्वरते चरण
सरोजहं सकुलसङ्गविसृष्टगृहाः ।। १५ ।।
भो ईश्वरः दुरवगमं दुर्बोधं यदात्मतत्त्वं यस्यनिगमाय ज्ञापनाय तव आत्तजनोः आविष्कृतमूर्तेः दशितदेहस्यचरितमहाब्धिपरिवर्तपरिनमणाः चरितमेव महामृताब्धिस्तस्मिन्परिवर्तो विगाहस्तेन परिश्रमणाः परिवर्जनार्थः श्रमणं श्रमः तेन विगाहे न परिगतं श्रमणं श्रमो येषां गतश्रमा इत्यर्थः । अपकाविरला इति दर्शयति  नकेवलमन्ेयन्नेच्छन्ति किन्तु तेनैव सुखेन पूर्णाः सन्तः पूर्वसिद्धं गृहादि सुकमपि उपेक्षन्त इत्याह ते चरणसरोज हंसकुलसङ्गस्तेन विसृष्टा गृहा यैस्ते तथा । यत एवं भूतो हरिचरितामृतमहिमा अतः तच्छ्रवणेऽलम्बुद्धिः कस्यस्यादिति कथयन्नुपसंहरति तृतीये पञ्चमेऽध्याये मैत्रेयं प्रति प्रह्लादवाक्येन—
कस्तूत्पूयत्तीर्थपदाभिधानात्सेतषुवः सूरिभिरीड्यमानात् ।
सःकर्णनाडीं पुरुेस्य यातो भवप्रदाङ्गेहरतिं छिनत्तिः ।। १६ ।।
तीर्थपदस्य कृष्णस्याभिधानात्कथामृतात् सतेषु समाजेषु सूरिभिर्नारदादिभिः ।
अथ कीर्तनमाह— तत्र हरि यशः कथनादितरसाधनेन दुःखनिवृत्तिर्नास्तीत्याह प्रथमेध्याये वेदव्यासं प्रतिनारदवाक्येन—
त्वमप्यदभ्रश्रुविश्रुविभोः समाप्यते 
येन विदां बुभुत्सितम् ।
प्रख्याहि दुःखैर्मुहुरर्दितात्मनां 
सङ्क्लेशनिर्वाणमुशन्ति नान्यता ।। १७ ।।
अदभ्रमनल्पं श्रुतं यस्य हे अदभ्रशुत विभोर्विश्रुतं यशः प्रख्याहिकथयमेन विश्रुतेन बुद्धेन विदुषां बुभुत्सितं बौद्धमिच्छासमाप्यते । यस्माद्दुःखैः पीडितानां क्लेाश शन्ति  प्रकारन्तरेण मन्यन्ते । हरिचरितगानपरस्य संसार भञ्जं नास्तीत्याह सप्तमेनवमेऽध्याये भगवन्तं प्रति प्रह्लादवाक्येन— 
नोवोद्विजो परदुरत्ययवैतरिण्याः 
त्वद्वीर्यगायनमहामृतमग्नचित्तः ।
शोचे ततो विमुखचेत इन्द्रियार्थ-
मायासुखाय भरमुद्वहतो विमूढान् ।। १८ ।।
हे पर सर्वोत्तम त्वद्वीर्यगायनमेण महामृतं तस्मिन् मग्नञ्चित्तं यस्यसोहं भवदुरत्ययवैतरण्या नोद्विजे किन्तु विमूढान् शोचामितानेवाह ततो महामृताद्विमुखं चेतो येषां प्रत्युत इन्द्रियार्तनिमित्तं यन्मायसुखं तदर्थं भरं कुटुम्बादिभारमुद्वहतः । यत एवम् अतो हरि कथामृतगायकभाग्यं श्लाघ्यते प्रथमे षष्ठे अध्याये शौनकादीन् प्रति सूतवाक्येन—
अहो देवर्षिधन्यो यः कीर्तिं शार्ङ्गधन्वनः ।
गायन्माद्यन्निदं तन्त्र्या रमयत्वान्तरं जगत् ।। १९ ।।
माद्यन् हृष्यन् तन्त्र्यावीणया । भगवद्गानध्वनिरपि दिशामङ्गलपरिहरीत्याह— दशमेेदचत्वारिंशेध्याये परीक्षितं प्रतिशुकवाक्येन—
उद्गायतीनामरविन्दलोचनं व्रजाङ्गनानां दिवमस्प•द्धनिः ।
दध्नश्च निर्मन्थनशब्दमिश्रितो निरस्यते येनदिशाममङ्गलम् ।। २० ।।
येन ध्वनिना दिशाममङ्गलं निरस्यते किमुतगायकस्येति भावः । परमप्राप्तिसाधनमेतदेवेत्यहं तृतीयेपञ्चदशेऽध्याये देवान्प्रति ब्रह्मवाक्येन—
यच्च व्रजन्त्यनिमिषामृषभानुवृत्त्या 
दूरे यमा उपरि निस्पृहणीयशीलाः ।
भर्तुर्मिथः सुयशसः कथनानुराग 
वैक्लब्यबाष्पकलया पुलकीकृताङ्गाः ।। २१ ।।
यच्च वैकुण्ठं न उपरिस्थितं व्रजन्ति के अनिमिषां देवानामृषभः श्रेष्ठः हरिस्तस्यानुवृत्त्या दूरे यमो येषां यद्वा दूरी कृत यमनियमाः दूरेहमामिति पाठे दूरीकृताहङ्कारा इत्यर्थः स्पृहणीयं करुणादि शीलं येषां किञ्चभर्तुः हरेर्यत्सुयशस्तस्य मिथः कथने योनुरागः तेन वैक्लब्यं नैवश्यं तेन बाष्पकलया सह पुलकीकृतमङ्गं येषां यद्वा न उपरीति व्रजतां विशेषणम् । भगवच्चरितं गायतां मोक्षेप्युपेक्षामाह अष्टमेतृतीयेध्याये गजेन्द्रवाक्येन— 
एकान्तिनो यस्य नकिञ्चनार्थं वाञ्छन्ति ये वै भगवत्प्रपन्नाः ।
अत्यद्भुतं यच्चरितं सुमङ्गलं गायन्त आनन्दसामुद्रमग्नाः ।। २२ ।।
यस्यैकान्त्त्तभक्ताः कञ्चनार्थं धर्मादिषु न वाञ्छन्ति ............... इत्युत्तरेणान्वयः तत्र हेतुः तत्रहेतुः अत्यद्भुतमित्यादि । अत्र सदाचारं प्रमाणयति द्वितीये प्रथमे अध्याये परीक्षितं प्रति शुकवाक्येन— 
प्रायेण मुनियो राजन्निवृत्ता विधिनिषेधतः ।
नैर्गुण्यस्था रमन्तेस्म गुणानुकथने हरेः ।। २३ ।।
निधिनिषेधतः विधिनिषेधाभ्यां निवृत्ताः नैर्गुण्ये ब्रह्मणिस्थिता अपि सुप्रसिद्धम् । भगवद्यशोवर्णनरहितं वाक्यातुर्यं निन्दति द्वादशे द्वादशेऽध्याये शौनकादीन्प्रति सूतवाक्येन— 
नयद्वचश्चित्रपदं हरेर्यशः 
जगत्पवित्रं प्रगृणीत कर्हिचित् ।
तद्धाङ्क्षतीर्थं न तु हंससेवितं 
यत्राच्युतस्तत्र हि साधवोऽमलाः ।। २४ ।।
चित्राणि पदानि यस्मिंस्तदपि जगत्पवित्रयतीति तथा तत् हरेर्यशः न प्रगृणीत न वर्णयेत् तद्वचः ध्वाङ्क्षतीर्थं काकतुल्यनराणां रतिस्थानं नतहंसैः सेवितम् । यथा कथञ्चिदिद्वष्णुनामकीर्तनपरो यातनां नार्हतीत्याह षष्ठे द्वितीयेऽध्याये यमदूतान्प्रति विष्णुदूतवाक्येन—
पतितं स्खलितो भग्नः सन्दि(न्द)ष्टस्तप्त आहतः ।
हरिरित्यवशेनाह पुमान्नार्हति यातनाम् ।। २५ ।। 
अवशेनापि यो हरिरित्याह स यातनां नार्हत पुमानित्यनेन नात्रवर्णाश्रमादिनियम इत्युक्तम् । अवशत्वमेवाह पतितः प्रासादादिभ्यः स्खलितो मा.....त्रो भग्नो भग्नगात्रः सन्दष्टः सर्पादिभिः तप्तोन्नरादिना । अतो द्वादशाब्दादिप्रायश्चित्तैरपि समूलमनिवर्तयितव्यानां महापातकानां हरिकीर्तनमेव मुख्यं प्रायश्चित्तमित्युपसंहरति षष्ठेतृतीयेध्याये परीक्षितं प्रति शुक्रवाक्येन— 
तस्मात्सङ्कीर्तनं विष्णोर्जगन्मङ्गलमंहसाम् ।
महतामपि कौरव्य विद्ध्यैकान्तकनिष्कृतम् ।। २६ ।।
जगतो मङ्गलरूपं ऐकान्तिकनिष्कृतं श्रेष्ठप्रायश्चित्तम् । ननु कीदृशानि चरितानि श्रवणी यानि कीर्तयीयानीत्यादित आरभ्य श्रीकृष्णचरितं सङ्क्षिप्याह द्वाभ्यां नवमे चतुर्विंशेध्याये परीक्षितं प्रति शुकवाक्येन— 
जातो शतः पितृगृहाद्वजमेधितार्थः 
हत्वारिपून् सुतशतानि कृतोरुदारः । 
उत्पाद्य तेषु पुरुषः क्रतुभुः समाज( ? )
आत्मानमात्मनिगमं प्रथयञ् जनेषु ।। २७ ।।
पूर्वं महापुरुष रूषेण जातः पश्चात्पुरुषो मनुष्याकारः सन्व्रजङ्गतः व्रजवासिनामेधितार्थः वर्धितपरमानन्दः रिपून्पूतनादीन् दारेषु सुतानां शतानि उत्पाद्य आत्मनिगमं स्वकीयवेदमार्गं विस्तारयन् क्रतुभिरीजे ।
पृथ्व्यास्सवै गुरुभरं क्षपयन् कुरूणा-
मन्तस्समुत्थकलिलायुधभूपचम्वः ।
दृष्ट्वा विधूय विजये जयमुद्विघोष्य 
प्रोच्योद्धवाय सपरं समगात्स्वधाम ।। २८ ।।
दृष्ष्ट्वैव भूपचमूर्विधूय विजयेऽर्जुने जयमुद्विघोष्य श्रीमदुद्धवाय तत्त्वमुद्दिश्य स्वधामसम्यक् तेनैव रूपेण जगाम् । 
ननु केगुणाः श्रवणीयाः कीर्तनीया इत्यपेक्षायामानन्त्यान्नियमो नशक्य इत्याह दशमेचतुर्दशेध्याये भगवन्तं प्रति ब्रह्मवाक्येन—
गुणात्मनस्तेपि गुणान्विमातुं हितावतीर्णस्य कईशिरेस्य ।
कालेन यैर्वा विमितां सुकल्यैर्भुपांसवः खे महिकाद्युभासः ।। २९ ।।
गुणात्मनः गुणाधिष्ठातुस्ते तन गुणान्विमातुं एतावन्त इति गणयितुं केईशिरै समर्था बभूवुरित्यर्थः । दूरतस्तद्विशेषवार्ता कथम्भूतस्य अस्य विश्वस्य हिताय पालनाय बहुधा गुणाविष्कारेरावतीर्णस्य । ननु कालेननिपुणैः किमशक्यमात आह कालेनेति सुकल्यैरिति निपुणैर्बहुजन्मनाकालेन भूपरमाणनः विमिता विशेेषेण गणिता बभूबुरिति ते खे महिका हिमकला अपि तथा द्युभासः दिनि नक्षत्रादिकिरणपरमाणवोपि । श्रवणकीर्तने उपसंहरति तृतीये त्रयोदशेऽध्याये मैत्रेयं प्रतिविदुरवाक्येन— 
य एवमेतां हरिमेधसो हरेः 
कथां सुभद्रां कथनीयमायिनः ।
श्रुण्वीत भक्त्या श्रवयेत वोशतीं 
जनोर्दनोस्याशु हृदि प्रसीदति ।। ३० ।।
हरति संसारं मेधायस्यमहरिमेधाः तस्य कथनीयानि मायानि मायावन्तिचरितानि यस्य नवरयेतेत्यत्र ह्रस्वत्वमार्षम् । अन्यान् श्रावयेत्कीर्तयेदित्यर्थः । उशतीं कमनीयां हृदिप्रसीदति मनसि सन्तुष्यतीत्यर्थः । तस्मिन् सन्तुष्टेन किञ्चिद्दुर्लभमिति भावः ।
स्वकृतपदद्याभ्यां श्रवरकीर्तने आशंसति—
शमशालिंशुकादिसाधुभिः सततं संस्तुतमात्मार्मणे ।
श्रुणुतं श्रवणे शुतीरितं सुरसास्यशुभावहं यशः ।। ३१ ।। 
रविसूनुरतीव रोषणो रतिरस्माकम्........... ष्वहर्निशम् ।
रचितोऽञ्जलिरेषतेऽधुना रसने कीर्तयं नेतरं हरेः ।। ३२ ।।
इति भागवताब्ध्युत्ये हरिभक्तिसुधाकरे ।
श्रुतिकीर्तनवत्येषा सम्पूर्णा सप्तमी कला ।। 
इति सप्तमीकला 

अथ अष्टमी कला 

निरूप्यतेऽथस्मरणमष्टम्यां वल्लवीपतेः ।
तच्चस्थिरेण मनसा रूपादीनां विचिन्तनम् ।। १ ।।
लक्षणमाह तच्चेत्यादि । आदिपदेन गुणलीलाचरितानां परिग्रहः । भगवत्स्मरणाद्धर्मज्ञा नवैराग्यादयः सम्भवन्तीत्याह एकादशे ऊनविंशेध्याये उद्धवं प्रति भगवत्वाक्येन— 
(म)यदात्मन्यर्पितं चित्तं शान्तं सत्त्वोपबृंहितम् ।
धर्मं ज्ञानं सवैराग्यमैश्वर्यं चाभिपद्यते ।। २ ।।
(म)यदात्मनि मयीश्वरे चित्तं समर्पितं तदापुमान् धर्मादीन्प्राप्नोत्येव । भगवद्ध्यानपराणां कामोपि कामाय न भवतीत्याह दशमे द्वाविंशेध्याये गोपीः प्रति भगवद्वाक्येन— 
नमय्यावेशितधियां कामः कामाय चेष्यते ।
भर्जिताः क्वथिता धानाः पुनर्बीजाय नेष्यते ।। ३ ।। 
कामाय  पुनः  कामभोगाय  ।  विषयमहिम्ना कामस्यापि शान्ति हेतुत्वादिति भावः । कामाप्ररोहदृष्टान्तः भर्जिता जग्धाः क्वाथिताः पक्वाःधानाय वादिर्बीभायाङ्कुरोद्गमाय । तस्माद्येनकेनापि प्रकारेण भगवतिमनोनिवेशः सद्गतिहेतुरित्याह सप्तमेप्रथमेऽध्याये युधिष्टिरं प्रति नारवाक्येन— 
कामद्वेषाद्भयात्स्नेहात्तथाभक्त्येश्वरे मनः ।
आवेश्य तदघं हित्वा बहवस्तद्गतिं गताः ।। ४ ।।
तदघं काम्यादिनिमित्तं पापं हित्वा । अत्र शिष्टानुभावं प्रमाणयति—
गोप्यः कामाद्भयात्कंसो द्वेषाच्चैद्यादयो नृपाः ।
सम्बन्धाद्वृष्णयः स्नेहाद्यूयं भक्त्या वयं विभो ।। ५ ।।
एतद्दृढयति भगवद्वाक्येन दशमे तृतीयेध्याये देवकीवसुदेवौ प्रति— 
युवां मां पुत्रभावेन ब्रह्मभावेन दासकृत् ।
चिन्तयन्तो कृतस्नेहौ यास्येथे मद्गतिं पराम् ।। ६ ।।
परां मद्गतिं यास्येथे गमिष्यथः । आस्त्त्तां सर्वदा स्मरणं प्राणावसानसमयेक्षणमपि भगवतः स्मरणं परमगति हेतुरित्याह दशमेसप्तचत्वारिंशेऽध्याये नन्दं प्रति उद्धववाक्येन— 
यस्मिञ्जनः प्राणवियोगकाले क्षणं समावेश्य मनो विशुद्धम् ।
निर्हृत्य कर्माशयमाशुयाति पराङ्गतिं ब्रह्ममयोर्कवर्णः ।। ७ ।।
कर्माशयं कर्मवासनां निर्हृत्य दग्ध्वा ब्रह्ममयः सन् स्वरूपज्ञानवान् अर्कवर्णः शुद्ध सत्त्वमूर्तिः सन्पराङ्गतिं तत्पदं याति । ननु योगेन शरीरपरित्यागं विना क्षणमात्रमनस्समावेशेन तादृशीगतिः कुतः सम्भवतीत्याशङ्काह पञ्चमे ऊनविंशेऽध्याये नारायणं प्रति नारदवाक्येन— 
इदं हि योगेश्वर योगनैपुणं हिरण्यगर्भो भगवाञ्जगाद यत् ।
यदन्तकालेत्वयि निर्गुणे मनो भक्त्यादधीतोज्झित दुष्कलेबरः ।। ८ ।।
हे योगेश्वर हिरण्यगर्भो यत् योगनैपुणं जगाद इदमेतत् किन्तुभक्त्या अन्तकले पुमान् त्वयि मनोधारयेदिति यत् कथं भूतस्सन् उज्झितं दुष्कलेबरं तदभिमानो येन । युगापत्सर्वाङ्गस्फूर्तिः स्मरणे यथा सम्भवति नतथाप्रत्यक्ष इत्याह तृतीये पञ्चदशेऽध्याये सनकादीनामनुभवेन— 
तेवा अमुष्य वदनासितपद्मकोा- 
मुद्वीक्ष्य सुन्दरतराधरकुमन्दहासम् ।
लब्धाशिषः पुनरवेक्ष्य तदीयमङ्घ्रि द्वन्द्वं 
नखारुणमणिश्रयणं न दध्युः ।। ९ ।।
तेवैकिलवदनमेवासितपद्मस्य कोशमन्तर्भागस्तम् असितपद्मकोशमित्यद्भुतोपमा । सुन्दरतरे अरुणे अधरे ओष्ठे कुन्दवत् हासो यस्मिन् तदूर्ध्ववीक्ष्य लब्धमनोरथाः सन्तः नखा एवारुणमणयः तेषामाश्रयणमाश्रयभूतमङ्घ्रिद्वन्द्वं पुनरवेक्ष्य अधोदृष्ट्वा पुनः पुनरेव निरीक्ष्य युगपत्सर्वाङ्गलावण्यग्रहणाशक्तेः पश्चान्निदध्युः ध्यातवन्तः । इदानीं स्मरणप्रकारमाह एकादशेचतुर्दशेऽध्याये उद्धवं प्रति भगवद्वाक्येन— 
स्त्रीणां स्त्रीसङ्गिनां सङ्गं त्यक्त्वादूरत आत्मवान् ।
क्षेमे विविक्त आसीनश्चिन्तयेन्मामतन्त्रितः ।। १० ।।
आत्मवान् क्षेमे निर्भयेद•े विव्तिे विजने । किं कुर्वन्तं ध्यार्येत्तत्राह तृतीयेऽष्टविंशेऽध्याये देवहूतिं प्रति कपिलवाक्येन— 
स्थितं व्रजन्तमासीनं शयानं वागुहाशयम् । 
प्रेक्षणीये हितं ध्यायेच्छुद्धभावेन चेतसा ।। ११ ।।
प्रेक्षणीयमीहितं लीला यस्य । ध्यानाभ्यसनमाह द्वितीये द्वितीयेऽध्याये परीक्षितं प्रति शुकवाक्येन— 
एकैकशोङ्गानि धियानुभावयेत्पादादि यावद्धहितं गदाभृतः ।
जितञ्जितं स्थानमपोह्य धारयेत्परम्परं शुद्ध्यतिधीर्यथा यथा ।। १२ ।।
अनुभावयेत् ध्यायेत् जितं जितमयत्नतः स्फुरितं पादगुल्फादि स्थान मवयवं तत्तदुयोह्यत्यक्त्वा परं जान्वादिदारयेत् शुध्यति तस्मिन्निश्चलाभवति । स्मितस्यध्यानमाह दशमे त्रयोदशेऽध्याये परीक्षितं प्रतिशुकवाक्येन—
श्यामं हिरण्यपरिधिं वनमाल्यबर्हि
धातुप्रवालनटवेशमनुव्रतांसे । 
विन्यस्तहस्त्त्तमितरेण धुनानमब्जं 
कर्णोत्पलालककपोलमुखाब्जहासम् ।। १३ ।।
हिरण्यवत्परिधिः परिधानं यस्यातं पीताम्बरमित्यर्थः । वनमाल्यैः बर्हैर्धातुभिप्रवालैश्च नटवेषो यस्य अनुव्रतस्य सख्युरंसे विन्यस्तः निहितो हस्तो येनतं इतरेण हस्तेन लीलया अब्जं धुनानं भ्रामयन्तं कर्णयोः उत्पले यस्य अलकाः कपोलयोर्यस्य मुखाब्जे हासो यस्यतं च तं च तं च ध्यायेदिति शेषः । गृहाद्वनं ध्यानमाह-दशमे एकविंशेऽध्याये परीक्षितं प्रति शुकवाक्येन—
बर्हापीडं नटवरवपुः कर्णयोः कर्णिकारं 
बिभ्रद्वासः कनककपिशं वैजयन्तीं चमालाम् ।
चन्द्रान्वेणोदरसुदया पूरयन् गोपवृन्दैः 
बृन्दारण्यं स्वपदरमणं प्राविशद्गीतकीर्तिः ।। १४ ।।
नटवरवद्वपुर्विभ्रत् बृन्दावनं प्राविशदितिशेषः । कथं भूतं वनं स्वपदैरङ्कितैरमरणं रतिजनकं गोपबृन्दैर्गीतकीर्तिः । तथा बर्हमयमापीडं शिरोभूषणं बिभ्रत् बर्हमापीडो यस्मिन्निति वपुषो विशेषणं वा । वेणुवादनमुत्प्रेक्षते अतेनूनमपरसुधैव पूर्णाद्वेणोरुच्चरन्ती गीवत्प्रसर्पितुमर्हतीति भावः । वनाद्गृहं व्रजतो ध्यानमाह दशमेचतुर्दशेऽध्याये परीक्षितं प्रति शुकवाक्येन— 
बर्हप्रसूनवतधातुविचित्रिताङ्गः 
प्रोद्दामवेणुदलश्रुङ्गखोत्सवाढ्यः ।
वत्सान्गृणन्ननुगपीतविचित्रकीतिः 
गोपीदृगुत्सवदृशिः प्रविवेशगोष्ठम् ।। १५ ।।
प्रोद्दामा ये वेण्वादिरवास्तैरुत्सवस्त्त्तेनाढ्यः सम्पन्नः गृणन् उपलालनैराह्वयन् गोपीनान्दृशामुत्सवरूपा दृशिर्दर्शनं यस्य गोष्ठं प्रविवेशेति ध्यायेदिति शेषः । आत्मानस्य ध्यानमाह- दशमे दद्वात्रिंशेऽध्याये परीक्षितम्प्रति शुकवाक्येन—
तत्रोपविष्टो भगवन्त्स ईश्वरो योगेश्वरान्तर्हृदि कलिल्पितासनः ।
चकास गोपीपरिषद्गतोर्चितस्त्रैलोक्यलक्ष्म्येक पदं नपुर्दधत् ।। १६ ।।
तत्र गोपिकोत्तरीयासने गोपीसभागतस्ताभिः सम्मानितश्चकास शुशुभे । एवं ध्यायेदिति शेषः त्रैलोक्ये यालक्ष्मीस्तस्या एकमेव पदं स्थानं वपुर्दधत् । उपास्यस्वल्पभेदाद्धानभेदमाह दितीये द्वितीयेऽध्याये परीक्षितं प्रति शुकवाक्येन— 
केचित्स्वदेहान्तर्हृदयावकाशे प्रादेशमात्रं पुरुषं वसन्तम् । 
चतुर्भुजं कञ्जरथाङ्गगदाधरं धारणया स्मरन्ति ।। १७ ।।
केचिद्विरलाः स्वदेहस्यान्तर्मध्ये यत् हृदयं तत्र योऽवकाशस्तस्मिन्वसन्तं प्रादेशस्तर्जन्यङ्गुष्ठयोर्विस्तारः स एव मात्रा प्रमाणं यस्येति तं हृदयपरिमाणं तत्रोप चर्यते । कञ्जं पद्मं रथाङ्गं चक्रम् । तदेव पादादिक्रमेणाह तृतीये अष्टाविंशेऽध्याये देवहूतिं प्रति कपिलवाक्येन— 
सञ्चिन्त येद्भगवतश्चरणाविदं 
वज्राङ्कुाध्वजसरोरुहलाञ्छनाढ्यम् ।
उत्तुङ्गरक्तविलसन्नखचक्रवाल-
ज्योत्स्नाभिराहतमहद्धृदयान्धकारम् ।। १८ ।।
सम्यक् चिन्त येत् पादतलेरेखात्मकानि वज्रादिलाञ्छनानि तैराढ्यं युक्क्तं उत्तुङ्गश्च विलसन्तो ये नखास्तेषां चक्रवालं मण्डलं तस्य ज्योत्स्नाभिः राहतो महतां ध्यातॄणां हृदये अन्धकारो येन एतच्च सर्वमुपादेयं विशेषणं ध्येयत्वेनैवोच्यते ।
यच्छौचनिस्सृतसरित्प्रवरोदकेन
तीर्थेन मूध्ध््नयधिकृतेन शिवः शिवोऽभूत् ।
धातुर्मनश्शमलशैलनिसृष्टवज्रं
ध्यायेच्चिरं भगवतश्चरणारविन्दम् ।। १९ ।।
किञ्च शौचेन क्षालनेन निस्सृताया गङ्गाया उदकेन तीर्थेन संसारतारकेण मूधर्ि्न अधिकृतेन शिवोऽपि शिवोभूत् अधिकसुखं प्राप्त इत्यर्थः । 
धातुर्मनसि यः शमलशैलः पापपर्वतस्तस्मिन्निसृष्टं क्षिप्तं वज्रमिव यत् यदा शमलशैलनिसृष्टं लाञ्छतरूपं वज्रं येन तत् । 
जानुद्वयं लजजलोचनया जनन्या 
लक्षम्यारिवलस्य सुरवन्दितष्वा विधातुः ।
ऊर्वोर्विधाय करपल्लवरोचिषा यत् 
संलालितं हृदि विभोरभवस्य कुर्यात् ।। २० ।।
विभोर्जानुद्वयमखिलस्य विधातुर्ब्रह्मणो जनन्यालक्ष्म्या संलालिनं स्पर्शचातुर्येण सेवितं संसारित्वमिव प्रणीतं वारयति अभवस्येति हृदिकुर्यात् ।
ऊरूसुपर्णभुजयोरधिशो भमाना- 
वोजोनिधी अतसिकाकुसुमावभासौ ।
व्यालम्बपीतवरवाससिवर्तमान 
काञ्चीकलापपरिरम्भिनितम्बबिम्वम् ।। २१ ।।
सुपर्णस्य भुजयोः स्कन्धयोरध उपरि ओजसोबलस्य निधी आधारौ अतसिकायाः कुसुमवत् कान्त्या अवभासमानौ व्यालम्बिगुल्फलम्बमानं पीतंवरं चवासः तस्मिन्वर्तमानः यः काञ्चनकलापस्तेनपरिरम्भः संश्लेषोविद्यते यस्य तत् विभोनिर्छ्वतम्बबिम्बं च हृदि कुर्यादिति पूर्वोणैवान्वयः ।
नाभीहृदं भुवनकोशगुहोदरस्थं 
यत्रात्मयोनिधिषणारिवललोकपद्मम् ।
व्यूढं हरिम्मणिनृषस्तनयोरमुष्य
ध्यायेद्वयं विशदहारमयूखगौरम् ।। २२ ।।   
अमुष्य हरेर्नाभिह्रदं ध्यायेत् कथम्भूतं भुवनानां कोशक्य समूहस्य गुहाधिष्ठानं यदुदरं तत्रस्थं यत्र नाभिह्रदे आत्मनो ब्रह्मयोनेर्ब्रह्मणोधिषणं धिष्ण्यमखिललोकात्मकं पद्मं व्यूढं तथा हरिन्मणिवृषौ मरकतमणिश्रेष्ठाविव स्तनौ तयोर्द्वयं ध्यायेत् विशदहाराणां मयूखैर्गौरं श्वेतम् ।
वक्षोधिवासमृषभस्य महाविभूतेः 
पुंसां मनोनयन निर्वृतिमादधानम् ।
कण्ठं च कौस्तुभमणेरधिभूषणार्थं 
कुर्यान्मनस्यखिललोकनमस्कृतस्य ।। २३ ।।
ऋषभस्य श्रेष्ठस्य महाविभूतेर्महालक्ष्म्या अधिवासंस्थानं वक्षः कण्ठं च तं मनसिकुर्यात् कथम्भूतं कण्ठं कौस्तुभमणिर्योभूषणार्थं धृतस्तस्याधिकं भूषणं अर्थः प्रयोजनं यस्यकौस्तुभमणिमेव स्वयमलङ्कुर्वन्तमित्यर्थः । पुंसां मातॄणां द्रष्टॄणां च मनोनयनानां निर्वृतिमादधानमित्युभयोर्विशेषणम् ।
बाहूंश्च मन्दरगिरेः परिवर्तनेन 
निर्णिक्तबाहुवलयानधिलोकपालान् ।
सञ्चिन्तयेद्दशशतारमसह्यतेजः 
शङ्कं च तत्करसरोरुह राजहंसम् ।। २४ ।।
निर्णिक्रानि उज्ज्वलीकृतानि बाहुवलयानि अङ्गदानि येषु अधिश्रितालोकपाला येषु दशशतारं चक्रं असह्यं तेजो यस्य तत् तस्य करसरोरुहे राजहंसमिव ।
कौमोदकीं भगवतो दयितां स्मरेत 
दिग्धामरातिभयशोणितकर्दमेन ।
मालां मधुव्रतनरुथगिरोपजुष्टं 
चैत्यस्य तत्त्वममलं मणिमस्य कण्ठे ।। २५ ।।
अरातयो ये भटा योद्धारस्तेषां शोणितमेव कर्दमस्तेन दिग्धंलिप्तां अस्यकण्ठे मालां मणिं च स्मरेत् । मधुव्रतानां वरुथस्य गिरोपथुष्टां नादितां चैत्यस्य जीवस्य तत्त्वं तदुक्तं वैष्णवैः— 
‘आत्मानमस्य जगतो निर्लेपमगुणामलम् ।
बिभर्ति कौस्तुभमणि स्वरूपं भगवान् हरिः’ ।। इति ।
भृत्यानुकम्पितधियो हि गृहीतमूर्तेः 
सञ्चिन्तयेद्भगवतो वदनारविन्दम् ।
यद्विस्फुरन्मकरकुण्डलवलिगतेन 
विद्योतितामलकपालमुदारनासम् ।। २६ ।।
भृत्येषु अनुकम्पिता कृतानुकम्पा याधीस्तयागृहीतामूर्तिर्येन तस्य विस्फुरन्ती ये मकराकारे कुण्डले तयोर्वल्गितेन प्रचलितेन विद्योतितौ अमलौकपोलौ यस्मिन् उदारा उन्नता नासिका यस्मिन् । 
यच्छ्रीनिकेतमलिभः परिसेव्यमानं 
भूत्यास्वया कुटिलकुन्तलबृन्दजुष्टम् ।
मीनदद्वयाश्रितमधिक्षिपदब्जनेत्रं
ध्यायेन्मनोमयमतन्त्रित उल्लसद्भूः ।। २७ ।।
यच्च  मुखं स्वयाभूत्या शोभया अलिभिः परिसेव्यमानं मीनद्वयाश्रयं श्रीनिकेतं पद्मं  अधिक्षिपद्वर्तते तद्ध्याते यत्रकुन्तलैरलीनामधिक्षेपः नेत्रद्वयेन मीनद्वयस्येति द्रष्टव्यम् । अब्जे इव नेत्रेयस्मिन्नुपमानानन्तरम् उल्लसन्त्यौ भ्रुवौ यस्मिन् मनोमयं मनस्याविर्भवत् ।
तस्यावलोकमधिकं कृपयातिधो-
तापत्रयोपशमनाय निसृष्ठमक्ष्णोः । 
स्निग्धस्मितानुगुणितं विपुलप्रसादं
ध्यायेच्चिरं वितत वनया गुहायाम् ।। २८ ।।
अवलोकं ध्यायेत् कृपया अधिकमत्यर्थमक्षिभ्यां निसृष्टम्प्रयुक्तं स्निग्धस्मितेनानुगुणितं संयुतं विपुलः प्रसादो यस्मिन् गुहायां हृदि ।
हार्स हरेववनताखिललोकतीव्र-
शोकाश्रुसागर विशोषणमत्पुदारम् ।
सम्मोहनाय चरितं निजमाय यास्य 
भ्रूमण्डलं मुनिकृते मकरध्वजस्य ।। २९ ।।
अवनता नम्रा ये अरिवला लोकास्तेषां तीव्रशोकेन यान्यश्रूणितेषां सागरं विशोष यतीति तथा तं हरेर्हासं अथा सत्यत्युदारं भ्रूमण्डलं ध्यायेत् कथम्भूतं निजमायया मकरध्वजस्याणि सम्मोहनाय चरितं मुनिकृते मुनीनामुपकाराय मुनीनां सम्मोहने प्रवृत्तं  काममपि सम्मोहितुमित्यर्थः ।
मन्दहासध्यानमुक्त्वा स्फुटहासध्यानमाह—
ध्यानायनं प्रहसितं बहलाधरोष्ठ-
हासारुणथिततनुद्विजकुन्दपङ्किः । 
ध्यायेत्स्वहृत्कुहरेऽवसितस्य विष्णोः 
भक्त्यार्द्रयार्पितमना नपृथग्दिदृक्षेत् ।। ३० ।।
विष्णोः प्रहसितमुच्चैर्हसितं ध्यायेत् किम्भूतं ध्यानायनमतिसुन्दरतयाप्रयत्नं विनैव ध्यानस्य विषय भूतं सौन्दर्यमेवाह बहलया अधिकया अधरोष्ठस्य भासा कान्त्या अरुणीभूतास्तनवः सूक्ष्माद्वि नादन्ता एव कुन्दमुकुलानि तेषां पङ्क्तिः स्फुरति यस्मिंस्तत्  स्वहृत्कुहरे हृदयाकाशेऽवसितस्य ज्ञानस्य प्रेमरसार्द्रयाभक्त्या तस्मिन्नेवार्पितमनास्सन् पृथक् तद्व्यतिरिक्तं द्रष्टं नेच्छेत् चित्तं नचालयेदित्यर्थः । स्मरणमभिनन्दन् प्रकरणार्थमुपसंहरति चतुर्थेऽष्टमेऽध्याये ध्रुवं प्रति नारदवाक्येन—
एवं भगवतो रूपं सुभदं ध्यायतां मनः ।
निवृत्त्यापरयातूर्णं सम्पन्नं ननिवर्तते ।। ३१ ।।
तूर्णं  शीध्रं  सम्पन्नं  सत्  ततो न निवर्तते विषयनिष्ठं न भवति तस्मिन्नेवनिमज्जतीत्यर्थः । स्मरणमाशंसति स्वपद्येन—
स्मरविस्मयदं स्वशोभया सुमनो वतशिखण्डशेश्वरम् ।
श्रितनीपमहीरुहं सुधासमवंशी स्वनितं मनः स्मर ।। ३२ ।।
इति भागवताब्ध्युत्थे हरिभक्तिसुधाकरे ।
अगमत्पूर्णतामुक्तस्मरणैषाष्टमीकला ।। 
इति अष्टमी कला 
अथ नवमी कला 
नवम्यामथलोकेशशिवाद्यैरभिवाञ्छितम् ।
प्रोच्यते पद्मनाभस्य पुण्यं पादाब्जसेवनम् ।। १ ।।
तल्लक्षणमाह- 
छत्रचामरमुखैर्नृपोचितैः श्रीहरेः सदुपचारसञ्चारैः । 
साधुभिर्विरचितामुपासनां पादसेवनमितिप्रचक्षते ।। २ ।।
चतुर्वर्गप्राप्तेर्हरिसेवनं मुख्यं साधनमित्याह चतुर्थेऽष्टमेऽध्याये ध्रुवं प्रति नारदवाक्येन-
धर्मार्थकाममोक्षाख्यं य इच्छेच्छ्रेय आत्मनः ।
एकं ह्येव हरेस्तत्र कारणं पादसेवनम् ।। ३ ।। 
एकं कारणं मुख्यं साधनम् । शुद्धान्तःकरणो नैतन्मुञ्चतीत्याह द्वितीयेऽष्टमेऽध्याये शुकं प्रति परीक्षिद्वाक्येन— 
धौतात्मापुरुषः कृष्णपादमूलं न मुञ्चति । 
मुक्तसर्वपरिक्लेशः पान्थः स्वशरणं यथा ।। ४ ।।
धौतात्मा निष्पापः शुद्धान्तः करण इत्यर्थः कृष्णापादमूलं न मुञ्चति, अत्र पादमूलशब्देन परिचर्या लक्ष्यते । मुक्ताः सर्वे रागद्वेषादयःक्लेशा येन पान्थः प्रवासादागतः स्वशरणं स्वगृहं यथा नमुञ्चति ।। लब्धकृष्णाङ्घ्रिमूलोऽन्यदपि नवाञ्छतीत्याह चतुर्थे त्रिंशेऽध्याये भगवन्तं प्रति प्रचेतसां वाक्येन— 
पारिजातेऽञ्जसालब्धे सारङ्गोन्यनन्नसेवते ।
त्वदङ्घ्रिमूलमासाद्य साक्षात्किं किं वृणीमहि ।। ५ ।।
सारङ्गो भ्रमरः पारिजाते सुखेन लब्धे सति सुलभम्यद्वृक्षान्तरं न सेवते तथा वयमपि साक्षात्त्वदङ्घ्रिमूलं प्राप्य किं किं वृणीमहि न किञ्चिदित्यर्थः । यद्वा किमन्यत्तुच्छङ्किमर्थं वृरीमहि अथवा यदि नृणीमहि तर्हि किं किं वृणीमहि अनन्तत्वे मनोरथानामवस्थानादित्यर्थः । अत्र सदाचारं प्रमाणयति अष्टमेहावशेध्याये भगवन्तं प्रति श्रीरुद्रवाक्येन— 
तवैव चरणाम्भो जं श्रेयस्कामा निऌराशिषः ।
विसृज्योभयतः सङ्गं मुनयः समुपासते ।। ६ ।
उभयत इहामुत्रच सङ्गन्त्यक्ताः । भगवत्पादोपसमर्पणस्याव्ययर्थमाह अष्टमे चतुविंशेऽध्याये मत्स्यरूपिणं भगवन्तं प्रति सत्यव्रतावाक्येन- 
नतेऽरविन्दाक्षपदोपसर्पणं मृषाभवेत्सर्वसुहृत्प्रियात्मनः ।
यथेतरेषां पृथगात्मनां सतामदीदृशो यद्वपुरीदृशं हि नः ।। ७ ।।
हे अरविन्दाक्ष पृथगात्मनां देहाद्यमानि मां सतामितरेषां परेषां पादोपसर्पणं यथा मृषा भवेत् तथा सर्वसुहृत्प्रियात्मनस्तव पादोपसर्पणं मृषा न भवेत् य.....स्मान्नो भक्तानामद्भुतं वपुरदीदृशः दृष्टवानसि । पृथगात्मनोसतामितिपाठे पृथगात्मनो भेददर्शिनः पुंसः असतां परिच्छिन्नानां पादोपसर्पणं यथामृषेत्यर्थः । 
यावद्भगवत्पादङ्कजं न सेवन्ते तापा अपि तवदेवेत्याह दशमे त्रिषष्टितमेऽध्याये भगवन्तं प्रति शिवज्वर वाक्येन—
तप्तोहं ते ते जसादुस्सहेन शान्तोग्रेणात्युल्बणेन ज्वरेण । 
तावत्तापो देहिनांऽङ्घ्रिमूलं नो सेवेरन्यावदाशनिबद्धाः ।। ८ ।।
तेजसात्वत्सृष्टेन ज्वरेण शान्तोग्रेण अशितेन परसन्तापक्य युक्त एव ताप इति चेदतआह तावदिति सेवायै प्रवृत्तामनुचितमिति भावः । पादसेवनां ततोन्यत्र निस्पृहतामाह तृतीये चतुर्थेऽध्याये भगवन्तं प्रति उद्धववाक्येन— 
कोन्वीशते पादसरोजभाजां 
सुदुर्लभोर्येषु चतुर्ष्वपीह ।
तथापि नाहं प्रवृणोमि धीमन् 
भवत्पदाम्भोजनिषेवणोत्सुकः ।। ९ ।।
चतुर्षु अर्थेषु धर्मादिषु तथापि नाहं प्रवृणोमि तत्रहेतुमाह भवदित्यादि । भगवत्पादसेविनां मृत्यारेपि भयन्नास्तीत्याह दशमे सप्ताशीतितमेऽध्याये भगवन्तं प्रति श्रुतीनां वाक्येन— 
तव परि ये चरन्त्यखिलसत्त्वनिकेततया 
त उत पदाक्रमन्त्यविगणय्य शिरोनिर्ऋतेः ।
परिवयसे पशूजिव गिराविबुधानपि तां- 
स्त्वयि कृतसौहृदाः खलु पुनन्ति नये विमुखाः ।। १० ।।
तवेति कर्मणि षष्ठी त्वंये परिचरन्ति छन्दसिव्यवहितश्चेति यच्छब्दव्यत्रधानेऽप्यदोषः केनरूपेण अखिलसत्त्वनिकेततया अखिलानि सत्त्वानि निकेतं नासो यस्य तस्य भावस्तत्ता तथा सर्वभूतनिवासतयेत्यर्थः । अत एवाविगणय्य तिरस्कृत्य त एव निर्ऋतेर्मृत्योः शिरोमूर्धानं पदापादेनाक्रमन्ति मृत्योर्मूधर्ि्न पदं दधति मृत्युं तरन्ति मुच्यन्त इत्यर्थः । तान् गिरा वेदादिरूपया पशूनिव विबुधान्विदुषोपि परिवयसे बध्नासि कुतः त्वयि कृतसौहृदाः कृतं सौहृदं प्रेमयैः ते खलु निश्चितं पुनन्ति पवित्रयन्ति आत्मानमन्यानपीतिशेषः । नेतरे । भगवतपादसेविनां न किञ्चिद्दुर्लभमित्याह एकादशे ऊनत्रिंशेऽध्याये भगवन्तं प्रत्युद्धववाक्येन— 
तं त्वाखिलात्मदयिश्वरमाश्रितानां 
सर्वार्थदं स्वकृतविद्विसृजेत कोनु । 
कोवा भजेत्किमपि विस्मृतयेऽनुभूत्यै
किं ना भवेन्नतन पादजोजुषां नः ।। ११ ।।
त्वं कोनु विसृजेत न भजेत् कथम्भूतः स्वकृतवित् बलिप्रह्लादादिषु त्वया कृतमनुग्रहं जानन् यद्वा स्वस्मिन्नेनान्तर्यामितया कृतमुपकारंविद्वान् तदेवाह अखिलात्मदयितुेश्वरं अखिूलस्य जगत आत्मान चेतयितारमात्मलादेव दयितं प्रेष्ठं सुसेव्यमीश्वरत्वादश्यं भजनीयं किञ्जश्रितानां सर्वार्यदं तर्हि किं फलोद्देशेनाहं सेव्यः नहि नहि किमपि अनिरुक्तं अतितुच्छन्त्वय्यतिरिक्तं स्वर्गादित्वया दत्तमपि कोवा भजेत्सेवेत कथं भूतं तत् यत्केवलम्भूत्यै इन्द्रियभोगाय अनु अनन्तरमेव त्वद्विस्मृतये भवति । यद्वात्वद्व्यतिरिक्तं तये मोक्षायवा को भजेत् नकोपि । ननु तत्साधनं विना भोगमोक्षफलं कथं स्यात्तत्राह किं वेति । तव पादरजोजुषां पादाब्जसेविनां किं वा न भवेत् अनायासेन सकलं समीहितं सिद्ध्यतीत्यर्थः । तदुक्तं— 
‘यावै साधनसम्पत्तिः पुरुषार्थ चतुष्टयो । 
तयाविना तदाप्नोति नरोनारायणाश्रयः ।।’ इति ।
कायमनोवचोभिः परिचर्यमाणो भगवानभिमतं श्रेयो दिशतीति कथन्प्रकरणार्थमुपसंहरति चतुर्थेष्टमेध्याये ध्रुवं प्रति नारदवाक्येन द्वाभ्याम्— 
एवं कायेन मनसा वचसा च मनोगतम् ।
परिचर्यमाणो भगवान् भक्तिमत्परिचर्यया ।। १२ ।।
एवमुक्तया मनोगतं यथो भवति तथा कायादिभिर्भक्तिमत्या परिचर्ययः परिचर्यमाणो धर्मार्थकाममोक्षेषु च यदभिमतं श्रेयोदिशतीति द्वयोरन्वयः । 
पुंसाममायिनां सम्मग्भजतां भाववर्धनः ।
श्रेयोदिात्यभिमतं यद्धर्मादिषु देहिनाम् ।। १३ ।।
अमायिनां निष्कपटानाम् । स्वपद्येन पादसेवनमाशंसति— 
पशुपप्रमदापयोधरार्पित पत्रावलिकुङ्कुमाङ्किते ।
पुरुषोत्तमपादपङ्कजे परिचर्यास्तु मम प्रथीयसी ।। १४ ।।

इति भागवताब्ध्युत्थे हरिभक्तिसुधाकरे ।
स्तुताङ्घ्रिसेवना पूर्तिमगमन्नवमीकला ।। 
इति नवमी कला 
अथ दशमी कला 
दशम्यामथशर्वाद्यैरप्यनुष्ठितमादरात् ।
निरूप्यतेऽर्चनं विष्णोः पुरुषार्थैकसाधनम् ।। १ ।।
तल्लक्षणमाह— 
भूतशुद्धिविधिमातृकाक्षरन्यासपूर्वमुपचारसंहतैः ।
दैवते स्वमनुनोपपादनं प्राहुरर्चनममन्दबुद्धयः ।। २ ।।
भगवदर्चनादेव सर्वेषां तृप्तिरित्याह सप्तमे चतुर्दशेऽध्ेयायेयुधिष्ठिरं प्रति नारदवाक्येन— 
जीवराशिभिराकीर्ण अण्डकोशाङ्घ्रिपो महान् ।
तन्मूलत्वादच्युते ज्यासर्वजीवात्मतर्पणम् ।। ३ ।।
जीवराशिभिराकीर्णो ब्रह्माण्डकोश एवाङ्घ्रिपः सर्वजीवनानामात्मज्ञश्च तर्पणम् । सर्वेषां श्रेयसां साधनमेतदेवेत्याह दशमे एकाशीतितमेऽध्याये श्रीदामवाक्येन-
स्वर्गापवर्गयोः पुंसां रसायां भुविसम्पदाम् ।
सर्वासामपि सिद्धीनां मूलं तञ्चरणार्चनम् ।। ४ ।।
सिद्धिनामणिमाद्यष्टादशानां तस्य हरेश्चरणार्चनम् । भगवदाराथनं श्रेष्ठं क्रियाफलमित्याह तृतीयेनवमेऽध्याये भगवन्तं प्रति ब्रह्मवाक्येन— 
पुंसामतो विविधकर्मभिरध्वराद्यैः 
दानेन चोग्रतपसा व्रतचर्यया च ।
आराधनं भगवतस्तव सत्क्रियार्थो
धर्मोर्पितः कर्हिचिद्ध्रियते न यत्र ।। ५ ।।
भगवत स्तवाराधनमेव संश्चासौ क्रियार्थश्चेति श्रेष्ठं क्रियाफलं श्रेष्ठत्वेहेतुः यत्रत्वयि अर्पितोधर्मो नकदचिद्ध्रियते नविनश्यति । विष्णुं समाराध्य योविषयसुखमभिवाञ्छति सकुबुद्धिमानित्याह दशमेऽष्टचत्वारिंशेध्याये प्ररीक्षितं प्रति शुकवाक्येन— 
दुराराध्यं समाराध्य विष्णुं सर्वेश्वरेश्वरम् ।
यो वृणीते मनोग्राह्यमसत्त्वात्कुमनीष्यसौ ।। ६ ।।
मनोग्राह्यं विषयसुखं असत्त्वात्तुच्छत्यात् । तं समाराध्यं येमोक्षमपिनेच्छन्तिते स्वकार्यसाधका इत्याह षष्ठेऽष्टादशेऽध्याये दितिं प्रति इन्द्रवाक्येन—
आराधनं भगवत इहमाना निराशिषः ।
येतुनेच्छन्त्यपि परं ते स्वार्थकुशलाः स्मृताः ।। ७ ।।
अपिपरं मोक्षमपि , भगवदर्चने श्रद्धैव प्रधानं नोपचारबाहुल्यमित्याह दशम एकाशीतितमेऽध्याये श्रीदामानं प्रति भगवद्वाक्येन—
अण्वप्युपायनं भक्तैः प्रेम्णा भूर्येवमे भवेत् ।
भूर्यप्यभक्तोपहृतं नमे तोषाय कल्य्पते ।। ८ ।।
अण्वपि अल्पमपि भक्तैरूपहृतम् । पूजाधिष्ठानान्याह एकादशे एकादशेऽध्याये भगवद्वाक्येन—
सूर्योऽग्निर्ब्राह्मणा गावो वैष्णवः खं मरुज्जलम् ।
भूरात्मा सर्वभूतान भद्रपूजापदानि मे ।। ९ ।।
हे भद्र मे मम स्वर्गादय एकादशपूजापदानि । प्रतिमाभेदमाह एकादशे सप्तविंशेऽध्याये उद्धवं प्रति भगवद्वाक्येन— 
शैली दारुमयी लौही लेप्या लेख्याच सैकती ।
मनोमयी मरिमयी प्रतिमाष्टविधा स्मृता ।। १० ।।
शैली शिलामयी लौही सुवर्णादिमयी लेप्या मृञ्चन्दनादिमयी हृदिपूजायां मनोमयी । इदानीं पूजाविधिमाह एकादशे सप्तविंशेध्याये उद्धवं प्रतिभगवद्वाक्येन पञ्चविंशत्या— 
शुचिः सम्भृतसम्भारः प्राग्दर्भैः कल्पितासनः ।
आसीनः प्रागुदग्वार्चेदर्चायां त्वथ सम्मुखः ।। ११ ।।
सम्भृताः सं भाराः पूजासाधनानि येनसः प्रार्ग्रौर्दर्भैः यदद्वाप्रागेव सम्भृतसम्भारः सन्नासीनः नत्वासीनः पश्चात्तत्सम्भारार्थं नाखांरमुत्तिष्ठेदित्यर्थः । प्राङ्मुख उदङ्मुखोवा आसीनः अर्चायां तु स्थिराद्यां सम्मुखः अर्चाभिमुखः उपविष्टस्सन् अथानन्तरं गुर्वादिनमस्कारपूर्वकंयथोपदेशम्—
कृतन्यासः कृतन्यासां मदर्चां पाणिना मृजेत् ।
कलशं प्रोक्षणीयं च यतावदुपसाधयेत् ।। १२ ।।
स्वस्मिन् कृतन्यासः कृतो मूलमन्त्रस्य न्यासो यस्थान्तां मदर्चानामृजेत् निर्माल्यापकर्षादिना शोधयेत् कलशं पूर्णमकुम्भं प्रोक्षणीयं प्रोक्षणार्थोदकपात्रं उपसाध येत् चन्दनपुष्पादिभिः संस्कुर्यात् ।
तद्भिर्देव यजनं द्रव्याण्यात्मनमेव च ।
प्रोक्ष्य प्रात्राणि त्रीण्यद्भि स्तै स्तैर्द्रव्यैश्च साधयेत् ।
तदद्भिः प्रोीणीयाद्भिः देवयजनं देवप•स्थानं पाद्यार्घ्यं त्रीणिपात्राणि कलशोदकैः पूरितानि तैस्तैर्द्रव्यैः साधयेत् तत्रपाद्यादिद्रव्याणि । 
पाद्येऽशोकार्क दूर्वाब्जविष्णुक्रान्तादिशिष्यते ।
गन्धपुष्पाक्षत यवकुशाग्रतिलसर्वपाः ।।
दूर्वाचेति क्रमादर्घ्यद्रव्याष्टकमुदीरितम् ।
जाती लवङ्गतक्कोलैर्मत मानमनीयतमिति ।।
पाद्यार्घ्याचमनीयार्थं त्रीणि पात्राणि देशिकः । 
हृदा शीर्णा च शिखया गायत्र्याचाभिमन्त्रयेत् ।।  १४ ।। 
तानित्रीणि पात्राणि यथाक्रमं हृदयादिमन्त्रैर्गाय त्र्याच सर्वाण्यभिमन्त्रयेत् । 
पिण्डे वाय्वग्निसं शुद्धे हृत्पद्मस्थां परां मम ।
अश्वां जीवकलान्ध्यायेन्नादान्ते सिद्धिभावितातम् ।। १५ ।।
तदनन्तरं पिण्डे देहे वाय्वग्निसंशुद्ध इति च काष्ठगतेन वायुना शोषिते आधारपतेनाग्निना दग्धे पुनर्ललाटस्थचन्द्रमण्डलामृतप्लावनेनामृतमये जाते तस्मिन् हृत्पद्मस्थां परां श्रेष्ठां जीवकलां श्रीनारायणमूर्तिं ध्यायेत् कथम्भूतं नादान्ते सिद्धिभाविताम् । प्रणवस्याकरोकारमकारबिन्दुनादाः पञ्चांशाः तत्र नादान्ते सिद्धैर्ध्यातां तथा च श्रुतिः— 
योवेदादौ स्वरःप्रोक्तो वेदान्ते च प्रतिष्ठितः ।
तस्य प्रकृतिलीनस्य यः परः स महेश्वरः ।। इति ।
तयात्मभूतयापिण्डे व्याप्ते सम्पूज्य तन्मयः ।
आवाह्यार्चादिषु स्थाणुन्यस्तङ्गं मां प्रपूजयेत् ।। १६ ।।
तया आत्मभूत या स्वेनैव भावेन चिन्तितथा अमृतमये पिण्डेदीपस्य प्रभया गृह इव व्याप्ते सति तस्मिन्नेवादौ मानसैरूपचारैः सम्पूज्य तन्मयः सन्नर्चादिषु आवाह्य स्थापनमुद्रास्थापयित्वा ।
पाद्योप स्पर्शार्हणादीनुपचारैः प्रकल्पयेत् ।
धर्मादभिश्च नवभिः कल्पयित्वासनं मम ।। १७ ।।
कथं पूजयेत्तदाह धर्मादिभिर्ममासनं तत्र पद्मं च कल्पयित्वा उभाभ्यां वेदतन्त्राभ्यां मह्यं पाद्यादीन्प्रकल्पयेदित्यन्वयः । उपस्पर्श आचमनं अर्घ्यमर्हणमर्घ्यम् उभयसिद्धये वेदतन्त्रोक्तभुक्तिमुक्ति सिद्धये । अयमर्थः धर्मज्ञानवैराग्यैश्वर्याणि आसनपर्यङ्क स्याग्नेयादि चतुष्कोणेेषु पादाः अधर्मादीनि पूर्वादिदिक्षु गात्राणि त्रयोगुणाः पट्टकाः तत्रपूर्वादिक्रमेण विमलोत्कर्षिणी ज्ञानाक्रिया योगाप्रह्वी सत्या ईशानानुग्रहाचेति नवशक्तयः । एवं यथोपदेशं धर्मादिभिर्नवभिश्च शक्तिभिरासनं कल्पयित्वा इति ।।
पद्ममष्टदं तत्र कर्णिकाकेसरोज्ज्वलम् ।
उभाभ्यां वेदतन्त्राभ्यां मह्यन्तूभयसिद्धये ।। १८ ।।
कर्णिकाकेसरैस्तत्र स्थसूर्यादिमण्डलैश्चोज्ज्वलमित्यर्थः ।
आयुधादिपूजामाह त्रिभिः—
सुदर्शनं पाञ्चजन्यं गदासीषुधनुर्हलान् ।
मुसलं कौस्तुभं मालां श्रीवत्सं चानुपूजयेत् ।। १९ ।।
तत्रन्यास्ताङ्ग मित्यावरणे पूजासूचिता । आसनेनैव शक्त्यावररमप्युक्तम् । तत्र सुदर्शनादि मुसलान्तानि आयुधान्यष्टदिक्षु कौस्तुभमालाश्रीवत्सानुरसि 
नन्दं सुनन्दं गरुडं प्रचण्डं चण्हमेव च ।
महाबलं बलञ्चैव कुमुदं कुमुदेक्षणम् ।। २० ।।
दुर्गां विनायकं व्यासं विष्वक्सेनं गुरून् सुरान् । 
स्वेस्वे स्थाने त्वभिमुखान् पूजयेत्प्रोक्षणादिभिः ।। २१ ।।
दुर्गादीन् कोशेषु गुरून्वामतः सुरानिन्द्रादिलोकपालान्पूर्वादिदिक्षु । एवमेतान्देवस्याभिमुखान् प्रोक्षणादिरर्घ्यादिभिः पूजयेदित्यार्थः । पाद्यादीनुपचारान् कल्पयेदित्युक्त्रम् । तानेव प्रपञ्चयति पुण्यविधिभिश्चन्दनेत्यादिभिः षडि्भः— 
चन्दनोशीरकर्पूरकुङ्कुमागरुवासितैः ।
सलिलैः स्नापयेन्मन्त्रैर्नित्यं च विभवे सति ।। २२ ।।
मन्त्रानाह— 
स्वर्णधर्मानुवाकेन महापुरुषविद्यया ।
पौरुषेणापि सूक्तेन सामनीराजनादिभिः ।। 
स्वर्णधर्मानुवाकः स्वर्णं धर्मं परिवर्धनमित्यादिः । महापुरुषविद्येति— 
जितं ते पुण्डरीकाक्ष नमस्ते विश्वभावना ।
सुब्रह्मण्य नमस्तेस्तु महापुरुषपूर्वज ।। इति । 
पौरुषं सूक्तं सहस्रशीर्षत्यादि नीराजनादीनि सामानि इन्द्रं तरोनेमविता हरन्त इत्यस्यामृचि गीतानि । आदिशब्देन रोहिण्यादीनि । 
वस्त्रोपवीताभरणपत्रस्रग्गन्धलेपनैः ।
अलङ्कुर्वीत सप्रेम मद्भक्तो मां यथोचितम् ।। २४ ।।
वस्त्राद्युपचारेषु अलङ्कारलक्षणं गुणं विधत्ते पत्राणि कपोलवक्षस्स्थलादिषुलिखिताः पत्रभङ्गा मद्भक्तिश्चेत्सप्रेम यथाभवति तथा यतोचितमलङ्कुर्वीत इत्युक्त्या । सर्वसाधारणं श्रद्धालक्षणं गुणं विधत्ते 
पाद्ममाचमनीयं च गन्धान् सुमनसोऽक्षतान् ।
धूपदीपोपहार्याणि दद्यान्मे श्रद्धयार्चकः ।। २५ ।।
नैवेद्ये वैभवलक्षणं गुणं विधत्ते गुडणायसेत्यादिना—
गुडपायससर्पिंषि शष्कुल्यापूपमोदकान् ।
संयावदधिसूपांश्चनैवेद्यं सति कल्पयेत् ।। २६ ।।
शष्कुल्यस्तैलपक्वविशेषाः आपूपा मण्डकादीनां समूहाः सूपाव्यञ्जनानि सतिविभव इति शेेषः ।
अभ्यङ्गोन्मर्दनादर्चां दन्तधावाभिषेचनम् ।
अन्नाद्यं गीतनृत्यानि पर्वणि स्युरुतान्वहम् ।। २७ ।। 
कालभेदेन गुणं विधत्ते अभिषेचनं पञ्चामृतस्नानम् । अन्नाद्यमिति अन्नं भोजनमाद्यं भक्ष्यं पर्वण्येकादश्यादौ अन्वहं प्रत्यहंवा विभवे सतीति ।।
अभ्यर्च्याथ नमस्कृत्य पार्षदेभ्यो बलिं हरेत् ।
मूलं मन्त्रं जपेद्ब्रह्म स्मरन्नारायणात्मकम् ।। २८ ।।
पार्षदेभ्योनन्यादिभ्योऽष्यदिक्षु बलिं हरेत् । ततः पूजास्थानमागत्यदेवस्याग्ये समुपविश्य यथाशक्ति मूलमन्त्रं जपेत् ।
दत्त्वाचमनमुच्छेषं विष्वक्सेनाय कल्पद्येत् ।
मुखवासं सुरमित्ताम्बूलाद्यमथार्हयेत् ।। २९ ।।
भगवतो भोजनं समाप्तन्ध्यात्वा आचमनं दत्त्वा उच्छेषं विष्वक्सेनायकल्पयित्वा तदनुज्ञया पश्चात् स्वयं भुञ्जीत ततः सुरभिमत्ताम्बूलाद्यं मुखवासन्दत्त्वा अथ पुनरप्यर्हयेत् पुष्पाञ्जलिनापूजयेत् । 
उपगायन् गृणन्नृत्यन् कर्माण्यभिनयन्मम ।
मत्कथां श्रावयन् श्रुण्वन् मुहूर्तं क्षणिको भवेत् ।। ३० ।।
अभिनयन् स्वस्मिन्नाविष्कुर्वन् क्षणिकः वैयग््रयं परित्यज्यलब्धावसरोभवेत् । 
स्तवैरुच्चावद्यैः स्तोत्रैः पौराणौः प्राकृतैरपि ।
स्तुवन् प्रसीद भगवन्निति वन्देत दण्डवत् ।। ३१ ।।
स्तवस्तोत्राणां भेदं दर्शयति पौराणैः प्राकृतैरिति । कथं प्रणमेदित्यपेक्षायामह— 
शिरोमत्पादयोः कृत्वा बाहुभ्यां चपरस्परम् ।
प्रपन्नं पाहि मापीश भीतं मृत्युग्रहार्णवात् ।। ३२ ।।
बाहुभ्यां दक्षिरोत्तरभ्यां परस्परं मम दक्षिणोत्तरौ पादौ गृहीत्वा यद्वा पृष्ठतः परस्परं निबद्धाभ्यां कृतापराध इव प्रपन्नमित्यादि विज्ञप्त्वाप्रणमेत् ।
ततः शेषग्रहणपूर्वकं वैकल्पिकोद्वासनप्रकारामाह— 
इति शेेषं मया दत्तं शिरस्यादायसादरम् ।
उद्वासयेच्चेदुद्वासं ज्योतिर्ज्योतिषि तत्पुनः ।। ३३ ।।
इति अनयैव प्रार्थनया निर्माल्यं मया दत्तं ध्यात्वा शिरस्यादाय यदि उद्वासयेत्तर्हि प्रतिमायां यन्न्यस्तं ज्योति स्तत्पुनरपि हृत्पद्मज्योतिष्येवोद्वासनीयम् एतेष्वणि स्थानेषु किं मुख्यम्यिपेक्षायामाह— 
अर्चादिषु यदा यत्र श्रद्धामां तत्रचार्च येत् ।
सर्वभूतेष्वात्मनिवा सर्वात्माहमवस्थितः ।। ३४ ।।
यदा तत्र श्रद्धा तदा तत्र नवाधिष्ठाने मुख्या मुख्यत्वं कुतः यतः सर्वभूतेष्विति उपसंहरति । 
मामेव नैरपेक्ष्येण भक्तियोगेन विन्दति ।
भक्तियोगं सलभते य एवं पूजयेतमाम् ।। ३५ ।।
नैरपेक्ष्येण ओतुकेन । ओतुकभक्तियोगः कथं भवति तत्राह भक्तियोगमित्यादि । लब्धभक्तियोगस्य नकिञ्चिदवशिष्यत इति भावः ।
चतुराननचन्द्रशेखरादिभिरप्यर्चित उद्वयार्चया ।
चिरमृच्छतु तृप्तिमर्चयाप्यपचित्या मम भक्तवत्सलः ।। ३६ ।।  
पद्यमिदं समाहर्तुः ।। 
इति भागवताब्ध्युत्थे हरिभक्तिसुधाकरे ।
निरूपितार्चनानाम सम्पूर्णा दशमी कला ।। १० ।।
।। इति दशमी कला ।। 


अथैकादशी कला 
एकादश्यां बुधोपास्य चतुरास्यादिभिः सुरैः ।
वन्दनं नन्दनी यस्य नन्दसूनोर्निरूप्यते ।। १ ।।
तल्लक्षरमाह— 
भुजाङ्घ्रिजानुवक्षोहृच्छिरोनयनभाषितैः ।
अष्टाङ्ग प्रणतिर्विष्णोर्बुधैर्वन्दनमुच्यते ।। २ ।।
भगवद्वन्दनाय कृतः समुद्यमोपि भक्तानां समीहितार्थ प्रात्पिहेतुरित्यत्याह अष्टमे त्रयोविंशेऽध्याये भगवन्तं प्रतिबलिवाक्येन— 
अहो प्रणामाय कृतः समुद्यमः प्रपन्नभक्तार्थविधौ समाहितः । 
यल्लोकपालैस्त्वदनुग्रहोऽमरैरलब्धपूर्वोपशदे सुरेऽर्पितः ।। ३ ।।
अहो त्वत्प्रणामस्य महमा यदर्थं कृतः समुद्यम एव प्रपन्नानां भक्तानां योर्थस्तस्य विधौ अभक्तोऽपि तस्यार्थस्य सम्पादने समाहितः प्रमत्तः स्थितः स्थितः कुतः यद्येनोद्यमेन लोकपालैरमरैः सत्त्वप्रधानैरपि अलब्धपूर्वस्त्वदनुग्रहोऽपशदे नीचे राजसे मयि समर्पितः । अयं भावः परमेश्वराय तुभ्यमहं वराकस्त्रिलोकीं दत्तवानित्येवास्तां प्रणामोऽपि न सम्यक्कृतः किन्तु तदर्थमद्यममात्रं कृतम् तेनच कर्मतपोदानादिकोटिभिरप्यलभ्यस्त्वदनुग्रहः सम्पादितः अहोत्वत्प्राणामप्रभावाश्चर्यमिति । भगवदधिष्ठानतया सर्वाणि भूतानिवन्दनी यानीत्याह तृतीये ऊनत्तिंशेऽध्याये देवहूतिं प्रति कपिलवाक्येन— 
मनसैतानि भूतानि प्रणमेद्बहुमानयन् ।
ईश्वरो जीवकलया प्रविष्टो भगवानिति ।। ४ ।।
जीवानां कलया परिकलनेनान्तर्यामितया प्रविष्ट इति दृष्ट्वेत्यर्थः । वन्दनप्रकारमाह  एकादशेपञ्चमेऽध्याये जनकं प्रति करभाजनवाक्येन द्वाभ्याम्—
ध्येयं सदा परिभवघ्नमभीष्टदोहं 
तीर्थास्पदं शिवविरिञ्चिनुतं शरण्यम् ।
भृत्यार्तिहं प्रणतपालभवाब्धिपोतं 
वन्दे महापुरुषतेचरणारविन्दम् ।। ५ ।।
हे प्रणतपाल महापुरुषतेचरणारविन्दं वन्दे कथम्भूतं ध्येयं ध्यातुं योग्यं सदेति सर्वत्र सम्बध्यते । ध्येयत्वे हेतवः । इन्द्रियकुटुम्बादिभिर्यः परिभवस्तिरस्कारस्तं हन्तीतितत् । किञ्च अभीष्टदोहदं म•ेरथपूरलं किञ्च तीर्थास्पदम् गङ्गाद्याश्र यत्वेन परमपावनम् । शिवविरिञ्चाभ्यां नुतं स्तुतम् । ननु तौ कृतार्थवेवकिमर्थेताभ्यां नुतं तत्राह शरणं श्रयणयोग्यं सुखावहात्मकमित्यर्थः ब्रह्मादिभिः स्तुत्यं कथं प्राकृतस्य गोचरं स्यात् न यस्यकस्यापि भृत्यमात्रसर्तिहरं नकेवलमागन्तुकार्तिमात्रं हन्ति किन्तु भवब्धिपोतं संसारार्णवतारकं च । इदानीं स्वयमात्पकामत्वात्.......................... रपेक्षं भक्तार्थं च सापेक्षतां दर्शयन् श्रीरामचन्द्रं स्तौति— 
त्यक्त्वा सुदुस्त्य जसुरेप्सितराज्यलक्ष्मीं 
धर्मिष्ठ आर्यवचसा यदगादरण्यम् ।
मायामृगं दयितयेप्सितमन्वधाव-
द्वन्दे महापुरुषते चरणारविन्दम् ।। ६ ।।
अन्यैः सुदुस्त्यजा यासुरेप्सिता राज्यलक्ष्मीक्ष तां त्यक्त्वा पदिति य इत्यर्थः । 
अरण्यमगात् तत्किं राज्यवैकल्यदर्शनेन न धर्मिष्ठः कुतः आर्थस्य गुरोर्दशरथस्य वचसा किञ्च राज्यं त्यक्तापि भक्तवात्सल्येन दयितयासीतया ईप्सितं मायामृगं स्वर्णाकारं योऽन्वधावत् तत्ते चरणारविन्दं वन्दे इत्यन्वयः ......द्वा हे धर्मिष्ठेति सम्बोधनपदम् । तदा विकलिपतत्वादार्यशब्देन सहसन्धिर्न भवित । तथा यदगादिति चरणारविन्दमेवोच्यते । यन्मायामृगमन्वधावत्तत्ते चरणारविन्दं वन्द इत्यन्वयः । अन्यत्समानम् । यद्वा— 
‘कृष्णवर्णं त्विषा कृष्णं साङ्ग्रोपाङ्गास्त्रपार्षदम् ।
यज्ञैः सङ्कीर्तनप्रायैर्यजन्तीहसुमेधसः ।।’ 
इति प्रागुक्तत्वात् कृष्णावतारवन्दन एवायं श्लोकः । तन्मते हे धर्मिष्ठ धर्ममार्गप्रवर्तकाधर्महेतुभूतरक्षः कुलनाशाय सुदुस्त्यजा क्षणार्धमपि गोविन्दस्थानं तन्नपरित्यजेदित्याद्युक्त्वात्सुरेप्सिता सुरैर्ब्रह्मादिभिरपि ईप्सिताननु प्राप्ता । नालं ब्रह्मादयो देवा द्रष्टुं तां लोकसम्पदमित्याद्युक्त्वात् याराजयलक्ष्मीः गोलोकराज्यसम्पत् तां त्यक्त्वा आर्यस्य ब्रह्मणो वचसा यदरण्यं श्रीबृन्दावनमगात् किञ्च मृग्यते अन्विष्यते इति मृगः मायाया लक्ष्म्याऽपि मृगं दयितयासत्यभामयेप्सितं पारिजाततकं यदन्वधावत् तत्ते चरणारविन्दं वन्द इत्यर्थः । आकल्पं भगवत्प्रणामं विदधदुपसंहरति दशमे चतुर्दशेऽध्याते भगवन्तं प्रतिब्रह्मवाक्येन— 
श्रीकृष्णवृष्णिकुलपुष्करजोषदायिन् 
क्ष्मनिर्जरद्विजपशूदधिवृद्धिकारिन् । 
उद्धर्मशार्वरहरक्षितिराक्षसध्रु
गाकल्पमार्कमर्हन् भगवन्नमस्ते ।। ७ ।। 
वृष्णिकुलपद्मस्य प्रीतिदातृत्वेन हे सूर्योपम क्ष्माचनिर्जराश्च देवाश्चद्विजाश्च पशनश्च त एवोदधयस्तेषां वृद्धिकारित्वेन हेचन्द्रोपम उद्धर्मः पाषण्डधर्मः स एव शार्वरं तमस्तद्धरतीति तथा अनेन द्वयोपम हेक्षितिराक्षसध्रुक् क्षितौराक्षसाः कंसादय उद्यन्नेव तेभ्यो द्रुह्यतीति पुनः सूर्योपम । सूर्याद्युपमान्यूनेति मत्वाह आर्कमर्कमभिव्याप्य सर्वेषा मर्हन् पूज्यहे भगवन् आकल्पं कल्पपर्यन्तं ते तुभ्यं नम इति । अथस्वपद्येन प्रणाममाशंसति—
प्रणप्रिवणप्रियप्रदं पुरूपुण्यं पतितैकपावनम् ।
पुरुषोत्तमपादपङ्कजं प्रणमापन्न परायणं शिरः ।। ८ ।।
इति भागवताब्ध्युत्थे हरिभक्तिसुधाकरे ।
निणीतवन्दना नाम सम्पूर्णैकादशी कला ।।
इति एकादशी कला 
अथ द्वादशी कला
द्वादश्यामुच्यते दास्यं तच्चकिङ्करता हरौ ।
सर्वकर्मार्पणं चेति वर्ण्यते द्विविधं बुधैः ।। १ ।।
तल्लक्षणमाह तच्चेत्यादि । महान्तो जना भगवद्दास्यमृते अन्यत्किमपिन वाञ्छन्तीत्याह चतुर्थे नवमेऽध्याये मैत्रेयं प्रति विदुरवक्येन—
नवैमुकुन्दस्य पदारविन्दयोरजोजुषस्तात भवादृशा जनाः ।
वाञ्छन्ति तद्दास्यमृतेऽर्थमात्मनो यद्ृच्छया लब्धमनस्समृद्धयः ।। २ ।। 
तस्य दास्यं विना अन्यमर्थमात्मनो नैववाञ्छन्ति । यदृच्छयैव लब्धा मनमनसः समृद्धिर्येषान्ते ।
‘दास्ये खलु निमज्जन्ति सर्वा एव हि सिद्धया ।
 वसुदेवे जगन्तीव नभसीव दिशो दश ।।’ 
इत्यायुक्तत्वाद्दास्यस्य सर्वोवमतं दर्शयति । तत्रनित्यसिद्धानां गोपिकाना-मप्यभिलाषोऽत्रैनेत्याह दशमे ऊनत्रिंशेध्याये भगवन्तं प्रतिगोपीनां वाक्येन — 
तन्नः प्रसीद नृजिनार्दन तेऽङ्घ्रिमूलं 
प्राप्ताविसृज्य वसतीस्त्वदुपासनाशाः ।
त्वत्सुन्दरस्मितनिरीक्षणतीव्रकाम-
तप्तात्मनां पुरुषभूषण देहि दास्यम् ।। ३ ।।
हे वृजिनार्दन दुःखहन्तः त्वदुपासनेत्वद्भजन एवाशा यासान्ताः वयं वसतीगृहान् विसृज्य योगिन इव ते तवाङ्घ्रिमूलं पादसमीपं प्राप्ताः तवसुन्दरस्मितविलसितनिरीक्षणेन यस्तीव्रः कामस्तेन तप्तात्मनां नः हे पुरुषभूषणदास्यं देहि । रक्मिण्यादि-श्री(षण्)महिषीणामप्यत्रैवासक्तिरित्याह दाषम द्रौपदीं प्रति लक्ष्मणावक्येन— 
अत्मारामस्य तस्ये मा वयं वै गृहवासिनः ।
सर्वसङ्गनिवृत्त्याद्धा तपसाच बभूविम ।। ४ ।।
श्मा अष्टौ वयं सर्वसङ्गनिवृत्त्या तपसास्वधर्मेणचाद्धासाक्षात्तस्य गृहवासिका बभूविम । तस्य निरपेक्षतां दर्शयत्यात्मारामस्येति । एतद्वृणोति दशमे एकाषष्टितमेऽध्याये परीक्षितं प्रति शुकवाक्येन—
प्रत्युद्गमार्हणवरासनपादशौचताम्बूलविश्रमणवीजनगन्धमाल्यैः ।
केशप्रसारशयनस्वपनोेहार्यैर्दासीशताऽपि विभोर्विदधुः स्वदास्यम् ।।५ ।।
विश्रमणं पादसंवाहनं केशप्रसारः केशप्रसाधनं दासीनां शतानिविद्यन्ते यस्यां तथा भूताऽपि प्रत्युद्गमादिभिः स्वयम्भोर्दास्यं विदधुः । नित्यपार्षदानामप्यत्रैव स्पृहेत्याह एकादशेष्ठेऽध्याये भगवन्तं प्रत्यद्धववाक्येन— 
त्वयोप युक्तस्रग्बन्धवासोलङ्कारचर्चिताः ।
उच्छिष्टभोजिनो दासास्तव मायां जयेमहि ।। ६ ।।
चर्चिता अलङ्कृताः हि निश्चितम् । भगवत्यर्पितानां कर्मणां साफल्यं दर्शयन् सर्वकर्मार्पणरूपं दास्यं निरूपयति अष्टमे नवमेऽध्याये परीक्षितं प्रति शुकवाक्येन— 
यद्युज्यतेऽसुखसुकर्ममनोवचोभिः 
देहात्मजादिषु नृभिस्तदसत्पृथक्त्वात् ।
तैरेव सद्भवति यत्क्रियतेऽपृथक्त्वात् 
सर्वस्य सद्भवति मूलनिषे चनं यत् ।। ७ ।।
असवः प्राणाः वसुधनं प्राणादिभिर्देहात्मजादिषु नृभिर्युज्यते देहाद्यर्थंयत्क्रियत इत्यर्थः तदसद्व्यर्थं भवति कुतः पृथक्त्वात् भेदाश्रयणात् शाखानिषेचनवत् तैरेव प्राणादिभिरीश्वरोद्देशेन यत्क्रियते तत्तु सत् महाफलं भवति कुतः अपृथक्त्वात् ईश्वरस्य सर्वानुगतत्वात् । तत्र दृष्टान्तः यत्तरोर्मूलनिषेचनं तद्यता सर्वस्य स्कन्धशाखादेरपि भवति यद्वा ल्यब्लोपेपञ्चम्यौ पृथक्त्वं पर्यालोच्य भेददृष्ट्या देहाद्युद्देशेन तैरेवतेष्वेव यत् क्रियते तदसत् । ‘अपृथक्त्वं पर्यालोच्य ईश्वरदृष्ट्या तैरेव तेष्वेव यत्क्रियते तत्सद्भवतीति शेषं समानम् ।
दास्यं प्रार्थयन्प्रकरणार्थमुपसंहरति सप्तमे नवमेध्यायेभगवन्तं प्रतिप्रह्लादवाक्येन— 
यस्मात्प्रियाप्रियवियोगसयोगदुःख-
शोकाग्निना सकलयोनिषुदह्यमानः ।
दुःखौषधं तदपि दुःखमतद्धियाहं 
भूमन् भ्रमामि वद मे दास्ययोगम् ।। ८ ।।
यस्मात्पियैरप्रियैश्च यथासङ्ख्यं वियोगसंयोगाभ्यां जन्म यस्यतेनशोकाग्निनां सकलयोनिषु दह्यमानोस्मि । दुःखस्य प्रतीकारः कार्य इति चेत्तत्राह दुःखस्यौषधं प्रतीकारः तदपि दुःखमेव । एवमपि अतद्धिया देहाभिमानेन मुह्यामि अतो भूमन् तवदास्यरूपं योगं निस्तारोपायं वद दास्येनैव सर्वदुः खनि वृत्तिर्नान्ययेति भावः ।
स्वकृतपद्येन भगवति दास्यं प्रार्थयते— 
यदनुस्मृति•लिनां नृणां द्रुहिणत्वाद्यपि विघ्न उच्यते । 
प्रददातु दयानिधिर्दृढां निजपादाम्बुजदासतां समे ।। ९ ।।
इति भागवाब्ध्युत्थे हरि भक्तिसुधाकरे ।
दास्यानुवर्णिनीनाम सम्पूर्णा द्वादशीकला ।। 
इति द्वादशी कला 
अथ त्रयोदशी कला 

अथसख्यं त्रयोदशयां वर्ण्यते जगदीश्वरे ।
विश्वासो मित्रताचेति द्विदा तदपि कीर्तितम् ।। १ ।।
लक्षणमाह विश्वासेत्यादि । भगवति कृतसख्यं रिपवोनबाधन्त इत्याह दशमेऽष्टमेऽध्याये गर्गं प्रतिनन्दवाक्येन— 
य एतस्मिन्महाभागे प्रीतिं कुर्वन्ति मानवाः ।
नारयोऽभिभवन्त्येतान्विष्णुपक्षानिवासुराः ।। २ ।।
प्रीतिमयमेव सखाबन्धुरिति विश्वासपूर्विकाम् । भगवतः प्रियत्वेहेतुमाह दशमेत्रयोविंशऽध्याये यज्ञपत्नीः प्रति भगवद्वाक्येन—
प्राणबुद्धिमनस्स्वात्मदारापत्यधनादयः ।
दत्सम्पर्कात्प्रिया आसंस्ततः कोनु परः प्रियः ।। ३ ।।
स्वाज्ञातयः आत्मादेहः एते सर्वे यत्सम्पकात् यस्याध्यासेतोपकारकत्वेना भगवतोऽपि मित्रवात्सल्यं निरूपयति दशमे अशीतितमेध्याये परीक्षितं प्रति शुकवाक्येन— 
सख्युः प्रियस्य विप्रर्षेरङ्गसङ्गाभिनिर्वृतः ।
प्रीतो व्यमुञ्चदब्बिन्दून्नेत्राभ्यां पुष्करेक्षणः ।। ४ ।।
अब्बिन्दूनानन्दशूणि । भगवद्गात्राणामपरिमेयतां कथयन्नुपसंहरति दशमे द्वादशेऽध्याये परीक्षितं प्रति शुकवाक्ये— 
इत्थं सतां ब्रह्मसुखानुभूत्वा दास्यं गतानां परदैवतेन ।
मायाश्रितानां नरदारकेण सार्धं विजह्रुः कृतपुण्यपुञ्जाः ।। ५ ।।
सतां विदुषां ब्रह्मचसुखं चानुभूतिश्च तया स्वप्रकाशपरमसुखेनेत्यर्थः । भक्तानां परमदैवतेन आत्मप्रदेनान्येन मायाश्रितानां नरदारकतया प्रलीयमानेन सहविजह्रुः कृतानां पुण्यानां पुञ्जाराशयो येषां ब्रह्मविदां तदनुभवः भक्तानामति गौरवेण भजनम् एते तेनसहसख्येन विजह्रुरहोभाग्यमिति भावः । स्वपद्येन भगवति सख्यं प्रार्थयति — 
सुबलादिवदासनाशनभ्रमणादिष्ववियुक्तता धिया ।
अनपायि सखित्वमस्तुमे सह नित्यं वसुदेवसूनुना ।। ६ ।।
इति भागवताब्ध्युत्थे हरिभक्तिसुधाकरे । 
सख्यानुवर्णिनीनाम कलापूर्णा त्रयोदशी ।। 
इति त्रयोदशी कला 
अथ चतुर्दशी कला 

निरूप्यते चतुर्दश्यां कलायां वल्लवीपतेः ।
साधनेभ्यः समस्तेभ्यः वरमात्मनिवेदनम् ।। १ ।।
वरत्वे हेतुः । उक्तं च— 
‘वित्तात्कलत्रमधिकं ततो देहः परः स्मृतः ।
देहादपि परो ह्यात्मा नात्मनः सदृशः क्वचित् ।।’ इति । 
लक्षणमाह— 
बुधैरत्रात्मशब्देन देहो देही चगृह्यते ।
तयोरेकस्य गोविन्देऽर्पणमात्मनिवेदनम् ।। २ ।। 
विक्रीतस्य गवाश्वादेर्भरणादाविवेश्वरे ।
अर्पितस्यात्मनः कृत्ये निश्चिन्तः स्यादिति स्थिति ।। ३ ।।
भगवति निवेदितदेहस्य स्वाराज्यमपि नपुरुषार्थ इत्याह द्वित्याह द्वितीये सप्तमेऽध्याये नारदं प्रति ब्रह्मवाक्येन— 
नाथर्ोे बलेरयमुरुक्रमपादशौचमापः शिकाधृतवतो विबुधाधिपत्यम् ।
योवैप्रतिश्रुतमृते नचिकीर्षुरन्यदात्मनानमङ्गमनसा हरयेऽभिमेने ।। ४ ।।
यद्विबुधाधिपत्यमिदानीं बलात्प्राप्तमग्रे दीयमानं वा अयं बलेःपुरषार्थो न भवति । कुत इत्यत्राह आ आप इति च्छेदः ऊरुक्रमस्य पादशौचं चरणक्षालन्नरूपा आपः आसर्वतोधृतवतः । क्वशिखायां मूर्ध्नीत्यर्थः । किञ्चशुक्रेणवारितः शप्तोपि अङ्गहेनारद प्रतिशुतं विना अन्यन्नचिकोर्षुः स्वीकर्तुनेच्छेत् । यस्तृतीयपादपूरणार्थं हरये आमान देहमभिमेने अयमेवसमर्पणीय इत्यङ्गीकृतवात् । भगवत्पर्पितदेहः सर्वतः श्रेष्ठ इत्याह तृतीये ऊनत्रिंशेध्याये देवहूतिं प्रति कपिलवाक्येन त्रिभिः—
ब्राह्मणेष्वपि वेदज्ञोह्यर्थज्ञोधिकस्ततः ।
अर्थज्ञात्संशयच्छेत्ता ततः श्रेयान् स्वधर्मकृत् ।। ५ ।।
चतुर्षु वर्णेषु ब्राह्मणाः श्रेष्• इति प्रागुक्तं ब्राह्मणेष्वपि वेदज्ञोऽधिकः ततो वेदज्ञात् संशयच्छेत्तामीमांसकः स्वधर्मकृत् मुक्तसङ्गस्य लक्षणम् । 
मुक्तसङ्गस्ततो भूया नद्रोग्धाधर्ममात्मनः ।
तस्मन्मय्यर्पिताशेषक्रियार्थात्मा निरन्तरः ।। ६ ।।
धर्ममद्रोग्धा निष्काम इत्यर्थः । अर्पिताः अशेषाः क्रिया अर्थास्तत्फलानि आत्मदेहश्च येन अत एव निरन्तरः अव्ययवहितः ।
मय्यर्पितात्मनः पुंसो मयिसन्न्यस्तकर्मणः ।
नपश्यामि परम्भूतमकर्तुः समदर्शनात् ।। ७ ।।
अकर्तुः कर्तृत्वाभिमानाशून्यात् । आत्मनिवेदिनां किञ्चिह्यत्युपकर्तुमक्षमो भगवानृणीवास्त इत्याह दशमे चतुर्दशेऽध्याये भगवन्तं प्रति ब्रह्मवाक्येन— 
एषां घोषनिवासिनामुत भवान् किन्देवरातेतिन-
श्चेतो विश्वफलात्परं त्वदपरं कुत्राप्ययं मुह्यति ।
सद्वेषादिव पूतनापि सकुला त्वामेष देवापिता 
यद्धामार्थसुहृत्प्रियात्मतनयप्राणात्स्वत्कृते ।। ८ ।।
उत अपि भवानपि एकं कुत्रापि किं विश्वफलात् सर्वफलात्मकात्त्वात्तः परं फलं एता दास्यतीति नश्रचेतः । अयत् सर्वत्र गच्छत् विचारयन्मुह्यति मामेव दत्त्वा अनृणी स्यामितिचेन्नहि नहि सद्वेषादिन सतां भक्तानां योवे.....स्तदनुकारमात्रेण पापिष्ठा पूतनापि त्वामेवापिता प्रापिता । तर्हि तत्सम्बन्धिनामपि दास्यामीतिचेत्तत्राह सकुलेति बकाघासुरसहिता एषामपि तावदेवेति चेतपर्याप्तं स्यादित्याह यदिति येषां धर्मादयस्त्वत्कृते त्वदर्तमेव त्वथ्यर्पिता इत्यर्थः । अस्याः श्रवणादिभक्तेः प्रेमभक्तिं प्रति सधनतां प्रदर्शन्प्रकरणार्थमुपसंहरति एकादशे ऊनविंशेऽध्याये उद्धवं प्रति भगवद्वाक्येन— 
एवं धर्मैर्मनुष्याणामुद्धवात्मनिवेदिनाम् ।
मयिसञ्जायते भक्तिं कोन्योन्यस्यावशिष्योः ।। ९ ।।
धर्मैः श्रवणादिभिः साधनैर्विशिष्टानामात्मनिवेदिनां मयि भक्तिः प्रेमलक्षणा सञ्जायते अस्य भक्तस्यान्यः कोर्थः साधनरूपः साध्यरूपोवा अवशिष्यते सर्वोपि स्वत एव सम्भवतीत्यर्थः । यद्यपि साधनाज्जायते भावः ससान्द्रः प्रेमतां व्रजेदिति क्रमोस्ति तथापि प्रेम्णस्तु पञ्चमावस्थाभावा इत्यभिधीयते इति तन्त्रोक्तेः भावस्यापि प्रेमान्तरङ्गत्वेन गतार्थत्वात् पृथगुपादानमत्रनकृतम् । अन्यत्रयु कृतमेव । तथाहि तृतीये श्रद्दारतिर्भक्तिरनुक्रमिष्यतीति । तत्र प्रथमं श्रद्धा साधने प्रयत्नः । ततोरतिभार्ववः ततो भक्तिः प्रेमलक्षणेति द्रष्टव्यम् । सकृपद्येनात्मनविदनमाशंसति—
मम तिष्ठति यद्दानदिकं सकलत्रं सकलं तदात्मना ।
विनिवदित मस्तु वल्लवीवदनाम्भोजमधुव्रते हरौ ।। १० ।।
इति भागवताब्ध्युत्थे हरिभक्तिसुधाकरे ।
कलाचतुर्दशी पूर्णा निर्णीतात्मनिवेदना ।। 
इति चतुर्दशी कला 
अथ पञ्चशी कला 

कलायां पञ्चदश्यान्तु क्रमात्साधनभक्तितः ।
व्यक्तिमापन्नयोर्भावप्रेम्णोः स्थितिरुदीर्यते ।। १ ।। 
पूर्वकलान्ते साधनं भावः प्रेमेति भक्तेरवस्थात्रयं सूचितम् । तदेव नारदानुभवेन विशिष्य दर्शयति प्रथमे पञ्चमेऽध्याये वेदव्यासं प्रति नारदवाक्येन त्रिभिः— 
तस्मिन्निमिनुजेऽरण्ये पिप्पलोपस्थ आश्रितः ।
आत्मनात्मस्थमात्मानं यथाश्रुतमचिन्तयम् ।। २ ।।
पिप्पलोपस्थे अश्वत्थमूले आश्रित उपविष्टः आत्मना बुद्धा आत्मस्था मात्मानं परमात्मरूपिणं भगवन्तं यथाश्रुतचिन्तयम् । एतेन साधनभक्तिर्दर्शिता । भावमाह— 
ध्यायतश्चरणाम्भोजं भावनिर्जितचेतसा ।
औत्कण्ठ्याश्रुकला यस्य हृद्यासीन्मे शनैर्हरिः ।। ३ ।।
चरणाम्भोजन्ध्यायतः भावः शुद्धसत्त्वविशेषात्माप्रेमतुर्यांशसाम्यभाक् । रुचिभिश्चित्तमा सृण्यक्दसौ भान उच्यते । तेन निर्जितं वशीकृतं यच्चेतस्तेन यदौत्कण्ठ्यं तेनाश्रुकलायुक्ते अक्षिणी यस्य अक्ष्णोरश्रुकलायुक्तत्वमुक्तम् । नतु वक्षसोऽश्रुधाराप्लावितत्वम् एतावतोऽश्रुणोमान्यमुक्तम् । उक्तं च तन्त्रे— 
‘प्रेम्णस्तु प्रथमावस्थभाव इत्यभिधीयते ।
सात्त्विकाः स्वल्पमात्राः स्युरत्राश्रुपुलकाद......’ इति ।
प्रेमोत्पत्तिमाह— 
प्रेमातिभरनिर्भिण्णपुलकाङ्गोतिनिर्वृतः ।
आनन्दसम्प्लवे लीनो नापश्यमुभयं मुने ।। ४ ।।
पे्रमा—
‘सम्पङ्मसृणितस्यान्त ममत्वातिशयाङ्कितः ।
भावः स एव सान्द्रात्मा बुधैः प्रेमा निगद्यते ।।’ 
तस्ेयातिनिर्भरेण पुलकान्यङ्गानि यस्य आनन्दानां सम्प्लवे महापूरे परमानन्दे उभयमात्मानं परं च अङ्गानां निर्भिन्नपुलकत्वेन पुलकस्याधिक्यम् । आनन्दाधिक्यादानन्दाश्रुण आधिक्यं चास्मिन्नुक्तम् । एतत्कपिलवचनेन स्पष्टयति तृतीयेऽष्टविंशेऽध्याये देवहूतिं प्रति—
एवं हरौ भगवति प्रति लब्धभावो
भक्त्या द्रवद्धृदय उत्पुलकः प्रमोदात् ।
औत्कण्ठ्यबाष्पकलया मुहुरर्द्यमान-
स्तच्चापि चित्तबडिशं शनकैर्वियुङ्क्ते ।। ५ ।।
एवं ध्यानमार्गेण साधनभूतेन हरौ प्रतिलब्धो भावो येनसः । ततः भक्त्य प्रेमलक्षणया द्रवत् हृदयं यस्य सः एतेन साधनभावप्रेम्णा क्रमोदर्शितः भावापेक्षया प्रेम्णि पुलकाश्रुणोराधिक्यं दर्शयति प्रमोदादुद्धतानिपुल्कानि यस्य सः औत्कृण्ठ्य-प्रवृत्ताश्रुकलया मुहुरर्द्यमानः आनन्दसम्प्लवे मज्जमानः दुर्ग्रहस्य भगवतो रूपग्रहेण बडिशं मत्क्यभेदनसिनोपायभूतं चित्तमपि ध्येयाद्वियुङ्क्ते तद्ध्यानतः शिथिलप्रयत्नो भवतीत्यर्थः । प्रेमोत्पत्तौ साधने मन्दप्रयत्नो भवतीति भावः । भगवति जातस्य भावस्य लिङ्गन्याह त्रिभिः सप्तमे सप्तमेऽध्याये असुरबालान्प्रति प्रह्लादवाक्येन—
निशम्य कर्माणिगुणानतुल्यान्वीर्याणि लीलातनुभिः कृतानि ।
यदाति हर्षोत्पुलकाश्रुगद्गदं प्रोत्कण्ठ उद्गायति रौति नृत्यति ।। ६ ।।
गुणान् भक्तवात्सल्यादीन् अतिहर्षेण येपुलका अश्रूणि च तैर्गद्गदं यथा भवत्येवं प्रोकृण्ठ उद्गायति ।
यदाग्रहग्रस्त इव क्वचिद्धसत्याक्रन्दतिध्यायति वन्दते जनम् । 
मुहुः श्वसन्वक्ति हरे जगत्पते नारा यणेत्यात्मगतिर्गतत्रपः ।। ७ ।।
तदापुमान्मुक्तसमस्तबन्धनस्तद्भाव भावानुकृताशयाकृति । 
निर्दग्धबीजानुशयो महीयसा भक्तिप्रयोगेण समेत्यधोक्षजम् ।। ८ ।।
तस्य भावश्चेष्टा तस्य भानो भावना तेनानुकृते आशयाकृतीमनश्शरीरे यस्य निर्दग्धबीजमज्ञानमनुशयो वासना च यस्य सः महीयसा भक्तिप्रयोगेण स्म्यगेति प्राप्नोति । भगवति नैसर्गिकस्य भावस्य लिङ्गान्याह प्रह्लादानुभवेन पञ्चभिः सप्तमे चतुर्थेऽध्याये युधिष्ठिरं प्रति नारदवाक्येन— 
न्यस्तक्रीडनको बालो जडवत्तन्मनस्तया ।
कृष्णग्रहगृीतात्मा नवेद गजदीदृशम् ।। ९ ।।
तन्मनस्तया तदेकचित्तत्वेन ।
आसीनः पर्यटन्नश्नञ् शयानः प्रपिबन्न्नुवन् ।
नानुसन्धत्त एतानि गोविन्दपरिरम्भितः ।। १० ।
एतानि आसीनादीनि । गोविन्देन परिरम्भितः संश्लिष्टः । 
क्वचिद्रुदति चैकुण्ठचिन्ताशबलचेतनः ।
क्वचिद्धसति तच्चिन्ताह्लाद उद्गायति क्वचित् ।। ११ ।।
रुदतिरोदिति वैकुण्ठस्य चिन्तया शबलाविमिश्रा विक्षित्पाचेतना यस्य तस्यचिन्तयाह्लादो यस्य ।
नदति क्वचिदुत्कण्ठो विलज्जोनृत्यति क्वचित् । 
क्वचित्तद्भावनायुक्तस्तन्मयोऽनुचकार ह ।। १२ ।।
उत्कण्ठ उत्सुककण्ठस्सन् अनुचकार चेष्ठादिकं स्वयं कृतवान् ।
क्वचिदुत्पुलकस्तूष्णीमास्ते संस्पर्शनिर्वृतः ।
अस्पन्दप्रणयानन्दसलिलामीलितेक्षणः ।। १३ ।।
संस्पर्शः तद्भावापत्तिः तेन निर्वृतः । अस्पन्दः स्थिरो यः प्रणयः प्रेमातेनय आनन्दस्तेन यत्सलिलं तेन आईषन्मीलिते इेक्षणे यस्य । प्रेमपरवशानां श्रीगोपिकानां भानं प्रपञ्चयति त्रिभिः एकादशे उद्धवं प्रति नारदवाक्येन— 
रामेण सार्धं मथुरां प्रणीते स्वाफल्किना मय्यनुरक्तचित्ताः ।
विगाढभावेन नमे वियोगतीव्राधयोऽन्यं ददृशुः सुखाय ।। १४ ।।
स्वाफल्किना अक्रूरेण मयिप्रणीते सति मे मत्तोन्यं सुखाय ददृशुः कुतः वियोगेन तीव्रो दुस्सह आधिर्या सान्ता अत्र हेतुः मयि विगाढेनातिदृढेन भावेन प्रेम्णानुरक्तानि सङ्क्तानि चित्तानि यासां ताः । तीव्राधित्वं व्यनक्ति— 
यास्ताः क्षपाः प्रेष्ठतमेन नीता मयैव बृन्दावनगोचरेण ।
क्षणार्धवत्ताः पुनरङ्गतासां हीनामयाकल्प समाबभूबुः ।। १५ ।।
मयासह या एवं क्षपा रात्रयः क्षणार्धवन्नीतास्ता एव मया पुनर्हीनाः तासां कल्पसमा बभूबुः कथम्भूताः ताः वाचामगोचरा इत्यर्थः । किञ्च एवं तीव्राधस्ता मोहमिषेण समाधिं प्रात्पा इत्याह— 
(ता)अनाविदन्मय्यनुषङ्गबद्धधियः स्वमात्मानमदस्तथेदम् ।
यथासमाधौ मुनयोब्धितोये नद्यः प्रविष्टा इव नामरूपे ।। १६ ।।
मय्यनुसक्तेनासक्त्या बद्धा धियो याभिस्ताः स्वमात्मानं स्वदेहं अदो दूरस्थमिदं सन्निहितं च नाविदन्  यद्वा स्वं पतिपुत्रादि । आत्मान महङ्कारास्पद मदः परलोकमिदं लोकं च नाविदन्निति यथा मुनयः समाधौ नामरूपे विदुः तद्वत् किन्तु अब्धितोयेन नद्य इव । तासां क्षणार्धमणि भगवद्विरहासहिष्णुतामाह दशमे एकत्रिंशेऽध्याये भगवन्तं प्रति तासां वाक्येन— 
अटति यद्भवानह्निकाननं त्रुटि युगायते त्वामपश्यताम् ।
कुटिलकुन्तलं श्रीमुखं च जड उदीक्षतां पक्ष्मकृद्दृशाम् ।। १७ ।।
यद्यदा काननं बृन्दावनमटति गच्छति तदात्वामपश्यतां प्राणिनां त्रुटिक्षणार्धमपि  युगवद्भरति अनपश्यतां प्राणिनामिति सामान्यत उक्तमपि विशिष्यात्मान-मभिलक्ष्योक्तमिति द्रष्टव्यम् । एवमदर्शनं दुःखमुक्तम् । पुनः कथञ्चिद्धिनान्ते श्रीमन्मुखमुच्चैनीक्षमाणानां तेषां दृशां पक्ष्मकृत् ब्रह्माजडो मन्द एव । निमेषमात्रमप्यन्तरमसह्यमिति दर्शने सुखमुक्तम् । एतदेवस्पष्टयति दशमे त्रिंशेऽध्याये परीक्षितं प्रति शुकवास्येन— 
तन्मनस्कास्तदालापास्तद्विचेष्टास्तदात्मिकाः ।
तद्गुणानेव गायन्त्यः नात्मागाराणि सस्मरुः ।। १८ ।।
तदात्मिकाः स एव आत्म• यासान्ताः तन्मया इत्यर्थः । एवं भजतः सम्प्राप्तप्रेमलक्षणभक्तियोगस्य संसारधर्मतीतां गतिमाह— एकादशे द्वितीयेध्याये निमिं प्रति कविवाक्येन द्वाभ्याम्— 
एवं व्रतः स्वप्रियनामकीर्त्या 
जातानुरागो द्रुतचित्त उच्चैः ।
ह सत्यथो रोदिति रौति गाय-
त्युन्मादवन्नृत्यति लोकबाह्यः ।। १९ ।।
एवं व्रतं वृत्तं यस्य सः स्वप्रियस्य हरेर्नामकीर्त्या जातोनुरागः प्रेम यस्य अत एव दृतचित्तः सुश्लथहृदयः कदाचिद्भक्त्या पराजितं भगवन्तमाक लथ्य उच्चैर्हसति एतावन्तं कालमुपेक्षितो स्मीति रोदिति अत्यौत्सुक्याद्रोदिति क्रोशति अति हर्षेण गायति जितं जितमिति नृत्यति । किं दाम्भिकवत्परान्प्रति प्रकाशयितुं न उन्मादवद्ग्रह गृहीतवत् लोकबाह्यः विवशः । मन्वियमारुढयोगिनामपि बहुजन्मभिर्दुर्लभागतिः कथं नामकीर्तनमात्रेण एकस्मिन् जन्मन्येन भवेदित्य•ङ्क्य सदृष्टान्तमाह—
भक्तिः परेणानुभवो विरक्तिरन्यत्रचैषत्रिक एककालः ।
प्रपद्यमानस्य यथाश्नतः स्युस्तुष्टिः पुष्टिः क्षुदपायोनुघासम् ।। २० ।।
प्रपद्यमानस्य हरिं भजतः पुंसः भक्तिः प्रेमलक्षणा परेणानुभवः प्रेमास्पदभगवद्रूपस्फूर्तिः तया निर्वृतयस्य ततोऽन्यत्र गृहादिषुविरक्तिः इत्येषत्रिक एककालः भजनसमकाल एव स्यात् । यथा अश्नतो भुञ्जानस्य तुष्टिः सुखं पुष्टिरुदरक्षरणं क्षुन्निवृत्तिश्चप्रतिघासं स्युः उपलक्षणमेतत् प्रतिसिक्थमपि यथा स्युस्तद्वत् । एवमेकैकस्मिन्भजने किञ्जित्प्रेमादिके जायमाने अनुवृत्त्याभजतः परमप्रेमादि जायते बहुग्रासभोजिन इव परमतुष्ट्यादि । एवं वर्तमानस्याविधि किङ्करतामाह एकादशे सप्तदशेऽध्याये उद्धवं प्रति भगवद्वाक्येन— 
ज्ञानिनिष्ठो विरक्तो वामद्भक्तो वानपेक्षकः ।
स्वलिङ्गानाश्रमांस्त्यक्त्वा चरेदविधिगोचरः ।। २१ ।।
बहिर्विरक्तोमुमुक्षुः सन् यो ज्ञाननिष्ठोवा मोक्षेप्यनपेक्षो मद्भक्तोवा सलिङ्गान् त्रिदण्डादिसहितान् आश्रमानाश्रमधर्मान् तदसक्तिन्त्यक्त्वा अविधिगोचरोऽविधिकिं करः सन् चरेदित्यर्थः कथं चरेत्तदाह— 
बुधोपि बालवत्क्रीडेत्कुशलो जडवच्चरेत् ।
वदेदुन्मत्तवद्विद्वान् गोचर्यां नैगमश्चरेत् ।। २२ ।।
बुधो विवेकवानपि बालवन्मानापमानशून्यः कुशलो निपुणोपि जडवत् फलानुसन्धानाभावेन विद्वापण्डितोपि उन्मत्तवत् लोक रञ्जनाभावेन नैगमोवेदार्थनिष्ठोपि गोचर्यामनि यताचारमिव । अथ भक्त्यधीनं ज्ञानमिति कथयन् प्रकारणार्थमुपसंहरति प्रथमे द्वितीयेध्याये शौनकादीन्प्रति सूतवाक्ये— 
एवं प्रसन्नमनसो भगवद्भक्तियोगः ।
भगवत्तत्वविज्ञानं मुक्तसङ्गस्थ जायते ।। २३ ।।
भगवद्भक्तियोगतः प्रसन्नमनसः अत एव मुक्तस्य निवृत्तासक्तेर्जनस्य भगवत्तत्त्वविज्ञानं जायते । भक्तेरन्यनिरपेक्षत्वादन्यस्य भक्तिसापेक्षत्वात्सर्वतोभक्तियोग एव श्रेष्ठस्तमनुतिष्ठतो नकिञ्चिदवशिष्यत इति भावः । स्वकृतपद्येन प्रेमलक्षणां भक्तिमाशंसति— 
श्रवणादिभिराशुसाधनैः स्फुटभावस्य ममाघविद्विषि ।
अपि योगसमाधितत्परैर्भवतुप्रेम सुदुर्लभं नरैः ।। २४ ।।।
इति भागवताब्ध्युत्थै हरिभक्तिसुधाकरे ।
कलापञ्चदशीपूर्णाभावप्रेमानुवर्णिनी ।। 
इति पञ्चदशी कला 
अथ षोडश कला 

षोडश्यामधिविज्ञप्तिपूर्वकं जगदीश्वरे ।
शरणं प्रविशन् ग्रन्थमुपसंहरति स्वकम् ।। १ ।।
निजार्तिं विज्ञापयिष्यन् सामान्यतो भक्तिहीनानां संसार सम्भवस्तापो दुर्निवार इत्याह दशमे एकपञ्चाशतमेऽध्याये भगवन्त्त्तं प्रति मुचु कुन्दवाक्येव—
विमोहितो यं जन ईशमायया त्वदीयया त्वा नभजत्यनर्थकृत् ।
सुखाय दुःखप्रभवेषु सज्जते गृहेषु योषित्पुरुषश्च वञ्चितः ।। २ ।।
हेईश योषित्पुरुषश्च द्विविधोयं जनः त्वदीयया माययाविमोहितः यतोऽनर्थदृक् न अर्थं सुखं परमार्थसुखं त्वां पश्यतीति अत स्त्वां न भजतीति, किञ्च परस्परं वञ्चितस्सन् सुखेच्छया दुःखानां प्रभवो येषुतेषुगृहेषु सज्जते । तेषां दुःखं प्रपञ्चयति तृतीये नवमेऽध्याये भगवन्तं प्रति ब्रह्मनाक्येन— 
क्षुत्तृट्त्रिधातुभिरिमा बहुरर्द्यमानाः 
शीतोष्णवातवर्षैरितरेतराच्च ।
कामाग्निनाच्युत रुषा च सुदुर्भरेण 
सम्पश्यतो मन उरुक्रम सीदते मे ।। ३ ।।
क्षुच्चतृट्त्रिधातवश्च वातपित्तश्लेष्माणः तैरिमाः प्रजाः सुदुर्भरेण सुदुस्सहेन कामाग्निना अविच्युत या रुषा अनवच्छिन्नक्रोधेन यीड्यमानाः सम्पश्यतो मे मनः सीदति प्राप्नोतीत्यर्थः । तेषां निष्ठां प्रपञ्चयति दशमेत्रिषष्टितमेऽध्याये भगवन्तं प्रति रुद्रवाक्येन—
त्वन्मायामोहितधियः पुत्रदारगृहादिषु ।
उन्मज्जन्ति निमज्जन्ति प्रसक्तावृजिनार्णवे ।। ४ ।।
पुत्रादिषु प्रसक्तावृजिनार्णवे दुःखसागरे उन्मज्जन्तिदेवादियोनिषु निमज्जन्ति स्थानरादिषु । तदुक्तं वायवीये — विपर्ययश्चभवति ब्रह्मत्वस्थावरत्वयोरिति । एवं परेषां मोहं प्रपञ्च्य स्वस्यव्यर्थकालतामाह दशमे पञ्चमेऽध्याये भगवन्तं प्रति वसुदेववाक्येन द्वाभ्याम्—
यदृच्छया नृतां प्राप्य सुकल्यामिह दुर्लभाम् ।
स्वार्थे प्रमत्तस्यवयो गतं त्वन्माययेश्वरः ।। ५ ।।
नृतां मनुष्यतां सुकल्यां पटुतरेन्द्रियाम् । स्वार्थेत्वयि । अहोकिमिति मत्तोऽमीतिचेत्त्वया बहुभिः पाशौर्बद्धत्वादित्याह—
असाजहं मर्मैवेते देहेचास्यान्वययादिषु ।
स्नेहपाशैर्निबध्नाति भवान् सर्वमिदं जगत् ।। ६ ।।
देहे अस्य देहस्यान्वयादिषु पुत्रादिषुचममैवैते इति । एतदेवप्रपञ्चयति चतर्भिः— दशमे चत्वारिंशेऽध्याये भगवन्तं प्रति अक्रूरवाक्येन— 
अहमात्मात्मजागारदारार्थस्वजनादिषु ।
भ्रमामि स्वप्नकल्येषु मूढः सत्यधियाप्रभो ।। ७ ।।
मूढत्वं प्रकटिकरोति— 
अनित्यानात्मदुःखेषु विपर्ययमतिर्द्वयम् ।
द्वन्द्वारामास्तमोविष्टो नजाने ह्यात्मनः प्रियम् ।। ८ ।।
अनित्येकर्मफलादौ नित्यमिति अनात्मनिदेहे आत्मेति दुःखरपेगृहादौ सुखामिति विपरीतमतिरित्यर्थः । द्वन्द्वेसुखदुःखेषु आरमतिक्रीडतीतितथासः । ननु दुःखेषु कुतोरतिस्तत्राह तमोविष्टस्तमसाव्ेयप्तस्सन् आत्मनः प्रियं नजाने । क इव नजानामि सदृष्टान्त्त्तमाह— 
यथा बुधो जलं हित्वा प्रतिच्छन्नं तदुद्भवैः ।
अभ्येति मृगतृष्णां वै हित्वाहन्त्वां पराङ्मुखः ।। ९ ।।
तस्माज्जलादुद्भक्तीति तदुद्भवानि जलतृणानि तैराच्छन्नं तथा मायाच्छन्नं त्वामहं हित्वा पराङ्मुखः देहाद्यभिमुखो वर्त इति । नन्वेनं जानतः कुतो विषयभिमुखता तत्राह— 
नोत्सहेऽहं कृपणधीः कामकर्महतं मनः ।
रोद्धुं प्रमाथिभिः स्वाक्षैर्हियमाणमित्त्तस्ततः ।। १० ।।
कृपणाविषयवासनायुक्ताधीर्यस्य सोहं अत एव कमाकर्मभ्यां हतं क्षुभितं इन्द्रियैश्च बलिभिविर्षयसंयुक्तैरितस्तत आकृष्यमाणं रोद्धुं नियमन्तुं नशक्वोमीति । एतत् स्पष्टयति सप्तमे नवमेऽध्याये नृसिंहम्प्रति प्रह्लादवाक्येन द्वाभ्याम् — 
जिह्वैकतोऽच्युत विकर्षति मावितृष्णा 
शिश्नोन्यतस्त्वगुदरं श्रवणं कुतश्चित् 
प्राणोन्यतश्चपलदृक्क्वच कर्म शक्तिः 
बह्यस्सपत्न््नय इव गेहपतिं लुनन्ति ।। ११ ।।
हे अच्युत जिह्वा अवितृष्णासती मामां यतो मधुरारिरस्त आकर्षति शिश्नोन्यतः व्व्यवायं प्रति उदरं च क्षुधासन्तप्तं सद्य एव यत्किञ्चिद्वाहारं प्रति श्रवणं शब्दं प्रति घ्राणो गन्धं प्रति चपलदृग्रूपं प्रति क्वचकदाचित् स्वविषयं प्रति कर्मशक्तिः अन्यानि कर्मेन्द्रियाणि लुनन्ति त्रोटयन्ति । एवं चेत्सर्वं परिहृत्यमत्कथासु मनोदेयं तस्मिन्मद्गतिं जानासिचेत्तत्राह—
नैतन्मनस्तव कथासु विकुण्ठनाय 
सम्प्रीयते दुरितदुष्टमसाधुतीव्रम् ।
कामातुरं हर्षशोकभयैषणार्तं तस्मिन् 
कथं तव गतिॠं विमृशामिदीनः ।। १२ ।।
असाधुबहिर्मुखं तीव्रं दुर्धरं हर्षशोकभयैरेषणात्रयेणार्तं दुःखितमपित्वत्कथासु न सम्प्रीयते तस्मिन्नेवम्भूते मनसि कथं तव तत्त्वं विचारयामि । एवमजितेन्द्रियस्य किञ्चिज्ज्ञानशीलत्वात् संसारद्भयभाजो ममत्वत्कृपैव शरणमित्याह तत्रैव तद्वाक्येन—
त्रस्तोस्म्यहं कृपणवत्सलदुस्सहोग्र-
संसारचक्रकदनाद्ग्रसतां प्रणीतः ।
बद्धः स्वकर्मभिरुशत्तमतेऽङ्घ्रिमूलं 
प्रीतोपवर्गशरणं ह्वयसे कदानु ।। १३ ।।
दुस्सहं यदुग्रं संसारचक्रे कदनं तस्मात् त्रस्तोस्मि । तत्र चग्रसतां हिंस्राणां मध्ये स्वकर्मभिर्बद्धःसन् प्रणीतो निःक्षिप्तोस्मि हेकृपण उशत्तमकदानुत्वं प्रीतस्सन् अपवर्गभूतः शरणं तवाङ्घ्रि कमलं ह्वयसे समाह्वयसि कृपयादास्थे नियोजयिष्यसीत्यर्थः । तापादिसन्तप्तं मम मनस्त्वां द्रष्टुमिच्छतीत्याहषष्ठे एकादशेध्याये सङ्कर्षणा-प्रद्युम्नवृत्रवाक्येन— 
अजातपक्षा इव मातरं खगाः स्तन्यं यथावत्सतराः क्षुधार्ताः । 
प्रियं प्रियेवव्युषितं विषण्णा मनोऽरविन्दाक्ष दिदृीतेत्वाम् ।। १४ ।।
अजातपक्षाः खगाः क्षुधादिभिः पीडिता यथामातरं यथाचदाम्ना बद्धा बालवत्सास्त्न्यं  यथा च व्युषितं प्रवासङ्गतं प्रियं कामेन विषण्णाप्रिया तथा मनस्तापत्रयपीडितं कर्मभिर्बद्धं कामादिभिर्विषण्णं च त्वां दिदृक्षतेद्रष्टुमिच्छतीत्यर्थः । ननु मायापरतन्त्रस्य कुतो मद्दार्शनं तत्राह दशमेऽष्टचत्वारिंशेध्याये भगवन्तं प्रति अक्रूरवाक्येन—
दिष्ट्या जनार्दन भवादिहनः प्रतीतो 
योगेश्वरैरपि दुरापगतिः सुरेशैः । 
छिन्ध्याशुनः सुतकलत्रधनाप्तगेह-
देहादिमोहरशनां भवदीयमाद्याम् ।। १५ ।।
नः अविनेकिनामिह गृह एव सुतादिमोहरज्ुं भवदीयमायाञ्छिन्धि ततः किं करिष्यसि तत्राह— दशमे पञ्चाशीतितमेऽध्याये भगवन्तं प्रतिबलिवाक्येन— 
तन्नः प्रसीद निरपेक्षविमृग्य 
युष्मप्तादारविन्दधिषणान्यगृहान्धकूपात् ।
निष्क्रम्य विश्वशरणाङ्घ्र्युपलब्धवृत्तिः 
शान्तो यदैक उत सर्वसखैश्चरामि ।। १६ ।।
तथानः प्रसीद निरपेक्षैः प्राप्तकामैरपि विमृग्यं यद्युषाप्तादारविन्दं तदेव धिषणमाश्रयस्तस्मादन्यदपि यद्गृहं तदेवान्धकूपस्तस्मान्निष्क्रम्य निर्गत्य विश्वय शरणं रक्षितारोयेवृक्षास्तेषामङ्घ्रिषु मूलेेषु स्वत एवतालितै। फलादिभिरुपलब्धाः प्राप्तवृत्तिर्जीविका येन सोहं शान्तस्सन् एकश्चरामि उताथवा सर्वेषांसखायोये महान्तस्तैः सहचरामि । सहृदयानां रक्षणं प्रार्थयते द्वादशे एकादशेऽध्याये सूतवाक्येन—
श्रीकृष्णकृष्ण सखवृष्णवृषभावनि-
ध्रुग्राजन्यवंशदहनानपवर्गनीर्य ।
गोविन्दगोपवनिताव्रजभृत्यगीत-
तीर्तश्रवः श्रवणमङ्गल पाहिभृत्यान् ।। १७ ।।
हे श्रीकृष्ण कृष्णोऽर्जुनः तस्य तखा हे कृष्णसखहेवृष्णिश्रेष्ठ अवनिद्रुहो ये राजन्यास्तेषां वंशस्य दहन अनपवर्गमक्षीणं वीर्यं यस्य गोपवनितानां व्रजाः समूहाः भृत्या नारदादयस्तैर्गीतं तीर्थभूतं श्रवः कीर्तिर्यस्य श्रवणमेव मङ्गलं यस्य । दशमे एकोनसप्ततितमेऽध्याये राजदूतवाक्येनशरणं प्रविशन्नुपसंहरति—
कृष्णकृष्णाप्रमेयात्मन्प्रपन्नभयभञ्जन ।
वयं त्वां शरणं यामः भवभीताः पृथग्धियः ।। १८ ।।
प्रपन्नानां शरणागतानां भयं भञ्ज यतीति तथा भवभीताः संसाराद्भीताः पृथग्धियः प्राकृतबुद्धःयः त्वत्स्वरूपाविदोवयं परमकृपालुन्त्वां शरणं यामः । 
हे कृष्ण हेकमललोचन दीनबन्धो 
भक्तानुकम्पक हरे करुणैकसिन्धो । 
दीनावलम्बजगदीश्वर पाहि दीनं 
मां युष्मदीय चरणाम्बुरुहप्रपन्नम् ।। १९ ।।
स्वग्रन्थं भगवति समर्पयति—
श्यमच्युतहृत्सरोकहेवसतः शामसनवर्तिना तव ।
ग्रथिता शुभयपद्यसंहतिस्त्वयि कारुण्यनिधौ समर्पिता ।। २० ।।
अथद्वाभ्यां सर्वशास्त्रार्थतत्त्वमाह—
हे सारज्ञाः शृणुत मनुजाः सर्वशास्त्रार्थतत्त्वं 
सङ्क्षेपेणासकृदभिदधाम्युच्चकैरुर्ध्वबाहुः । 
संसारेऽस्मिन्परमभयदे जन्ममृत्यादिदुःखैः 
सन्तप्तानां नहि हरिमृते विद्यतेऽन्या गतिर्वः ।। २१ ।।
हरिमृते विनावो युष्माकमन्यागतिर्नविद्यते । उक्तं च—
‘आलोढ्य सर्वशास्त्राणि विचार्य च पुनः पुनः ।
इदमेकं सुनिष्पन्नॠं ध्येयोनारायणः सदा ।।
चिन्तनीयो हरिर्नित्यं चेतसानन्दगामिना । 
सारोयं सर्वशास्त्राणां शेषोन्ेयद्ग्रन्थविस्तरः  ।।
हरिः परायणं परं हरिः परायणं परम् ।
पुनः पुनर्वदाम्यहं हरिः परायणं परम् ।।
तपन्तु तापैः प्रतपन्तु पर्वता दरन्तु तीर्थानि पठन्तु चागमान् । 
यजन्तु यागैर्विनयन्तु योगैर्हरिं विनानैव मृतिं तरन्ति ।।
स्मर्तव्यः सततं विष्णुरित्यादि । अत्रा सम्भावनां परिहरति— 
यूयं तावद्विमृशत चिरं सन्तु दूरे गिरो मे 
कामक्रोधादिभिऌररिवरैर्बाध्यमानेन नित्यम् । 
यामं यामं त्रुटितपरमायुर्भरेणात्रपुंसा 
सेव्यो वास्थान्नहि बहुविधक्लेाहारी मुरारिः ।। २२ ।।
यूयं तावत्साकल्येन विमृशत विचारायत ।
रम्यं भक्तिसुधाकरं समलिखं भूरिप्रयत्नादमुं 
बोधाया(स)स्यतमः समूहदमनीं टीकां च सत्कौमुदीम् ।
अत्र स्वामिकृतौकृतं यदधिकं न्यूनं चपूर्वापर-
श्लोकैक्यप्रतिपत्तये सुकृतिभिस्तत् क्षम्यतां साधुभिः ।। १३ ।।
अच्छकोै(त्स)च्छकुललब्धजन्मना कृष्णभक्तिरतदीनबन्धुना ।
ग्रन्थ एषरचितोस्तु सन्ततं कृष्णदासहृदयप्रमोदवः ।। २४ ।।
कृष्णदासानां वैष्णवानां कृष्णदासस्य स्वशिष्यस्य च हृदयप्रमोददोस्तु । 
इहक्षितौ सर्वगुणैरुपेतः सङ्गीतविद्भूरियशाः सुशान्तः ।
घोरासिविद्यार्णवकर्णधारे विभाति नारायणमङ्गराजः ।। २५ ।।
विप्रप्रियो विष्णुरतो वदान्योवाग्मी विवेकी विनयो बलिष्ठः ।
विचारविद्वृद्धजनानुवर्ती विनिर्मितो यो विधिनाविशिष्यः ।। २६ ।।
महानदीदक्षिणभूप्रदेशे देशेत्वदीयेवसताशकाब्दे । 
गते न भश्चन्द्ररसेन्दुसङ्ख्ये विनिर्मितो भक्तिसुधाकरोऽयम् ।। २७ ।।
विष्णुर्यावत्कलयति तनु दारवीं नीलशैले 
तस्य क्रोडं जलनिधिसुता यावदङ्गीकरोति । 
यावच्चास्याः परिजनभृतौ चित्तवृत्तिर्दयार्द्रा 
तावद्ग्रन्तोऽयमपि तनुतां सम्मदं सज्जनानाम् ।। २८ ।।
इति भागवताब्ध्युत्ये हरिभक्तिसुधाकरे ।
निजार्तिज्ञापनानाम सम्पूर्णा षोडशीकला ।। १६ ।।
इति षोडशीकला 
श्रीकृष्णकेशव कृपार्णवकञ्जनाभ 
कन्दर्पकोटिकमनीयकलानिधान ।
कालीयमर्दन कदम्बवनीनिकेत
केलिं कदा कलयसीश हृदम्बुजे मे ।। १ ।।
ख्यातप्रभावखलखण्डलखञ्जरीट 
खेदप्रदाक्षिशतपत्रखग•यान ।
खद्योतमाननखखेलदपाङ्गताप
खिन्नेखिलेश मयिपातय दृङ्मयूखम् ।। २ ।।
घोराघसंहतिधनाघनगन्धवाह 
घर्मांशुजाघनरसप्रभकायकान्ते ।
घोषाङ्गनास्तनतटीघृसृणाङ्किताङ्ग 
घूर्णां विघट्टय भवाम्बुधिसम्भवां नः ।। ३ ।।
गोष्ठेन्द्रनन्दनगदाग्रजगोपिकेश 
गोविन्द गोकुलमणे गुरुगोत्रधारिन् । 
गोपालगेयगुणपुञ्जगदाधरेह 
गुञ्जवतंस वद को गतिदस्त्वदन्यः ।। ४ ।।
 इति षोडशीकला 
