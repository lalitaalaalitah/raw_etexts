गीताक्षरार्थ-भावरत्नकोश 

 गीताक्षरार्थस्तु– धृतराष्ट्रः स्वपुत्राणां विजयविविदिषया सञ्जयमपृच्छदित्युच्यते– धृतराष्ट्र उवाचेति ।। किमिति? उच्यते– धर्मक्षेत्र इति ।। धर्मस्य स्थानभूते यस्यकस्याप्यनुष्ठितस्य धर्मस्य बहुश्रेयःसम्पादके कुरुक्षेत्रे धार्तराष्ट्राणां पाण्डवानां च स्वकूटस्थनामोपलक्षितत्वेन बहुमानविषये युयुत्सवो योद्धुमिच्छवः समवेताः मिथः प्रत्यनीकभावेन व्यूढाः । समस्तभूमण्डलवर्तिनां राज्ञां तत्र समवायेऽपि वर्गद्वयमेव तदाऽभूदित्येवकारः । अकुर्वतेत्यात्मनेपदेन कर्त्रभि-प्रायक्रियाफलविषयेण स्वार्थता विभाव्यते ।। १ ।।  
गीताक्षरार्थस्तु– एतत्प्रश्नोत्तरं वक्ष्यताऽऽदौ समस्तवृत्तान्त उच्यत उपोद्घातत्वेन– सञ्जय उवाच इति ।। दुर्योधनो राजा पाण्डवानीकं व्यूढं दृष्ट्वा । दर्शननिमित्तधैर्यभ्रंशरूपावस्था-विशेषद्योतकः तुशब्दः । आचार्यं– द्रोणम् उपसङ्गम्य– सविनयमुपसाद्य ।। २ ।।

 गीताक्षरार्थस्तु– – तदेव वचनं पश्यैताम् इत्यादि नवश्लोक्यात्मकम् । आचार्येति सम्बुद्धिः । महतीं वितताम् । द्रुपदपुत्रेण धृष्टद्युम्नेन । व्यूढां व्यूहरचनयाऽधिष्ठिताम्, चमूं सेनाम् ।। ३ ।।
गीताक्षरार्थस्तु–  गीताश्लोकत्रयाक्षरार्थस्तु– ननु यथा दक्षप्रजापतेः शिरश्छेदो न स्वतो जातः, नापि वीरभद्रस्यायुधेन निमित्तेन । किन्तु यज्ञपशुभावनाख्येन निमित्तविशेषेण । तथा स्वतः प्रायोनिमित्तैश्चाविनाशिनोऽपि केनचिच्छस्त्रादिना निमित्तविशेषेण विनाशः किं न स्यादित्यतो विशिष्टनिमित्तान्यपि नात्र सन्तीत्युच्यते– नैनमिति ।। अन्वादेशे एनादेशः । ‘देही’ इति प्रकृतं जीवम् । लट्प्रयोगश्रवणेन वर्तमानस्यैव छेदादेर्निषेधाद् इदानीं दृश्यमानत्वेन आत्मनः प्राक् विनाशाभावेऽप्युत्तरत्र शस्त्रादिना विनाशः स्यादित्याशङ्क्य छेदादियोग्यतैव आत्मनो नास्तीति प्रतिपद्यते– अच्छेद्योऽयमिति ।।
–गीताक्षरार्थस्तु– सकामतया कर्म कुर्वतां ‘यामिमाम्’ इत्यादिना या निन्दा कृता सा न युक्ता । कुतः? ‘स्वर्गकामो यजेत’ इत्यादौ यजनवत् स्वर्गकामस्यापि विहितत्वात् । न विहितं कुर्वतां निन्द्यत्वम् । तथात्वे यजनस्यापि निन्द्यत्वप्रसङ्गात् । न च यजनकामनयोर्द्वयोरपि विधौ वाक्यभेदप्रसङ्ग इति वाच्यम् । स्वर्गकामविशिष्टयागविधिरिति पूर्वपक्ष्यभिमानात् । दृश्यते हि ‘वायव्यं श्वेतमालभेत’ इत्यादौ विशिष्टविधित्वमित्यत उच्यते– कर्मण्येवेति ।। त इति श्रवणाद्धे पार्थ ते त्वदादिरूपस्य ब्राह्मणादिसर्ववर्णाश्रमयुक्तस्य ज्ञानिनोऽपि कर्मण्येवाधिकारः योग्यता ।। 
 गीताक्षरार्थस्तु– – ज्ञानोपायाय यतस्वेत्युक्तार्थे कर्मफलस्य ज्ञानफलादल्पत्वादित्येको हेतुः ‘यावानर्थः’ इत्यत्रोक्तः । अत्र तु कर्मरूपस्य पुरुषार्थोपायस्य ज्ञानरूपपुमर्थोपायादधमत्वरूपं हेत्वन्तरमुच्यते– दूरेणेति ।। बुद्धियोगाद् ज्ञानलक्षणात् पुमर्थोपायात् कर्म दूरेणावरम् अतीव निकृष्टं हि यतः अतो बुद्धौ ज्ञानलक्षणोपाये शरणं तदुपयोगानुष्ठानलक्षणां स्थितिम् अन्विच्छ कुर्विति यावत् । कथं कर्मणो ज्ञानादतीवावरत्वमित्यत उक्तं– कृपणा इति ।। फलं कर्मकृतौ हेतुर्येषां ते तथा । काम्यकर्मिणः कृपणाः दीनाः । ‘इमं लोकं हीनतरं वा विशन्ति’ इति हि श्रुतिः । अतो दूरेणावरमिति ।। ४९ ।। 
 गीताक्षरार्थस्तु– ज्ञानात् कर्मावरमित्येतत् काम्यकर्मिणां कृपणत्वोक्त्योपपाद्य इदानीं कर्मफलाज्ज्ञानफलस्य विलक्षणत्वोक्त्याऽपि तदुपपाद्यते– बुद्धियुक्त इति ।। इह मुमुक्षुवर्गे बुद्धियुक्तः भगवदपरोक्षज्ञानवान् सुकृतदुष्कृते मोक्षविलम्बहेतुत्वान्मानुष्यस्वर्गादिप्रापकपुण्यं सर्वमपि दुष्कृतमित्युभे सुकृतदुष्कृते जहाति त्यजति । तस्मात् ज्ञानस्यैवमखिलक्लेशनिवृत्ति-विशिष्टपरमानन्दानुभवहेतुत्वाद् योगाय ज्ञानोपायाय युज्यस्व घटस्व । योगः स्तूयते । योगः ज्ञानोपायानुष्ठानलक्षणः कर्मसु करणीयेषु कौशलं पुरुषस्य नैपुण्यमिति ।। ५० ।। 
 गीताक्षरार्थस्तु– पूर्वोक्तो ज्ञानसाधनभूतो योगो ज्ञानफलं मोक्षश्च विव्रियते कर्म-जमिति ।। कर्मजं फलं त्यक्त्वेत्यनेन कर्मजन्यफलानभिसन्धानेन कर्मस्वातन्त्र्याभिमानत्याग-पूर्वकं भगवदर्पणबुद्ध्या भगवदाराधनात्मकं कर्मानुष्ठायेति लभ्यते । बुद्धियुक्ताः शास्त्रजनित-सम्यग्ज्ञानसम्पन्नाः मनीषिणः प्रशंसायां मत्वर्थीयेनिविधानादपरोक्षज्ञानिनो भूत्वा जन्मबन्ध-विनिर्मुक्ताः संसारबन्धादतितरां मुक्ताः अनामयं दोषरहितं पदं मोक्षं गच्छन्तीत्यखिलक्लेश-निवृत्तिविशिष्टपरमानन्दानुभवरूपो मोक्ष इति ज्ञानफलं मोक्षस्वरूपं च विवृतं भवति । फला-नभिसन्धानकर्मकर्तृकत्वस्वातन्त्र्याभिमानत्यागपूर्वकभगवदाराधनात्मकं कर्मोभयविधज्ञान-साधनम् । ज्ञानं च मोक्षसाधनमिति भाव इति ।। ५१ ।। 
 गीताक्षरार्थस्तु– फलकामनादिवर्जितानीश्वराराधनरूपाणि कर्माणि मोक्षसाधनज्ञानार्थिना कियत्पर्यन्तं कर्तव्यानीत्यत उच्यते यदा त इति ।। यदा ते तव बुद्धिः अन्तःकरणं मोहकलिलम् अन्यथाज्ञानलक्षणं दोषं व्यतितरिष्यति परित्यजति सम्यग्ज्ञानोदयवद् भवतीति यावत् । तदा महद्भ्यः श्रोतव्यस्य श्रुतस्य स्वविहितसर्वकर्मोपलक्षणम् । वेदश्रवणादेः निर्वेदं नितरां लाभं गन्ताऽसि प्राप्स्यसीति यावत् । मुक्तिहेतुज्ञानसाधनभूतो निवृत्तधर्मानुष्ठानलक्षणो योगः साक्षा-ज्ज्ञानसाधनश्रवणादिरूपप्रमाणस्यादृष्टद्वारा सत्त्वशुद्ध्युत्पादनेनोपकारकः सन् मिथ्याज्ञान-लक्षणदोषनिवृत्त्यवान्तरप्रयोजनः तत्त्वज्ञानोदयावधिकः कर्तव्य इति भावः ।। ५२ ।। 
गीताक्षरार्थस्तु– किं तन्मोहकलिलम् ? कीदृशञ्च तदतितरणम् ? इत्याकाङ्क्षायां पुंसा-मधममध्यमोत्तमावस्थादिप्रर्शनेन पूर्वश्लोकोक्तयोगानुष्ठानावधिरेव स्पष्टीक्रियते–  श्रुतिविप्रति-पन्नेति ।। परोक्षतत्त्वनिश्चयात् पूर्वं श्रुतिभिः वेदैः विप्रतिपन्ना विरुद्धा सती ते बुद्धिः यदा वेदार्थानुकूलेन तत्त्वनिश्चयेनासच्छास्त्रैरपि निश्चला ‘इदमदो वा’ इति संशयानास्कन्दिता स्थास्यति । अनेन परोक्षज्ञानकाष्ठा दर्शिता । ततश्च समाधिर्भवति । भवति च तस्मिन् ब्रह्मप्रत्यक्षदर्शनेन परमानन्दमग्नतया भेरीताडनादावप्यचला चलनहीना बुद्धिर्यदा स्थास्यति अनेनापरोक्षज्ञानकाष्ठा दर्शिता तदा योगं योगफलं ज्ञानोपायानुष्ठानस्य फलम्, अवाप्स्यसि प्राप्तवान् भविष्यति । एतेन बुद्धेः मनसः मोहकलिलं श्रुतिविरुद्धत्वरूपो दोषः । तत्तरणं च वेदार्थानुकूलेन परोक्षभगवत्तत्त्वनिश्चयेनाचलतयाऽवस्थानम् । तदा निर्वेदं गन्ताऽसीत्यस्य विवरणं ‘समाधावचला बुद्धिः’ इतीत्युक्तं भवति । श्लोकद्वयेऽप्येतदवस्थावाप्तिर्योगानु-ष्ठानावधिरिति तात्पर्यम् ।। ५३ ।। 
 गीताक्षरार्थस्तु— ज्ञानिनि प्रकृते लब्धावसरोऽर्जुनः पृच्छतीत्युच्यते अर्जुन उवाचेति ।। केशव केशयोः कर्मणोरुपपदयोरन्तर्णीतण्यर्थाद् वृतु वर्तन इत्यस्माड्डुप्रत्यये कं ब्रह्माणम् ईशं रुद्रं च वर्तयतीति केशवः । तत्सम्बुद्धिः । ब्रह्मरुद्रप्रवर्तक । स्थिता प्रतिष्ठां प्राप्ता प्रज्ञा अपरोक्षज्ञानं यस्य स तथा । तस्य का भाषा ? भाष्यते ज्ञानीति व्यवह्रियतेऽनयेति भाषा लक्षणम् । ज्ञानीति येन लक्षणेन पुरुषो व्यवहारकर्म भवति तल्लक्षणं किम् ? सास्नादिमत्त्वं लक्षणं दृष्ट्वा हि गौरिति व्यवह्रियते । ज्ञानिसामान्यलक्षणविषय एवायं प्रश्नो न तु लाब्धसमाधिप्रज्ञलक्षणविषयः । किमर्थं तर्हि ‘समाधिस्थस्य’ इति लक्ष्यविशेषोक्तिरिति चेत् ‘समाधावचला बुद्धिः’ इत्यनेनोक्तं ज्ञानिलक्षणमनेनानुवदतीति वदामः । न हीदमलक्षणम् । ज्ञानिमात्रनिष्ठधर्मत्वात् । किमर्थोऽनुवाद इति चेत् तज्ज्ञातं मयेति ज्ञापनार्थ इति ब्रूमः । एतज्ज्ञापनेऽपि किं प्रयोजनमिति चेत्, लक्षणान्तरं पृच्छामीति ज्ञापनम् । अन्यथा सिद्धप्रश्न एवायमित्युपेक्ष्यः प्रसज्येत । लक्षणान्तरप्रश्नस्य चेदं प्रयोजनम् अयावल्लक्ष्यभावित्वाज्ज्ञातमपि लक्षणं न सम्यग् व्यवहारोपयोगि । यावल्लक्ष्यभावि तु सार्वत्रिकव्यवहारोपयोगि ज्ञास्यामीति । अत एव प्रसिद्धलक्षणपदपरित्यागेनाप्रसिद्धभाषापदोपादानमिति ।।  स्थितधीः अपरोक्षज्ञानी किं प्रभाषेत ? किंविषयकं भाषणं कुर्यात् ? किमासीत ? प्रतीति शेषः । किं प्रत्यासीत ? किमुद्दिश्य च व्रजेत ? किमुद्देश्यकप्रवृत्तिं कुर्यादिति ।। ५४ ।।
 गीताक्षरार्थस्तु— का भाषेति ज्ञानिलक्षणप्रश्नस्योत्तरमुच्यते–  प्रजहातीति  ।। यदा मनोगतान् सर्वान् कामान् कामक्रोधादिदोषान् प्रजहाति प्रकर्षेण त्यजति । यदा चात्मन्येव परमात्मन्येव, स्थितः सन्निति शेषः, तदेकचित्तः सन् आत्मना परमात्मना तत्प्रसादेन तुष्टः सन्तोषसम्भृतो भवति तदा स्थितप्रज्ञः अपरोक्षज्ञान्युच्यते । सुप्ते मूर्च्छिते चाज्ञानिनि सर्वकामप्रहाणिर्लक्षणमतिव्याप्तमित्यत उक्तम्– आत्मन्येवेतीति केचिद् व्याख्याय आत्मानम-परोक्षीकृत्य तस्मिन्नेव स्थितत्वम्, तत्प्रसादलब्धपरितोषश्च लक्षणमिति न सुप्तादावतिव्याप्तिरिति पर्यहरन् । कामादेर्मनोगतत्वाव्यभिचारान्नेदं विशेषणमिति चेत्, नेदं कामविशेषणम् । किन्तु सर्वकामत्यागस्यासम्भवित्वमाशङ्क्य तदुपपादनाय युक्तिरनेनोच्यते । ज्ञानस्य कामादेश्च मनोनिष्ठत्वान्मनसि ज्ञाने जाते ‘रसोऽप्यस्य परं दृष्ट्वा निवर्तते’ इत्यत्र रसशब्देन रागापर-पर्यायकामस्याभिसंहिततया तद्विरुद्धस्य कामादेर्हानं युक्तमिति सूचनात् । प्रायस्सर्वविरुद्धकामा-दित्यागवत्त्वे सत्यपरोक्षीकृतभगवत्प्रसादायत्तसन्तोषणशालित्वं ज्ञानिनो लक्षणम् । यश्चैवं-लक्षणकः स ज्ञानी व्यवह्रियत इत्युक्तं भवतीति ।। ५५ ।। 
– गीताश्लोकत्रयाक्षरार्थस्तु– उक्तं ज्ञानिलक्षणमेव कामशब्दोपलक्षितदोषान्तरत्यागकथना-दिना स्पष्टीक्रियते– दुःखेष्वित्यादित्रिश्लोक्या । दुःखेषूपनतेषु अनुद्विग्नमनाः अक्षुभितमनस्कः सुखेषु विगतस्पृहः विहीनाभिलाषः सुखसाधनेषु विषयेषु स्पृहारहित इति वा, सुखेषूपनते-षूत्साहहीन इति वाऽर्थः । वीताः अपगताः रागभयक्रोधा यस्मात् स तथा । अशोभनेषु विषयेषु शोभनत्वभ्रान्ती रागः । स मुनिः स्थितधीः अपरोक्षज्ञानीत्युच्यते । वीतरागभयक्रोधत्वं केन हेतुना भवतीत्यत उच्यते – यस्सर्वत्रेति ।। पुत्रदारादिषु विषयेषु । हेत्वर्थगर्भं चेदं विशेषणम् । सर्वत्रानभिस्नेहत्वात् शुभाशुभं प्राप्यापि नाभिनन्दति न द्वेष्टीति सकारणकं द्वेषादिवर्जनमत्रो-च्यते । तस्य प्रज्ञा अपरोक्षज्ञानम् । किञ्च अयं ज्ञानी यदा इन्द्रियार्थेभ्यः शब्दादिभ्यः सर्वशः सर्वस्मिन् देशे काले सर्वाणि चेन्द्रियाणि श्रोत्रादीनि संहरते प्रत्याहरति । अनायासेन प्रत्याहरणे दृष्टान्तः – कूर्मोऽङ्गानीवेति ।। ५७-५८ ।।
 गीताक्षरार्थस्तु– नन्वेवंविधलक्षणस्य साधनभूतं चेज्ज्ञानं तर्हि सर्वोऽपि जनः कस्मान्न तत् साधयति । कामाद्युपद्रवपरिहारार्थं किं दन्दह्यमानशिरा इव बम्भ्रमीति ? अतो नास्त्येवेदं ज्ञानिषु लक्षणमिति शङ्कापरिहारार्थं एतल्लक्षणं ज्ञानं नाल्पप्रयत्नसाध्यम् । किन्तु निराहार-त्वेनेन्द्रियजयः । तेनैव ज्ञानमित्यादि दुस्सम्पादत्वं ज्ञानस्योच्यते ‘विषयाः’ इत्यादि-त्रिश्लोक्या । तत्राप्युपोद्घातप्रक्रियया इन्द्रियजयस्य तावन्महाप्रयत्नसाध्यत्वमाद्यश्लोकेनोच्यते ।
निराहारस्य देहिनः, तेन निराहारत्वेन इति यावत् । विषयाः रूपादयः । तद्भोग-समर्थानीन्द्रियाण्यनेनोपलक्ष्यन्ते । तानि निवर्तन्ते । रसवर्जं रसो रागः तं वर्जयित्वा । विषयाभिलाषश्चैतसिको निराहारत्वेन न निवर्तत इति ।। यद्वा, रसवर्जं मधुराम्ललवणरसादितरे विषयाः रूपगन्धस्पर्शशब्दाः, इन्द्रियाणां तद्भोगशक्तयः, तदाकाङ्क्षाश्चेति यावत् । विनिवर्तन्ते रसं वर्जयित्वा । मनसो रसविषयाकाङ्क्षा रसनेन्द्रियस्य तद्भोगशक्तिश्च न निवर्तते । तद् द्वयं कदा निवर्तत इत्यत उक्तं– रसोऽपीति ।। अस्य देहिनः रसः सर्वविषयविषयो रागः, मधुराम्लादिगुणो वा । तेन तद्ग्राहकेन्द्रियस्य तद्भोगशक्तिस्तदाकाङ्क्षा च लक्ष्यते । परं परमात्मानं दृष्ट्वा निवर्तते । अचेतने चेतनवदुपचारात् ‘रसः परं दृष्ट्वा निवर्तते’ इति युक्तम् ।। 
अयमर्थसङ्ग्रहः । यदा बाह्येन्द्रियाणि विषयैस्सन्निकृष्यन्ते तदा तद्द्वारा मनस्तत्र प्रवर्तते । प्रवृत्ते च मनसि रागो भवति । तत आत्मनः क्षोभ इत्येष इन्द्रियाणामविजयः । यो हि यं व्याकुलं करोति स तेनाविजित इत्युच्यते । यदा तु बाह्येन्द्रियाणि विषयसन्निधानेऽपि न तैस्सन्निकृष्यन्ते, सन्निकृष्टान्यपि न मनस्तदाभिमुख्येनाहरन्ति, आहृतेऽपि मनसि न विषयरागो जायते, तदा नात्मनः क्षोभो भवतीत्येष इन्द्रियजयः । सोऽयं सङ्ग्रहेण द्वेधा । बाह्येन्द्रियाणां विषयभोगशक्तिक्षयात्, मनसो रागक्षयाच्च । एतद्द्वयं च जिज्ञासुज्ञानिलक्षणपुरुषभेदेनोक्त-प्रकारद्वयेन निराहारत्वब्रह्मसाक्षात्काराभ्यां भवतीत्येवमिन्द्रियजयस्य महाप्रयत्नसाध्यत्वमिति ।। 
नन्विन्द्रियजयार्थं किं निराहारत्वलक्षणेन महाप्रयत्नेन ? प्रत्याहारेण परोक्षज्ञानादिरूप-साधारणप्रयत्नेन तत्सम्भवात् । तथा किं परब्रह्मापरोक्षज्ञानेन ? नित्यानित्यविवेकादिज्ञानेनापि तदुपपत्तेरित्यत उच्यते – यततो ह्यपीति ।। विपश्चितः अपरोक्षज्ञानरहितज्ञानिनोऽपि यततः यतमानस्य साधारणप्रयत्नवतोऽपीन्द्रियाणि विषयसन्निकृष्टानि प्रसभं बलात् मनो हरन्ति विषयाभिमुखं कृत्वा तद्रागि कुर्वन्ति । एतदुपपादनाय ‘पुरुषस्य शरीराभिमानिनः’ इति विशेषणम् । एतावता कथमात्मन इन्द्रियाविजय इत्यत उक्तं– प्रमाथीनीति ।। मनो हृतवन्ति पुरुषस्य क्षोभणशीलानि, न तेन विजितानीति भावः । अत इन्द्रियजये महानेव प्रयत्नः कार्य इति ।।
ननु यदि साधारणप्रयत्नविवेकज्ञानाभ्यामिन्द्रियाणि न जीयन्ते तर्हि तानि जेतुमशक्यान्येव स्युः । न च निराहारत्वादिना ब्रह्मापरोक्षज्ञानेन वा तज्जयः शक्यः कर्तुमिति वाच्यम् । निराहारस्य देहावस्थितेरेवायोगेन तेनेन्द्रियजयसम्पादनासम्भवात् । ब्रह्मापरोक्षज्ञानस्य चेन्द्रियजयसाध्यतयाऽभिप्रेतत्वेनेतरेतराश्रयप्रसङ्गात् ।। तथा च तज्जयस्य यज्ज्ञानसाधनत्वं विवक्षितं तन्न भवतीत्याशङ्क्य, यद्यपीन्द्रियजये न परोक्तं प्रत्याहारादि साधनम् । नाप्यस्मदुक्तं निराहारत्वादिकम् । अशक्यत्वात् । तथाऽपि तत्प्रतिनिधिना महता प्रयत्नेन तानि जय्यानीत्युच्यते तानीति । सर्वाणि तानीन्द्रियाणि संयम्य विषयेभ्यः प्रत्याहृत्य युक्तः, समाध्यर्थस्य युजे रूपं, भगवति मनो युञ्जानः मत्परः भगवानेव सर्वस्मादुत्कृष्टो यस्य स आसीत तिष्ठेत् । भगवानेव सर्वस्मादुत्कृष्ट इति ज्ञात्वा तस्मिन्नेव निरन्तरमनोयोजनमिन्द्रियजये परं साधनमिति भावः । निराहारत्वादिकं तु वस्तुगतिप्रदर्शनार्थमेवोक्तमिति मन्तव्यम् ।
यद्येवं ततः किमित्याकाङ्क्षायाम् इन्द्रियजयस्य ज्ञानं फलमित्युच्यते – वशे हीति ।। प्रज्ञा अपरोक्षज्ञानम् । यत एवं ज्ञानं महायाससाध्येन्द्रियजयफलम् अत एवाऽयासभीरुर्जनो न तत् साधयति । न तु ज्ञानस्योक्तलक्षणत्वाभावादिति श्लोकत्रयतात्पर्यार्थ इति ।। ५९-६१ ।। 
–  गीताक्षरार्थस्तु– ‘मत्परो युक्त आसीत’ इति हरिसर्वोत्तमत्वज्ञानपूर्वकं तस्मिन्नेव मनोयोजनमिन्द्रियजयस्य परमं साधनमुक्तम् । रागादिपरिहारोऽप्यपरं साधनमिति ‘रागद्वेष-वियुक्तैः’ इत्यत्र वक्ष्यते । तत्र रागादेर्यत्कारणं यच्च फलं तदुभयज्ञाने सत्येव तत्परित्यागो भवतीत्यतस्तदुपोद्घातप्रक्रिययेदमुच्यते– ध्यायत इति श्लोकद्वयेन ।। विषयान् शब्दादीन् शोभनत्वबुद्ध्या ध्यायतः पुंसः तेषु तत्सदृशेषु च सङ्गः स्नेहः सङ्गाच्च कामः इच्छा सञ्जायते अधिका भवति । कामाच्च केनचित् प्रतिहतात् क्रोधोऽभिजायते । क्रोधाच्च सम्मोहः विशेषेणा-धर्मेच्छा, सम्मोहात् स्मृतिविभ्रमः, स्मृतेः परवित्तापहरणादेरधर्मत्वाभिधायकशास्त्रार्थस्मरणस्य विभ्रमः अनवस्थानम् । नाश इति यावत् । ‘रागद्वेष’ इत्यादिस्मृतिभ्रंशाच्च बुद्धिनाशः सर्वात्मना दोषबुद्धिनाशः पूर्वं निर्णीतदोषबुद्धेः सर्वथा नाश इत्यर्थः । बुद्धिनाशात् प्रणश्यति नरकाद्यनर्थं प्राप्नोति । एतदुक्तं भवति । रागद्वेषयोः परम्परया नरकाद्यनर्थप्राप्तिः कार्यमिति ज्ञानेन तत्परिजिहीर्षायां विषयध्यानं परम्परया कारणमिति ज्ञानेन तदकरणात् तयोरनुत्पादो भवतीति ।। ६२-६३ ।। 
 गीताक्षरार्थस्तु– अस्त्वेवं रागद्वेषपरिहारः, ततः किमित्यपेक्षायां रागद्वेषपरिहारस्येन्द्रिय-जयाख्यम्, इन्द्रियजयाच्च किं स्यादित्याकाङ्क्षायां ततो जायमानं फलमुच्यते रागद्वेषेति द्वाभ्याम् ।। य उक्तविधया त्यक्तरागद्वेषः सः रागद्वेषवियुक्तैः ताभ्यामप्रयुक्तैः आत्मवश्यैः स्वाधीनैः इन्द्रियैः केवलं शरीरधारणार्थं विषयान् ईश्वरनुन्नाननुभवन्नपि विधेयात्मा स्वाधीन आत्मा मनो यस्य स तथा स भवति । तत एव बाह्येन्द्रियाण्यपि तस्य वश्यानि भवन्ति । अनेन पादत्रयेण रागद्वेषपरिहारस्येन्द्रियजयाख्यं फलमुक्तम् ।
इन्द्रियजयेनापि किं स्यादिति द्वितीयाकाङ्क्षोत्तरत्वेनेन्द्रियजयस्य ज्ञानं व्यवहितफलमिति दर्शयितुं साक्षात् फलमुच्यते – विधेयात्मा प्रसादमधिगच्छतीति ।। तत्र प्रसादो नाम प्रयत्नेन विनाऽपि मनसः प्रायो विषयान् प्रत्यप्रवृत्तिरत्र विवक्षिता । तामधिगच्छति प्राप्नोति । प्रसादे सति किं स्यादित्यत उच्यते – प्रसाद इति ।। मनसः प्रसादे सति अस्य प्रसन्नचेतसः पुरुषस्य आशु बुद्धिः ब्रह्मापरोक्षज्ञानं पर्यवतिष्ठति सम्यग् भवति । ततश्चास्यापरोक्षज्ञानिनः सर्वदुःखानां हानिरुपजायते समीपे निष्पद्यते । हि प्रसिद्धमेतत् ‘तरति शोकमात्मवित्’ इत्यादाविति ।। ‘बुद्धियुक्तः’ इति श्लोके सुकृतदुष्कृतहानं ज्ञानफलमुक्तम् । तदयुक्तम् । अपुरुषार्थत्वादिति शङ्कां परिहर्तुं प्रसङ्गादिदमुदितमिति ।। ६४-६५ ।। 
 गीताक्षरार्थस्तु– श्रवणमननाद्युपकृतेन ध्यानेनैव ब्रह्मापरोक्षज्ञानसिद्धेः किमनेन प्रसादेन ? यदर्थमिन्द्रियनिग्रहोऽपेक्षित इत्याशङ्क्य प्रसादाभावे दोष उच्यते – नास्तीति ।। प्रसादाभावे युक्तिशब्दितचित्तनिरोधरूपचित्तैकाग्रता नास्तीति प्रकरणप्राप्तमध्याहर्तव्यम् । ध्यानेनैव ज्ञानोत्पादात् कथं ‘नास्ति बुद्धिरयुक्तस्य’ इत्याशङ्क्य तदुपपाद्यते – न चायुक्तस्येति । अयुक्तस्य चित्तनिरोधरहितस्य भावना ध्यानं नास्ति न भवति । अभावयतः अध्यायतश्च बुद्धिः ब्रह्मापरोक्षज्ञानं नास्ति । न चाबुद्धेः अपरोक्षज्ञानहीनस्येति शेषः । शान्तिः मुक्तिः नास्ति । अशान्तस्य अमुक्तस्य कुतः सुखम् ? न कुतोऽपि । अबुद्धेः शान्तिर्नास्तीत्येतावत्येव वक्तव्येऽपि यत् ‘अशान्तस्य कुतः सुखम्’ इत्युच्यते तत् न केवलं मुक्तौ सर्वदुःखहानिः, किन्तु संसारिभिरप्यलभ्यं परमसुखं चेति ज्ञापयितुं प्रसङ्गादिति ज्ञातव्यम् ।। ६६ ।। 
 गीताक्षरार्थस्तु– यदुक्तमयुक्तस्य भावना न भवतीति तदयुक्तम् । कृतश्रवणमननस्य ध्यानोपपत्तेरित्यत उक्तम्– इन्द्रियाणामिति ।। स्वैरं विषयान् प्रति चरतां गच्छतामिन्द्रिया-णाम् । अनुरत्र पृष्ठभावित्वार्थो न लक्षणाद्यर्थ इति न कर्मप्रवचनीयो भवतीति न द्वितीया । विधीयते विपूर्वो दधातिः करोत्यर्थे । इन्द्रियाणां पृष्ठभावितयेश्वरेण क्रियत इति यत् तदिन्द्रियानुसारितया मनसः करणमीश्वरकर्तृकम् । यन्मनोऽनु विधीयते तन्मन इति वा । अस्य पुंसः प्रज्ञाम् अपरोक्षनिश्चयं हरति उत्पत्स्यमानां निवारयति । उत्पन्नामप्यभिभवति । चित्तनिरोधरहितस्य श्रवणमनने अपि न ध्यानोपयोगिनी तत्त्वनिश्चयवेदार्थनियमौ न कुरुत इति भावः ।। ६७ ।। 
 गीताक्षरार्थस्तु– एवं ‘प्रजहाति’ इत्यादिनोक्तज्ञानिलक्षणस्यासम्भवपरिहाराय ज्ञानस्य महाप्रयत्नसाध्येन्द्रियनिग्रहसाध्यत्वं ‘विषया विनिवर्तन्ते’ इत्यादिना यदुक्तं तदुपसंह्रियते– तस्मादिति ।। यत एवं निगृहीतेन्द्रियस्यैव प्रसादः, प्रसादवत एव चित्तनिरोधशब्दितयुक्तिः, युक्तिमत एव श्रवणमनने, ताभ्यां तत्त्वज्ञानम्, तत्त्वज्ञानवत एवापरोक्षज्ञानसाधनं ध्यानं नान्यथा, तस्माद् यस्य सर्वशः सर्वाणि इन्द्रियाणि इन्द्रियार्थेभ्यः रूपादिविषयेभ्यः निगृहीतानि तस्य प्रज्ञा ब्रह्मापरोक्षधीः प्रतिष्ठिता सुस्थिरा जायत इति ।। ६८ ।। 
 गीताक्षरार्थस्तु– ‘प्रजहाति यदा कामान्’ इत्यादिचतुःश्लोक्या विक्षिप्योक्तं ज्ञानिलक्षणं बुद्ध्यारोहाय पिण्डीकृत्योच्यते – या निशेति ।। या सर्वभूतानां निशेव निशा परमेश्वर-स्वरूपलक्षणा, यस्यां सुप्तानीव न किञ्चिज्जानन्ति, विषयत्वमधिकरणत्वं चाविवक्षित्वा कारकत्वमात्रेण निशाभगवत्स्वरूपयोः साम्यमात्रमभिसंहितम्, तस्यां संयमी इन्द्रियसंयुक्तोे ज्ञानी जागर्ति सम्यगापरोक्ष्येण पश्यति परमात्मानमित्यर्थः । यस्यां विषयलक्षणायां भूतानि जाग्रति सा मुनेः मननवतः अत एव पश्यतः सम्यगापरोक्ष्येण जानतः निशेव निशा । भगव-त्स्वरूपातिरिक्तं न किञ्चिज्जानातीति यावत् । अत्रापि पूर्ववत् साम्यम् । दर्शनसाधनत्वेन मननमिहोक्तं, न तु तत्समकालीनतया । एतच्च प्राङ्मननादेर्दर्शनसाधनत्वानुक्तेः प्रसङ्गादिहोक्तम् ।।
ननु ‘स्थितधीः किं प्रभाषेत’ इत्यादेरुत्तरमयं श्लोक इति ‘गमनादिप्रवृत्तिर्नात्यभि-सन्धिपूर्विका । मत्तादिप्रवृत्तिवदिति ‘या निशा’ इत्यादिना दर्शयिष्यल्लक्षणं प्रथमत आह प्रजहातीति’ इत्युक्तं भाष्ये । तत् कथमिदानीं लक्षणपरतया व्याख्यायते? इति शङ्का ‘अन्यपरादपि तल्लाभाशयेनेति ब्रूमः’ इति टीकायां परिहृता । तव नित्यं भगवदेकचित्ततया तदितरत्र प्रायः कामप्रहाणिर्ज्ञानिलक्षणमित्युक्तं भवति । यद्येवं भगवदितरन्न किञ्चित् पश्यति कथं तर्हि तस्य गमनभाषणादिप्रवृत्तिरिति चेन्न । प्रारब्धकर्मणेषत्तिरोहितब्रह्मस्वरूपस्य वासनया प्रायोऽल्पाभिसन्धिपूर्विकायाः प्रवृत्तेर्ज्ञानिनोऽपि मत्तस्येवोपपत्तेरिति ज्ञानिप्रवृत्त्याक्षेपस्य ‘किं प्रभाषेत’ इत्यादिना कृतस्यार्थात् परिहार उक्तोे भवतीति भावो बोद्धव्यः ।
अयं च श्लोकः सर्वप्रेरकाणां देवानामपि ज्ञानित्वाज्ज्ञानिनां परमात्मेतरादर्शने लोकयात्रो-च्छेदः स्यादित्याशङ्क्य देवेतरज्ञानिविषयतयोत्तरप्रस्थाने व्याख्यातः । यदाहुः–‘देवेभ्योऽन्ये यदा ब्रह्म पश्यन्त्यन्यन्न दृश्यते । निशायामिव सुव्यक्तं यथाऽन्यैर्ब्रह्म नेयते’ इत्यादि ।। ६९ ।। 
गीताक्षरार्थस्तु–ज्ञानिनो बाह्यार्थानुसन्धानहीनस्य मत्तस्येव युज्येतापि कथञ्चिद् गमनादिकम् । विषयानुभवस्तु दृश्यमानः कथं स्यात् । तस्य नियतसाधनसाध्यस्यानुसन्धानेन विनाऽनुदयादित्याशङ्क्य ज्ञानिना क्रियमाणविषयानुभवप्रकारकथनपूर्वकं ज्ञानी प्रशस्यते – आपूर्यमाणमिति ।। नानानदीजलैरापूर्यमाणम्, अचला सरित्प्रवेशाद् वृद्धिविशेषहीना प्रतिष्ठा स्थितिः यस्य तं तथा सरितामप्रवेशनिमित्तशोषहीनं च अत एव सरित्प्रवेशार्थं यत्नहीनं च समुद्रम् आपः यद्वत् यथा प्रविशन्ति तद्वत् तथा यं ज्ञानिनं विषयैरापूर्यमाणमपि उत्सेकानु-त्सेकहीनं काम्यन्त इति कामा विषयाः प्रविशन्ति, यो विषयैरापूर्यमाणोऽप्यचलप्रतिष्ठो भवति नोत्सेकं प्राप्नोति न चाभावे शुष्यति न च प्रयत्नं करोति, कुत एषोऽर्थो लभ्यत इति चेत् समुद्रदृष्टान्तोपादानसामर्थ्यादिति ब्रूमः । न हि समुद्रः सरित्प्रवेशाप्रवेशनिमित्तौ वृद्धिशोषौ बहुतरौ प्राप्नोति प्रयत्नं वा करोति, स शान्तिं मुक्तिमाप्नोति । न तु कामान् कामयितुं शीलमस्येति कामकामी कुत्सितविषयेच्छाशीलः शान्तिमाप्नोतीति ।। विषयभोक्ता कामी कथं शान्तिमाप्नुयादित्यत उक्तं– नेति ।। एवं विषयाननुभवन्नपि स ज्ञानी न कामकामी स्यादिति वेति स्वामिनः ।। ७० ।। 
गीताक्षरार्थस्तु–पूर्वश्लोकोक्तं प्रपञ्च्यते– विहायेति ।। यः कामान् विषयान् निःस्पृहः निषिद्धस्पृहाहीनः निस्पृहया चरति भक्षयत्यनुभवति निर्ममः स्वामित्वाभिमानरहितः निरहङ्कारः भक्षयामीति कर्तृत्वाभिमानहीनः सन् स एव पुमान् । अन्यः पशुः । कुतः ? यतः स शान्तिमधिगच्छतीति ।। ७१ ।।
 गीताक्षरार्थस्तु– – ‘प्रजहाति’ इत्यादिप्रकरणार्थो ज्ञानिलक्षणमुपसंह्रियते एषेति । एषा ‘प्रजहाति’ इत्यादौ प्रक्रान्ता ‘या निशा’ इत्यादौ पिण्डीकृत्योक्त्या ब्राह्मी ब्रह्मविषया स्थितिः सर्वकामप्रहाणनित्यभगवदनुस्मृत्यादिरूपं ब्रह्मविषयकज्ञानवतो लक्षणम् । उक्तस्थितेः फल-मुच्यते– नैनामिति ।। एनाम् उक्तरूपां स्थितिं प्राप्य न मुह्यति भववेदनानुभववान्न भवति । ब्रह्मापरोक्षज्ञानी मुच्यत इति पूर्वार्धे निर्गलितम् । सा च ज्ञानिनो ब्रह्मप्राप्तिरूपा मुक्तिः किं तद्देहपातानन्तरमेव उतान्यथेत्यपेक्षायामुक्तं – स्थित्वाऽस्यामन्तकालेऽपीति ।। देहावसान-समयेऽपि भगवदनुग्रहयोगादस्यां भगवदनुस्मृत्यादिरूपायां स्थित्वा तत्कालेऽप्यनन्यमानसश्चेद् ब्रह्म ऋच्छति प्राप्नोति । प्रारब्धकर्माभावे यद्देहे ज्ञानोदयस्तद्देहावसान एव । तत्सद्भावे तु देहान्तरं प्राप्य तत्र प्रारब्धभोगानन्तरमेव ब्रह्म प्रतिपद्यते । तथा च सूत्रम् ‘भोगेन त्वितरे क्षपयित्वाऽथ सम्पत्स्यते’ इति ।। कार्यब्रह्मव्यावृत्तये विशिष्यते– निर्वाणं प्राकृतशरीररहित-मिति ।। अप्राकृतदिव्यमङ्गलविग्रहपरब्रह्मप्राप्तेरेवाखिलक्लेशनिवृत्तिविशिष्टपरमानन्दावाप्ति-रूपमोक्षत्वादिति ।। ७२ ।।
 गीताक्षरार्थस्तु–  पूर्वाध्याये आत्मस्वरूपं साङ्ख्याख्यमुक्तम् । तज्ज्ञानोपायश्च ‘योगे त्विमां शृणु’ (२.३९) इति प्रतिज्ञाय ‘त्रैगुण्यविषया वेदा निस्त्रैगुण्यो भव’ (२.४५) इत्यादिनोक्त्वा ‘कर्मजं बुद्धियुक्ता हि’ (२.५१) इत्यादिना किञ्चिद् विवृतश्च । अत्र पुनस्तृतीयाध्याये स एव कर्मयोगः प्राधान्येन कर्तव्यतया ज्ञाप्यत इति पूर्वोत्तराध्याययोः सङ्गतिर्भाष्यटीकयोः सप्रपञ्चमुक्ता । ‘दूरेण ह्यवरं कर्म बुद्धियोगाद् धनञ्जय’ (२.४९), ‘कृपणाः फलहेतवः’ (२.४९) इत्यादिना कर्मणो बुद्धेरवरत्वमिति भगवतोक्तौ लब्धावसरे-णार्जुनेन पृच्छ्यत इत्युच्यते अर्जुन उवाच– ज्यायसी चेदिति ।। कर्मणः सकाशाद् बुद्धिः आत्मज्ञानं ज्यायसी चेत् प्रशस्ततरा यदि जनार्दन  ‘न जायतेऽर्दयति च संसारम्’ (गी.भा. १०.१८) इति दशमे वक्ष्यमाणरीत्या जनार्दनशब्दार्थः । ते तव मता, तत् तर्हि कर्मणि किमर्थं मां नियोजयसि? इत्येकः प्रश्नः । तत्रापि घोरे रागद्वेषाद्युपेते युद्धाख्ये कर्मणि किमर्थं नियोजयसि ? इत्येकः प्रश्नः । तत्रापि घोरे रागद्वेषाद्युपेते युद्धाख्ये कर्मणि किमर्थं नियोजयसि? इत्यन्यः ।
इदमुक्तं भवति– ‘सर्व एते पुण्यलोका भवन्ति’ इत्यादौ फलश्रवणेन सर्वकर्मणां काम्यत्वावगमात्, काम्यानां च बुद्धियोगादवरत्वस्य त्वया प्रागभिधानात्, ‘हतो वा प्राप्स्यसि स्वर्गम्’  इति युद्धस्य स्वर्गफलत्वेन काम्यत्वात्, यत्याश्रमविहितानां शमादीनां फलाश्रवणेना-काम्यत्वात्, ‘शान्तो दान्तः’ इत्युपक्रम्य ‘आत्मानं पश्येत्’  इति ज्ञानार्थत्वश्रवणाच्च, यत्याश्रमं स्वीकृत्य तद्धर्मनिष्ठो भवेति नियोक्तव्यम् । न तु काम्यकर्मणि ‘युद्ध्यस्व भारत’  इति नियोजनं युक्तम् ।
ननु ‘बुद्ध्या युक्तो यया पार्थ कर्मबन्धं प्रहास्यसि’ (२.३९) इति बुद्धिपदोक्त्युद्धाख्य-कर्मणोऽपि ज्ञानार्थत्वमुक्तमिति मतम्, तदा व्यामिश्रेण वाक्येन बुद्धिमोहनमिवाऽपाद्यते । अथैवं मतं कामिनो युद्धं स्वर्गाद्यर्थकम्, अकामिनस्तु ज्ञानार्थमिति का व्यामिश्रता ? इति । तथाऽपि शुद्धेषु निवृत्तलक्षणेषु यत्याश्रमधर्मेषु सत्सु वैकल्पिकेषु नियोजनमयुक्तमेव । तत्र मनोविक्षेपाभावादत्र तद्भावादिति ।
किञ्च कामक्रोधादीनां नरकफलत्वं सर्वसिद्धम् । युद्धे च कामादयोऽवर्जनीयाः । ततोऽपि तत्र नियोजनमयुक्तम् । नन्वस्योत्तरं ‘सुखदुःखे समे कृत्वा’ (२.३८) इत्युक्तम् । सत्यम् । तथाऽपि, रागादिप्रसक्तिहीनेषु शक्यानुष्ठानेषु यतिधर्मेषु सत्सु अशक्यानुष्ठाने युद्धे नियोजन-मयुक्तमेवेति । उत्तरार्धस्तु स्पष्टः । 
 गीताक्षरार्थस्तु– यद्यप्याश्रमत्रयविहितानि यज्ञादीनि युद्धादीनि च सर्वकर्माणि काम्याकाम्यभेदेन काम्यानि, अकाम्यानि चेति वैकल्पिकानि । यतिधर्माः शमादयस्तु केवलमकाम्याः, युद्धमिव नरकाद्यनर्थ-हेतुरागद्वेषाद्युपेताश्च न भवन्ति । तथाऽपि तेषामनधिकारिकविषयत्वात्, तव च जनकप्रिय-व्रतादेरिव आधिकारिकत्वात् ‘सुखदुःखे समे कृत्वा’ (२.३८) इत्युक्तदिशा भगवद्भक्त्या स्वधर्मत्वेनानुष्ठाने पापानवाप्तेः, वैकल्पिकेऽपि युद्धकर्मण्येव त्वं नियोज्य इति भावेन ‘श्रेयान् स्वधर्मो विगुणः’ (३.३५) इति द्वितीयप्रश्नं प्रतिवक्ष्यता आद्यप्रश्नप्रतिवचनं भगवतोच्यते ‘लोकेऽस्मिन् द्विविधा निष्ठा’ इति । अस्मिन् लोके साधकवर्गे निष्ठा स्वरूपेणावस्थितिः मुक्तिरिति यावत् द्विविधा द्विप्रकारसाधनसाध्या । ‘पुरा पूर्वम् ‘कर्मण्येवाधिकारः’ (२.४७) इत्यादौ’ इति प्राचीनटीका । मया प्रोक्ता । कथम् ? साङ्ख्यानां सम्यक् ख्यातिः ज्ञानं सङ्ख्या । तत्र भवाः साङ्ख्यास्तेषां ज्ञाननिष्ठानां देवानां सनकादियतीनां च ज्ञानयोगेन ज्ञानप्रचुरोपायेन स्थितिः । योगिनां कर्मरूपोपायवतां कर्मयोगेन कर्मप्रचुरोपायेन निष्ठा । ‘योगिनाम्’ इत्यनन्तरम् ‘इति’शब्दोऽध्याहार्यः ।
 इदमुक्तं भवति– भगवज्ज्ञानिनामपि न ज्ञानमात्रेण स्वयोग्ययावदानन्दानुभवरूपमुक्तिः । अपितु कर्मसहकृतेनैव । तत्र केचन सनकादयो यतयः यज्ज्ञानकर्मणोर्मध्ये ज्ञानप्रचुराः सन्तो मुक्तिभाजः । केचिज्जनकप्रियव्रतादयो गृहस्थाः स्वगतज्ञानकर्मणोर्मध्ये प्रचुरकर्मणा एव मुक्तिभाजो भवन्ति । आधिकारिकतया तथैव भगवता क्ऌप्तत्वात् । त्वमप्याधिकारिकतया कर्माणि नियोज्य एवेति ।। ३ ।।
  गीताक्षरार्थस्तु– प्रागाधिकारिकत्वात् त्वया कर्म कर्तव्यमित्युक्तम् । विकल्पासहत्वादपि कर्माकरणमयुक्तम् । तथा हि । किं ज्ञानं न मोक्षसाधनम्, अपि तु कर्माकरणमेवेति मत्वा कर्माणि त्यज्यन्ते उत ज्ञानं मोक्षसाधनं भवत्येव । किन्तु ‘कर्मणा बध्यते जन्तुः’ इत्यादेः कर्माणि तत्प्रतिबन्धकानीति मत्वा । आद्येऽपि किं मोक्षस्य नैष्कर्म्यशब्दवाच्यत्वमात्रेणेदमुच्यते अथ क्रियाकारकफलरूपस्य संसारस्य कर्मैव बीजम् । अकरणे च बीजाभावात् संसारो न भविष्यतीति युक्तिमाश्रित्य । आद्यस्येदं दूषणं– न कर्मणामिति ।। कर्मणां वर्णाश्रमविहिता-नाम् अनारम्भात् अकरणात् नैष्कर्म्यं निष्कर्मतां काम्यकर्मपरित्यागप्राप्यं मोक्षमश्नुते इति यत् तन्न तथा । यतः पुरुषः पुराणि शरीराणि सरति प्राप्नोति । सर्वदा स्थूलेन सूक्ष्मेण वा देहेन युक्तत्वात् । कर्माकरणमात्रेण मोक्ष इति पक्षे कदाचित् कर्मानधिकृतस्थावरादिशरीरस्यापि प्राप्तिसम्भवेन तद्देहे कर्माकरणनिमित्तमोक्षप्राप्त्यापत्त्या अधुना दृश्यमानः शरीरयोगो न स्यात् । मोक्षस्य नैष्कर्म्यशब्दवाच्यत्वं तु काम्यकर्माप्राप्यत्वेनाप्युपपन्नमिति भावः । द्वितीयेऽप्येतदेवोत्तरं ‘न कर्मणामनारम्भान्नैष्कर्म्यं पुरुषोऽश्नुते’ इति । प्राग्वदेव अर्थः । अनादौ संसारे कर्माधि-कृतानन्तजन्मसम्भवेन सदा पुरुषशब्दितदेहयोगित्वात् तत्कृतानन्तकर्मसद्भावेनाद्यतने देहे कर्माकरणमात्रात् संसारबीजाभावकृतमोक्षप्रत्याशा कुतः स्यादिति भावः । तृतीयपक्षस्तु ‘कर्मणा बध्यते’ इति वाक्यमाश्रित्य न युद्धादिकर्मत्यागः कार्यः । तस्यावैष्णवकाम्यकर्म-विषयत्वादिति ‘यज्ञार्थात् कर्मणः’ इत्यत्र निरसिष्यते ।
ननु ‘निष्कामं ज्ञानपूर्वं च’ इति मानवस्मृतौ निवृत्तकर्मणो मोक्षोऽस्तीत्युच्यते । निवृत्त-कर्मणश्च मोक्षहेतुत्वे फलान्तराभाव एवोपपत्तिरङ्गीकार्या । तथा च कर्माकरणस्यापि फलान्तराभावरूपोपपत्तिसाम्याद् आयासाभावरूपगुणवत्त्वाच्च कर्माकरणादेव मोक्षोऽस्तु । ‘एवं त्वयि नान्यथेतोऽस्ति’ (ईश.१.२) इत्यादौ श्रुतः प्रत्यवायस्त्वमुमुक्षुविषयः सम्भवतीत्यत उच्यते– न चेति ।। सन्न्यसनात् काम्यकर्माकरणात् । तेन निष्कामकर्मकरणमुपलक्ष्यते । निवृत्तकर्मकरणमात्रान्मोक्षं न प्राप्नोति । किन्तु तदापादितान्तःकरणशुद्धिविषयवैराग्यश्रवण-मनननिदिध्यासनज्ञानद्वारैव । ‘निवृत्तम्’ इति स्मृतेरप्ययमेवाभिप्रायः । तथा च न तत्प्रतिबन्द्या कर्माकरणस्य मोक्षहेतुत्वं वक्तुमुचितमिति भावः ।।
ननु यत्याश्रमो मोक्षहेतुत्वेन श्रुत्यादिसिद्धः । तत्र चेयमेवोपपत्तिर्यत् ‘तद्धर्माणां फला-भावः’ । अतस्तत्साम्यादकरणेऽपि मोक्षो भवतीत्याशङ्कानिरासार्थं चोक्तम्– न च सन्न्यसना-देवेति ।। यत्याश्रममात्रादित्यर्थः । यत्याश्रमेणापीश्वरे मनस्समाधानं भगवत्तोषश्च आपादनीय इत्येतद् द्वारद्वयेन तस्य मोक्षसाधनत्वं श्रुत्यादेरभिप्रेतम् । न फलान्तराभावहेतुना । येन तत्प्रतिबन्द्याऽपि कर्माकरणस्य मुक्तिहेतुत्वं शङ्क्येतेति ।। ४ ।। 
 –गीताक्षरार्थः– ‘न हि कश्चित्’ इत्यादिपञ्चश्लोक्यक्षरार्थस्तु ‘कर्मणा बध्यते जन्तुः’ इति स्मृतिमाश्रित्य यश्चोदितस्तृतीयः पक्षः तमाशङ्क्य ‘यज्ञार्थात्’ इत्यत्रोक्तस्मृतिगतकर्मशब्दस्य अभागवतकर्मपरत्वेनार्थसङ्कोचो वक्ष्यते । तत्र कुतः स्मृतेरर्थसङ्कोच इत्याकाङ्क्षा स्यात् । तामपाकर्तुम् उपोद्घातन्यायेन कर्मशब्दस्तावदसङ्कुचितार्थः परेणाप्यङ्गीकर्तुमशक्य इति प्रतिपादयितुं शरीरयात्राद्यर्थकर्मणां सर्वात्मना त्यक्तुमशक्यत्वमुच्यते– न हि कश्चिदिति ।। जातु कदाचित् कस्यामप्यवस्थायां क्षणमपि कालं ‘कालाध्वनोरत्यन्तसंयोगे’ द्वितीया । क्षणेऽपि । कश्चिदपि ज्ञोऽज्ञो वा अकर्मकृत् कर्माण्यकुर्वाणो न तिष्ठति । कुतः ? हि यस्मात्, अवशः विष्णुवशः अस्वतन्त्र एव सर्वः प्राणी प्रकृतिजैः ‘सप्तम्यां जनेर्डः’ प्रकृतौ जातैः सत्त्वरजस्तमोलक्षणैर्गुणैः । कर्म द्वितीयान्तम् । कार्यते अत इति ।। ५ ।। 
गीताक्षरार्थः– ननु यद्यपि शरीरयात्राद्यर्थानि कर्माणि त्यक्तुमशक्यानि, तथाऽपि शक्य-त्वाद् यज्ञादिकर्मणां त्यागः कार्यः । तथा च तद्व्यतिरिक्तकर्मार्थः स्मृतौ कर्मशब्दो भविष्यतीत्याशङ्कायां मन एव सविशेषणं बन्धमोक्षयोः प्रयोजकम् । न कर्मकरणाकरणे । अतस्तन्निग्रह एव कार्यो न कर्मत्याग इति ज्ञापयितुं अनिगृहीतमनसो बन्धहेतुत्वम्, तदभावे तदभावः । तस्यैव निगृहीतत्वे मोक्षहेतुत्वम् । तदभावे तदभाव इत्यन्वयव्यतिरेकावुच्येते– कर्मेन्द्रियाणीति द्वाभ्याम् । कर्मेन्द्रियाणि वाक्पाणिपादपायुउपस्थानि । उपलक्षणम् । ज्ञानेन्द्रियाणि च संयम्य स्वविषयेभ्यः समाहृत्य इन्द्रियार्थान् रूपादीन् मनसा संस्मरन् य आस्ते स विमूढात्मा विमूढान्तःकरणः मिथ्याचारः डाम्भिक उच्यते । मनस एव प्रधानतया तन्निग्रहाभावे कृतोऽपीतरेन्द्रियनिग्रहो न पुरुषार्थोपयोगीति भावः ।। ६ ।।
 गीताक्षरार्थः– यस्त्विन्द्रियाणि चक्षुरादिबुद्धीन्द्रियाणि विषयेभ्यो मनसा नियम्य असक्तः फलेच्छारहितः सन् कर्मेन्द्रियैः वागादिभिः कर्मयोगं स्ववर्णाश्रमोचितत्वेन विहितं कर्मरूपं ज्ञानोपायम् आरभते करोति । स विशिष्यते उक्तमिथ्याचारादतिशयितो भवति ।। ७ ।। 
 –गीताक्षरार्थः— ततः किम् ? इत्यत उच्यते– नियतमिति ।। नियतं स्ववर्णाश्रमोचितं कर्म कुरु । हि यस्मात् अकर्मणः कर्माकरणात् कर्म कर्मानुष्ठानं ज्यायः प्रशस्यतरम् । अपि च अकर्मणः कर्माकुर्वतस्तव शरीरयात्राऽपि देहनिर्वाहोऽपि न प्रसिध्येत् न भवेत् ।। ८ ।। 
  –गीताक्षरार्थः– अथेदानीं ‘कर्मणा बध्यते जन्तुः’ इति स्मृतिमाश्रित्य कर्माणि न करोमि मोक्षप्रतिबन्धकत्वादिति यस्तृतीयः पक्षश्चोदितः स निरस्यते– यज्ञार्थादिति ।। यज्ञो विष्णुः । तदर्थात् तदुद्देश्यकात् कर्मणोऽन्यत्र तदेकं विना अयं लोकः कर्मबन्धनः कर्म बन्धनं बाहुलकात् कर्तरि ल्युट् बन्धकं यस्य स तथा । कर्म बन्धकमिति वचनमवैष्णवकर्मविषयमिति भावः । अतः तदर्थं विष्णूद्देश्यकं विष्णुपरितोषमात्रार्थकं कर्म मुक्तसङ्गः सन् कर्माहङ्कारफलकामना-परित्यागवान् समाचर अनुतिष्ठ इति ।। ९ ।। 
गीताक्षरार्थः– ‘सहयज्ञाः’ इत्यादिचतुःश्लोक्यक्षरार्थस्तु— यज्ञैः सह वर्तन्त इति सहयज्ञाः । यज्ञसाहित्यं च प्रजानां ब्राह्मणक्षत्रियवैश्यानां ‘स एष यज्ञः पञ्चविधोऽग्निहोत्रं दर्शपूर्णमासौ चातुर्मास्यानि पशुः सोमः’ इत्यादिश्रुतिप्राप्ताग्निहोत्राद्यनुष्ठातृत्वमेव । इष्टकामान् प्रसविष्यध्वम् । प्रपूर्वात् ‘षूङ् = प्राणिगर्भविमोचने’ इत्यतो ऌटि स्यप्रत्यये, ध्वमिडागमयोः, ‘टित आत्मने-पदानाम्’ इति प्राप्तैत्त्वस्य छान्दसत्त्वेनाभावे च, रूपम् । सम्पादयिष्यथेत्यर्थः । लोट्यपि स्यप्रत्ययेत्यस्य व्यत्ययो वा । ‘इष्टकामधुक्’ इत्यत्र काम्यन्त इति कामा भोगाः ।। १० ।।
 गीताक्षरार्थस्तु– कथमिष्टानां दोग्धा यज्ञः स्यात्? इत्यत उक्तम्– देवानिति ।। अनेन यज्ञेन । ‘स एष यज्ञः’ इत्यादावेकवचननिर्देशादत्राप्येकवचनम् । देवान् इन्द्रादीन् भावयत हविरादिभिस्तर्पयत । परं श्रेयः मोक्षम् ।
  गीताक्षरार्थस्तु–दत्तान् तदनुग्रहप्राप्तान् अन्नादीन् । तेभ्यो देवेभ्यो हवीरूपेण अप्रदाय । स्तेनः चोरः । स्वाम्यननुज्ञया आत्मीयत्वापादनादिति भावः । 
 –सर्वकिल्बिषैः संसारबीजभूतैः पापैः । आत्मकारणात् स्वात्मार्थमेव ये पचन्ति तद्भोजनं पापहेतुरेव इत्युवाच प्रजापतिरिति इतिशब्दोऽध्याहार्य इति ।। ११-१४ ।। 
 गीताक्षरार्थस्तु— कर्म ब्रह्मोद्भवं परब्रह्मजन्यं विद्धि जानीहि । परब्रह्म अक्षरसमुद्भवं वेदाक्षराभिव्यङ्ग्यम् । तानि चाक्षराणि भूताभिव्यङ्ग्यानीति शेषोक्त्या चक्रं ग्राह्यम् । तस्माद् उक्तपरम्परया यज्ञाभिव्यङ्ग्यत्वात् सर्वगतम् अपि ब्रह्म नित्यं यज्ञे प्रतिष्ठितम् । इत्युच्यत इति शेषः । एवं च भगवतो यज्ञे प्रतिष्ठितत्वाद् यज्ञानुष्ठानेन चक्रप्रवर्तने भूतस्थितिहेतुत्वनिमित्त-सुकृतमिव भगवदभिव्यक्तिनिमित्तं च सुकृतं भवतीत्यवश्यं कर्म कार्यम् ।। 
 गीताक्षरार्थस्तु– एवं पुरातनैर्भगवतैव वा प्राणिनामिष्टसिद्धये प्रवर्तितं जगच्चक्रम् इह अधिकृतलोके यो नानुवर्तयति नानुतिष्ठतीति यावत्, सः अघायुः तादर्थ्यात् ताच्छब्द्यम् । विश्वस्य चक्रेऽन्तर्भावात्, कर्माकरणेन चक्राप्रवर्तनाद्, विश्वविनाशकतया विश्वहन्तृत्वाद् अघनिमित्तम् आयुः जीवनमस्येति तथा । इन्द्रियारामः इन्द्रियैरारामो रमणं विषयेषु यस्य स तथा । इन्द्रियैः आ समन्ताद् रामो रमणं विषयेषु यस्य स तथेति वा । हे पार्थ मोघं वृथा जीवति स्वजीवनं नरकपातहेतुं वहतीति । सन्न्यासिनामपि तात्पर्ये यज्ञदानाद्यस्तीत्युक्तत्वान्न आश्रमान्तरविरोधः ।। १६ ।। 
गीताक्षरार्थस्तु— यद्येवं कर्माकरणे हानिस्तत्करणे च लाभः, तर्ह्यसम्प्रज्ञातसमाधिरूपं परमेश्वरेऽतीवमनस्समाधानमपि न कार्यं प्रसज्येत । तदनुष्ठाने कर्मलोपावश्यम्भावादित्यत उच्यते यस्त्विति । तुशब्दः समाधिस्थत्वविशेषसूचनार्थः । यः असम्प्रज्ञातसमाधियुक्तो मानवः अपरोक्षज्ञानी आत्मरतिरेव परमात्मविषयकदर्शनादिनिमित्तसुखवान् नान्यत्र रतिमान् इति एवार्थः । भगवतोऽन्यत्र रतिराहित्यं न प्रायेण । किन्तु सर्वात्मनेत्याह– आत्मतृप्त इति ।। आत्मना परमात्मप्रसादेनैवान्यत्र सर्वात्मनाऽलम्बुद्धिमान् । केनालम्बुद्धिः ? इत्याशङ्क्य पूर्वोक्तात्मरत्याख्यसुखेनेति वक्तुमुक्तम्– सन्तुष्ट इति ।। सम्यक् तुष्टिः केन जाता ? इत्यपेक्षायाम् असम्प्रज्ञातसमाधिलक्षणया परमात्मनि स्थित्या इति ज्ञापयितुम् ‘आत्मनि’ इत्युक्तम् । आत्मनि स्थित्यैव तुष्टः, न पुनरन्येन इति एवशब्दः । य एवंविशेषणः तस्य कार्यं कर्तव्यं सन्ध्यावन्दनादिरूपं नित्यं नैमित्तिकं न विद्यते ।। १७ ।। 
  गीताक्षरार्थस्तु– ननु अतीव मनस्समाधानम् असम्प्रज्ञातसमाधिरूपमपि न कार्यम् । तत्र कर्मलोपावश्यम्भावाद् इत्याक्षेपस्य ‘तस्य कार्यं न विद्यते’ (३.१७) इत्युत्तरं कस्मादुक्तम् ?’ कर्मकृतिकाले त्वयाऽहमुद्बोधनीयः’ इति कञ्चित् प्रत्युक्त्वा समाहितः, तेन योगशास्त्रोदितो-पायैरुद्बोधितः कर्म करोतीत्येव कुतो नोक्तम् ? इत्याशङ्कानिरासार्थमुक्तम्– नैवेति ।। तस्य असम्प्रज्ञातसमाधिस्थस्य समाधिं विना इह कृतेन यज्ञादिकर्मणा आत्मरत्यधिकः अर्थः पुरुषार्थो नास्ति, यदुद्देशेन समाधिविरमः स्यात् । मा भूद् यज्ञादिकरणार्थमुत्थानम्, नित्यनैमित्तिका-करणे प्रत्यवायप्राप्तेः, तदर्थे तु स्यादित्याशङ्का निरस्यते नाकृतेनेति । तस्य समाधिस्थस्य अकृतेन सन्ध्यावन्दनादिरूपतत्तत्कालानुष्ठेयकर्माभावेन कश्चन योग्यतया ‘दोषः’ इत्यध्याहारः, नास्ति । मा भूदल्पस्य यज्ञादेरनुष्ठाने प्रयोजनाभावः, सन्ध्याद्यकृतौ प्रत्यवायश्च । तथाऽपि गुरुदेवतादिपूजाकरणाकरणयोरर्थप्रत्यवायौ स्यातामेव । ततस्तत्सन्निधौ तत्पूजार्थम् उत्थान-मावश्यकमेवेत्यत उक्तम् न चास्येति । सर्वभूतेषु गुर्वादिषु । विषयसप्तमी इयम् । अर्थस्य व्यपाश्रयः प्राप्तिर्येन दर्शनसम्भाषणपूजनादिव्यापारेण स व्यापारः अर्थव्यपाश्रयः । गुर्वादि-विषयकदर्शनादिव्यापारः समाध्यपेक्षयाऽधिकप्रयोजनहेतुर्नास्ति । अधिकलाभे पूर्वं त्यजन्ति प्रेक्षावन्तः । एवं गुरुदेवतापूजाद्यकरणमप्यसम्प्रज्ञातसमाधिस्थस्यैव नानर्थप्राप्तिहेतुरित्युप-लक्षणीयमिति ।। १८ ।।
 गीताक्षरार्थस्तु–यतोऽसम्प्रज्ञातसमाधेरेव कर्तव्याभावः, त्वं चेदानीमसम्प्रज्ञातसमाधिस्थो न भवसि, तस्मादसक्तः फलस्नेहरहितः । जिज्ञासोर्ज्ञानिनश्च कर्मणा प्रयोजनाभावात् कार्याभावः स्यादित्यत उक्तम्– असक्त इति ।। जिज्ञासुः असक्तः पुरुषः कर्माऽचरन्नेव ज्ञानद्वारा परं ब्रह्म आप्नोति । ज्ञानी तु कर्माऽचरन् परं परिपूर्णम् आनन्दम् आनन्दवृद्धिं प्राप्नोति । अतोऽ-सम्प्रज्ञातसमाधिस्थविलक्षणेन कर्म फलभावात् कार्यमिति गीताक्षरार्थः ।। १९ ।। 
  गीताक्षरार्थस्तु– विहितस्य कर्मणः सर्वथा कर्तव्यतायां ज्ञानिनामाचारोऽपि प्रमाण-मित्युच्यते कर्मणैव हीति ।। जनकप्रियव्रतादयः कर्मणैव । सहयोगलक्षणा तृतीया । कर्मणा सहैव कर्म कुर्वन्त एव । संसिद्धिम् आस्थिताः प्राप्ताः ज्ञानेनैव मोक्ष आपादनीये कर्म तत्राति-शयाय महानुभावाः कुर्वन्तीति भावः । ‘करणे तृतीया’ इत्यभ्युपगमेऽपि ‘लाङ्गलेन वयं जीवामः’ इतिवत् पारम्पर्येण कर्मणो मुक्तौै कारणत्वं द्रष्टव्यम् । अथवा संसिद्धिं समीचीनं ज्ञानं प्राप्ता इति व्याख्येयम् ।‘कर्मणा ज्ञानमातनोति’ इति श्रुतेः न केवलं महदाचारात् कर्म कर्तव्यम्, किन्तु ईश्वर-प्रीतिद्वारा मुक्तिप्रयोजकलोकसङ्ग्रहार्थत्वाच्चेत्युच्यते– लोकेति । लोकानां कर्मणि प्रवर्तनरूपं सङ्ग्रहं सम्पश्यन् कर्म कर्तुमर्हसि । न केवलं ज्ञान्याचारम् इत्यपेरर्थः । एवकारस्तु तिष्ठतु तावत् कर्मकरणेऽन्यो हेतुरित्यर्थसूचकः । साधुजनस्य कर्मणि प्रवर्तनेन भगवत्प्रीतिद्वारा मोक्षेऽति-शयोऽस्ति । तथा चोक्तम्–‘अज्ञानां ज्ञानदं कर्म ज्ञानिना लोकसङ्ग्रहात् । औव तुष्टिदं मह्यं सा मुक्तानन्दपूर्तिदा ।।’ इति ।। २० ।।
 गीताक्षरार्थस्तु– कथं ज्ञानिना कृतेन लोकः सङ्गृहीतः स्याद् ? इत्यत उच्यते– यद्यदिति ।। श्रेष्ठो ज्ञानी । इतरः अज्ञानी । स श्रेष्ठो यत् प्रमाणं प्रमाणमेव सद् यद्वाक्यादिकं लोकेन प्रमाणतयाऽनवगतं तत् प्रमाणीकुरुते प्रमाणतया ज्ञापयतीति यावत् । यद्वा यद् वाक्यादिकं प्रमाणं यस्मिंस्तद् यत्प्रमाणकं लौकिकं वैदिकं वा कर्म कुरुते । यत्प्रमाणोक्तप्रकारेण ज्ञानी तिष्ठतीति यावत् । लोकस्तदनुवर्तते तदेव प्रमाणमिति ज्ञात्वा तदुक्तप्रकारेणानु-तिष्ठतीति ।। २१ ।। 
गीताक्षरार्थस्तु– इतः परा पञ्चश्लोक्यतिरोहितार्थत्वाद् भाष्यकृता न व्याख्याता । तत्रापि ‘सक्ताः कर्मणि’ इति ‘न बुद्धिभेदम्’ इति च द्विश्लोकी ‘सक्ताः कर्मणीत्यादिनोक्तत्वात्’ इति टीकायां सङ्क्षेपेेणोक्तार्था च । ततश्चैवमक्षरार्थः– किञ्च प्रयोजनमात्ररहितेन केवललोकानुग्रह-स्वभावेन लोकसङ्ग्रहाय मयाऽपि कर्म क्रियते, मोक्षे आनन्दाभिवृद्धिप्रयोजनवता ज्ञानिना तत् कर्तव्यमिति किं वक्तव्यम् ? इत्याशयेन ‘न मे पार्थ’ इत्यादि त्रिश्लोकी प्रवृत्ता । अनवाप्तं प्रागप्राप्तम् । तथाऽपि कर्मणि वर्ते कर्म करोमि ।। २२ ।।
गीताक्षरार्थस्तु– जातु कदाचित् अतन्द्रितः अनलसः वर्त्म मार्गं सर्वशः सर्वैः प्रकारैः अनुवर्तन्ते अनुसरेयुः ।। २३ ।।
गीताक्षरार्थस्तु– तथा च को दोषः ? इति चेत् उच्यते । अहं चेत् कर्म न कुर्यां तदा लोका उत्सीदेयुः विनश्येयुः । लोकस्थितिहेतुकर्मविलोपात् । किञ्च कर्मविलोपे ब्राह्मण-क्षत्रियादिवर्णविवेको न स्यादिति सङ्करस्य कर्ता स्याम् । ततश्च प्रजा उपहन्याम् उपहतवान् भवेयम् ।। २४ ।।
गीताक्षरार्थस्तु– ज्ञानिनामपि कर्म कार्यं चेद् अज्ञवत् तर्हि विद्वदविद्वत्कर्मणोरविशेषः स्यादित्यत उच्यते– सक्ता इति ।। कर्मणि कर्मफले सक्ताः इच्छावन्तः विद्वान् ज्ञान्यपि असक्तः फलेच्छारहितः लोकसङ्ग्रहं लोकस्यापथगमननिवर्तनं चिकीर्षुः कर्म कुर्याद् इति सक्त्यसक्त्या तयोर्विशेष इति विभाव्यते ।। २५ ।।
गीताक्षरार्थस्तु– सम्यग्ज्ञानायोग्यानां कर्मण्यभिनिवेशं जनयितुमपि ज्ञानिना कर्म कार्यमित्युच्यते न बुद्धिभेदमिति । अज्ञानां भगवत्स्वरूपज्ञानायोग्यानां अत एव कर्मण्या-सङ्गवतां बुद्धिभेदं बुद्धेः कर्तव्यमेव कर्म, भोक्तव्यं च तत्फलमिति निश्चयरूपायाः भेदः भेदनं चालनं तत् न जनयेत् । विद्वान् कर्माण्यकुर्वन् ज्ञानमात्रनिष्ठश्चेद् अज्ञानामपि ज्ञानमात्राश्रय प्रसङ्गः । ‘यद्यदाचरति’ (३.२१) इत्युक्तेः । तेषां तत्र प्रवेशनं शास्त्रनिषिद्धम् । ततो विद्वान् युक्तः भगवदर्पणादिरूपयोगसम्पन्नः सन् कर्माणि जोषयेत् सेवयेत् । अज्ञैः कर्माणि कारयेदिति।। २६ ।।
 – ‘प्रकृतेः क्रियमाणानि’ इत्यादित्रिश्लोक्यक्षरार्थस्तु– अत्र हि, ‘सक्ताः’ इत्यादिश्लोक-द्वयोक्तमविदुषो विदुषश्च कर्मवैलक्षण्यं प्रपञ्चते ।
‘क्वचित्स्वभावः प्रकृतिः क्वचिच्च त्रिगुणात्मिका ।
 क्वचित् प्रकृष्टकर्तृत्वात् भगवान् प्रकृतिर्हरिः ।।’ (शब्दनिर्णये) 
इति वचनाद् ईश्वरजीवस्वभावजडप्रकृतिरूपमर्थत्रयमपि प्रकृतिशब्दार्थः । ‘शब्दाद्या इन्द्रियाद्याश्च’ इति भाष्योक्तप्रमाणेन गुणशब्देनापीशेच्छादयो जीवराशिसम्यग्ज्ञानादयः प्रकृतिं जडरूपां प्रत्यप्रधानभूताः, कार्यभूता वा सत्त्वरजस्तमोगुणाः, देहेन्द्रियान्तःकरणानि, शब्दादि-विषयाश्च, गृह्यन्ते । प्रकृतेर्गुणैः हरेरिच्छादिभिः स्वतन्त्रैः, प्रकृतेः उत्तममध्यमाधमजीवराशि-स्वभावस्य गुणैः तत्त्वज्ञानमिश्रज्ञानमिथ्याज्ञानरूपधर्मैः ईशाधीनैः, प्रकृतेः कार्यभूतैः सत्त्वादिभिः प्रकृतेरुपसर्जनभूतैर्देहेन्द्रियान्तःकरणरूपगुणैर्वा क्रियमाणानि कर्माणि प्रति अहङ्कारविमूढात्मा अहङ्कारशब्देन महत्तत्त्वकार्यं तामसाहङ्कारो गृह्यते । तेन आवृतमनाः पुरुषः अहं कर्ता स्वतन्त्रः कर्तेति मन्यत इत्यविद्वत्कर्मोक्तम् ।। २७ ।। 
 गीताक्षरार्थस्तु– गुणकर्मविभागयोस्तत्त्ववित्तु ब्रह्मादीनां सर्वेषां जीवानाम् इन्द्रियाणि शरीरं च भगवतैवेच्छया प्रयोज्यानीति भगवत एव गुणभूतानि, भगवतैव क्वचिज्जीवापेक्षयाऽपि प्रयोज्यन्त इति जीवानामपि गुणभूतानि, तान्येव प्रकृत्युपचितानीति प्रकृतेरपि गुणभूतानीति गुणभेदः । स्वतन्त्रकर्तृत्वं विष्णोरेव, तदधीनस्वतन्त्रकर्तृत्वं स्थावरापेक्षयैव जीवस्य, विकार-लक्षणमेव कर्तृत्वं प्रकृतेः, इत्येवंरूपयोर्गुणकर्मविभागयोर्याथार्थ्यं विजानन् विद्वांस्तु गुणाः भगवदधीनानीन्द्रियादीनि गुणेषु शब्दादिविषयेषु वर्तन्ते । न पुनर्जीवस्य क्वापि स्वातन्त्र्यम् इति मत्त्वा न सज्जते स्वात्मनः कर्तृत्वाभिमानेन संसारमग्नो न भवतीति विद्वत्कर्मोक्तम् ।। २८ ।। 
  गीताक्षरार्थस्तु– स्वात्मनः स्वतन्त्रकर्तृतां मन्यमाना अविद्वांसो विदुषा बोधनीयाः किं न स्युः ? इत्यत उच्यते– प्रकृतेरिति । गुणैः पूर्ववदर्थः । ममैवैतानि स्वातन्त्र्येण करणानीति भ्रमरूपाभिमानोपहतमनसः, अत एव गुणेषु कर्मसु च शब्दादिषु क्रियासु च सज्जन्ते स्नेहस्वातन्त्र्यभ्रमवन्तो भवन्ति ये तान् अकृत्स्नविदः गुणकर्मविभागाज्ञान् अयोग्यजनान् स्वयं कृत्स्नविद् विद्वान् न विचालयेत् गुणकर्मसु सङ्गं त्याजयित्वा सन्मार्गे न प्रवर्तयेदिति ।। २९ ।। 
 गीताक्षरार्थस्तु– यतो विद्वत्कर्मैवंविधं, त्वं च विद्वानसि, अतः सर्वाणि वर्णाश्रमोचितानि कर्माणि नित्यनैमित्तिकानि मयि वासुदेवे सन्न्यस्य भ्रान्तितो जीवेऽध्यारोपितानि भगवानेव तु सर्वाणि कर्माणि करोतीति भगवत्पूजात्मकानि चेति ज्ञात्वा विसृज्य समर्प्येति यावत् । अध्यात्मचेतसा परमात्मविषयकेण मनसा निराशीः परमात्मलाभेनेतराशारहितः निर्ममः नाहं कर्माणि करोमि मम कर्माणि न सन्तीति ज्ञानवांश्च भूत्वा इति विधेये कर्मणि गुणविधानम् । विगतज्वरः त्यक्तशोको युध्यस्व इति ।। ३० ।। 
गीताक्षरार्थस्तु– किं विद्वांस एवं कुर्वन्तीत्येतावता मया कार्यम् ? इत्याशङ्क्य स्वोक्त-करणाकरणयोः फलमुच्यते –‘ये मे मतम्’ इति श्लोकद्वयेन । ये मानवाः इदं पूर्वोक्तं कर्म आवश्यकमिति मे मतं सिद्धान्तं श्रद्धावन्तः अनेन मम प्रयोजनमस्तीति बुद्धिमन्तः अनसूयन्तः कष्टे कर्मणि किमिति प्रवर्तयतीति दोषदृष्टिमकुर्वन्तः सन्तः अनुतिष्ठन्ति अनुवर्तन्ते तेऽपि कर्मभिः स्वयमनुष्ठितैर्वर्णाश्रमधर्मैर्ज्ञानद्वारा मुच्यन्ते । किम्वपरोक्षज्ञानिन इति कैमुत्यं द्योतयितु-मपिशब्दः ।। ३१ ।।
 गीताक्षरार्थस्तु– ये तु पुनः एतत् मम मतं अभ्यसूयन्तो नानुवर्तन्ते तान् अचेतसः विवेकशून्यान् अत एव सर्वविषयमिथ्याज्ञानिनः नष्टान् स्वात्मनाशभाजः विजानीहीति ।।३२।। 
 गीताक्षरार्थस्तु– यदि त्वन्मतानुष्ठाने मोक्षोऽन्यथा नाशः, तर्हि किमिति ते मतं नानु-तिष्ठति लोक इत्यत उच्यते– सदृशमिति ।। प्रकृतेः पूर्वसंस्कारस्य तत्कार्यरागद्वेषयोरिति यावत् । सदृशम् अनुगुणं यथा तथा चेष्टते कर्म करोति । ज्ञानवानपि भगवन्मतकरणाकरणयोः इष्टानिष्ट-ज्ञानवानपि, किमु अज्ञ इत्यपिशब्दः । मनोनिग्रहे स्वभावानुगचेष्टोपरतिः स्यादित्यत उक्तम्– प्रकृतिं स्वभावमिति । भूतानि प्राणिनः । तथा च मनआदीन्द्रियनिग्रहः किं करिष्यति ? न स्वभावानुगुणव्यापारोपरतिं प्रति कारणमिति ।। ३३ ।। 
 गीताक्षरार्थस्तु– यद्यपि प्रकृतिं यान्ति भूतानीति निग्रहोऽकिञ्चित्करः, तथाऽपि शक्तितो निग्रहः कार्य इत्युच्यते– इन्द्रियस्येति ।। इन्द्रियस्येन्द्रियस्य सर्वेन्द्रियाणाम् अर्थे शब्दादिरूपे विषये इष्टे रागः अनिष्टे द्वेष इत्येवं प्रतीन्द्रियार्थं रागद्वेषाववश्यम्भाविनौ । प्राधान्याद् द्वयोरुक्तिः । द्वेषशब्दो मदमात्सर्याद्युपलक्षणमिति वक्ष्यति । षड्वर्गवशं तदधीनतां न गच्छेत् । कुतः ? यतः तौ श्रेयोऽर्थिनः पुंसः परिपन्थिनौ श्रेयोविघ्नकर्तारौ अत इति ।। ३४ ।। 
  गीताक्षरार्थस्तु– यद्यपि कर्म कर्तव्यम्, तथाऽप्यवर्जनीयरागद्वेषतया घोरं युद्धाख्यं कर्म न कुर्याम् इत्यर्जुनाक्षेपः परिह्रियते– श्रेयानिति । स्ववर्णाश्रमोचितो धर्मः स्वधर्मः विगुणः अल्पाङ्गहीनोऽपि स्वनुष्ठितात् सर्वाङ्गसाकल्येन कृतात् परधर्मात् ‘चतुर्थाश्रमं स्वीकृत्य तद्धर्म-निष्ठो भव’ इत्येव नियोक्तव्योऽहम् इत्यभिमताद् अन्यवर्णाश्रमोचितधर्मात् श्रेयान् प्रशस्ततरः । कुतः ? स्वधर्मे युद्धादौ प्रवर्तमानस्य निधनं मरणमपि श्रेयस्करम् । परधर्मः वर्णान्तराश्रमान्तर-धर्मस्तु भयावहः निषिद्धत्वादनर्थप्रापको यत इति ।। ३५ ।। 
 गीताक्षरार्थस्तु– ‘रागद्वेषौ व्यवस्थितौ’   इत्यत्र रागशब्देन कामो द्वेषशब्देन क्रोधादयश्च बहवः पापहेतवः सन्तीति त्वयोक्तम् । तत्रापि यो बलवान् पापहेतुस्तं प्रति परिभवाय महान्तं प्रयत्नं करिष्यामीति भावेन प्रसङ्गसङ्गत्या को बलवानिति पृच्छ्यते– अथेति ।। अथशब्देन अर्थान्तरमेतदिति सूच्यते । अयं पुरुषः पापम् अनिच्छन्नपि इत्यास्तिककामुकविशेषणम् । राज्ञा बलान्नियोजितो भृत्य इव पापं चरन् कामादिषु केन बलवता प्रयुक्तः प्रेरितः चरति, तं ब्रूहि । वृष्णिशब्दात् ‘द्व्यचः’ इति ढकि वार्ष्णेय वृष्णिकुलोद्भव इति सम्बुद्धिरिति ।। ३६ ।। 
 गीताक्षरार्थस्तु– काममूलत्वात् सर्वेषां स एव बलवान् प्रवर्तक इति भगवानुवाच– काम इति ।। यस्त्वया पुरुषस्य पापे प्रवर्तकः पृष्टः स एष काम एव । क्रोधः अप्युपचारेण एष एव । तज्जन्यत्वात् । ननु ज्ञानभक्त्यादिकामस्य मोक्षकामस्य च पापहेतुत्वं कथमुच्यते? इत्यतः कामो विशिष्यते– रज इति ।। रजश्च तद्गुणश्च तस्मात् समुद्भवतीति तथा । ज्ञानादिकामस्तु नैवंविध इति भावः । महद् अशनं भोग्यं विषयो यस्य स तथा । महान् ब्रह्महत्यादिरूपः पाप्मा पापं यस्मात् स तथा । इह जगति महापुरुषार्थभूतमोक्षविरोधितया वैरिणमेनं कामं विद्धि जानीहि इति ।। ३७ ।। 
 गीताश्लोकद्वयाक्षरार्थस्तु– कामः कथं मोक्षविरोधी? इति जिज्ञासायामुच्यते– धूमेनेति ।। तेन कामेन । इदं ईश्वरअन्तःकरणजीवलक्षणवस्तुत्रयम् ।। ३८ ।।
पूर्वं ज्ञानोत्पत्तिप्रतिबन्धकत्वमुक्तं कामस्य । इदानीं तु कथञ्चित् शास्त्रश्रवणमननजनितमपि ज्ञानं कामोपहतं चेत्, नापरोक्षज्ञानरूपस्वकार्याय प्रभवतीत्युच्यते– आवृतमिति ।। ज्ञानस्य ज्ञानिसम्बन्धाव्यभिचारेऽपि ‘ज्ञानिनः’ इति वचनं शास्त्रजनितज्ञानवतोऽपि ज्ञानं कामावृतं चेत्, न स्वकार्यक्षमं, किमु वक्तव्यं गुरूपदेशमात्रजनितज्ञानवतः कार्यं प्रतिबध्नातीति कैमुत्य-द्योतनार्थम् । एतच्छब्दार्थविवरणम् –कामरूपेण वैरिणेति । कामाख्येन वैरिणा । दुष्पूरेण दुःखेन पूरणीयेन । नास्त्यलम्बुद्धिरनेन इति अनलस्तेन इति ।। ३९ ।। 
गीताक्षरार्थस्तु– यस्मादेवं विमोहयति कामः तस्मात् पाप्मानं ब्रह्महत्यादिपापहेतुं ज्ञानं गुरूपदेशमात्रजनितं विज्ञानं शास्त्रजनितं ज्ञानं च नाशयतीति कर्तरि ल्युः ल्युड् वा । ज्ञान-विज्ञानयोर्नाशनं नाशो यस्मादिति बहुव्रीहिर्वा । तम् एनम् अन्वादेश एनादेशः । कामं प्रजहि परित्यज्य । हृताधिष्ठानो हि शत्रुर्नाशयितुं शक्यो भवतीत्युपपत्तिसूचको हिशब्द इति स्वामिनः । इन्द्रियजयः कामहननोपाय इति ।। ४१ ।।
 गीताक्षरार्थस्तु– शत्रुहनन आयुधरूपं ज्ञानम् ‘एवं बुद्धेः’ इत्युत्तरश्लोकेन वक्तुं ज्ञानविषय उच्यते– इन्द्रियाणीति ।। इन्द्रियाणि इन्द्रियाभिमानिनो देवान् पराणि शरीरादुत्कृष्टान् आहुः ज्ञानिनः । इन्द्रियेभ्यः अर्थाभिमानिनः परानाहुः । अर्थेभ्यश्च मनः मनोऽभिमानिदेवान् परानाहुः । मनसस्तु बुद्धिः सरस्वती परा । बुद्धेस्तु आत्मा महान् चतुर्मुखः परः । महतः परमव्यक्तम् । अव्यक्तात् श्रीतत्त्वाद् यः परतः परः स परमात्मा ज्ञातव्य इति । तथा च काठकभाष्ये–
तात्पर्ये च–
एवं तारतम्याङ्गत्वेन परमात्मनो ज्ञेयत्वमुक्त्वा तज्ज्ञानस्य कामजयोपायत्वमुच्यते– एवमिति ।। एवम् ‘इन्द्रियाणि’ इत्युक्तदिशा । बुद्धेः, महतः अव्यक्ताच्च, पमात्मानं परम् उत्कृष्टं बुद्ध्वा आत्मना बुद्ध्या आत्मानं मनः संस्तभ्य सम्यक् स्तम्भयित्वा निश्चलं कृत्वा दुरासदं दुःखेन निष्पादनीयं कामरूपं कामाख्यं शत्रुं जहि । हे महाबाहो इति साभिप्रायं विशेषणमिति ।। ४३ ।।
 
  गीताक्षरार्थस्तु– उक्तयोर्ज्ञानकर्मणोरुभयोर्विशेषविस्तारात्मकोऽयमध्याय इति सङ्गतिः । तत्रापि ‘एवं ज्ञात्वा’ इत्यतः प्राक्तनेन प्रकरणेन विष्णुमाहात्म्यमुच्यते । ‘श्रेयान्’ इत्यतःपूर्वेण प्रघट्टकेन निवृत्तस्य कर्मणः प्रवृत्ताद्भेदः, उपासनायज्ञादिरूपेण वा भेदः । ज्ञानिमाहात्म्यं शेषेण, इति विवेकः । 
‘मयि सर्वाणि कर्माणि’ इत्यत्रोक्तनिवृत्तधर्मानुष्ठानलक्षणकर्मयोगे रुचिजननाय पूर्वानुष्ठितोऽयं धर्म इत्युच्यते इमम् इत्यादित्रिश्लोक्या । अव्ययम् अव्ययफलम् । इमम् उक्तरूपं निवृत्तधर्मलक्षणं योगं ज्ञानोपायरूपं धर्मं विवस्वते आदित्यायाहं दक्षमधिष्ठाय प्रोक्तवान् व्याख्यानरूपेणोपदिष्टवान् ।
अत्रायं विवेको नरहरितीर्थश्रीमच्चरणैर्विभावितः । तथा हि मोक्षधर्मे–
‘दक्षस्य दुहितरो बह्व्यः’ इत्यदितेरपि सुता बहव इति ‘सवितुर्ज्येष्ठे’ इत्युपपद्यते । सच विवस्वान् दक्षाज्जगृह इत्यर्थः । एवं च दक्षस्थोऽहं विवस्वते प्रोक्तवान् इत्यविरोधः । इक्ष्वाकुणा कथितो व्याप्यावस्थितत्वान्नष्टः । अनन्तरं चशब्दात् कृष्णाभ्यां पाण्डवाभ्यां कथितो लोकान् व्याप्य स्थिते नारायणं गमिष्यतीति मोक्षधर्मे गताऽऽनुपूर्वी नोपनिबद्धा । किन्तूपयुक्तो भागो गृहीत इति न क्षुद्रोपद्रवः । तथा च भावप्रदीपिकाऽपि ‘विवस्वतेऽहं दक्षं प्रविश्य प्रोक्तवानिति’ इति । विवस्वान् मनवे श्राद्धदेवाय प्राह, मनुरिक्ष्वाकवेऽब्रवीत् ।। १ ।।
 गीताक्षरार्थस्तु - इमं धर्मं राजर्षयः मान्धातृसगराम्बरीषप्रभृतयो राजसत्तमा विदुः, अनुष्ठितवन्तश्च । स योगो महता दीर्घेण कालेन इह लोके नष्टः अदर्शनं गतः । परन्तप परे विपक्षाः, तान् शौर्यतेजोगभस्तिभिः भानुरिव तापयतीति, तथा, उक्तशत्रुतापनेति सम्बोधनम् ।। २ ।।
 गीताक्षरार्थस्तु - स एव एवमदर्शनं गतः पुरातनः सनातनः अयं योगः । भक्तोेऽसि मे सखा चासि इति ते तुभ्यं प्रोक्तः व्याख्यातः । एतत् प्रवचनं रहस्यमुत्तमं चेति 
।। ३ ।।
 गीताक्षरार्थस्तु– इमं प्रश्नं ज्ञाताशयो भगवान् परिहर्तुमुवाच– बहूनीति ।। स्पष्टोऽर्थः । अत्र च प्रत्यक्त्वपराक्त्वयोः, ज्ञत्वाज्ञत्वयोश्च भेदे प्रमाणत्वमुक्तं भवतीति ।। ५ ।। 
 गीताक्षरार्थस्तु - जन्मान्यतीतानि चेत्, तर्हि न जननमरणराहित्यम् ईश्वरत्वं वा भवतः स्यात् । तथा च ‘न त्वेवाहम्’ ‘अविनाशि तु तद्विद्धि’ इत्युक्तविरोध इत्यत उच्यते अजोऽपीति ।। स्वरूपतो देहतश्च जननरहितोऽपि अव्ययः अविनाशी आत्मा देहो यस्यासौ अव्ययात्मा सन्नपि ये भूतानाम् ईशाः श्रीब्रह्मरुद्राद्याः तेभ्यो वरोऽपि सन् सम्भवामि । स्वरूपतो देहतश्चानादिनित्यस्य सम्भवः कथम् ? व्याहतत्वाद् इत्ययुक्तम् । प्रकृतिम् प्रकृतिजातान् वसुदेवादीन् अधिष्ठाय अनुप्रविश्य सम्भवामि इति । कुतो हेतोरेवं जीवविलक्षणं ते जन्म इत्याशङ्कानिरासार्थमुक्तम् – आत्ममाय-येति ।। आत्ममायया आत्मज्ञानेनाजोऽपि सम्भवामि, इत्यतो लोकस्य जात इति भ्रमः । ‘भ्रमतां भ्रमति क्षितिः’ इति यथा । यदि मातापितृसम्बन्धोऽङ्गीकृतस्तर्हि तन्निमित्तं दुःखादिकमपि प्रसज्यत इत्यत उक्तम् – स्वामिति ।। स्वकीयां स्वाधीनामित्यर्थः । स्वाधीनप्रकृत्या वसुदेवादिदेहान् निर्माय तान् अनुप्रविश्य प्रादुर्भवामीत्यतो लोको मां जनिमन्तं जानातीति भावः । नन्ववतरसि चेत् प्रयोजनेन भाव्यम् । तथा च ‘नानवाप्तम्’ (३.२२) इत्युक्तविरोध इत्याशङ्कापरिहाराय प्रयोजनाभावेऽ-प्यवतारादिकं तादृशस्वभावत्वाद्युज्यत इति भावेनोक्तम्– प्रकृतिमिति ।। स्वां प्रकृतिं स्वस्वभावम् अधिष्ठाय सम्भवामि । स्वस्वरूपमितिवद् उपचारत्वशङ्कानिरासार्थं ‘स्वाम्’ इत्युक्तम् ।। ६ ।।
    गीताक्षरार्थस्तु - परित्राणाय परिरक्षणाय । दुष्कृतां पापकारिणां विनाशाय च । किञ्च धर्मसंस्थापनार्थाय च धर्मस्य सम्यग् व्यवस्थापनलक्षणप्रयोजनाय युगेयुगे वीप्सायां द्विर्वचनम् । धर्महान्यधर्मवृद्धिकाले इति ।। ८ ।। 
 गीताक्षरार्थस्तु- एवं स्वभावादेवावतारादिस्वव्यापारमुक्त्वा तज्ज्ञाने फलमुच्यते– जन्मेति ।। एवम् उक्तप्रकारेण दिव्यं लोकविलक्षणं मे जन्म प्रादुर्भावरूपं कर्म साधुपरित्राणादि । उपलक्षणमेतत् । स्वस्वयोग्यान् गुणान् । यो वेत्ति सः देहं त्यक्त्वा पुनर्जन्म नैति पुनरुद्भवं न गच्छति, किन्तु मामेति । यद्वा जन्म कर्म च ज्ञात्वैव जन्म नैतीत्ययोगव्यवच्छेदपरत्वेन व्याख्येयमिति ।। ९ ।। 
 –गीताक्षरार्थस्तु - एवंविधज्ञानेन मोक्षोऽस्तीत्यत्र श्रद्धोत्पादनार्थमुच्यते– वीतरागेति ।। वीतः विगतः रागो विषयाभिलाषः, भयं मरणादेः, क्रोधश्च येभ्यस्ते तथोक्ताः । मन्मया मत्प्रचुराः सर्वपदार्थेषु सत्तादिकं मदायत्तमेव जानन्त इति यावत् । मामुपाश्रिताः मदेकशरणाः । मद्भजन-परायणा इत्यर्थः । स्वयोग्योपासनाविषयगुणविशिष्टभगवज्ज्ञानस्य तपसा पूताः दग्धाशुभकर्माणः बहवो ज्ञानिनः मद्भावं मयि सत्तां सायुज्यलक्षणां स्थितिम् अष्टमे वक्ष्यमाणरीत्या मद्वद्भावं वा आगताः । ‘गत्यर्थाकर्मक’ इत्यादिना कर्तरि क्तः, प्राप्तवन्तः सन्तीति ।। १० ।। 
–गीताक्षरार्थस्तु- त्रैविद्यानामपि मोक्षसद्भावात् को विशेषस्त्वामुपाश्रितानामित्यत उच्यते ये यथेति ।। ये भागवताः त्रैविद्या वा यथा येन प्रकारेण सर्वकर्मकर्तृत्वेन सर्वयज्ञभोक्तृत्वेन च विष्णुं सामान्यतः सर्वोत्तमं ज्ञात्वा देवताः पितॄंश्चेष्ट्वाऽन्ते विष्णौ समर्पणमित्यनेन वा प्रकारेण मां प्रपद्यन्ते, तान् तत्तत्फलदानेन भजामि सेवे अनुगृह्णामीति यावत् । नैतावता सर्वेषां फलसाम्यम् । भागवतानां मोक्षदानात् त्रैविद्यानां स्वर्गमात्रदानात् । एवं तर्हि भागवतेभ्यो मुक्तिं, त्रैविद्येभ्योऽल्पं सुखं ददद्विषमो भगवान् स्यादिति चेन्न । सेवानुसारेण फलदातृत्वात्, सेवायाश्च फलतारतम्यहेतु-विशेषशालित्वात् । ज्ञानिसेवापेक्षया त्रैविद्यसेवायां विशेषः किम्प्रकारः यः फलतारतम्यस्य हेतुः ? इत्यत उच्यते ममेति ।। सर्वशः सर्वे भागवताः त्रैविद्याश्च मनुष्याः । मम वर्त्म सर्वकर्मकर्तृत्वं सर्वयज्ञभोक्तृत्वं च अनुवर्तन्ते अनुसरन्ति ।। ११ ।। 
–गीताक्षरार्थस्तु - तत्राप्यस्ति विशेष इत्युच्यते काङ्क्षन्त इति ।। अहमेव सर्वयज्ञानां भोक्ता च प्रेरकश्च । तदेतज्ज्ञात्वा भागवता निष्कामा मामेव यजन्ते । त्रैविद्यास्त्वेतत् तत्त्वतोऽजानानाः कर्मणां सिद्धिं फलप्राप्तिं काङ्क्षन्तः अपेक्षमाणाः अन्यदेवता यजन्ते । अन्ते भगवदर्पणं च कुर्वन्ति । एवं सेवायां विशेषसद्भावाद् युक्तं फलतारतम्यमिति । 
इदमत्र विवेक्तव्यम् । भागवतानां भगवद्वर्त्मानुवर्तनं सर्वकर्मकर्तृत्व-प्रेरकत्व-सर्वयज्ञभोक्तृत्वा-द्यनुसन्धानपूर्वकं कर्माद्यनुष्ठानं, त्रैविद्यानां तु नोक्तानुसन्धानेन यजनं, किन्तु फलाकाङ्क्षावशाद् अन्यदेवतायजनम् अन्ते भगवदर्पणमात्रम् । इदमेव तेषां भगवद्वर्त्मानुवर्तनम् । अतो भागवतानां मोक्षः, इतरेषां स्वर्गाद्येवेति । तथा चोत्तरप्रस्थाने अन्यदेवतायाजिनामप्यन्ते भगवत्समर्पणेन वैष्णवमार्गानुवर्तनेनैव सम्यक् फलं भवति । 
ननु ‘मम वर्त्म’ इति भगवतः सर्वकर्मकर्तृत्वं सर्वयज्ञादिभोक्तृत्वं चोक्तम् । तत्र सर्वकर्मकर्तृत्वं जीवानामस्वातन्त्र्यदर्शनाद् भगवत एव सिद्धम् । सर्वयज्ञभोक्तृत्वं कुतः प्रमाणाज्ज्ञेयमित्यत उक्तम् – क्षिप्रं हीति ।। कर्मजा सिद्धिः कर्मजफलप्राप्तिस्तावत् क्षिप्रं प्रत्यक्षोपलभ्याऽस्ति । सा च कर्मणां भगवता भुक्तत्वादेव हि युज्यते, नान्यथा । इन्द्रादिभ्योऽपि प्राप्यमाणफलसिद्धिरन्ततो भगवद-धीनैवेत्यर्थापत्तिरुक्तेऽर्थे प्रमाणमिति ।। १२ ।।
–गीताक्षरार्थस्तु - ‘ये यथा माम्’ इति त्रैविद्यानां न महाफलं मोक्ष इत्युक्तम् । तत्कुतः ? यतोऽहं चातुर्वर्ण्यस्य कर्ता, त्रैविद्याश्च तदन्तर्भूताः । तस्मात् स्वपितरं मां परित्यज्यान्यदेवता यजन्तः कथं महाफलभाजो भवेयुः ? इति भावेनोच्यते चातुर्वर्ण्यमिति ।। चतुर्वर्णसमुदायः गुणकर्मविभागशः सत्त्वादिगुणविभागेन शमदमादिकर्मविभागेन च मया सृष्टम् । ब्राह्मणक्षत्रियादयो मया सृष्टाः । यदि चातुर्वर्ण्यं त्वया सृष्टं तर्हि कर्तृत्वाज्जीववत् तवापि कर्मलेपः प्रसज्येतेत्यतः कर्मलेपाभावं ‘न मां कर्माणि’ इत्यनेन वक्तुं हेतुस्तावदुच्यते तस्येति ।। तस्य चातुर्वर्ण्यस्य कर्तारमपि मां जीवविलक्षणकर्तृत्वाद् अकर्तारं विद्धि ।। १३ ।। 
 गीताक्षरार्थस्तु– ततः किमित्यत उक्तम्– न मामिति ।। ‘माम्’ इति जीवविलक्षण-कर्तारमित्युक्त्या जीवानां कर्मलेपेऽभिनिवेशादिकं कारणम्, मम तु तन्नास्तीति न मम कर्म-लेपावकाश इत्युक्तं भवति । इतश्च न लिम्पन्ति– यतो न मे कर्मफले स्पृहा ।। एवं ज्ञानिनो मुक्तिः फलमुच्यते इतीति ।। न भगवतः कर्मलेपः, नापि फले स्पृहेत्येवम्प्रकारेण मां योऽभिजानाति स कर्मभिर्न बध्यते स कर्मबन्धविनिर्मुक्तोे भवतीति ।। १४ ।। 
–गीताक्षरार्थस्तु- यदि ज्ञानी कर्मभिर्न बध्यते तर्हि ममापि ज्ञानित्वेन कर्मबन्धाभावात् कथं कर्मविधानमित्याशङ्क्य ज्ञानिनामप्यधिकमोक्षाकाङ्क्षया कर्मकरणे आचारोऽत्रोच्यते एवमिति ।। एवं ज्ञात्वा पूर्वैः जनकविवस्वदादिभिः कर्म निवृत्तं कृतम् । मुमुक्षुभिः इति मोक्षेऽप्यानन्दातिशया-काङ्क्षिभिरित्यर्थः । तस्मात्त्वमपि पूर्वैः कृतं पूर्वतरं ततोऽपि पूर्वभावि कर्म कुरु । कर्मणः क्षणिकत्वात् कथं तदेव कर्तव्यमिति चेन्न । पूर्वानुष्ठितकर्मसदृशकर्मानुष्ठानविधाने तात्पर्याद् एवशब्दः, न तु फलाभिसन्धिमित्यर्थे । कुर्वे वा, न तु ज्ञानित्वान्ममेति नाकरणं शङ्कनीयमित्यर्थे वेति ।। १५ ।॥
 –गीताक्षरार्थस्तु- ‘कुरु कर्मैव तस्मात्त्वम्’ इति कर्तव्यतयोक्तकर्मणः स्वरूपं सम्यग्वक्तुं तस्य दुर्विज्ञेयत्वमुच्यते किं कर्म किमकर्मेति ।। अकर्मशब्दो विकर्मणोऽप्युपलक्षणार्थः । अत्र कर्मादिविषये कवयो ज्ञानिनोऽपि मोहिताः । तत् तस्मात् कविमोहविषयत्वात् ते जिज्ञासवे कर्म प्रवक्ष्यामि प्रकर्षेण वक्ष्यामि व्याख्यास्यामि । अकर्मविकर्मणी अप्यत्र व्याख्यास्यमाने ग्राह्ये । तयोरपि हेयतया ज्ञेयत्वात् । कर्मणस्त्वनुष्ठेयत्वेन प्राधान्यात् स्वशब्देन ग्रहणम् । यज्ज्ञात्वा अशुभादनर्थात्मकात् संसारान्मोक्ष्यसे ।। १६ ।।
 –गीताक्षरार्थस्तु - कर्मादिस्वरूपं ज्ञात्वैव मुच्यते नान्यथेत्यतः तत्स्वरूपज्ञानमावश्यकमिति भावेनोच्यते कर्मणो हीति ।। कर्मणः ‘विविच्य’ इति शेषः । बोद्धव्यं विकर्माकर्म च बोद्धव्यम्, विकर्मणश्च निषिद्धत्वात् । विविच्य कर्माकर्म च बोद्धव्यम् । अकर्मणश्च कर्माभावाद् विविच्य कर्म विकर्म च बोद्धव्यम् । कुत एवं विविच्य ज्ञातव्यमिति विधीयत इत्यत उक्तम्– गहनेति ।। कर्मणः कर्मादेः गतिः स्थितिरिति यावत् । गहना दुर्विज्ञेया । ‘कवयोऽप्यत्र मोहिताः’ इति दुर्विज्ञेय-त्वोक्तावपि पुनरत्र तद्वचनं शापादिप्रबलकारणोपनिपातनिबन्धनं न दुर्विज्ञेयत्वं, किन्नाम स्वभावे-नैवेति दर्शयितुम् । एतच्च श्रोतुरधिकादरजननार्थमिति ज्ञेयम् ।। १७ ।।
 –गीताक्षरार्थस्तु– एवं सर्वथा ज्ञातव्यं ‘तत्ते कर्म प्रवक्ष्यामि’ इति प्रतिज्ञातं कर्मादिस्वरूपं प्रपञ्च्यते कर्मणीति ।। वर्णाश्रमोचिते कर्मणि क्रियमाणे सत्यपि स्वस्य अकर्म कर्माभावं पश्येत् । भगवानेव स्वतन्त्रः कर्ता, अहं तु तद्दत्तकर्तृशक्तिः सन् करोमीति जानीयात् । अकर्मणि न विद्यते जीवकर्तृकं कर्म यस्मिन् आदिसृष्टिकालेे सन्ध्ये च तदकर्म, तस्मिन् कर्म भगवतः पश्येत्, भगवानेवादिसृष्टौ महदादि, सन्ध्ये स्वाप्नं गजादिकं करोतीति जानीयादित्यर्थः । अनेन भगवतः परानपेक्षया कर्तृत्वं, स्वस्य तदधीनं च तज्ज्ञात्वा वर्णाश्रमविहितानुष्ठानं कर्मेति कर्मस्वरूपं व्याख्यातं भवति ।।
एवं कर्मस्वरूपप्रवचनेनैव भाष्योक्तलक्षणे विकर्माकर्मणीति प्रोक्तप्राये । ‘कर्मण्यकर्म यः पश्येदकर्मणि च कर्म यः’ इत्युक्तरूपकर्मादिस्वरूपज्ञानिनम् अनूद्य तस्य स्तवनं क्रियते स बुद्धि-मानित्यादिवाक्यत्रयेण । स बुद्धिमान् ज्ञानी । प्रशंसायां मतुप् । स एव युक्तः योगः चित्तनिरोधः । ‘योगश्चित्तनिरोधः’ इति द्वितीये भाषणात्, युक्तः । स एव च कृत्स्नकर्मणां फलस्य ज्ञानस्य मोक्षस्य प्राप्तप्रायत्वाद्गौण्या वृत्त्या कृत्स्नकर्मकृदिति ।। १८ ।। 
–गीताक्षरार्थस्तु- ‘कर्मण्यकर्म यः पश्येत्’ इत्यत्रोक्तं कर्मस्वरूपमेव प्रपञ्च्यते यस्येत्यादि-श्लोकपञ्चकेन । समारभ्यन्त इति समारम्भाः कर्माणि कामसङ्कल्पवर्जिताः कामः फलेच्छा । ‘अहं करिष्यामि’ इति भावना सङ्कल्पः, ताभ्यां वर्जिताः । ‘कार्याः’ इति शेषः । ततः यस्य सर्वे समारम्भाः कामसङ्कल्पवर्जिताः तं परमेश्वरस्यैव कर्तृत्वं ज्ञात्वा स्वस्य स्वातन्त्र्येण कर्माभावं जानन्तं ज्ञानाग्निदग्धकर्माणम् उक्तलक्षणज्ञानमेवाग्निः, तेन दग्धानि कर्माणि मोक्षविरोधीनि यस्य तम्, अत एव पण्डितम् आहुः तत्त्वज्ञा इति योज्यम् ।। १९ ।। 
 –गीताक्षरार्थस्तु– कामसङ्कल्पहीनतामात्रेण न कर्मस्वरूपं परिपूर्णम्, किं तर्हि? कर्मफलस्नेह-त्यागेनापि भाव्यमित्युच्यते त्यक्त्वेति । कर्मफले आसङ्गं स्नेहं च त्यक्त्वा नित्यतृप्तो निराश्रयः नित्यतृप्तनिराश्रयेश्वरस(स्व)रूपोऽस्मीति जानन् तथोच्यते । स कर्मण्यभिप्रवृत्तोऽपि नैव किञ्चि-त्करोति इत्यस्य कर्म कुर्वन् नाप्नोति किल्बिषमिति भगवानेव तात्पर्यं वक्ष्यति ।। २० ।।
–गीताक्षरार्थस्तु - कामसङ्कल्पस्नेहत्यागोपाय उच्यते– निराशीरिति । यतौ नियतौ चित्ता-त्मानौ चित्तमनसी येन स तथाविधो भूत्वा निराशीः निर्गता आशिषो यस्मात् स तथा, त्यक्ताः सर्वे परिग्रहाः देहेन्द्रियादिरूपा येन स तथा त्यक्तदेहाद्यभिमान इत्यर्थः । स च ‘भवति’ इति शेषः । सः केवलं शारीरमेव कर्म कुर्वन् । कोऽर्थः ? सेन्द्रियशरीरमात्रनिर्वर्त्यम्, ‘न त्वहं करिष्ये’, ‘अत एव न मम तत्फलं स्यात्’, ‘तदपि प्रियं मम’ इति मनसि भावयित्वा कर्म कुर्वन्नपि किल्बिषं कामकर्माहङ्कारादिनिमित्तपापं नाप्नोति । अनेन ‘कर्मण्यभिप्रवृत्तोऽपि नैव किञ्चित् करोति इत्येतदतिविरुद्धम्’ इत्यपि चोद्यं परिहृतम् । कर्मफलसङ्गाभावात् तन्निबन्धनदोष-राहित्यमेव सेन्द्रियशरीरनिर्वर्त्यकर्मकारिणोऽप्यकर्तृत्वमेवेति तात्पर्यात् ।। २१ ।। 
–गीताक्षरार्थस्तु - यतचित्तात्मनो लक्षणमुच्यते– यदृच्छेति ।। भगवदिच्छाप्राप्तेन लाभेन तुष्टिमान् तृप्तिमान् सुखदुःखशीतोष्णादिद्वन्द्वान्यतीतः विमत्सरः स्वानधीनत्वनिमित्तचित्ततोदहीनः । किम्प्रकारं द्वन्द्वातीतत्वमिति जिज्ञासायां व्याख्यायते– सम इति ।। विषयसिद्ध्यसिद्ध्यो-रुत्सेकानुत्सेकहीनत्वमेव तदिति । एवंविधः कर्म कृत्वाऽपि न निबध्यते कर्मपाशेन ।। २२ ।। 
 –गीताक्षरार्थस्तु - विक्षिप्तं क्रोडीक्रियते– गतसङ्गस्येति ।। फलसङ्गादिरहितस्य मुक्तस्य अभिमानान्मुक्तस्य, शरीराद्यनभिमानसाम्यान्मुक्तसदृशस्य वा ज्ञानावस्थितचेतसः भगवद्विषय-ज्ञानाभिनिविष्टचित्तस्य नित्यतृप्तनिराश्रयेश्वरसरूपोऽस्मीति भगवत्प्रतिबिम्बत्वावबोधनिष्ठमानसस्येति वा यज्ञाय भगवते तत्प्रीत्यर्थम् आचरतः कुर्वतः कर्म सह पूर्वोत्तराभ्यां यदनादि यच्च यावन्मोक्षं तत् समग्रं सर्वं प्रविलीयते प्रलीनं भवति । न बन्धकं भवतीत्यर्थः । तदुक्तम्‘एवं नृणां क्रियायोगाः सर्वे संसृतिहेतवः । त एवात्मविमोक्षाय कल्प्यन्ते कल्पिताः परे ।।’ इति । इत्युत्तरार्धः प्राचीनटीकायां व्याख्यातः । अत्र च ‘यदुक्तं कामादिवर्जनम्’ तदेव ‘गतसङ्गस्य’ इत्यनेन, ‘त्यक्तसर्वपरिग्रहः’ इत्येतद् ‘मुक्तः’ इत्यनेन, ‘कर्मण्यकर्म’ इति ‘नित्यतृप्तः’ इति च ‘ज्ञानावस्थितचेतसः’ इत्यनेन चोच्यते इति विक्षिप्तक्रोडीकरणं द्रष्टव्यमिति ।। २३ ।।
–गीताक्षरार्थस्तु– ज्ञानावस्थितचेतस्त्वं स्पष्ट्यते– ब्रह्मेति ।। अर्पणं समर्पणक्रिया । करणे ल्युट् । जुह्वादि वा । ब्रह्म भगवदधीनम् । हविः ब्रह्म तदधीनम् । ब्र्रह्माग्नौ ब्रह्माधीनाग्नौ, ब्रह्मणा ब्रह्माधीनेन कर्त्रा, हुतं समाधिना सह कर्म अग्निहोत्रादि च, ब्रह्मैव तदधीनमेव । ‘इति यो जानाति’ इति शेषः । अनेन ज्ञानावस्थितचेतस्त्वं स्पष्टीकृतं भवति । आपादनीयमेवैवंविधं ज्ञानमिति तत्र तात्पर्यद्योतनाय ब्रह्मैव तेन ज्ञानिना गन्तव्यम् आप्यम् इति फलमुच्यत इति ।।२४।।
–दैवमेवेत्यष्टश्लोक्या अक्षरार्थस्तु सामान्यतः कर्मस्वरूपमुक्तम् । तच्च यज्ञादिभेदभिन्नम् । तत्र ‘नायं लोकोऽस्त्ययज्ञस्य’ (४.३१) इति वक्ष्यति । तदनुपपन्नम् । यत्याद्याश्रमविलोपशङ्का-प्रसङ्गाद् इत्याशङ्कानिरासाय यज्ञभेदा उच्यन्ते– दैवमेवेत्यादिना ।। अपरे केचिद् योगिनो यतयः दैवं विष्णुं यज्ञं यथा भवति तथा पर्युपासते । भगवदुपासनमेव यतीनां यज्ञो नान्य इति न यत्याश्रमविलोपप्रसङ्ग इति भावः । अपरे अन्ये ब्रह्माख्याग्नौ प्रसिद्धेनाग्निहोत्रादिरूपेण यज्ञं भगवन्तं प्रति जुह्वति । अग्निहोत्रादिकं भगवत्प्रीत्युद्देशेनानुष्ठाय तत्र समर्पयन्तीति यावत् ।। २५ ।।
 गीताक्षरार्थस्तु अन्ये योगिनः श्रोत्रादीनि ज्ञानेन्द्रियाणि संयमाग्निषु प्रतीन्द्रियं संयमो भिद्यत इति बहुवचनम् । संयमा एवाग्नयः, तेषु जुह्वति । प्रत्याहारेण भगवत्पूजात्वेनैवेन्द्रियसंयमनं कुर्वन्ति । अन्ये योगिनः शब्दादीन् शब्दस्पर्शरूपरसगन्धान् श्रोत्रादीन्द्रियाख्याग्निषु जुह्वति । भगवत्पूजात्वेन विषयान् इन्द्रियैर्भुञ्जत इत्यर्थः ।। २६ ।।
–  अक्षरार्थस्तु अपरे योगिनः सर्वाणीन्द्रियकर्माणि वाक्-पाणि-पाद-पायु-उपस्थ-शब्दित-कर्मेन्द्रियव्यापारान् प्राणकर्माणि प्राणापानादिव्यापारांश्च आत्मसंयमयोगाग्नौ आत्मनो मनसः संयमो निग्रहशब्दितो योग उपायः स एव अग्निः तस्मिन् ज्ञानदीपिते जुह्वति । भगवदधीनताज्ञानपूर्वकं स्वातन्त्र्याभिमानत्यागेन मनो निगृह्य कर्मेन्द्रियव्यापारान् भगवत्पूजात्वेन नियच्छन्तीत्यर्थः ।।२७।।
–अक्षरार्थस्तु अपरे द्रव्ययज्ञाः द्रव्यस्य याजकाः । तपः परमेश्वरार्पणबुद्ध्या तत्र जुह्वतीति तपोयज्ञाः । योगं ध्यानं परमेश्वरार्पणबुद्ध्या तत्र जुह्वतीति योगयज्ञाः । स्वाध्यायं विष्णुपूजात्वेना-धीयते इति स्वाध्याययज्ञाः । भगवत्पूजात्वेन श्रवणाद्यनुष्ठाय ज्ञानमापादयन्तीति ज्ञानयज्ञाः । संशितव्रताः सुतीक्ष्णव्रताः यतयो यतनशीलाः केचन सन्ति ।। २८ ।।
–अक्षरार्थस्तु अपरे प्राणायामपरायणाः प्राणायामतत्पराः प्राणापानगती रुद्ध्वा रेचनपूरणे हित्वा प्राणम् अपाने जुह्वति, अपानं च प्राणे, प्राणापाने इतरेतरयोर्जुह्वति कुम्भकस्था एव भवन्तीति तात्पर्यार्थः ।। २९ ।।
– अक्षरार्थस्तु उक्तयज्ञकरणे महाफलं तदभावे अनर्थश्चोच्यते –यज्ञशिष्टेति ।। यज्ञेषु देवतायै दत्तं यद्धविः तच्छेषोऽत्रामृतम्, तद्भुजः यथोक्तान् यज्ञान् अनुतिष्ठन्त इति यावत् । सनातनं वेदप्रतिपाद्यं चिरन्तनं वा ब्रह्म यान्ति प्राप्नुवन्ति । अयज्ञस्य यथोक्तानां यज्ञानामेकोऽपि यज्ञो यस्य नास्ति सोऽयम् अयज्ञः, तस्य अयं लोकः अल्पसुखो मानुषो लोकः नास्ति । कुतः अन्यः स्वर्गादिः विशिष्टसाधनसाध्यः ? हे कुरुसत्तम इत्यर्जुनसम्बोधनम् ।। ३१ ।।
    –अक्षरार्थस्तु उक्तयज्ञभेदा उपसंह्रियन्ते– एवं बहुविधा इति ।। एवं ‘दैवमेव’ इत्याद्युक्तदिशा बहुप्रकारा यज्ञा ब्रह्मणः परमात्मनो मुखे वितताः । बहुविधानामपि यज्ञानां भगवानेव भोक्तेति यावत् । ‘अहं हि सर्वयज्ञानां भोक्ता’ इति हि वक्ष्यति । इदं च ‘श्रोत्रादीनि’ इत्यादि-ष्विज्यानुक्तेरिति कोऽन्य इति शङ्कां निवर्तयितुमुक्तम् । उक्तं च प्रस्थानान्तरे ‘सर्वयज्ञैः परं ब्रह्म याज्यं विष्ण्वाख्यमव्ययम्’ इति ।।
यद्येवमनेके यज्ञाः तर्हि ज्ञानादिनैवालम्, किं कर्मात्मकयज्ञेनेत्यत उक्तम्– कर्मजानिति ।। उपासनादीनां कर्मजत्वाभावात् कथं ‘कर्मजान् विद्धि तान् सर्वान्’ इत्युच्यत इति चेन्न । मानसवाचिककायिककर्मजत्वादुपासनादिसर्वयज्ञानामित्यर्थात् । यद्येवमनेके यज्ञास्तर्हि किं कर्मात्मकेन युद्धेन । उपासनादिनैवाहं कृती स्याम् इत्यर्जुनस्य हार्दं ज्ञात्वा हि भगवतोक्तं– कर्मजान् तान् सर्वान् एवं ज्ञात्वा विमोक्ष्यस इति ।। तस्यायं भावः । मोक्षार्थं यदुपासनादिकं युद्धं परित्यज्य करिष्यसि तदेतदपि कर्म । तथा च त्वया विहितातिक्रम एव कृतः स्यात्, न तु कर्मत्यागः । अत एवं जानतस्तव युद्धादिकं स्वविहितं न त्याज्यमिति बुद्धिर्भविष्यति । तथा च विमोक्ष्यसे संसारादात्मानं मोक्तुमिच्छसि । सर्वेषां कर्मजत्वज्ञाने तत्रैव मोक्षार्थं युद्धादिकं कर्तव्यमितीच्छा भविष्यतीति । ‘विमोक्ष्यसे’ इति सन्नन्तान्मुचेः कर्मकर्तरि लडन्तत्वमाश्रित्यायमर्थ उक्तः । ऌडन्तत्वपक्षे त्वयमर्थः । किं सर्वयज्ञानां कर्मजत्वज्ञानमात्रेण मोक्षः ? तर्हि ‘कुरु कर्मैव’ इति विधानं व्यर्थमापद्येत, इत्यत उक्तम् – एवमिति ।। एवं ज्ञात्वा युद्धादिस्वविहितकर्माणि कृत्वा विमोक्ष्यसे मुक्तोे भविष्यसीति ।। ३२ ।।
 श्रेयान् द्रव्यमयाद्यज्ञाद् ज्ञानयज्ञः परन्तप ।
  –श्रेयानित्यादि त्रिश्लोक्या अयमक्षरार्थः– उक्तेषु यज्ञेषु को यज्ञः श्रेष्ठ इति जिज्ञासायां ज्ञानयज्ञः इति स्तुत्योच्यते– श्रेयानिति ।। द्रव्यमयादिति ।। उक्तसर्वयज्ञोपलक्षणम् । द्रव्यसाधनसाध्याद् उक्तयज्ञसमुदायादिति यावत् । ज्ञानयज्ञः भगवज्ज्ञानसम्पादनरूपो यज्ञः । श्रेयान् प्रशस्ततरः । हे परन्तप इति सम्बोधनम् । श्रेयस्त्वहेतुरुच्यते सर्वमिति । अखिलं ‘समुद्रं मनसा ध्यायीत’, ‘वायुं मनसा ध्यायेत््’ इत्यादि कर्मसमृद्ध्यर्थकोपासनाद्यङ्गयुक्तं सर्वं कर्म ज्ञाने समुत्पन्ने परिसमाप्यते सम्पूर्यते । ज्ञानलक्षणेनैव फलेन फलवद्भवतीत्यर्थः ।। ३३ ।।
 –अयमक्षरार्थः– ज्ञानस्य कर्मणोऽधिकत्वमुक्त्वा तदापादानं विधीयते– तदिति ।। ज्ञानिनः परोक्षतत्त्वनिश्चयवन्तः । तत्त्वदर्शिनः अपरोक्षज्ञानिनः प्रणिपातेन दण्डप्रणामेन सेवया शुश्रूषया परिप्रश्नेन च प्रसन्नाः ते तुभ्यं ज्ञानं ज्ञानजनकं शास्त्रम् उपदेक्ष्यन्ति, ततो वेदितव्यं विद्धि जानीहि । अर्जुनस्येदानीं ज्ञानित्वेऽपि ‘विद्धि’ इत्यधिकज्ञानित्वमुक्तम् ।।
 –अयमक्षरार्थः– ज्ञानं स्तूयते– यदिति ।। यत् मया वक्ष्यमाणं ज्ञात्वा पुनः आद्याध्यायोक्तदिशा बन्धुविषयमोहं न यास्यसि । हे पाण्डव येन ज्ञानेन अथो मोहनाशाद्धेतोः आत्मनि सर्वान्तर्यामिणि मयि सर्वभूतानि अविशेषेण कार्त्स्न्येन द्रक्ष्यसि मदाधारतया सर्वाणि भूतानि तिष्ठन्तीति दर्शनवान् भविष्यसि । ‘पश्यसि’ इति भाष्यस्य तात्पर्यमुक्तं टीकायाम् । तद्विद्धीत्यन्वय इति ।। ३५ ।।
– अपि चेदसीति श्लोकत्रय्या गीताक्षरार्थस्तु– ‘येन’ इति करणतया निर्दिष्टं ज्ञानं श्लोकत्रयेण स्तूयते । पापेभ्यः पापकृद्भ्यः । अतिशयेन पापकृत् पापकृत्तमोऽसि चेदपि सर्वं वृजिनं पापार्णवं ज्ञानाख्यप्लवेनैव, न त्वितरेण कर्मादिसाधनेन सम्यक् तरिष्यसि ।। ३६ ।।
– अक्षरार्थस्तु ज्ञानस्य पापनाशकत्वं दृष्टान्तेन प्रत्याय्यते– यथेति ।। एधांसि काष्ठानि समिद्धः अतिदीप्तः अग्निः यथा भस्मसात्कुरुते भस्मीभूतानि कुरुते, तथा ज्ञानाग्निः ज्ञानाख्याग्निः सर्वकर्माणि पापानि भस्मसात्कुरुते निर्मूलयति । तथा च सूत्रम् ‘तदधिगम उत्तरपूर्वाघयोरश्लेषविनाशौ’ इति ।। ३७ ।।
–अक्षरार्थस्तु– इह पापनिवर्तकेषु ज्ञानेन सदृशं पवित्रं पावनं शोधकं न हि विद्यते । तद् ज्ञानं स्वयं योगसंसिद्धः योगविषये सम्यक् सिद्धिमान् संसिद्धज्ञानोपायः सन् कालेन बहूनां जन्मनामन्ते ज्ञानवान् ‘निःशेषगतदोषाणां बहुर्भिर्जन्मभिः पुनः । स्यादापरोक्ष्यं हि हरेः’ इत्युक्तदिशा सुबहुना । आत्मनि भगवद्विषये स्वस्मिन्वा विन्दति लभत इति ।। ३८ ।।
– श्रद्धावानित्यादि श्लोकचतुष्टयस्याक्षरार्थस्तु– ज्ञानं स्तुत्वा तस्यान्तरङ्गसाधनं फलं चोच्यते– श्रद्धावानिति ।। अत्रोक्तमस्ति । अनेन मम प्रयोजनमस्तीत्या-स्तिक्यबुद्धिमान् तत्परः ज्ञानलब्ध्युपायासक्तः संयतेन्द्रियः संयतानि विषयेभ्यः सम्यङ्-निवर्तितानीन्द्रियाणि यस्य स तथा । स च ज्ञानं लभते । एवम्भूतं ज्ञानं लब्ध्वा परां शान्तिम् अखिलक्लेशनिवृत्तिविशिष्टपरमानन्दलक्षणमोक्षं अचिरेणाधिगच्छति असति प्रारब्धे, सति तु तस्मिन् तद्भोगसमनन्तरमेवेति शास्त्रान्तरसिद्धम् ।। ३९ ।।
– ज्ञानाभावे विपरीतज्ञानादौ च सति अनिष्टमुच्यते– अज्ञश्चेति ।। अज्ञो ज्ञानहीनो विपरीतज्ञानश्च अश्रद्धधानः आस्तिक्यबुद्धिशून्यः । संशयात्मा तत्त्वविषये संशययुक्तमानसः । विनश्यति नरकं प्रतिपद्यते । विपरीतज्ञानी चेत्, तमः प्राप्नोतीति स्वरूपनाश एव व्याख्येयः । अज्ञाश्रद्धधानयोर्नरकप्राप्तिरेव । संशयात्मनस्तु अयं लोकः मानुषो लोकः न परः स्वर्गादिर्वा नास्ति, किं बहुना सुखमेव नास्ति ।। ४० ।।
– ज्ञानसाधनानुवादपूर्वं ज्ञानफलमुच्यते– योगेति ।। योगेन भगवानेव सर्वाणि कर्माणि करोतीति तत्पूजैवेति तस्मिन् सन्न्यस्तानि कर्माणि येन तं तथा ज्ञानेन तत्त्वावधारणेन सञ्च्छिन्नः संशयः तत्त्वविषयकः येन तथा, आत्मवन्तं स्वामितया परमात्मवन्तं परमात्मभक्तम् । अनेन ‘आत्मा जीवश्चेत् स्वसम्बन्धोक्तिरयुक्ता अनुपयुक्ता च । परमात्मा चेत् सर्वेषामपि तद्वत्त्वसाम्यात् को विशेषो ज्ञानिनः?’ इति शङ्का निरस्ता । एवंविधं हे धनञ्जय कर्माणि न निबध्नन्ति ।। ४१ ।।
–एवमुपपादितं कर्मणः कर्तव्यत्वमुपसंह्रियते– तस्मादिति ।। ज्ञानोपायानुष्ठानाननुष्ठा-नयोरर्थानर्थवत्त्वाद् अज्ञानेन अधिष्ठानयाथात्म्याज्ञानेन सम्भूतम् उत्पन्नं हृत्स्थं हृदयगतम् आत्मनः संशयं ज्ञानासिना ज्ञानाख्यखड्गेन छित्त्वा परिहृत्य योगं ज्ञानोपायं कर्म आतिष्ठ कुरु । हे भारत उत्तिष्ठ । क्षत्रियस्य तव ज्ञानोपायभूतं कर्म युद्धमेवेति तत्रोद्युक्तोे भव । स्वकर्मणा भगवन्तमभ्यर्च्य तं परितोषय इति ।। ४२ ।।
 –गीताश्लोकाक्षरार्थस्तु ‘फलकामनादित्यागेनेश्वरार्पणबुद्ध्या स्ववर्णाश्रमविहितकर्मानुष्ठानमेव कर्मयोगः’ इत्युक्तं तृतीये । तदेवात्र प्रपञ्च्यत इति तावदध्यायप्रतिपाद्योऽर्थः । द्व्यंशश्चायमुक्तः कर्मयोगः कामादिवर्जनम्, ईश्वरार्पणबुद्ध्या कर्मानुष्ठानं चेति । तत्र ‘यदृच्छालाभसन्तुष्टः’ इत्यादिनोक्तं सन्न्यासम् ‘कुरु कर्मैव तस्मात्त्वम्’ इत्यादिनोक्तं योगं चानूद्य प्रशस्यतरबुभुत्सया अर्जुनेन प्रश्नः कृत इत्युच्यते अर्जुन उवाच– सन्न्यासमिति ।। चतुर्थाध्यायोक्तार्थस्यै-तदध्यायोत्थानबीजत्वात् तृतीयाध्यायोक्तार्थप्रपञ्चनात्मकस्याप्यस्य चतुर्थाध्यायानन्तर्यं युक्तम् ।
सन्न्यासं ‘यदृच्छालाभसन्तुष्टः’ इत्युक्तं कामादिवर्जनम्, पुनः कर्मणां योगं स्ववर्णाश्रम-विहितानां तेषामनुष्ठानं च ‘कुरु कर्मैव तस्मात्त्वम्’ इति शंससि । न केवलं सन्न्यासं कर्मयोगं च शंससि, किन्तु कारयस्यपीति भावेन ‘कृष्ण’ इति सम्बोधितो भगवानर्जुनेन । नियमनादिना सकललोककर्षणान्निमित्तात् कृष्णशब्दार्थगुणविशिष्ट एतयोः उक्तरूपयोः सन्न्यासकर्मयोगयोः यच्छ्रेयः प्रशस्यतरम्, अधिकमिति यावत् । तदेकं ‘सामान्ये नपुंसकम्’ । मे मम सुनिश्चितं यथा तथा ब्रूहि व्यक्तं वद ।।
ननु द्वेषादिवर्जनमेव सन्न्यासशब्दार्थतया विवक्षितं चेत्, तर्हि तस्य योगेन विरोधाभावात् सन्न्यासयोगयोर्विरोधाभिप्रायेण श्रेयःप्रश्नोऽनुपपन्नः स्यादिति चेन्न । यदि सन्न्यासोऽधिकः स्यात् तर्हि सन्न्यासस्य ईषद्विरोधि युद्धमिति हेतोः तत् त्यक्त्वा सन्न्यास एव कर्तव्ये किं वैगुण्यमङ्गीकृत्यापि युद्धं विधीयत इति प्रश्नाशयात् ।। १ ।।
–अक्षरार्थस्तु अयं प्रश्नो भगवता परिह्रियते श्रीभगवानुवाच- सन्न्यासः कर्मयोगश्चेति । सन्न्यासः कामादिवर्जनरूपः कर्मयोगः भगवदर्पणबुद्ध्या कर्मानुष्ठानलक्षणश्चेति उभौ समुच्चितौ सन्तौ निःश्रेयसकरौ । ‘अचतुरविचतुर’ इत्यादिना निःश्रेयसशब्दो निपातितः । ‘कृञो हेतुताच्छील्य-आनुलोम्येषु’ इति करोतेस्ताच्छील्ये टः । मोक्षसाधनशीलौ । तयोः मध्ये कर्मणि सन्न्यासात् कर्मानुष्ठानविषये कामद्वेषादिवर्जनरूपात् कर्मसन्न्यासात् भगवदर्पणबुद्ध्या कर्मानुष्ठानलक्षणः कर्मयोगो विशिष्यते ।
यद्यपि प्रश्नपरिहारवाक्ययोः सन्न्यासयोगशब्दौ यतिगृहस्थाश्रमविषयौ प्रतीयेते । तयोरेव सर्वकर्मत्यागतदनुष्ठानरूपत्वात् । न चैवं भगवतैव ‘ज्ञेयः स नित्यसन्न्यासी’ इति द्वेषादिवर्जनं सन्न्यास इति वक्ष्यमाणं विरुध्यत इति वाच्यम् । ‘यो द्वेषादिवर्जितो गृही सोऽपि सन्न्यासी ज्ञातव्यः’ इत्येवं स्तुतिरूपत्वेन तद्वाक्यस्य प्रतीतार्थाविरोधित्वात् । तथाऽपि नेमौ सन्न्यासयोगशब्दौ यतिगृहस्थाश्रमपरौ शक्यावङ्गीकर्तुम् । ‘तयोस्तु’ इति सन्न्यासात् कर्मयोगस्य विशिष्टत्ववचनात् । तस्य चास्मत्पक्ष एव सम्भवात्, अन्यत्रासम्भवात् । कुतो भवत्पक्षे सम्भव इति चेत् ‘द्वन्द्वत्यागात्तु सन्न्यासात् मत्पूजैव गरीयसी’ इति वचनादिति ब्रूमः । द्वेषादिवर्जनरूपात् सन्न्यासात् मत्पूजा मदर्पणबुद्ध्या कर्मानुष्ठानं गरीय इति वचनार्थः । आश्रमार्थत्वे कुतोऽसम्भव इति चेत् ‘तानि वा एतान्यवराणि तपांसि, न्यास एवात्यरेचयत्’ इति श्रुतौ गृहस्थाश्रमापेक्षया सन्न्यासस्यातिशया-वेदनात् इत्यवेहीति ।। २ ।।
 
 –अक्षरार्थस्तु ‘सन्न्यासः कर्मयोगश्च निःश्रेयसकरावुभौ’ इति यत् सन्न्यासस्य निःश्रेयसकरत्वमुक्तं तदुपपादयितुं ज्ञातमपि सन्न्यासशब्दार्थं स्मारयितुमुच्यते– ज्ञेय इति । स्मर्तव्य इत्यर्थः । तेन ‘यदृच्छालाभसन्तुष्टः’ इत्यादिनोक्तं कामादिपरित्यागम् ‘सन्न्यासं कर्मणाम्’ इत्यनूद्यार्जुनस्य प्रश्न इत्युक्तम् । ततश्च जानात्येवासौ सन्न्यासशब्दार्थम् इति न तं प्रति स वक्तव्यः इति चोद्यं व्युदस्तम् । द्वेषादिवर्जनं हि सन्न्यासः । तस्य च निःश्रेयसकरत्वं श्रुत्यादिसिद्धमेवेति सन्न्यासस्य निःश्रेयस-करत्वोपपादनाय तच्छब्दार्थस्मरणे तात्पर्यात् । योगस्य तु निःश्रेयसकरत्वमुत्तरवाक्ये एव सेत्स्यति । शिष्टं स्पष्टम् ।। ३ ।। 
 –साङ्ख्ययोगावित्यादिश्लोकत्रयाक्षरार्थस्तु- यदुक्तं ‘सन्न्यासं गृहीत्वा योगं त्यक्ष्यामि’ इत्या-शयेन द्वयोः श्रेयसि पृष्टे द्वावपि निःश्रेयसकरौ, तत्रापि सन्न्यासाद् योगो विशिष्टः । अतो युद्धं न त्वया त्याज्यमिति, तत्र सन्न्यसनस्य योगादवमत्वमुक्तम् । ‘न तस्य तत्त्वग्रहणाय’ इति स्मृतौ विषयवैराग्याभावे ज्ञानानुत्पत्तिवचनेन तत एव तदुत्पत्तिरिति लब्ध्या तस्य ज्ञानोत्पत्ता-वत्यावश्यकत्वावेदनात् । कर्मयोगस्तु ज्ञानविरुद्धत्वेन ‘अग्निमुग्धः’ इति श्रुतावुक्तः, इति कथं योगाद् असाववमो भवेत् ? कथं चैवंविधस्य निःश्रेयसकरत्वमित्याशङ्क्य सन्न्यास इव कर्मयोगोऽपि ज्ञानोत्पत्तावत्यावश्यक इत्युच्यते– साङ्ख्ययोगाविति । साङ्ख्यं ज्ञानं योगः कर्म एतौ पृथक् साध्यसाधनभावहीनाविति न पण्डिता मन्यन्त इति ज्ञानं प्रत्यावश्यकत्वं योगस्योक्तम् । तत एव श्रेयस्करत्वं च । ‘अग्निमुग्धः’ इत्यादि तु काम्यकर्मविषयमिति भावः । अकाम्यमपि नित्यं नैमित्तिकं कर्म प्रत्यवायपरिहारार्थमेव, न ज्ञानान्तरङ्गमिति ये मन्यन्ते ते तु बालाः ‘विविदिषन्ति’ इत्यादिश्रुतितात्पर्यालोचनासामर्थ्याद् अविवेकिनः । योगस्य ज्ञानसाधनत्वे प्रमिते भवेदेतत् । तदेव कथमित्यत उक्तम् – एकमपीति ।। ४ ।।
–अक्षरार्थस्तु तत्र ‘उभयोर्मध्ये सम्यग् एकमप्यास्थितः फलं विन्दते’ इति योजनायां द्वयोः साफल्यमात्रमुच्यते । ‘एकमपि सम्यगास्थितः उभयोः फलं विन्दते’ इति पक्षे तु द्वयं किञ्चित्फलं प्रति स्वतन्त्रं साधनमुच्यते । पक्षद्वयेऽपि न योगस्य ज्ञानसाधनत्वे प्रमाणमुक्तमित्यतः ‘एकमपि’ इत्यस्याभिप्राय उच्यते यत्साङ्ख्यैरिति । ‘एकमपि सम्यगास्थित उभयोः ज्ञानकर्मणोः फलं विन्दते’ इत्यत्रेदमाकूतम् । ‘तरति शोकमात्मवित्’ इत्यादिना यत् ज्ञानफलं मोक्षस्थानं साङ्ख्यैः ज्ञानि-भिराप्यं प्रमितम्, तत् तावद् योगैः योगिभिरपि प्राप्यमित्युच्यते अपाम सोमम् इत्यादिना । तत्र विचार्यम् किं ज्ञानं कर्म इति द्वयमपि स्वतन्त्रं मुक्तिसाधनम्, उत समुच्चितम् । अथवा एकं साक्षात्साधनम्, अपरं तत्साधनत्वेन परम्परयेति । न प्रथमद्वितीयौ । ‘नान्यः पन्थाः’ इत्यादिविरोधात् । तृतीयेऽपि चिन्त्यम् ‘किं कस्य साधनम्’ इति । तत्र न तावज्ज्ञानं कर्मसाधनत्वेन मोक्षहेतुः । ‘न किञ्चिदन्तराधाय’ इत्यादि-विरोधात् । अतः परिशेषाद् योगेनापि ज्ञानद्वारा ज्ञानफलं प्राप्यत इति वक्तव्यमिति सिद्धम्- ‘योगस्य ज्ञानसाधनत्वम्’ इति । अत्र साङ्ख्ययोगशब्दौ धर्मिणामुपलक्षकौ । अर्श आद्यजन्तौ वा । अतः साङ्ख्यं योगं चैकं साध्यसाधनभावेनैकफलसाधनं यः पश्यति सः सम्यक् पश्यति ज्ञानी इति ।। ५ ।।

–अक्षरार्थस्तु- सन्न्यासस्य योगादवरत्वे ‘न तस्य’ इत्यादावावेदितं ज्ञानान्तरङ्गत्वं न स्यादिति बाधकं ‘साङ्ख्ययोगौ’ इत्यादिना परिहृत्य, इदानीं ‘सन्न्यासाद्योगो वरः’ इत्यत्र साधकमुच्यते सन्न्यासस्त्विति । अयोगतः विष्ण्वर्पणबुद्ध्या कर्मकरणरूपयोगाभावे कामादिवर्जनरूपः सन्न्यासस्तु दुःखमाप्तुमेव भवति, न पुनस्तेन किमपि निःश्रेयसम् । तात्कालिकापमानादिदुःखाभावस्तु अल्पत्वादफलमेवेत्याशयः । योगयुक्तस्तु मुनिः सन्न्यासी न चिरेण शीघ्रं ब्रह्माधिगच्छति जानाति प्राप्नोति च । अनेन योगाभावे सन्न्यासस्य न निःश्रेयसकरत्वम्, तत्सहितत्वे तत्त्वम् इति व्यतिरेकान्वयलक्षणं सन्न्यासस्यावरत्वे साधकमुक्तं भवतीति ।। ६ ।।
–गीताक्षरार्थस्तु योगयुक्तस्य सन्न्यासस्य महाफलत्वं यत् पूर्वश्लोकोक्तं तदेव विशुद्धात्मत्व-रूपकारणोपन्यासादिना प्रपञ्च्यते– योगयुक्त इति । कर्मयोगयुक्तः, विशुद्ध आत्मा बुद्धिः यस्य सः तथा । अत एव विजितः वशीकृतः आत्मा मनः यस्य सः तथा, तत एव जितबाह्येन्द्रियः । सर्वेषां भूतानाम् आदानादिकर्तृत्वेन आत्मत्वं स्वामित्वं प्राप्तः सर्वभूतात्मभूतः भगवान्, स आत्मा स्वामी यस्य सः सर्वभूतात्मभूतात्मा, ‘सर्वस्वामी मम स्वामी’ इति जानन् इति यावत् । कुर्वन्नपि सर्वाणि कर्माणि अनुतिष्ठन् अपि कर्मभिः न लिप्यते तत्कृतम् अशुभत्वादिकं न प्राप्नोतीति ।। ७ ।। 
 –गीताश्लोकद्वयाक्षरार्थस्तु ‘ज्ञेयः’ इत्यादिना, ‘विशुद्धात्मा’ इत्यादिना च स्पष्टीकृतोऽपि कर्मसन्न्यासः प्राग् अनुक्तसङ्कल्पत्यागाभिधानेन पुनश्च स्पष्टीक्रियते । युक्तः योगयुक्तः दर्शन-श्रवणस्पर्शनाघ्राणादिज्ञानेन्द्रियव्यापारान् गमनादिकर्मेन्द्रियचेष्टाश्च कुर्वन्नपि परमेश्वरेच्छया इन्द्रियाणि विषयेषु वर्तन्त इति मनसाऽवमृशन्, स्वस्य स्वातन्त्र्याभावात् ‘नैव किञ्चित् करोमि’ इति मन्येत, त्यक्तसङ्कल्पो भवेदित्यर्थः । तथा च तत्त्वविदुच्यते । तथा च प्रस्थानान्तरे ‘विष्णुनार्थेष्वीरितानि मन आदीनि सर्वशः । वर्तन्तेऽन्यो न स्वतन्त्र इति जानन् हि तत्त्ववित् ।। इति ।। ८,९ ।।
 
–गीताक्षरार्थस्तु– ‘योगयुक्तो विशुद्धात्मा’ इत्यनेन यत् सन्न्यासयोगयुक्तस्य कर्मालेपलक्षणं फलमुक्तम्, तदेव ‘सन्न्यासयोगयुक्त एव कर्मणा न लिप्यते’ इति साधननियमतात्पर्येण पुनरुच्यते । योगविवरणं च किञ्चिदधिकम् ब्रह्मणीति । ‘तत्पूजात्मकानि मत्कृतानि मम शुभार्थम्’ इति ब्रह्मणि कर्माणि आधाय तत्र स्वातन्त्र्यमभिसन्धाय सङ्गं फलस्नेहं च त्यक्त्वा यः करोति स पापेन न लिप्यते, पद्मपत्रमम्भसेवेति । ननु ‘सन्न्यासस्तु’ इत्यनेनैव सन्न्यासयोगौ मिलितावेव फलं साधयत इति नियमोऽपि लब्ध एव, तत् किमर्थमिदं सन्न्यासयोगयुक्तस्य ‘कुर्वन्नपि न लिप्यते’ ‘लिप्यते न स पापेन’ इति पुनः पुनः फलकथनमिति चेत्? सन्न्यासयोगौ मिलितावेव फलसाधनमिति साधननियमोपचारत्वशङ्काव्युदासार्थमिति ब्रूम इत्याकरे स्फुटमिति ।। १० ।। 
  –गीताक्षरार्थस्तु ‘सन्न्यासयोगौ मिलितावेव महाफलहेतू’ इत्यत्र तदुभयसमुच्चयानुष्ठानरूप एव आचारोऽस्तीत्युच्यते कायेनेति । बुद्ध्या ‘द्वादशैवेन्द्रियाण्याहुः मनोबुद्धी तु द्वादशे’ इति वचनाद् बुद्धिरूपेन्द्रियेण । ‘बुद्ध्यत अनया’ इति बुद्धिः वागिति द्वितीयभाष्यरीत्या बुद्धिः वाक् अत्र ग्राह्या । अत एव प्राचीनटीकायां प्रसिद्धं हि तेषामपि स्वाश्रमोचितं मानसवाचिकादिकं कर्मेति वाचकशब्दप्रयोग इत्यपि आहुः । केवलैः कामाहङ्कारादिहीनैः इन्द्रियैः योगिनोऽपि तत्त्वदर्शिनः शुकादयोऽपि सङ्गं फलस्नेहं च त्यक्त्वा आत्मशुद्धये मनसः पापालेपलक्षणफलाय, प्राचीन-टीकारीत्या जीवस्यान्यथाकारपरित्यागेन स्वरूपाविर्भावरूपमुक्तय इति वा कर्म स्नानसन्ध्यावन्दन-तत्त्वनिश्चयार्थश्रवणकीर्तनादिरूपं कुर्वन्तीति ।। ११ ।।
 –गीताक्षरार्थस्तु - प्राक् सन्न्यासयोगौ मिलितावेव फलं साधयतः, नान्यतरपरित्यागेनान्यतर इति नियमज्ञापनार्थं तयोः फलं ‘ब्रह्माधिगच्छति’ ‘कुर्वन्नपि न लिप्यते’ इत्यादिनोक्तम् । इदानीं तु ‘तावेव मोक्षसाधनम्, न तु तदुभयत्यागेनान्यत्’ इति नियमज्ञापनाय योगसन्न्यासवतः तदुभया-भाववतश्च मुक्तिसंसारविस्तारलक्षणं फलमुच्यते– युक्त इति । कर्मफलं कर्मफलकामनां त्यक्त्वा युक्तः भगवदर्पणबुद्ध्या कर्मानुष्ठानरूपयोगयुक्तः, नैष्ठिकीम् ‘निष्ठोत्कर्षे व्यवस्थायां नाशेऽन्ते व्रतयाञ्चयोः । स्यान्निर्वहणनिष्पत्त्योः परमायां गतौ तथा’ इति कोशवचनात् निष्ठा उत्कर्षः परमा गतिर्वा, तस्यां भवां नैष्ठिकीं शान्तिम्, ‘सामर्थ्यबलदुर्गादिदेवतासु च कथ्यते । शक्तिः शान्तिस्तु कल्याणमारामः’ इति दर्पणकोशात्, ‘शान्तिर्मोक्षोऽथ निर्वाणम्’ इत्यभिधानाच्च, कल्याण-शब्दितमोक्षम् आप्नोति । अयुक्तः योगहीनस्तु कामकारेण ‘कामकारेण चैके’ इति सूत्रतत्त्वप्रदीपिकायाम् ‘कामितकरणं कामकारः’ इति व्याख्यानात्, कामितकरणेन कामप्रेरित-तयेति यावत् । फले क्षुद्रफले स्वर्गादौ सक्तो निबध्यत इत्यत्र पूर्वार्धे योगसन्न्यासवतो मुक्ति-लक्षणफलोक्तिः । उत्तरार्धे तदुभयाभाववतः संसारविस्ताररूपं फलमभिहितमिति तावेव मोक्षसाधनम्, न तु तदुभयत्यागेनान्यदिति ।। १२ ।। 
–गीताक्षरार्थस्तु - प्राक् ‘नैव किञ्चित्करोमि’ इत्यत्र कर्तृत्वाभिमानत्यागेन सन्न्यासो विवृतः । इदानीं कारयितृत्वाभिमानत्यागेनापि स एव स्पष्टीक्रियते– सर्वकर्माणीति । मनसा सर्वकर्माणि सन्न्यस्य भगवानेव स्वपूजात्मकानि मम शुभार्थं मम कर्तृत्वशक्तिं दत्त्वा कारयतीत्यनुसन्धाय वशी जितेन्द्रियः । स्वातन्त्र्येण नैव कुर्वन्, न कारयंश्च नवद्वारे– नव द्वाराणि चक्षुर्युग्मम्, श्रोत्रयुगलम्, घ्राणयुगम्, मुखमेकमिति सप्त वै शीर्षण्याः प्राणाः प्रसिद्धाः, अर्वाग्द्वे मूत्रपुरीषविसर्गार्थे द्वारे पायूपस्थशब्दिते इति नवविधद्वारयुक्ते– पुर इव पुरे आत्मस्वामिके देहे सुखं यथा तथा भगव-त्प्रेरितानीन्द्रियाणि स्वस्वविषयेषु व्याप्रियन्त इति परिज्ञानात् सुखमनुभवन्नास्ते । तत्कृतलेपहीनो वर्तत इति ।। 
–गीताक्षरार्थस्तु - दर्शनादिकं कुर्वन्नेव ‘नैव किञ्चित्करोमि’ इति मन्येत इत्युक्तम्, ‘नैव कुर्वन् न कारयन्’ इति च । तर्हि मिथ्याज्ञानी प्रसज्येत ? ‘न कारयन्’ इति वदन् मिथ्यावादी ।प्राचीनटीकारीत्या ‘विप्रलम्भकश्च स्यात्’ इति शङ्कानिरासाय परमेश्वरप्रेरितः कुर्वन् कारयन्नपि स्वातन्त्र्येण न करोति न कारयति चेति प्रतीतिव्यवहारौ युक्ताविति भावेनेदमुच्यते– न कर्तृत्व-मिति । जडमपेक्ष्य प्रभुः इत्युच्यमानो जीवो न कर्माणि सृजति स्वातन्त्र्येण न करोति, लोकस्य कर्तृत्वं न सृजति, लोके न किमपि रथप्रासादादिकं स्वातन्त्र्येण कारयति । यत एवं न करोति न कारयति, अतः कर्मफलसंयोगं न कस्यापि सृजति । स्वात्मानं लोकं वा कर्मफलाभ्यां सुखदुःखाभ्यां न संयोजयति ।
एवं कर्तृत्वकर्मफलादेरभावे पुरुषो न कर्मयोगे प्रवर्तेत इति न शङ्कनीयमित्युच्यते– स्वभाव इति । स्वः स्वतन्त्रः परमात्मा । तेनैव सदा स्वयं भवति भावयति चान्यानिति स्वभावः सन्न्यासी । प्रतिबिम्बसत्ताक्रिययोर्बिम्बाधीनत्वात् तुशब्दः । सर्वेषां स्वभावत्वेऽपि अयं स्वभावत्वं जानन्नेव प्रवर्तत इति विशेषार्थः । स्वं स्वतन्त्रं भावयति ध्यायतीति वा स्वभावः । स्वतन्त्रः परमात्मैव मद्गतः सर्वं करोति, नाहं स्वातन्त्र्येण किञ्चित्करोमि । तत्प्रसादायत्तकर्मणैवाहं विहितकृदित्युच्यत इति भावयन्निति यावत् । स एव स्वविहितकर्मयोगे प्रवर्तते ।।
अनेन यदुक्तम् ‘जीवस्य कर्तृत्वफलसम्बन्धयोरभावे कर्मयोगे स न प्रवर्तेत’ इति तन्निरस्तम् । स्वातन्त्र्याभावविवक्षयैवाकर्तृत्वस्याभ्युपगतत्वेन भगवदधीनतया कर्तृत्वोपपत्त्या फलसम्बन्धस्य सम्भवेन तत्र प्रवृत्तेरनौचित्याभावादिति । तथा चोक्तम्
‘स्ववन्दनं यथा पित्रा कारितं शिशुकर्तृकम् ।
 एवं पूजा विष्ण्वधीना भवेज्जीवकृतेत्यपि ।।’ इति ।
अस्वतन्त्रेऽपि कर्तृशब्दप्रयोगः फलसम्बन्धश्चास्तीति, एवमक्षरयोजना प्राचीनटीकायां कृता । 
गीताविवृतौ तु जीवो लोकस्य कर्तृत्वं लोकेन कर्म न सृजति न कारयति स्वातन्त्र्येणेत्यर्थः । स्वयं च कर्माणि न सृजति न करोति । कर्मणि स्वातन्त्र्यं न चेत्, फले नास्तीति किमु वाच्यम् इत्युच्यते न कर्मेति । ‘सृजतीत्यनुषङ्गः’ इत्युक्त्वा चतुर्थपाद उक्तार्थ एव व्याख्यात इति ।। १४ ।। 
– एवं ध्यायन् कर्तृत्वेन कारयितृत्वेन वा स्वविहितकर्मयोगे प्रवर्तमानः मानवः कस्यापि पुण्यं पापं वा नादत्ते । ‘ननु यद्यात्मनः परः स्वतन्त्रोऽन्यः कर्ता अस्ति, तत्कर्तृके कर्मणि ‘अहं करोमि’ इत्यभिमन्यते जीवः, तर्हि कथं तं न पश्यति ? इत्यत उक्तम् अज्ञानेनेति’ इति प्राचीनटीकायां ‘नादत्ते’ इति गीताक्षराणि व्याख्यातानि । जडापेक्षया विभुः समर्थो जीव इति पूर्वभाष्यादेव व्याख्यातप्रायं विभुपदम् । विवृतं च जडापेक्षया विशिष्ट-भवनत्वाद्विभुर्जीव इति । तत्रैव भावप्रदीपिकायां ‘प्रभुविभुशब्दौ विधिनिषेधशास्त्रपरिवृतत्वेन जीवे प्रयुक्तौ’ इति तत्पदप्रयोजनमुक्तम् ।। १५ ।।
 –गीताक्षरार्थस्तु ‘अज्ञानेनावृतं ज्ञानम्’ इत्युक्तम् । एवं तर्हि तस्याविनाश एव स्यात् । तथाच न कदाचिद् ब्रह्मप्रकाशः । विनाशकान्तराङ्गीकारे च ज्ञानार्थयोः न्यासयोगयोः वैयर्थ्यमित्याशङ्क्य ज्ञानमेवाज्ञानस्य नाशकम् । अतो नोक्तदोषः । किन्तु स्वरूपज्ञानम् अविद्ययाऽऽवृतम् । वृत्तिज्ञानं तु अविद्यां शिथिलयति, ब्रह्म प्रकाशयति चेत्येतदुच्यते– ज्ञानेन त्विति । आत्मनो भगवतो ज्ञानेन परोक्षतत्त्वनिश्चयरूपेण तत् ‘मुह्यन्ति जन्तवः’ इत्युक्तमज्ञानं नाशितम् । किं ज्ञानस्यैवासौ महिमा ? नेत्युच्यते आत्मन इति । भगवत्प्रसादादित्यर्थः । तेषां नाशिताज्ञानानाम् ज्ञानम् आत्मनस्साक्षात्कारः परं तद् ब्रह्म प्रकाशयतीति ।। १६ ।।
 
–गीताक्षरार्थस्तु अपरोक्षज्ञानं प्रति परोक्षज्ञानरूपं व्यवहितं साधनमुक्तम् । इदानीं तत्प्रति अव्यवहितसाधनमुच्यते– तद्बुद्धय इति । न सकृत् परोक्षज्ञानेन चरितार्थम्, किन्तु तत्र बुद्धिर्येषां ते तद्बुद्धयः । स भगवान् आत्मा स्वामी येषां ते तदात्मानः । तन्निष्ठाः तस्मिन् परमात्मनि निष्ठा मम स्वामीति बुद्धेरनापदि आपद्यप्यचलनं येषां ते तथोक्ताः । सममेतद्देवमनुष्ययोः । अथ देवानामेव विशेष उच्यते तत्परायणा इति । स एव भगवान् परम् अयनं येषां ते तथोक्ताः । ‘चक्षुराद्याश्रिता वयम्’ इति ध्यायिन इत्यर्थः । यद्वा स एव परो येषां ते तत्पराः । ते अयनं येषां गुर्वादित्वेन ते तत्परायणाः । ते च अपरोक्षज्ञानेन निर्धूतकल्मषाः परिगतपापाः अपुनरावृत्तिं मुक्तिं गच्छन्ति इति प्राचीनटीकातोऽप्यवसेयः ।। १७ ।।
–गीताश्लोकाक्षरार्थस्तु परमेश्वररूपाणां सर्वत्र साम्यदर्शनं चापरोक्षज्ञानसाधनम् इत्याशये-नोच्यते– विद्येति । पण्डिताः आगमजन्यपरोक्षतत्त्वनिश्चयवन्तः । श्रोत्रियब्राह्मणादिषु स्थितं ब्रह्म समं पश्यन्तीति समदर्शिनः ज्ञाननिर्धूतकल्मषाः गच्छन्त्यपुनरावृत्तिम् इति । ‘तस्माद्ब्रह्मणि स्थिताः’ इत्युक्तवक्ष्यमाणवचनादुक्तार्थलाभः ।। १८ ।।
 –गीताक्षरार्थस्तु साम्यदर्शनं सर्वथा सम्पादनीयमिति विभावयितुं स्तूयते– इहैवेति । येषाम् अधिकारिणां मनः साम्ये नानास्थानस्थितानां भगवद्रूपाणां तारतम्याभावे स्थितं परिनिष्ठितं तैः इह अस्मिन्नेव देहे सर्गो जन्मादिरूपः संसारो जितः पराजितः विनाशित इति यावत् । स्तुतावधि-कोक्तिः सम्भवतीति न क्षुद्रोपद्रवः । ‘समदर्शिनः’ इति दृश्यत्वेनोक्तं वस्तु कथं समम् ? किञ्च तत् ? इत्यत उक्तम्– निर्दोषं ब्रह्मेति ।। सकलदोषाभाववत्तया सकलगुणवत्तया च समम्, तच्च ब्रह्म । तथा चोक्तम्–
विषमेष्वपि जीवेषु समो विष्णुः सदैव तु ।
यत्तृणादिगतस्यापि गुणाः पूर्णा हरेः सदा ।। इति ।
ते चैवंविधाः समदर्शिनः । तस्मात् ब्रह्मणः, विष्णुप्रसादाद् एव ब्रह्मणि स्थिताः प्राप्त-ब्रह्मापरोक्षज्ञानाः निर्दुःखानन्दानुभवात्मिकां स्थितिं प्राप्ता इति वेति ।। १९ ।। 
–गीताक्षरार्थस्तु ‘सन्न्यासः कर्मयोगश्च’ इत्यादिना प्रागुक्तः सन्न्यासः ‘नैव किञ्चित्करोमि’ इत्यादिना विवृतोऽपि पुनरिह प्रपञ्च्यते– न प्रहृष्येदिति । प्रियं प्राप्य न प्रहृष्येत् प्रहर्षं प्राप्नुयात् । अप्रियं प्राप्य नोद्विजेत् उद्वेगरूपमनोदौर्बल्यं न प्राप्नुयाच्च । तत्रोपायोक्तिः स्थिरबुद्धिः स्थिरा निर्विचिकित्सा बुद्धिर्यस्य स इति । बुद्धिस्थैर्यहेतुकथनम् असम्मूढः स्वात्मैव प्रियाप्रियप्राप्तौ स्वतन्त्र इति मिथ्याऽध्यवसायहीन इति । तदपि कुतः ? ब्रह्मवित् ब्रह्मैव प्रियाप्रियप्रापणे स्वतन्त्र इति विद्वान् । नैतावताऽलम्, किन्तु ब्रह्मणि स्थितः एकान्ततो ब्रह्मणि स्थितिमान् इति । पुनःपुनरुक्तार्थप्रपञ्चनम् अनुक्तविशेषणादिसङ्ग्रहाद्यर्थमिति विवृतिकृतः ।। २० ।।
   –गीताक्षरार्थस्तु ‘सन्न्यासस्तु’ इत्यादिना प्रागुक्तमपि सन्न्यासाद्योगस्याधिक्यमत्र स्पष्टीक्रियते– बाह्यस्पर्शेष्विति ।। स्पृश्यन्त इति स्पर्शाः शब्दादिविषयाः, तेषां बाह्यत्वं च श्रोत्रादीन्द्रिया-विषयत्वापादनेन बहिष्कार्यत्वम् । वक्ष्यति च ‘स्पर्शान्’ इत्यत्र । असक्तः आत्मा अन्तःकरणं यस्य स तथा, कामरहितः सन्न्यासीति यावत् । आत्मनि स्वस्वरूपे स्वस्वरूपसविशेषाभिन्नधर्मतया यत्सुखं विन्दति लभते, स कामरहित एव ब्रह्मयोगयुक्तात्मा चेत् ब्रह्मविषयो योगो ध्यान-समाधिलक्षणः तद्युक्तान्तःकरणश्चेदिति ध्यानसमाधिलक्षणमानसकर्मयोगयुक्त इत्युच्यते । अक्षयं पुनस्तिरोभावरहितं सुखमश्नुते प्राप्नोति । भाष्ये ‘विन्दति’ इति तु ‘अश्नुते’ इत्यस्यार्थकथनं पुनरावृत्तस्यानुवाद इति ज्ञेयम् । प्राग्योगाभावे सन्न्यासवैयर्थ्यमुक्तम् । तदसत् । कामाद्युपद्रवक्षये स्वरूपसुखस्याविर्भावादित्याशङ्कानिराकरणात् स्पष्टनमिति ।। २१ ।।
 –गीताश्लोकद्वयाक्षरार्थस्तु सन्न्यासार्थं कामभोगो निन्द्यते– ये हीति ।। ये संस्पर्शजाः विषयसम्बन्धसम्भवाः भोगाः सन्ति ते दुःखयोनयः दुःखहेतवः दुःखोदर्का एव । कुतः । हि यतः आद्यन्तवन्त उत्पत्तिविनाशवन्तः बुद्बुदा इव अतिफल्गव इति यावत् । अतो बुधः ज्ञानी तेषु कामभोगेषु न रमते सक्तिं न करोति ।। २२ ।। 
–गीताक्षरार्थस्तु– सन्न्यासस्यात्यावश्यकत्वावेदनाय कामभोगपरित्यागः प्रशस्यते– शक्नोतीति । यः कामक्रोधोद्भवं कामक्रोधौ उद्भवौ उत्पादकौे यस्य मनसोऽनवस्थानलक्षणस्य वेगस्य स तथा तं सोढुं प्रसहितुं शक्नोति स नरः युक्तो योगयुक्तः, स एव च सुखी भवति । तच्च सहनम् इहैव अस्मिन्नेव लोके शरीरविमोक्षणात् प्राक् । यथा मनुष्यशरीर एव सुकरं नान्यत्र पश्वादिशरीरे । अतः अत्रैव तत्सहनाय प्रयतितव्यमित्यभिसन्धिना ‘इहैव शरीरविमोक्षणात् प्राक्’ इत्युक्तमिति।। २३ ।।
 
–गीताश्लोकत्रयाक्षरार्थस्तु ज्ञानिलक्षणं प्रपञ्च्यते योऽन्तःसुख इत्यादिना । यथा योगस्याधिक्य-कथनं योगनिरूपणमेव, सन्न्यासार्थे निन्दास्तुती च सन्न्यासनिरूपणमेव, तथा ज्ञानिलक्षणकथनं च ज्ञानिनिरूपणमेवेति सन्न्यासयोगज्ञानानि मेलयित्वा प्रपञ्चयतीति भाषितार्थाविसंवादः । अन्तःसुखः कामादिक्षयाभिव्यक्तात्मस्वरूपसुखः । अन्तरारामः । अन्तरवस्थितपरमात्मदर्शनादिनिमित्तक-सुखवान् । अन्तर्ज्योतिः अन्तरभिव्यक्तपरमात्मस्वरूपः । असम्प्रज्ञातसमाधीनां बाह्यादर्शनात्, सम्प्रज्ञातसमाधीनां बाह्यदर्शनेऽपि तस्य चित्तविक्षेपाहेतुत्वात्, ब्रह्मदर्शनापेक्षया बाह्यदर्शनप्राचुर्या-भावाच्चैवशब्दः । ‘यः’ इत्यस्य पुनरुक्तिः सर्वज्ञान्यनुगमार्था ।
अन्तःसुखत्वादेः कारणमुच्यते ब्रह्मभूत इति । ब्रह्मणि विष्णौ भूतः मनसा स्थित इत्यर्थः । नन्वेवं सत्यर्थादिदं ब्रह्मणि भूतत्वं ज्ञानसाधनत्वेनोच्यत इत्युक्तं स्यात् । तच्च ‘तद्बुद्धयः’ इत्यनेनोक्तमेवेति न पुनर्वक्तव्यम् । सत्यम् । तद्बुद्धित्वादिरूपं ब्रह्मभूतत्वं यस्य कारणं तद्वान् एवंलक्षणक इत्येवं सङ्गतिसूचनार्थो ब्रह्मभूतत्वस्य तद्बुद्धित्वादिशब्देनोक्तस्यात्रानुवादः । 
एवं च ‘अधिगच्छति’ इत्यस्य ‘जानाति’ इत्यर्थो ज्ञातव्यः । गीताविवृतौ तु योऽन्तःसुखो योऽन्तरारामो योऽन्तर्ज्योतिः तथा यो ब्रह्मभूतो ब्रह्मणि भूतश्च स योगी निर्वाणम् अशरीरम् अप्राकृतदिव्यसुन्दरविग्रहं ब्रह्म भगवन्तम् अधिगच्छति प्राप्नोतीत्युक्तम् । तदुक्तार्थापरित्यागे-नार्थान्तरवर्णनमेवेति न टीकाविसंवादः ।। २४ ।। 
 गीताश्लोकाक्षरार्थस्तु न केवलं ब्रह्मभूतत्वाद् उक्तलक्षणकं ज्ञानमुत्पद्यते । किन्तु ज्ञानप्रतिबन्धकपापक्षयाख्यासाधारणप्रयोजकादपीत्युच्यते लभन्त इति । क्षीणकल्मषाः क्षीणपापाः भूत्वा छिन्नद्वैधायतात्मानः छिन्नं विनष्टं द्वेधाभावो द्वैधं विषयापेक्षयाऽन्यप्रकारत्वम् अयथार्थत्वमिति यावत् । तेन तद्वज्ज्ञानं संशयो विपर्ययश्च लक्ष्यते । तद्येषां ते तथा, आयतात्मानः बहुविषयमानसाः श्रवणादिना विदितवेद्याः, छिन्नद्वैधाश्च ते आयतात्मानश्च तथोक्ताः । समासेनोक्तयोरप्यर्थयोर्बुद्ध्या विविक्तयोर्हेतुमद्भावोऽत्र विवक्षितः । आयतात्मत्वात् छिन्नद्वैधा इति । क्षीणकल्मषत्वायतात्मत्व-छिन्नद्वैधत्वानां क्रमेण हेतुहेतुमद्भावे ‘क्षीणपापा महाज्ञाना जायन्ते गतसंशयाः’ इति भाष्ये प्रमाणमुक्तम् । छिन्नद्वैधा यतात्मानः नियतमनस इति व्यस्ते वा पदे । एतादृशा ऋषयः ज्ञानिन निर्वाणम् अप्राकृतदिव्यविग्रहं भगवन्तं लभन्ते उपलभन्ते साक्षात्कुर्वन्ति । ज्ञानप्रतिबन्धकपा-पक्षयाख्यम् असाधारणकारणं कार्यस्य ज्ञानस्य लक्षणं भवत्येवेति, अस्य श्लोकस्य ज्ञानिलक्षण-प्रपञ्चनपरत्वं युक्तम् ।। २५ ।। 
 –  न केवलं ज्ञानिनः ‘योऽन्तःसुखः’ इत्याद्युक्तान्तःसुखत्वादिलक्षणकाः । किन्तु सर्वदेशकालेषु सुखेन ब्रह्मलब्धिमन्तश्चेत्युच्यते– कामक्रोधेति ।। कामक्रोधाभ्यां हीनानां क्षीणसकलकल्मषाणां यतीनां प्रयत्नवतां यतचेतसां नियतमनसां विदित आत्मा परमात्मा यैस्तेषां ज्ञानिनां निर्वाणम् अप्राकृतविग्रहं ब्रह्म अभितः सर्वदेशकालेषु वर्तते रक्षकत्वेनोपलब्धिविषयत्वेन चेति योज्यम् । तथा चोक्तं प्राचीनटीकायाम् ‘प्रायः सर्वत्र सर्वदा स्वप्रयत्नं विना स्वयमेव कृपया तन्मनोगोचरो भवति’ इति । सर्वदेशकालेषु ब्रह्मलब्धिमत्त्वं चासाधारणधर्मत्वाद् ज्ञानिलक्षणं भवत्येवेति युक्तमस्यापि श्लोकस्य ज्ञानप्रपञ्चनपरत्वमिति ।। २६ ।।
भावप्रकाशः (कृ.टि.)– अस्य ज्ञानिलक्षणप्रपञ्चार्थत्वाभावादुक्तविरोध इत्यत आह– इदं चेति ।। २६ ।।
– गीताश्लोकार्थस्तु ब्रह्मयोगादिपदेन प्रकृतध्यानप्रकार उच्यते– स्पर्शानिति । स्पृश्यन्त इति स्पर्शाः शब्दाद्या विषयाः । तेषाम् आत्मस्वरूपसुखाभिभावकत्वाद् बाह्यत्वम् । बाह्यान् स्पर्शान् बहिः श्रोत्रादीन्द्रियाविषयान् कृत्वा प्रत्याहारेण श्रोत्रादीन्द्रियाणि नियम्येति यावत् । श्रोत्रादीनामनियमे पट्वभ्यासादरप्रत्ययवशाच्छब्दाद्या आन्तरा इव भवन्ति । तन्नियमे तु बाह्याः बहिष्कृताः स्युरिति तन्नियमो ध्यानाङ्गमिति भावः । भ्रुवोरन्तरे मध्ये एव चक्षुः चाक्षुषमवलोकनं कृत्वा ‘दिशश्चानवलोकयन्’ इति वक्ष्यमाणत्वात् भ्रूममध्यमेवावलोकयन्नित्यर्थः । तेन ‘चक्षुरन्तरे भ्रुवोः कृत्वा’ इति दुर्घटमिति चोद्यं निरस्तम् । ‘सम्प्रेक्ष्य नासिकाग्रं स्वम्’ इति षष्ठे वक्ष्यमाणविरोधस्तु ‘नासाग्रे वा भ्रुवोर्मध्ये ध्यानी चक्षुर्निधायपयेत्’ इति भाष्ये वैकल्पिकत्वेन निरस्तः । तथा प्राणापानौ नासाभ्यन्तरचारिणौ समौ निर्विकारौ निश्चलौ कृत्वा, कुम्भकप्राणायामे स्थापयित्वेति यावत् ।। २७ ।।
 गीताश्लोकाक्षरार्थस्तु - यतेन्द्रियमनोबुद्धिः नियतानीन्द्रियाणि मनो बुद्धिश्च यस्य स तथोक्तः । मुनिः मननशीलः । मोक्षः परम् अयनं परा गतिर्यस्य स मोक्षपरायणः । विगता इच्छा भयं च क्रोधश्च यस्मात्स विगतेच्छाभयक्रोधः । ‘सदा’ इति सर्वत्रान्वेति । भवेत् । एवम्भूतो यः साधकः स मुक्त एवेति स्तुतिः । एवं ध्यानं ज्ञानद्वारा मुक्तिहेतुत्वाद् अवश्यं आपादनीयमिति स्तुतितात्पर्यमिति ।। २८ ।।
 गीताक्षरार्थस्तु - उक्तध्यानस्य ध्येयसापेक्षत्वादत्र ध्येयमुच्यते– भोक्तारमिति । यज्ञतपसाम् ‘स एष यज्ञः पञ्चविधोऽग्निहोत्रं दर्शपूर्णमासौ चातुर्मास्यानि पशुः सोमः’ इत्यादिशास्त्रोक्तानाम् अग्निहोत्रादियज्ञानाम्, तपसाम् कृच्छ्रचान्द्रायणादिरूपाणां च भोक्तारं सर्वलोकमहेश्वरं सर्वेषां लोकानां महान्तमीश्वरं सर्वभूतानां सुहृदं प्रत्युपकारानपेक्षयोपकारिणं शान्तिं मोक्षसाधनं मां भगवन्तं ज्ञात्वा ध्यात्वा ऋच्छति साक्षात्करोतीति ।। २९ ।।
श्रीमद्गीताभाष्यटीकापञ्चमाध्यायसेवया ।
गुणिनः परितुष्यन्तु गुणग्रहणभूषणाः ।।
 
– गीताश्लोकद्वयाक्षरार्थस्तु द्वितीयाध्याये ‘योगे त्विमां शृणु’ इति योगाभिधानं प्रतिज्ञातम् । योगो नाम द्वितीयषट्के वक्ष्यमाणं भगवज्ज्ञानं प्रत्युपायः । स च कर्मयोगः, समाधिलक्षण-ध्यानयोगश्चेति द्विविधः । तत्र कर्मयोगो ज्ञानं प्रति बहिरङ्गत्वात् ‘त्रैगुण्यविषया वेदाः’ इत्यादिना द्वितीये सङ्क्षेपेण, तृतीयादावतीतग्रन्थे विस्तरेण च निरूपितः । अथ तत्साध्यत्वात् ज्ञानान्त-रङ्गत्वाच्च समाधिलक्षणध्यानयोगप्रकारः ‘स्पर्शान् कृत्वा बहिर्बाह्यान्’ इति पञ्चमान्ते सङ्क्षेपेण निरूपितो विस्तरेणास्मिन्नध्याय उच्यते । आसनादीनामत्र वक्ष्यमाणत्वेऽपि, तेषां समाध्यर्थत्वात् प्राधान्येन समाधिः, तदधिकारितदङ्गादिकथनेन प्रपञ्च्यत इत्यध्यायार्थस्तावद्भाष्यादौ स्फुटः । 
‘उद्धरेदात्मनाऽऽत्मानम्’ इत्यादिना समाधियोगं विधातुं तत्र सन्न्यासयोगयुक्त एवाधिकारीति ज्ञापयिष्यन् साङ्ख्याद्यभिमतदधिकारिनिरासाय समाध्यधिकारिविशेषणं ‘ज्ञेयः स नित्यसन्न्यासी यो न द्वेष्टि न काङ्क्षति’ इति यः प्राग्विवक्षितः कामादिवर्जनलक्षणः सन्न्यासः, स ईश्वराराधनरूप-स्वकर्मानुष्ठानलक्षणयोगेन सहोच्यते– अनाश्रित इति । यः पुमान् कर्मफलं अनाश्रितः कर्मफला-काङ्क्षाहीनः कार्यं स्ववर्णाश्रमोचिततया कर्तव्यं कर्म करोति स एव सन्न्यासी योगी च इति स्वयं ध्यानाधिकारिणं निरूप्य, यत् ‘आहवनीयाद्यग्नित्यागेन, अग्निहोत्रादिसकलक्रियात्यागेन च निस्सङ्गतया वर्तमान एव ध्यानाधिकारी’ इति मतं निराक्रियते न निरग्निर्न चाक्रिय इति । निरग्निरक्रियश्च कर्तव्यं करोति स एव सन्न्यासी योगी चेति चतुर्थाश्रमी सन्न्यासी योगी च भवत्येव । ‘स ब्रह्मनिष्ठस्तु यतिर्महात्मा शारीरमग्निं च मुखे जुहोति’, ‘अग्निर्ब्रह्म च तत्पूजा क्रिया न्यासाश्रमे स्मृता’ इत्यादेः चतुर्थाश्रमिणोऽप्यग्न्यादिश्रवणात् । यत्याश्रमस्वीकारकाले पूर्वाश्रम-स्वीकृतानां आत्मनि समारोपणाच्च । अनग्नित्वादिप्रवादश्च बाह्याग्न्याद्यभावनिबन्धन इति भावः ।। १ ।।
‘सन्न्यासी च योगी च’ इत्युक्त्या प्राप्ता सन्न्यासयोगयोरत्यन्तभेदशङ्का निवार्यते । ‘यम्’ इति शब्दः ‘ज्ञेयस्स नित्यसन्न्यासी’ इत्युक्तप्रकारार्थः । उक्तप्रकारेण यं कामादिवर्जनरूपं सन्न्यासं प्राहुः, तं योगं कामादिवर्जनविशिष्टनिवृत्तकर्मानुष्ठानलक्षणमुख्ययोगान्तर्भूतं विद्धि हे पाण्डव । सन्न्यासस्य योगान्तर्भाव उपपाद्यते न हीति । कश्चन कोऽपि असन्यस्तसङ्कल्पः सङ्कल्पशब्दः कामाद्युप-लक्षणार्थः, अन्यत्र सङ्कल्पकामादिः कामवर्जनादिहीनकर्मानुष्ठानमात्रवान् इति यावत् । योगी ज्ञानवान् उपायवान् न भवति । सामग्रयेकदेशेन कार्योत्पादो न दृष्ट इति ।। २ ।। 
गीताक्षरार्थस्तु - योगारूढलक्षणमुच्यते– यदा हीति ।। यदा हीन्द्रियार्थेषु शब्दादिविषयेषु कर्मसु च प्रयत्नं विनाऽपि नानुषज्जते । ननु कर्माननुषङ्गो नाम यदि कर्मस्वरूपत्यागस्तदा ‘न चाक्रियः’ इत्युक्तविरोधः इत्याशङ्क्य कर्माननुषङ्गो व्याख्यायते सर्वसङ्कल्पसन्न्यासीति । नात्र ज्ञानिनः स्वरूपतः कर्माननुषङ्गोऽभिधीयते, किन्तु सर्वकर्मसु सङ्कल्पसन्न्यास एव । अतो नोक्तदोषः । ननु च यदि सर्वकर्मसु सङ्कल्पसन्न्यासी तथोक्तः तदा कर्मस्वरूपत्याग एव प्राप्नोति, स्वरूपत्यागे सङ्कल्पत्यागायोगादिति चेन्न । सङ्कल्पसन्न्यासपदेन सङ्कल्पद्रव्यक्रियादिकं सर्वं भगवदधीनमिति सर्वस्य भगवदधीनताज्ञानस्यैवाभिप्रेतत्वात् । ‘मयि सर्वाणि कर्माणि सन्न्यस्य’ इत्यत्र सन्न्यासपदस्य भगवदधीनताज्ञानार्थताया उक्तत्वात् तदा योगारूढ उच्यते । सङ्कल्पादेः भगवदधीनताज्ञानेन कर्मस्वनासक्त्या अप्रयत्नेन शब्दादिविषयेष्वनासक्तत्वं योगारूढस्य लक्षणमिह विवक्षितमिति ।।४।। 
– गीताश्लोकद्वयाक्षरार्थस्तु यस्याधिकार्यादिकमुक्तं स एव योगः अभियोगेन कर्तव्य इत्युच्यते उद्धरेदिति । प्रकरणाद् ध्यानयोगाधिकारित्वेनोक्तः पुरुषः आत्मना मनसा आत्मानम् स्वात्मानं जीवम् उद्धरेत् ऊर्ध्वं हरेत् योगमारोहयेत् । आत्मानं जीवं नावसादयेत् नाधः पातयेत् । हि यस्मात् आत्मा मन एवात्मनो जीवस्य बन्धुः, आत्मैव मन एव रिपुरात्मनः ।। ५ ।।
योगारूढस्य ‘यदा हि नेन्द्रियार्थेषु’ इति यल्लक्षणमुक्तम्, तदेव स्पष्टीक्रियते शीतोष्णेत्यादिना सार्धश्लोकद्वयेन । शीतोष्णादिद्वन्द्वेषु तथा मानावमानयोः कूटस्थः निर्विकारः उत्सेकानुत्सेकरूप-विकारहीन इत्यत्र ‘ज्ञानविज्ञानतृप्तात्मा विजितेन्द्रियः’ इति हेतुद्वयम् । ज्ञानं सामान्यज्ञानं परोक्षज्ञानं वा, विज्ञानं विशेषज्ञानम् अपरोक्षज्ञानं वा, ताभ्यां तृप्तः सन्तुष्ट आत्मा मनो यस्य स तथा । विजितानि इन्द्रियाणि येन स तथोक्तः । यतोऽतः कूटस्थ इति । समानि असारत्वेन लोष्ठाश्मकाञ्चनानि यस्य स समलोष्ठाश्मकाञ्चनः, योगी योगं कुर्वन्, युक्तो योगसम्पूर्ण उच्यते । एवम्भूतो योगानुष्ठाता योगसम्पूर्णो भवतीति भावः ।। ७-८ ।।
– आ – अध्यायपरिसमाप्तेर्योगप्रघट्टकस्यायमक्षरार्थः ‘उद्धेरत्’ इति विहित एव योग इत्थम्भावकथनाय पुनरनूद्यते– योगी युञ्जीतेति ।। ज्ञानोपायमनुतिष्ठन् आत्मानं मनो युञ्जीत समादध्यात् इति यत् तत् सततं निरन्तरं रहसि एकान्ते स्थितः एकाकी ‘एकादाकिनच् असहाये’ इत्याकिनच्प्रत्ययः । असहायः सङ्गशून्यः, यतचित्तात्मा यतौ नियमरूपेण तपआदिना संयतौ चित्तात्मानौ अन्तःकरणदेहौ यस्य स तथोक्तः, निराशीः वीततृष्णः अपरिग्रहः अपरिग्रहशब्दोप-लक्षित-अहिंसा-असत्य-अस्तेय-ब्रह्मचर्यादिशास्त्रोक्तधर्मवान्, समादध्यादिति विध्यनुवादेन प्रकारकथनं द्रष्टव्यम् ।। १० ।।
– एवं तत्रैव प्रकारान्तरमुच्यते शुचौ देश इत्यादिना । शुचौ मनः-प्रसादहेतुभूते देशे, तथाविधे काले, तथाविधायाम् अवस्थायामिति चोपलक्ष्यते । चेलाजिनकुशोत्तरं चेलं वस्त्रम्, अजिनं कृष्णव्याघ्रादिचर्म, कुशाः दर्भाः उत्तरे यस्मिन् तत् तथा, विपरीतोऽत्र क्रमः । चेलादीनामिति प्राञ्चः । न अत्युच्छ्रितम् अतीवोच्छ्रितम् अत्युच्छ्रितम्, नातिनीचं नाप्यतीव नीचम्, स्थिरम् अचलम्, आत्मन आसनं प्रतिष्ठाप्य ।। ११ ।।
– कायो मध्यदेहश्च शिरश्च ग्रीवा च प्राण्यङ्गद्वन्द्वत्वात् एक-वद्भावः । समम् अचलं समत्वेनाचलत्वेन च धारयन् स्थिरः अवहितप्रयत्नो भूत्वा स्वं स्वक•यं नासिकाग्रं सम्प्रेक्ष्य दिशोऽनवलोकयंश्च ।। १३ ।।
– प्रशान्तात्मा स्वतो विषयेष्वप्रवृत्तमनाः, विगतभीः प्रमाद-आलस्यादियोगान्तरायभयहीनः ब्रह्मचारिव्रते ब्रह्मचर्ये इन्द्रियोपरतिगुरुशुश्रूषादिरूपे स्थितः तदनुष्ठाता मनःसंयम्य प्रत्याहृत्य मच्चित्तो मयि चित्तं यस्य सः, मद्ध्यानवान् मत्परः ममैकान्त्येन सर्वोत्तमत्वं जानन् युक्तः समाधिसम्पन्न आसीत ।। १४ ।।
–उक्तप्रकारेणानुष्ठितस्य फलमुच्यते युञ्जन्नेवमिति । ‘एवम्’ इत्यस्य किञ्चिद्विवरणम् नियत-मानस इति । नियतमानसत्वादिप्रकारेण सदा आत्मानं मनो भगवति युञ्जन् युञ्जानः, आत्मानं भगवन्तं युञ्जन् ध्यायन्निति वा, योगी निर्वाणपरमां शरीरत्यागोत्तरकालीनां मत्संस्थां मयि स्थितिरूपां शान्तिम् अधिगच्छति प्राप्नोति ।। १५ ।।
–किञ्च योगसेवया योगाभ्यासेन निरुद्धं चित्तं यत्र समाधौ उपरमते अन्यत्र उपरतव्यापारं भवति, यत्र च समाधियोगे आत्मना मनसा आत्मनि देहे आत्मानं भगवन्तं पश्यन् तुष्यति तोषं प्राप्नोति ।। २० ।। 
–यत्र समाधौ स्थितः बुद्धिग्राह्यमनुभववेद्यम् अतीन्द्रियम् इन्द्रियाग्राह्यम्, अत्यन्तमेव भवतीति आत्यन्तिकं तत्र शास्त्रप्रसिद्धं सुखं वेत्ति अनुभवति । यत्र च योगे स्थितो यं योगी तत्त्वतः तस्य भावस्तत्त्वम्, ‘अतीतेऽनागते काले यत्तादृशमुदीर्यते ।  कथञ्चिदन्यथा नेयात् तत्तत्त्वं तद्विदो विदुः ।।’इति वचनात् भगवद्रूपात् न चलतीति यत् ।। २१ ।।
– यं च योगं लब्ध्वा ततोऽधिकं लाभं न मन्यते, यस्मिंश्च योगे स्थितो गुरूणां गुरुणा प्रबलेनापि दुःखेन दुःखहेतुना न विचाल्यते ।। २२ ।।
– तम् एवंविधं दुःखसंयोगवियोगं दुःखस्य संयोगः सम्बन्धः, वियुज्यत अनेनेति वियोगो वियोजकः, दुःखसंयोगस्य वियोगो दुःखसंयोगवियोगः, तं तथोक्तं योगसञ्ज्ञितं योग इति सञ्ज्ञयोक्तं विद्यात् विजानीयात् । ‘दुःखवियोगम्’ इत्येव वक्तव्ये संयोगशब्दः न केवलमुत्पन्नं दुःखं नाशयति, किन्तूत्पत्तिमेव निवारयतीत्यर्थविशेषप्रतिपत्त्यर्थः । योगे गुणान्तरं विधातुमुच्यते स इति । स योगो निर्विण्णचेतसा विषयविरक्तमानसेन निश्चयेन योक्तव्यः अवश्यं कर्तव्य एव । मुमुक्षोर्ध्यानायोग-व्यवच्छेदार्थोऽयं निश्चयशब्द इति तद्विधानार्थमिदं वचनम् ।। २३ ।। 
– धृतिगृहीतया धैर्यवशीकृतया बुद्ध्या शनैः शनैरुपरमेत् उपरतो भवेत् विषयेभ्यो मनो निवर्तयेदिति यावत् । आत्मनः समीपे रमेतेति वा । एवं बुद्ध्या आत्मसंस्थं भगवद्विषयं मनः कृत्वा आत्मनोऽन्यत् किञ्चिदपि न चिन्तयेत् ।। २५ ।।
– मध्ये व्युत्थितं चेत् मनः, तदा तत्प्रत्याहारेण वशीकुर्यादित्युच्यते यतो यत इति । आद्यादिभ्य उपसङ्ख्यानात् सप्तम्यर्थे तसिः । यत्र यत्र शब्दादौ विषये स्वतः चञ्चलं मनो अस्थिरं सत् निश्चरति प्रवर्तत इति यावत् । ततस्ततो विषयात् एतत् मनो नियम्य प्रत्याहृत्य आत्मन्येव वशं नयेत् आत्मविषय एव वशीकुर्यात् ।। २६ ।।
– उक्तयोगफलमुच्यते प्रशान्तेति । प्रकर्षेण शान्तं स्वतो विषयेष्व-प्रवृत्तं मनो यस्य तं तथोक्तम् । शान्तरजसं विगतरजोदोषम्, अत एव अकल्मषं कामक्रोधादि-दोषहीनम्, ब्रह्मभूतं ब्रह्मणि भूतं स्थितम्, योगिनं समाधिमन्तम् उत्तमं सुखमुपैति ध्यानयोगवान् उत्तमं सुखं प्राप्नोति इति श्रुत्यादौ प्रसिद्धमिति हिशब्दः ।। २७ ।।
  योगिना सुखं किमायासेन प्राप्यते , कीदृशं च तत् इति शङ्कामपनुदता पूर्वश्लोकोक्तमेव प्रपञ्च्यते एवं युञ्जन्निति । उक्तदिशा आत्मानं मनो युञ्जन् भगवति युञ्जानः, भगवन्तं ध्यायन्निति वा, विगतकल्मषः वीतरागादिदोषः सुखेन ओशेन ब्रह्मसंस्पर्शं भगवत्संसर्गाभिव्यक्तम् अत्यन्तम् अतिशयितं सुखमश्नुते प्राप्नोति ।। २८ ।।
 ‘यो माम्’ इत्युक्तमेव स्पष्टीकुर्वता ज्ञानिमात्रस्यात्रातिशय उच्यते– सर्वभूतस्थितमिति । सर्वभूतस्थितं माम् एकत्वमास्थितः ‘सर्वत्रैक एवेश्वरः’ इति जानन् सन्, भजति सेवते, स योगी सर्वथा सर्वप्रकारेण न्यायेनान्यायेन वा वर्तमानोऽपि मयि एव वर्तते अन्यायप्रवृत्तावपि ज्ञानिनो मोक्षो नियत एव । अधमाधिकारिषु त्वानन्दह्रासादिकं विद्यत एवेति तात्पर्यम् ।। ३१ ।। 
 –  ‘समदर्शनः’ इत्युक्तम्, तत्र किं गोगवयादिवत् भगवति साम्यदर्शनमित्याकाङ्क्षायाम् ‘एकत्व-मास्थितः’ इति समदर्शनवचनं स्वयमेव व्याख्यातम् । इदानीं भगवदनुवर्तिविषयतयाऽपि तदेव व्याक्रियते आत्मौपम्येनेति । आत्मा स्वयमेवोपमा तद्भाव औपम्यम्, तेन यथा आत्मनः स्वस्य सुखमेव प्रियं दुःखं त्वप्रियमेव, तथाऽन्येषामपि भगवद्भक्तानाम् इत्येवं स्वसादृश्येन सुखं दुःखं च समं यः पश्यति सुखमेव भागवतेषु, न जात्वपि दुःखमिति वाञ्छतीति यावत्, स योगी परमो मतः ।। ३२ ।। 
 अभ्यासादिहीनस्य दशां पृच्छतीत्युच्यते अर्जुन उवाच– अयतिरिति ।। अयतिः अप्रयत्नः, श्रद्धया ‘अत्रोक्तमस्ति’, ‘अनेन मम प्रयोजनमस्ति’ इत्येवंरूपबुद्ध्या उपेतः योगाच्चलितमानसः योगसंसिद्धिं ध्यानसम्पूर्तिं ध्यानफलं ज्ञानमिति यावत् । अप्राप्य हे कृष्ण कां गतिं गच्छति ।।३७।।
– उभयविभ्रष्टः ऐहिकामुष्मिकफलभोगविभ्रष्टः, स्वर्गाद्युपायात् ध्यानयोगाच्च विभ्रष्ट इति वा, अप्रतिष्ठः निराश्रयः ब्रह्मणः पथि ब्रह्मप्राप्त्युपाये विमूढः छिन्नाभ्रमिव वात्यया शकलीकृतमेघखण्ड इव नश्यति कच्चित् । दृष्टप्रश्ने ‘कच्चित्’ इत्यव्ययम् । ‘कच्चित् कामप्रवेदने’ इत्यमरोक्तेः ।। ३८ ।।
– किं नश्यति नरकाद्यनर्थं प्राप्नोति, आहोस्विन्न नश्यतीति प्रश्नमूलम् एतत् संशयं त्वमेव विनाशयितुमर्हसीति स्पष्टम् उपपद्यते सम्भवति ।। ३९ ।। 
– एवं प्रश्ने तदुत्तरं भगवतोक्तम् इत्युच्यते भगवानुवाच– पार्थे-त्यादिभिः सार्धैश्चतुभिः श्लोकैः ।। हे पार्थ  इह लोके तस्य योगभ्रष्टस्यापि विनाशो दुर्गतिः तिर्यगादिभावो न विद्यते नास्ति । अमुत्र विनाशो नरकाद्यनर्थो नैव विद्यते । कुत इत्यत उक्तम्–न हीति ।। कल्याणकृत् ध्यानादिलक्षणकल्याणस्य कर्ता ।। ४० ।।
– किं तर्हि तस्य भवति ? पुण्यकृताम् अश्वमेधादियाजिनाम्, । ‘पुण्यकृतान्’ इत्यपि पठन्ति । लोकान् प्राप्य तत्र लोकेषु शाश्वतीः नित्याः, बह्वीः, समाः संवत्सरान्, ‘कालाध्वनोरत्यन्तसंयोगे’ इति द्वितीया, बहुषु संवत्सरेषु उषित्वा वसनमनुभूय शुचीनां यथोक्तकारिणां श्रीमतां भूतिमतां गेहे योगभ्रष्टोऽभिजायते ।। ४१ ।।
– धीमतां ज्ञानिनां योगिनामेव कुलेऽथवा भवति उत्पद्यते । अस्य फलत्वं घटयितुमुच्यते एतदिति । यदीदृशं जन्म इत्युक्तं विविधमपि जन्मेत्येतद् दुर्लभतरं दुःख-लभ्यतरम् । हि प्रसिद्धम् ।। ४२ ।।
– तत्र यथोक्तविशेषणे जन्मद्वये, पौर्वदेहिकं पूर्वदेहे भवं बुद्धिसंयोगं भगवति मनोनिवेशलक्षणं ध्यानं लभते । किञ्च ततो भूयः पूर्वकृतात् संस्काराद् बहुतरं संसिद्धौ योगसंसिद्धिविषये यतते ।। ४३ ।।
– कथं पूर्वाभ्यासेन पूर्वजन्मनि कृतोऽभ्यासः पूर्वाभ्यासः तेनैव, तेन बलवता अवशोऽपि स्वरसतया प्रवृत्तिप्रकर्षहीनोऽपि ध्यानयोगादौ ह्रियते प्रवर्त्यते । योगाच्चलितमानसस्य प्राप्य पुण्यकृतां लोकान् इत्यादिफलं कैमुत्येनाप्युच्यते जिज्ञासुरपीति । योगस्य योगं जिज्ञासुः ‘ज्ञातव्यो मया योगः’ इति यस्यातीवेच्छाऽस्ति सोऽपि, ‘शब्दब्रह्म’शब्देन वैदिकविधिनिषेधावत्र ग्राह्यौ । तदतिवर्तनं परं ब्रह्म प्राप्तस्यैव, नान्यस्येति जिज्ञासुमात्रस्यापि महाफलोक्तौ किमु कञ्चित्कालं योगमनुष्ठातुरिति कैमुत्येनोक्तफलयोगोक्तिः ।। ४४ ।।
– योगजिज्ञासामात्रेण परब्रह्मप्राप्तिश्चेत्, योगानुष्ठानवैयर्थ्यं स्यादित्यत उच्यते– प्रयत्नादिति । योगं जिज्ञासुः ज्ञात्वा प्रयत्नं करोति । ‘प्रयत्नाद्यतमानः’ इत्यस्य ‘अधिकं प्रयत्नं कुर्वन्’ इत्यर्थ इति एके । ततो यत्नाद् योगी ध्यानयोगसम्पन्नः संशुद्धकिल्बिषः निर्धूतपापः अनेकजन्मभिः संसिद्धो अपरोक्षज्ञानी भूत्वा, ततः अपरोक्षज्ञानात् परां गतिं याति । न जिज्ञासामात्रेण, इत्यभिप्रायः ।। ४५ ।।
– योगः स्तूयते– तपस्विभ्य इति ।। कृच्छ्रादिचारिभ्यः, ज्ञानिभ्यः योगज्ञानिभ्योऽपि, कर्मिभ्यः यज्ञादिकारिभ्योऽपि योगी ध्यानमनुतिष्ठन् अधिकः उत्तमः । तस्मात् एवं योगस्य तपआदिभ्य उत्तमत्वात् ।। ४६ ।।
   गीताक्षरार्थस्तु– ज्ञानसाधनं कामादिवर्जितनिवृत्तकर्मानुष्ठानलक्षणकर्मयोगं ध्यानयोगं चातीतैः षड्भिरध्यायैरुक्तम् । उत्तरैः षड्भिरध्यायैः षष्ठान्तप्रस्तुतध्यानाङ्गभक्त्युत्पादनार्थं भगवन्महिमा प्राचुर्येण निरूप्यत इति सङ्गतिं वदता, श्रोतारमभिमुखीकुर्वता भगवता भगवन्माहात्म्यं वक्तुं प्रतिज्ञायते– मयीति ।। हे पार्थ, मयि श्रीकृष्णे आसक्तमनाः अतीवभक्तिलक्षणस्नेहयुक्तमनाः योगं युञ्जन् युञ्जानः कर्मयोगध्यानयोगरूपज्ञानोपायम् अनुतिष्ठन् मदाश्रयः अहमाश्रयो यस्य स तथोक्तः, भगवानेव मया सर्वं कारयति स एव मम रक्षकः, तस्मिन्नेव चाहं स्थित इति जानन्निति यावत् । ‘असंशयम्’ ‘समग्रम्’ इति क्रियाविशेषणद्वयस्य संशयमन्तरेण तव योग्यताऽनुसारेण समग्रं यथा भवति तथेत्यर्थः । मां यथा येन प्रकारेण ज्ञास्यसि तत् तं प्रकारम्, तथेति वा शृणु । तत्प्रकारकमज्ज्ञानजनकवचनं श्रुत्वा तत्र निष्ठां कुरु इति यावत् ।। १ ।।
–गीताक्षरार्थस्तु- ‘श्रवणनिष्ठे वचनाधीने’ इत्यत उक्तम्– ज्ञानं तेऽहमिति ।। अत्र ज्ञान-विज्ञानशब्दौ ज्ञातव्यविज्ञातव्यभगवन्माहात्म्यपरौ । इदं ‘माम्’ इति प्रकृतत्वात् मद्विषयं मम सम्बन्धि ज्ञानं सामान्यतो ज्ञातव्यं माहात्म्यं सविज्ञानं विशेषतो ज्ञातव्यमाहात्म्येन सहितं वक्ष्यामि । ‘अशेषतः’ इत्यस्य यावदर्जुनयोग्यं तन्मध्ये शेषमकृत्वेत्यर्थः । तन्माहात्म्यं ज्ञात्वा अनुसन्दधतः भूयोऽन्यत् ज्ञातव्यम् अनुसन्धातव्यं नावशिष्यते । यज्ज्ञात्वा ज्ञातव्यमन्यत् नावशिष्यत इत्यत्र च ज्ञानक्रियापेक्षया क्त्वाप्रत्यय इति वा ।। २ ।।
–गीताक्षरार्थस्तु- श्रोतुरादरार्थं ज्ञानविज्ञानयोर्दौर्लभ्यमुच्यते– मनुष्याणामिति ।। कश्चिदेव पुण्यवान् सिद्धये उक्तविधमाहात्म्यज्ञानाय यतति यतते । यततां यतमानानामपि मध्ये कश्चिदेव सिद्धिमान् भवति, सिद्धानां ज्ञानवतामपि मध्ये कश्चिदेव तत्त्वतो मां वेत्ति ।। ३ ।। 
 गीताक्षरार्थस्तु- ‘माहात्म्यविशेषयुक्तं ज्ञानम्’ इति प्रतिज्ञातं ज्ञानमुच्यते भूमिरित्यादिना ‘रसोऽहम्’ इत्यतः प्राक्तनग्रन्थेन । अनलः अग्निः, खम् आकाशः, मनो बुद्धिश्च तत्त्वे, कार्यवाचिना अहङ्कारशब्देन तत्कारणं महत्तत्त्वमप्युपलक्ष्यत इत्येवमष्टधा भिन्ना प्रकृतिर्मे मदधीना । मत्प्रेरिता प्रकृतिरेव पृथिव्यादिकार्यभावमापन्नाऽस्तीति प्रकृतिपे्ररकत्वादिमाहात्म्योक्तिः ।। ४ ।।
गीताक्षरार्थस्तु– न केवलं जडप्रकृतिरेव मद्वशा, अपि तु चित्प्रकृतिरपीत्युच्यते अपरेय-मिति ।। इयं पूर्वश्लोकोक्ता जडप्रकृतिः, अपरा वक्ष्यमाणचेतनप्रकृत्यपेक्षया अनुत्तमा । इतः जड-प्रकृतितस्तु अन्यां जीवभूतां ‘जीवा च सा भूता च’ इति विग्रहः, तां जीवानां प्राणधारिणीं सर्वजीवदेहेषु स्थित्वा तदीयान् प्राणांस्तत्र धारयतीत्यर्थः । यद्वा जीव इव जीव इति चित्त्वसादृश्याद् गौण्या वृत्त्या श्रीतत्त्वं जीवशब्दार्थः । भूता सर्वदा विद्यमाना च । एतच्च विशेषणद्वयं सर्वजीवनदात्री, अनादिनिधनाऽपि श्रीर्भगवदधीनेति माहात्म्यस्फोरणाय । जडप्रकृत्यपेक्षया पराम् उत्तमां प्रकृतिं चित्प्रकृतिं श्रीदेवीं मे मदधीनां विद्धि । परत्वे हेतुः ययेदं धार्यते जगदिति ।। ५ ।। 
 गीताक्षरार्थस्तु– ननु शरीरेन्द्रियविषयलक्षणस्य कार्यस्य जीवानां च सद्भावेन तेषां भगव-दधीनत्वावचनात् कथं प्रकृत्योस्तद्वशत्ववर्णनमात्रेण महिमातिशयलाभ इति शङ्कमानं प्रति शरीरेन्द्रियविषयलक्षणस्य कार्यस्य जीवानां च तयोरेवान्तर्भाव इति दर्शयितुम् एतद्योनीनीत्युक्तम् ।। शरीरादिकार्यसहितानि जीवजातरूपभूतानि सर्वाणि एतद्योनीनि जडाजडप्रकृतिकारणकानि यथासम्भवं तत उत्पन्नानि इत्युपधारय अवधारय जानीहि । पूर्वं वाक्यभेदेन प्रकृत्योरवरत्वम्, परत्वम्, ‘मे’ इति स्ववशत्वं चोक्त्वा ‘ययेदं धार्यते जगत्’ ‘एतद्योनीनि’ इति जगदाधारकत्व-कारणत्वे कथिते । तत्र प्रकृती एव भगवद्वशे, जगज्जन्मस्थितिलयास्तु प्रकृत्याधीना एव, न भगवदधीना इति प्रतीतम् । तन्निरासार्थं जगज्जन्मस्थितिलयानामपि स्ववशत्वं वक्तुमुच्यते अहमिति । ‘एतद्योनीनि’ इति वचनं प्रकृतिद्वयनिष्ठं कारणत्वादिकं मदायत्तमित्यभिप्रायकमिति नोक्तविरोध इति भावः । कृत्स्नस्य जगतः प्रभवः प्रलयश्च प्रभवादिसत्ताप्रतीत्यादिकारणत्वात् ‘यदधीना यस्य सत्ता तत् तदित्येव भण्यते’ इति ताच्छब्द्यम्, पुत्रादिप्रभवो रिपुप्रलयश्चोपलब्धः सुखहेतुरिति उपलब्धुः पित्रादेः तद्भोक्तृत्वम्, तथा तद्भोक्तृत्वाच्च प्रभवः प्रलयः । तद्भोक्तृत्वेन तच्छब्दवाच्यत्वं च ‘यज्ञभोक्तृत्वाद् यज्ञनामा’ इत्यत्र दृष्टम् । तथा च भाष्यम् ‘सुखरूपस्य भोक्तृत्वात्’ इति ।। ६ ।। 
 गीताक्षरार्थस्तु– परापरप्रकृत्योः स्वाधीनत्वोक्त्यैैव स्वस्य परतरत्वमुक्तप्रायम् । किन्तु, अपरं तत्त्वं यथाऽनेकं भूम्यादिभेदेन, यथा च परं तत्त्वं श्रीतत्त्वमुक्तजातभेदेन, तथा परतरमपि किमनेकम् उत त्वेकमेवेति जिज्ञासायाम् ‘अहमेव परतरं तत्त्वम्’ इत्यनेनोच्यते । त्वमि-वान्योऽप्यस्ति चेत् परतरः, तदा जगद्धर्मरूपप्रभवप्रलयादिकारणत्वतद्भोक्तृत्वलक्षणधर्मस्यान्यत्र सम्भवे भगवत एव महिमातिशयो न वर्णितः स्यादिति चोद्यं परिहर्तुम् ‘मत्तोऽन्यत् परतरं न किञ्चिदपि’ इति विभाव्यत इति तात्पर्यम् । ‘मत्तः परतरं नान्यत्’ इत्यत्र ‘मत्तः’ इति अस्मच्छब्दाद् आद्यादित्वात्तसिः । ‘प्रत्ययोत्तरपदयोश्च’ इति मपर्यन्तस्य मादेशः । ‘तसेश्च’ इति तसिलादेशो न भवति, ‘अद्व्यादिभ्यः’ इति पर्युदासात्, तेन विभक्तिसञ्ज्ञाप्रयुक्तत्वादिकार्यं न । एवमेव ‘त्वत्तः कमलपत्राक्ष’ इत्येतदपि निर्वोढव्यम् । न केवलं जगतः प्रभवप्रलयौ मदधीनौ, अपि तु स्थितिरपि मदायत्तेत्युच्यते मयीति । इदं प्रकृत्यादिरूपं जगदिति ।। ७ ।।
– सर्वभूतानां बीजं कारणं मां विद्धि । ‘यतो वा इमानि भूतानि’ इति श्रुतेः बुद्धिमतां बुद्धिमत्सु, प्रस्थानान्तरे तथोक्तेः । तेजस्विनां तेजस्विषु तेजः प्रागल्भ्यम्।। १० ।।
– बलवतां बलवत्सु कामरागविवर्जितम् । असन्निकृष्टेषु विषयेषु तृष्णा कामः, प्राप्तेषु विषयेषु रञ्जना, अशोभनेषु शोभनाध्यासो वा रागः, ताभ्यां विवर्जितम् । बलम् अहमस्मि । भूतेषु धर्माविरुद्धः कामोऽस्मि । अत्र प्रकरणे अप्सु इत्यादि सप्तमी अबादिनां रसादौ भगवदुपासने पार्षदत्वज्ञापनाय ।। ११ ।।        
 – ‘त्रिभिः’ इत्याद्यायाः ‘कामैस्तैः’ इत्यतः प्राक्तन्याः सप्तश्लोक्या अक्षरार्थस्तु ‘ये चैव’ इति विज्ञाननिरूपणोपसंहारवाक्ये ‘सत्त्वादिगुणनिर्वृत्तानां सर्वपदार्थानां भगवान् कारणमाश्रयश्च’ इत्युक्तम्, तेनैव ‘गुणातीतः’ इति चोक्तप्रायम् । तत्रैवं शङ्क्यते– यदि त्वं गुणातीतस्तर्हि कथं गुणातीततया न ज्ञायसे ? प्रत्युत सगुण एव ज्ञायस इति ।। तत्परिहारार्थमुच्यते त्रिभिरिति ।। गुणशब्दात् तादात्म्ये मयट् । सत्त्वरजस्तमोरूपगुणत्रयात्मकैः पदार्थकैः सर्वे भावा दृश्यमाना गुणमया इति दर्शयितुम् ‘एभिः’ इति विशेषणम्, प्रमितैरित्यर्थः । मोहितं मोहमापादितं सद् इदं ज्ञानिव्यावृत्तं व्यवहारपतितं सर्वं जगद् एभ्यः गुणतत्कार्येभ्यः परं विलक्षणं गुण-तत्कार्यातीतमिति यावत्, नाभिजानाति । अत एव देहतोऽप्यव्ययं गुणक्रियादिदोषशून्यदेहं नाभिजानाति, विपरीतं सगुणं च जानाति ।
ननु भगवद्विषयस्य सगुणत्वमोहस्य कथं गुणमयाः पदार्थाः कारणमिति चेत् ‘ऐश्वरो देहो गुणकार्यभूतः देहत्वात् ब्रह्मादिदेहवत्’ ‘ऐश्वराणीन्द्रियाणि गुणकार्याणि इन्द्रियत्वात् सम्प्रतिपन्नवत्’ इत्यनुमानाभाससम्पादनेनेति ब्रूमः । वक्ष्यमाणप्रपत्तिरूपोपायाभावात्, तदज्ञजनस्य गुणातीतत्वेन भगवतोऽनुपलम्भः तदापादितदेहत्वाद्यनुमानाभासेन तु सगुणतया विपरीतोपलम्भ-श्चेत्युक्तं भवति ।। १३ ।।
– ननु यदुक्तं भगवान् गुणमयविग्रह इत्ययं प्रत्ययो विपरीतोपलम्भरूपो मोह इति, तदयुक्तम् । बाधकप्रत्ययाभावात् । सम्यक्प्रत्ययो बाधक इति चेन्न । बहुतरज्ञानविरोधे कतिपयज्ञानानामेव अयथार्थत्वोपपत्तेः । न चोत्तरकाले बाधकप्रत्ययो भविष्यतीति वाच्यम् । अनादौ काले अजातस्योत्तरत्राप्यसम्भवात्, इत्याशङ्क्योच्यते– दैवीति ।। देवस्य सम्बन्धिनी । सम्बन्धित्वं च परमप्रियत्वम्, ‘तत एव अतिशक्ता’ इति शेषः । ननु भगवत एवातिशक्तत्वं कुतः । यत्सम्बन्धि-तया मायाया अतिशक्तिरिष्यत इति चेन्न । देवशब्दप्रकृतिभूतधात्वर्थतया लाभात् । ‘दिवु क्रीडादौ’ इति हि देवशब्दार्थो निरुक्तः । सृष्टिस्थितिसंहारनियमनादिरूपक्रीडाविजिगीषादिमान् देव इति तदर्थावगमात् । एवंविधं देवं शृङ्गग्राहिकया दर्शयितुम् ‘मम’ इत्युक्तम् । ‘देवस्य सम्बन्धिनी’ इत्यत्र बुद्ध्या विविक्तं ‘देवस्य’ इति पदं ‘मम’ इति व्याख्यातं भवति ।
गुणमयी गुणाभिमानिनी माया दुर्गा एषा मोहिका । माया हि तमोगुणेनैवंविधं मोहं जनयति । अनुमानं तु निमित्तमात्रम् । किं ततः । सा दुरत्यया तत्कृतं मोहं कोऽपि नात्येतुं शक्नोति । मायाकृतमोहस्य सुदृढत्वान्न कस्याप्यनुत्तीर्णमायस्य बाधकप्रत्ययो भवतीति । यदि न केवलमनुमानम्, किन्तु भगवतैवोपोद्बलिता मायाऽपि मोहहेतुः, तर्हि सा न कथञ्चिदत्येतुं शक्या इति कस्यापि ज्ञानं न स्यात्, ततश्च ज्ञानिव्यावृत्त्यर्थम् ‘इदम्’ इति यद् विशेषणं तदसत् इत्यत इदमुक्तम् मामेवेति । ‘भागवताः’ इति बुद्ध्या गुर्वादीनां वन्दनादिकं कुर्वन्तोऽपि प्राधान्येन मामेव ये प्रपद्यन्ते शरणं प्राप्नुवन्ति ते एतां मोहिकां मायां तरन्ति यावन्तं कालं साधको भगवन्तं न प्रपद्यते तावन्तमेव कालं मोहिका मायाऽस्तीति न सगुणत्वमोहस्य बाधकप्रत्ययोदयः । कृतायां तु प्रपत्तौ मोहकमायाऽभावाद् ‘ज्ञानानन्दाद्यात्मकविग्रह एव भगवान्’ इति बाधकप्रत्ययो ज्ञानिन उदेष्यतीति हेतोरसिद्ध्या नोक्तचोद्यमिति भावः ।। १४ ।।
 गीताक्षरार्थस्तु- यदि त्वत्प्रपत्तिर्मायातरणोपायः, तर्हि त्वां प्रपद्य किमिति सर्वे तां नात्यायन् । अतो ‘मामेव’ इत्युक्तमसदित्यत उच्यते– न मामिति ।। ये अनुपचितयोग्यतापुण्यास्ते न मां प्रपद्यन्ते यत आसुरं भावमाश्रिताः । कुत आसुरभावाश्रयणम् ? मूढाः मिथ्याज्ञानिनो यतः । मूढत्वमपि कुतः । यतो दुष्कृतिनः मायाऽभिभूताधिष्ठानयाथात्म्यज्ञानाश्च । केचिद्भगवद्द्वेषिणो दुष्कृतित्व-अनुपसञ्जाताधिष्ठानयाथात्म्यज्ञानत्वाभ्यां मूढाः केवलमिथ्याज्ञानिनो यतः, अत एव नराधमाः । यत एवम् तत आश्रितासुरभावा इति न मां प्रपद्यन्त इति मुक्तियोग्यतदयोग्यविषयतया व्याख्येयम् । तत्र मुक्तियोग्यानामासुरभावो नाम ‘प्रवृत्तिं च निवृत्तिं च जना न विदुरासुराः’ इत्यादिना वक्ष्यमाणः प्रवृत्त्यज्ञानरूपः, इन्द्रियप्रीणनरतत्वरूपश्च बोद्धव्यः । इतरेषां तु भाव-प्रदीपिकोक्तरीत्या भगवद्द्वेषिस्वभावत्वमिति विवेक्तव्यम् । ‘त्रिभिः’ इत्यत्र भगवतो गौणविग्र्रहत्व-ज्ञानस्य कारणमुक्तम् । अत्र तु स्वदोषादेव न मां प्रपद्यन्ते, न तु मत्प्रपत्तेर्मायातरणोपायत्वाभाव इत्युच्यत इत्यतो महान् भेदः । अतः किमिति सर्वे नात्ययन् इति शङ्कितम्, तत्परिहृतं वेदितव्यम् ।। १५ ।।
– ननु त्वत्प्रपत्तेर्मायातरणाकारणत्वात् स्वदोषाद्वा त्वां न प्रपद्यन्त इत्यत्र कथं निर्णय इत्याशङ्क्य प्रेक्षावतां मद्भजनमेव निर्णयकारणमिति मनसि निधाय, तदुपपादनाय दुष्कृतित्वादिस्वदोषशून्याः केचिन्मां प्रपद्यमानाः सन्तीत्युच्यते– चतुर्विधा इति । आर्तः व्याघ्रचोररोगाद्यभिभूतः तन्निवृत्तिकामः सन्निति योज्यम् । जिज्ञासुः आत्मज्ञानेच्छुः, अर्थार्थी भोगलोलः, ज्ञानी आत्मविच्चेत्येवं चतुर्विधाः सुकृतिनः जनाः मां भजन्ते सेवन्ते । ‘भरतर्षभ’, ‘अर्जुन’ इति सम्बुद्धिरादरार्था ।। १६ ।। 
 गीताक्षरास्तु– ‘भजन्ते’ इत्युक्त्या प्राप्ता सेवकेषु साम्यशङ्का परिह्रियते– तेषामिति ।। चतुर्णां मध्ये ज्ञानी नित्ययुक्तः सदा भगवत्समाधिसम्पन्नः एकभक्तिः वैष्णवत्वेन रमाब्रह्मादिषु भक्तौ विद्यमानायामपि प्राधान्येनैकस्मिन् मयि विष्णावेव भक्तिरस्यास्तीति तथोक्तः । विशिष्यते विशेषम् आधिक्यमापद्यते । तत्प्रकारविवरणम् प्रियो हीति । ज्ञानिनोऽत्यर्थम् अहं प्रियो यतः, ततः सः ज्ञानी मम प्रियः इत्येवंरूपो विशेषः पूर्वोक्तो ज्ञातव्य इति ।। १७ ।।
– चतुर्ष्वेकस्य प्रशंसया प्राप्तेतरनिन्दा परिह्रियते– उदारा इति ।। एते चत्वारोऽपि उदाराः महान्तः एव अन्यदेवताभक्तेभ्यः, किन्तु ज्ञानी त्वात्मा अहम् एव इत्यतिप्रियत्वादभेदोपचार इति विवृतिकृतः ।। 
– यद्यनुमत्तां गतिमुद्दिश्य त्वामेवास्थितो ज्ञानी तवाऽत्मा, तर्ह्यनादिकालादारभ्यैव त्वत्प्राप्तिः कथं न स्यादित्यत उच्यते–बहूनामिति ।। सत्यं ‘ज्ञानवान् मां प्रपद्यत एव’ इति । तच्च ज्ञानं कस्याप्यनादिकालाद् भवति, किन्तु बहूनां जन्मनामवसान एव । यदाहुः 
किंविशेष्यककिम्प्रकारकज्ञानवानत्र तवात्मा ? इत्यत इदमुदितम् ‘वासुदेवः सर्वं पूर्णं वस्त्विति ज्ञानवान्’ इति । यद्येवंविधज्ञानेन मोक्षः, तर्हि सर्वेषां स्यात् ? इत्यत उक्तम्– स इति ।। सः उक्तज्ञानवान् महात्मा सुदुर्लभः । ‘सुदुर्लभः प्रशान्तात्मा कोटिष्वपि महामते’ इत्याद्युक्तेः सुतरां दुर्लभः । वासुदेवस्य पूर्णत्वज्ञानेन मोक्षसद्भावेऽपि तज्ज्ञानिनो न सर्व इति, न सर्वेषां मोक्ष इति भाव इति ।। १९ ।।
– ‘कामैस्तैस्तैः’ इतिश्लोकाक्षरार्थस्तु- भगवतः सर्वकारणत्वादिमाहात्म्यज्ञानेन तं प्रपद्यमानो दुर्लभ इत्येतदुपपाद्यते– कामैरिति । तैस्तैः पुत्रकलत्रपशुस्वर्गादिविषयैः कामैः अभिलाषैः हृतज्ञानाः स्वया स्वात्मीयया प्रातिस्विक्या प्रकृत्या स्वभावेन नियताः नियमिताः सन्तस्तद्देवताराधने यो यो नियमः, तं तमास्थाय कृत्वेति यावत्, अन्यदेवताः प्रपद्यन्ते ।। २० ।।
– प्राप्तान्यदेवता अपि ता विहाय भगवन्तं पुनः किमिति न प्रपद्येरन् इत्यत उच्यते– यो य इति । यो यो भक्तः यां यां ब्रह्मरुद्रादिरूपां तनुं श्रद्धयाऽर्चितु-मिच्छति तस्य तस्य तां तद्विषयिणीं श्रद्धामचलां स्थिरां विदधामि करोमि ।। २१ ।।
–  यो मद्विहिताचलश्रद्धः स तया श्रद्धया युक्तस्तस्याः ब्रह्मादिरूपेतरदेवतातनोः राधनम् आराधनम् ‘प्रति’ इति शेषः, ईहते चेष्टते । देवताराधनं निर्वर्तयतीति यावत् । ततो देवतायाः कामान् अभिलषितार्थान् लभते च । कथं देवतान्तरस्य कामितफलस्य दानसामर्थ्यमिति शङ्का-निरायासोक्तम् मयैवेति । तासु देवतासु स्थित्वा अहमेव कामितं ददामीति भावः । तथा चाहुः– ‘तत्र तत्र स्थितो विष्णुस्तत्तच्छक्तिप्रबोधकः । एक एव महाविष्णुः कुरुते सर्वमञ्जसा ।।’ इति ।। २२ ।।
– त्वत्तः प्राप्तफलानाम् इतरदेवताः प्रतिपद्यमानानां ‘हृतज्ञानाः’ इति निन्दनं तर्हि किमिति क्रियते इत्यत उच्यते अन्तवत्त्विति । विनाश्येव तेषां तत् इतरदेवताभिः प्राप्यं फलम् अल्पमेधसां क्षुद्रफल्गुबुद्धीनामिति हेत्वर्थगर्भम् । कथमन्तवत्त्वमित्यत उक्तम् देवानिति । देवान् यजन्त इति देवयजः ते देवान् यान्ति । मद्भक्ताः ममानन्तफलदत्वज्ञानवन्तस्तु मामेव यान्ति । अपिशब्दः ‘आनुमानिकमप्येकेषाम्’ इत्यादाविव एवशब्दार्थः ।। २३ ।।
– को विशेषस्तवान्येभ्यो ब्रह्मादिभ्यः । येन तान् प्राप्तानाम् अन्तवत्फलवत्त्वम्, त्वां प्राप्तानाम् अनन्तफलता, इत्यत उच्यते अव्यक्तमिति । अबुद्धयः अज्ञानिनः, वस्तुतः अव्यक्तं कार्यदेहेन्द्रिय-वर्जितम्, अत एव परं विलक्षणं व्यक्तिं कार्यदेहादिकम् आपन्नं मन्यन्ते । यतो मम अनुत्तमम् उत्तमवर्जितम् अव्ययं भावं प्रमाणाव्यभिचरितत्वस्वरूपम् अजानन्त इति । स्वतः कार्यदेहादि-वर्जितस्यापि भगवतः तद्वत्ताप्रतीतिरज्ञानमूलेत्यभिसन्दधता कार्यदेहादिराहित्यं तद्वद्भ्यो ब्रह्मादिभ्यो मम विशेष इति विभावितं भवति । यद्यपि अयमर्थः ‘त्रिभिः’ इत्यत्रोक्तः तथाऽपि प्रसङ्गात् पुनरुक्त इत्यदोषः ।। २४ ।।
– येनाज्ञानेन मामन्यथा मन्यन्ते तदज्ञानं तदिच्छाधीनमेव, न स्वतन्त्रम्, येन तया निन्दया मम खेदः स्यादिति भावेनोच्यते– नाहमिति । योगः स्वसामर्थ्यलक्षण उपायः, माया देवी च ताभ्यां समावृतः सञ्छन्नः अहं सर्वस्य लोकस्य न प्रकाशः काशतेः कर्मणि घञ् । कस्यचिदेव भक्तस्य प्रकाशो भवामीति ‘न सर्वस्य’ इत्युक्तम् । स्वसामर्थ्येन स्वात्मनः प्रावरणं मायादेव्या च लोकचित्तस्य बन्धनं यतोऽहमेव करोमि, अतो मयैव मूढोऽयं लोको अजमव्ययं जन्मापायहीनं मां नाभिजानाति ।। २५ ।।
–यवनिकोभयभागवर्तिनोः परस्पराज्ञानवत् तवापि भूतविषयेऽपि अज्ञानं स्यात् ? इत्याशङ्कानिरासार्थम्, तिरस्करिण्यपि माया न मां बध्नातीत्युच्यते वेदाहमिति । भविष्याणि भविष्यन्ति । ‘लृटः सद्वा इत्यत्र अकारोऽप्यत्र प्रश्लिष्य व्याख्यायते’ इति ऋग्भाष्यटीकारीत्याऽकारान्तत्वं निर्वोढव्यम् । भूतानि वेद जानामि । मायाया मदधीनत्वात् सा मम यथा बन्धिका, तथाकरणे सामर्थ्यसत्त्वाद् भूतविषयकाज्ञानजननी न भवितुमर्हतीति भावः । मया मूढो लोकस्तु न मां वेद । असमर्थो लोको न जानातु, अतिसमर्थस्तु ब्रह्मादिर्ज्ञास्यतीति शङ्कापनोदायोक्तम् कश्चन इति । अतिसमर्थो ब्रह्मादिरपि भगवत्प्रसादमन्तरा स्वसामर्थ्येन न वेद, साकल्येन च न वेद । यदाहुः  ‘यथाऽऽत्मानं हरिर्वेत्ति तथाऽन्ये नैव तं विदुः ।  जानन्ति किञ्चित् क्रमशो रमाद्यास्तत्प्रसादतः ।।’ इति ।। २६ ।।
– ‘नाहं प्रकाशः’ इति भगवतः, ‘दैवी ह्येषा’ इति तदधीनमायायाश्च मोहकत्वमुक्तम् । एवमेव भगवद्विषयसम्मोहस्य इच्छाद्वेषप्रवृद्धिसमुत्थद्वन्द्वमोहोऽप्यवान्तरकारणम् इत्युच्यते इच्छेति । द्वन्द्वमोहेन सुखदुःखादिविषयमोहेन, दुःखादिर्यथा हेयः, तथा वैषयिकसुखादिरपि हेय एव । तथाऽपि तस्योपादेयत्वप्रकारकं यज्ज्ञानं तद्रूपमिथ्याज्ञानेनेत्यर्थः । सर्गे सर्गकाले, सर्गमारभ्यैव, सर्गात् पूर्वं त्विच्छादिना विना अज्ञानमस्त्येव । भगवदिच्छाद्यधीनसर्गानन्तरं तु शरीरभावेनेच्छा-द्वेषभावात् तदुत्पन्नद्वन्द्वमोहः सम्मोहम् उक्तरूपं प्रत्यवान्तरकारणमित्युक्तं भवति । द्विः सम्बोधनम् अस्यार्थस्यावश्यप्रत्येतव्यत्वज्ञापनाय ।। २७ ।।
– सर्वभूतानि सम्मोहं यान्ति चेत् लुप्तो मुक्तिमार्ग इत्याशङ्क्य द्वन्द्वमोहरहिताश्च केचित् सन्तीत्युच्यते येषामिति । अन्तगतं नाशं प्राप्तम्, ‘द्वितीया श्रितातीतपतितगत’ इति समासः । द्वन्द्वमोहनिर्मुक्ताः द्वन्द्वविषयमिथ्याज्ञानहीना दृढव्रताः सन्तो मां भजन्ते ।। २८ ।।
 त्वद्भजनेन किं फलं स्यादित्यतो ‘मां भजन्ते’ इत्युक्तानुवादेन फलमुच्यते जरामरणमोक्षायेति । माम् एव शरणमागत्य यतन्ति यतन्ते, तद्विषयश्रवणादिप्रयतनं तन्वन्तीत्युक्तानुवादः । ते तद् ब्रह्म कृत्स्नं यथायोग्यं सम्पूर्णं विदुः जानन्ति । ‘त एव विदुः’ इति भगवद्भजनेन विना ज्ञानस्यान्योपायो नास्तीति प्रत्याययितुम्, ‘मामेव ये प्रपद्यन्ते’ इत्युक्तस्याप्यत्र पुनरुक्तिः । ‘जरामरणमोक्षाय’ एतत् लक्षणया ‘स्वर्गादिकामनिवृत्तये’ इत्यर्थकम् मोक्षासक्तिरन्यासक्तितोऽपि प्रशस्तेत्येतदर्थपरं वा, न पुनर्मोक्षस्य सर्वान् प्रति पुरुषार्थत्वस्फोरणेन भगवद्भजनं जरामरण-मोक्षोद्देशेन कार्यमित्येवं विधिरूपम् । एकान्तानां मुमुक्षाभावस्य ‘नात्यन्तिकं विगणयन्त्यपि ते प्रसादम्’ इत्यादिनाऽऽवेदनेन तत्कामिनस्तान् प्रति तद्विधानायोगात् । कृत्स्नमध्यात्मम् ‘आत्मानं जीवमधिकृत्य तदुपकारित्वेन वर्तमानं वस्तु’ इत्यादिरूपेणाध्यात्मादिशब्दार्थ उत्तराध्याये व्यक्तीभविष्यति । अखिलं कर्म च विदुः ।। २९ ।। 
– ।। साधिभूतेति । साधिभूताधिदैवम् अधिभूताधिदैवसहितम्, साधियज्ञम् अधियज्ञसहितं च मां ये विदुः, अपि च प्रयाणकाले मरणकाले मामेव विदुुः ते युक्त-चेतसः समाहितमानसाः । ‘तद्ब्रह्म’ इत्युक्तौ भगवतो ब्रह्मणोऽन्यत्वशङ्कायां तत्परिहारार्थं ‘साधिभूताधिदैवं माम्’ इत्युक्तमित्युत्तरप्रस्थाने भगवत्पादाः ।।‘कामैस्तैस्तैः’ इत्यादेः ‘यत्सर्वे मिश्रयाजिनः’ इत्यादिना अथ केचन द्वेषिणोऽपि सन्तीत्युच्यते– अव्यक्तमितीति । यत् केषाञ्चिदद्वैतज्ञानं तदपि मदिच्छयेत्युक्तम्– नाहं प्रकाश इतीति । ‘जीवधर्मानीश्वरे तु यो जीवेष्वैश्वरानपि । विद्याज्जीवैश्वरैक्यं वा द्वन्द्वमोही स उच्यते ।।’ इत्यादिना च तात्पर्यनिर्णयतट्टीकयोरर्थान्तरस्योक्तावपि, को विशेषस्तवान्येभ्य इत्यत आह– अव्यक्तमिति ।। अज्ञानं च मदिच्छयेत्याह– नाहमिति ।। ‘द्वन्द्वमोहेन सुखदुःखादि-विषयमोहेन’ इत्यादि भाष्यतट्टीकादिरीत्याऽत्रास्माभिरर्थ उक्त इति न विसंवादः शङ्कनीयः । एवमन्यत्रापीति ।
गीताक्षरार्थस्तु- ‘ते ब्रह्म तद्विदुः कृत्स्नमध्यात्मं कर्म चाखिलम् ।’ ‘साधिभूताधिदैवं मां साधियज्ञं च ये विदुः ।’ इति च यदुक्तं पूर्वाध्यायान्ते, तद् ब्रह्मादिशब्दार्थव्याख्यानम् अत्रादौ क्रियत इति व्याख्यानव्याख्येयभावलक्षणया सङ्गत्या पूर्वानन्तर्यमस्याध्यायस्य । ‘प्रयाणकालेऽपि च माम्’ इत्युक्तव्याख्यानप्रसङ्गेनान्तकालस्मरणफलम्, तदुपायप्रकारः, ब्रह्मप्राप्तिमार्गश्चोच्यते । कर्तव्यस्मरणविषयत्वगम्यत्वादिरूपो भगवन्महिमैव वर्ण्यत इति षट्कान्तर्भावश्च ज्ञातव्यः । तत्र ब्रह्माध्यात्मादिस्वरूपजिज्ञासया अर्जुनः पृच्छतीत्युच्यते– अर्जुन उवाचेति । पप्रच्छेत्यर्थः ।
नन्वर्जुनस्य ज्ञानित्वाद् जानात्येवासौ ‘भगवानेव ब्रह्म’ इति । अतः ‘किं तद् ब्रह्म’ इति प्रश्नः कथं युज्यते ? कारणाभावादिति चेत् । उच्यते । अर्जुनस्य ज्ञानित्वेऽपि युक्तोऽयं प्रश्नः । ‘ते ब्रह्म’ इत्यत्र ब्रह्मणो भगवता ‘तत्’ इति परोक्ष्येणोक्तत्वात्, भगवतोऽन्यदेवात्रोक्तं ब्रह्मेति प्रतीयते । ‘वासुदेवात्मकं ब्रह्म’ इत्यादेः भगवान् ब्रह्मेति प्रतीयते । एवमुभयथा प्रतीतिजनितसंशयस्य प्रश्नकारणस्य सद्भावादिति । ननु ब्रह्मशब्दस्य भगवन्मात्रवृत्तित्वात् कथं ‘तत्’ इति विशेषि-तत्वेऽपि अन्यत्वप्रतीतिरिति चेन्न । ब्रह्मशब्दस्य भगवति मुख्यत्वेऽपि प्रकृतिवेदादेरप्यमुख्यतया तदर्थत्वात्, ‘तत्’ इति विशेषितत्वेन मुख्यार्थासम्भवे अमुख्यार्थः प्रकृत्यादीनां मध्ये किञ्चिदत्र स्यादिति प्रतीतेरप्रतिहतप्रसरत्वात् ।।
ननु ‘तत्’ इति विशेषणेन प्राप्ता ब्रह्मणो भगवदन्यत्वशङ्का ‘साधिभूताधिदैवं माम्’ इत्युपरितनवाक्येन भगवतैव परिहृता ‘ब्रह्म’ इति वक्तव्ये ‘माम्’ इत्युक्तत्वात् । अतः कथं ब्रह्मणो भगवदन्यत्वप्रतीतिः ? इति चेत् यद्यप्येषा प्रतीतिरुपरितनवाक्ये परिहृता । तथाऽपि पुनर्भवेदेव तत्र ‘साधियज्ञं च’ इति चशब्दस्य ‘साधिभूताधिदैवं सधियज्ञं मां च’ इति संयोजने अधिभूतादि-सहितत्वेन ब्रह्मज्ञानादन्यदेव विष्णुज्ञानमुच्यत इति ‘तत्’ इति विशेषणादेव प्रतीतिसम्भवात् । अतो युक्त एवायं प्रश्नोऽर्जुनस्येत्युत्तरप्रस्थाने स्फुटम् । ‘ते ब्रह्म तद्विदुः’ इति यत् पूर्वं ब्रह्मोपक्षिप्तं तद् ब्रह्म किम् ? इति स्वरूपप्रश्नः । यत्प्रोक्तमधिभूतं ‘साधिभूताधिदैवम्’ इति, तच्च किम् अस्मिन् लोके ।। १ ।।
 गीताक्षरार्थस्तु अत्र एतस्मिन् परिदृश्यमाने लौकिके देहे कोऽयमधियज्ञ इति स्वरूपप्रश्नः । अनेन प्रसिद्धोऽग्न्यादिर्व्यावर्तितः । कथं केन प्रकारेणाधियज्ञ इति प्रकारप्रश्नः । ‘देहे’ इत्यादि पदकृत्यं तु प्रश्नोत्तरवाक्याक्षरार्थकथनावसरे स्पष्टीभविष्यति । प्रयाणकाले अन्तकाले नियतात्मभिः वशीकृतमनस्कैः कथं ज्ञेयोऽसि ? किमर्थम् ? कथम्भूतः ? केन प्रकारेण स्मर्तव्योऽसीति ।। २ ।। 
 गीताक्षरार्थस्तु- प्रश्नाष्टकं क्रमेण परिजहारेत्युच्यते भगवानिति । यद् ‘ब्रह्म किम्’ इति त्वया पृष्टम्, तत्रोत्तरम् ‘परममक्षरं ब्रह्म’ इति । वेदप्रकृत्योरपि ब्रह्माक्षरशब्दवाच्यतया प्रसक्तौ, तद्व्यावर्तनाय ‘परमम्’ इत्यक्षरं विशेषितम् । ‘किमध्यात्मम्’ इत्यस्योत्तरं स्वभाव इति । ‘ते ब्रह्म तद्विदुः’ इति जीवानां प्रकृतत्वात् स्वशब्दो जीववाची, तस्य भावः अन्तःकरणादिर्देहपर्यन्तः पदार्थः । अध्यात्मम् आत्मानं जीवमधिकृत्य तदुपकारित्वेन वर्तमानं वस्त्वित्यर्थः । अध्यात्मम् अध्यात्मे आत्मानमधिकृत्य प्रवृत्तो ग्रन्थः, तस्मिन् आत्माधिकारनामके ग्रन्थे किं प्रतिपाद्यं किम् ? इति प्रश्नपक्षेऽपि एतदेवोत्तरम् स्वभाव इति । स्वः जीवश्चासौ भवतीति भावश्च जीवात्मा । आत्मैव ह्यात्माधिकारे प्रतिपाद्यत इति भावः ।
ननु जीवोपकारिदेहादिवाचित्वे भावशब्दः सार्थकः, षष्ठ्याः साकाङ्क्षत्वात् । जीववाचित्वे तु तस्य पदार्थत्वाव्यभिचारात् स्वपदेनैवालम्, किं भावशब्देनेति चेन्न । अन्तःकरणादिव्यावृत्त्यर्थत्वात् तस्य । स्वशब्दमात्रोपादाने तस्यात्मीयेऽपि प्रयोगाद् अन्तःकरणादिकमपि प्रसज्येत । तथा चात्माधिकारे किं प्रतिपाद्यम् ? इति द्वितीयप्रश्नस्य नेदमुत्तरं स्यात् । आत्मैव ह्यात्माधिकारे प्रतिपाद्यः नान्तःकरणादि । अतस्तद्व्यावृत्त्यर्थो भावशब्दः प्रयुक्तः । कथं तेन तद्व्यावृत्तिः इति चेत् सर्वदैकप्रकारेण भवतीति भावोऽत्र विवक्षितः । न ह्येकप्रकारेण स्थितिरन्तःकरणादेः । ‘अन्नमयं हि सोम्य मनः’ इत्यादिना । तस्य विकारित्वावेदनात् । ततश्चान्तःकरणादौ व्यावृत्ते स्वशब्द आत्मार्थतया व्याख्यातो भवति । तर्हि ‘भावः’ इत्येवास्तु, किं स्वशब्देन ? इति चेन्न । तस्येश्वरव्यावृत्त्यर्थत्वात् । ईश्वरो हि सर्वदैकप्रकारेणास्त्येव । अतो ‘भावः’ इत्येवोक्ते तत्प्रसक्तौ पूर्ववत् द्वितीयोत्तरत्वासम्भवे तद्व्यावृत्त्यर्थः स्वशब्द इति । न हीश्वरो जीवानां स्वः । ‘किं कर्म’ इत्यस्योत्तरं भूतभावेति । भूतानां जीवानां भावानां जडपदार्थानां चोद्भवकरी ईश्वरकर्तृका क्रिया, तद्रूपो विसर्गो विशेषेण सर्जनमेव कर्मसञ्ज्ञितः सञ्ज्ञाशब्दात् इतच् । कर्मशब्दवाच्य इति यावत् ।।३।।
 गीताक्षरार्थस्तु ‘अधिभूतं किम् ?’ इति प्रश्नस्योत्तरम् अधिभूतं क्षर इति । भूतानि सशरीरान् जीवान् अधिकृत्य तदुपकारित्वेन वर्तमानं वस्तु । क्षरः विनाशी भावः पदार्थः । भवति उत्पद्यत इति व्युत्पत्त्या उत्पत्तिमान् कार्यभूतः भावः पदार्थः । स च शरीरजीवोपकारित्वेनाधिभूतशब्दार्थ इति प्रत्येकमुत्तरम् । नन्वव्यक्तमपि सशरीरजीवोपकारितया वर्तमानम् इति तस्याप्यधिभूतान्त-र्भावोऽस्त्येव । न च तद् विनाशिकार्यम् । ‘नासतो विद्यते’ इत्युक्तत्वात् । ततो अव्यापक-मुत्तरमिति चेन्न । ‘अव्यक्तं परमे व्योमि्न निष्क्रिये सम्प्रलीयते’, ‘तस्मादव्यक्तमुत्पन्नम्’, ‘विकारोऽव्यक्तजन्म हि’ इत्यादिप्रमाणैरव्यक्तस्यापि वैषम्यपरित्यागेन साम्यावस्थापत्तिलक्षण-विनाशस्य, विक्रियालक्षणजन्मनश्चावेदनेन तस्याधिभूतान्तर्भावेऽपि, ‘क्षरो भावः’ इत्युत्तरस्य विवक्षितभूतोपकारिसर्वपदार्थविषयकत्वेनाव्यापकत्वाभावात् ।
‘अधिदैवं किमुच्यते’ इत्यस्योत्तरम् पुरुष इति । दैवतानि सर्वान् देवानधिकृत्य तत्पतित्वेन वर्तमानं वस्तु, पुरुषः पुरि शरीरे, शेते तिष्ठतीति व्युत्पत्त्या जीवः । न च जीव अध्यात्मशब्देनोक्त इति किमिह तदुक्त्येति वाच्यम् । सर्वजीवाभिमानिनः सङ्कर्षणस्य ब्रह्मणो वाऽत्र पुरुषशब्देन विवक्षितत्वात् । देवाधिकारनामके ग्रन्थे मुख्यतः प्रतिपाद्यं किमिति प्रश्नाशयेऽप्युक्तः ‘पुरुषः’ इत्युत्तरम् । देवाधिकारकनामकग्रन्थे प्रतिपाद्याः के इत्यधिदैवतशब्दार्थश्चेत्पृष्टः, तदा पुरुषः स्वशरीरे तिष्ठन्तः, अन्यशरीरे प्रेरकतया तिष्ठन्तश्च देवा इत्युत्तरम् ।
‘अधियज्ञः कः’ इति प्रश्नस्योत्तरम् अधियज्ञोऽहमिति । नायम् अध्यात्मादिशब्दवत् अधियज्ञशब्दोऽव्ययीभावः, येन ‘अधियज्ञम्’ इति नपुंसकत्वं स्यात् । किन्तु ‘अधिगतो यज्ञ-मधियज्ञः’ इति प्रादिसमासः । ‘अधिष्ठितो यज्ञः अनेन’ इति बहुव्रीहिर्वा । भगवतोऽन्योऽग्न्यादि-रधियज्ञः प्रसिद्ध इति सिद्धार्थतालक्षणदोषपरिहारार्थं प्रश्नवाक्ये ‘देहे’ इति विशेषणमुक्तम् । कर्तृभोक्तृफलदातॄणां देहे प्रवर्तकत्वेन वर्तमानः क इति । अतः परिहारवाक्येऽपि यथाप्रश्नं ‘देहे’ इति वक्तव्यमेवेति सप्रयोजनं विशेषणम् । ‘कथमधियज्ञः’ इति प्रश्नस्तु सर्वयज्ञभोक्तृत्वतत्प्रवर्त-कत्वादेरधियज्ञो भगवान् इति प्रतिवचनाध्याहारेण परिहरणीयः ।
नन्वेष परिहारो भगवतैव कुतो नोक्त इति चेत्, उच्यते । ‘अधियज्ञोऽहम्’ इति यदाऽधि-यज्ञत्वेन भगवानुक्तः, तदा तस्य सर्वयज्ञभोक्तृत्वादेरधियज्ञत्वम् अर्जुनस्य सिद्धमेव । ‘भोक्तारं यज्ञतपसाम्’ इत्यादेरर्थस्य तेन श्रुतत्वात् । अधियज्ञस्य भगवतोऽन्यत्वपक्ष एव ‘कथम्’ इति पृष्टत्वात् । एवमालोच्य भगवता ‘कथम्’ इत्यस्य प्रश्नस्य परिहारः ‘अधियज्ञोऽहम्’ इत्यतः पृथङ्नोक्तः । मन्दान् बोधयितुं तु भाष्यकारः ‘सर्वयज्ञभोक्तृत्वादेरधियज्ञः’ इत्यध्याहृत्य प्रश्नं पर्यहार्षीदिति । यद्यधियज्ञः स्वयमेव, तर्हि कथं ‘साधियज्ञम्’ इति प्रागधियज्ञसाहित्यं भगवत उक्तम्– इति शङ्कामपाकर्तुं च परिहारवाक्ये ‘देहे’ इति विशेषणं सर्वप्राणिदेहस्थरूप-विशेषापेक्षया साहित्यमुक्तमिति तात्पर्यात् । ईश्वरदेहं व्यावर्तयितुम् ‘अत्र’ इति देहविशेषणम् । न हि लौकिकदेह इव स्वदेहे ईश्वरस्य पृथग्भावेन नियन्तृत्वमस्ति ।। ४ ।।
 
 गीताक्षरार्थस्तु- अन्तकाले ‘किमर्थं स्मर्तव्योऽसि ?’ इत्यस्य परिहार उच्यते अन्तकाल इति । प्रयाणकाले 
 
गीताक्षरार्थस्तु- तत्स्मरणेन तद्भावप्राप्तिः कथम् । इत्यतो व्याप्तिरुच्यते यं यमिति । अन्ते स्मरन् यः कलेवरं त्यजति स तं तं भावं याति । अन्तकाले स्मरणोपायः कथ्यते सदेति । तस्मिन् भावः अन्तर्गतं मनः तेन भावितः अतिवासितः संस्कृतः निरन्तरचिन्ताजाततद्गोचरस्मृतिजनक-संस्कारशालीत्यर्थः ।। ६ ।।
 गीताक्षरार्थस्तु- प्रकृतमनुसन्धीयते– तस्मादिति । निरन्तरमद्भावनाया मत्प्राप्तिहेतुस्मृति-जनकत्वात् मय्यर्पितमनोबुद्धिः सन्निति । अत्र बुद्धिर्मनोवृत्तिविशेषः । अत्रार्थे संशयाभावः ।। ७ ।। 
  गीताक्षरार्थस्तु- सदा तद्भावभावितत्वं स्पष्टीक्रियते अभ्यासेति । अभ्यासः आवर्तनमेव योगः उपायः, तद्युक्तेन अनन्यगामिना अनन्यविषयेण । श्रितादिषु गमिगाम्यादेरुपसङ्ख्यानात् समासः । ‘नान्यगामिना’ इति पाठेऽप्ययमेवार्थः । दिव्यं सृष्ट्यादिक्राडादियुक्तम्, पुरि शेते, पिपर्तीति वा पुरुषं प्राणिदेहे नियन्तृत्वेन वर्तमानम्, पूर्णं वा मामिति यावत् ।। ८ ।। 
  गीताक्षरार्थस्तु- ‘अन्तकाले कथम्भूतः स्मर्तव्योऽसि’ इति प्रश्नस्य ध्येयगुणकथनेन परिहारः श्लोकद्वयेनोच्यते कविमित्यादिना । कविं सर्वज्ञं पुराणम् ‘पुरा’ इत्यव्ययं चिरविप्रकृष्टकालमाह । ततः ‘तत्र भवः’ इत्यर्थे ‘सायं चिरम्’ इत्यादिना ट्युप्रत्यये ‘पुराणप्रोक्तेषु ब्राह्मणकल्पेषु’ इति निर्देशसामर्थ्यात् तुडागमाभावे च पुराणशब्दोऽतिविप्रकृष्टभूतकालसम्बन्धिनमर्थमाह । ‘पुराऽपि नवम् इति पुराणम्’ इति विवृतिकृतः । अनुशासितारं शिक्षकम् अणोरणीयांसं धातारं धारण-पोषणकर्तारम् अचिन्त्यरूपं साकल्येनाचिन्तनीयस्वरूपम्, आदित्यस्य वर्ण इव वर्णो यस्य तं तथोक्तम् । आदित्यवर्णश्चेच्छरीरित्वेन जन्मादिप्रसङ्गः ? इत्यत उक्तम् तमसः परस्तादिति ।। अव्यक्तात् परतः स्थितम् अप्राकृतविग्रहं मृत्युरहितं वा । तेन नोक्तदोष इति भावः ।। ९ ।।
भावरत्नकोशः -गीताक्षरार्थस्तु- वायुजयादियोगयुक्तानां मृतिकाले कर्तव्यमुच्यते विशेषतः प्रयाणकाल इति । ननु ‘अनुस्मरेद्यः स तं पुरुषमुपैति’ इत्यन्वयादेकस्य वाक्यस्य कथं भिन्नविषयत्वम् । उच्यते । एकस्मिन्नपि वाक्ये ‘योगबलेनैव भ्रुवोर्मध्ये प्राणमावेश्य’ इत्येतावन्मात्रं वायुजयादिप्रधानसाधक-विषयं प्रतिपत्तव्यम् । यथा ‘प्रातरुत्थाय’ इति श्रुतौ ‘न भृशं वदेत्’ इत्यादिकं किञ्चित्साधारणं किञ्चिदसाधारणम् । कुतो ‘योगबलेन’ इत्यादेर्वायुजयादिप्रधानसाधकविषयत्वमिति चेत् । वायुजयादिरहितानामपि ज्ञानभक्तिवैराग्यादिसम्पूर्णानां भवत्येव मुक्तिः । तद्वतां त्वीषज्ज्ञानाद्यसम्पूर्णानामपि वायुजयादिनिपुणानां तद्बलादल्पा किञ्चिच्छीघ्रगामिनी च सा भवतीति विशेषस्य प्रामाणिकत्वेन सर्वसाधारणत्वाभाव इति ।। १० ।।
–गीताक्षरार्थस्तु- वायुजयादियुतानां मरणकाले कर्तव्यमेव सध्येयं प्रपञ्च्यते यदक्षरमिति । यदक्षरं सर्वथा नाशरहितं वेदविदो वेदार्थतत्त्वज्ञाः यत् च वीतरागाः अपगतरागादिदोषाः यतयो यत्नवन्तः विशन्ति मुक्तौ, यत् च इच्छन्तो ब्रह्मचर्यं मनआदीनां ब्रह्मणि चरणं चरन्ति अनु-तिष्ठन्ति । तत् पद्यते गम्यते प्राप्यते मुमुक्षुभिरिति पदं गम्यं सङ्ग्रहेण प्रवक्ष्ये व्याख्यास्यामि ।।११।।
 गीताक्षरार्थस्तु– एवं ध्येयमुक्त्वा तत्स्मरणप्रकारः प्रपञ्च्यते सर्वेति । सर्वद्वाराणि प्राणवायुसञ्चरणद्वारभूतसुषुम्नाव्यतिरिक्तनाडीः संयम्य हृदि नारायणे मनो निरुध्य विष्णुविषयं कृत्वा । ‘मनो निरुध्य’ इत्यनेनैव सर्वेन्द्रियसंयमनं लब्धम् । तत्किं पुनरुच्यते ‘द्वाराणीन्द्रियाणि’ इति । मैवम् । वायुसञ्चरणद्वाराणां नाडीनामत्र ग्रहणात् । आत्मनः स्वस्य प्राणं प्राणवायुं मूध््नर्याधाय, ‘सुषुम्नानाडीमार्गेण ब्रह्मरन्ध्रे निधाय’ इति विवृतिकृत्सूक्तिः । योगधारणाम् आस्थितः अखण्डस्मृतिरूपयोगभरण एवाभियुक्तः ।। १२ ।।
गीताक्षरार्थस्तु– ओमित्येकम् अक्षरं वाचकं यस्य तद् ओमित्येकाक्षरं ब्रह्म परं ब्रह्म माम् ओमित्येकाक्षरं प्रणवं व्याहरन् एव अनुस्मरन् त्यजन् देहं यः प्रयाति स याति परमां गतिं परमगम्यं मामाप्नोति । न च ‘एकाक्षरवाच्यत्वाद् एकाक्षरं ब्रह्म’ इत्युत्तरप्रस्थाने व्याख्यानाद् अत्र प्रणवपरत्वेन कथं व्याख्यानमिति वाच्यम् । ब्रह्मपरत्वाप्रहाणेनैवेह प्रणवार्थकत्वाङ्गी-कारात् । अत एव न्यायदीपिकायां ब्रह्मशब्दस्य परब्रह्मण्येव मुख्यत्वान्न प्रतीत एवार्थ इत्येवकारः प्रयुक्तः ।। १३ ।। 
 गीताक्षरार्थस्तु– अन्तकाले स्मरणं नित्याभ्यासशालिन एव भवति । भवच्च तत् मत्प्राप्ति-हेतुरित्युच्यते अनन्यचेता इति । सततम् अनन्यविषयचित्तः यो नित्यशो मां स्मरति, ‘सततम्’ इति नैरन्तर्यम्, नित्यशः ‘सङ्ख्यैकवचनाच्च वीप्सायाम्’ इति शस् । नित्यमिति दीर्घ-कालत्वमभिसंहितमिति आहुः । नित्ययुक्तस्य नित्योपायवतः योगिनः परिपूर्णयोगस्य नित्योपायत्वेन सम्पूर्णयोगस्येत्यर्थः । तस्य ‘कृत्यानां कर्तरि वा’ इति षष्ठी । सुलभः अकृच्छ्रेण लभ्यः ।। १४ ।।
–गीताक्षरार्थस्तु- ‘स याति परमां गतिम्’ , ‘तस्याहं सुलभः’ इति द्वेधा वचनात् परमगतिः, भगवत्प्राप्तिश्च पृथक् फलमिति न मन्तव्यम् । किन्तूभयमपि मत्प्राप्तिरूपम् एकमेव फलम् इति भावेन स्वप्राप्तिः स्तूयते मामुपेत्येति । महात्मानः महान् आत्मा मनो ज्ञानं येषां ते तथोक्ता ज्ञानिनः । दुःखालयम् आध्यात्मिकादिदुःखकारणम् अशाश्वतम् अनवस्थितस्वरूपं पुनर्जन्म पुनर्देहयोगं नाप्नुवन्ति । एवं भगवत्प्राप्तिस्तुत्या परमगतिः मल्लाभश्च मत्प्राप्तिरूपकमेव फल-मित्युक्तम् । कुत इत्यत उक्तम् संसिद्धिं परमां गता इति । ये मामुपेतास्ते परमां सिद्धिं मोक्षलक्षणां हि गताः । न च मुक्तानां निर्बीजं जन्म सम्भवतीत्येवं तत्र स्वं प्राप्तानां जन्माभावे हेतुरयमुच्यते ।। १५ ।। 
–गीताक्षरार्थस्तु- महामेरुस्थब्रह्मसदनं जनलोकं चारभ्य परतः स्थितानामपि न पुनरावृत्तिः । अतः ‘मामुपेत्य पुनर्जन्म नाप्नुवन्ति’ इति किमुच्यते ? इत्यत उच्यते आब्रह्मभुवनादिति ।। सत्यम् । आब्रह्मसदनाद् एवम् आजनाच्च अर्वाग् भवा एव लोकाः तत्रत्या जनाः पुनरावर्तिनः, परे त्वपुनरावर्तिन इति । तथाऽपि नोक्तमयुक्तम् । यतस्तेषु लोकेषु स्थितं माम् उपेत्य अवस्थितस्य पुनर्जन्म न विद्यते इति ।। १६ ।। 
–गीताक्षरार्थस्तु– ‘मां प्राप्यावस्थितानां तु न पुनरावृत्तिः’ इति प्रतिज्ञामात्रेण प्रागुक्तमर्थं स्थापयितुम् अशेषसृष्टिप्रलयादिकारणत्वरूपसामर्थ्यम् आत्मनो वक्तुम् उपोद्घात उच्यते सहस्रेति । सहस्रशब्दोऽत्र न दशशतवाची, किन्तु ततोऽपि बह्वर्थपरः । यद् ये जनाः सहस्रयुगपर्यन्तं बहुसहस्रयुगानि पर्यन्तः अवसानं यस्य तत् तथा द्विपरार्धात्मकम् अहर्विदुः युगसहस्रां तां बहुसहस्रयुगादधिकां द्विपरार्धप्रलयात्मिकां रात्रिं च ब्रह्मणः परब्रह्मणः विदुः, त एवाहोरात्रविदः । परब्रह्मणः कूटस्थनित्यस्यापि सृष्ट्यादिसव्यापारनिर्व्यापारावस्थे रात्राविव प्रलयकाले प्रवृत्त्यभावाद्, अह्नीवान्यदा प्रवृत्तिसद्भावाद् अहोरात्रत्वेनोपचर्यत इत्याकरादौ स्फुटम् ।। १७ ।।
–गीताक्षरार्थस्तु– ततः किम् । इत्यत उच्यते अव्यक्तादिति ।। ‘मामुपेत्य’ इत्युक्तस्यार्थस्य ‘यं प्राप्य न निवर्तन्ते’ इत्यव्यक्तविषयतया परामर्शात्, ‘अव्यक्तं परमं विष्णुम्’ इति पुराणे प्रयोगाच्चाव्यक्तो भगवान् । तस्माद् अहरागमे द्विपरार्धावसाने, सृष्टिकाल इति यावत् । ‘व्यज्यन्ते’ इति व्यक्तयः सृज्यपदार्थाः प्रभवन्ति उत्पद्यन्ते, रात्र्यागमे अव्यक्तसञ्ज्ञके अव्यक्त इति सञ्ज्ञा यस्य सोऽव्यक्तसञ्ज्ञकः, ‘आपोऽन्यतरस्याम्’ इति ह्रस्वः, शैषिकः कः । एतस्मिन् प्रलीयन्ते ।। १८ ।।
–गीताक्षरार्थस्तु- महामहिमस्थापनायोक्तौ सृष्टिलयौ न सकृदेव तस्मादित्युच्यते भूतग्राम इति । यो व्यक्तिशब्देनोक्तो भूतग्रामः ब्रह्मादिचेतनाचेतनसमुदायः, स एवायम् अहरागमे ‘प्रभवति’ इत्युक्तोत्पत्तिमनूद्य लय उच्यते । भूत्वा उत्पद्य रात्र्यागमे अवशो भगवद्वशः सन् तत्र प्रलीयत इति ।। १९ ।।
 गीताक्षरार्थस्तु- भूतग्राम इव किं भगवानप्युत्पत्त्यादिमान् ? नेत्युच्यते पर इति द्वाभ्याम् । अव्यक्तो भगवांस्तु तस्मात् उत्पत्तिलयोपेताद् व्यक्ताद् भूतग्रामाद् अन्यो विलक्षणो भावयतीति भावः स्वतन्त्रः पदार्थः ।‘सृष्टिः स्थितिश्च संहारो भावनं समुदाहृतम् । तद्यः करोति पुरुषः स भाव इति कीर्तितः ।।’ इति वचनादिति विवृतिकृत्सूक्तिः । परः उत्तमो यः सनातनः चिरन्तनः भूतेषु सर्वेषु नश्यत्सु अपि न विनश्यति ।। २० ।।
–गीताक्षरार्थस्तु– सर्वात्मना प्रभवप्रलयाभावाद् अव्यक्तोऽक्षर इत्युक्तः ‘तस्मादक्षरं तस्मा-दक्षरम्’ इत्यादिशास्त्रेषु, तं परमां गतिमाहुः । सा च परमगतिर्भगवल्लाभरूपैवेत्युक्तार्थस्मरणाय यं प्राप्य न निवर्तन्ते तन्मम धाम स्वरूपमित्युक्तम् ।। २१ ।। 
गीताक्षरार्थस्तु- एतादृशी भगवत्प्राप्तिः केन साधनेन स्यात् ? इति शङ्कापनोदाय भक्ते-र्भगवत्प्राप्तिसाधनत्वं ‘भक्त्या युक्तो योगबलेन च’ इत्यत्रोक्तम् । तत्र योगादिसाधनैः सहोक्तत्वेन तत्साम्यशङ्कायाम्, साधनेषु भक्तेरेवोत्तमत्वं वक्तुम्, पुनरत्र भक्तेः साधनत्वमुच्यते पुरुष इति । अनन्यया अनन्यसाधारण्या भक्त्या तु भक्त्यैैव लभ्यः प्राप्यः । ‘परमया’ इत्यनुक्तावपि पुनः साधनोक्तिबलादेव तल्लाभ इति ज्ञातव्यम् ।। २२ ।।
–गीताक्षरार्थस्तु– यत्कालाग्निज्योतिर्धूमलोकाभिमानिदेवताधिष्ठितमार्गाभ्यां गता आवृ-त्त्यनावृत्ती गच्छन्ति ता उच्यन्ते यत्रेत्यादि त्रिश्लोक्या ।। यत्र यत्कालाभिमानिदेवताऽधिष्ठित-मार्गेषु धूमादिलोकाभिमानिदेवताऽधिष्ठितमार्गेषु च मृत्यनन्तरं च प्रयाता योगिनः ज्ञानयोगिनः कर्मयोगिनश्च अनावृत्तिम् आवृत्तिं चैव यान्ति तं कालं कालाभिमानिदेवताधिष्ठितमार्गम् । अग्निज्योतिर्धूमानाम् अकालत्वेऽपि कालाभिमानिनां बाहुल्याद् अल्पसलिलयुतपयसि पयःपदस्य सलिलोपलक्षकत्ववत् कालपदस्येतरगम्यदेवताधिष्ठितमार्गोपलक्षकत्वाशयेन ‘कालम्’ इत्येवोक्तम् ।। २३ ।।
 ता देवता उद्देशेन निरूप्यन्ते अग्निरिति । अत्राग्निशब्देनाग्निनामा प्रधानवह्निपुत्रो गृह्यते । ज्योतिःशब्देन त्वर्चिर्नामाऽग्निपुत्र एव ग्राह्यः । तावुभावप्येकरूपौ, एकपुरस्थौ चेति सूत्रभाष्ये स्फुटम् । तेन ‘तेऽर्चिषमभिसम्भवन्ति’, ‘अर्चिरादिना तत्प्रथितेः’ इत्यादौ अर्चिर्नामक-ज्योतिषः प्रथमप्राप्यत्वावगमाद् अत्र कथमग्नेः प्रथमप्राप्यत्वोक्तिरिति चोद्यं निरस्तम् । प्राप्यलोकभेदाभावात् । आह– च ‘एकस्मिंस्तु पुरे संस्थो द्विरूपोऽग्नेः सुतो महान्’ इति प्राप्तिक्रमापेक्षया चाग्निर्ज्योतिरित्युक्तिः । तथा च भाष्यम् ‘अग्निं प्राप्य ततश्चार्चिः’ इति । अहः अहरभिमानिनी देवता, अभिजित्कालाभिमानिदेवता चात्र ग्राह्या । शुक्लः शुक्लपक्षाभिमानि-देवता । अत्र पौर्णिमास्यभिमानिदेवताऽपि ज्ञातव्या । षण्मासाः षण्मासाभिमानिन्यो देवताः, उत्तरायणं तदभिमानिनी देवता षण्मासदेवतातोऽन्या । तत्र उक्तदेवताधिष्ठितमार्गेषु ।। २४ ।। 
– ‘धूमः’ इत्यत्र धूमादिशब्दैर्दशदेवता उच्यन्ते । तत्र तत्त-द्देवताधिष्ठितमार्गेषु । चान्द्रमसं चन्द्रमसि भवं ज्योतिः प्रकाशं योगी इष्ट्यादिकारी ।। २५ ।।
– निरयमार्गं प्राप्तस्यापि कालभेदेन स्वर्गमार्गगमनमिव धूमादिमार्गं गतस्यापि कदाचिदर्चिरादिमार्गगमनमपि व्यत्यस्यास्ति किम् ? इति शङ्कां परिहर्तुं मुक्तौ मार्गौ निगमनेन व्यवस्थाप्येते शुक्लकृष्ण इति । शुक्ला च कृष्णा च त एव ह्रस्वत्वेन शुक्लकृष्णे, ज्ञानलक्षणप्रकाशसाध्यत्वाद् अर्चिरादिः शुक्ला गतिः, तदभावात् कर्मसाध्यत्वाच्च धूमादिगतिः कृष्णा । जगतः ज्ञानकर्मिलोकस्य शाश्वते शाश्वत्यौ सदैकप्रकारे, न तु कदाऽपि व्यत्यस्ते । तत्र एकया शुक्लगत्या अर्चिरादिमार्गेण, अन्यया कृष्णगत्या धूमादिमार्गेण ।। २६ ।।
– एवं ‘किं तद् ब्रह्म’ इत्यादिप्रश्ननिर्णयद्वारेण अवधारितम् अक्षराख्यपरब्रह्म, तत्प्राप्त्यनुकूलमार्गादिकं च विदुषः सर्वातिशायि फलं निगद्यते वेदेष्विति ।। सम्यगधीतेषु वेदेषु यज्ञेषु साद्गुण्येनानुष्ठितेषु तपस्सु कायक्लेशात्मकचान्द्रायणादिषु सुतप्तेषु दानेषु सत्पात्रे प्रतिपादनेषु यत् पुण्यफलं प्रदिष्टं शास्त्रेणोपदिष्टं तत् सर्वमत्येति अतिक्रामति न गणयति । इदम् अक्षराख्यब्रह्मस्वरूपं तत्प्राप्तिमार्गादि विदित्वा उक्तरीत्या परिज्ञाय स्थितो योगी परम् उत्कृष्टं दिव्यम् आद्यम् आदौ भवं कारणं स्थानं वैष्णवं पदम् उपैति प्रतिपद्यते च इति ।। २८ ।।
   भावरत्नकोशः (सु. टि.)गीताश्लोकाक्षरार्थस्तु -राजेव राजा प्रधानम्, राजा चासौ विद्या चेति राजविद्या । विद्यानां प्रधानमिति यावत् । राजगुह्यम् गूहनीयेषु प्रधानं पवित्रं पावनम् । अत एव उत्तमम् । धर्म्यं सर्वस्य जगतो धारको भगवान् धर्मः, ‘तस्मादनपेतं तद्विषयम्’ इत्यर्थे धर्मशब्दाद् यत्प्रत्ययः । सर्वजगद्धारकभगवद्विषयकं प्रत्यक्षावगमम् अक्षेषु इन्द्रियेषु नियमनाय प्रतिस्थितं ब्रह्म प्रत्यक्षम्, अवगम्यते साक्षात्क्रियत अनेनेत्यवगमम् । साक्षात्कारानुकूलशास्त्रजनितपरोक्षज्ञानम् । ‘ग्रह वृ दृ निश्चिगमश्च’ इति गमेः करणे अप्प्रत्ययः । अप्प्रत्ययान्तस्य ‘घञबन्तः’ इति पुंलिङ्गत्वानुशासनेऽपि, इह ‘लिङ्गमशिष्यम्’ इति वचनात् तन्नाश्रितम् । वस्तुतस्तु ‘घञबन्त’ इति सूत्रे ‘भावार्थ एवेदम् । नपुंसकत्वविशिष्टे भावे क्तल्युड्भ्याम्, स्त्रीत्वविशिष्टे  तु भावे क्तिन्नादिभिः बाधेन, परिशेषात् । कर्मादौ तु घञाद्यन्तमपि विशेष्यलिङ्गम् । ‘सम्बन्धमनुवर्तिष्यते’ इति भाष्यात्’ इत्याधुनिकवचनात् करणे अप्प्रत्ययान्तोऽप्यवगमशब्दः नपुंसकलिङ्ग एव युक्त इति । प्रत्यक्षस्य ब्रह्मणोऽवगमम् । एवं च ‘धर्म्यम्’ इत्यनेन न पौनरुक्त्यम् । ‘धर्म्यम्’ इत्यस्य ‘भगवद्विषयकम्’ इत्यर्थात्, ‘प्रत्यक्षावगमम्’ इत्यस्य च ‘ब्रह्मापरोक्षज्ञानसाधनपरोक्षज्ञानम्’ इत्यर्थकत्वात् । कर्तुं सुसुखं सुकरम् अव्ययम् अव्ययमोक्षफलकम् । ‘इदं ज्ञानं प्रवक्ष्यामि’ इति प्रस्तुतं ज्ञानम् इह भावे ल्युटि प्रथमान्तं संयोज्यम् । ‘एवं प्रशस्तम्’ इति स्तुतिमात्रपरत्वादस्य श्लोकस्य क्रियाभिसन्धाभावो न दोषाय ।। २ ।।
भावरत्नकोशः (सु. टि.)गीताश्लोकाक्षरार्थस्तु- प्रतिज्ञातं ज्ञानमुच्यते– मयेत्यादिना ।। अव्यक्ता  अतीन्द्रिया मूर्ति   देहो यस्य स तथा तेन, मया इदं चराचरात्मकं सर्वं जगत् ततम् व्याप्तम् । जगद्व्यापी चेत् त्वं तर्हि सर्वत्र किं न दृश्यसे ? इत्याशङ्कापनोदाय  ‘अव्यक्तमूर्तिना’ इत्युक्तम् ।  मत्स्थानि मयि उपजीवनेन स्थितानि । चशब्द तुशब्दार्थः । अहं तेषु भूतेषूपजीवनेन नावस्थितः । ‘ततम्’ इत्युक्त्या जगत आधारत्वं स्वस्याधेयत्वं च प्रतीतम् । तत्प्रतीतिं  निरसितुम् ‘मत्स्थानि’ इत्युक्तमिति स्वामिनः ।। ४ ।।
 भावरत्नकोशः (सु. टि.) ‘भूतानि मयि स्थितानि’ इत्युक्तौ अर्जुनस्य हृदये काचन शङ्का प्राप्ता ‘यथा पृथिव्यां स्थितानि भूतानि स्पर्शनेन्द्रियेण तां ज्ञात्वा, अन्योन्यधर्मसङ्क्रान्तिमासाद्य च वर्तन्ते, तथा वर्तन्ते चेत्, अनुपलम्भबाधः’ इति, तामिमां शङ्कां परिहर्तुमुच्यते– न च मत्स्थानीति ।। मयि स्थितत्वेऽप्यन्योन्यधर्मसङ्क्रान्तिमासाद्य न तिष्ठन्ति । मम स्पर्शनाद्यवेद्यत्वादेर्न स्पृश्यः । ‘स्पर्शनेन’ इत्यादिमानसिद्धतयाऽचिन्त्यशक्तेरसङ्गतत्वात्, इति भावेनोक्तम्– ऐश्वरम् ।। ईश्वरस्यायं स्वरूपभूतः ऐश्वरः, तं योगं सामर्थ्यं मम पश्य इति । ‘अव्यक्तमूर्तिना’ इति मूर्तावुक्तायां साऽस्मदादीनामिव भिन्ना, इति भ्रमनिरासार्थं स्वलक्षणं भूताधारत्वादिकं स्वदेहस्याप्युच्यते– भूतभृदिति ।। ममात्मा देहः भूतभावनः भूतानि भावयति  उत्पादयतीति व्युत्पत्त्या सर्वभूतानामुत्पादयिता । प्राग्भूताधारत्वादिकं स्वस्योक्तम् । अत्र पुनः, उक्तभेदभ्रमनिरासार्थं देहस्योच्यत इति न पुनरुक्तिः । किञ्च भगवत उक्तभूताधारत्वानुवादेन भूतोत्पादकत्वस्याधिकस्यात्र निरूपणं क्रियत इति न पुनरुक्तिः । अयं चार्थो भूतभावनत्वस्याधिकस्योक्तेश्च न पुनरुक्तिरिति टीकातोऽवगम्यते ।। ५ ।।
 भावरत्नकोशः (सु. टि.) ‘तत्र स्थितत्वेऽप्यन्योन्यधर्मासङ्क्रान्ति’ इत्येतद् दृष्टान्तेनोपपाद्यते– यथेति ।। नित्यं सदा आकाशे स्थितः । तत्रावस्थानं च नैकदेशेन, किन्तु सर्वत्र गतः । सर्वत्रपन्नयोरुपसङ्ख्यानात्  सर्वत्रशब्द उपपदे गमेर्डः । एवंविधोऽपि महान् वायुः  नाकाशधर्मं निःस्पर्शत्वादिकम् आप्नोति । तथा सर्वाणि भूतानि मत्स्थानि अपि  अन्योन्यधर्मसङ्क्रान्तिरहितान्येव  तिष्ठन्ति   इति  उपधारय  अवधारयेति ।। ६ ।। 
भावरत्नकोशः (सु. टि.) गीताश्लोकार्थः -‘सर्वभूतानि’ इत्यादेः ‘बहुधा विश्वतोमुखम्’ इत्यन्ताया नवश्लोक्या अक्षरार्थस्तु- प्रतिज्ञातज्ञानप्रदर्शनाय ‘मया’ इत्यादिना भगवतो व्याप्तत्वसर्वाधारत्वाद्युक्त्वा ‘न च’ इत्यादिश्लोकद्वयेनोपपाद्य च, अधुना प्रतिज्ञातज्ञानप्रदर्शनार्थं भगवतः प्रलयादिकारणत्वं प्रपञ्च्यते– सर्वभूतानीति ।। सर्वाणि भूतानि सशरीरजीवजातानि कल्पक्षये प्रलयकाले मामिकां मदधीनां प्रकृतिं त्रिगुणात्मिकां यान्ति तत्र लीनानि भवन्ति । पुन च तानि कल्पादौ सृष्टिकाले विशेषेण विविधतया च सृजामि इत्युक्तमेव ।। ७ ।। 
भावरत्नकोशः (सु. टि.) सृष्टौ साधनत्वेन प्रकृतेरनुक्तेर्विनैव साधनं सृजति किम् ? इति शङ्कां निरसितुं विशदीक्रियते– प्रकृतिमिति ।। प्रकृतिमवष्टभ्य उपादानतयोपादाय कृत्स्नं भूतग्रामं विसृजामि । तस्यापि चेतनाचेतनत्वेनासृज्यत्वमेव किन्न स्यात् ? इत्यत उक्तम्– अवशमस्वतन्त्रमिति ।। कुतोऽस्वातन्त्र्यम् ? प्रकृतेर्वशात् प्रकृत्यधीनत्वादिति । तर्हि प्रकृतिविकलस्य सृश्व््यादावसामर्थ्यमेव किम् ? इति प्रतीतिं निरसितुम्  स्वां स्वाधीनाम् इत्युक्तम् । यथा कश्चित्पादेन गन्तुं समर्थोऽपि लीलया दण्डमवष्टभ्य गच्छति, तथा लीलयैव प्रकृत्यवष्टम्भः, न तु केवलस्य सामर्थ्याभावात् । तथा चाहुः- ‘साधनानां साधनत्वं यदात्माधीनमिष्यते । तदा साधनसम्पत्तिरैश्वर्यद्योतिका भवेत्’ इति भावः ।। ८ ।। 
 भावरत्नकोशः (सु. टि.)
सकलजगत्सर्जनादिकर्मणि व्यापृतमतस्तव देवदत्तस्येव कर्मलेपः प्रसज्येत इत्यत उच्यते नचेति । तानि कर्माणि जगत्सर्जनोपसंहरणादीनि न निबन्धन्ति । अत्र हेतुः– उदासीनवदासीनमिति । वस्तुतोनुदासीनोप्यहं उदासीनसदृश आसे तमित्यर्थः । किन्नामोदासीसादृश्यं वतिना बोध्यं तवेत्यत उक्तम्-असक्तमिति । उदासीनस्य कर्मसु यथा सक्तिः आदर आयासो नास्ति तथा मम सर्वकर्म कुर्वतोपि तत्र सक्तिशब्दतात्पर्यगोचरायासो नास्ति । यस्य असक्त्यैव सर्वकर्मसक्तिः कुतस्तस्य सर्वकर्मबन्धः ।
 भगवतोदासीनसादृश्यं स्वयमेव व्याख्यातम् । तदज्ञात्वा, ‘क्रियाऽभाव एवोक्तः’ इति मत्वा  शङ्कितम्  । पुरा ‘प्रकृतिं स्वामवष्टभ्य विसृजामि’ इत्युक्तम् । इदानी तु ‘उदासीनवत्’ इति निष्क्रियत्वमुच्यते । एवं तर्हि प्रकृतिरेव सूयते । त्वयि तु तत्सन्निधानात् कर्तृत्वोपचारमात्रमित्यापन्नमिति । तदेतन्निवृत्त्यर्थमुच्यते– मयेति ।। कार्यमधिकृत्याक्षाणि यस्य सोऽध्यक्ष इत्यध्यक्षशब्देन प्रकृतिसूतेद्रष्टा अहमेवेत्युच्यते । तृतीयया च तत्प्रयोजककर्ता चाहमेव, न तु तस्याः स्वातन्त्र्यमिति प्रकृतिसूतेर्द्रष्टा तत्प्रयोजककर्ता च । मया प्रकृतिः सचराचरं जगत् सूयते उत्पादयति । न केवलं प्रकृतिसूतेर्द्रष्टा प्रयोजककर्ता चाहम्, किन्तु जगत्कर्ता चास्मीत्युच्यते– हेतुनेति ।। कर्तृरूपकारणभूतेनानेन मया जगत् विविधतया परिवर्तते पुनःपुनर्जायते ।। १० ।। 
  यदि त्वमेव जगतः सृश्व्स्थितिसंहाराणां कर्ता तर्हि केचित्  कथं  त्वामवजानन्ति ? किञ्च ते फलं प्राप्नुवन्ति ? न किमप्यनिष्टं तेषाम् । ‘अतोऽहमेव कृत्स्नजगतः कर्ता’ इति प्रागुक्तमयुक्तम् ? इत्यत उच्यते– अवजानन्तीति ।। मूढाः मानुषीं तनुमाश्रितम् ‘मनुष्यदेहमधिष्ठाय स्थितम्’ इति भ्रान्त्यनुवाद एवायम् । मामवजानन्ति अवमतया जानन्ति । मूढत्वस्यैव विवरणम्- भूतं सर्वदा विद्यमानं महत् देशतो व्याप्तिमन्तम् ईश्वरं गुणपूर्णं मम भावं याथार्थ्यमजानन्त इति । अन्यथा योजनं तु ‘भूतं महदीश्वरं च’ इति भाष्याद्यननुगुणम् । भावप्रदीपिकायाम् ‘भूतानां महेश्वरम्’ इत्यप्यर्थान्तरमुक्तम् ।। ११ ।। 
 भावरत्नकोशः (सु. टि.)
 ‘किञ्च तेषां फलम्’ इति प्रश्नस्योत्तरमुच्यते– मोघाशा इति ।। वृथाशाः । भगवद्द्वेषिभिराशासितम् आमुष्मिकं न किञ्चिदाप्यत इति भावः । मोघानि  व्यर्थानि कर्माणि  यज्ञादीनि येषां ते तथोक्ताः । युद्धादिकर्मणां साफल्यदर्शनेऽपि, यज्ञादिकर्माणि न तेषां फलमावहन्तीत्यर्थः । मोघं ज्ञानं तत्त्वविषयं येषां ते मोघज्ञानाः । तत्त्वज्ञानमेव तेषां नास्तीति कथं तस्य मोघत्वमुच्यत इति चेन्न । केनापि ब्रह्मरुद्रादिभक्त्याद्युपायेन तेषां ज्ञानमेव नोत्पद्यते । ‘सर्वथाऽपि तु त एवोभयलिङ्गात्’ इति हि सूत्रमिति । ज्ञानपदोपलक्षित आमुष्मिकः पुरुषार्थो न कश्चित्तैराप्यत इति तात्पर्यात् । कुतोऽज्ञानं तेषाम् ? यतः विचेतसः विपरीतज्ञानाः ।।ननु भगवन्तमवजानतामपि चैद्यादीनां ‘द्वेषाच्चैद्यादयो नृपाः’, ‘तद्गतिं गताः’ इति भागवतादौ महापुरुषार्थो मुक्तिरुच्यत इति चेन्न । उक्तवचनानां भक्तप्रियत्वज्ञापनार्थत्वस्य नित्यध्यानस्तुत्यर्थत्वस्य च भाष्यादौ स्थापितत्वादिति । ननु मौढ्यान्मिथ्याज्ञानं भवतु । प्रज्वलनात्मको द्वेषस्तु तेषां कुत इति शङ्कां परिहर्तुम्, अन्येषामविद्यमानमौढ्यमेव तेषां कुतः ? इति शङ्कानिरासार्थं वा द्वेषे मूलकारणमुच्यते– राक्षसीमिति ।। मोहोऽस्याः कार्यत्वेन अस्तीति मोहिनी, तां बुद्धिभ्रंशकरी राक्षसीम् आसुरी प्रकृतिं स्वभावं श्रिताः आश्रिताः दैत्याः, रक्षांसि, पिशाचकाः, मर्त्याधमाश्चेति चतुर्विधास्तमोयोग्याः मामवजानन्तीति सम्बन्धः ।। १२ ।।
भावरत्नकोशः (सु. टि.)ननु ‘राक्षसादिस्वभावा एव द्विषन्ति, नेतरे’ इत्येवं विवेकः कुत इत्याकाङ्क्षायां यतो राक्षसादिभ्य इतरे न द्विषन्तीति वक्तुम् उत्तमजीवानां स्वरूपं कथ्यते द्वेषाभावोपपादनार्थम्– महात्मानस्त्विति ।। दैवी प्रकृतिं मुक्तियोग्यस्वभावं महान् आत्मा  मनो येषां ते महात्मानः महापुरुषा तु भूतादिं भूतानां कारणम् अव्ययं मां ज्ञात्वा निश्चितपरोक्षतत्त्वा इति यावत् । अनन्यमनसः मदेकचित्ताः सन्तो मां भजन्ति ।। १३ ।।
इतिकर्तव्यताविशेषोक्त्या  भजनमेवोच्यते– सततमिति ।। यतन्तः भगवज्ज्ञानाय प्रयतमानाः व्रतं नियमः नित्ययुक्ताः सदा मय्येव मनोयोगसम्पन्नाः सन्तो मामुपासते ।। १४ ।।
अन्येऽपि च महात्मानः ज्ञानयज्ञेन यजन्तः पूजयन्तो मामुपासते श्रवणमननध्यानानि नित्यमनुतिष्ठन्तः सन्तः एकत्वेन ‘सर्वत्र स्थितो नारायण एक एव’ इति भावनया पृथक्त्वेन सर्वतो वैलक्षण्येन बहुधा शुक्लनीलपीतादिरूपवत्त्वेन च मामुपासते । यद्वा बहुधा ‘दैवमेवापरे यज्ञम्’ इत्यादिचतुर्थाध्यायोक्तदिशा बहवः उपासकाः विश्वतोमुखं सन्तं भगवन्तम् उपासते । अत्र पक्षे धाप्रत्ययो न विधार्थे, किन्तु स्वार्थ इति ।। १५ ।।
 ‘अहं क्रतुः’ इत्यादिचतुःश्लोक्यक्षरार्थस्तु- प्रतिज्ञातं विज्ञानमुच्यते– अहं क्रतुरित्यादिना ।। दीक्षा,प्रायणीय,उदयनीय, सवनत्रयअवभृथात्मकोऽग्निष्टोमादिसंस्थाको ज्योतिश्वेमाश्वमेधादिरूप क्रतुः । तत्सत्ताप्रतीत्यादिकारणत्वात्, तद्भोक्तृत्वात्, तत्रोपास्यत्वाच्च ‘अहम्’ इत्याद्यभेदव्यपदेश इति ‘रसोऽहम्’ इत्यादेरिव व्याख्यानं द्रष्टव्यमिति टीकातोऽभिदिष्टः । देवतोद्देशेन द्रव्यपरित्यागरूपो यज्ञोऽप्यहमेव । यज्ञक्रतुशब्दयोः सामान्यविशेषभावविवक्षया भेदः । अत्र क्रतुयज्ञशब्दौ क्रियाविशेषवाचिनौ । क्रियावांश्च यजमानः । तन्नियमनादिनैव क्रियानियमनादेः प्राप्तावपि ‘रसोऽहमप्सु’ इत्यादाविव क्रत्वादिगतक्रतुत्वादिधर्मनियन्तृत्वस्य, यजमानधर्मभूतक्रियान्तरापेक्षया क्रतौ श्रेष्ठत्वनियन्तृत्वस्य च विशेषतो भगवत्कर्तृकत्वं बोधयितुमुपात्तौ । स्वधा पित्रन्नम्, औषधम् ओषधिप्रभवमन्नम्, व्याध्युपशमनार्थभेषजं वा । मन्त्र ‘तच्चोदकेषु मन्त्राख्या’ इत्युक्तलक्षणो वेदभागः  याज्यापुरोनुवाक्यादि । आज्यमहमेव । अग्निः आहवनीयादिः हुतं हवनम्, हवनकर्म वा । आज्येतरद् हविः ।। १६ ।।
अस्य जगतः पिता जनयिता । माता जनयित्री । धाता पोषकः । पितामहः पितृपिता ।  वेद्यं वेदितव्यं वस्तु । पवित्रं पावनं वस्तु । ओङ्कारः ओङ्कारत्वसर्वगुणाधारवस्तुवाचकत्वशक्तिनियन्तृतया तच्छब्दवाच्यः प्रणवोऽप्यहमेव । ऋक्सामयजुश्च ऋक्त्वादिनियन्ताऽपि अहमेव ।। १७ ।।
 भावरत्नकोशः (सु. टि.) 
यत्तु  अत्र ‘प्रभवप्रलयस्थानं  यस्य कस्यचित् यत्र कुत्रचिद् उत्पत्तिप्रलययोर्यत् स्थानं तदप्यहमेव’ इत्यैकपद्येन रामानुजस्य व्याख्यानं तत् ‘प्रलयकाले संहर्तृत्वात् प्रलयः’ इति तात्पर्यनिर्णये ‘प्रलयः’ इत्यनुवादेनैव दूषितम् । ‘अहं क्रतुः’ इत्यादौ क्वापि समासार्थतया भगवतोऽनुक्तेः अत्र  तेनोक्त इत्यत्र नियामकाभावात् । अपि च शङ्करश्रीधरादिभिः ‘प्रभवः’ ‘प्रलयः’ इत्येव पदविभागेन व्याख्यातमिति तथैव व्याख्यानं युक्तमिति । तिष्ठन्त्यत्रेति स्थानम् । संहारकाले जगदत्र निधीयत इति जगतो निधानम्् अप्यहमेव । अव्ययं बीजं व्यञ्जकं वस्तु ।।
गम्यते अवगम्यते ममुक्षुभिरिति गतिः मुमुक्षुज्ञेयं वस्तु अहमेव । भरणकर्तृत्वाद् भर्ता, प्रभुः स्वामी साक्षी साक्षादीक्षिता, जगतो निवासः आवासस्थानं शरणम् आश्रयः संसारभीतस्य, मुक्ताश्रय इति यावत् । सुहृत् प्रत्युपकारमनपेक्ष्योपकुर्वन्, प्रभवप्रलययोः सत्ताप्रतीत्यादिकारणत्वात् तद्भोक्तृत्वाच्च प्रभवः प्रलयश्च अहमेवेत्यर्थः सप्तमे भाषितः ।।१८ ।।
 तपामि सूर्यादौ स्थितः सन्, वर्षं वृष्टिम्, अमृतसत्तादिकारणत्वात् तद्भोक्तृत्वाच्च अमृतम् । अमृतम्  अमरणम्, मृत्युर्मरणमिति वा । इन्द्रियेषु स्थित्वा तेषां देहधारणेन मृतिं परिहरतीति अमृतम् । ‘प्रलयकालादन्यदाऽपि संहर्तृत्वान्मृत्युः’  इति  तात्पर्यनिर्णये  । सत् कार्यम्, असत् कारणं चाहमेवेति ।। १९ ।। 
गीताश्लोकाक्षरार्थस्तु- ‘अहं क्रतुः’ इत्यादिना सर्वक्रत्वादिभोक्तृत्वमपि भगवतोऽभिसंहितम् । तत्र यदि सर्वत्र भोक्ता भगवांस्तर्हि भागवतादीनां त्रैविद्यादीनां च फलसाम्यमेव स्यात् ? भगवद्भोगनिमित्तकत्वात् फलस्य, इत्यभिप्रायेण प्रश्ने, उत्तरम्– त्रैविद्या इत्यादि ।। तिस्रो विद्याः ऋग्यजुस्सामलक्षणा येषां ते त्रिविद्याः, त एव प्रज्ञादित्वात् त्रैविद्याः,  विष्णुं सर्वोत्तमं ज्ञात्वाऽपि त्रय्यां मुखतः प्रतीयमानं स्वर्गाद्युद्देश्यकान्यदेवतायजनं बुद्ध्वा तथैवानुष्ठाय, अन्ते विष्णौ समर्पणं कुर्वाणा इत्यर्थः । मां यज्ञैरिष्ट्वा अन्ते मयि समर्प्य, सोमपाः पूतपापाः यज्ञशिष्टसोमरसपानेन शोधितकल्मषा इति यावत् । स्वर्गतिं स्वर्गादिफल प्रार्थयन्ते । ते च पुण्यं पुण्यप्राप्यसुरेन्द्रलोकम् आसाद्य प्राप्य दिवि स्वर्गे दिव्यान् उत्तमान् देवभोगान् देवभोगसदृशान् अश्नन्ति भुञ्जते ।। २० ।।
 भावरत्नकोशः (सु. टि.)
 ततश्च ते यजमानाः तं प्रार्थितं विशालं विपुलं स्वर्गलोकं तत्र भवं भोगं भुक्त्वा पुण्ये भोगप्रापके क्षीणे सति मर्त्यलोकं विशन्ति । पुनरपि एवम् एव त्रय्या विहितं धर्ममनुप्रपन्ना अनुसृताः कामकामाः कामान् भोगान् कामयमानाः गतागतं यातायातं लभन्ते ।। २१ ।।
 भावरत्नकोशः (सु. टि.)
 एवं त्रैविद्यानां पुनरावृत्तिफलमभिधाय भागवतानां भगवद्भजनेन अपुनरावृत्तिपुरुषार्थलक्षणमोक्षफलमुच्यते–  अनन्या इति ।। अविद्यमानम् अन्यत् चिन्तनीयं येषां ते अनन्याः ‘अन्यदचिन्तयित्वा’ इति यावत् । मां चिन्तयन्तो ये जनाः पर्युपासते सम्यक् स्वस्वयोग्यगुणगणम् उपसंहृत्योपासते तेषामहं नित्याभियुक्तानां नित्यम् अभितः ेसर्वतः सर्वस्मिन् देशे, शरीरेन्द्रिय मनोभिर्वा युक्तानां  भगवत्सेवोद्युक्तानां योगक्षेमं योगेन अप्राप्तप्राप्तिलक्षणेन सहितं क्षेमं स्थितस्य परिपालनम् अपुनरावृत्तिपुरुषार्थं वहामि प्रापयामि । यद्यप्यहमेव सर्वयज्ञानां भोक्ता । तथापि त्रैविद्यानुष्ठितं मद्भजनम् अज्ञानसम्भिन्नमिति तत्फल फल्गु पुनरावृत्तिमच्च । मद्भजनं मोक्षफलकत्वात् त्रैविद्यानुष्ठितान्यदेवताभजनाद् उत्कृष्टफलकमिति ‘किं फल समम्’ इति प्रश्नः परिहृत इति ।। २२ ।। 
  ‘येऽप्यन्यदेवताभक्ताः’  इत्यादिषट्श्लोक्या अक्षरार्थस्तु- भगवद्भोगनिमित्तं हि फलम् । स चेत् सर्वत्र समस्तदा सर्वेषां फलसाम्येन भाव्यम् । तदभावश्चेत् तर्हि ‘अहं क्रतुः’ इत्युक्तं सर्वत्र भगवतो भोक्तृत्वमप्यसत्यम् ? इत्यत उच्यते– येऽपीति ।। ‘यजन्ते अन्यदेवताः’ इति विभज्य संयोज्यम् । तेऽपि मामेव यजन्ति तद्यज्ञभोक्ताऽप्यहमेवेति फलितोऽर्थः ।। २३ ।। 
 त्रैविद्यादिकृतानां यज्ञानां भगवांश्चेद् भोक्ता कथं तर्ह्यविधिपूर्वकत्वम् ? इति शङ्कायाम् अविधिपूर्वकत्वे कारणमुच्यते– अहं हीति ।। सर्वेषां त्रैविद्याद्यनुष्ठितानां यज्ञानामहमेव भोक्ता । अन्यदेवतोद्देशेन त्यक्तानां हविषां त्वं कथं भोक्ता ? इत्यत उक्तम्– प्रभुः स्वामीति ।। चशब्दः परस्परसमुच्चये । एवशब्दः ‘अहम्’ इत्यनेन सम्बध्यते । एवम्भूतमपि मां तत्त्वेन नाभिजानन्ति सर्वदेववरत्वेन भगवन्तं जानन्तोऽपि ब्रह्मरुद्रादीनां तत्परिवारत्वादिकं सम्यक् न जानन्ति यतः, अतस्ते च्यवन्ति प्रच्यवन्ति ।। २४ ।।
 त्रैविद्यभागवतयोः, ‘ते पुण्यमासाद्य’ इति ‘योगक्षेमं वहाम्यहम्’ इति च यः फलभेद उक्तः स प्रपञ्च्यते– यान्तीति ।। देवेषु व्रतं नियमो भक्तिर्येषां ते देवव्रताः । भूतेषु सप्तमातृ, यक्ष, रक्षः ,पिशाचादिषु इज्या ‘व्रजयजोर्भावे क्यप्’ पूजा येषां ते भूतेज्याः । मां यष्टुं शीलमेषां ते  मद्याजिनः । अपिशब्दस्तुशब्दार्थः ।। २५ ।।
 भावरत्नकोशः (सु. टि.)
 दुर्बलैस्त्वं पूजयितुमशक्यो महत्त्वात् । अतस्त्वद्भजनस्य महाफलत्वेऽपि तद्विहायाल्पानां देवानां भजनम् अल्पफलमपि सुशकत्वात् करोमि  इत्यत उच्यते– पत्रमिति ।। अनिषिद्धं पत्रादि यो मे मह्यं प्रयच्छति ददाति, तस्य प्रयतात्मनः प्रकर्षेणोपरतमनस्कस्य परिशुद्धमानसस्य वा तत् पत्रादि भक्त्युपहृतं भक्त्या समर्पितम् अहमश्नामि प्रतिगृह्णामि । ‘भक्त्यैवाहं तुष्टो भवामि, न द्रव्यादिना’ इति द्वि भक्तिशब्दं प्रयुञ्जानस्य भावः ।। २६ ।।
 भावरत्नकोशः (सु. टि.)
 यतः ‘भक्तैः समर्पितं यत्किमपि पत्रादिकं मम तोषहेतुः, अतस्त्वमपि मय्येव सर्वं समर्पय’ इति सामान्यमुक्त्वा विशेषे निगमनं क्रियते– यत्करोषीति ।। जुहोषि हवनं निर्वर्तयसि तपस्यसि तपश्चरसि तत् सर्वं मदर्पणं मय्यर्पितं यथा स्यात् तथा कुरुष्व ।। २७ ।। 
विहितकरणादेः त्वय्यर्पणेन किं स्यात् ? इत्यत उच्यते– शुभाशुभफलैरिति ।। एवं मयि समर्पयन्, सर्वसमर्पणे सतीति वा शुभाशुभानि इष्टानि अनिष्टानि फलानि येषां तानि शुभाशुभफलानि तैः कर्मबन्धनैः, कर्माख्यबन्धनैः,  शुभफलकानामपि  कर्मणां बन्धनत्वं मोक्षविरोधितयाऽनिष्टत्वाभिप्रायेण । मोक्ष्यसे मुक्तो भविष्यसि । तद्विशदीक्रियते– सन्न्यासेति ।। सन्न्यासः कर्मफलानभिसन्धानं योग भगवदर्पणपूर्वकं कर्मानुष्ठानं ताभ्यां युक्त आत्मा मनो यस्य स तथा । विमुक्तः संसारात् मामुपैष्यसि इति ।। २८ ।।
 भावरत्नकोशः (सु. टि.)
 समोऽहमित्यादिगीताक्षरार्थस्तु- ननु ‘भक्त्युपहृतमश्नामि’ इति भक्तप्रियत्वं तवोक्तम् । यदि त्वं भक्तप्रियस्तदा द्वेष्यप्रियश्च स्याः । ततश्च भक्तेषु द्वेषिषु च यथासङ्ख्यं स्नेहद्वेषवत्त्वाद् अल्पभक्तस्यापि कस्यचिद्बहुफल सुखरूपं ददासि ? अल्पद्वेषिणोऽपि कस्यचिद्बहुफल दुःखरूपं ददासि ? इत्यापद्यते । राजादिषु तथा दर्शनात्  ।  तथा च वैषम्यनैर्घृण्ये तव स्याताम् ?  इत्यत उच्यते– समोऽहमिति ।। अहं सर्वेषु भूतेषु सम न वैषम्यादिमान् । यतो मे तदीयं द्वेषमपेक्ष्याधिकं द्वेष्यो न अस्ति । तदीयां भक्तिमपेक्ष्यापि अधिकं प्रियश्च न अस्ति । यदि ते प्रियो नास्ति तर्हि न भक्तिः प्रयोजिका फलस्य ? इत्याशङ्क्योच्यते– ये भजन्तीति ।। ये मां भक्त्या भजन्ति सेवन्ते मयि ते, तेषु चाप्यहम् । मम ते वशा, तेषामहं वश इत्यर्थः । यद्यपि भजताम् अभजतां च मद्वशत्वं स्वभावसिद्धम् । तथाप्युद्धवादिवत् शिशुपालवच्चोभयेषां बुद्धिपूर्वकत्वाबुद्धिपूर्वकत्वाभ्यामस्ति विशेषः । तथा च बुद्धिपूर्वकं भगवद्वशत्वं ज्ञात्वा भजतां भक्तिवशीकृतभगवतां महाफलमस्त्येवेति तात्पर्यम् ।। २९ ।। 
भक्तेः प्रशंसा क्रियते– अपि चेदित्यादिना ।। सुदुराचारः अतीव कुत्सिताचारोऽपि अनन्यभाक् स्वातन्त्र्येणान्यदेवताभजनमकुर्वन् मां भजते चेत् तर्हि साधुरेव दुराचारकृतदोषहीन एव मन्तव्यः । हि यस्मात् सम्यग्व्यवसितः समीचीनव्यवसायवान् ।। ३० ।।  
सम्यग्व्यवसायित्वेऽपि दुराचारः कुतः साधुर्मन्तव्य इत्यत उच्यते– क्षिप्रमिति ।। सम्यग्व्यवसायित्वात् क्षिप्रं भवति धर्मचित्तः । ततश्च शश्वच्छान्तिं दुराचारोपशमं निगच्छति नितरां प्राप्नोति । शान्तिं गच्छंश्च भगवन्निष्ठां गच्छति । तां गच्छंश्च मोक्षं निगच्छति । हे कौन्तेय मे भक्तः सुदुराचारोऽपि  न प्रणश्यति  तत्कृतमनर्थं न प्राप्नोति  ।  इमं चार्थं प्रतिजानीहि । यदेतद् भक्तेः सुदुराचारेण सह क्वचिदवस्थानमङ्गीकृतम्, तदपि न मनुष्यविषयम् । किन्तु देवदेवांश ऋष्यादिविषयमिति ज्ञातव्यम् ।। ३१ ।। 
भक्तेर्महिमा कैमुत्येनोच्यते– मां हीति ।। हे पार्थ मां व्यपाश्रित्य संसेव्य ये पापादियोनयः अस्वाभाविकाः स्त्रियो वैश्याः तथा शूद्राः ब्राह्मणाः राजर्षयश्च भक्ताः स्यु भवेयुः, तेऽपि परां गतिं यान्ति ।। ३२ ।।
किं पुनः पुण्याः स्वाभाविका एते स्त्रीवैश्यादयः । अत्र ‘पापयोनयः स्त्रियः’ इतिवत् ‘पुमांसः’ इत्यनुक्तिः पापादिकारितपुंसामभावादिति न्यायदीपिका । यतो भक्तेरेवंविधो महामहिमा अतः अनित्यं नश्वरमसुखं दुःखासम्भिन्नसुखरहितम् इमं दैवोपनतं भक्त्यादिसाधनानुकूलं वा लोकं देहं प्राप्य मां भजस्व मयि भक्तिमापादय ।। ३३ ।। 
भजने प्रकारः, सप्रकारकभजनस्य फल चोच्यते– मन्मना इति ।। मयि मनो यस्यासौ मन्मनाः भव मद्याजी मद्यजनशीलः । मन्मनस्त्वादिप्रकारेण मत्परायणः मदेकशरणः आत्मानं मनो मयि युक्त्वा समाधाय भजस्व । सति चैवं मामेव एष्यसि गमिष्यसि । अतो महापुरुषार्थसाधनं मद्भजनम् अवश्यमनुष्ठेयमिति ।। ३४ ।।
 
 गीताक्षरार्थस्तु- षष्ठे  ध्यानमुक्तम्, नवमान्ते ‘मन्मना भव’ इति स्मारितम् । तच्च ध्येयसापेक्षम् । विशिष्टाधिकारिणां च भगवद्विभूतयो ध्यातव्याः । अतो ध्यानशब्दितोपसनाकर्मभूतानि भगवतो विभूतिरूपाण्यनेन दशमाध्यायेन निरूप्यन्ते । तत्रादौ केषाञ्चिद् बुद्ध्यादीनां महर्ष्यादीनां च सामर्थ्यातिशयोपेततया निर्माणरूपं विशेषकारणत्वमपि भगवत उच्यते । विशिष्टाधिकारिध्येयरूपाणाम् अत्र कथनाद् ‘भोक्तारं यज्ञतपसाम्’ इत्यादिना पञ्चमान्तादौ ध्येयमप्युक्तमिति शङ्काऽनवकाशः । ननु विभूतयोऽपि ‘रसोऽहम्’ इत्यादिना ‘अहं क्रतुः’ इत्यादिना चाभिहिता एव । सत्यम् । उक्तानामेव प्रपञ्चनमिह क्रियते । अत एव वक्ष्यति ‘विस्तरेणात्मनो योगं विभूतिं च’ इति । अत एव चैतदध्यायं विभूतिविस्तरयोगं व्यपदिशन्ति  ।  विभूत्युक्तेरेव  भूयस्त्वादवान्तरार्थोक्तावपि अध्यायस्यैकवाक्यता ।। 
तत्र अर्जुनस्य श्रोतृत्वसम्पत्तिप्रतिपादकविशेषणोक्तिपूर्वकं वक्तव्यं प्रतिज्ञायते– भूय इति ।। प्रीयमाणाय मद्वचनं श्रुत्वा सन्तोषं प्राप्नुवते । पूर्वं बन्धुस्नेहात् शोक उक्तः । इदानी तु भगवद्वचनश्रवणनिमित्तसन्तोषप्राप्तिं श्रोतृत्वसम्पत्तिं प्रतिपादयितुम् इदं विशेषणमित्याकरे स्फुटम्् । भूय एव पुनरपि हितकाम्यया हितेच्छया यद् वक्ष्यामि तत् परमम्् उत्कृष्टं वचः शृणु । मन्महिमप्रतिपादकं वचनं श्रुत्वा तत्र निष्ठां कुरु ।। १ ।।
 प्रतिज्ञातो महिमोच्यते– न मे विदुरिति ।। मे  मम प्रभवं प्रभावम्, सामर्थ्यशब्दितं महिमानम् । यद्वा प्रकृष्टो भवः प्रभवः ‘भवः संसारजन्मनोः’ इत्यभिधानात् जन्म तत् मे मदीयं ‘जगतः’ इति शेषः । मदधीनां जगदुत्पत्तिं सुरगणा न विदुः  न जानन्ति । महर्षयः मरीच्याद्याश्च न विदुः । ‘ज्योतिषि भावाच्च’ इत्यादिशास्त्रावेदितसर्वज्ञभावा अपि देवादयः सामान्यतो जानन्तोऽपि विशेषतो न जानन्ति । देवानां महर्षीणां चाज्ञाने अन्येषां तत्सुतरामिति द्योतयितुं ‘सुरगणाः’ ‘महर्षयः’ इति पदं सर्वोपलक्षकमुपात्तम् । अथवा मे प्रभवं ममोत्पत्तिं देवादयः सामान्यतोऽपि  न विदुः । कुतः ? अभावादेव । अभावे हेतुरयमुच्यते– अहमादिरिति ।। देवानां महर्षीणां च सर्वशः सर्वेण प्रकारेण आदिः उत्पत्तिः अहम् । यदाहुः  ‘कृष्ण एव हि लोकानामुत्पत्तिरपि चाव्ययः’ इति । तदधीनत्वात् ताच्छब्द्यम्, मदधीना । अहमादिः कारणमिति वा । देवमहर्ष्यादिरूपस्य सर्वस्यापि जगतः उत्पत्तिर्यदधीना तस्य कुतो जनकादुत्पत्तिः ? यदि च मत्प्रभावाज्जगदुत्पत्तिवच्च ममापि प्रभवः सन् स्यात् तर्हि तं देवादयः सामान्यतो जानीयुः । तेषां सामान्यतः सर्वज्ञत्वात् । अतः सर्वथाऽनुपलम्भात् स नास्तीति निश्चीयत इति भावः ।। २ ।।
 भावरत्नकोशः (सु. टि.)
 एवं देवाद्यज्ञेयमहिमत्वम् उत्पत्तिराहित्यं चोक्त्वा स्वस्याजत्वादिज्ञानिनो मोक्षाख्यमहिमाऽत्रोच्ते– यो मामिति ।। अजम् उत्पत्तिहीनम् अनादिम् अन्तर्णीतण्यर्थादनितेः पचाद्यचि, अनः चेष्टयिता चासौ आदिः कारणं च सर्वस्येति अनादिः । बहुलग्रहणाद् विशेषणयोरपि समासः । तच्चेष्टकत्वं प्रागनुक्तं कथमनूद्यत इति चेन्न । प्रभावे सर्वस्यान्तर्भावात् । लोकमहेश्वरं लोकानां महास्वामिनं च । असम्मूढः असम्भ्रान्तः सन् यो वेत्ति जानाति, स मर्त्येषु सर्वपापैः प्रमुच्यते प्रमोक्ष्यते ।। ३ ।। 
 यदुक्तम् ‘अनादिम्’ इति सर्वकारणत्वं तद् विविच्यते– बुद्धिरित्यादिना ।। कार्याकार्यविनिश्चयो बुद्धिः, ज्ञानं प्रतीतिः । असम्मोहः अकार्येच्छाराहित्यम्, मिथ्याज्ञानाभावो वा । ‘क्षमा क्रोधाभावेन सह अपकर्तुरनपकृतिः’ इति षोडशाध्यायभाष्यम् । ‘सत्यं यथार्थज्ञानपूर्वकम् अनुष्ठानम्’ इति तैत्तिरीयभाष्यम्, यथार्थभाषणं वा । दमः इन्द्रियनिग्रहः, शमः परमात्मनिष्ठता, सुखम् अनुकूलवेदनीयम्, दुःखम् प्रतिकूलवेदनीयम् । ‘भवः उत्पत्तिः भावः सत्ता’ इति तत्वोद्योतटीका । भयं त्रासः, अभयं त्रासविरोधिमनोव्यापारः ।। ४ ।। 
।। अहिंसेति ।। अहिंसा परपीडाऽभावः । समता द्वन्द्वेषु निर्विकारत्वम््, तुष्टिः विषयालम्बुद्धिः । ‘तपो ब्रह्मचर्यादि’ इति षोडशाध्यायभाष्यम्् । दानम् न्यायार्जितधनस्य पात्रे प्रतिपादनम्् । यशः कीर्तिः, अयशः दुष्कीर्तिः । एते नानाविधा भावाः बुद्ध्यादयो विंशतिधर्माः भूतानां सशरीरजीवानां मत्त एव भवन्ति ।। ५ ।।
न केवलं भूतानां बुद्ध्यादिधर्मा मत्त एव भवन्ति, अपि तु सर्वभूतानि चेत्युच्यते– महर्षय इति ।। ‘मरीचिरत्र्यङ्गिरसौ पुलस्त्यः पुलहः क्रतुः । वसिष्ठस्तु महातेजाः’ इति मोक्षधर्मोक्ताः पूर्वे प्रथममन्वन्तरस्थाः सप्त महर्षयः पूर्वे प्राथमिकाः चत्वारः मनवः स्वायम्भुव,स्वारोचिष,रैवत, उत्तमाः । मद्भावाः मत्तो भावः  जन्म येषां ते तथोक्ताः । ये च मानसाः ब्रह्मणो मनसा जाताः चतुर्मुखस्य मनस उद्गताः । मनःशब्दात्् ‘तस्येदम्’ इत्यण् । स एव सम्बन्ध उद्घाटितः  ‘जातः’ इति । तेऽपि मद्भावाः मत्त एव ब्रह्मान्तर्यामिणः समुद्भूताः, ब्रह्मा तु द्वारमिति भावः । येषां मनूनां लोके इमाः वर्तमानाः प्रजाः अपत्यानि ते मद्भावा इत्यन्वयः । अनेन च विशेषणेन स्वायम्भुवाद्या एव चत्वारो मनवोऽभिप्रेता इति विज्ञायते । भविष्यतां मनूनां सावर्ण्यसञ्ज्ञकानां वर्तमानप्रजासन्तानकत्वायोगात् न तेऽत्र ग्राह्याः । एतेन ‘ततो मनून्् ससर्जान्ते मनसा लोकभावनान्’ इति भागवते स्वायम्भुवादीनां ब्रह्ममानसपुत्रत्वावेदनात्् कथं ते ‘मद्भावाः’ उच्यन्ते  इति निरस्तम्् । ब्रह्मान्तर्यामिणो मत्त एव जाताः । ब्रह्मा तु 
इति शास्त्राद् द्वारमात्रमित्यभ्युपगमात् । ननु च यदा ब्रह्मपुत्रतादशायां मानसाः तदा न ते मनवः, यदा च प्रियव्रतादिपुत्रतादशायां मनवः, तदा न ते मानसाः । अतो मनुषु मानसत्वम्, मानसेषु वा मनुत्वम् असम्भव्येवेति कथं ‘मद्भावा मानसा जाताः’ इति विप्रतिषिद्धमुच्यत इति चेन्न । ब्रह्मपुत्रतादशायां यन्मानसं शरीरमासीत् तदपरित्यज्य स्थितानामेव प्रियव्रतादिपुत्रभावमापन्नानां मनुत्वम् । द्वितीयशरीरे जाते तत्पूर्वशरीरेणैक्यमापद्यत इत्यङ्गीकारे विप्रतिषेधशङ्काऽनवकाशादिति भाष्यटीकयोः स्फुटम् ।। ६ ।।
उक्तमाहात्म्यपरिज्ञातुः फलमुच्यते– एतामिति ।। यः मम एतां ‘न विदुः सुरगणाः’ इत्यादिश्लोकोक्तां विभूतिं विशिष्टं भवनं सुरगणाद्यविज्ञेयतयोक्तमाहात्म्यम्, वक्ष्यमाणप्रकारेण विविधभवनं वा योगं बुद्ध्यादिसर्वधर्मस्रष्टृत्वोक्तिलभ्यं प्रभवपदोक्तं वा सामर्थ्यं च तत्त्वतः याथातथ्येन वेत्ति सः अविकम्पेन निश्चलेन योगेन ध्यानयोगेन युज्यते युक्तो भवति । अत्र एतस्मिन्नर्थे संशयो न ।। ७ ।।
 उक्तफले विश्वासजननार्थं ‘सन्ति च तथा भजन्तः केचित्’ इत्युच्यते– अहमित्यादिना ।। ‘प्रभवसत्ताप्रतीत्यादिकारणत्वात् प्रभवभोक्तृत्वाच्च प्रभवः’ इति सप्तमभाष्यम् । ‘प्रभवत्यस्मात्’ इति प्रभवः उत्पादक इति वा, प्रवर्तते स्वस्वव्यापारेषु । ‘प्रलयादिरपि मत्त एव’ इत्यप्युपलक्ष्यते । ‘माम्’ इत्यनुक्तेः जीवेश्वरैक्याभिप्रायेण स्वात्मानमुद्दिश्य ‘अहमेव सर्वस्य प्रभवः’ इत्यादि मत्वा भजन्त इति प्रतीतिः स्यात्, तन्निवृत्त्यर्थम् ‘अहं सर्वस्य प्रभवः’ इत्यादिनैव ‘माम्’ इति सिद्धावपि, पुनः ‘माम्’ इत्युक्तम् । बुधाः अवगतभगवत्तत्त्वाः । भावसमन्विताः भक्त्या समुपेताः ।। ८ ।।
कथम्भूता भजन्ते मच्चित्ताः मय्यर्पितमानसाः । मद्गतप्राणाः मद्विषयप्राणादिचेष्टाः । बोधयन्तः मत्प्रभावं शिष्यान् अवगमयन्तः । कथयन्तः कीर्तयन्तः । ‘नित्यम्’ इति सर्वत्र सम्बध्यते । तुष्यन्ति विषयेष्वलम्बुद्धिमन्तो भवन्ति च इति । तत्र हेतुः - रमन्ति रमयन्ते  भगवदनुग्रहप्राप्तं स्वरूपसुखमनुभवन्ति च इति ।। ९ ।।
य एवं भजन्तः तेषां सततयुक्तानां नित्याभियुक्तानां नित्यं मयि निबद्धमनसां प्रीतिपूर्वकं भक्तिपूर्वकं भजतां सेवमानानां ध्यायतां बुद्धियोगम् अपरोक्षज्ञानरूपम् उपायं प्रीतिपूर्वकं ददामि न तु प्रसभात् । येन बुद्धियोगेन मामुपयान्ति ते ।। १० ।।
अनाद्यज्ञानकृतसंसारबन्धसत्त्वात् कथं त्वत्प्राप्तिः ? इत्यत उक्तम्– तेषामेवेति ।। उक्तप्रकारकभजनवताम् अनुकम्पार्थम् अनुग्रहार्थमेव, न पुनः किमपि फलमुद्दिश्य, इत्येवकारः । अज्ञानजं तमः तम इव क्लेशरूपं संसारम् । आत्मभावस्थः स्वचित्तवृत्तौ विषयतया स्थितः सन् भास्वता विरोधिनाशनदक्षतया दीप्यमानेन, ज्ञानमेव दीपः तेन नाशयामि इति ।। ११ ।।
 भावरत्नकोशः (सु. टि.)
गीताक्षरार्थस्तु- सामान्येनोक्तौ विभूतियोगौ श्रुत्वा विशेषविवित्सया अर्जुनोऽपृच्छत् इत्युच्यते– अर्जुन उवाच इति ।। परम् उत्तमं ब्रह्म परिपूर्णं पूरयितृ च वस्तु । मुक्तगणोऽपि स्वयोग्यतापेक्षया पूर्णः स्वानुग्राह्यपूरयिता च । इत्यतः – परमिति ।। उत्तमत्वं चात्र स्वातन्त्र्यरूपं विवक्षितमिति ज्ञातव्यम् । परं धाम उत्तमं तेजः, उत्तमाश्रयो वा । परमं पवित्रं सकलपापपावनसमर्थं वस्तु भवान् एव ।१२ ।।  
किञ्च सर्वे ऋषयः ज्ञानिनो मरीच्याद्या वा तथा देवर्षिः नारदः असितदेवलनामानौ ऋषी, व्यासः पाराशर्यः पुरुषं पूर्णषड्गुणं सर्वशरीरेषु सन्तं वा, शाश्वतम् एकरूपं दिव्यं लोकविलक्षणम् आदिदेवं देवानाम् आदौ विद्यमानम्,  अजं जन्महीनं विभुं विविधभवनहेतुना विभुशब्दवाच्यं त्वा माहुः । ‘अहं सर्वस्य प्रभवः’  इत्यादिना स्वयं च मे मह्यं ब्रवीषि व्यक्तं भाषसे ।।  १३ ।।
गीताक्षरार्थस्तु हे  केशव  ब्रह्मरुद्रादिनियामक  यत् माहात्म्यं वदसि एतत्सर्वम् ऋतं मन्ये । न किञ्चिदपि मृषा  । हे भगवन् अतिपरिपूर्णतमज्ञानैश्वर्यवीर्यानन्दश्रीशक्त्यादिसम्पन्न  ते तव व्यक्तिं सामर्थ्यातिशयं देवा दानवाश्च न विदुः । ‘देवदानवाः’ इत्युत्तमाधमजीवोपलक्षणम्् । तव सामर्थ्यं विशेषेण केऽपि न जानन्तीत्यर्थः । तव व्यक्तिम्् अवतारं देवाः स्वानुग्रहार्थं कृतमपि तत्त्वेन न विदु वा  ।  ‘नराः  स्वानुग्रहार्थं  कृतमपि  तत्त्वेन न विदुः’ इत्यपि केचिदाहुः ।। १४ ।।
गीताक्षरार्थस्तु तव सर्वाविज्ञेयत्वे स त्वमेव स्यात् ? इत्यत उच्यते– स्वयमेवेति ।। हे पुरुषोत्तम त्वं स्वयमेव अन्यं वेदयितारमनपेक्ष्य आत्मना स्वभावेन स्वसामर्थ्येन वा आत्मानं स्वात्मानं वेत्थ जानासि । भूतभावन भूतोत्पादक, भूतानामीशितश्च, देवदेव देवानामपि देव   देवोत्तम जगत्पते जगद्रक्षक ।। १५ ।।
 भावरत्नकोशः (सु. टि.)
 गीताक्षरार्थस्तु एवं स्तुत्वा लब्धव्यमुच्यते– वक्तुमर्हसीति ।। अशेषेण मद्योग्यतामपेक्ष्य अनवशेषेण  दिव्या  आत्मनो  विभूतयः  विविधभूतयः  नानाभूतानि रूपाणि । दुर्विज्ञेयत्वस्फोरणाय द्वितीयार्थे प्रथमा । किं मयैव वक्तव्या विभूतयः ? अन्यैरपि तज्ज्ञानं किं न स्यात् ? इत्यत उक्तम्– दिव्या ह्यात्मविभूतय इति ।। आत्मनो नानाभूतानि रूपाणि यतो दिव्याः   अलौकिकाः, याभिर्विभूतिभिः लोकानिमान् लोकान् नियामकत्वेन त्वं व्याप्य तिष्ठसि । ता वक्तुमर्हसीति सम्बन्धः । त्वदन्यो विभूतीनां वक्ता दुर्लभ इति भावः ।। १६ ।। 
गीताक्षरार्थस्तु निरन्तरमच्चिन्तनया विभूतिरूपाणि जानीहि । किमिति मद्वचनं प्रार्थयसे ? इत्यत उच्यते– कथमिति ।। त्वां सदा परिचिन्तयन् अपि अहं त्वद्वचनाभावे हे योगिन् अचिन्त्यशक्ते  अज्ञानिबोधनसामर्थ्यातिशय  इदं सम्बोधनम् । तव विभूतीः कथं विद्यां विजानीयाम्् । अतो हे भगवन् मया केषु केषु भावेषु पदार्थेषु विभूतिरूपेण स्थितस्त्वं चिन्त्योऽसि ।। १७ ।।
गीताक्षरार्थस्तु तामात्मनो विभूतिं योगं च सामर्थ्यं विस्तरेण भूयः पुनः कथय, ते अमृतं वचनामृतं शृण्वतो मे तृप्तिर्नास्ति हि । हिशब्दो भगवताऽप्येतदवगतमिति द्योतनार्थः । हे जनार्दन न जायत इति जनः, नञः परनिपातः । अत एव नलोपाभावः । उत्तरपदे  तस्य स्मरणात् । ‘जनेर्डः’ । अर्दयति   गमयति संसारमिति अर्दनः । अर्दतेर्गतिकर्मणो ण्यन्तात् ल्युप्रत्यये  रूपम्् । जनश्चासावर्दनश्च जनार्दनः । स्वयं जननरहितः, अन्येषां संसारं प्रापयिता चेति जनार्दनः, तत्सम्बुद्धिरिति ।। १८ ।। 

‘हन्त ते कथयिष्यामि’ इत्यादेः ‘अथवा बहुनैतेन’ इत्यन्तस्य गीतावचनस्याक्षरार्थस्तु 
‘द्विविधं वैभवं विष्णोः प्रत्यक्षं च तिरोहितम् । 
 कपिलव्यासकृष्णाद्यं प्रत्यक्षं वैभवं स्मृतम् ।
 भिन्नं ब्रह्मादिजीवेभ्यो जडेभ्यश्चापि तद्गतम््् ।
 स्वजात्याधिक्यदं तेषां तत्तिरोहितवैभवम् ।।’
इति प्रमाणसिद्धानि द्विविधानि भगवतो विभूतिरूपाणि ‘वक्तुमर्हस्यशेषेण दिव्या ह्यात्मविभूतयः’ इति प्रश्नस्योत्तरतया निरूपयिष्यता प्रतिज्ञा क्रियते– भगवानुवाच हन्त त इति ।। ‘हन्त’ इति हर्षेऽव्ययम् । हे कुरुश्रेष्ठ या हि दिव्या आत्मनो विभूतयः पृष्टाः ता दिव्या आत्मविभूतयः आत्मविभूतीः नानाभूतानि रूपाणि इति, द्वितीयार्थे तु प्रथमा, प्राधान्यतः प्रधानतया स्थितानि, ते तुभ्यं कथयिष्यामि । यतो मे विस्तरस्य विभूतीनां वैपुल्यस्य अन्तः अवधिः नास्ति ।। १९ ।।
विभूतिविवक्षया  प्रथमम् ‘एतावच्छ्रुणु’ इति स्वरूपस्थितिरुच्यते– अहमिति ।। गुडाकायाः   निद्राया ईशो गुडाकेशः जितनिद्रः, तत्सम्बुद्धिः । कर्तव्येषु जागरूक  अहमात्मा आततगुणः सर्वेषां भूतानाम्् आशये अन्तर्हृदये स्थितः  नियामकतया  । आत्मा व्याप्तोऽपि  सर्वप्राणिहृदयगुहाश्रित इति स्वामिनः । किञ्च भूतानामहम् एव आदि मध्यम् अन्तश्च सृष्टिस्थितिप्रलयहेतुः । अनेन प्रत्यक्षतः प्रतीयमानपरिच्छिन्नस्वरूपस्य तव वक्ष्यमाणदिव्यविभूतिशालित्वम् असम्भावितमिति पर्यनुयोगोऽपहस्तितः ।। २० ।।
 भावरत्नकोशः (सु. टि.)
प्रत्यक्षं विभूतिरूपमुच्यते– आदित्यानामहं विष्णुरिति ।। द्वादशादित्यानां मध्ये उरुक्रमशब्दितो विष्णुरहमस्मि । ‘विष्लृ व्याप्तौ’ इत्यतः क्नुप्रत्ययः, सर्वव्यापी । नियमनाय सर्वत्र प्रवेशवान् विष्णुः । ‘विश प्र्रवेशने’ इत्यतः क्नुः । शकारस्य षकारः । सर्वभूतानां पृथिव्यादीनां ब्रह्मादीनां प्रजानां च गमयितृत्वाद् विष्णुः । ‘वी   गतिप्रजनकान्त्यसनखादनेषु’ इत्यतो गतिकर्मणः क्स्नुप्रत्ययो धातोर्ह्रस्वश्च । द्यावापृथिव्यौ व्याप्नोति इति वा विष्णुः । ‘विष्लृ व्याप्तौ’ इत्यतः पूर्ववदेव क्नुप्रत्ययः । अभ्यधिककमनीयताशालित्वाद् वा विष्णुः । ‘वश कान्तौ’ इत्यतो नुप्रत्ययः । धातोरकारस्येकारः, शकारस्य षकारः । ‘वी   गति’ इत्यतो वा कान्तिकर्मणः क्स्नुः धातोर्ह्रस्वश्च । अधिभूतनिविष्टत्वाद्वा विष्णुः । ‘विश  प्रवेशने’ इत्यतः क्नुः षत्वं च । अधिभूतस्य जन्मादीच्छावत्त्वाद् विष्णुः । वेतेः वष्टेश्च पूर्ववद्रूपम्् । त्रिविक्रमरूपेण पादविक्षेपाद्वा विष्णुः । पूर्ववद् ‘वी   गति’ इत्यतो गतिकर्मणः कर्तरि प्रत्ययः ।
केषु केषु च भावेषु चिन्त्योऽसीति प्रश्नस्योत्तरम्– ज्योतिषां रविरंशुमानिति ।।  प्रकाशरूपाणां  भावानां  मध्ये विश्वव्यापिरश्मियुक्तो रविरहमस्मि । इदं च तिरोहितविभूतिरूपम् । इतरज्योतिरपेक्षया रवेराधिक्यं ददत् तन्नामकम् । तत्र चिन्तनीयमिति हृदयम्् । एवमेवोत्तरत्रापि तिरोहितविभूतिस्थले व्याख्यानम् । विष्णुकपिलव्यासवासुदेवरामरूपाणि प्रत्यक्षविभूतिरूपाणि । इतराणि तु तिरोहितविभूतिरूपाणीति विवेको द्रष्टव्यः ।
मरीचिर्मरुतामस्मि आहङ्कारिकप्राणं विना एकोनपञ्चाशतो मरुतां मध्ये मरीचिनामा मरुदस्मीत्यर्थः । अत्र मरीचिशब्देन प्रवहदेवो ग्राह्यः । ‘प्रधानवायुजो भूतवायुर्नाम्ना मरीचिकः ।’ इति त्रयोदशाध्यायगीतातात्पर्यनिर्णयवचनात् । तत्र प्रधानवायुजत्वलिङ्गेन भूतवायुश्रुत्या प्रवहत्वमावेद्यते । ‘पर्जन्यमित्रशिखिनो भूतवायुस्तथैव च ।’ इति छान्दोग्यभाष्ये, भूतवायुशब्देन प्रवहग्रहणाच्च । किञ्च तात्पर्यनिर्णये दशमे ‘उदवन्मेघचलनान्मरीचिः’ इति तत्र मरीचिशब्दनिर्वचनमस्ति । तद्व्याख्यातं तट्टीकायाम् ‘मरशब्दोदितोदकवान् मेघो मरी, तं चालयतीति मरीचिः’ इति । तत्र मरीचिशब्दो विभूतिरूपविशेषे भगवति परममुख्यः । तत्सन्निधानपात्रत्वान्मरीचिनामकमरुति मुख्यः, ‘अनिषिद्धास्तदन्येषु’ इत्युक्तेः । मेघेषु स्थितत्वात् तच्चालनव्यापारवांश्च मरीचिनामकविभूतिरूपाधिष्ठानभूतः प्रवह एवाभ्युपगन्तव्यः ।
इति च । ‘आकाशदेवता विघ्नस्ततो वायोस्सुतो मरुत्’ इत्यत्र षट्प्रश्नभाष्यटीकायां मरुद्भूतं वायुदैवतेत्युक्तमरुत्तु भूतावान्तराभिमानिदेवताविशेष इति विचक्षणाः । नक्षत्राणां मध्ये शशी चन्द्रमाः अहं अस्मि, नक्षत्राणां विजातीयत्वात् । तत्स्वाम्यदातृविभूतिरूपं चन्द्रमसि वर्तत इति चिन्तनीयोऽस्मीति भावः ।। २१ ।।
वेदानामिति ।। वेदानाम् ऋगादीनां मध्ये सामवेदोऽस्मि इत्यत्र सजातीयैकदेशश्रैष्ठ्यदोऽस्मीति चिन्तनीयः । वेदेषु ऋग्वेदस्याधिकत्वात् । एवमप्यत्र सामवेदस्य यद् ऋग्वेदाद् आधिक्यवचनं तत्तु सामवेदाभिमानिनः प्राणस्य ऋग्वेदाभिमानिसरस्वत्या आधिक्यपरम्् इत्युत्तरप्रस्थाने स्फुटम् । देवानां वासवः इन्द्रः अस्मि इत्यत्र देवादिषु ब्रह्मादीनामेव श्रेष्ठत्वात् सजातीयैकदेशश्रैष्ठ्यदोऽस्मीत्यर्थः । ‘ऋते रुद्रादिकान् इन्द्रः सर्वदेवाधिकः स्मृतः ।’ भागवततात्पर्यनिर्णयवचनात् । सर्वेन्द्रियेषु मनस एव प्रधानत्वात् इन्द्रियाणाम् एकादशानां मनोऽस्मीति सजातीयश्रैष्ठ्यदः, तत्र मनसि वर्तत इति चिन्तनीयः । भूतानां चेतनावतां सम्बन्धिनी चेतना ज्ञानशक्तिः तद्रूपसारवत्त्वेनोक्तः ।।२२।।
रुद्राणामिति ।। रुद्राणाम् एकादशानां मध्ये शङ्करः उमापतिरस्मि । सजातीयश्रैष्ठ्यदत्वेन तत्रास्मि । वित्तेशः कुबेरोऽस्मि । वसूनाम् अष्टानां पावकः सजातीयश्रैष्ठ्यदस्तत्रास्मि । शिखरिणां पर्वतानां मेरुः कनकगिरिः पूर्ववत् ।।२३।।
पुरोधसामिति ।। पुरोधसां पुरोहितानां मध्ये बृहस्पतिं मां विद्धि जानीहि चिन्तय च । सेनानीनां नुडागमः छान्दसः । सेनान्याम् । यद्वा सेनाशब्दोपपदात् नयते औणादिके डिप्रत्यये ह्रस्वान्ततया नुडागमे, ‘नामि’ इति दीर्घे च ‘सेनानीनाम््’ इति रूपम् । देवसेनानायकानां स्कन्दोऽहम् । सरसां देवखातानां सागरः समुद्रोऽस्मि ।। २४ ।।
महर्षीणामिति ।। महर्षीणां ‘मरीचिरत्र्यङ्गिरसौ पुलस्त्यः पुलहः क्रतुः । वसिष्ठश्च’  इत्युक्तानाम् अन्येषां च शास्त्रोक्तानां महर्षीणां मध्ये भृगुरहम् अस्मि । गिरां वाचां पदलक्षणानां मध्ये एकमक्षरं प्रणवोऽस्मि । यज्ञानाम्् अग्निहोत्रादीनां मध्ये ज्ञानयज्ञं विना जपयज्ञः जपात्मकदेवपूजारूपकर्मास्मि । इति सजातीयैकदेशश्रैष्ठ्यदविभूतिः । स्थावराणां स्थितिमतां हिमालयः हिमवान् पर्वत इति ।। २५ ।।
  अश्वत्थ इति ।। सर्ववृक्षाणां मध्ये अश्वत्थः अस्मि । देवर्षीणां देवा एव सन्तोऽपि ऋषित्वं प्राप्ताः, तेषां नारदः अस्मि । चित्ररथनामा गन्धर्वः । सिद्धानां जन्मनैव सिद्धानां धर्मज्ञानवैराग्य ऐश्वर्याद्यतिशयशालिनां मध्ये कपिलः । कं सुखम्, तदेव रूपमस्यास्तीति कः । ‘पाल्यते जगदनेन’ इति पिः । ‘पा   रक्षणे’ इत्यतः किः । ‘लीयते जगदनेन’ इति लः । ‘लीङ्   श्लेषणे’ इत्यस्मात् डः । ‘ला आदाने’ इत्यतो वा कः । ‘कश्चासौ पिश्चासौ लश्च’ इति कर्मधारये कपिलोऽस्मि इति प्रत्यक्षविभूतिः ।। २६ ।। 
उच्चैःश्रवसमिति ।। अश्वानां मध्ये उच्चैःश्रवसम्, उच्चैःश्रवस्सञ्ज्ञकम्् अश्वं मां विद्धि जानीहि, उपास्स्व च । अमृतोद्भवं क्षीरसागरसमुद्भूतमिति  देहलीदीपन्यायेनाश्वे गजे चान्वेति । ऐरावतं इरावत्या अपत्यं गजं मां विद्धि । नराधिपं राजानम् ।। २७ ।।
आयुधानामिति ।। आयुधानामहं वज्रम् इति सजातीयैकदेशश्रैष्ठ्यदविभूतिः, ‘सुदर्शनश्चायुधेषूत्तमः’ इति वचनात् । कामान् दोग्धीति कामधुक् कामधेनुः । प्रजनः प्रजोत्पत्तिहेतुः कन्दर्पः  न पुनः केवलभोगार्थः । तस्य अशास्त्रीयत्वात्् । सर्पाणाम् एकशिरसां वासुकिः अस्मि ।। २८ ।।
अनन्त इति ।। नागानाम् अनेकशिरसाम् अनन्तः शेषः । यादसां जलजन्तूनां वरुणः अस्मीति । विजातीयश्रैष्ठ्यदविभूतिः । अर्यमा अर्यमनामकपितृराजः । संयमतां संयमप्रातिपदिकात् क्विप्, संयमनं कुर्वन्तः संयमतः, तेषां मध्ये यम अस्मि ।। २९ ।।
प्रह्लाद इति ।। दैत्यानां मध्ये कलयतां गणयताम्, वशीकुर्वताम्, बन्धनादिकं कुर्वतां च मृगेन्द्रः सिंहः । वैनतेयः गरुडः ।। ३० ।।
 
 पवन इति ।। पवतां पावयितॄणां पवनः वायुरस्मि । रामः ‘रमु   क्रीडायाम्’ इत्यतः ‘ञमन्तात् डः’ इति कर्तरि डः । रमत इति रः । न विद्यते मा प्रमा परिच्छेदो यस्येति अमः । ‘रश्चासावमश्च’ इति विग्रहः । यद्वा ‘रमते लोकोऽनेन’ इति करणे रमेर्घञ् रामः । शस्त्रभृतां धानुष्काणां राम इति प्रत्यक्षविभूतिः । झषाणां मत्स्यानां मध्ये मकरः मत्स्यराजः । ‘मकरो मत्स्यराजः’ इति यादवः । मत्स्यविशेषो मकरः किलिमकरो भवति । तद्विशेषश्चेति हलायुधश्च । स्रोतसां स्रवन्तीनां जाह्नवी गङ्गाऽस्मि । भगवति स्त्रीलिङ्गशब्दश्च प्रकृत्यधिकरणे समर्थितः ।। ३१ ।। 
सर्गाणामिति ।। सृज्यन्त इति सर्गाः भूतानि, तेषाम् आदिः मध्यम् अन्तश्च तद्धेतुभूतोऽपि अहमेव । ‘अहमादिश्च मध्यं च भूतानामन्त एव च’ इत्युपक्रमे भूतोत्पत्तिस्थितिलयकर्तृत्वमात्रमुक्तम् । अत्र तु सृष्टिस्थितिलयलक्षणक्रियासु भगवतस्तिरोहितविभूतिरूपाणि सन्ति उपासितव्यानीत्युच्यत इति भेद इति आहुः । केचित्तु पूर्वत्र सर्वप्राण्युदयादिनिमित्तत्वमुक्तम् । अत्र तु आकाशादिभूतोत्पत्त्यादिहेतुरस्मीत्युच्यत इति विशेष इत्याहुः । पूर्वोक्तं जगदुत्पत्त्यादिहेतुत्वम् अवश्यज्ञातव्यमिति विभावनयाऽत्र स एवार्थः स्मर्यत इति अपरे । अधिकश्चासावात्मा च अध्यात्मा, तद्विद्या अध्यात्मविद्या परब्रह्मविषयकज्ञानम्, तत्साधनविद्या वा । प्रवदतां वक्तृद्वारेण प्रवदनभेदानामेवेह वादजल्पवितण्डानां ग्रहणम् । प्रवदतां  जल्पवितण्डादि कुर्वतामित्यपि आहुः । तन्मध्ये वा अहं तस्य तत्त्वनिर्णयहेतुत्वात् ।। ३२ ।।
अक्षराणामिति ।। अक्षराणां वर्णानाम् अकारोऽस्मि तस्य सर्व वाग्व्याख्येयत्वात् । सामासिकस्य समाससमूहस्य मध्ये द्वन्द्वः समासोऽस्मि । तस्योभयपदार्थप्रधानत्वात्् । अक्षयः प्रवाहरूपेणाव्ययः ।  धाता विधाता स्रष्टा । विश्वतोमुखः चतुर्मुखः ।। ३३ ।।
मृत्युरिति ।। सर्वहरो मृत्युश्च भविष्यताम् उत्पत्स्यमानानाम् उद्भवः उत्पत्तिः, भविष्यतां भाविकल्याणानां प्राणिनाम् उद्भवः उदयो अहम् अस्मीति । नारीणां मध्ये कीर्तिः श्रीः इत्यादयः सप्त देवतारूपस्त्रियोऽप्यहमेव ।। ३४ ।।
साम्नां रथन्तर,वैरूप,वैराज,शाक्वर,रैवतनामकानां मध्ये बृहत् नामकं सामाहम् । छन्दसाम् उष्टिग्, अनुष्टुप्, बृहत्यादीनां गायत्रीनामकं छन्दोऽहम् । मासानां चैत्रादिमासानां कुसुमाकरः वसन्तः ।। ३५ ।।
द्यूतमिति ।। छलयतां छद्म कुर्वताम्् । अक्षदेवनादिलक्षणं द्यूतम् । तेजस्विनां तेजोऽहम् । जयः जेतॄणाम् । व्यवसायोऽस्मि व्यवसायिनाम् । सत्त्ववतां सत्त्वं सत्त्वलक्षणसारभूतधर्मोऽस्मीत्यर्थः ।। ३६ ।।
वृष्णीनामिति ।। वासुदेवः ‘वस्ते छादयति’ इति वासुः । ‘वस आच्छादने’ इत्यत उण् । ‘वासयति सर्वम्’ इति वा वासुः । ‘वस   निवासे’ इत्यतो ण्यन्तादुण् । ‘वसति सर्वत्र’ इति वा वासुः । वसतेः केवलाद्  उण् । देवशब्दार्थो भाषितः सप्तमे । वासुश्चासौ देवश्च क्रीडादिगुणविशिष्टश्चेति विग्रहः । धनञ्जयः अर्जुनः । ‘तथा भीमश्च पार्थेषूत्तमः’ इति वचनाद् इयं सजातीयैकदेशश्रैष्ठ्यदविभूतिः । सर्वस्माद्विशिष्ट इति विशब्देनोक्तः । आ समन्तात्  सः एव सर्वगत इति व्यासः । व्यापूर्वात् ‘सृ गतौ’ इत्यतो डः । उशनाः शुक्रः ।। ३७ ।।
।। दण्ड इति ।। दमयतां दमयितॄणाम्, दण्डं कुर्वतां दण्डोऽस्मि । येनासंयता अपि संयता भवन्ति स दण्डो मद्विभूतिः । जिगीषतां जेतुमिच्छताम्, नीतिरस्मि सामाद्युपायभूतसारधर्मप्रदोऽस्मि । गुह्यानां गोपनीयानां मध्ये मौनं  मौनलक्षणसारधर्मोऽस्मि । ज्ञानवतां ज्ञानलक्षणसारधर्मोऽहम्् ।। ३८ ।।
सर्वभूतानां बीजं कारणं च अहम् एव । यदि ज्योतिरादिषु रव्यादीनां त्वत्सन्निधानकृतं वैशिष्ट्यम्, तर्हि तदन्येषां ज्योतिरादीनां त्वत्सन्निधिर्न स्यात् । ततश्च तत्सत्तादिकं स्वत एव स्यात् ? इत्यत उच्यते मया विना यच्चराचरं भूतं स्यात् तन्नास्तीति । केचित् प्रकरणोपसंहारार्थं विभूतिसङ्क्षेप उच्यते ‘न तदस्तीति’ इत्यवातारयन् ।। ३९ ।।
 सङ्क्षेपकरणे कारणं दर्शयतोपसंह्रियते– नान्तोऽस्तीति ।। हे परन्तप मम दिव्यानां विभूतीनाम् अन्तः अवसानं यतो नास्ति, अत उक्तविभूतिरूपाणाम् आनन्त्यात् एष उक्तो विभूतिविस्तरः उद्देशत एव इदमिदं विभूतिरूपमिति योऽयमत्र विशेषनामनिर्देशः कृतः सोऽपि सङ्ग्रह एव ।। ४० ।।
 
एवं विभूतीनां सङ्क्षेपमुक्त्वा सामान्यतो विस्तर उच्यते– यद्यदिति ।। यद्यद् विभूत्यादिमत् सत्त्वं वस्तु श्रीमत् सम्पद्युक्तम् ऊर्जितम् अभिवृद्ध्युपेतं च तत्तद् वस्तु मम तेजोऽशसम्भवं प्रकाशरूपेणांशेन सम्भवतीति तेजोऽशसम्भवम् एव अवगच्छ ।। ४१ ।।
 लक्षणमुखेनोक्ततत्तद्वस्तुनिष्ठविभूतिविस्तरादपि अधिकविभूतिविस्तर उच्यते– अथवेति ।। ‘अथवा’ इत्ययं निपातसमुदायः पक्षान्तरे । एतेन बहुना विभूत्यादियुक्तरविप्रभृतितत्तद्वस्तुनिष्ठपरिच्छिन्नविभूतिरूपाणां विस्तरेण ज्ञातेन तव किं फलम्  न किमपि । अत्र वक्ष्यमाणप्राधान्यज्ञापनार्थ एवाक्षेपः, न तूक्तज्ञानस्य निष्फलत्वज्ञापनार्थः । तथात्वे तस्यावचनप्रसङ्गादिति भाष्ये स्फुटम् । किं तर्हि ज्ञातव्यम् ? इत्यत उक्तम्– विष्टभ्येति ।। इदं प्रमाणावगतं कृत्स्नं जगत् एकांशेन ममानन्तांशानां मध्ये एकेनैवांशेन विष्टभ्य व्याप्य स्थितः । सर्वांशेन व्याप्तुं जगतां सहस्रमपि न पर्याप्तम् । अतः ‘तादृशापर्यवसितव्याप्तिमानहम्’ इति ज्ञानम् अत्यावश्यकम् । न चैतज्ज्ञानादेव मोक्षसिद्धौ प्रागुक्तरविप्रभृतिपरिच्छिन्नवस्तुरूपरव्यादिविभूतिरूपाणां ज्ञानं व्यर्थमिति वाच्यम् । ‘अज्ञात्वैनं सर्वविशेषयुक्तं देवं परं को हि मुच्येत बन्धात्’  इति श्रुत्या प्रागुक्तज्ञानस्याप्यावश्यकत्वावगमात् । तव च महाफलाधिकारितया उभयज्ञानमप्यावश्यकम् । तेनाधिकफलसद्भावात् । तथा चोक्तम्् 
 
गीताक्षरार्थस्तु- दशमान्ते ‘विष्टभ्याहमिदं कृत्स्नमेकांशेन स्थितो जगत्’ इति व्याप्तोपासनं सङ्क्षेपेणोेक्तम् । न च सङ्क्षेपेणोक्तस्य ध्यानं कर्तुं शक्यम्, बुद्धावनारोहात् । अतो यथाभूते व्याप्तरूपे विस्तरेण श्रुते ध्यानं शक्यं भवति तथाभूतस्वरूपस्थिति अर्जुनाय प्रदर्शितस्यानुवादेन अनेनैकादशाध्यायेन विस्तरेणोच्यत इति, पूर्वाध्यायानन्तर्यम् अर्थभेदश्चेति द्रष्टव्यम् ।
विश्वरूपं दिदृक्षुरर्जुनः प्रागुक्तमभिनन्दन् आहेत्युच्यते अर्जुन उवाच, मदनुग्रहायेत्यादि चतुःश्लोक्या । हे कमलपत्राक्ष, मदनुग्रहाय माम् अनुग्रहीतुं परमं निरतिशयं गुह्यं गोप्यम् अध्यात्मसञ्ज्ञितम् आत्मानं   भगवन्तं जीवं वाऽधिकृत्य स्थितमध्यात्मम्, तन्नामकम् आत्मज्ञान-तदुपायकर्मयोग, समाधियोगप्रतिपादकम् ‘अशोच्यानन्वशोचस्त्वम्’ इत्यादि आषष्ठसमाप्ति यद् वचः त्वयोक्तं तेनायं बन्धुस्नेहादिरूपमोहो मम विगतः मत्तोऽपगतः ।।१।।
अपि च हे कमलपत्राक्ष कमलस्य पत्रे इवाक्षिणी यस्येति बहुव्रीहौ अक्ष्णः षच् । त्वत्तः सार्वविभक्तिकस्तसिः, तव सकाशादेव भूतानां सशरीरजीवानां भवाप्ययौ सृष्टिप्रलयौ । ‘अहं सर्वस्य जगतः प्रभवः प्रलयस्तथा’ इत्यादिना विस्तरशः विस्तरेण मया श्रुतौ अव्ययम्् अक्षयं माहात्म्यमपि ‘अव्यक्तं व्यक्तिमापन्नं मन्यन्ते’, ‘मया ततमिदं विश्वम्’, ‘न च मां तानि कर्माणि’, ‘समोऽहं सर्वभूतेषु’ इत्यादौ श्रुतम् ।। २ ।।
परमेश्वर  यद् मया ‘भवाप्ययौ हि भूतानाम्’ इत्यादिना श्रुतम्, यथा च आत्मानमात्थ ‘विष्टभ्याहमिदं कृत्स्नम् एकांशेन स्थितो जगत्’ इति ब्रवीषि, एतत् द्वयमपि एवम् एव अवितथम्   अर्थाव्यभिचार्येव । एवमभिनन्दता दिदृक्षितं प्रार्थ्यते– द्रष्टुमिच्छामीति ।। हे पुरुषोत्तम  ऐश्वरम् अचिन्त्यशक्तिकं ते रूपं द्रष्टुमिच्छामि ।। ३ ।।
  ‘कौतूहलपारवश्याद्् अहं द्रष्टुमिच्छामि’ इत्येतावतैव त्वया न प्रदर्शितव्यं तद्रूपम्, किं तर्हि; मन्यसे यदि तच्छक्यं मया द्रष्टुमिति ततः तर्हि योगिन एव योगाः, ‘अर्शआद्यच्’ तेषामीश्वर,  अव्ययमात्मानं स्वरूपभूतमेव, न तु मायादिना निर्मितं तद्रूपं दर्शय । ‘प्रभो’ इति सम्बोधनम्, तवातिसमर्थत्वात् त्वत्सामर्थ्येनैवातीन्द्रियस्यापि दर्शनमिति भावयितुम्, स्वामित्वं प्रत्याख्यापयितुं च ।। ४ ।। 
एवं कौतूहलवता पार्थेन प्रार्थितेन भगवता ‘विश्वरूपदर्शनं कुरु’ इति विधीयते– भगवानुवाच पश्य मे पार्थेत्यादिना ।। शतशः सहस्रशः इत्यत्र ‘सङ्ख्यैकवचनाच्च वीप्सायाम्’ इति शस्प्रत्ययः । शतंशतं सहस्रंसहस्रमिति तदर्थः । एकस्यैवाभिन्नानन्तरूपात्मकत्वाद् ‘रूपाणि’ इति विशेषबलाद् बहुवचनम् । दिव्यानि अलौकिकानि वर्णाः   शुक्लपीतादयः आकृतयः अवयवसन्निवेशविशेषाः । नानाविधा वर्णाकृतयो येषां तानि तथोक्तानि ।। ५ ।।
किञ्च ममैवैकस्मिन् रूपे पश्यादित्यान् वसून् अष्टौ रुद्रान् एकादश । अदृष्टपूर्वाणि लोके शास्त्रे वा इतः पूर्वमदृष्टानि । ‘भूतपूर्वः’ इतिवत् समासः । बहूनि आश्चर्याणि अद्भुतानि च पश्य  ।। ६ ।।
इह त्वया दर्शनीये मम देहे । कृत्स्नम् इत्यस्य विवरणम्– सचराचरमिति ।। जगद् एकस्थम् एकदेशे स्थितम् अद्य पश्य । गुडाकेश जितनिद्र इति सम्बोधनम्  । यच्च अन्यत् तव योग्यं द्रष्टुमिच्छसि तच्च प्रदर्शयिष्यामीति योज्यम् ।। ७ ।।

यदुक्तम् अर्जुनेन  ‘मन्यसे यदि द्रष्टुं शक्यम्’ इति तत्रोच्यते– न तु मामिति ।। अनेन लौकिकेन स्वचक्षुषा द्रष्टुं न शक्यसे न शक्तो भविष्यसि । अतो दिव्यम् अलौकिकं ददामि । ऐश्वरम् ईश्वरसम्बन्धिनं योगं सामर्थ्यातिशयम् इति ।। ८ ।।
 भावरत्नकोशः (सु. टि.)
गीताक्षरार्थस्तु-  अनन्तरवृत्तान्तं धृतराष्ट्रं प्रति सञ्जय आहेत्युच्यते-  सञ्जय उवाच- ‘एवमुक्त्वा’ इत्यादिभिः षड्भिः श्लोकैः । एवं ‘पश्य मे पार्थ रूपाणि’ इत्यादिनोक्तप्रकारेण । महान् योगः येषां ते महायोगाः ब्रह्माद्याः, तेषामपीश्वरः । तदिदमुपपादयितुमुक्तम्– हरिरिति ।। यज्ञे दीयमानहविर्भागहरणकर्तृत्वाद् हरिः । हरतेरिकारप्रत्ययः । अप्राकृतहरितवर्णशालित्वाच्च ‘हरिः’ इत्युच्यते । अप्राकृतविग्रहस्य साकारस्यैवानन्तपूजास्थानेषु स्वरूपेणैव युगपत्सन्निधाने किं वक्तव्यम्  ‘महायोगेश्वरत्वम्’ इति विभावितं भवति । ऐश्वरम् ईश्वरस्य विद्यमानम् अनन्यसाधारणं रूपं दर्शयामास ।। ९ ।। 
भावरत्नकोशः (सु. टि.)गीताक्षरार्थस्तु- तदेव रूपमुच्यते– अनेकेति ।। अनेकशब्दोऽनन्तवाची । अनेकानि  अनन्तानि वक्त्राणि नयनानि च यस्य तत् तथा । ‘दृश्यन्तेऽत्र’ इत्यधिकरणे ल्युट्, अनेकेषाम् अद्भुतानां दर्शनम्  । अनेकम् अद्भुतानां दर्शनं यस्मिन्निति वा । अनेकानि दिव्यानि अलौकिकानि आभरणानि यस्य तत् तथा । दिव्यानि अनेकानि उद्यतानि वैरिवधे उन्नमनवन्ति आयुधानि यस्य तत् तथा ।। १० ।।
 भावरत्नकोशः (सु. टि.)
गीताक्षरार्थस्तु- धरतीति धरम्, दिव्यानां माल्यानां  पुष्पाणाम् अम्बराणां च धरं धर्तृ । दिव्यो गन्धः परिमलो यस्य तद्् दिव्यगन्धम् अनुलेपनम् अङ्गरागो यस्य तत् तथा । सर्वाश्चर्यमयं तादात्म्ये मयट््, सर्वाश्चर्यात्मकं देवं क्रीडादिगुणकम् अनन्तं देशतः कालतो गुणतश्च परिच्छेदहीनं विश्वतोमुखं ‘विश्वत’ सार्वविभक्तिकस्तसिः प्रथमार्थे, विश्वानि अनन्तानि मुखानि यस्य तत्् तथा । ‘अनेकवक्त्रनयनम्’ इत्यनेन लब्धस्यापि पुनरुक्तिरादरेण तात्पर्यद्योतनार्था, सर्वदिगवस्थितमुखमिति वा । ‘रूपं दर्शयामास’ इत्यनुषङ्गः ।। ११ ।।
 
 भावरत्नकोशः (सु. टि.)
गीताक्षरार्थस्तु- विश्वरूपस्य  निरुपमस्यापि  प्रत्यायनार्थम्  अनन्तसूर्योपमत्वमुच्यते– दिवीति ।। दिवि अन्तरिक्षे सूर्याणां सहस्रस्य अनन्तस्य युगपदुत्थितस्य यदि युगपदुत्थिता भाः प्रभा या तर्हि सा महात्मनः विश्वरूपस्य भासः प्रभायाः कथञ्चित्् सदृशी स्यात् । एवमनन्तसूर्योपमप्रभत्वमपि भगवतो न वास्तवम्, निरुपमत्वात् । किमर्थं तर्ह्येतदुच्यत इति चेत् ‘पाकशासनविक्रमो दाशरथिः’ इतिवत् प्रत्ययनार्थमेव । परमार्थतस्तु ‘अनन्तशक्तिः परमोऽनन्तवीर्यः सोऽनन्ततेजाश्च ततस्ततोऽपि’  इति शास्त्रात् सूर्यादेरपि विलक्षणो निरुपम एव भगवानिति भावः । ‘एवंविधं रूपं दर्शयामास’ इति पूर्वेणान्वयः ।। १२ ।।
गीताश्लोकद्वयार्थस्तु- ततः किमासीत् इत्यत उच्यते– तत्रेति ।। तस्मिन्् भगवता प्रदर्शिते देवदेवस्य शरीरे विश्वरूपे अनेकधा चेतनाचेतनभेदेन देवमानवादिभेदेन वा प्रविभक्तं कृत्स्नं जगद् एकस्थम् एकदेशस्थितमेव तदाऽपश्यत्् ।। १३ ।।
 भावरत्नकोशः (सु. टि.)
गीताक्षरार्थस्तु- दर्शनानन्तरं किमकरोत् ? इत्यत उच्यते– तत इति ।। हृष्टानि पुकितानि रोमाणि यस्यासौ तथोक्त इति ।। १४ ।।
 भावरत्नकोशः (सु. टि.)गीताक्षरार्थस्तु- ‘धनञ्जयोऽभाषत’ इत्युक्तभाषणमेव विविच्योच्यते– अर्जुन उवाच .. पश्यामि इत्यादि सप्तदशभिः । तत्रापि दृष्टविश्वरूपस्यार्जुनस्य दृष्टानुवादव्याजेन स्तवनप्रकार उच्यते– पश्यामीति ।। देव , स्तुत्य,  भूतविशेषाः प्राणिभेदाः ब्रह्माणं चतुर्मुखं कमलासनस्थं कमलासने ब्रह्मणि स्थितम् ईशं रुद्रं दिव्यान् लोकविलक्षणान् उरगान् वासुकिप्रभृतिसर्पान् तव देहे पश्यामि ।। १५ ।।
भावरत्नकोशः (सु. टि.)    
‘नान्तं न मध्यं न पुनस्तवादिम्’ इत्यस्य कृष्णं प्रति अर्जुनवाक्यत्वादाह– अर्जुनेनापीति ।। तत् उपचरितत्वम् । उपचारशब्दिताया गौण्या वृत्तेः शब्दधर्मत्वादाह– आद्यन्ताभावोक्तेरिति ।। तत् ‘मध्यम्’ इति वचनम् । परिहारार्थत्वाभावे परिहारप्रयोजनकत्वाभावे । ‘तत्सिद्धेः’ इति हेतोः साध्यं पूरयति– तद्वैयर्थ्यं स्यादिति शेष इति ।। वैयर्थ्यमुपपादयितुं शङ्कामाह– कुत इति ।। तदभावसिद्धेः मध्याभावसिद्धेः, इत्यनन्तरम् ‘इत्यर्थः’ इति शेषः । पूर्वार्धे ‘अनन्तरूपम्’ इति पूर्णत्वापरपर्यायानन्तत्वसिद्धेः विश्वरूपपदेन पूर्णत्वोक्तौ पुनरुक्तिः स्यात् । ततः प्रातीतिकं व्याख्यानं न युक्तम् ? इत्यत आह– एतच्चाभ्यासरूपमिति ।। अनन्तरूपपदोक्तापरिच्छिन्नत्वरूपपरिपूर्णत्वे तात्पर्यज्ञापनायैव गीतायां विश्वरूपपदम् अभ्यासरूपतया प्रयुक्तम्, नतु महदादिविश्वात्मकत्वद्योतनाय इति भाष्यकारीयं व्याख्यानमेव युक्तम् । विश्वरूपः अनूनरूपः पूर्णरूप इति प्रमाणसिद्धत्वात् । प्रातीतिकव्याख्यानं तु अप्रामाणिकत्वात् ‘विश्वेश्वर’ इति पूर्वपदविरुद्धत्वाच्च नादरणीयमिति भावः । तथा च तात्पर्यनिर्णये ‘अन्यत् तात्पर्यज्ञापनाभ्यासरूपम््’ इति । प्रमाणे ‘न हि नाशोऽस्ति’ इत्युक्त्या अनन्तरूपपदस्य अनन्तशब्दितनाशशून्यत्वम् अर्थान्तरमपि विभावितं भवति ।। १६ ।।
गीताक्षरार्थस्तु- ‘गदिनम्’ इत्यत्र ‘शिखादिभ्यश्च’ इति गदाशब्दाद् आकारान्तादपीनिः । दुर्निरीक्ष्यं कृच्छ्रेण निरीक्षणीयम्, दर्शनानर्हमित्यर्थः । ‘दीप्तानलार्कद्युतिम्’ इत्युक्ते जातां मितत्वशङ्काम् अपाकर्तुम् ‘अप्रमेयम्’ इति विशेषणम् । ‘अपरिच्छिन्नद्युतिम्’ इति तात्पर्यम् ।। १७ ।।
गीताक्षरार्थस्तु- अक्षरम् अक्षरशब्दवाच्यं ब्रह्म त्वम् एव परमं वेदितव्यं ज्ञातव्यं मुमुक्षुभिः । परं निधानं प्रकृष्ट आश्रयः, अव्ययः ह्रासहीनः, शाश्वतः शश्वद्भवः, धर्मः निवृत्तिधर्म इति यावत्, तस्य गोप्ता  रक्षिता । ‘वैदिकधर्माविता’ इति विवृतिकृतः । सनातनः चिरन्तनः । मे मतः, ‘मतिबुद्धिपूजार्थेभ्यश्च’ इति ‘मे’ इति षष्ठी ।। १८ ।।
  भावरत्नकोशः (सु. टि.)
गीताक्षरार्थस्तु- अनादिमिति ।। ‘अनादिमध्यान्तम्’ इत्यत्र परिमाणेतरगुणानन्त्यमेवोच्यते न तु परिमाणानन्त्यम्, तस्य ‘नान्तं न मध्यम्’ इत्युक्तत्वादिति तात्पर्यनिर्णये व्यक्तम् । शशिसूर्यौ नेत्रे यस्य स तथा, तम् इत्यत्र, ‘दीप्तहुताशवक्त्रम्’ इत्यत्र च जन्यजनकभावेनाश्रयाश्रयिभावेन वाऽभेदोक्तिः । तपन्तं तापयन्तम्् ।।१९।।  
गीताक्षरार्थस्तु- द्यावापृथिव्योरिति ।। द्यावापृथिव्योरिदमन्तरम् एकेनैव रूपेण त्वया व्याप्तम्, सर्वाः दिशश्च रूपान्तरैः व्याप्ताः । ‘त्वया’ इत्यनेनैकत्वस्य सिद्धावपि ‘एकेन’ इत्युक्तिः  ‘अन्तरिक्षव्यापिरूपमेकम्, दिग्व्यापिरूपाणि बहूनि’ इति विवेकप्रत्यायनार्था । तथा च श्रुतिः- ‘द्यावापृथिव्योरन्तरङ्गः स एकरूपेण चान्यैः सर्वगतः स एकः’ इति । हे महात्मन्  अक्षुद्रविग्रह तव इदमुग्रं भयङ्करम् अद्भुतं रूपं दृष्ट्वा लोकत्रयं लोकत्रयस्थितविश्वरूपदर्शनयोग्यप्रतिबन्धकहीनभक्तजनाः प्रव्यथितं भगवतः किञ्चिदुग्रत्वात् तद्दर्शिनां भयं समुत्पतितम् । यद्वा विश्वरूपदर्शनार्थं यतमानानां लोकत्रयस्थानां पुंसां तददृष्ट्वाऽपि मनसाऽनुसन्धाय स्थितानां भये जाते सति तद्द्रष्टाऽर्जुन ‘अहमिवैतेऽपि दृष्ट्वा बिभ्यति’ इति बुद्धिर्जाता । अतो ‘लोकत्रयं दृष्ट्वा प्रव्यथितम्’ इत्याहेति योज्यम् । अत्र ‘दृष्ट्वाऽद्भुतम्’ इत्यादिना विश्वरूपदर्शनस्य यद्भयहेतुत्वमावेदितं तत् न सर्वेषां सर्वदा, किन्तु केषाञ्चित्, कारणवशादेव । तथा च श्रुतिः  ‘प्रीयन्ति केचित्तस्य रूपस्य दृष्टौ बिभेति कश्चिदभ्यसे सर्वतृप्तिः’ इति । एवं तद्दर्शनस्य भयहेतुत्वनियमाभाव इव लोकत्रयस्य दर्शननियमाभावोऽपि द्रष्टव्यः । तथा च तात्पर्यनिर्णये   श्रीब्रह्मरुद्रपूर्वाणां कृष्णाया भीमरामयोः ।। इति ।। २० ।।
गीताक्षरार्थस्तु- अमीति ।। अमी आपरोक्ष्येण निर्दिष्टा मुक्ताः सुरसङ्घास्त्वां विशन्ति । किञ्च ‘त्वां विशन्ति’ इति स्वेच्छया भगवत्प्रवेश उच्यते । स च मुक्तग्रहण एव युक्तः । ‘प्रवेशो निर्गमश्चैव मुक्तानां स्वेच्छया भवेत्’  इति वचनात्, तेन ‘पश्यामि देवांस्तव देव देहे’ इत्यनेन न पौनरुक्त्यम् । तत्रामुक्तानामभिप्रेतत्वात् । प्राञ्जलयः कृतसम्पुटकरयुगलाः त्वां गृणन्ति स्तुवन्ति । ‘स्वस्ति अस्तु जगते’ इत्युक्त्वा महर्षीणां सिद्धानां च सङ्घाः पुष्कलाभिः सम्पूर्णार्थाभिः ।। २१ ।।
गीताक्षरार्थस्तु- किञ्च रुद्रादित्या विश्वे देवाः ऊष्मपाः पितरः असुराः तद्योग्यासुराः विस्मिताः विस्मयमापन्नाः सन्तः ।। २२ ।।
गीताक्षरार्थस्तु- विस्मये निमित्तमुच्यते– रूपं महत्ते इति ।। बह्वीभिः दंष्ट्राभिः करालं भीषणं ‘वीक्षन्ते’ इत्युक्तवीक्षणं ‘दृष्ट्वा’ इत्यनूद्य तत्कार्यमुच्यते– ‘लोकाः प्रव्यथितास्तथाऽहमिति ।।  अत्र लोकशब्दः लोकत्रयशब्द इव व्याख्यातव्यः । अहमपि तथा प्रव्यथितः ।। २३ ।।
गीताक्षरार्थस्तु- तत्र कारणम्– नभःस्पृशमिति ।। त्वा त्वां दृष्ट्वा हि इति स्वानुभवसिद्धतोच्यते । प्रव्यथितः अन्तरात्मा मनो यस्यासौ तथोक्तः । धृतिं न विन्दामि धैर्यं न लभे शमम् उपशमं मनस्तुष्टिं च । विष्णुशब्दार्थो दशम उक्तः ।। २४ ।।
गीताक्षरार्थस्तु- कस्मात् ? दंष्ट्राकरालानीति ।। दंष्ट्राकरालानि दंष्ट्राभिर्विकृतानि अत एव भयानकानि कालानलसन्निभानि प्रलयानलसदृशानि । पारवश्यादियमुक्तिः– दिशो न जान इति ।। शर्म सुखम् । जगन्निवास जगदाधार ।। २५ ।।
गीताक्षरार्थस्तु- अमी च त्वेति ।। अमी दुर्योधनप्रभृतयः । सूतपुत्रः कर्णः । योधमुख्यैः भटप्रधानैः सह त्वरमाणाः वक्त्राणि विशन्ति । ननु धृतराष्ट्रपुत्रादीनां भगवन्मुखप्रवेशोन्मुखचेष्टाऽभावात् कथं ‘अमी च त्वा धृतराष्ट्रस्य पुत्राः’ इत्याद्युच्यते ? इति चेदुच्यते - भगवन्मुखप्रवेशानुन्मुखचेष्टानामपि भगवन्मुखचेष्टयैव तत्र प्रवेशाद् उपचारेण ‘विशन्ति’ इति प्रयोगो युज्यते । प्रलयोदकप्रवेशानुन्मुखचेष्टानां प्रजानां तच्चेष्टयैव तत्र प्रवेशे ‘प्रविष्टा उदकं प्रजाः’ इति प्रयोगवत् । भगवन्मुखचेष्टयैव तत्र प्रवेशश्चेत् धार्तराष्ट्रसेनाया एव स भवेत् । भगवन्मुखानां तदभिमुखत्वात् । अतः ‘सहास्मदीयैः’ इत्ययुक्तं स्यादिति चेन्न । सेनामध्यगतभगवन्मुखानाम् उभयाभिमुखत्वाद्् उभे सेने तत्र प्रविशत इति ‘सहास्मदीयैः’ इति वचनोपपत्तेः ।। 
गीताक्षरार्थस्तु- ननु युद्धोपक्रम एव चूर्णितोत्तमाङ्गतया अन्यैरदृष्टाः कथमर्जुनेन ‘मया तथा सन्दृश्यन्ते’ इत्युच्यते ‘केचिद्विलग्नाः’ इत्यादिना  इति चेत्, ये  तस्मिन्नेव मुहूर्ते मरिष्यमाणास्तेषामेवात्र ग्रहणाद् युद्धोपक्रमे एवैवमुक्तिर्युक्ता । विशीर्णत्वेनापि तस्य सूक्ष्मदृष्टिगोचरत्वाद् अन्येषां तथा दर्शनाभावश्च युक्तः । ‘दिव्यं ददामि चे चक्षुः’ इत्यादेरन्यादृष्टदर्शनं च युक्तम् । अन्येषां तददर्शने, अर्जुनस्य दिव्यदृष्टितयाऽन्यादृष्टदर्शने च दृष्टान्तोऽभिहितस्तात्पर्यनिर्णये ‘यथा भिन्नमपि घटादिकं यावत् पृथङ् न पतति तावन्मन्ददृष्टीनां न ज्ञायते, यथा पुरूरवसो जरा अश्विभ्यामेव दृष्टा’ इति च ।। २७ ।।
गीताक्षरार्थस्तु- अभिविज्वलन्ति अभितो दीप्यमानानि नरलोकवीराः मनुष्यलोकशूराः  भीष्मादयस्ते किमर्थं प्रविशन्ति, कथं च ? इत्यत उच्यते– यथा प्रदीप्तं ज्वलनमिति ।। पतङ्गाः शलभाः । अबुद्धिपूर्वप्रवेशे नदीदृष्टान्तः, बुद्धिपूर्वप्रवेशे पतङ्गदृष्टान्त इति आहुः । 
 ततः किम् ? इत्यत उच्यते– लेलिह्यस इति ।। ज्वलद्भिः वदनैः लोकान् ग्रसमानः अदन्, लेलिह्यसे अतिशयेन स्वादयसि । किञ्च हे विष्णो तव भासो दीप्तयः तेजोभिः स्फुरणैः समग्रं जगद् आपूर्य व्याप्य, उग्राः तीव्राः सत्यः प्रतपन्ति प्रकर्षेण तापयन्ति ।।२८. २९-३०।।
‘कालोऽस्मि’ इत्यादिश्लोकत्रयाक्षरार्थस्तु- एवमर्थितस्य भगवत उत्तरमिदम्– भगवानुवाच– कालोऽस्मीत्यादि ।। कालशब्दो जगद्बन्धन-च्छेदन-ज्ञानादिनानाधर्मविशिष्टभगवद्वाची । ‘उग्ररूपः किमर्थः’ इति प्रश्नस्य परिहारः– लोकक्षयकृदिति ।। प्रवृद्धः वृद्धेर्धात्वर्थत्वेऽपि साऽत्र देशतः कालतश्च सदातनी विवक्षितेति परिपूर्णः अनादिनित्य इति वा । लोकस्य क्षयकृद्भवान् इह युद्धमण्डले  विद्यमानान् जनान् युगपद्बहून् प्रत्यक्षत एव संहर्तुं प्रवृत्तोऽस्मीत्यत ‘इह’ इति विशेषोक्तिः । पार्थानामपि संहरणे किं प्रवृत्तः ? नेत्युच्यते– ऋतेऽपीति ।। त्वां धर्मादिपाण्डवान्, अश्वत्थामानम्, कृतवर्माणं च  ऋते  इति समुच्चयार्थोऽपिशब्दः । त्वा त्वाम्् ऋते इत्यत्र, ‘ऋते द्वितीया च’ इति चान्द्रसूत्रात् द्वितीया । ‘प्रत्यनीकेषु’ इत्यत्र सेनाद्वयस्यापि प्रत्यनीकत्वं परस्परतयाऽवगन्तव्यम्  । अक्षोहिण्यादीनां बहुत्वाद् बहुवचनम् । सर्वे योद्धारः सेनाद्वयगता अपि ।। ३२ ।।
यतोऽहमेव लोकान् समाहर्तुं प्रवृत्तः, तस्माद् वैरिजये सन्देहानास्कन्दनाद् ‘युध्यस्व’ इत्युच्यते– तस्मादिति ।। उत्तिष्ठ योद्धुं सन्नद्धो भव । शत्रून् इतराजेयान् जित्वा यशो लभस्व प्राप्नुहि । समृद्धं राज्यं भुङ्क्ष्व च । एते च पूर्वमेव मयैव निहताः वियोजितप्राणप्रायाः । निहतप्रायत्वं नाम अपहृतायुष्ट्वेन अत्यासन्नमरणत्वम् । तान् प्रत्यक्षतो हन्तुं प्रवृत्तं मां प्रति त्वं निमित्तमात्रम् । स्वातन्त्र्येण हन्तृत्वाभावाद् इयमुक्तिः । पश्चादपि त्वयि स्थित्वा अहमेव हनिष्यामीति भावः । वामेन हस्तेन शराणां क्षेप्ता सव्यसाची ।। ३३ ।।
‘यद्वा जयेम यदि वा नो जयेयुः’ इत्यस्य सन्देहेऽपि प्रवृत्तिर्युक्ता । पक्षद्वयेऽपि फलभावादिति ‘हतो वा’ इत्युत्तरमुक्तम् । इदानी तव पराजयशङ्काऽपि नास्तीत्युच्यते– द्रोणं चेति ।। तत्र द्रोणस्य धनुर्विद्याचार्यत्वेन, भीष्मस्य स्वच्छन्दमृत्युत्वेन अवध्यत्वशङ्काविषयत्वाद् युक्तं योधवीरसमुदायात् पृथक्कृत्य स्वशब्देन ग्रहणम् । जयद्रथस्य कर्णस्य च कुतस्तत् ? इति शङ्का ‘योऽस्य जयद्रथस्य शिरश्छिन्नं भूमौ पातयति तस्य पातयितुः शिरो भिन्नं भविष्यति’ इति जयद्रथपितुर्वराज्जयद्रथोऽपि विशेषेणोक्तः, ‘सवरा वासवी शक्तिरस्ति कर्णस्य’ इति कर्णोऽपि तथोक्त इति भाष्यादौ परिहृता । अर्जुने स्थित्वा स्वस्यैव हन्तृत्वात् ‘मया हतेषु त्वमेव हन्ता’ इति व्यवहारविषयो भवेति भगवतोच्यते– मया हतानिति  ।। हतान् हतप्रायान् त्वं जहि छिन्धि  मा व्यथिष्टाः भयं मा कार्षीः । जेतृशब्दस्तृन्नन्त इति ‘सपत्नान्’ इति द्वितीया ।। ३४ ।।
 गीताक्षरार्थस्तु- ततो यद् वृत्तं तद्् धृतराष्ट्रं प्रति सञ्जय आहेत्युच्यते– सञ्जय उवाच– एतच्छ्रुत्वेति ।। एतत् पूर्वश्लोकत्रयात्मकं केशवस्य ब्रह्मरुद्रादिनियामकस्य वचनं श्रुत्वा वेपमानः कम्पमानः किरीटी अर्जुनः सगद्गदं भयाविष्टस्य दुःखाभिघातात्, स्नेहाविष्टस्य च हर्षोत्कर्षाद् अश्रुपूर्णनेत्रत्वे सति यः श्लेष्मणा कण्ठावरोधः, तेन वाचाम् अपाटवं मन्दत्वं यत्र शब्दे स गद्गदः, तेन सह वर्तत इति ‘सगद्गदम्’ इति क्रियाविशेषणम् । भीतभीतः भीतादपि भीतः पुनःपुनः भयाविष्टचेताः प्रणम्य प्रह्वो भूत्वा आह ।। ३५ ।। 
गीताक्षरार्थस्तु- ‘आह’ इत्येतदेवोच्यते अर्जुन उवाच ‘स्थाने’ इत्याद्येकादशभिः । हे हृषीकेश अग्नीषोमसूर्येषु स्वकेशनियतैस्तदंशुभिर्जगतो बोधनस्थापनाभ्यां हर्षणात् हृषीकेश । हृष्यतेः कीप्रत्ययः । ‘हृष्यः हर्षहेतवः केशा अस्य’ इति हृषीकेशः, तत्सम्बुद्धिः । ‘हृषीकेश’ इत्येतद् ‘जगत्प्रहृष्यति’ इत्यस्योपपादकम् । हृषीकाणाम् इन्द्रियाणामीश इति वा हृषीकेशः, तत्सम्बुद्धौ, ‘पुरुषार्थोपयुक्तज्ञानक्रियाशक्तिप्रेरक’ इति तात्पर्यम्् । तव प्रकीर्त्या त्वन्माहात्म्यकीर्तनेन जगत् प्रहृष्यति अनुरज्यते अनुरागवत् च भवति इत्येतत् स्थाने ‘युक्तमेव’ इत्यर्थेऽव्ययमिदम् । किञ्च रक्षांसि भीतानि दिशः प्रद्रवन्ति प्रतिद्रवन्ति, तच्च ‘स्थाने’ इत्यादि योज्यम् ।। ३६ ।।   
गीताक्षरार्थस्तु- कथं स्थाने ? इत्याशङ्कायाम्, उत्तरमुच्यते– कस्मादिति ।। महांश्चासावात्मा महात्मा, तत्सम्बुद्धिः महात्मन् । अत्र महच्छब्दः पूर्णवाची । आत्मशब्दश्च ‘यच्चाप्नोति’  इत्यादिस्मृतेः आप्ति,आदान,विषयानुभव,नित्यसत्तारूपार्थचतुष्टयवचनः । पूर्णाप्त्यादिमान् इत्यर्थः । ते कस्मात् न नमेरन् त्वां न नमस्कुर्युः । तत्र हेत्वर्थगर्भविशेषणम् गरीयसे गुरुतराय । ब्रह्मणः चतुर्मुखस्यापि आदिकर्त्रे इति, अनन्त अपरिच्छिन्न । सदसद्भावात्मकं विश्वं त्वमेव त्वदधीनसत्तादिकमेव, तत्परं भावाभावात्मकविश्वाभ्यां परम् उत्तमं यद् अक्षरं तदपि त्वमेव ।। ३७ ।।
गीताक्षरार्थस्तु- किञ्च त्वम्् आदिदेवः देवानामादिः, पुरि शयनात् पुरुषः, पुराणः चिरन्तनः । ‘निधीयतेऽस्मिन्’ इति निधानम् आश्रयः । वेत्ता वेदिता ज्ञाता असि । वेद्यं वेदनकर्म वस्तुजातं च त्वमेव त्वदधीनमेव वेद्यं परमं वेद्यं स्वरूपात्मकं च त्वमेव ।  वेत्ता ‘विद  विचारणे’ इत्यस्माद् अनिट्कात् ‘विचारयिता’ इति वा । परं धाम तेजश्च त्वमेव । अनन्तरूप अनन्तम्  कालतोऽन्तहीनं रूपमस्येति अनन्तरूपः, तत्सम्बुद्धिः । ‘नान्तं न मध्यं न पुनस्तवादिं पश्यामि’ इति परिमाणानन्त्यस्योक्तत्वात्, ‘त्वया ततं विश्वम्’ इति पुनरुक्तिः इति चेन्न । ‘नान्तं पश्यामि’ इत्युक्ते नेश्वरस्य परिमाणानन्त्यं सिध्यति, इत्यपि प्रतीतेः । तन्निवृत्त्यर्थं ‘न केवलमहं न पश्यामि’, किन्तु ‘त्वया ततं च विश्वम्’ इत्युक्तत्वेन सप्रयोजनत्वाद् न पुनरुक्तिरिति तात्पर्यात् । तथापि ‘पश्यामि त्वां सर्वतोऽनन्तरूपम्’‘द्यावापृथिव्योरिदमन्तरं हि व्याप्तं त्वयैकेन दिशश्च सर्वाः’ इत्यादि पुनरुक्तिरिति चेन्न । एतद्वाक्यजातस्य विष्णोर्देशतः कालतो गुणतश्चानन्त्ये स्वस्य महातात्पर्यज्ञापनार्थाभ्यासरूपत्वेन सप्रयोजनत्वाद् इत्युत्तरप्रस्थाने व्यक्तम् ।। ३८ ।।
गीताक्षरार्थस्तु- अपि च ‘वायुः यमः अग्निः वरुणः शशाङ्कः प्रजापतिः दक्ष,कश्यपादिः । वाय्वादेः सत्ताप्रवृत्तिप्रतीतयस्त्वदधीनाः’ इत्यर्थः । ‘वायुर्बलज्ञानयोगाच्छशाङ्कोऽतिसुखाङ्कितः’ इति वचनाद् वाय्वादिशब्दमुख्यार्थ इति वा । प्रपितामहः- पितामहः चतुर्मुखः, तस्यापि पिता प्रपितामहः, चतुर्मुखजनक इत्यर्थः । बहुशो नमस्कारक्रियाभ्यावृत्तिगणनं कृत्वसुचोच्यते । ‘पुनश्च भूयोऽपि’ इति श्रद्धाभक्त्यतिशयभरितत्वमात्मनो दर्शयति ।। ३९ ।।
गीताक्षरार्थस्तु- तथा नमः पुरस्तात् पूर्वस्यां दिशि ते तुभ्यं नमोऽस्तु । सर्वतः सर्वासु दिक्षु  विद्यमानाय ते नमः । सर्व परिपूर्ण  अनन्तं वीर्यं सामर्थ्यमस्य, तत्सम्बुद्धिः । अमितो विक्रमः   पराक्रमो यस्य स तथा । वीर्यवानपि कश्चिच्छस्त्रादिविषये न पराक्रमते, मन्दपराक्रमो वा दृश्यते । त्वं तु अनन्तवीर्यश्च अमितविक्रमश्चेति स्तुतिः । ननु ‘सर्वं खल्विदं ब्रह्म’ इत्यादेः सर्वस्य जगतो ब्रह्मात्मकत्वात् ‘त्वमस्य विश्वस्य परं निधानम्’, ‘त्वया ततं विश्वम्’ इत्याद्ययुक्तम् ? इत्यतः श्रुतिगतसर्वशब्दो व्याक्रियते सर्वं समाप्नोषि ततोऽसि सर्व इति ।। यतस्त्वं सर्वं विश्वं व्याप्नोषि, ततः सर्वोऽसि ‘सर्वं खल्विदं ब्रह्म’, ‘पुरुष एवेदं सर्वम्’, ‘सर्वं ह्येतद् ब्रह्म’ इत्यादिवाक्येषु श्रुतसर्वशब्दवाच्योऽसीत्यतः ‘इदं ब्रह्म सर्वजगद्व्यापि खलु’ इत्यादिरूपेण श्रुत्यर्थो ज्ञेयः, नतु जगदात्मकत्वेनेत्यभिप्रायः ।। ४० ।।
गीताक्षरार्थस्तु- एतादृशमाहात्म्यं भगवन्तं त्वां प्रति यद् अपराद्धम्, तत्क्षन्तव्यमित्युच्यते– सखेतीत्यादिना ।। सखा समानवया इति मत्वा प्रसभं हठेन यदुक्तम् - हे कृष्ण हे यादव हे सखेति ।। सन्धिरार्षः । तव महिमानं माहात्म्यरूपम् इदम् ‘अहं सर्वस्य जगतः प्रभवः’ इत्यादिनोक्तं जगत्स्रष्टृत्वादिकम् अजानता बलिष्ठत्वाद्यल्पमहिमज्ञानेऽपीदृशं जगत्प्रभवादिमहामाहात्म्यम् अपरिजानतेत्यर्थ इति विवृतिकृतः । स्वामिनस्तु  ‘इदम् इमं महिमानम्’ इति लिङ्गव्यत्ययेन व्याकृतवन्तः । ‘तव महिमानम्’, ‘इदं च विश्वरूपमजानता’ इति कस्यचिद् व्याख्यानं चशब्दसंयोजनाद् विश्वरूपदर्शनवतोऽर्जुनस्य तदपरिज्ञानकल्पनाच्चायुक्तम् । मया प्रमादाद् अनवधानात् प्रणयेन स्नेहेनापि वा यदुक्तम् ।। ४१ ।।
गीताक्षरार्थस्तु- किञ्च ‘यच्चापहासार्थमसत्कृतोऽसि’ इत्यत्र एकः आद्यक्षरग्रहणेन एशब्दः एकस्य द्योतकः । अन्तर्णीतण्यर्थात् करोतेः डप्रत्ययः,‘ एकत्वाद् ए’, ‘कारयितृत्वात् कः’ इति एकः   सर्वोत्तमः, सर्वव्यापारकारयिता च इत्यसत्कारानर्हत्वे हेतुः । अथापि एवमसत्कारानर्होऽपि असत्कृतः परिभूतः असि । तत् तदपराधजातं समक्षं तव पुरतः क्षामये क्षमां कारयामि । अप्रमेयम् अपरिमेयप्रभावम् ।। ४२ ।।
गीताक्षरार्थस्तु- असत्कारानर्हत्वादौ हेत्वन्तरोक्त्याऽपि विविच्योच्यते– पितेति ।। अस्य लोकस्य पूज्यश्च । अतो गरीयान् गुरुतरो गुरुः, अत्युत्तमो गुरुः । कस्माद्गरीयान् गुरु इत्येतदुच्यते– न त्वत्समोऽस्तीति ।। त्वत्समः तव तुल्यो नास्ति, त्वत्सम एव तावदन्यो नास्ति, कुतः एव अन्योऽभ्यधिकः स्यात् । न विद्यते प्रतिमा उपमा यस्य सोऽप्रतिमः, तादृशः प्रभावः  महिमा यस्य तस्य सम्बुद्धिः । निरतिशयमहिमन् इत्यर्थः ।। ४३ ।।
गीताक्षरार्थस्तु- यत एवं तस्मात् कायं प्रणिधाय दण्डवन्निपात्य प्रणम्य भक्तिश्रद्धाद्यतिशयेन नत्वा ईड्यं स्तुत्यं त्वां प्रसादये प्रसादोन्मुखं करोमि । सख्युः मित्रस्यापराधं सखा निरुपाधिकसख इव, ‘प्रियाया अर्हसि’ इति वक्तव्ये ‘प्रियायाऽर्हसि’ इत्यार्षः सन्धिः ।  सोढुं क्षन्तुम् अर्हसि ‘अपराधम्’ इति शेषः ।। ४४ ।।
किं तद्रूपम् ? उच्यते– किरीटिनमिति ।। गदिनं शिखादित्वाद्् इनिः, गदावन्तम् । यस्मादेवं तस्मात् तेनैव रूपेण भव । ‘अनन्तरूपगोपनेन तदेव प्रकाशय’  इति तात्पर्यम् । सहस्रबाहो  अनन्तबाहो विश्वमूर्ते पूर्णविग्रहेति ।। ४६ ।।
गीताक्षरार्थस्तु- भक्त्यतिशयोत्पादनाय भगवता विश्वरूपदर्शनस्य दौर्लभ्यमुच्यते– भगवानुवाच  मयेति ।। आत्मयोगात् स्वसामर्थ्यात् तेजोमयम् अलौकिकतेजःस्वरूपं विश्वं पूर्णगुणम् अनन्तं देशकालापरिच्छिन्नं त्वदन्येन न दृष्टपूर्वम् इत्यनेन ‘तेनैवार्जुनेनेतःपूर्वमिन्द्रशरीरेण दृष्टम्’ इत्युच्यत इति ज्ञायते । ‘त्वदन्येन’ इत्यत्रान्यशब्देन ब्रह्मादिविश्वरूपदर्शिव्यतिरिक्ता अर्जुनादधमाः ग्राह्या इत्यन्यत्र स्पष्टम् । यद् रूपं तत् तव परं दर्शितम् इत्यन्वयः । तेन विश्वरूपेतरकृष्णादिरूपेष्वपरत्वशङ्का पराकृता भवति । यद्वा ‘परम् उत्तमम्’ इति विश्वरूपे परत्वोक्तिरज्ञानिविवक्षया, नतु ब्रह्मादिमहाज्ञानिविवक्षया । तेषां कृष्णादावपि परत्वप्रतीते, इत्यन्यतोऽवसेयम् ।। ४७ ।।
गीताक्षरार्थस्तु- अर्जुनावराणां स्वतस्तथा दर्शनाभावेऽपि वेदादिसाधनैस्तथा तैर्दृश्यतामित्याशङ्क्य त्वदवरैर्वेदादिसाधनैरपि त्वद्वत् न द्रष्टुं शक्यत इत्युच्यते– न वेदयज्ञाध्ययनैरिति ।। वेदैः यज्ञैः   अग्निहोत्रादिभिः अध्ययनैः  स्वाध्यायैः । क्रियाभिः नित्यनैमित्तिककर्मभिः । उग्रैः क्रूरैः तपोभिः कृच्छ्रादिभिः  एवंरूपः एवंविधम्  अत्यद्भुतं रूपमस्येति स तथा नृलोके मनुष्यलोके । त्वदन्येन त्वत्तोऽवरेण त्वद्वद् द्रष्टुम् अशक्यः । भगवतः सर्ववैलक्षण्यद्योतनाय ‘शक्योऽहम्’ इति सन्धिर्न कृतः ।। ४८ ।।
गीताक्षरार्थस्तु- ‘भयेन च प्रव्यथितम्’ इत्यत्रोत्तरम्– मा ते व्यथेति ।। घोरं संहर्तृतया क्रूरं तदेवेदं रूपं यत्त्वया प्रार्थितम् ।। ४९ ।।
गीताक्षरार्थस्तु- एवमुक्तो भगवान् अपेक्षितरूपमदर्शयदिति सञ्जय आहेत्युच्यते– सञ्जय उवाच– इत्यजुर्नमिति ।। अर्जुनं प्रति इति उक्तप्रकारेण उक्त्वा कृष्ण एव ‘स्वकं रूपं न विश्वरूपम्’ इति भ्रान्तलोकप्रतीत्यनुवादेनोच्यते– स्वकं रूपमिति ।। प्रमाणप्रतीत्या तु विश्वरूपमपि स्वकमेवेति मन्तव्यम् । सौम्यवपुः अक्रूरविग्रहः ।। ५० ।।
गीताक्षरार्थस्तु- विश्वरूपगोपनेन कृष्णरूपं दर्शयता भगवता आश्वासितोऽस्मि इत्युच्यते– अर्जुन उवाच– दृष्ट्वेदमिति ।। किञ्चिन्मनुष्यवद् दृश्यमानत्वाद् मानुषं सौम्यम् अक्रूरम् । ‘न जायते, अर्दयति संसारमिति च जनार्दनः’ इति पूर्वमेव भाष्यकृता जनार्दनशब्दो व्याख्यातः । सचेताः प्रसन्नचित्तः संवृत्त जातः अस्मि । प्रकृतिं स्वस्थतां गतः । ‘गत्यर्थाकर्मक’ इति कर्तरि क्तः । गतवानस्मि ।। ५१ ।।
भयङ्कररूपं किमिति भवता प्रदर्शितम् इत्यतो विश्वरूपदृष्टेर्महिमोच्यते– भगवानुवाच– सुदुर्दर्शमिति ।। यद् मम रूपं त्वं दृष्टवानसि अस्य रूपस्य नित्यं दर्शनकाङ्क्षिणो ये देवास्तेऽपि यद् अदृष्टवन्तस्तत् इदं सुदुर्दशम् ‘ईषद्दुस्सुषु कृच्छ्राकृच्छ्रार्थेषु खल्’ इति दृशेः खल्प्रत्यये सुष्ठु दुःखेन दर्शनमस्येति सुदुर्दर्शम् । केषाञ्चित्सुखेन केषाञ्चिद्दुखेन दर्शनीयमित्यर्थः । देवैरपि यद्दर्शनं चिराभिलषितं तदिदं विश्वरूपं तव शत्रुवधे निमित्तत्वज्ञापनाय त्वां प्रति दर्शितमिति भावः । एवं योजने च ‘देवा अप्यस्य रूपस्य नित्यं दर्शनकाङ्क्षिण एव वर्तन्ते, न तु पश्यन्ति, इत्युक्तत्वात् कथमर्जुनादुत्तमैरधमैश्च विश्वरूपस्य दृष्टत्वमुच्यते’ इति शङ्का निरस्ता भवति ।। ५२ ।।
‘सुदुर्दर्शत्वं न वेदयज्ञाध्ययनैः’ इत्युक्तम् । तद्विविच्यते– नाहमिति ।। मां यथा दृष्टवानसि तथाविधविश्वरूपवान् अहं वेदैः तपआदिभिश्च न द्रष्टुं शक्यः ।। ५३ ।।
तर्हि केनोपायेन द्रष्टुं शक्य  इत्यत उच्यते– भक्त्या त्विति ।। इतरोपायवैशेष्यद्योतनाय तुशब्दः । ‘यादृशी तत्र भक्तिः स्यात् तादृश्यन्यत्र नैव चेत्, अनन्यभक्तिः’ इति वचनात् । अनन्यया अनितरसाधारण्या तत्त्वेन याथात्म्येन ज्ञातुं द्रष्टुम् अपरोक्षीकर्तुं प्रवेष्टुं च ।। ५४ ।।
 अपि च सर्वेन्द्रियगुणाभासम् इन्द्रियाणि गुणाः  विषयाश्च इन्द्रियगुणाः, सर्वे च ते इन्द्रियगुणाश्च सर्वेन्द्रियगुणाः । सर्वाणि इन्द्रियाणि, सर्वांश्च गुणान्  विषयान् आभासयति प्रत्याययति प्रत्येति वेति, भासतेः पचाद्यच् सर्वेन्द्रियगुणाभासम् । प्राकृतैर्भिन्नैर्वा इन्द्रियैर्विहीनत्वात् सर्वेन्द्रियविवर्जितम् । सर्वं बिभर्तीति सर्वभृत् । सर्वभृदपि असक्त निर्लेपम् । निर्गत गुणेभ्यः  सत्त्वादिभ्य इति निर्गुणम् । गुणभोक्तृ शुभसाराणा भोक्तृ च ।। १५ ।।
गीताक्षरार्थस्तु– तपोभेदेनापि सात्त्विकादिजीवस्वरूपभेदं ज्ञापयितुं शरीरादिभेदेन तपसस्त्रैविध्यं तावदुच्यते– देवद्विजगुरुप्राज्ञ इत्यादिभिस्त्रिभिः ।। देवाः विष्णुलक्ष्यीविरिञ्चवाणीईशगिरिजाइन्द्रादयः द्विजाः ब्राह्मणाः गुरवः तत्त्वस्योपदेष्टारः प्राज्ञाः तदन्ये तत्तत्त्वविदः, तेषां पूजनम् । शौचं बाह्यमाभ्यन्तरं च आर्जवं सदाचारे नित्यमेकप्रकारकत्वरूपम् ऋजुत्वम् । ब्रह्मचर्यं गुह्येन्द्रियनियमनं शारीरं शरीरनिर्वर्त्यं तप उच्यते ।। १४ ।।
गीताक्षरार्थस्तु–  ययेति ।। पुमान् यया बुद्ध्या धर्मम् अधर्मं कार्यं च अकार्यं च कर्तव्यं चाकर्तव्यं च अयथावत् प्रतिजानाति इत्यस्य यथार्थज्ञानजनननियमाभावे तात्पर्यम् । प्रतीतार्थ एव किं न स्यादिति चेन्न । तथात्वे राजस्या बुद्धेः तामसबुद्धितो भेदाभावप्रसङ्गाद् इत्याकरे स्फुटम् ।। ३१ ।।
 
गीताक्षरार्थस्तु– अक्षरार्थस्तु – अत्र एतस्यां परसेनायाम् । स्वयमभीरवः शूराः । महेष्वासाः महाधनुषः । युधि युद्धे । भीमार्जुनसमाः तत्समानपराक्रमा इति स्तुतावधिकोक्तिः । के ते? युयुधानः सात्यकिः । महारथः एको दशसहस्राणां योधयेद् यस्तु धन्विनाम् । शस्त्रशास्त्रप्रवीणश्च स महारथ उच्यते इत्युक्तलक्षण इति विशेषणम् । विक्रान्तः गत्यर्थाकर्मक इत्यादिना कर्तरि क्तः । पराक्रमयुक्तः । उत्तमौजाः तन्नामा द्रुपदपुत्रो राजा । सौभद्रः अभिमन्युः । द्रौपदेया द्रौपदीपुत्राः प्रतिविन्ध्यश्रुतसोमश्रुतकर्तिशतानीक- श्रुतकर्मनामानः पञ्च ।। ४–६ ।।
 गीताक्षरार्थस्तु– अस्माकं तु सम्बन्धनो ये विशिष्टाः बलवन्तो मम सैन्यस्य नायकाः तान् निबोध निश्चयेन बुध्यस्व । सञ्ज्ञार्थं सम्यग्ज्ञानार्थम्, तान् नायकान्, ब्रवीमि ।। ७ ।।
 गीताक्षरार्थस्तु– त उच्यन्ते भवान् इत्यादि द्वाभ्याम् । समितिं सङ्ग्रामं जयतीति तथोक्तः । सर्वविशेषणं चैतत् । सौमदत्तिः भूरिश्रवाः । मदर्थे मन्निमित्तम् । त्यक्तजीविताः जीवनमपि त्यक्तुमध्यवसिताः । एष्यतोऽपि जीवितत्यागस्य निश्चितत्वाशयादियमुक्तिः । नानाविधानि शस्त्राणि प्रहरणान्यायुधानि च येषां ते तथोक्ताः । युद्धविशारदाः युद्धे निपुणाः ।। ८-९ ।।
 गीताक्षरार्थस्तु– तथाऽपि भीष्माभिरक्षितमस्माकं बलम् अपर्याप्तं परविजये न समर्थम् । इदमेतेषां पाण्डवानां बलं भीमाभिरक्षितमिति पर्याप्तम् अस्मद्विजयसमर्थम् ।। १० ।।
 गीताक्षरार्थस्तु– एवं प्राबल्येऽपि सन्धिमरोचयमानेन स्वबलविजये प्रयतमानेन च द्रोणादीनां तद्रक्षणेन तदानुगुण्यभजनं प्रार्थ्यते– अयनेषु चेति ।। सर्व एव भवन्तः सर्वेष्वयनेषु व्यूहप्रवेशमार्गेषु यथाभागं विभक्तं स्वंस्वं युद्धप्रदेशमनतिक्रम्यावस्थिताः सन्तो भीष्ममेवाभिरक्षन्त्वित्युक्त्वा राजा विषसाद ।। ११ ।।
 गीताक्षरार्थस्तु– एवं विषीदद्राजवाक्यं श्रुत्वा भीष्मः किं कृतवानित्यत उक्तम् – तस्येति ।। पितामहो भीष्मः हर्षं सञ्जनयन् जनयितुम्, उच्चैः महान्तम्, सिंहनादं विनद्येत्येतत् ओदनपाकं पचति इतिवद् व्याख्येयम् । दध्मौ शब्दितवान् ।। १२ ।।
 गीताक्षरार्थस्तु– एवं भीष्मोन्नाहमाकलय्य सर्वयोद्धृषु युद्धोत्सवः प्रवृद्ध इत्युच्यते तत इति ।। सहसा तत्क्षणमेव । अभ्यहन्यन्त– अताड्यन्त । तुमुलः रणसङ्कुलः । महान् सर्वत्र परिपूर्ण इत्यर्थः ।। १३ ।।
 गीताक्षरार्थस्तु– ततः अनन्तरम् । महति अप्रधृष्ये । स्यन्दने रथे । स्थितावेवेत्यकम्पन-द्योतनायैवशब्दः । दिव्यौ अलौकिकौ । प्रदध्मतुः नादितवन्तौ ।। १४ ।।
 गीताक्षरार्थस्तु– हृषीकेशः हृषीकेशशब्दार्थो भाष्य एकादशाध्याये इन्द्रियाणाम् इत्यादिना वक्ष्यते । पाञ्चजन्यं तन्नामानम् । देवदत्तं तन्नामानं शङ्खम् । भीमानि भयङ्कराणि कर्माणि यस्य स तथा । वृकोदरो भीमः ।। १५ ।।
 गीताक्षरार्थस्तु– अनन्तविजयं तन्नामानम् । सुघोषमणिपुष्पकौ सुघोषनामानं मणिपुष्पनामानं च शङ्खं दध्मौ ।। १६ ।।
 गीताक्षरार्थस्तु– सर्वशः सर्वत्र । पृथिवीपत इति धृतराष्ट्रसम्बुद्धिः ।। १८ ।।
 गीताक्षरार्थस्तु– गुडाकेशेन अर्जुनेन । जितनिद्रेणेत्यवयवार्थ इत्याहुः ।। 
 गीताक्षरार्थस्तु– महीक्षितां राज्ञाम् । प्रमुखतः सम्मुखे ।
 गीताक्षरार्थस्तु– सखीन् मित्राणि ।।
 गीताक्षरार्थस्तु– सुहृदः अनिमित्तोपकारिणः । अवस्थितान् प्रतिस्थितान् ।। २७ ।।
 गीताक्षरार्थस्तु– – विषीदन् विषादं मोहनिमित्तकाच्छोकान्मनोदौर्बल्यं यस्मिन् सति सर्वव्यापारोपरमो भवति तं कुर्वन् । तदेव वचनमुच्यते अर्जुन उवाच इत्यादिना तन्मे क्षेमतरं भवेत् इत्यन्तेन ।।
 गीताक्षरार्थस्तु– नियमनादिना सकललोककर्षणात् कृष्ण इति कृष्णशब्दार्थं भाष्ये वक्ष्यति । हे सर्वलोककर्षक भगवन् । युयुत्सुं योद्धुमिच्छुम् । दृष्ट्वा स्थितस्येति शेषः । तेन क्त्वा-प्रत्ययोपपत्तिः ।।
 गीताक्षरार्थस्तु– गात्राणि शरीरवाचकस्यापि गात्रशब्दस्य तदेकदेशकरचरणाद्यर्थत्वम् । सीदन्ते व्यथन्ते । वेपथुः कम्पः ।।
 गीताक्षरार्थस्तु– स्रंसते– गलति । परिदह्यते– सर्वतः सन्तप्यते । अपि च । अवस्थातुमपि न शक्नोमि । भ्रमतीव– नावतिष्ठत्येव ।
 गीताक्षरार्थस्तु– विपरीतानि अनिष्टसूचकानि । केशव, कं ब्रह्माणम् ईशं रुद्रं सृष्ट्यादिना वर्तयतीति केशवः । तत्सम्बुद्धिः । ब्रह्मरुद्रनियामक । किञ्च । आहवे युद्धे । स्वजनं हत्वा श्रेयो नानुपश्यामि ।। २८–३१ ।।
 गीताक्षरार्थस्तु– विजयादिफलमेव श्रेयोऽस्तीत्यत उच्यते– न काङ्क्षे विजयमिति ।। तदेवोच्यते– किं नो राज्येन इति सार्धद्वाभ्याम् ।। गोविन्द वेदप्रतिपाद्य ।। 
 गीताक्षरार्थस्तु– त इमे बान्धवाः । त्यागस्य प्रत्यासन्नत्वात् प्राणांस्त्यक्त्वेत्युक्तम् । 
 गीताक्षरार्थस्तु– श्यालाः भार्यासहोदराः । 
 गीताक्षरार्थस्तु– घ्नतोऽपि हन्तॄनपि । त्रैलोक्यराज्यस्यापि कृते इति बुद्ध्या विविक्तस्य सम्बन्धः । त्रैलोक्यराज्यस्य हेतोरपि त्रैलोक्यराज्यार्थमपीति वा । महीकृते कृते इत्यव्ययं तादर्थ्ये । महीमात्रार्थम् ।। ३२–३५ ।।
 गीताक्षरार्थस्तु– शत्रूणां निग्रहे प्रीतिर्भवतीत्यत उच्यते– निहत्येति ।। निहत्य स्थितानाम् । जनार्दन– न जायत इति जनः, अर्दयति संसारमित्यर्दनः, जनश्चासावर्दनश्च जनार्दनः, तत्सम्बुद्धिः । किञ्च धार्तराष्ट्रान् निहत्य स्थितानामस्माकं का प्रीतिः किं सुखं स्यात्? प्रत्युत पारत्रिकसुखविरोधिपापमेवास्मानाश्रयेत् ।। ३६ ।।
 गीताक्षरार्थस्तु– यथा धार्तराष्ट्राः स्वजनवधे प्रवर्तन्ते तथा भवानपि प्रवर्तताम् । किमनेन विषादेनेत्यत उच्यते– यद्यपीति ।। एते दुर्योधनादयः । कुलक्षयकृतं दोषं मित्रदोहे च पातकं राज्यलोभोपहतचेतस्त्वाद् यद्यपि न पश्यन्ति । तथाऽप्यस्माभिः कुलक्षये मित्रद्रोहे च पातकं प्रपश्यद्भिः धर्मशास्त्रेण पापं निश्चितवद्भिः, अस्माद् उक्तलक्षणात् पापात्, निवर्तितुं कथं न ज्ञेयम्? तन्निवृत्तावेव बुद्धिः कार्येत्यर्थः ।। ३८–३९ ।।
 गीताक्षरार्थस्तु– उक्त एव दोष उपसंह्रियते दोषैरेतैः इत्यादिद्वाभ्याम् ।। वर्णसङ्करस्य कारकैरिति शेषषष्ठ्या समासः । उत्साद्यन्ते लुप्यन्ते । चकारादाश्रमधर्माश्च ग्राह्याः । अनुशुश्रुम श्रुतवन्तः ।। ४३–४४ ।।
 गीताक्षरार्थस्तु– एवं बन्धुवधाध्यवसायेन सन्तप्यमानेनोच्यते– अहो इति ।। स्वजनं हन्तुमुद्यता इति यत् एतन्महत् पापं कर्तुं व्यवसिताः । कर्तरि क्तः । अध्यवसायं कृतवन्तो वयम् । अहो बत अतिकष्टमित्यर्थः ।। ४५ ।।
 गीताक्षरार्थस्तु– एवं युद्धादुपरमे त्वामेव ते किमिति न हन्युरित्यत इदमुच्यते– यदीति ।। अप्रतीकारम् अकृतप्रतीपम् । अशस्त्रं न्यस्तशस्त्रम् । तूष्णीं स्थतं मां यदि धार्तराष्ट्रा हन्युः तर्हि तद् हननम्, मे मम, क्षेमतरम् अत्यन्तं हितं भवेत् । स्वयं पापानिष्पत्तेरिति भावः ।। ४६ ।।
 गीताक्षरार्थस्तु– ततः किं जातमित्यत्र सञ्जयवचनं सञ्जय उवाचेति ।। सङ्ख्ये युद्धे । सशरं चापं सज्यबाणं गाण्डीवम्, विसृज्य, शोकेन संविग्नं कम्पतं मानसं यस्य स तथा, रथोपस्थे रथमध्ये, उपाविशदिति ।। ४७ ।।
 गीताक्षरार्थस्तु– ततः किं वृत्तमिति धृतराष्ट्रस्याऽकाङ्क्षां सञ्जयोऽपूरयदित्युच्यते– सञ्जय उवाच । तं तथेति ।। तथा कृपया दृष्ट्वेममित्याद्युक्तप्रकारया आविष्टम् अश्रुपूर्णाकुलेक्षणं नेत्रजलपूर्णे अत एव आकुले ईक्षणे यस्य तं विषीदन्तमर्जुनं प्रति मधुसूदन इदं वाक्यमुवाच ।
 गीताक्षरार्थस्तु– तदेवोच्यते श्रीभगवान् इति द्वाभ्याम् ।। हे अर्जुन कुतो हेतोस्त्वा त्वां कष्मलं मलिनं क्लैब्यं वा विषमे अस्थाने समुपस्थितम् । एतच्चानार्यजुष्टमविद्वत्सेवितम् अस्वर्ग्यमधर्म्यम् अकार्तिकरं परलोकविरोध्ययशस्करं च । तस्मात् क्लैब्यं कातर्यं मा स्म गमः मा गाः । त्वयि क्षत्रियवरे एतत् क्लैब्यं नोपपद्यते न न्याय्यम् । हे परन्तप ‘द्विषत्परयोस्तापेः’ इति खचि ‘खित्यनव्ययस्य’ इति मुमागमः । शत्रूणां सन्तापक, अतो मनसो दौर्बल्य-कारणमेतदधैर्यं त्यक्त्वा युद्धायोत्तिष्ठेति ।। २,३ ।।
 गीताक्षरार्थस्तु– पुनरपि स्नेहकारुण्यधर्मतयाऽऽकुलेन भगवदुक्तं हितमजानतेव अर्जुनेनोच्यते– कथम् इत्यादिपञ्चश्लोक्या ।। सङ्ख्ये युद्धे । प्रतियोत्स्यामि आभिमुख्येन योत्स्ये । पूजार्हाविति हेत्वर्थगर्भं भीष्मद्रोणविशेषणम् ।। ४ ।।
 गीताक्षरार्थस्तु– नन्वेतदहनने राज्याप्राप्तेर्देहनिर्वाहो न स्यादित्यत उच्यते– गुरूनहत्वेति ।। यतो गुरूनहत्वा इह लोके भैक्ष्यं भिक्षान्नमपि भोक्तुं श्रेयः प्रशस्यतरम् । परलोकदुःखाभावात् । अर्थकामान् अर्थकामुकान् गुरून् हत्वा तु तैर्भुज्यमानांस्तानेव भोगांस्तद्रुधिरप्रदिग्धानिहैव भुञ्जीय अनुभवेयम् । नामुत्र पुनर्मोक्षम् ।। ५ ।।
 गीताक्षरार्थस्तु– क्षत्रियाणां युद्धे जयेन भोगानुभव एव श्रेयस्कर इत्यत उच्यते– न चैतद् इति ।। किं युद्धमेव गुर्वादिवधभूयिष्ठमपि स्ववृत्तिरिति श्रेयः, किं वा हिंसाशून्यतया भैक्ष्यमेवेत्यनयोः कतरद् गरीय इति न विजानीमः । किञ्च किमुभयेषां साम्यमेव स्यात्, किं वा शत्रून् जित्वा वयमतिशयीमहीति, आहोेस्विदस्मान् जित्वा त एवातिशयीरन्निति सन्दिग्धा युद्धे जयस्थितिः । यदि वा वयं जयेम यदि वाऽस्मांस्ते जयेयुरिति ।। कथञ्चिज्जातोऽपि विजयो न फलवानस्माकं, यान् बन्धून् हत्वा वयं जीवितुं नेच्छामस्त एव दुर्योधनादयो युद्धस्य प्रमुखेऽवस्थिताः । कथं तानेतान् हत्वा जीवाम इति हृदयम् ।। ६ ।। 
 गीताक्षरार्थस्तु– तस्मात् कार्पण्यम् एतान् हत्वा कथं जीविष्याम इति दैन्यं, तच्च दोषश्च कुलक्षयकृतः ताभ्यामुपहतः अभिभूतः स्वभावः शौर्यलक्षणः यस्य सः, धर्मे सन्दिग्धमना अहं त्वां पृच्छामि । मे यन्निश्चितं श्रेयः तद् ब्रूहि । अहं ते शिष्यः शासनार्हः, अतस्त्वां प्रपन्नं शरणं गतं मां शाधि शिक्षय ।। ७ ।।
 गीताक्षरार्थस्तु– त्वमेव विचार्य यद् युक्तं तत् कुर्वित्यत उच्यते– न हि प्रपश्यामीति ।। भूमौ शत्रून्निहत्य असपत्नं निष्कण्टकम् ऋद्धं समृद्धं राज्यं सुराणामाधिपत्यं इन्द्रत्वं वा प्राप्याप्यहं ममेन्द्रियाणामुच्छोषणम् अतिशोषकरं शोकं यदपनुद्याद् अपनयेत् तत् कर्म न हि प्रपश्यामि । ‘हिर्हेताववधारणे’ । नैव प्रपश्यामि ।। ८ ।।
 गीताक्षरार्थस्तु– एवमर्जुनेन भगवन्तं प्रति प्रकाशितोऽभिप्रायो धृतराष्ट्रं प्रति सञ्जयेन आवेदित इत्युच्यते सञ्जय उवाच– एवमुक्तवेति ।। हृषीकेशम् इन्द्रियनियामकम् । परन्तपः गुडाकेशः अर्जुनः ।। ९ ।।
 गीताक्षरार्थस्तु– प्रहसन्निव मन्दस्मितेन विश्वासयन्निवेति ।। १० ।।
 गीताक्षरार्थस्तु– – पण्डिता अप्यगतासूनिव गतासून्नानुशोचन्तीति कस्मात् कारणादित्यतो नित्यत्वा-दित्युच्यते– न त्वेवाहमिति ।। जातु कदाऽप्यहं नाऽसमिति न । किन्त्वासमेव । त्वं च नाऽसीरिति न । अपि त्वासीरेव । इमे जनाधिपा न नाऽसन् । अपि त्वासन्नेव । ते च त्वं च यूयं, यूयमहं च– ‘त्यदादीनां मिथः सहोक्तौ परं शिष्यते’– वयं सर्वे अतः परस्मिन्नपि काले न चैव न भविष्यामः अपि तु भविष्याम एवेत्यतीतानागतकालद्वयसम्बन्ध उक्तः । वर्तमान-कालसम्बन्धः स्फुटसिद्धत्वान्नोक्तः ।। 
गीताक्षरार्थस्तु– गीताश्लोकद्वयाक्षरार्थस्तु– ननु चात्र किं परिदृश्यमानदेहपक्षीकारेणानुमीयते किं वा तदतिरिक्तदेहिपक्षीकारेण? नाऽद्यः, देहोत्पत्तिनाशयोः प्रत्यक्षसिद्धत्वेन हेतोः स्वरूपासिद्धत्वात् कालात्ययापदिष्टत्वाच्च । द्वितीये देहातिरिक्तात्मनः सद्भावे तन्नित्यत्वानुमानं सम्भवति । देह-पक्षोक्तदोषाभावात् । तद्देहातिरिक्तात्मसत्त्वमेवासिद्धम् । ततश्चाऽश्रयासिद्धिरिति ।। अस्तु वा देहातिरिक्तात्मसद्भावः । तथाऽपि नानुमानं सम्भवति । यतः पूर्वोत्तरदेहेष्वेक एवायमात्मेत्य-स्यार्थस्य भावे एतदनुमानं सम्भवति । स्वरूपासिद्ध्याद्यभावात् । किं नाम? तत्पूर्वोत्तर-देहेष्वात्मैकत्वमेवासिद्धं प्रमाणाभावात् । तथा च देहोत्पत्तावुत्पत्तिमतः तद्विनाशे च नाशवतः कथमनादित्वेन नित्यत्वं साध्यत इत्येतदाक्षेपद्वयपरिहाराय ‘देहिनोऽस्मिन्’ इत्यादित्रिपादी प्रवृत्ता ।।
 गीताक्षरार्थस्तु– – ‘प्रकृतिः पुरुषश्चैव नित्यौ कालश्च सत्तमः’, ‘प्रकृतिं पुरुषं चैव विद्ध्य-नादी उभावपि’ इत्यादिवाक्यानामुपासनार्थत्वात् सम्प्रदायस्य च मूलानिश्चयात् प्रकृतिब्रह्मणोः स्वरूपस्यैवासिद्धेर्जीवादन्यस्यानादिनित्यस्याभावात् पुनरनुमानस्य व्याप्त्यसिद्धिरित्याशङ्क्य, किं बहुना प्रकृत्यादिस्वरूपसाधनेन ।।
 गीताक्षरार्थस्तु– – पूर्वश्लोके दृष्टान्ताभावादात्मनित्यत्वानुमानस्य व्याप्त्यसिद्धिरिति शङ्का निरस्ता । अत्र तु तस्यानुमानस्य प्रतिपक्षो निरस्यते । स्वधर्मश्च न त्याज्य इत्यभिधीयते । अनित्योपाधिकत्वादिति स्वाभिप्रेतस्य वक्ष्यमाणहेतोः सिद्धान्तिनाऽभ्युपगतत्वं दृढीकुर्वता पूर्वपक्षिणा देहस्यापि कस्यचिन्नित्यत्वं भवतु किमिति पृष्टे नेत्युच्यते– अन्तवन्त इति ।।
गीताक्षरार्थस्तु–ननु निष्टङ्कितं चेदात्मनो नित्यत्वं तर्हि का गतिस्तद्धननव्यवहार-स्येत्यतस्तस्य भ्रान्तत्वमनेन ‘य एनम्’ इति श्लोकेनोच्यते । यः पुमान्, एनम् अन्वादेशे एनादेशः । पूर्वप्रकृतं जीवं हन्तारं स्वातन्त्रेण हननकर्तारं वेत्ति । यश्चैनं हतम् अनित्यं वेति ।। तावुभौ तत्त्वं न विजानीतः, भ्रान्ताविति यावत् । कुतो बाधकादिति चेद् यतस्तदधीनत्वे सति तत्सदृशत्वाख्यप्रतिबिम्बत्वरूपाद्धेतोर्नायं हन्ति हननक्रियायां स्वतन्त्रो न भवति, यतश्च बिम्बनित्यत्वादिहेतुभ्यो न हन्यते न नाश्यते, तस्मादित्येवं स्वातन्त्र्यानित्यत्वरूपार्थाभाव-लक्षणबाधोऽस्तीति ।। १९ ।। 
गीताक्षरार्थस्तु– गीताश्लोकाक्षरार्थः– कुतो हेतोरशोक इति चेन्नियतत्वादित्युच्यते जातस्येति । हि यस्माद् ध्रुवो नियतः मृत्युर्मृतिः, तस्माद् जन्ममृत्योर्नियतत्वाद् अपरिहार्येऽर्थे मया युद्धाकरणमात्रेण तन्निमित्तशोकाभाव इति परिहर्तुमनर्हेऽर्थे ।। २७ ।।
गीताक्षरार्थस्तु–एनं पूर्वप्रकृतं जीवं यः कश्चिदीश्वराधीनत्वसूक्ष्मत्वादिना पश्यति स द्रष्टा पुमानाश्चर्यवद् आश्चर्य एव । अन्यो यः कोऽपि तथैव उक्तप्रकारेणैव वदति अन्यो यः कोऽपि उक्तरूपेणैव शृणोति च स आश्चर्याे दुर्लभ एव । सर्वेषामात्मदर्शनादिसद्भावात् कथमात्म-दर्शनादिमान् दुर्लभ इत्यत उक्तमुपपाद्यते– श्रुत्वाऽपीति ।। दृष्ट्वा उक्तवाऽपीति ग्राह्यम् । सामान्यतो दर्शनादिसद्भावेऽपि ईश्वराधीनत्वादिना कोऽपि जीवं सम्यङ् न वेत्तीति हेतोरुक्त-मुपपन्नम् । यत्प्रतिबिम्बस्य जीवस्य द्रष्टापि दुर्लभः किं तत्सामर्थ्यं वर्णनीयमितीश्वरसामर्थ्यमनेन दर्शितं भवति । तेन चेश्वरसरूपत्वेऽपि कथमनाश इत्याशङ्का परिहृता वेदितव्येति ।। २९ ।।
गीताक्षरार्थस्तु–व्याख्यात इति ।। देहयोगवियोगयोर्नियतत्वादात्मनश्चेश्वरसरूपतया सर्वथा नाशाभावान्न शोकः कार्य इत्युपसंह्रियते– देहीति ।। हे भारत, यस्मादयं जीवः देहे बाध्यमानेऽपीति शेषः । देही देहयोगवान् इत्येतत् नित्यं नियतम् । तथाऽपि सर्वस्य षष्ठी तृतीयार्थे बिम्बनाशाभावादिना सर्वेण प्रकारेणावध्यश्च । तस्मात् त्वं सर्वाणि भूतानि प्रति जनिमृतिनिमित्तं दुःखं मदीयानां भविष्यतीति बुद्ध्या शोचितुं नार्हसीत्येवं व्याख्यात इत्यर्थः । अनेनैव यत् परैः कैश्चिच्च सर्वस्य देवादिदेहिनः प्राणिजातस्येति भाषितं तदयुक्तम् । देहिन इति व्याख्याने प्रयोजनाभावात् । देह इत्यनेनैव देहिन इति लाभादिति ।।
गीताक्षरार्थस्तु– तथा चाष्टश्लोक्या अयमक्षरार्थः, यदुक्तं ‘सीदन्ति मम गात्राणि’, ‘वेपथुश्च शरीरे मे’ इत्यादि तत्रोच्यते– स्वधर्ममिति ।। अपि च हे भारत स्वधर्मं विष्णुद्विट्तदनुबन्धिनिग्रहरूप-मलौकिकश्रेयस्साधनम् अवेक्ष्य अवलम्ब्य विकम्पितुं प्रचलितुं नार्हसि । यच्च ‘न च श्रेयोऽ-नुपश्यामि’ इत्युक्तं तत्रोच्यते धर्म्याद्धीति । धर्मादनपेतात् न्याय्याद् युद्धाद् अन्यत् श्रेयः क्षत्रियस्य न विद्यते । हिशब्देन शास्त्रेषु कर्तव्यतया प्रसिद्धत्वमाह ।। ३१ ।।
गीताक्षरार्थस्तु–किञ्च महति श्रेयसि स्वयमेवोपनते तत्र विकम्पोऽनुचित इत्युच्यते– यदृच्छयेति ।। भगवदिच्छया उपपन्नं प्राप्तम् अपावृतम् अपगतावरणं स्वर्गद्वारम् उद्घाटितपारलौकिकसुखद्वारम् ईदृशं धर्म्यम् युद्धं ये लभन्ते ते क्षत्रियाः सुखिनः । अतिशायिनि क इनिः । अतिशयित-सुखशालिनः । एतेन ‘स्वजनं हि कथं हत्वा सुखिनः स्याम’ इति यदुक्तं तन्निरस्तम् ।।३२।।
गीताक्षरार्थस्तु– दयालुत्वादुपरतोऽयं युद्धादिति कार्तिमेव किं न वदेयुरित्यत उच्यते– भयादिति ।। भयात् कर्णदुर्योधनादिभ्यः रणाद् युद्धादुपरतं निवृत्तं मंस्यन्ति चिन्तयिष्यन्ति । महारथाः कर्णदुर्योधन-प्रभृतयः । के मंस्यन्ते? येषां च त्वं दुर्योधनादीनां बहुमतः बहुभिः शौर्यवीर्यादिगुणैः मतः ‘मतिबुद्धिपूजार्थेभ्यश्च’ इति षष्ठी । बहुमतः सम्भावितो वा भूत्वा पुनर्यास्यसि लाघवं लघुभावम् । शूराणां हि वैरिणां शत्रुभयाद् ऋते बन्धुस्नेहादयो वा युद्धादुपरतौ न निमित्तमिति तत उपरतस्य लाघवमेव वदेयुरिति ।। ३५ ।।
गीताक्षरार्थस्तु– किञ्च तवाहिताः शत्रवः अनेकप्रकारान् अवाच्यवादान् अवक्तव्यशब्दान् वदिष्यन्ति । कादृशाः? तव सामर्थ्यं पराक्रमं निन्दन्तः कुत्सयन्तः । ततो निन्दाश्रवणात् दुःखतरं नु किम्? न किमपि अतिशयितं कष्टम् ।। ३६ ।।
गीताक्षरार्थस्तु– यच्चोक्तं ‘न चैतद् विद्मः कतरन्नो गरीयो यद्वा जयेम यदि वा नो जयेयुः’ इति ।। तत्र पक्षद्वयेऽप्यहानिरित्युच्यते– हतो वेति ।। शत्रुभिर्हतश्चेत् स्वर्गं प्राप्स्यसि । शत्रून् जित्वा वा महीं भोक्ष्यसे । उभयथाऽपि तव लाभ एव । यत एवं तस्मात् कृतनिश्चयः अवश्यानुष्ठेयमिदं स्वधर्मरूपं युद्धमिति निश्चयवान् युद्धायोत्तिष्ठ सन्नद्धो भव । स्वधर्मरतायाः कुन्त्याः पुत्रस्य तवेदं युक्तमिति कौन्तेयेति सम्बुद्धिः ।। ३७ ।।
गीताक्षरार्थस्तु– यच्चोक्तं ‘पापमेवाश्रयेदस्मान्’, ‘मित्रद्रोहे च पातकम्’ इत्यादि तत्रोच्यते– सुखदुःख इति ।। यथा दुःखमनुपादेयं तथा वैषयिकं सुखमप्यनुपादेयमिति सुखदुःखे तुल्ये कृत्वा तथा लाभालाभौ जयाजयौ समौ कृत्वा तत्र आस्थामविधाय भगवत्पूजारूपोऽयं स्वधर्म इति बुद्ध्या युज्यस्व युङ्क्ष्व घटस्व । एवं भगवद्भक्तिपूर्वं युद्धाचरणे पापं नावाप्स्यसीति स्वामिन इति ।। 
 गीताक्षरार्थस्तु– – पूर्वप्रकरणोपसंहारपूर्वकं तत्सङ्गतत्वेनोत्तरप्रकरणारम्भः प्रतिज्ञायते एषा तेऽभिहिता– साङ्ख्य इति ।। हे पार्थ ते साङ्ख्ये शुद्धात्मतत्त्वविज्ञानविषये । तदुत्पादयितुमिति यावत् । एषा ‘न त्वेवाहं जातु नाऽसं न त्वं नेमे जनाधिपाः’ इत्यादिरूपा बुद्धिः बुद्ध्यतेऽ-नयेति व्युत्पत्त्या बोधजनिका वाक् अभिहिता उक्ता । योगे युज्यते फलमनेनेति व्युत्पत्त्या उपाये उपायज्ञानार्थम् इमां ‘त्रैगुण्यविषयाः’ इत्यारभ्य आषष्ठसमाप्तेर्वक्ष्यमाणां वाचं शृणु । विनाऽपि विधिना श्रवणमात्रस्य सम्भवाच्छ्रुत्वा तत्र निष्ठां कुरु । आदरजननाय योगः प्रशस्यते ‘बुद्ध्या’ इति सार्धश्लोकेन । यया बुद्ध्या वाग्जन्यया युक्तः तदनुष्ठानद्वारा प्राप्तब्रह्मसाक्षात्कारः सन् कर्मबन्धं संसारं प्रकर्षेण हास्यसि मुक्तो भविष्यसि ।
गीताक्षरार्थस्तु–किञ्च इह वक्ष्यमाणे योगशब्दिते ज्ञानोपाये विष्ण्वाराधनरूपनिवृत्तकर्मविषये अभिक्रमस्य उपक्रमस्य नाशः निष्फलता नास्ति । निवृत्तधर्मानुष्ठानोपक्रममात्रमपि न निष्फलम् । उपक्रान्तविष्णुधर्माचरणवतस्ततोऽन्यधर्माकरणे प्रत्यवायो न विद्यते । अस्य धर्मस्य विष्णुपूजात्मकस्य स्वल्पमप्याचरणं महतो भयात् संसारात् त्रायते । तस्मात् तत्र निष्ठां कुर्विति ।। ३९–४० ।।
 गीताक्षरार्थस्तु– परम इष्वासो धनुर्यस्य स तथा । महारथशब्दार्थ उक्तः । शिखण्डी च।। १७ ।।
 गीताक्षरार्थस्तु– – सः सर्वत्र प्रसृतः । व्यनुनादयन् प्रतिध्वनिभिरापूरयन् ।। १९ ।।
तत्र ‘अशोच्यानन्वशोचस्त्वम्’ इत्यादिगीताश्लोकद्वयाक्षरार्थस्तु– ‘तत्र साक्षादिन्द्रावतार-मुत्तमाधिकारिणमात्मनः प्रियतममर्जुनं क्षत्रियाणां विशेषतोऽपि परमधर्मं नारायणद्विट्तदनु-बन्धिनिग्रहं बन्धुस्नेहादधर्मत्वेनाऽशङ्क्य ततो निवृत्तप्रायं स्वविहितवृत्त्या भक्त्या भगवदाराधन-मेव परमधर्मः तद्विरुद्धः सर्वोऽप्यधर्मः भगवदधीनत्वात् सर्वस्य इति बोधयति भगवान्नारायणः’ इति ‘अशोच्यानन्वशोचस्त्वम्’ इत्यादिसमग्रगीताग्रन्थोऽवतारितस्तात्पर्ये ।।
त्वमिति श्रवणाद् हे पार्थेति लभ्यते । हे पार्थ त्वमशोच्यानन्वशोचः । प्रसिद्धानु-वादेनाप्रसिद्धस्य विधेयत्वाद् यानन्वशोचः अनुशोचितवानसि तेऽशोच्या इति वाक्यवृत्तिः । अतस्तान् प्रति न शोकः कार्यः । यांश्च ‘दृष्ट्वेमं स्वजनं कृष्ण’ इत्यादिवादान् भाषसे ते प्रज्ञावादाः, स्वमनीषामात्रपरिकल्पितानि वचनानि । न तु शास्त्राचार्योपदेशप्राप्तानि । कथमेत-ल्लभ्यते? उच्यते– प्रज्ञाया वादाः प्रज्ञावादाः कार्यकारणभावे षष्ठी । न हि स वादोऽस्ति यः प्रज्ञापूर्वो न भवतीति सामर्थ्यात् स्वेति लभ्यते । सावधारणं चैतत् अब्भक्ष इति यथा । अन्यथा पुनर्वैयर्थ्यादिति ।।
नन्वासन्नविनाशाः कथमशोच्याः? येनाशोच्यानन्वशोचस्त्वमित्युच्यते । कथं च ‘न योत्स्ये’ इति वाक्यं स्वमनीषोत्थितवचनम्? ‘दृष्ट्वेमम्’ इत्यादिनोपपत्तेरुक्तत्वादित्यत उक्तम्– गतासूनिति ।। ‘पण्डः षण्डे धियि स्त्री स्यात्’ इत्यभिधानात् पण्डा बुद्धिरेषां सञ्जाता पण्डिता बुद्धिमन्तः । चशब्द उपमार्थः । अगतासूनत्यक्तप्राणानिव गतासूनासन्नविनाशानपि नानु-शोचन्ति यतोऽतस्तान् प्रति न शोकः कार्यः ।। ११ ।।
एवं सर्वकालसम्बन्धसिद्धावतीतकालसम्बन्धरूपेणानादित्वेन हेतुनानागतकालसम्बन्ध-लक्षणनित्यत्वावगमाच्छोकानर्हतेति । अयमत्र प्रयोगोऽभिमतः । अहं कृष्णः त्वदादिचेतनाश्च नित्याः । अविद्यान्यभावत्वे सत्यनादित्वात् । प्रकृत्यादिवत् । इति ।। अत्र भावरूपाज्ञाने प्रागभावे च व्यभिचारपरिहाराय हेतौ विशेषणद्वयम् । अयं च हेतुः जीवाः नित्याः चेतनत्वादीश्वरवत्, पर्वतो वह्निमान् धूमवत्त्वात् महानसवदित्यादौ चेतनत्वधूमवत्त्वादिहेतुरिव सपक्षैकदेशवृत्तिरभिमत इति ध्वंसमादाय असाधारण्यं न शङ्कनीयम् । अर्जुनं निमित्तीकृत्य प्राप्तलोकोपकारार्थं हि भगवतोपदेशः क्रियते । तत्र ये भगवतः कृष्णस्येश्वरत्वं नित्यत्वं न जानन्ति तान् प्रति यथाश्रुतैव योजना । दृष्टान्तस्तूत्तरत्र प्रकृत्यादिर्भविष्यति । ये तु तज्ज्ञात्वा जीवनित्यतामेव न जानन्ति तान् प्रत्यन्यथा योजना ‘यथाऽहं परमेश्वरः सर्ववेदान्तेषु नित्यः प्रसिद्धस्तथा त्वमेते जनाधिपाश्च नित्या इति ।।
ननु वेदान्तैरीश्वरनित्यत्वं जानन्तस्तत्रैवोक्तं जीवनित्यत्वं कथं न जानन्ति? उच्यते– ‘नित्यो नित्यानाम्’ इत्यादौ निर्धारणसामर्थ्यात् जीवानां नित्यत्वमीश्वरस्य परमनित्यत्वमवगम्य मन्दाः प्रतिपद्यन्ते ‘नित्यत्वं हि विनाशाभावः । न चाभावस्तारतम्यवान् । अत ईश्वर एव नित्यो जीवेषु तूपचारः’ इति ।। तान् प्रत्यनुमानेन त्वदादयो जनाधिपा नित्याः अविद्यान्य-भावत्वे सत्यनादित्वात् मद्वदित्येवंरूपेण जीवनित्यत्वम् ईश्वरदृष्टान्तेन साध्यते । तत्र ‘न त्वेवाहं जातु नाऽसम्’ इति दृष्टान्तेऽनादित्वं साधनमनुवदति । ‘न त्वम्’ इत्यादिना तस्य पक्षधर्मतामाह । ‘न चैव’ इत्यादिना दृष्टान्ते पक्षे च साध्याभिधानमिति ।। १२ ।।
देहिन इति ।। अत्र देहशब्देन शरीरेन्द्रियान्तःकरणप्राणादिसङ्घातो ग्राह्यः । देहवतो देहातिरिक्तस्य । अस्मिन् देहे परिदृश्यमाने स्थूलदेहे । कौमारं यौवनं जरेति विषयेण विषयीक्षणमुपलक्ष्यते । तत् देहिनो देहातिरिक्तस्यैव । न हि जडस्य शरीरस्य कौमाराद्यनुभवः सम्भवतीति कौमारादीक्षणेन लिङ्गेन देहातिरिक्त आत्माऽस्तीत्यनुमीयते । तथा ‘देहिनः’ इत्यादिपादत्रयं देहभेदेऽप्यात्मैकत्वसाधनं योजनीयम् । देहिन इत्येकवचनं तन्त्रम् । कौमारादि-मच्छरीरभेदे देही एक एव । योऽहं कुमारशरीरवानभूवं स इदानीं युवशरीरवान् वर्ते इत्यादि-प्रत्यभिज्ञानात् । देहान्तरप्राप्तावपि अनेकदेहप्राप्तावपि एक एव देही सिद्धः । उक्तरीत्या तत्प्रत्यभिज्ञातृत्वात् । प्रत्यग्रजातस्य शिशोराहाराद्यभिलाषेण पूर्वदेहानुसन्धानादिसिद्धिरिति ।।
अथवा, जीवनाशं देहानाशं वाऽपेक्ष्य शोकः कार्यः? न जीवनाशम् । तस्य नित्यत्वात् । नापि देहनाशमपेक्ष्य शोकः कार्यः । प्रतिनिधिलाभेन हानेः प्रतिविधानसम्भवादिति ‘न त्वेवाहम्’ इत्यादिश्लोकद्वयेनोच्यत इति भाष्ये द्विश्लोका प्रकारान्तरेणावतारिता । तत्र प्रथमश्लोके पूर्ववदेव योजना । द्वितीयश्लोके पूर्वयोजना न सङ्गच्छत इति पादत्रयं यथा कौमारादिदेहहानेन जरादिप्राप्तावशोकः, एवं जीर्णादिदेहहानेन देहान्तरप्राप्तावपि न शोक इति प्रकारान्तरेण व्याख्यातम् । अत्रायं भावः । कौमाराद्यवस्थाविशिष्टदेहहाने तावन्नास्ति शोक इति प्रसिद्धम् । तत् कस्य हेतोरिति वाच्यम् । जरादिविशिष्टदेहान्तरलाभात् । समानलाभेन हानिः समाधीयत इति चेत्, तर्हि मरणेऽपि शोको न कार्यः । देहान्तरलाभादेव । यदा तु जीर्णलाभेन समीचीनहानेः प्रतिविधानं तदा सुतरां समीचीनलाभेन जीर्णहानेरिति ।। तत्रावस्थामात्रहानिरत्र तु अवस्थावतोऽपीत्येतदनुपयुक्तं वैषम्यम् । निष्कप्रदानेन पटग्रहणदर्शनादिति भावेनोक्तं धीर इति ।। धीरः धीमान् तत्र देहातिरिक्तात्मविषये न मुह्यति । देहेन्द्रियादीनां जडत्वकरणत्वादिना ईक्षणादिकर्तृत्वायोग इत्यादिरूपेण ते तर्का निराकार्याः । तथा हि । न तावदहं मनुष्य इत्याद्यनुभवाच्छरीरस्य कौमाराद्यनुभवः शङ्कनीयः । भौतिकत्वात् । अन्यथा मृतस्यापि तत्प्रसङ्गः । प्राणेन्द्रियाद्यपगमान्मृतस्यादर्शनमिति चेन्न । प्राणादेः सत्त्वेऽपि सुप्त्यादौ ज्ञाना-दर्शनात् । अत एव मनसोऽपि न ज्ञातव्यम् । सुप्त्यादौ सत्यपि मनसि ज्ञानादर्शनात् । करणत्वाच्च । मनसा जानामीत्यनुभवात् । न च करणस्य कुठारस्येव कर्तृत्वमुपपद्यते । एतेन बाह्येन्द्रियाणामपि कर्तृत्वं निरस्तम् । चक्षुषा पश्यामीत्यादौ तेषामपि करणत्वानुभवात् । न च प्रत्यभिज्ञा भ्रान्तिः । बाधकाभावादिति ।। १२–१३ ।।
विषयेन्द्रियसन्निकर्षा एव ज्ञानस्य सुखदुःखयोश्च कारणं कुतो न स्युः? येनाभि-मानोऽप्यधिकः कारणसामग््रयां निवेश्यत इत्यत उक्तम्– आगमापायिन इति ।। यत इत्यध्याहारः । प्रयोजनान्तराभावाद् हेत्वर्थगर्भं वा विशेषणम् । ‘सविशेषणे विधिनिषेधौ विशेषणमुपसङ्क्रामतः’ इति न्यायात् शीतोष्णसुखदुःखदत्वविशिष्टानां मात्रास्पर्शानामागमा-पायित्वं विशेषणं भवच्छीतोष्णसुखदुःखत्वमुपसङ्क्रामति । मात्रास्पर्शानां शीतोष्णसुखदुःखदत्वं यत् तदागमापायीत्याशयः ।। 
इदमुक्तं भवति । यदि मात्रास्पर्शा अभिमानमनपेक्ष्य आत्मनः सुखदुःखदाः स्युः, तर्हि सुप्तिमूर्च्छासम्प्रज्ञातसमाधिष्वपि स्युः । न हि कारणसामग्री कार्यं व्यभिचरति । न च वाच्यं सुप्त्यादौ विषयेन्द्रियसम्बन्ध एव नास्तीति ।। स्पर्शत्वगिन्द्रियसम्बन्धस्यावर्जनीयत्वात् । अत एव शीतोष्णग्रहणं कृतम् । एतेनेन्द्रियमनस्सन्निकर्षाभावोऽपि प्रत्युक्तः । न च आत्ममनः-सन्निकर्षाभावः । मनसः कदाऽप्यात्मवियोगाभावस्य ‘यत्र प्राणो मनस्तत्र तत्र जीवः परस्तथा’ इत्यागमसिद्धत्वात् । अतो मात्रास्पर्शाः नाऽत्मनः स्वयमेव केवलाः शीतोष्णसुखदुःखदा भवन्ति, किन्त्वभिमानसहिता एव । जाग्रत्स्वप्नयोरभिमानवतोरेव मात्रास्पर्शानां शीतोष्ण-सुखदुःखदत्वानुभवाद् अभिमानरहिते सुप्त्यादौ तदननुभवादिति मात्रास्पर्शानां शीतोष्णसुख-दुःखदत्वस्याभिमानान्वयव्यतिरेकानुविधायित्वादभिमानोऽपि कारणसामग्रयां निवेशनीयः ।।
नन्वभिमानहीनेऽपि ज्ञानोत्पत्तिस्तृणादौ दृश्यते । सत्यम् । सुखदुःखदं ज्ञानमत्राधि-कृतमित्यदोष इति ।। नन्वभिमानसहितानामेव मात्रास्पर्शानां ज्ञानादिहेतुत्वं न केवला-नामित्युपपादितमेतत् । ततोऽनित्या इति व्यर्थमिति चेन्न । आगमापायित्वस्यैवानेन व्याख्या-नात् । व्याख्यानेऽपि किं प्रयोजनमिति चेदुच्यते । आगमापायिशब्दो द्वयोः प्रयुज्यते । यत् प्रवाहरूपेण नित्यं व्यक्तिरूपेणानित्यं, यथा गङ्गोदकम् । तदेकमागमापायीत्युच्यते । यस्य तु प्रवाहोऽपि विच्छिद्यते, यथा किंशुककुसुमानाम् । तदपरमिति ।। तत्राऽगमापायि-शब्दादुभयप्रतीतौ यत् प्रवाहरूपेण नित्यं व्यक्तिरूपेणानित्यं तदत्र विवक्षितं न भवति । मात्रास्पर्शानां शीतोष्णसुखदुःखदत्वे तदसम्भवात् प्रकृतानुपयोगाच्च । किन्तु द्वितीयमेव । सुप्त्यादावभावेन सम्भवात् । उक्तरीत्या प्रकृतोपयोगादित्येतदनित्या इत्यनेनाह भगवानिति । अतोऽभिमानं परित्यज्य तान् मात्रास्पर्शान् तितिक्षस्व । सामग्रीकार्यस्यैकदेशेनासम्भवाद् विफलान् कुर्विति तात्पर्यमिति ।। १४ ।। 
 गीताक्षरार्थस्तु– – दुःखाभावस्य युद्धाकरणेनैव सम्भवात् किं तत् कृत्वा प्रसक्तदुःखाभावाय अभिमानत्यागेनेत्येतदाशङ्कापरिहाराय मात्रास्पर्शानां विफलीकरणतो भवत् प्रयोजनमुच्यते– यं हीति ।। एते मात्रास्पर्शाः पुरुषं पुरिशयमेव सन्तं शरीरदर्शनवन्तं शरीराभिमानिनमिति यावत् । एतच्च विशेषणं सुप्त्यादौ सर्वेषां प्राकृतानामप्यभिमानाभावेन व्यथाभावादमृतत्वप्रसक्तिरित्या-शङ्कानिवृत्त्यर्थम् । यं हि न व्यथयन्ति न चालयन्ति शीतोष्णसुखदुःखलक्षणवैषम्यवन्तं न कुर्वन्ति । येनाभिमानत्यागेन मात्रास्पर्शा न व्यथयन्ति स एव केनोपायेन भवतीत्यत उक्तम्– समदुःखसुखमिति ।। दुःखं यथाऽनुपादेयमपुरुषार्थत्वात् तथा वैषयिकसुखमप्यमृतत्व-विरोधित्वादनुपादेयं यस्य स समदुःखसुखः । एवम्भावे च कथं सुखहेतुषु शोभनाध्यासलक्षणः तद्विरोधिषु द्वेषलक्षणोऽभिमानः स्यादिति भावः । समदुःखसुखत्वमपि केनोपायेन भवतीत्यत 
उक्तम्– धीरमिति ।। धैर्यवन्तं सुखे दुःखे च प्राप्ते सति तत्कार्ययोरुत्सेकविषादयोः यः स्तम्भकः प्रयत्नः स धैर्यशब्देन विवक्षितः । स चैवम्भूतः अमृतत्वाय कल्पते मुक्तो भवतीति ।। १५ ।।
 गीताक्षरार्थस्तु– एवं तावदनादित्वेन हेतुना देहव्यतिरिक्त आत्मा नित्य इति साधितम् । इदानीं ‘न त्वेवाहम्’ इत्यत्र भगवान् कृष्णोऽपि यं प्रति पक्षे निक्षिप्तस्तं प्रति अनादित्वेन नित्यत्वानुमाने दृष्टान्तं दर्शयितुमुच्यते– नासत इति ।। असतः ‘सदसद्रूपया चासौ गुण-मय्याऽगुणो विभुः’ इति भागवतप्रयोगात्,’ ‘असदव्यक्तरूपत्वात् कारणं चापि कथ्यते’ इति शास्त्राच्च कारणस्य प्रकृतेः अभावः प्रागभावः प्रध्वंसश्च न विद्यते । सतः ‘सदेव सोम्येदमग्र आसीत्’, ‘ॐ तत्सदिति निर्देशो ब्रह्मणः परिकार्तितः’ इत्यादिशास्त्राद् ब्रह्मणश्चाभावो न विद्यते ।
नन्वत्र असतः सतश्चाभावो न विद्यत इत्येकेनैव वाक्येन द्वयोरभावप्रतिषेधे कर्तुं शक्ये किमेवं पृथक् प्रतिषेधेन? इति चेन्न । असतः अभावो न विद्यते, सतश्च अभावो न विद्यत इति द्वयोः पृथगभावप्रतिषेध उक्तानुमाने व्याप्तिसद्भावे आदरप्रदर्शनार्थ इति भाष्यादौ तात्पर्याभि-धानात् । अत एव ‘अविनाशि तु’ इत्यादावनेकदृष्टान्तप्रदर्शनं भविष्यति । अत्र दृष्टान्त-प्रदर्शनार्थं ‘नासतो विद्यतेऽभावः’ इत्येतावत्येव वक्तव्येऽपि यद् ब्रह्मणोऽप्यनादिनित्यत्ववर्णनं तत् त्वदादयो जनाधिपाः नित्याः, भावत्वे चेतनत्वे वा सत्यनादित्वाद् यथाऽहमिति प्रयोगे स्वात्मरूपदृष्टान्ते साध्यसाधनानुगतिविभावनार्थम् ।।
अत्रार्थे प्रमाणमुच्यते– उभयोरपीति ।। असतस्सतश्चेत्युभयोरनादित्वे नित्यत्वे चेत्युभयोः अन्तो निर्णयस्तु अनादिनित्यत्वावधारणं तत्त्वदर्शिभिः साक्षात्कृतपरापरतत्त्वैः पुरुषैः दृष्टः । अन्यदर्शनस्यान्यान् प्रत्यप्रत्यायकत्वादत्र दर्शनमूलः सम्प्रदाय उपदेशपरम्परारूपो लक्षणया प्रमाणत्वेनोपन्यस्त इति द्रष्टव्यम् । प्राचीनटीकायां तु– अपिशब्दस्य तत्त्वदर्शिभिरपीति भिन्नक्रमत्वमङ्गीकृत्य तेन ‘प्रकृतिः पुरुषश्चैव नित्यौ कालश्च सत्तम’ इति भाष्यकारोदाहृतागमः समुच्चीयत इत्युक्तम् ।। १६ ।। 
किञ्चेदमिदं नित्यमिति बहुना प्रत्येकमुक्तेन । यद् देशतोऽनन्तं तन्नित्यमेवेत्येवं सङ्ग्राहक-सङ्गृहीतं वर्णादिकं जीवादन्यदप्यस्ति । तद् व्याप्तिग्रहणस्थलं भविष्यतीति भावेन उच्यते– अविनाशि त्विति ।। येन वर्णाव्याकृताकाशप्रकृतिमहालक्ष्मीश्वरकालप्रवाहरूपेण वस्तुना इदं प्रत्यक्षादिप्रमाणसिद्धमर्थजातं ततं व्याप्तम्, यद् देशतोऽनन्तं तत् न विनष्टुं शीलमस्येत्यविनाशि स्वाभाविकनाशशून्यं तु नित्यमेव । अनादीत्यपि ग्राह्यम् । त्वं विद्धि विजानीहि । ननु स्वाभाविकविनाशाभावेऽपि शापादिरूपकारणविशेषेण नाशः किं न स्यादित्यत्रोक्तं– विनाशमिति ।। अस्य प्रकृतस्य वर्णादेः विनाशं शापादिनाऽपि ध्वंसं न कश्चित् कर्तुमर्हति । यदा विकाररूपं ह्रासरूपं वा व्ययमपि कर्तुं नार्हति तदा नाशं न कर्तुमर्हतीति किमु वक्तव्यमिति भावेनोक्तम् अव्ययस्येति । अव्ययं चेदं वर्णादि । ततोऽपि न नाशशङ्केति ।
एतेन जीवादन्यस्यानादिनित्यस्य साध्यसाधनसबन्धग्रहणस्थलस्याभावादुक्तानुमाने व्याप्त्यसिद्धिरिति शङ्का निरस्तेति ।। १७ ।।   
यद्यपि परिदृश्यमाना देहा अन्तवन्तः अनित्याः ‘धातुरस्य त्वनित्यः’ इत्यादावुक्ताः । तथाऽप्यात्मा नित्यः । पुनरात्मनित्यत्वं किमर्थमुच्यत इति चेत्, एवं देहानित्यत्वं सिद्धान्ति-नोऽपि सम्मतं चेत्, तर्हि प्रतिबिम्बस्याऽत्मन उपाधिभूतदेहनाशान्नाशोऽस्तु दर्पणनाशान्मुख-प्रतिबिम्बस्येवेति पूर्वपक्षिणा प्रतिपक्षेऽभिहिते तत्प्रतिषेधायेदमिति ब्रूमः । ये देहा अनित्याः न तेषामुपाधित्वम् । यस्य चोपाधित्वं नासावनित्यः । तदिदमुक्तम्– इम इति ।। इमे देहा अनित्याः । नित्यदेहरूपश्चोपाधिः कश्चिदस्तीति ।।
ननु शरीरिणो देहा इति व्यर्थम् । अशरीरस्य देहाभावादिति चेन्न । नित्यस्य देहा अन्तवन्त इत्युच्यमाने ईश्वरदेहस्याप्यन्तवत्त्वं प्रसज्यते । तद्व्यावृत्तये शरीरिण इति विशेषणात् । ‘जन्तुजन्युशरीरिणः’ इत्यभिधानाज्जीवस्येत्यर्थः । उपाधिनाशेन नाशाभावेऽपि उपाधिबिम्ब-सन्निधिनाशान्निमित्तात् प्रतिबिम्बस्यात्मनो नाशो भविष्यति । न चासिद्धिः । परिच्छिन्नस्यैव प्रतिबिम्बसम्भवेन सन्निधिनाशध्रौव्यादिति पुनः प्रतिपक्षिते तत्प्रतिषेधायोक्तम् अनाशिन इति ।। नैमित्तिकनाशशून्यस्येत्यर्थः । न हि प्रतिपक्षो वाङ्मात्रेण निषेद्धुं शक्यत इत्यतोऽप्रमेयस्येत्युक्तम् । हेत्वर्थगर्भं चेदम् । अप्रमेयेश्वरसरूपत्वादित्यर्थः । अनेन च विशेषणेन प्रतिपक्षहेतोरसिद्धिमाचष्टे । नायमात्मा घटादेः कस्यचित् प्रतिबिम्बः, किन्त्वीश्वरस्य । स चाप्रमेयः सर्वगत इति कथं तस्योपाधिसन्निधिनाश इति ।।
अप्रमेयपदस्य तत्सरूपार्थत्वम् अपरिच्छिन्नस्यापि प्रतिबिम्बसम्भवश्च टीकातोऽवसेयः । तस्मादुपाधिबिम्बसन्निध्यनाशे उपाध्यनाशे च सति प्रतिबिम्बनाशस्याकारणकस्यानाशङ्कनीय-तया आत्मनित्यत्वस्य निष्प्रत्यूहत्वाद् ‘युध्यस्व भारत’ इत्यर्जुनं समबोधयद् भगवान् इति ।। १८ ।। 
गीताक्षरार्थस्तु–उक्ते आत्मनित्यत्वरूपेऽर्थे सम्मतित्वेन मन्त्रवर्णोऽयमुदाह्रियते न जायत इति ।। अयं जीवः स्वरूपेण न जायते न म्रियते न नश्यति च । वाशब्दश्चशब्दार्थः । जीवो न जायते चेत् तर्हि यथेश्वरज्ञानं वृद्धिह्रासादिवर्जितं भूत्वैव कयाचिदचिन्त्यया शक्त्या भूतमिति व्यवहारालम्बनं भवति तथा जीवेऽपि किं जननव्यवहारस्तन्निमित्त इति पृच्छायामिदमुक्तं भवति– अयमिति ।।
अयं जीवः स्वरूपेण भूत्वा कयाचिच्छक्त्या ईश्वरज्ञानवद् भविता न भवति । न जायते न म्रियत इत्युक्तौ स्वरूपोत्पत्तिविनाशाभावौ जीवस्य कुत इत्यत उक्तम् – अजो नित्यः शाश्वत इति ।। ‘अजादिलक्षणेश्वरसरूपत्वात्’ इति हेत्वर्थगर्भं विशेषणत्रयम् । अतद्भावे सामानाधि-करण्यं सारूप्यं हि गमयति । तत्राजो नित्य इत्याभ्यां बिम्बोत्पत्तिनाशनिमित्तौ शाश्वत इत्यनेनोपाधिबिम्बसन्निधिजनननाशनिमित्तौ च जन्मनाशौ न स्त इत्युक्तं भवति । ‘भूत्वा भविता वा न’ इत्युक्तम् । तत् कुतः? किन्निमित्तश्च तर्हि जननव्यवहार इत्याशङ्क्योभयत्र देहाद् देहान्तरप्राप्तिर्निमित्तमिति भावेनोक्तम्– पुराण इति ।। पुराणि देहानणति गच्छतीति पुराणः शरीरयोगवानित्यर्थः । यदि पुराणस्तर्हि उपाधिभूतदेहनाशाद् दर्पणनाशात् प्रतिबिम्बनाश-वदात्मनाशः स्यादित्याशङ्क्य नित्यानित्योपाधिद्वयाङ्गीकाराभिप्रायेण परिह्रियते– न हन्यत इति ।। अनित्यदेहनाशेऽपि नित्योपाधिसद्भावात् तस्य च नाशाभावान्नात्मनाशशङ्कावकाश इति भाव इति ।। २० ।।
 गीताक्षरार्थस्तु– जीवस्यानित्यत्वादिकं मन्यमानो न जानातीत्युक्तम् । इदानीं ज्ञानी नैवं मन्यत इत्युच्यते वेदाविनाशिनमिति ।। यः पुमान् एनम् अन्वादेशे एनादेशः । प्रकृतं जीवम् अविनाशिनं बिम्बनाशादिनिमित्तकनाशरहितं नित्यं कालकृतनाशहीनं, यद्वा ‘मात्रास्पर्शाः’ इत्यत्रोक्ताभिमानादिदोषयोगरहितं नित्यं सदाभाविनमित्यर्थः । अजम् उत्पत्तिवर्जितम्, अव्ययं स्वरूपविकारशून्यम् उक्तैः प्रमाणैः वेद जानाति । स पुरुषः कं पुरुषं कथं घातयति कथं कं वा हन्ति? घातयतीति हन्तीत्येवं भावं करोतीत्यर्थ इति ।। २१ ।।
  गीताक्षरार्थस्तु–  स्पष्टः ।। २२ ।। 
अयं जीवः । ‘र्ओ कृत्यतृचश्च’ इत्यर्हार्थे कृत्यप्रत्ययस्य स्मरणात् छेदादियोग्यतैव आत्मनो नास्तीति सिद्ध्यति । ‘प्रवृत्ते शस्त्रसम्पाते’ इति प्रसक्तौ सत्यामपि वर्तमानस्य छेदादेरदर्शनात् छेदाद्ययोग्यत्वमात्मनो युक्तमिति पूर्वश्लोकेनोक्तम् । तत्र वर्तमानच्छेदाद्यदर्शन-मात्मनश्छेदाद्ययोग्यतायां किं निश्चययुक्तिरुत सम्भावना? नाद्यः, कदाचिददृष्टस्यापि पश्चाद् दर्शनात् । द्वितीये तु कुतोऽयोग्यता निश्चेयेत्याशङ्क्य नित्यसर्वगतत्वादिविशेषणेश्वरसरूप-त्वादिति निश्चययुक्तिं वक्तुं प्रतिबिम्बे बिम्बसमानधर्माणामविरुद्धानां सम्भवादिति भावेनोच्यते नित्यः सर्वगतस्थाणुरचलोऽयं सनातन इत्यादिना । पुनरुक्तिभयात् सामर्थ्याद् भिन्नपदोपात्तमपि नित्यत्वं विशिष्टस्य विशेषणं विशेषणमुपसङ्क्रामति । सन्निधानाच्च सर्वगतत्वमेव नित्यम् । सर्वेषु शस्त्रपावकादिषु स्थितः सर्वगतः । स्थाणुः नैमित्तिकविकाररहितः । अनाद्यनन्तशक्ति-त्वादचलादिः । ईश्वरस्य तावच्छेदाद्ययोग्यत्वं सिद्धम् । नित्यसर्वगतत्वादिविशेषणत्वात् । न ह्येवम्भूतस्य छेदादिकं सम्भवति । ईश्वरस्यैवम्भावोऽस्तु । जीवस्य तु कुतः? तथाविधेश्वर-प्रतिबिम्बत्वादिति चेन्न । यो यत्प्रतिबिम्बः स तद्धर्मेति नियमाभावादिति ।। मैवम् । यो यत्प्रतिबिम्बः सोऽसति विरोधे तद्धर्मेति व्याप्तेरत्राभिप्रेतत्वात् । नित्यसर्वगतत्वादिलक्षणेश्वरस-रूपत्वात् प्रतिबिम्बस्य छेदाद्ययोग्यत्वं युक्तमिति भावः ।।
एवं सर्वशङ्कोद्धारेण आत्मनित्यत्वं प्रतिपाद्योपसंह्रियते– तस्मादिति ।। बिम्बोपाधि-तत्सन्निधिनाशनिमित्तस्य शापादिनिमित्तस्य शस्त्रादिनिमित्तविशेषकस्य च नाशस्याभावेन आत्मनो नित्यत्वादेनं जीवम् एवं नित्यत्वादिना विदित्वा नानुशोचितुमर्हसीति ।। २५ ।।  
गीताक्षरार्थस्तु– तथा चायं गीताश्लोकाक्षरार्थः– अस्तूक्तरीत्या आत्मनो नित्यत्वम् । तथाऽपि देहयोग-वियोगरूपजन्ममृती तस्य स्त एव । युद्धे च मृतिर्नियता । जनिमृतिनिमित्तं च दुःखं मदीयानां भविष्यतीति मे शोक इति शङ्कित्वा परिह्रियते– अथ चेति ।। शङ्कान्तरद्योतको निपात-समुदायः । ‘नित्यं नियतमेव च’ इति वचनान्नित्यशब्दो नियमशब्दितावधारणार्थः । एनं प्रस्तुतं जीवं देहयोगरूपजनिमन्तमेव नित्यं मृतं देहवियोगरूपमृतिमन्तमेव मन्यसे जानासि चेत्, ‘तथाऽपि हे महाबाहो, त्वं, हन्ताऽहमेतेषां मयेमे हन्यन्त इति एनं जीवम् अनुशोचितुं नार्हसि।। २६ ।। 
गीताक्षरार्थस्तु–    जन्ममरणस्वरूपनिरूपणेन नियतत्वमेव विशदीक्रियते अव्यक्ता-दीनीति । अव्यक्तं प्रधानमादिर्देहकारणं येषां तानि तथा । व्यक्तं प्राकृतं कार्यं शरीरं मध्यं मध्यमिव येषां तानि तथा । अनेन पूर्वं कारणीभूतलिङ्गशरीरविशिष्टानां भूतानां सृष्ट्यादौ कार्यदेहयोगरूपजन्माभिहितम् । अव्यक्ते निधनं लयो येषामिति व्यधिकरणबहुव्रीहिः । एवेति नियतत्वम् । तत्र नियतजन्ममरणग्रस्तेषु का परिवेदना? को वा प्रलापः? शोको न कार्य इति यावदिति ।। २८ ।। 
भाष्ये सर्वस्य सर्वथा इति व्याख्यातमित्युक्तं भवति । ‘एषा तेऽभिहिता साङ्ख्ये’ इत्यत्र साङ्ख्यशब्दार्थो भाष्यते ज्ञानमिति ।। ततः प्राक्तनाः ‘स्वधर्मम्’ इत्यादयः कतिचन श्लोकाः कुतो न व्याख्यायन्त इत्यत आह– स्वधर्ममित्यादय इति ।। अतिरोहितार्थत्वात् अगूढार्थ-त्वात् ।। ३० ।।
गीताक्षरार्थस्तु– अपि च अकार्तिं भूतानि कथयिष्यन्ति । अव्ययां सर्वदेशकालव्यापिनीम् । कथयन्तु नामेत्यत उक्तम्– सम्भावितस्य शौर्यधैर्यादिगुणशालीत्येवं बहुमतस्य । अतिरिच्यते अधिका भवति । सम्भावितस्य पुरुषस्य अकार्तेर्मरणमेव वरमिति ।। ३४ ।।
 
वेदवादरताः वेदैः यन्मुखत उच्यते आपाततः प्रतिपाद्यते कर्मादि तत्रैव रताः नान्यदस्तीति वादिनः आपाततः प्रतीतार्थादन्यार्थो मोक्षब्रह्मस्वरूपादिरूपोऽर्थो नास्तीति वादनशीलाः । कुतः? अविपश्चितः वेदतात्पर्यार्थानभिज्ञानिनः । कामात्मानः काम्यफलासक्तमनस्काः । स्वर्गः परः परमपुरुषार्थो येषां ते तथा । जन्मकर्मफलप्रदां बहुसंसारफलदामित्यर्थः । क्रियाविशेषबहुलां सन्ततकर्मविशेषप्रतिपादिकाम्, यामिमां पुष्पितां सञ्जातपुष्पाम्, मोक्षापेक्षयाऽल्पत्वेन पुष्पोपम-स्वर्गादिफलप्रतिपादिकां वाचं वेदात्मिकां भोगैश्वर्यगतिं तत्प्राप्तिं प्रति प्रवदन्ति । भोगाना-मैश्वर्याणां च प्राप्तिमुद्दिश्यैव वेदाः प्रवर्तन्त इति वदन्तीत्यर्थः । तया वाचा अपहृतचेतसां भोगैश्वर्यप्रसक्तानां तत्रासक्तचित्तानां व्यवसायात्मिका सम्यक्प्रमाणनिर्णीतार्थनिश्चयरूपा बुद्धिः समाधौ समाध्यर्थे न विधीयते । सम्यङ्निर्णीतार्थानां हीश्वरे मनस्समाधानं मोक्षसाधनं सम्यग् भवति । नान्येषामिति ।। ४२–४४ ।। 
 –गीताक्षरार्थस्तु– ‘योगे त्विमांशृणु’ इति योगोपदेशं प्रतिज्ञाय तत्राऽदरजननाय ‘बुद्ध्या युक्तः’ इत्यादिसार्धश्लोकेन योगं प्रशस्य ‘व्यवसायात्मिका बुद्धिः’ इति स्वोक्तौ निष्ठापादनाय ‘बहुशाखाः’ इत्यवैदिकमतानामग्राह्यत्वमुक्तवा वैदिकमतेष्वप्यापातप्रतीतार्थानां मतानां ‘यामिमाम्’ इत्यादिश्लोकत्रयेण विनिन्दनं विधाय चेदानीं प्रतिज्ञातो योगशब्दित उपाय उपदिश्यते ‘त्रैगुण्यविषयाः’ इत्यादिना आषष्ठाध्यायसमाप्तेः ।
त्रैगुण्यविषयाः ।। त्रैगुण्यं त्रयाणां गुणानां सत्त्वरजस्तमसामिदमिति सम्बन्धार्थे तद्धितः षञ्प्रत्ययः । त्रिगुणसम्बन्धि त्रिगुणकार्यम् । विषयः आपाततः प्रतीतोऽर्थो येषां ते तथोक्ताः । आपातप्रतीतस्वर्गादिफलकर्मादिप्रतिपादका वेदा इत्यर्थः । यत एवं ततो हे अर्जुन त्वं तु निस्त्रैगुण्यः निष्क्रान्तः त्रैगुण्याद् अल्पफलस्वर्गादिबुद्धितो निर्गतो भव । आपातप्रतीतार्थे भ्रान्तिं मा कार्षीरित्यर्थः । किञ्च निर्द्वन्द्वः सुखदुःखयोरुत्सेकानुत्सेकहीनः द्वन्द्वसहिष्णुरिति वा नित्यं साधुगुणोपेतत्वात् सत्त्वे विष्णौ तिष्ठतीति नित्यसत्त्वस्थः सन्ततविष्णुस्मरणवान् । अप्राप्त-प्राप्तिर्योगः । प्राप्तपरिरक्षणं क्षेमः । ततो निर्गतो निर्योगक्षेमः । विरुद्धयोगक्षेमेच्छावर्जितः आत्मवान् परमात्मा मम स्वामीति ज्ञानवान् । सत्त्वस्थपदेनैवास्यार्थतः प्राप्तत्वात् किं पुनरुक्त्येति चेन्न । सन्ततविष्णुस्मरणविधावैक्येनापि तत्स्मरणं प्राप्यते । अत आत्मवत्त्वकथनेन तन्निवार्य यथावत्स्मरणप्रकार उच्यत इति तात्पर्यात् । भवेति सर्वत्रान्वय इति ।। ४५ ।। 
–गीताक्षरार्थस्तु– ‘यामिमाम्’ इत्यत्र काम्यकर्मिणां निन्दा कृता । ‘निस्त्रैगुण्यो भव’ इति च तत्त्यागो विहितः । तत्र प्रष्टव्यं किन्निमित्तमेतदिति ।। ननूक्तं काम्यकर्मिणां समाध्यभावेन ज्ञानाभावान्मोक्षो न भवतीति ।। अत्रेदमुच्यते । यद्यपि ज्ञानफलं काम्यकर्मिणां न भवति, तथाऽपि तन्निन्दादिकं नोपपद्यते । यतः काम्यकर्मिणां फलं स्वर्गादिकं ज्ञानिनां न भवतीति ज्ञानकर्ममार्गयोः साम्यमेवेति योगो न नियमेनानुष्ठातव्य इत्याक्षेपे सत्युच्यते– यावानर्थ इति ।। उदकं पीयतेऽस्मिन्नित्युदपानं कूपादि । तस्मिन् यावानर्थः स्नानादिरूपं प्रयोजनं यथा भवति तावानर्थः सर्वतः सम्प्लुतोदके समुद्रेऽन्तर्भवति । एवं सर्वेषु वेदेषु सर्ववेदोक्तकाम्यकर्मिणामिति यावत् । यावानर्थः स्वर्गादिरूपं फलं तावानर्थो विजानतः परोक्षज्ञानिनो ब्राह्मणस्य ब्रह्मा-परोक्षज्ञानिनो भवत्येव । तस्य मोक्षफले महानन्दरूपे क्षुद्रानन्दरूपफलमन्तर्भवति । अत्र ‘विजानतः’ इति पदोक्तपरोक्षज्ञानस्यापरोक्षज्ञानं प्रति साधनत्ववर्णनं स्वरूपकथनमिति ।।४६।।
फलेषु फलकामनासु माऽधिकारः कदाचनेति मुमुक्षोः सर्वथा फलकामो मोक्षविलम्ब-हेतुत्वादकर्तव्य इत्याह । ननु त इति सर्ववर्णाश्रमोपलक्षणमिति किमर्थमुच्यते? वक्तर्यायत्ते शब्दप्रयोगे वाचकमेव प्रयुज्यताम् । किं लक्षणयेति चेदुच्यते । कृतोऽपि कामो न ज्ञानिनोऽ-त्यन्तबाधकः । तत्प्रतिबन्धनीयस्य ज्ञानस्य प्राप्तत्वात् । मोक्षस्य नियतत्वात् । तथाऽपि मोक्षविलम्बहेतुत्वाज्ज्ञानिनाऽपि न कर्तव्यः, किम्वन्येषामज्ञानिनाम्? इति प्रदर्शनायोपलक्षक-पदप्रयोग इति ।। 
एवमेव फलपदे लक्षणाश्रयणे प्रयोजनं टीकायामुक्तमनुसन्धेयम् । अतः कर्मैव कार्यम् । तदकरणे ‘कुर्वन्नेवेह कर्माणि’ इत्युक्तवा ‘एवं त्वयि नान्यथेतोऽस्ति न कर्म लिप्यते नरे’ इति प्रत्यवाय इव कामनाया अकरणे प्रत्यवायो न श्रूयत इति नासौ कर्तव्या । न च वाच्यं ‘स्वर्गकामो यजेत’ इत्यादौ स्वर्गादिकामनाविशिष्टं कर्म कार्यतयोच्यत इति कथमकर्तव्यत्वं तस्या इति ।। कामानुवादेन यागविधेरेव तत्राङ्गीकारेण विशिष्टविधेरनभ्युपगमात् । अत एवं कामनाया विध्यविषयत्वात् कर्मफलहेतुः कर्मफलं कर्मफलाभिसन्धानं तत्कृतौ कर्मानुष्ठाने हेतुर्यस्य पुरुषस्य स मा भूः । तर्हि स्वयं क्लेशरूपत्वात् कर्मैव न करोमीत्यत उक्तम्– मा त इति ।। ते तव त्वादृशस्य सर्वस्यापि ज्ञानिनः अकर्मणि फलाभावेऽपि कर्माकरणे सङ्गः स्नेहः माऽस्तु न कार्यः । स्वर्गादिरूपाल्पास्थिरफलाभावेऽपि मोक्षरूपस्थिरमहापुरुषार्थसाधन-ज्ञानभक्तिवैराग्यभगवत्प्रसादाख्यफलभावात् । ज्ञानभक्त्यादिकामनाया अनिन्दितत्वात् । प्रत्युत ‘वृणीमहे ते परितोषणाय’ इति विहितत्वाच्च तस्या एव कर्तव्यत्वं न फलकामस्येति तात्पर्यादिति ।। ४७ ।। 
–गीताक्षरार्थस्तु– कर्मण्येवेत्यनेनोक्तं स्पष्टीक्रियते– योगस्थ इति ।। योग उपायः । ज्ञानोपायमनुतिष्ठन् सङ्गं फलस्नेहं त्यक्तवा तत एव फलरागत्यागत एव सिद्ध्यसिद्ध्योः स्वर्गादिफलप्राप्त्यप्राप्त्योः समः उन्नाहमनुन्नाहं चाप्राप्नुवन् केवलमीश्वरप्रसादाय कर्माणि स्वविहितधर्मान् कुरु । ‘योगस्थः’ इत्युक्ते को योग इत्यपेक्षायां भगवता ‘सङ्गं त्यक्तवा सिद्ध्यसिद्ध्योस्समो भूत्वा’ इति योगो व्याख्यातः । मन्दास्तु पृथगेवैते विशेषणे कल्पयिष्य-न्तीति तदनुजिघृक्षयेदमुच्यते– समत्वमिति ।। कार्ये गृहीते कारणमर्थाद् गृहीतमेवेति त्याग-हेतुकसमभवनमेव योग उच्यते ज्ञानिभिरिति ।। ४८ ।।
 गीताक्षरार्थस्तु– एवं समरसन्नाहसमये श्रीकृष्णमर्जुनो विज्ञापयामासेति वक्तुमुच्यते अथ इत्यादि चतुःश्लोक्या । व्यवस्थितान् युद्धाय कृतनिश्चयान् । कपिः ध्वजे यस्य स तथा, अर्जुनः । प्रवृत्ते प्रवर्तयितव्ये । प्रियचिकार्षव इत्यत्र अन्नबुभुक्षुः इति भाष्यप्रयोग इव गम्यादिभावेन समासः ।। २०–२३ ।।
गीताक्षरार्थस्तु–   गीताक्षरार्थस्तु– यद्यपि बान्धवादीनां हानिर्भविष्यतीति धिया शोको न युक्तः । उक्त-विधयाऽऽत्महानेरभावात् । देहहानावपि प्रतिनिधिलाभात् । तथाऽपि तन्मरणे ममैव सुखहा-निर्दुःखावाप्तिश्च भविष्यतीति धिया शोकः समुत्पतितः । कथम्? प्रेमास्पदानां हि दर्शन-स्पर्शनालापादिकं सुखहेतुः । तेषु मृतेषु तद्देहदर्शनाद्यभावात् सुखहानिः । तथा तेषां छेदभेदादिदर्शनेन दुःखावाप्तिश्च इत्यत उच्यते– मात्रास्पर्शा इति ।। मीयन्त इति मात्राः विषयाः । तेषां स्पर्शाः सम्बन्धाः । तुशब्द एवार्थे । ‘शीतोष्णसुखदुःखदाः’ इत्यत्र शीतोष्ण-शब्दौ शीतस्पर्शोष्णस्पर्शशब्दितविषयविशेषवाचिनौ गन्धरसरूपस्पर्शशब्दलक्षणसकलविषयोप-लक्षकौ । विषयोक्त्या च तत्साक्षात्कारो लक्ष्यत इति तत्र लक्षितलक्षणा । तुशब्दात् परा काकुश्चात्राभिसंहिता । गन्धरसरूपस्पर्शशब्दाख्यविषयाणां घ्राणरसनचक्षुस्त्वक्छ्रोत्ररूपैरिन्द्रियैर्ये सन्निकर्षास्ते शीतोष्णसुखदुःखदाः उक्तसर्वविषयसाक्षात्कारजन्यसुखदुःखप्रदाः । तत्रेष्टविषय-साक्षात्कारात् सुखं भवति । अनिष्टविषयसाक्षात्काराद् दुःखं भवति । तुशब्दात् परया च काक्वाऽभिमानसाहित्यं मात्रास्पर्शानां लभ्यते । अनेन मात्रास्पर्शा एव केवलाः किं शीतोष्ण-सुखदुःखदाः? न हि । किं नाम? अभिमानसहिताः, इत्युक्तं भवति । अभिमानो नामात्र ‘विषयेषु शोभनाध्यासनिमित्तः स्नेहः अरित्वादिभ्रमनिमित्तो द्वेषश्च । शरीरेन्द्रियान्तःकरणेषु ममतातिशयहेतुकोऽविवेक इत्यादिः’ इति टीकातोऽवसेयः ।। 
तत्र तावत् ‘तमेवं विद्वानमृत इह भवति’, ‘तमेव विदित्वाऽतिमृत्युमेति’, ‘तरति शोकमात्मवित्’ इत्यादौ भगवज्ज्ञानस्य मोक्षसाधनत्वं प्रतीयते । ज्ञानं च नोपासनं विना न निष्पद्यत इति तदुपासनमपि मोक्षसाधनमेष्टव्यम् । श्रूयते च ‘मुमुक्षुभिः साधुभिः पूतपायैः’ इति भगवदुपासनं मोक्षहेतुरिति ।ङ्क्षतथा च यथा भगवदुपासनं मोक्षसाधनं तथा श्रीदेव्युपासनमपि, ‘श्रियं वसाना अमृतत्वमायन्’ , ‘अनाद्यनन्तनं महतः परं ध्रुवं निचाय्य तं मृत्युमुखात् प्रमुच्यते’, ‘उपास्य तां श्रियमव्यक्तसञ्ज्ञां भक्त्या मृत्योर्मुच्यते सर्वबन्धैः’ इत्यादौ मोक्षसाधनं प्रतीयते । न चैवं प्रतीयमानमप्यव्यक्तोपासनस्य मोक्षसाधनत्वम् उपचरितमेव, ‘अन्तवत्तु फल तेषाम्’ इत्युक्तन्यायेन ब्रह्माद्युपासनस्येव तदुपासनस्याप्यन्तवत्फलत्वादिति वाच्यम् । वैषम्यात् । 
युक्तं ब्रह्माद्युपासनस्य मोक्षसाधनताया उपचरितत्वकल्पनम् । तेषां जननमरणादिदोषवत्त्वेन तदुपासनस्य जननमरणादिराहित्यरूपमोक्षसाधनत्वस्यासम्भवात् । श्रीदेव्यास्तु 
‘चतुष्कपर्दा युवतिः सुपेशा घृतप्रतीका वयुनानि वस्ते’, 
‘चतुःशिखण्डा युवतिः सुपेशाः’, ‘अहं रुद्रेभिर्वसुभिश्चरामि’, 
‘यं कामये तन्तमुग्रं कृणोमि’, ‘अहं सुवे पितरमस्य मूर्धन्’ 
‘परो दिवा पर एना’, ‘त्वया जुष्ट ऋषिर्भवति देवि त्वया ब्रह्माऽऽगतश्रीरुत त्वया’, 
‘त्वया जुष्टश्चित्तं विन्दते वस्तु’ 
इत्यादौ नित्ययौवनज्ञानमयत्वसर्वदेवपूज्यत्वादिमहामाहात्म्यवत्त्वेन आवेदिताया मोक्षहेतुज्ञानविषयत्वासम्भवाभावाद्, वास्तवमेव तदुपासनस्यापि मोक्षसाधनत्वमिति भगवदुपासना-अव्यक्तोपासनरूपमार्गद्वयेन एकमेव मोक्षरूपं फल प्राप्नुवतां मध्ये के श्रेष्ठा इति साधकबाधकप्रमाणाभावात् संशयः कस्यचिद् अविदिततत्त्वस्य पुंसो भवतीति तदनुजिघृक्षया ‘भगवदुपासका एव श्रेष्ठाः’ इति जानन्नप्यर्जुनः तत्र स्वविदितयुक्तिजिज्ञासया वा परकीयसंशयाध्याहारेण अपृच्छदित्युच्यते– अर्जुन उवाच – एवं सततयुक्ता इति ।।
ये भक्ताः सततयुक्ताः नैरन्तर्येण भगवति मनोयोगवन्तः सन्तः एवम् एवम्भूतं दृष्टश्रुतरूपवन्तं त्वामेवं ‘मत्कर्मकृन्मत्परमः’ इत्याद्युक्तप्रकारेण पर्युपासते, ये चाप्यक्षरं देहतोऽपि क्षरणरहितमिति विशेषणं देहक्षरणवद्भ्यो ब्रह्मादिदेवेभ्यो वैलक्षण्यप्रदर्शनेन प्रश्नसम्भावनार्थमुपात्तम्् । अव्यक्तं चित्प्रकृतिं पर्युपासते भक्तिश्रद्धातिशयेन ध्यायन्ति तेषां मध्ये के योगवित्तमाः अतिशयेन मोक्षोपायज्ञेषु श्रेष्ठाः ‘इति’शब्दोऽध्याहर्तव्यः । तस्य च ‘उवाच’ इत्यन्वयः ।। १ ।।
भावरत्नकोशः(सुुुु. टि.) गीताक्षरार्थस्तु– एवं सन्दिह्य कृतप्रश्नस्य ‘मदुपासका एवोत्तमाः’ इति परिहार उच्यते– भगवानुवाच – मयीति ।। ये मयि मन आवेश्य समाधाय नित्ययुक्ताः नित्योद्योगशालिनः परया उत्तमया श्रद्धया आस्तिक्यबुद्ध्या उपेताः सन्तो मामुपासते ते मे ‘मतिबुद्धिपूजार्थेभ्यश्च’ इति षष्ठी, मम युक्ततमाः साधकतमाः मताः । अत्रापि ‘इति’शब्दोऽध्याहार्यः ।। २ ।।
भावरत्नकोशः(सुुुु. टि.) गीताक्षरार्थस्तु– नन्वव्यक्तोपासकानां किं फलम् । मोक्षोऽस्ति न वा । न चेद् उदाहृतश्रुतिविरोधः । आद्ये कथं त्वदुपासकानामुत्तमत्वम् । फलसाम्यात्, इत्याशङ्क्य, अव्यक्तोपासकानां मोक्षमङ्गीकृत्य सहेतुकं स्वोपासकानाम् उत्तमत्वमुच्यते– ये त्विति त्रिश्लोक्या । अक्षरं देहतोऽप्यविनाशि । अनिर्देश्यं शब्दागोचरम् । ‘सर्वत्र गच्छति’ इति गमेर्डप्रत्यये सर्वदेशव्यापि । अचिन्त्यं मनसोऽप्यगोचरम् । कूटस्थं ‘कूटं खं विदलं व्योम’ इत्यभिधानात् कूटम् आकाशम्, तत्राभिमानितयाऽवस्थितम् । ‘सुपि स्थः’ कः । अचलं स्वपदादभ्रष्टम् । ध्रुवं नित्यम् । एतानि चाव्यक्तविशेषणानि तदुपासनस्य मोक्षसाधनत्वसमर्थनार्थानीति ज्ञेयम् ।। ३ ।।
भावरत्नकोशः(सुुुु. टि.) गीताक्षरार्थस्तु–  ननु त्वदुपासकानामिव अव्यक्तोपासकानामपि तत्प्राप्तिरूपमोक्षसद्भावे उभयेषां फलसाम्यात् कथं त्वदुपासकानामुत्तमत्वम्  इत्यत उच्यते– क्लेशोऽधिकतर इति ।। अव्यक्ते विष्णुं विना कृतश्रीतत्वे आसक्तचेतसां क्लेश अधिकतरः अत्यन्ताधिकः । अत्राव्यक्तशब्दोऽव्यक्तोपासनं लक्षयति । तेन च तद्वाचकत्वं लक्ष्यते । ‘गम्यते मोक्षोऽनेन’ इति व्युत्पादनाद् उपायः गतिः । अव्यक्तोपासनद्वारको मत्प्राप्तिलक्षणमोक्षमार्गः । अव्यक्तोपासनानन्तरभाविभगवदुपासनं देहवद्भिः प्राकृतप्रायैः पुरुषैः दुःखं यथा भवति तथा अवाप्यते । ‘यतः क्लेशोऽधिकस्तेषां पृथक् श्रियमुपासताम्’ इत्यादिप्रमाणप्रसिद्धमेतदिति हिशब्दः । ‘अयमेव भगवदभिप्रायः, नान्यः’ इत्येतत्तु भाष्यटीकयोः स्फुटम् ।। ५ ।।

गीताक्षरार्थस्तु– मदुपासकानाम् अव्यक्तोपासकानामिव न क्लेशो मोक्षापादन इत्युच्यते– ये तु सर्वाणीति द्वाभ्याम् ।। ‘तु’शब्दः अव्यक्तोपासकेभ्यो भगवदुपासकानां वैशेष्यद्योतकः । ये तु सर्वाणि स्वाश्रमोचितानि कर्माणि सन्न्यस्य ‘सर्वस्वतन्त्रो हरिरेव मयि स्थित्वा स्वपूजात्वेन स्वदत्तकर्तृतासम्पन्नेन मया कारयति’ इत्यनुसन्धाय मत्पराः अहं पर उत्तमो येषां ते तथोक्ताः । मम सर्वोत्तमत्वं जानन्तः, अनन्येन न विद्यतेऽन्यः स्वातन्त्र्येण भजनीयो यस्मिन् सोऽनन्यः, तेन योगेन उपायेन भक्तिलक्षणेन मां ध्यायन्तः चिन्तयन्त उपासते ।। ६ ।।

गीताक्षरार्थस्तु– तेषां मय्यावेशितचेतसां समाहितमानसानाम्् अहं मृत्युरूपसंसारसागरात् न चिरात् शीघ्रम् उद्धर्ता भवामि । अत्र ‘अनन्येनैव योगेन’ इत्यादिना ‘विनाऽव्यक्तोपासनं भवत्येव मदुपासकानां मोक्षः’ इति, ‘उपासते’ इत्येवोेक्त्या ‘अतिशयोपासनाद्यभावः’ इति, ‘न चिरात्’ इत्यनेन ‘अव्यक्तोपासनद्वारके मार्गेऽपि योऽव्यक्तापरोक्षे प्रयासस्तावता प्रयासेन यदि मामुपास्ते ऊनेन वा तदा मदापरोक्ष्यमेव भवति’ इति, ‘तेषामहं समुद्धर्ता भवामि’ इत्यनेन ‘इन्द्रियसंयमाद्यूनभावे अत्युपासकस्यापि देवी नातिप्रसादमेति । अहं तु तानि साधनानि भक्तिमतः स्वयमेवाप्रयत्नेन ददामि’ इति च प्रतीयत इति ‘न भगवदुपासकानाम् अव्यक्तोपासकानामिव क्लेशभूमा’ इत्यव्यक्तोपासकेभ्यो भगवदुपासका एवोत्तमा इति विभावितं भवतीति भाष्यटीकयोः स्फुटम् ।। ७ ।।

गीताक्षरार्थस्तु– एवं मदुपासनस्योत्तमत्वात् तदेव कुरु, तदलाभे मां जानीहि तदभावे चाभ्यासयोगेन मां जानीहि, तदभावे च मत्कर्मपरमो भव, तदशक्तौ च मद्योगमाश्रितः फलत्यागं कुर्वित्युच्यते– मय्येव मन आधत्स्वेत्यादि चतुःश्लोक्या ।। मय्येव नत्वन्यत्र मन आधत्स्व स्थापय । मदुपासनमेव कुरु, नान्योपासनम् । तदलाभे मयि बुद्धिं निवेशय मत्तत्त्वनिश्चयम् आपादय । अत ऊर्ध्वं तत्त्वनिश्चयानन्तरभाविध्यानजनितापरोक्षज्ञानोत्पत्त्यनन्तरं मयि निवसिष्यसि निवत्स्यसि निश्चयेन मयि वासं करिष्यसि निर्दुःखानन्दानुभवात्मिकां स्थितिं प्राप्स्यसीति यावत् ।। ८ ।।
गीताक्षरार्थस्तु– अथेति ।। अथ मयि स्थिरम् अचञ्चलं यथा तथा समाधातुं स्थापयितुं न शक्नोषि चेत्, ततः तर्हि, अभ्यासयोगेन विष्णुशास्त्रश्रवणमननावृत्तिरूपोपायेन माम् आप्तुं ज्ञातुम् इच्छ निश्चेतुं प्रयतस्व ।। ९ ।।
गीताक्षरार्थस्तु– अभ्यासे शास्त्रश्रवणमननावृत्तौ अप्यसमर्थोऽसि चेत् मत्कर्मपरमः मत्पूजात्मकानि कर्माणि परमाणि उत्तमानि यस्य सः भव । मत्प्रीत्युद्देश्यककर्मानुष्ठानतत्परो भव । ततः किं सिद्ध्येत्  इत्यत उच्यते– मदर्थमिति ।। कर्माणि कुर्वन्नपि सिद्धिम् ‘कर्मणा ज्ञानमातनोति’, ‘ज्ञानेनामृतीभवति’ इति शास्त्रात् ज्ञानं मोक्षं वा ।। १० ।।
गीताक्षरार्थस्तु– एतत् मत्प्रीत्युद्देश्यकं कर्म मद्योगं योऽन्यदेवादिपूजनं कृत्वा हरावर्पयति । ‘स तु तद्योगमात्रवान््’ इति शास्त्रोक्तम् । अन्ते मयि समर्पणलक्षणं मत्कर्मत्वोपायम् । ततः तर्हि यतात्मवान् शुद्धचित्तः सन् कर्मफलत्यागं सर्वकर्मफलत्यागं कुरु ।। ११ ।।
गीताक्षरार्थस्तु– ‘ये तु सर्वाणि कर्माणि’ इत्यादि प्रपञ्च्यते– ओष्टेत्यादि अष्टश्लोक्या ।। ‘सर्वभूतानाम्’ इति कर्मणि षष्ठी । भगवदविरोधिषु भूतेषु स्वात्मनो व्यथाहेतुमपि न किञ्चिद् द्वेष्टि य सः तथा । सर्वाणि भूतानि दयनीयानि येषां ते सर्वभूताः, महान्तः तेषां महताम् ओष्टा । ‘उत्तमेष्वात्मनो नित्यं मात्सर्यं परिवर्जयेद्’ इति शास्त्रात् । स्वोत्तमेषु अपराधहीन इत्यर्थ इत्यप्याहुः । मैत्रः मित्रस्येदं मैत्रं मित्रत्वम््, ‘तदस्यास्ति’ इति मत्वर्थीयोऽर्श आद्यच्, स्वसमेषु सत्सु स्वात्मनीव स्नेहवान् । करुणः अधमेषु दया करुणा, तद्वान् पूर्ववदच् । ‘समेषु स्वात्मवत् स्नेहः सत्स्वन्यत्र ततो दया’ इति शास्त्रम् । निमर्मः ‘मम’ इति ममत्वार्थकमव्ययम् । भगवदधीनेषु स्वगोत्रपुत्रकलत्रादिषु स्वकायत्वाभिमानो ममत्वम्, तत् निर्गतं यस्मात् स तथोक्तः । निरहङ्कारः कर्तव्येषु कर्तृत्वाध्यासहीनः । अविद्यमानानात्मगुणाभिमानो अहङ्कारः, तद्रहित इति स्वामिनः । समदुःखसुखः हेयतया दुःखसमं वैषयिकसुखं यस्य स तथा । अपकारिण्यपि क्रोधासमुत्थितिः । क्षमा सा अस्यास्तीति शिखादिभावात् इनौ क्षमी ।। १३ ।।
गीताक्षरार्थस्तु– सन्तुष्टः यदृच्छालब्धेन योगी ध्यानरूपज्ञानोपायवान् यतात्मा निगृहीतचित्तः दृढनिश्चयः अप्रामाण्यशङ्काकलङ्करहिततत्त्वनिश्चयवान् । अर्पितमनोबुद्धिः ‘बुध्यतेऽनया’ इति बुद्धिर्वाक् । मानसं वाक् च मय्येव अर्पिते यस्य स तथा । मनःशब्देन मननम््, बुद्धिशब्देन मनोवृत्तिविशेषो निदिध्यासनं गृह्यत इत्यपि आहुः । मद्भक्तः च स मे प्रियः ।। १४ ।।
गीताक्षरार्थस्तु– किञ्च, ‘यस्मात्’ इति ‘भीत्रार्थानां भयहेतुः’ इत्यापादानता । नोद्विजते उद्वेगं न प्राप्नोति । ‘हर्षमर्षाभयोद्वेगैः’ इत्यत्र हर्षः प्रियलाभे अन्तःकरणस्योन्नाहः । अमर्षः सहिष्णुता, भयं त्रासः, उद्वेगः मनोवैकल्यम्, तैर्मुक्तः, चशब्दात् ‘भक्तश्च’ इति समुच्चीयते ।। १५ ।।
भावरत्नकोशः(सुुुु. टि.)गीताक्षरार्थस्तु– अपि च अनपेक्षः काम्यकर्मफलाभिलाषरहितः शुचिः बाह्याभ्यन्तरशुद्धिमान्, उदासीनः कर्तव्यउपकारे अपकारे वा उपेक्षाबुद्धिमान््, गतव्यथः परकृतापकारैरनवाप्तमनःपीडः, सर्वारम्भपरित्यागी सर्वेषां कर्मणाम् आरम्भं परित्यक्तुं शीलमस्यास्तीति तथा ।। १६ ।।
 गीताक्षरार्थस्तु–  ‘हर्षमर्षाभयोद्वेगैर्मुक्तः’ इत्यत्र निष्ठाप्रत्ययेनातीतत्वप्रतीत्या कालान्तरे हर्षादिकं भवतीति शङ्कां परिहर्तुमुक्तम्– यो न हृष्यतीत्यादि ।। क्रियाप्रबन्धे विहितं लटं प्रयुञ्जानस्य सदातनहर्षाद्यभावोऽभिसंहितः । ‘सर्वारम्भपरित्यागी’ इति यदुक्तं तद्विशेषपरमित्युच्यते– शुभाशुभपरित्यागीति ।। तथा च सामान्यविशेषभावेनापुनरुक्तिः । ‘सन्तुष्टो येन केनचित्’ इत्यस्य च व्याख्यानव्याख्येयभावेनापुनरुक्तिरित्याकरे स्फुटम् ।। १७ । 
भावरत्नकोशः(सुुुु. टि.)गीताक्षरार्थस्तु– समः प्रियाप्रियलाभे उत्सेकानुत्सेकहीनः, सङ्गवर्जितः फलस्नेहरहितः ।। १८ ।।
 गीताक्षरार्थस्तु– – तुल्ये निन्दास्तुती यस्य स तथा निन्दास्तुत्युपनतिनिबन्धनविकारहीनः, मौनी नियतवाक्, अनिकेतः आवासभूम्यभिमानहीनः, भगवदाश्रयो वा । ‘यो मद्भक्तः स मे प्रियः’ इत्यादौ भक्तिरभ्यस्यते तस्येदं प्रयोजनम् ये भागवतधर्मा उक्ताः तेषु सर्वेष्वपि भक्तिरेवाधिकेति ज्ञापनम् ।। १९ ।।
 गीताक्षरार्थस्तु– पूर्वम् आषष्ठसमाप्तेः प्राचुर्येण यद् ज्ञानसाधनमुक्तम्, यच्च सप्तमादिभिः षडि्भरध्यायैर्ज्ञेय ब्रह्यस्वरूपमुक्तम्, यदपि ‘भूमिरापः’ इत्यादिना क्षेत्रमुक्तम्, यच्च ‘न त्वेवाहम्’ इत्यादिना पुरुषतत्वमुक्त तद्विप्रकीर्णतयोक्त सर्वं बुद्ध्यारोहार्थं सङ्क्षिप्यास्मिन्नध्याये प्रदर्श्यते ‘तत्क्षेत्र यच्च’ इति । प्रतिज्ञातभगवज्ज्ञानस्यैव मोक्षहेतुत्वात् क्षेत्र भगवत्स्वरूप चोभय किमर्थमुच्यते? इत्याशङ्का तावत्परिह्रियते– श्रीभगवानुवाच ।। इद शरीरम् इति द्वाभ्याम् ।।
 गीताक्षरार्थस्तु– हे कौन्तेय इद प्रत्यक्षादिप्रमाणसिद्धम्, वक्ष्यमाण वा शरीर जीवस्य स्वतो नित्यत्वाद् देहादितया परिणतैतदुपघाताज्जीवो हिंसित इत्युच्यत इति अव्यक्तादिक हिंसाहेतुर्जीवस्य भवति । शृ हिंसायाम् इति धातोर्हिसाहेतुत्वात् शरः, परेण ईर्यत्वाद् ईरम् इति शरीरशब्दवाच्यमव्यक्तमहद्अहङ्कारपञ्चभूतादिरूपतत्वजात ‘क्षीयते अस्मिन् अव्यक्तादिशरीरे भगवता क्षीयते’ इति व्युत्पत्त्या क्षेत्रम् इत्यभिधीयते । एतद् अव्यक्तादिशब्दित यो वेत्ति त तद्विदः क्षेत्रज्ञविदः क्षेत्रज्ञ इति प्राहुः । अत्रोक्तव्युत्त्याऽव्यक्तादिकमेव शरीरपदवाच्यम् इत्यभ्युपगमेन ‘सञ्चितश्चेतना’ इत्यत्र क्षेत्रविकारैकदेशत्वेनोक्तस्य सञ्चितशब्दितशरीरस्य कथ समस्तक्षेत्रत्वमिति शङ्का परास्ता ।।२।।
 गीताक्षरार्थस्तु ‘एतद्यो वेत्ति’ इत्युक्तेजीवस्यापि किञ्चित्क्षेत्रज्ञानसम्भवात् तस्य क्षेत्रज्ञत्वप्राप्तेस्तन्निराकरणायोच्यते– क्षेत्रज्ञ चापीति ।। क्षेत्रज्ञ च मा मामेव सर्वक्षेत्रेषु अव्यक्तादिस्थितत्वेन विद्धि जानीहि, न पुनर्जीवम् । अत्र स्वस्य सर्वक्षेत्र स्थित्युक्तिश्च ‘अव्यक्तादिरूपशरीरस्य कथ क्षेत्रशब्दवाच्यत्वम् ‘इत्यतः’ क्षीयतेऽत्रेश्वरेण इति क्षेत्रमित्यर्थसूचनाय’ इति प्रस्थानान्तरे व्यक्तम् । अतः सर्वक्षेत्रादिज्ञानस्य क्षेत्रज्ञत्वादिविशिष्टभगवज्ञानोपयोगित्वादुभयोः क्षेत्रक्षेत्रज्ञयोर्ज्ञान यत् तदेव मम ज्ञान मद्विषयक ज्ञानमिति मम मतम् इति ।।३।।
गीताक्षरार्थस्तु– क्षेत्रादिस्वरूप श्रावयितु प्रतिज्ञायते– तत्क्षेत्रमिति ।। यद् निर्दिष्टमिद शरीरमिति तत्क्षेत्र यत् यत्स्वरूप यादृक् यादृश धर्मैः यत्प्रकारम् । चशब्दः समुच्चयार्थः । यश्चासौ विकारश्च यद्विकारः, सोऽस्यास्तीति यद्विकारि येन विकारेण युक्तम्, यतश्च यादृशप्रवृत्त्यनुकूलधर्मवतः पुरुषात्, यस्य प्रेरणयेति यावत् । यत् एति गच्छतीति यत्’ इति इणो लडादेशशत्रन्तस्य रूपम् प्रवर्तत इति यावत् । स च प्रवर्तकः यो यत्स्वरूपः यत्प्रभावश्च यादृशप्रवृत्त्यनुकूलसामर्थ्येतरधर्मयुक्तः तत् सर्वं समासेन सङ्क्षेपेण मे सकाशात् शुणु । श्रुत्वा तत्र निष्ठा कुरु ।।४।।
 
गीताक्षरार्थस्तु–   ‘तत्क्षेत्रम्’ इति प्रतिज्ञातमुच्यते– महाभूतानीति ।। आकाशादीनि पञ्च महाभूतानि । अहङ्कारशब्देन महत्तत्त्वमपि ग्राह्यम् । बुद्धिः अन्तःकरणवृत्तिविशेषः । अव्यक्त त्रिगुणात्मक प्रधानम् । इन्द्रियाणि ज्ञानेन्द्रियाणि पञ्च, कर्मेन्द्रियाणि पञ्चेति दश, चशब्द इन्द्रियत्वानुकर्षणार्थः, मन इन्द्रिय चैकम् । इन्द्रियगोचराः इन्द्रियविषयाः शब्दस्पर्शरूपरसगन्धाः पञ्चेति, चतुर्विशति तत्त्वानि क्षेत्रम् ।।६।।
 
गीताक्षरार्थस्तु– ।। इच्छादयः सप्त विकाराः । सञ्चितो देहः । चेतना चित्तव्याप्तिः । धृतिः धैर्यम् । उक्तमुपसह्रियते– एतदिति ।। समासेन सङ्क्षेपेण उदाहृत निरूपितम् ।।७।।
 ‘‘स च यो यत्प्रभाचश्च’ इति प्रतिज्ञातमर्थद्वय ‘ज्ञेय यत्तत्’ इत्यादिना वक्तु साधनाना विकारेष्वन्तर्भाव च ज्ञापयितुम्, न यादृशतादृशेन श्रवणेन तदनुभवारूढ भवति, किन्तु अमानित्वादिसाधनसम्पत्तियुक्तेन इत्याशयेन ज्ञेयभगवज्ज्ञानसाधनान्युच्यन्ते– अमानित्वम् इत्यादिपञ्चश्लोक्या ।। मानः आत्मगुणश्लाघः, सोऽस्यास्तीति मानी, सः न भवतीत्यमानी, तस्य भावः अमानित्वम् । आत्माल्पत्व ज्ञात्वाऽपि महत्त्वप्रदर्शनं दम्भः, तद्वान् दम्भी, स न भवतीत्यदम्भी, तस्य भावः अदम्भित्वम् । अहिंसा अहिंसन प्राणिनामपीडनम् । क्षान्तिः सहनम्, परापराधप्राप्तावपि अविक्रिया । आर्जव ऋजुभावः, सन्मार्गे मनोवाक्कायकर्मणाम् अवैपरीत्यम् । आचार्योपासन मोक्षसाधनोपदेष्टुः शुश्रूषादिना सेवनम् । शौचम्
‘शौच तु द्विविध प्रोक्तं बाह्यमाभ्यन्तर तथा ।
इति शास्त्रोक्त द्विविधम् । स्थैर्यं स्थिरभावः मोक्षमार्ग एव कृतव्यवसायत्वम् । आत्मविनिग्रहः मनसो विशेषेण नियमनम् ।।८।।
 
गीताक्षरार्थस्तु– इन्द्रियार्थेषु शब्दादिविषयेषु । कर्मसु ‘अह कर्ता’ इत्यभिमानाभावः अनहङ्कारः । ‘रक्षोहागमलघ्वसन्देहाः प्रयोजनम्’ इत्यत्र ‘असन्देहः’ इति पदमिव ‘अनहङ्कारः’ इति पद साधु । जन्मनि, मृत्यौ, जरायां, व्याधिषु दुःखलक्षणदोषस्य पुनः पुनरालोचन जन्ममृत्युजराव्याधिदुःखदोषानुदर्शनम् । तत्र जन्मनि गर्भवासयोनिद्वारनिस्सरणनिमित्तदुःखदोषालोचनम्, मृत्यौ भयकम्पादिदुःखानुदर्शनम्, जराया प्रज्ञाशक्तितेजोनिरोधदोषानुदर्शनम्, व्याधिषु शिरोरोगादिषु तन्निमित्तदोषानुदर्शनमिति द्रष्टव्यम् ।।९।।
 
पुत्रदारगृहादिषु असक्तिः स्नेहाभावः अनभिष्वङ्गः अतिपक्वस्नेहोऽभिष्वङ्गः, तदभावः । इष्टानिष्टोपपत्तिषु इष्टानाम् अनिष्टाना चोपपत्तयः सम्प्राप्तयः, तासु नित्य समचित्तत्वम् । यथाऽनिष्ट हेय तथा वैषयिकमिष्टमपि हेयमेव इत्युभयत्र तुल्यचित्तम् ।।१०।।
मयि अनन्ययोगेन अन्याविषयकमनोऽभिनिवेशलक्षणोपायेन, अत एव अव्यभिचारिणी न व्यभिचरणशीला, एकान्तभक्तिश्च । विविक्तदेशसेवित्व विविक्तः शुद्धः चित्तप्रसादकरो यो देशः अरण्यनदीतीरदेवलयादिरूपः, त सेवितु शीलमस्य, तस्य भावस्तत्त्वम् । जनससदि प्राकृतजनसमवाये । अरतिः असङ्गः ।।११।।
 
अध्यात्मज्ञाननित्यत्वम् । अधिक आत्मा अध्यात्मा परमात्मा, तद्विषयकज्ञाने नियतत्व निष्ठावत्त्वम् । तत्त्वज्ञानार्थदर्शन तत्त्वस्य अनारोपितस्वरूपस्य भगवतो ज्ञानम् अपरोक्षरूपम् अर्थः प्रयोजन यस्य तत् तत्त्वज्ञानार्थम्, तच्च तद् दर्शन च तत्तथा, भगवदपरोक्षनिष्पादनानुकूलशास्त्रपर्यालोचनमित्यर्थः । एतत् ‘अमानित्वम्’ इत्यादिनोक्त तत्त्वज्ञानार्थदर्शनम् इत्येतदवसानक विंशतिसङ्ख्याकधर्मजात, ‘ज्ञायतेऽनेन’ इति करणे ल्युटि ज्ञान ज्ञानसाधन प्रोक्त निरूपितम् । अतः एतस्माद् उक्ताद् अमानित्वादिकाद् अन्यथा विपर्ययेण विद्यमान यत् मानित्वादिक तदज्ञान ज्ञानसाधन न भवति । इतिशब्दः साधनवर्गनिरूपणसमाप्तौ ।।१२।।

 
 तत्र ‘स च यः’ इति प्रतिज्ञातप्रवर्तकस्वरूपोक्तिः । ‘पर ब्रह्म इति नामोक्त्या हि स्वरूपमेव गम्यते । ‘यत्प्रभावः इति प्रतिज्ञातमुच्यते ‘अनादिमत् इत्यादिनेति विवेकः । ‘आदिरेषामस्ति इति आदिमन्ति’, योग्यतया देहेन्द्रियगुणकर्मादीनि । न विद्यन्ते आदिमन्ति यस्य तदनादिमत्, आदिमद्देहेन्द्रियादिविवर्जितमित्यर्थः । अथवा आदिरस्यास्तीत्यादिमत्, न आदिमद् अनादिमदिति विग्रहः । न चात्र पक्षे बहुव्रीहित्वाश्रयणेनैव विवक्षितार्थसिद्धेः मतुपो वैयर्थ्यमिति वाच्यम् । वैदिकलिङ्गव्यत्यय विभक्तिलोप वा मन्यमानस्य बहुव्रीहिर्वा नञ्समासो वाऽयमिति सशयः स्यात् । तथा च ब्रह्म स्वय कारण न भवतीत्यपि शङ्क्येत, तन्निवृत्यर्थं मतुबनोन आदिशब्देन नञ्समासस्याश्रयणात् । ‘मूर्तामूर्तव्यतीतत्वान्न सन्न वाऽसदुच्यते ।’ सच्छब्दः व्यक्तशब्दितकार्यार्थः । असच्छब्दः अव्यक्तशब्दितकारणार्थकः । व्यक्ताव्यक्तविलक्षणमिति वा ।।१३।।
 
कश्चित् ब्रह्म सर्वतः पाणिपादम् । ‘सर्वतः’ इति सप्तम्यर्थे तसिः । पाणिपादशब्दौ तच्छक्तिलक्षकौ, अर्षआद्यजन्तौ च । केशादिसर्वावयवेषु पाणिपादशक्तिमत् । सर्वतोऽक्षिशिरोमुख सर्वावयवेषु अक्षिशिरोमुखशक्तिमत् । सर्वतः श्रुतिमत् सर्वावयवेषु श्रवणशक्तिमत् । पाणिपादादिसर्वावयवयुक्तैः अणुतररूपैः सर्वत्र स्थितत्वाद्वा ‘सर्वतः पाणिपादम्’ इत्यादि । सर्वचेतनाचेतनात्मक जगद् आवृत्य व्याप्य तिष्ठति ।।१४।।
 
भूताना नित्यसिद्धाना ब्रह्मादिजीवानाम् । बहिरन्तश्च ‘तिष्ठति’ इत्यनुषज्यते । अन्यथाभावराहित्याद् अचरम् सर्वदेशसञ्चरणवत् चर च । सूक्ष्मत्वाद्रूपरसादिहीनवस्तुत्वात्तद् ब्रह्म अविज्ञेय चक्षुरादीन्द्रियाविषयः । सूक्ष्मत्वात् अव्यक्तत्वाद्विशिष्टतया विलक्षणतया च सर्वैः अज्ञेयमिति वा । किञ्च तद् ब्रह्म सर्वगतत्वाद् दूरस्थितमपि अन्तिके च । ‘तिष्ठति’ इत्यनुवर्तते । ‘स्थितम् इति वक्ष्यमाणाकर्षो वा ।।१६।।
 
भूतेषु सुरनरतिर्यगादिषु प्राणिषु अविभक्त प्राज्ञबुद्ध्यपेक्षया स्वयम् अन्तर्भेदहीनमपि, विभक्तम् अज्ञप्रतीत्यपेक्षया भिन्नम् इव स्थितम् । भूतभर्तृभूताना पोषक स्थितिकाले, ग्रसिष्णु ग्रसनशील प्रलयसमये, प्रभविष्णु नानाविधजगदुत्पादशीलम् इति तद् ब्रह्म ज्ञेयम् ।। १७ ।।
 
तद् ब्रह्म ज्योतिषा सूर्यादिप्रकाशकवस्तूना ज्योतिः प्रकाशनशक्तिप्रदम् । तमसः अव्यक्तात् मृत्योः अज्ञानाद्वा परम् । तेनास्पृष्टमुच्यते ‘आदित्यवर्णं तमसः परस्तात्’ इत्यादौ । ज्ञानम् अवबोधस्वरूपम् । ‘स्वयमेवात्मनाऽऽत्मान वेत्थ’ इति स्वज्ञेयत्वाद् ज्ञेयम्, स्वप्रकाशमित्यर्थः । अन्यज्ञेयत्वस्य ‘ज्ञेय यत्तत् प्रवक्ष्यामि’ इति पूर्ववाक्य एवोक्तत्वादत्र ‘ज्ञेयम्’ इति स्वज्ञेयत्वमेवाभिप्रेतमिति तात्पर्यनिर्णये स्फुटम् । ज्ञानेन मुक्तौ प्राप्यत्वाद् ज्ञानगम्य सर्वस्य प्राणिजातस्य हृदि विष्ठित विशेषेण नियन्तृ । तथाविधतया वाऽवस्थितम् ।।१८।।
 उक्तमुपसहृत्य तज्ज्ञान स्तूयते– इति क्षेत्रमिति ।। इति ‘महाभूतानि’ इत्युक्तप्रकारेण क्षेत्रम्, ज्ञानम् अमानित्वादिनोक्तम् । एतत् क्षेत्रादि विज्ञाय विशेषेण ज्ञात्वा मद्भावाय मय्यर्पितस्थितये उपपद्यते अर्हो भवति ।। १९ ।। 
  गीताक्षरार्थस्तु ‘यतश्च यत्, ‘स च यः’ इति प्रतिज्ञात प्रेरकस्य स्वरूप वक्तु तत्प्रेरणीयप्रकृत्यादिशब्दितक्षेत्रस्वरूप सप्रकार सङ्क्षिप्योच्यते– प्रकृतिं पुरुष चेति ।। ईश्वरातिरिक्तः सर्वोऽपि चेतनाचेतनवर्गः क्षेत्रमुच्यते । तत्र प्रकृतिशब्देन ‘महाभूतानि’ इत्यादिनोक्तानि चतुर्विशतितत्त्वानि गृह्यन्ते । विकारशब्देनेच्छादिपदोपलक्षिताः क्षेत्रान्तर्भूता अपि गुणत्रयाद्याः । सर्वेऽपि विकाराः विवक्षाविशेषवशेन पृथगुपात्ताः । पुरुषशब्देन जीवोऽपि गह्यते । एव च ‘प्रकृतिं पुरुष चैव इत्यादिकम् अप्रतिज्ञात किमित्युच्यते’ इति शङ्का परास्ता । ‘यादृक्च’ इति प्रतिज्ञातस्य सप्रकारस्य क्षेत्रस्यैव इह प्रकृत्यादिशब्दैः कथनम् । प्रकृतिं महाभूतादिचतुर्विशतितत्त्वात्मिका पुरुष जीवमीश्वर चोभावप्यनादी विद्धि जानीहि । पुरुषशब्देनात्र जीवेश्वरयोस्तन्त्रेण ग्रहणात् द्विवचनोपपत्तिः । तथा विकारान् ‘इच्छा द्वेषः सुखम्’ इत्यादिनोक्तान् प्रकृतिसम्भवान् प्रकृत्युपादानकान् सत्त्वरजस्तमोलक्षणान् गुणाश्च तथा विद्धि । सत्त्वादिगुणाना प्रकृतिविकारत्वेऽपि ‘विकाराश्च गुणाश्च इति पृथक्पृथगुक्तिः गुणानामत्यल्पो विशेषो लयात् सर्गकाले इच्छादिविकारापक्षयेति ज्ञापयितुम् ।।२०।। 
 
गीताक्षरार्थस्तु उक्तविकाराणा प्रकृतिसम्भूतत्व व्यक्तीक्रियते– कार्यकारणेति ।। कार्यं शरीरम् कारणानि इन्द्रियाणि, तेषा कर्तृत्वे परिणामित्वे प्रकृतिः हेतुः कारणम् उच्यते । पुरुषो जीवः सुखदुःखाना भोक्तृत्वे, प्रकृत्यर्थो भोगः स्वीयतया साक्षात्कार इत्येव विवक्षितोऽनुभवः, तृच्प्रत्ययार्थश्च कर्तृत्व तस्मिन् अनुभवितृत्वे हेतुः कर्ता उच्यते । भोक्तृत्वे भोगप्रदाने पुरुषो भगवान्हेतुरुच्यते इत्यपि व्याख्यानम् । अत्र विशेषश्चोत्तरप्रस्थानादवसेयः ।।२१।।
  
एतेन ‘’यद्यत्र पुरुषपद जीवपर तर्हि पुनरुक्तिः स्यात् । जीवस्य ‘कार्यकारणकर्तुत्वे’ इत्यनेनौक्तकार्यकारणसम्बन्धस्यैव प्रकृतिस्थपदेनोक्तेः । ‘सुखदुःखाना भोक्तृत्वे’ इत्यनेनोक्तसुखदुःखादिभागस्यैव ‘भुङ्क्ते प्रकृतिजान् गुणान् इत्युक्तत्वात्’ इति चोद्यनिरस्तम् । कार्यकारणसम्बन्धस्य सुखादिभोगस्य च प्रागुक्तत्वेऽपि तन्मिथ्यात्ववादिना निरासाय ‘पुरुषः प्रकृतिस्थो हि’ इत्युक्तत्वादिति । ननु स्वतः शुद्धस्य जीवस्य प्राकृतदेहेन्द्रियसम्बन्धः किङ्कारणः, येन प्रकृतिजन्यगुणभोगः इत्यत उक्तम्– कारणमिति ।। अस्य जीवस्य सदसद्योनिजन्मसु नरतिर्यगादियोनिषु यानि जन्मानि उत्पत्तयः, तेषु, गुणसङ्गः सत्त्वादिगुणसम्बन्धः कारणम् । गुणसम्बन्धश्च अनादिः भगवज्ज्ञानापराधनिबन्धन इति हृदयम् ।।२२।।
 
गीताक्षरार्थस्तु– ‘यतश्च यत्’ इति यद्धर्मविशिष्टस्य प्रेरकत्व प्रतिज्ञात तद्धर्मविशिष्टप्रेरकस्य स्वरूपमुच्यते– उपद्रष्टेति ।। उपशब्दः ‘उपरि’ इत्यर्थे, सर्वेभ्य उपरि वर्तमानः, उत्तम इति यावत् । द्रष्टा समस्तसाक्षात्कारवान् उपद्रष्टाऽनुमन्ता । अनुशब्दः पुनरर्थे । क्रियाऽऽवृत्तिश्च तदर्थः । ताच्छील्यार्थः तृन्प्रत्ययश्च ‘विशेषतः’ इत्यर्थे । पुनःपुनः विशेषतः कर्तव्यस्यालोचकः । भर्ता भरणकर्ता भोक्ता शुभसारस्य महेश्वरो महासमर्थोऽचिन्त्यशक्तिः परमात्मा उत्तमचेतनः । चशब्दो विशेषणाना परस्परसमुच्चयाथर्ः, ‘कोऽयमनुमन्ता’ इत्यतोऽनुमन्तृस्वरूप निर्धारयितुमुक्तम्– अयुक्तो देहेऽस्मिन्निति ।। ‘क्षेत्रज्ञ चापि मा विद्धि सर्वक्षेत्रेषु भारत’ इति, योऽह सर्ववेदेषु स्थितत्वेन प्रागुक्तः सोऽनुमन्ता’ इत्यनेन स्वात्मैवानुमन्तेत्युक्त भवति । तथा च तात्पर्यनिर्णये ‘मा विद्धि सर्वक्षेत्रेष्विति देहेऽप्युक्तः । तेनाहमेव स इति दर्शयति’ इति । स एव परः देहगतजीवविलक्षणः पुरुषश्च । इतिशब्दः ‘उपद्रष्टा’ इत्यादौ सर्वत्रान्वितः सन्ननुमन्तृत्वे हेत्वभिधायक इति न्यायदीपिका ।।२३।।
 गीताक्षरार्थस्तु– प्रकृतिं पुरुष चैव’ इत्यत्र प्रकृत पुरुष जीवमीश्वर च प्रकृतिं चतुर्विशतितत्त्वात्मिका गुणैः देहेन्द्रियसम्बन्धेन सुखदुःखभोगः, भगवत्प्रेर्यत्वम्, अनादिमत्त्वमित्यादिजीवधर्मैः, उपद्रष्टृत्वसर्वसमत्वादिरूपभगवद्गुणैः, सत्त्वरजस्तमोगुणभवत्वम् इच्छादिविकारोत्पादकत्वम्, भगवत्प्रेर्यत्वम् इत्यादिरूपैः प्रकृतिधर्मैश्च सह वेत्ति परोक्षतो ज्ञात्वाऽपरोक्षतः पश्यति स सर्वथा वर्तमानोऽपि प्रमादाद् अन्यायेन वर्तमानोऽपि भूयो नाभिजायते नियतमोक्षो भवति ।।२४।।
गीताक्षरार्थस्तु– परमपुरुषादिदर्शने किं साधनम् इत्यपेक्षायामुच्यते– ध्यानेनेति ।। केचित् पुमासः कृतशास्त्रश्रवणमननाः ध्यानेन आत्मना मनसा आत्मनि हृदये आत्मान परमात्मान पश्यन्ति । अन्ये साङ्ख्येन वेदोक्तभगवत्स्वरूपपरोक्षज्ञानलक्षणेन योगेन उपायेन ‘ध्यानेन’ इत्यनुकृष्यते, चशब्द आकृष्यते । ध्यानेन चात्मान पश्यन्ति । अपरे कर्मयोगेन साधुकर्मानुष्ठानापादितभगवत्प्रसादेन, श्रवणमननजन्यसाङ्ख्यशब्दित भगवत्स्वरूपपरोक्षज्ञानेन, ‘ध्यानेन’ इत्यनुषज्यते आत्मान पश्यन्ति ।।२५।।
ननु ध्यानादियोगिनामपि श्रवणादिसद्भावाभिप्राये, मनुष्याणा ‘श्रुत्वाऽन्येभ्य उपासते’ इति विशिष्योक्तिर्न युक्तेति चेन्न । तेषामत्यल्पप्रतिभानत्वेन श्रवणबाहुल्यसद्भावाशयेन विशिष्योक्त्युपपत्तेः । कथ मनुष्याणाम् अत्यल्पाऽपि प्रतिभा युज्यते ।  ‘श्रुतिपरायणाः’ इति श्रवणैकाश्रयत्वस्य स्फुटमवभासात् इति चेन्न । मनुष्याणाम् अत्यल्पप्रतिभासद्भावेऽपि  ‘श्रुतिपरायणाः’ इति विशेषण युक्तम् । तत्प्रतिभाया मूलप्रमाणापेक्षत्वेन स्वातन्त्र्याभावात् । प्रायेणासम्यक्त्वाच्च । अस्वतन्त्रे असाधुनि च असत्त्वोक्तिदर्शनादित्युत्तरप्रस्थाने स्फुटम् । ननु ध्यानादियोगिषु सर्वत्र श्रवणादेः सयोजने सति, एक एवाय प्रकारः स्यात् । तथा च ‘केचित्’, ‘अन्ये’, ‘परे’ इत्युक्तिः अयुक्ता स्यादिति चेन्न । ध्यानादावुत्तरोत्तरसाधने साक्षादशक्तानामपि तत्तदुपायज्ञानप्रदर्शनार्थमेव अवस्थाभेदमाश्रित्य ‘अन्ये’ इत्याद्युक्तेरुपपत्तेरिति भाष्यटीकयोर्व्यक्तम् ।।२६।। 
 
गीताक्षरार्थस्तु– पूर्वं क्षेत्रशब्देन ईश्वरातिरिक्तः प्रकृतिपुरुषात्मकः सर्वोऽपि चेतनाचेतनवर्गो विवक्षितः । तत्र क्षेत्रान्तर्भूता प्रकृतिः ‘महाभूतानि’ इत्यादिना निरूपिता । क्षेत्रान्तर्भूतः पुरुषश्च ‘पुरुषः प्रकृतिस्थो हि’ इत्यादिनोक्तः । एतन्नियामकभगवत्स्वरूप च ‘उपद्रष्टा’ इत्यादिना व्याख्यातम् । पुनश्च प्रकृतिपुरूषईश्वरस्वरूप सर्वकार्योपादानत्वप्रकृत्युपादानकदेहयोगित्वसर्वाधिष्ठानसमत्वरूपधर्मयुक्ततया निरूप्यते– यावत्सञ्जायत इति ।।
यावत्किञ्चिद्वस्तुमात्रम् । किंरूप तत् । स्थावरात्मक जङ्गमात्मक च । सत्त्व जीवजातम् । ‘सत्त्व जीवः क्वचित्प्रोक्तः’ हति वचनात् प्रमाणेन लक्ष्यते । तत् सर्वं क्षेत्रक्षेत्रज्ञसयोगात् क्षेत्र श्रीदेवी, ‘सत्त्वात् सञ्जायते’ इत्येतद्वाक्यविवरणभाष्ये ‘मम योनिः’ इत्युत्तराध्यायगते वाक्ये लक्ष्मीनारायणसयोगात् सर्वभूतसम्भवस्योक्तत्वात् ‘अव्यक्त च महद्ब्रह्म प्रधान क्षेत्रमित्यपि । उच्यते श्रीः’ इति वचनाच्चात्र क्षेत्रशब्देन तस्याः ग्रहण युक्तम् । क्षेत्रज्ञः भगवान् तयोः सयोगात् सञ्जायते इति विद्धि जानीहि । भरतर्षभ भरतश्रेष्ठ इति पार्थसम्बुद्धिः । अत्र श्रीदेव्यभिमन्यमानजडप्रकृतेः क्षेत्रशब्दार्थस्य सर्वकार्योपादनत्वरूपो धर्मः, सत्त्व क्षेत्रसयोगादुत्पद्यत इति सत्त्वशब्दार्थस्य पुरुषस्य प्रकृत्युपादानकदेहयोगित्वरूपधर्मश्च निरूपितो वेदितव्यः ।।२७।।
 
यदुक्त ‘क्षेत्रज्ञ मा सर्वक्षेत्रेषु स्थितत्वेन विद्धि इति, ‘देहेऽस्मिन् पुरुषः परः’ इति च, परमेश्वरस्य सर्वशरीरस्थत्वम् तदयुक्तम् । सुरनरतिर्यगादिशरीराणा तारतम्यवत्त्वेन तत्र स्थितस्य परमेश्वरस्यापि तारतम्यापत्तेः । ‘भुङ्क्ते प्रकतिजान्गुणान्’ इत्युक्तदुःखिजीवेन सहावस्थितस्य तस्य दुःखप्राप्तेश्च, इत्यत उच्यते– सममिति ।। सर्वेषु उच्चावचेषु भूतेषु प्राणिषु तिष्ठन्त परमेश्वर भगवन्त यः सम तारतम्यरहित पश्यति, तथा भूतेषु विनश्यत्सु अपि 
‘अनित्यत्व दैहहानिदुखप्राप्तिरपूर्णता । नाशश्चतुर्विधौ ज्ञेयः’
 इति शास्त्रेण दुःखयोगदेहहान्योर्नाशशब्दितग्रहणात् दुःखयोगदेहहानिरूपनाशवत्स्वपि, अविनश्यन्त दुःखयोगादिरहितम्, तरतमभावापन्नदेहेषु तिष्ठतः समत्वम्, दुःखयौगिजीवसहभावेऽपि दुःखाप्राप्तिं च उपपादयितु परमेश्वरमित्युक्तम् । अचिन्त्यशक्तिसम्पन्नमित्यर्थः । एवविध पश्यति साक्षात्करोति सः पश्यति स एव ज्ञानी भवति । अत्र भगवतः स्थानतारतम्यनिबन्धननीचोच्चताहीनतया समस्तसद्गुणसम्पूर्णत्वलक्षण समत्वम् दुःखिसहभावेऽपि दुःखास्पृष्टत्व च विभावित ज्ञातव्यम् । तथा चोक्त भगवता सूत्रकारेण ‘न स्थानतोऽपि परस्योभयलिङ्ग सर्वत्र हि’ इति । ‘सम्भोगप्राप्तिरिति चेन्न वैशेष्यात् इति ।।२८।।
 एव जानन्नेव ‘ज्ञानी’ इत्युक्तम् । तज्ज्ञानफलमुच्यते– सममिति ।। सर्वत्र स्थावरजङ्गमेषु समवस्थित सम्यङि्नयामकतया अवस्थित सम समस्तसद्गुणैरेकप्रकारमीश्वरम् अचिन्त्यशक्तिं भगवन्त पश्यन् साक्षात्कुर्वदात्मना बुद्ध्या आत्मान स्वात्मान न हिनस्ति नरके न पातयति । प्रत्युत ततौ ज्ञानात् परा गतिं मुक्ति याति हि प्राप्नोत्येव । पूर्वश्लोकोक्तार्थानुवादः न पूर्वार्ध इति द्योतनाय हिशब्द इत्यपि आहुः ।।२९।। 
 पूर्वश्लोके सर्वत्र विद्यमानमीश्वर सम पश्यन्मुक्तिं याति’ इति साम्यदर्शनस्य मोक्षहेतुत्वमुक्तम् । तच्च दर्शनम् ‘सर्वकर्मसु भगवानेव मुख्यः कर्ता, प्रकृतिर्निमित्तमात्रम् स्वस्य तत्र कर्तृत्वाभावः’ इत्येतज्ज्ञानोपोद्बलितमेव मोक्षसाधनायालमिति भावेनोच्यते– प्रकृत्येति ।। ‘सम पश्यन् हि सर्वत्र समवस्थितमीश्वरम्’ इति प्रस्तुतपरमात्मा चशब्देन समुच्चीयते । तत्र इवशब्दस्य सम्बन्धः । पूर्वप्रस्तुतेनेश्वरणैव मुख्यकर्त्र्या प्रकृत्या च निमित्तभूतया क्रियमाणानि सर्वशः स्वार्थिकः शस् । सर्वाणि कर्माणि यः पश्यति, तथा आत्मान स्वात्मान च अकर्तार मुख्यतोऽकुर्वन्त पश्यति, स पश्यति परमैश्वरम् ।।३०।।
न केवल भगवतः सर्वप्रेरकत्वसर्वसमत्वादिज्ञानमात्रेणालम् । किन्तु तस्य सर्वाधारत्वाद्यपि ज्ञातव्यमित्युच्यते– यदेति ।। अत्र भूतपृथग्भावस्य परमात्मस्थत्वोक्त्या पृथग्भूताना तत्स्थत्वमभिप्रेतम् । तदयमर्थः । भूताना जीवाना पृथग्भाव विष्णोः अन्योन्यतश्च भेद तथा भूतग्राममेकस्थमेकस्मिन्नेव विष्णौ स्थित यदा अनु तारतम्येन पश्यति तत एव एकशब्दार्थविष्णोरेव स्थावरजङ्गमात्मकजगतो विस्तारमुत्पत्तिं च अनुपश्यति तदा स ब्रह्म परब्रह्म सम्पद्यते प्राप्रोति ।।३१।। 
 
 ननु ‘विनश्यत्सु तिष्ठतोऽपि अविनश्यन्तम्’ इत्यविनाशशब्दितव्ययाभावोक्तिरयुक्ता । शरीरसम्बन्धेन व्ययादेरावश्यकत्वाद् इत्यतो न विष्णोर्व्ययादिरित्युच्यते– अनादित्वादिति ।। हे कौन्तेय शरीरस्थोऽपि अय परमात्मा ‘अनादित्वात्’ इति हेतुः प्रागभावे व्यभिचारपरिहाराय ‘भावत्वे सति’ इति विशेषणीयः । भावत्वे सत्यनादित्वाग् आदिमत्त्वशून्यत्वात् सत्त्वादिगुणेभ्यो निर्गतत्वाच्च अव्ययो देहतोऽपि नाशरहितः न लिप्यते तत्कृतपुण्यपापैर्न सङ्गच्छते च, लौकिकक्रियाराहित्यात् ‘न प्रज्ञ न सुखम्’ इत्यादिवत् न करोति इत्येतदपि व्याख्येयम् ।।३२।।
 यद्यप्यव्ययत्वमत्र साध्यम् । तथापि तत् लोकतो ज्ञातु शक्यत इति लेपाभावमात्र भगवत उपपाद्यते– यथा सर्वगतमिति ।। सर्वगत पङ्कादिमद्देशगतम् आकाश सौक्ष्म्यात् सूक्ष्मत्वादप्रतिघत्वात् यथा पङ्कादिभिर्नोपलिप्यते । तथा सवत्र नीचोच्चादिरूपे देहे अवस्थितः आत्मा परमात्मा नोपलिप्यते देहधर्मैर्न सम्बध्यते ।।३३।।
 यत्क्षेत्रज्ञत्वविशिष्टतया भगवज्ज्ञानार्थं क्षेत्रादिक निरूपित तत्क्षेत्रज्ञ दृष्टान्तेन प्रदर्शयति– यथा प्रकाशयतीति ।। यथैको रविः कृत्स्नमिम लोक लोकस्थित पदार्थजात प्रकाशयति तथा क्षेत्री क्षेत्रज्ञो भगवान्कृत्स्न क्षेत्रम् ईश्वरातिरिक्तचेतनाचेतनवर्गं प्रकाशयति ।।३४।।
 अध्यायार्थम् उपसहरति– क्षेत्रक्षेत्रज्ञयोरिति ।। क्षेत्रक्षेत्रज्ञयोः जगत्परमात्मनोः एव प्रेर्यत्वप्रेरकत्वसगुणत्वनिर्गुणत्वाद्युक्तप्रकारेण अन्तर भेद ज्ञानचक्षुषा शास्त्रप्राप्तदिव्यदृष्ट्या ये विदुः भूतप्रकृतिमोक्ष भूतानि पृथिव्यादीनि च प्रकृतिश्चेति द्वन्द्वः, ततः ‘पञ्चमी’ इति योगविभागात् पञ्चमीतत्पुरुषः । ‘मोक्ष्यते अनेन इति करणे घञि मोक्षः  अमानित्वादिरूप मोक्षसाधनजातम् । यद्यपि अमानित्वादिक ज्ञानसाधनमेवोक्तम् । तथापि परम्परया मोक्षसाधनत्वाशयेन मोक्षम् इत्युक्तम् । तच्च ये विदुस्ते पर पूर्णं ब्रह्म यान्ति इति ।।
 गीताक्षरार्थस्तु–   ‘योगे त्विमां शृणु’ इति प्रतिज्ञाय आ षष्ठपरिसमाप्तेः कामवर्जनादीतिकर्तव्यतासहितं कर्मध्यानलक्षणं ज्ञानसाधनमुक्तम् । तत्रेतिकर्तव्यतांश उत्तरैः पञ्चभिरध्यायैः प्रपञ्चयत इत्युत्तरघट्टार्थः । अवान्तरप्रतिपाद्यभेदाद् अध्यायभेदः । तत्र ‘यावत्सञ्जायते किञ्चित् सत्त्वं स्थावरजङ्गमम् ’ इत्युक्तविवरणपूर्वकम् ‘कारणं गुणसङ्गोऽस्य ’ इत्युक्तगुणबन्धं प्रपञ्च्य, तदत्ययसाधनम् अनेन चतुर्दशाध्यायेनोच्यते । श्रोतुरादरजननाय वक्ष्यमाणार्थज्ञानं प्रतिज्ञापूर्वकं फलोक्त्या प्रशस्यते– भगवानुवाच  परं भूय इति द्वाभ्याम् ।। परम् अन्यत् कर्माद्यपेक्षयोत्कृष्टम् इति वा भूयः पुनः प्रवक्ष्यामि । किं तत् ज्ञानानां ज्ञातव्यानां मध्ये उत्तमं ज्ञान ज्ञातव्यम् । यद् ज्ञात्वा सर्वे मुनयः मननशीलाः इतः संसारात् परां सिद्धि मुक्ति गताः प्राप्तवन्तः ।। १ ।।
गीताक्षरार्थस्तु–  ‘ब्रह्मभावो मुक्तिः’ इत्यादिमिथ्याज्ञानादिनिबर्हणाय मुक्तिस्वरूपं विवृण्वता उपदेष्टव्यज्ञानस्य तात्पर्यद्योतनाय मुक्तिसाधनत्वमुच्यते– इदं ज्ञानमिति ।। इदम् उपदेक्ष्यमाणार्थज्ञानम् उपाश्रित्य सम्पाद्य मम साधर्म्यम् ‘निर्दुःखत्वं परानन्दो लिङ्गभेदः समा मताः’ इति वचनोक्तनिर्दुखत्वादिना समानधर्मत्वम् आगताः । कर्तरि निष्ठा, प्राप्तवन्तः भवन्ति । एवम्भूता अपि स्वर्गिण इव पुनः प्रत्यावृत्त्योत्पद्यन्ते, म्रियन्ते च किम् इत्यपेक्षायामुच्यते– सर्गेऽपीति ।। न व्यथन्ति मृत्यादिव्यथां न गच्छन्ति च ।। २ ।।
गीताक्षरार्थस्तु–  ’परं भूयः प्रवक्ष्यामि’ (१४.१) इति प्रतिज्ञातमुच्यते– मम योनिरिति ।। हे भारत महद् ब्रह्म प्रकृतिशब्दिता महालक्ष्मीः मम योनिः भार्या तस्मिन् महति ब्रह्मणि अहं गर्भं दधामि । ततः च सर्वभूतानां स्थावरजङ्गमात्मक्याणिनां सम्भवः देहयोगलक्षण उद्भवो भवति ।। ३ ।।
गीताक्षरार्थस्तु–  एवं मत्तः प्रकृतौ प्राणिनामुद्भवो न आदिसर्ग एव, किन्तु सर्वदाऽपीत्युच्यते– सर्वयोनिष्विति ।। सर्वयोनिषु सुरनरतिर्यगादिरूपासु याः मूर्तयः कार्यव्यक्तयः सम्भवन्ति तासां महद् ब्रह्म प्रकृतिः योनिः गर्भाधानस्थानं क्षेत्ररूपं कारणम् अहं बीजप्रदः गर्भाधानकर्ता पिता इति ।। ४ ।।
 
गीताक्षरार्थस्तु–  त्रयाणां गुणानां बन्धकत्वं विविच्य प्रदर्श्यते– तत्रेति श्लोकत्रयेण ।। हे अनघ श्रोतृदोषविधुर इत्यर्जुनसम्बद्धिः । तत्र गुणानां मध्ये सत्त्वं गुणः निर्मलत्वात् स्वच्छत्वाद् अनामयं न विद्यते आमयः ज्वराद्युपद्रवो यस्मात् ततश्व प्रकाशकं ज्ञानोत्पादकम् । तत्र सूक्ष्मं सत्त्वं परमेश्वरविषयज्ञानकारणम् । स्थूलं तु लौकिकप्रकाशकारणमिति ज्ञातव्यम् । स्वकार्यभूतेन सुखस्य यः सङ्गः  सम्बन्धः तेन, ज्ञानसङ्गेन च । अनेन ‘प्रकाशकम् इत्यत्र प्रकाशशब्देन ज्ञानं ग्राह्यमिति भावितम् । बध्नाति । अत्र सत्त्वगुणाभिमानिनी श्रीदेवी देवानां ज्ञानस्य सुखस्य कारणं भवतीति विशेष उत्तरप्रस्थानोक्तः ।। ६ ।।
 सत्त्वरजोगुणाभ्यां वैलक्षण्यद्योतनाय ‘तमस्तु’ इति तुशब्दः । तमः तमोगुणः सर्वदेहिनाम् ‘अज्ञानं जायते यतः तद् अज्ञानजम् अज्ञानजनकमित्यर्थः । मोहनं मिथ्याज्ञानजनकं विद्धि । तत् तमः प्रमादेन करणीयेष्वनवधानेन आलस्येन मान्येन निद्रया च ‘सर्वदेहिनः’ इति विपरिणामेनानुवर्तते निबध्नाति । अत्रापि तमोगुणाभिमानिनी दुर्गादेवी तमोगुणकार्येण अज्ञानमिथ्याज्ञानप्रमादादिनाऽसुरजनवन्धिका इति विशेष उत्तरप्रस्थानतो ज्ञेयः । तथा च तत्र वचनम् ‘श्रीर्देववन्धिका नणां भूर्दैत्यानामथापरा ।’ इति । श्रीः  भूः  अपरा इति सत्त्वरजस्तमोगणाभिमानिन्यो देव्यो विवक्षिताः ।। ८ ।। 
गीताक्षरार्थस्तु–  ननु त्रयाणां गुणानां समतया बन्धकत्वाद् कथं कदाचित् कस्यचिदेव गुणस्य कार्यं दृश्यते उत्कटत्व-अनुत्कटत्वाभ्यां तत्तत्कार्योपलम्भ-अनुपलम्भाविति भावेनोच्यते– रज इति ।। अभिभूय उपमृद्य सत्त्वं भवति उत्कटम् इति शेषः । तदा सुखलक्षणं ज्ञानलक्षणं च कार्यं दृश्यते । यदा रजः गुणः सत्त्वतमसी अभिभूय उल्बणं भवति, तदा कर्मसङ्गलक्षणं कार्यम् । तमः तु  यदा सत्त्वरजसी अभिभूय तथा स्वयं प्रकटं भवति, तदा प्रमादादिकार्यं दृश्यत इति युक्तं कादाचित्कत्वं कार्यदर्शनस्येति ।।१०।। 
गीताक्षरार्थस्तु–  तत्तद्गुणस्योत्कटत्वं केन लिङ्गेन अनुमातव्यम् इत्यत उच्यते– सर्वद्वारेष्वित्यादिना ।। यदा अस्मिन् भोगायतने प्राकृते वा देहे सर्वद्धारेषु श्रोत्रादीन्द्रियद्वारेषु ज्ञानं ज्ञानलक्षणः प्रकाशः शब्दादिविषयावभास उत सुखमपि उपजायते तदा सत्त्वं विवृद्धमिति विद्यात् जानीयात् । केचित्तु ‘प्रकाशः शब्दादिविषयावभास उत अनन्तरम् उत सुखमपि तदा’ इत्यपि व्याचक्षते । अन्ये तु प्रकृष्टः काशः दीप्तिः यस्मात् स प्रकाशः विषयसन्निकर्षः, उत अनन्तरं ज्ञानमुपजायत इत्यर्थ इत्याहुः ।। ११ ।।
गीताक्षरार्थस्तु–  लोभः देयस्यापि धनादेरत्यागबुद्धिः प्रवृत्तिः विषयव्यापारः, व्यर्थोद्योगो वा कर्मणां प्रवृत्तानाम् आरम्भः ‘इदं कृतवान्,  ‘इदं कर्ताऽस्मि’ इति सङ्कल्पानुरमः अशमः भगवन्निष्ठाऽभावः, चित्तस्यानुपरमो वा स्मृहा अप्राप्ताभिलाष इति एतानि कार्याणि रजसि विवृद्धे जायन्ते । एतैर्लिङैः रजोगुणवृद्धिरनुमेयेति भावः ।। १२ ।।
गीताक्षरार्थस्तु–  अप्रकाशः श्रोत्रादिषु शब्दादिविषयप्रकाशाभावः अप्रवृत्तिः उद्योगाभावः ‘रक्षाऊहाआगमलघुअसन्देहाः प्रयोजनम्’ इति महाभाष्यप्रयोगवत् ‘अप्रकाशः’, ‘अप्रवृत्तिः’ इति प्रयोगः । अन्यथा ‘निर्मक्षिकम् इतिवत् ‘अप्रकाशम् इति स्यादिति भावः । प्रमादः कृत्येष्वनवधानं मोहः मिथ्याऽध्यवसायः हे कुरुनन्दन एतानि कर्माणि तमसि विवृद्धे जायन्ते । एतैर्लिङैस्तमोवृद्धिं जानीयाद् इत्यभिप्रायः ।। १३ ।।
गीताक्षरार्थस्तु–  तत्तद्गुणवृद्ध्यवस्थायां परेतायां गतिभेद उच्यते– यदा सत्त्व इत्यादिना ।। देहभृद् जीवः प्रलयं मरणम् उत्तमविदां सर्वोत्तमविष्णुज्ञानिनां लोकान् देहान् प्रतिपद्यते । सात्त्विकानां कुले सत्त्वगुणप्राकट्यानुकूलदेहयोगी जायत इति तात्पर्यम् ।। १४ ।।
गीताक्षरार्थस्तु–  रजसि ‘प्रवृद्धे’ इति च वर्तते । प्रलयं गत्वा मृत्वा कर्मसङ्गिषु काम्यकर्मसङ्गवत्सु स्वर्गाद्युद्देश्यककर्मानुष्ठातृकुले जायते । तथाशब्दः समुच्चये । तमसि प्रवृद्धे प्रलीनः मृतः मूढयोनिषु मिथ्याज्ञानिकुले जायते ।। १५ ।।
 सत्त्वादीनां स्वस्वोत्पादितकर्मद्बारा विविधफले हेतुत्वमुच्यते– कर्मण इति ।। सात्त्विकानां विदुषां कुलेषु प्रसूतेन पुरुषेण सुष्टु कृतस्य कर्मणः निर्मल दुःखासम्भिन्नं सात्त्विकं सत्त्वप्रधानं ज्ञानसुखरूपं फलम् आहुः प्राज्ञाः । रजसः राजसस्य तु कर्मणः दुःखं दुःखमिश्रं सुखं फलमाहुः । तमसः तामसस्य तु कर्मणः अज्ञानं फलम् आहुः ।। १६ ।। 
गीताक्षरार्थस्तु–  सत्त्वादिगुणफलं शृङ्गिग्राहिकया प्रदर्श्यते– सत्त्वादिति ।। स्थूलाल्लौकिकम्, सूक्ष्मात् परमेश्वरविषयं ज्ञानं सम्यग् जायते । लोभः स्वर्गादिविषयासक्तिः तदा दुःखमिश्रं सुखं च । तमसस्तु प्रमादमोहौ भवतः, अज्ञानं च भवति ।। १७ ।।
गीताक्षरार्थस्तु– ज्ञानलोभप्रमादादि न स्वरूपतः फलम्, सुखादिरूपत्वाभावात् इत्यतः तज्जन्यफलानि विविच्यन्ते– ऊर्ध्वमिति ।। सत्त्वस्थाः सात्त्विकाः, अनेन सत्त्वगुणजन्यज्ञानवन्तो लक्ष्यन्ते । ऊर्ध्वं जनलोकादिकं गच्छन्ति । तेन महत्सुखमनुभवन्ति च । राजसाः काम्यकर्मिणः मध्ये स्वर्गादौ तिष्ठन्ति । किञ्च दुःखमिश्रं सुखमनुभवन्ति च । जघन्यः चरमो गुणः तमः, तद्वृत्तिः तत्परिमाणरूपम् अज्ञानम्, तत्स्थाः तद्वन्तः तमोगुणकार्यप्रमादमोहवन्तः तामसाः अधः अधोलोकं निरयं गच्छन्ति ।। १८ ।।
 ‘नान्यं गुणेभ्यः’ इत्यादिगीताक्षरार्थस्तु– एवं ‘कार्यते ह्यवशः कर्म सर्वः प्रकृतिजैर्गुणैः’ इत्यत्र सङ्क्षेपेणोक्तानां त्रयाणां गुणानां बन्धकत्वं तत्तज्जन्यफलदातृत्वेन विविच्योक्तम् । तत्र शङ्का एवं त्रैगुण्ये विविच्योक्ते तर्हि ‘गुणा एव स्वतन्त्राः, न ततोऽन्यः स्वतन्त्रः कश्चित्’ इति । सा निरस्यते– नान्यमिति ।। द्रष्टा जीवः यदा गुणेभ्यः सत्त्वादिभ्यः अन्यं कर्तारं परिणामिकर्तारं नानुपश्यति; गुणेभ्यश्च परम् उत्तमं स्वतन्त्रं कर्तारं परमात्मानं वेत्ति च, स ज्ञानी मद्भावं मयि सत्तां निर्दुःखानन्दात्मिकां स्थितिम् अधिगच्छति प्राप्रोति ।। १९ ।।
गीताक्षरार्थस्तु–  एवं सुखदुःखादिबन्धस्य गुपात्रयनिबन्धनत्वाद् तदत्यये सत्येव बन्धविमोकेन परमसुखावाप्तिर्भवतीत्युच्यते– गुणानेतानिति ।। देही देहाभिमानी जीवः देहसमुद्भवान् देहादिरूपसंसारोत्पादकान् एतान् युक्तान् त्रीन् गुणान् अतीत्य अतिक्रम्य जन्ममृत्युजरानिमित्तैः दुःखैः विमुक्तोऽमृतमश्नुते परं ब्रह्म प्राप्रोति । तत्प्राप्त्या परमानन्दमनुभवति ।। २० ।।
गीताक्षरार्थस्तु–  गुणानतीत्य’ इत्युक्तेऽर्जुनस्य ‘ज्ञीप्सा जातेत्युच्यते– अर्जुन उवाच  कैरिति ।। हे प्रभो एतान् बन्धकत्वेनोक्तान् त्रीन् गुणान् सत्त्वादीन् अतीतः अतिक्रान्तवान् ज्ञानी कैर्लिद्गैः लक्षणैः युक्तो भवति क आचारोऽस्य किमाचारः कीदृशाचारवान् कथं केनोपायेन एतांस्त्रीन् गुणानतिवर्तते अतिक्रामति ।। २१ ।।
गीताक्षरार्थस्तु–  एवं गुणातीतः कैर्लिङ्गैर्युक्तः  इति प्रश्नस्योत्तरमुक्तम् । इदानीं किमाचारः इति प्रश्नस्योत्तरमुच्यते– उदासीनवदित्यादित्रिश्लोक्या ।। यः पुमान् कर्मणां विषये उदासीनवदासीनः वर्तमानः ‘काम्यकर्मण्युदासीनः, निष्कामकर्मणि प्रयतमानः’ इति भावेन वतिप्रत्ययः कृतः । गुणैः सत्त्वादिभिः तत्कार्यं सुखादिभिः न विचाल्यते उच्चनीचतालक्षणविकारवान् न क्रियते; गुणाः ईश्वरेच्छया नियता एव वर्तन्त स्वकार्येषु प्रवर्तन्त इति योऽवतिष्ठति जानन् जोषमास्ते स नेङ्गत गुणकृतावैष्णवकर्मकरणाय न चेष्टते । ‘भगवदधीना गुणाः स्वकार्यं कुर्वन्ति’ इति जानन् यो वैष्णवान्यव कर्माण्याचरति; नेतराणि, स गुणातीत एवंविधाचार इति भावः ।। २३ ।।
गीताक्षरार्थस्तु–  तस्यैवाचारान्तरमुच्यते– समदुःखसुख इति ।। समे दुःखसुखे यस्य, प्रायो हेयतया वैषयिकसुखमपि दःखसमत्वेन यस्यानुभवारूढं स तथोच्यते । स्वस्थः प्रायेण निर्विकारः प्रायेण समलोष्ठाश्मकाञ्चनः प्रायेण प्रियाप्रियवस्तुनोः उपनतयोः तुल्यबुद्धिः । अत एव भगवदुत्तमत्वे स्थिरमतिः । तुल्ये निन्दा आत्मसंस्तुती यस्य स तथा, प्रायेणात्मनो निन्दायां संस्तुतौ वोपनतायाम् अनुन्नाहः उन्नाहहीनः ।। २४ ।।
गीताक्षरार्थस्तु–    प्रायेण मानापमानयोस्तुल्यः । ‘तुल्यो मित्रारिपक्षयोः’ इत्यत्रापि ‘प्रायेण’ इति योज्यम् । सर्वारम्भपरित्यागी प्रयोजनविशेषापेक्षयाऽपि अवैष्णवसर्वकर्मारम्भपरित्यागी यः सोपि गुणातीतः गुणान् अतीतः । ‘अतिक्रान्त’ इत्यत्र ‘द्वितीया श्रितातीत.’ इति द्वितीयासमासः ।। २५ ।। 
गीताक्षरार्थस्तु–  एवं गुणातीतस्याचारमुक्त्वा केनोपायेन गुणानतीत्यैति इति प्रश्नस्योत्तरमुच्यते– मां चेति ।। प्रश्नोत्तरसमुच्चये चशब्दः, एवार्थो वा । अव्यभिचारेण न विद्यते व्यभिचारः अन्यगामित्वं यस्य स तथा तेन अनन्यविषयेण भक्तियोगेन भक्तिलक्षणोपायेन सेवते उपास्ते सः अपरोक्षज्ञानी सन् एतान् बन्धकत्वेनोक्तान् त्रीन् गुणान् समतीत्य ‘ब्रह्मभूयाय’ इत्यत्र ब्रह्मशब्दः अत्र ‘मम योनिर्महद् ब्रह्म’ इति प्रकृतमहालक्ष्मीवचनः । ब्रह्मणो हि प्रतिष्ठाऽहम् इति वक्ष्यमाणत्वाच्च । भूयशब्दश्च  ‘नुवो भावे’   इति पाणिनिवचनाद् भावशब्दार्थः । भावश्च भवनम् । अन्यस्य अन्यभवनायोगाद् महालक्ष्मीवत् स्वयोग्यतापेक्षया भगवत्प्रियत्वमेव व्याख्येयमिति ‘ब्रह्मभूयाय’ इत्यस्य महालक्ष्मीवत् ‘भगवत्प्रियत्वाय’ इत्यर्थो भवति । कल्पते ‘क्लृपू सामर्थ्ये’ समर्थो भवति मुक्तो भवतीति यावत् ।। २६ ।। 
 तत्र समग्रसंसारस्वरूपं तावदुच्यते– ऊर्ध्वमित्यादिसार्धश्लोकद्वयेन ।। उन्नतो ह्यूर्ध्व उच्यते । विष्णुश्च सर्वस्मात् प्रपञ्चात् सर्वैर्गुणैरुन्नत इत्यूर्ध्वशब्दार्थः । तथा श्रियः परतन्त्रेषूत्तमत्वाद्, अचित्प्रकृतेः सत्त्वादिगुणसहिताया अचेतनेषूत्तमत्वाद् ऊर्ध्वशब्देन जडाजडप्रकृती च गृह्येते । यद्यपि ‘ऊर्ध्वो विष्णुः’ इति भाष्ये विष्णुरेक एवोर्ध्वशब्दार्थः प्रतीयते । तथापि ‘मूलानि भगवद्रूपादीनि’ इति भाष्यटीकायाम् आदिपदेन जडाजडप्रकृत्योः सत्त्वादिगुणानां च ग्रहणम् । तेषामपि ‘ऊर्ध्वस्तम्’ इत्यत्र विवक्षितत्वादिति विष्णुचिदचित्प्रकृतिसत्त्वरजस्तमोगुणानां मूलत्वेन गृहीतत्वादत्र तेषां ग्रहणं युक्तम् । ऊर्ध्वाः उत्तमा विष्णुश्रीतत्त्वजडप्रकृतिसत्त्वरजस्तमोगुणा मूलानि यस्य स तथा तम् ।
अत्रायं विवेकः । प्रसिद्धवृक्षस्य पृथिवीदेवतावत् जगद्वृक्षस्य हरिः चेतनप्रकृतिश्च निमित्तत्वेनैव मूलम् । अचित्प्रकृतिस्तु मृद्वत् उपादानतया, सत्त्वादयो भूम्यन्तर्गतपादाख्यार्वाचीनमूलम्’ इति । अधःशाखम् अधः मूलापेक्षया अपकृष्टानि पञ्चभूतानि शाखा इव शाखा यस्यासौ अधःशाखः, तम् । ‘नीचास्ततो महदहम्बुद्धयो भूतसंयुताः’ इत्युत्तरप्रस्थान एव इत्यतोऽत्र शाखाशब्देन पञ्चभूतानि देवमनुप्यतिरश्चां शरीराणि चोपशाखाः भाष्यटीकोक्ता एव ग्राह्याः । श्वः स्थाता श्वस्स्थः। ‘सुपि स्थः’   इति कः, श्वस्स्थो न भवतीति अश्वस्स्थः, स एव अश्वत्थः, तम् । श्वसः सकारस्य तकारः, धातुसकारस्य लोपश्च निरुक्तत्वात् । पूर्वेद्युः, अद्य श्वोऽपि एकप्रकारेण अनवस्थायिनमित्यर्थः । एवं विकारिणोऽपि न प्रवाहव्यय इत्युच्यते– अव्ययमिति ।। नन्विदमयुक्तम् । जगत्प्रवाहस्य प्रलये व्ययात् इति चेन्न । पूर्वब्रह्मकाले यथा स्थितः तथा सर्वदाऽपि जगद्वृक्षः स्थायी ।  ‘धाता यथापूर्वमकल्पयत्’ इति श्रुतेरित्यभिप्रायात् । यस्य च्छन्दांसि वेदान् फलकारत्वसादृश्यात् पर्णानि प्राहुः प्राज्ञाः । लोके पर्णोत्पत्त्यनन्तरमेव फलदर्शनात् अत्रापि अवबुद्धार्थैः वेदैरेव मोक्षादिफलस्य भाव्यत्वात् छन्दसां पर्णत्वेन रूपणम् । यस्तं जगद्वृक्षं वेद ऊर्ध्वमूलत्वाद्युक्तप्रकारेण स वेदवित् वेदार्थवित् । संसारप्रपञ्चवृक्षस्य ईश्वरो मूलम्, भूतानि शाखाः, स एकप्रकारेणानवस्थायी, प्रवाहतोऽव्ययश्च, वेदादिबोधितमोक्षफलं च इत्येतावानेव हि वेदार्थः ।। १ ।। 
गीताक्षरार्थस्तु–  किञ्च अधश्च ऊर्ध्वं च प्रसृताः तस्य जगद्वृक्षस्य शास्वाः भूतानि अधश्च स्वापेक्षयाऽपकृष्टे शरीरादौ कार्ये च ऊर्ध्वं चोत्तमे कारणे अव्यक्ते च प्रसृताः प्रगताः सूक्ष्मरूपेण सन्ति । गुणैः  अर्वाचीनमूलरूपैः सत्त्वरजस्तमोभिः प्रवृद्धाः  स्थूलीकृताः । अर्वाचीनमूलैर्हि शाखाः प्रवृद्धा भवन्ति । विषयाः शब्दादयः प्रवालाः पल्लवा इव यासां ताः तथा । प्रतीतिसमयमात्रे सुखहेतुतया विमर्दनासहत्वसाम्याद् विषयाणां प्रवालत्वोपचारः । अधश्च मूलापेक्षयाऽपकृष्टासु शाखासु भूतेषु मूलानि भगवद्रूपजडाजडप्रकृतिसत्त्वरजस्तमोगुणलक्षणानि अनुसन्ततानि व्याप्तानि च । तानि च मूलानि कर्मानुबन्धीनि । अत्र कर्मानुबन्धित्वं कर्मसम्बन्धित्वम्, तच्च कर्मसम्बन्धेन फलदातृत्वाद् भगवतोऽपि युक्तम् । यद्बा कर्मैवानुबन्धः  चरमभाविकारणं कर्मानुबन्धः, तद्वत्त्वं कर्मानुबन्धित्वम् । तदपि धर्माधर्मलक्षणकर्मानुबन्धेन फलदातृत्वाद् भगवतोऽपि युज्यत इति । कर्मसापेक्षया फलदानं च मनुष्यलोक एव, न स्वर्गनरकादाविति– ‘मनुष्यलोके’ इत्युक्तम् ।। २ ।। 
गीताक्षरार्थस्तु– 

गीताक्षरार्थस्तु– 
 ततः प्रकृत्यादेर्विश्वस्मात् परं विलक्षणं तत् ‘ओम् तत्सदिति निर्देशो ब्रह्मणः परिकीर्तितः’ इति वचनाद् ब्रह्म परमार्गितव्यं परिमार्गणम् अन्वेषणम् । श्रवणादिना ज्ञातव्यं कीदृशम् यस्मिन् गताः यत् प्राप्ताः न निवर्तन्ति भूयो नावर्तन्ते । भावप्रदीपिकायां तु ‘ततः पदम्’ इति पठितम्, तदा ततः  पश्चात् तत् ‘ऊर्ध्वमूलम् इत्यत्र प्रकृतं पदं वस्तु विष्ण्याख्यं परिमार्गितव्यमिति व्याख्येयम् । 
ननु विश्वविमर्शो ब्रह्मज्ञानं प्रति कथमुपायः इति चेत्- उच्यते । विश्वस्य कार्यत्वादिना विमर्शे सति कार्यस्य कारणापेक्षत्वात्, चेतनानधिष्ठिताद् उपादानाद् उत्पत्त्यसम्भवात्, परतन्त्राणां मुख्यतयाऽधिष्ठातृत्वायोगाद् उपादानकारणाधिष्ठातृ ब्रह्मेव विज्ञातं भवतीति । ननूक्तरीत्या विश्वविमर्शाद् ब्रह्मज्ञानं भवतु, स विमर्श एव कथं स्यात् इत्यतस्तत्रोच्यते– तमेव चायमिति ।। यतः यस्मात् पुरुषात् पुराणी चिरन्तनी अनादिकालप्राप्तवृत्तिः संसारवृक्षस्य सव्यापारावस्थितिः प्रसृता निर्गता तमेव आदौ भवं पुरुषं प्रपद्ये ‘व्यत्ययो बहुलम्’ इति पुरुषव्यत्ययेन प्रपद्येत शरणं व्रजेत् ‘विश्वविमर्शार्थम् इति शेषः । कुतः पुरुषव्यत्ययाश्रयणम् इति चेत् ‘तं वै प्रपद्येत, यं वै प्रपद्य न शोचति... तद् ब्रह्म’ इति, ‘तमेवाद्यं प्रपद्येत यदंशाभासको ह्ययम् इति च श्रुतिबलादिति ब्रूमः ।। ४ ।।
 एवम् ‘अश्वत्थमेनम् इत्यत्र ‘एनमश्वत्थं छित्वा कार्यत्वपरतन्त्रत्वादिना विमृश्य, परं तत् परिमार्गितव्यम् इति विश्वावमर्शस्य ब्रह्मज्ञानं प्रत्युपायत्वमुक्तम् । ब्रह्मज्ञानस्य किं फलम् इत्याकाङ्खायाम् ‘यस्मिन् गता न निवर्तन्ति भूयः’ इति प्राप्तपरब्रह्मस्वरूपाणाम् अपुनरावृत्तिलक्षणं फलं चोक्तम् । इदानीं विश्वविमर्शादन्यच्च ब्रह्मज्ञानसाधनं तज्ज्ञानफलं चाव्ययमित्युच्यते– निर्मानेति ।। निर्गतौ मानमोहौ अहङ्कारमिथ्याप्रत्ययौ येभ्यस्ते निर्मानमोहाः, जितः सङ्गदोषः  दुर्जनसङ्गलक्षणदोषो यैस्ते जितसङ्गदोषाः, 
‘मृतौ वाऽपि न चाप्येकत्ववादिभिः । 
समत्ववादिभिश्चाहं सङ्गच्छेयं कथञ्चन’
इत्यादेः । अध्यात्मनित्याः अध्यात्मे श्रवणादिना परमात्मस्वरूपालोचने नित्याः  धुवाः  परिनिष्ठिताः, विनिवृत्तकामाः विशेषतो निवृत्तकाम्यकर्मनिषिद्धविषयाभिलाषाः, सुखदुःखसञ्ज्ञैः सुखदुःखहेतुत्वात् लक्षणया ‘सुखं दुःखम्’ इति सञ्ज्ञाशब्दो येषां तानि तैः द्वन्द्वैः शीतोष्णलाभालाभजयादिरूपैः विमुक्ताः अत एव विमूढाः निवृत्ताविद्याः रजस्तमस्स्वभावशून्या वा, अव्ययं तत्पदं भगवत्स्वरूपं गच्छन्ति अवगच्छन्ति, ततः प्राप्नुवन्ति च इति, ‘गच्छन्ति’ इत्यस्यार्थद्वयं द्रष्टव्यम् । ‘इदं च साधनान्तरमाह’ इति भाष्येण ‘कादृशं तत्पदं यत्प्राप्तिः पुरुषार्थः’ इति टीकया च गम्यते । साधनान्तरम् इत्यत्र विश्वविमर्शादन्यद् ब्रह्मज्ञाने साधनं निर्मानत्वादि इत्यर्थस्य प्राप्तिः पुरुषार्थ इत्यस्य स्फुटमवगमादिति ।। ५ ।।
 ‘न तद्भासयते’ इति षट्श्लोक्यक्षरार्थस्तु ‘गच्छन्त्यमूढाः पदमव्ययम्’ इत्युक्तावाशङ्कते  कीदृशं तत्पदम् यत्प्राप्तिः पुरुषार्थ इति तत्रोच्यते– न तद्भासयत इति ।। तद् ब्रह्मत्वेन प्रसिद्धं यत् पदं सर्वावभासनसमर्थोऽपि सूर्यो न भासयते न दीपयति न प्रकाशयति । शशाङ्कः चन्द्रो न भासयते पावकः अग्निश्च न भासयत इति सूर्याद्यप्रकाश्यमित्युच्यते । यत् च गत्वा प्राप्य न निवर्तन्ते पनः संसारं न यान्ति इति मुक्तप्राप्यमित्युच्यते । तत्परमम् उत्तमं मम धाम स्वरूपम् ।। ६ ।।
ननु विश्वविमर्शशब्दितजगद्वृक्षच्छेदो ब्रह्मादिप्रपत्त्याऽपि भवति । अतः ‘तमेव’ इति किमवधार्यते इत्यत उच्यते– ममैवांश इति ।। जीवलोके जीवाधिष्ठितब्रह्मादिजने ब्रह्मादिशरीर इति यावत् । सनातनः अनादिनित्यः जीवभूतः जीवत्वं प्राप्तः ममांश इव, सूर्यस्य खद्योत इव किञ्चित्सादृश्यमात्रेण ‘अंशः’ इत्युच्यते, मदंशाभासः मत्प्रतिबिम्ब इति यावत् । प्रतिबिम्बत्वं च तत्सदृशत्वे सति तदधीनत्वं विवक्षितम् । तथा च ब्रह्मादेर्जीवस्य भगवदंशाभासत्वेनासमर्थत्वाद् जगद्वृक्षच्छेदाय भगवन्तमेव प्रपद्येतेत्याशयः । एवं प्रतिबिम्बोऽपि जीवः किमपि कार्यं करोतीत्युच्यते– मनः षष्ठानीति ।। जीवः प्रकृतिस्थानि स्वाधिष्ठाने स्थितानि मनः षष्ठं सङ्ख्यापूरणं येषां तानि तथोक्तानि । इन्द्रियाणि श्रोत्रादिपञ्चज्ञानेन्द्रियाणि शरीरावाप्तिकाले स्वाधिष्ठानान्मूलकारणात् शरीरं प्रति कर्षति । उत्क्रमणकाले स्वाधिष्ठानात् शरीरान्तरं प्रति कर्षति, स्थितिकाले च स्वाधिष्ठानाद् गोलकादिभ्यो विषयान् प्रति कर्षतीति ।
 ‘जीवः इन्द्रियाणि कर्षति’ इत्युक्ते नियामकान्तरानुक्त्या कर्षणे स्वातन्त्र्यम् आख्यातेन तस्य प्रतीतम् । तदयुक्तम् । ‘नित्यः सर्वगतः’ ‘अनाशिनोऽप्रमेयस्य’ इत्यादौ जीवस्येश्वरप्रतिबिम्बत्वोक्त्या अस्वातन्त्याभिधानेन तद्विरोधात्, इत्याशङ्क्य ‘ईश्वरस्येवेन्द्रियकर्षणे स्वातन्त्र्यम्, न जीवस्य इति जीवस्वातन्त्र्यनिवारणायोच्यते– शरीरमिति ।। श्रोत्रं चक्षुरिति च ।। ‘जीवः’ इति पूर्ववाक्यादनुवर्तते । यद् ‘यदा’ इति श्रवणात् ‘तदा’ इति लभ्यते । दुःखस्पृष्टचेतनत्वं प्राप्तो जीवो यद् यदा शरीरमाप्नोति यच्चापि यदाऽपि च उत्क्रामति शरीरान्निर्गच्छति तदा ईश्वरो भगवान् एतानि जीवकर्षणीयत्वेनोक्तानि इन्द्रियाणि गृहीत्वा शरीरं लोकान्तरं च प्रति संयाति सम्यग् गच्छति । सत्येव शरीरे तद्गतेन्द्रियमात्रादानेन गमने दृष्टान्तः वायुराशयात् पुष्पादेः स्थानाद् गन्धानिव गन्धवतः पुष्पाद्यवयवादीनिवेति । अनेकेष्वाकृष्यमाणेषु सत्सु गन्धोपादानेऽभिप्राय उक्तो भाष्ये ‘गन्धानिव सूक्ष्माणि’ इति ।। ८ ।। 
इन्द्रियाणि व्यापारयतो भगवत इन्द्रियद्वारा तत्तद्विषये भोगोऽप्यस्तीत्युच्यते– श्रोत्रमिति ।। श्रोत्रादीनि घ्राणान्तानि बाह्येन्द्रियाणि च मनः अन्तरिन्द्रियं च अधिष्ठाय अयमेव ईश्वरपदेनोक्तः स्वतन्त्रो भगवानेव विषयान् शब्दादीन् उपसेवते उपभुङ्क्ते, जीवस्तु तदधीनतयाऽनुभवतीति जीवस्य विषयभोगेऽप्यस्वातन्त्र्यम् एवशब्देन द्योत्यते ।। ९ ।। 
 नन्वीश्वरस्य विषयभोगाङ्गीकारे दुष्टविषयभोगोऽपि स्यात् । किञ्च यदि देहे जीवातिरिक्त इन्द्रियनियामकः स्यात् तर्ह्यसौ तथा परिदृश्येत । न दृश्यते च । अतोऽनुपलम्भात् नास्त्येव इति शङ्काद्वयं परिहर्तुमुच्यते– उत्क्रामन्तमित्यादिना ।। उत्क्रामन्तं जीवेन सह पूर्वदेहान्निर्गच्छन्तं स्थितं देहे जीवेन सहावस्थितं वा गुणान्वितं शुभमेव विषयं भुञ्जानं वा भगवन्तं विमूढाः विशेषेणाज्ञानिनः, मिथ्याज्ञानिनश्च नानुपश्यन्ति । अनुपलम्भादभाव एव किं नेष्यते । नैवमित्युच्यते ज्ञानचक्षुषः भगवत्प्रसादायत्तअपरोक्षनिश्चयाख्यचक्षुष्मन्तस्तु पश्यन्ति इति । अत्र ‘सारत्वशुचित्वादिगुणान्वितं शुभमेव विषयं भुङ्क्ते’ इत्यनेन दुष्टभोगोऽपि स्यात् इति शङ्का, ‘विमूढा नानुपश्यन्ति’ इत्यनेन विमूढत्वम् अनुपलम्भे कारणम् न तदभावोऽनुपलम्भे कारणमिति सिद्ध्या ‘तर्हि किमित्यसौ न दृश्यते’ इति शङ्का च परिहृता बोद्धव्या ।। १० ।।
गीताक्षरार्थस्तु– ज्ञानचक्षुष्ट्वव्यतिरिक्तप्रयत्नादिकारणेन उपलम्भः किं न स्यात् इत्यत उच्यते– यतन्त इति ।। यतमानाः श्रवणादिलक्षणप्रयत्नं कुर्वाणा अपि परोक्षनिश्चयरूपज्ञानं प्राप्यैव योगिनो भवन्ति । चित्तनिरोधलक्षणसमाधिशालिन एव आत्मनि मनसि अवस्थितमेनम् शुभभोक्तृत्वादिधर्मविशिष्टं भगवन्तं पश्यन्ति साक्षात्कुर्वन्ति । अकृतात्सानः अशुद्धबुद्धयस्तु यतमाना अपि अचेतसः असञ्ज्ञानाः   अप्राप्तपरोक्षनिश्चयाः नैनं पश्यन्ति ।
गीताक्षरार्थस्तु ‘अधश्च मूलान्यनुसन्ततानि’ इति यत् सर्वान्तर्यामित्वरूपं विज्ञानशब्दितं भगवन्माहात्म्यमुक्तम्, तत्प्रपञ्च्यते– यदादित्यगतमित्यादिचतुःश्लोक्या ।। तेजः प्रकाशनशक्तिः जगद् भासयते प्रकाशयति यच्चन्द्रमसि यच्चाग्नौ तत्तेजो मामकं मदीयम्, यद् आदित्यादौ मत्सन्निधायत्तं तेजः तत् मामकं मदधीनं विद्धि जानीहि ।।१२।।
गीताक्षरार्थस्तु– किञ्च गां भूमिम् आविश्य भूतानि सशरीरान् जीवान् ओजसा बलेन स्वसामर्थ्येन धारयामि । किञ्चाहमेव रसात्मकः अमृतरसम् आददानः, रसस्वामी वा सोमः सौम्यत्वात् सोमनामकः, चन्द्रगतत्वाच्च सोमशब्दवाच्यो भूत्वा सर्वा ओषधीः व्रीहियवाद्याः पुष्णामि पुष्टिमतीः स्वादुमतीश्च करोमि ।। १३ ।।
गीताक्षरार्थस्तु–  किञ्चाहम् उपजीव्यतया विश्वनरसम्बन्धी वैश्वानरः जाठरजातवेदा भूत्वा प्राणिनां देहमाश्रितः देहे प्रविष्टः सन् प्राणापानाभ्यां मुख्यप्राणरूपाभ्यां समायुक्तः सहितः, ‘भक्ष्यम्, भोज्यम्, लेह्यम्, चोष्यं च’ इति चतुर्विधमन्नं प्राणिभिर्भुक्तं पचामि पक्त्वा देहाद्युपचयकारणं करोमि । यत्र यद् दन्तैरवखण्ड्य भक्ष्यते अपूपादि तद् भक्ष्यम् । यत्तु केवलं जिह्वया विलोड्य निगीर्यते पायसादि तद् भोज्यम् । यत्तु जिह्वायां निक्षिप्य रसास्वादनेन निगीर्यते द्रवीभूतं गुडादि तल्लेह्यम् । यत्तु दंष्ट्रादिभिर्निष्पीड्य रसांशं निगीर्य अवशिष्टं त्यज्यते इक्षुखण्डादि तच्चोष्यमिति चतुर्विधमन्नं विवेचयन्ति ।। १४ ।। 
किञ्च सर्वस्य प्राणिजातस्य हृदि अन्तर्यामितया सन्निविष्टः अस्मि । मत्तः ‘पञ्चम्यास्तसिः’। मत् एव स्मृतिः पूर्वानुभूतार्थविषया प्रतीतिः ज्ञानम् अनुभवः, स्मृतिज्ञानयोः अपोहनम् अपगमनं प्रमोषश्च भवति । अपोहनं विपरीतप्रत्यय इत्यपि आहुः । सर्वैर्वेदैरहमेव परममुख्यया वृत्त्या वेद्यो ज्ञातव्यः । वेदान्तकृद् वेदस्य अन्तो वेदान्तः, करोतीति कृत्, वेदान्तस्य कृत् वेदान्तकृद् इत्यत्र वेदशब्देन वेदार्थो गह्यते । अन्तशब्देन निर्णयवचनेन निर्णायकग्रन्थः, तादर्थ्यात् ताच्छब्द्यम् । तथा च वेदार्थनिर्णायकमीमांसा वेदान्तशब्दार्थः, तस्याः कर्ता व्यासरूपेणाहमेवेति स तथोच्यत । वेदवित् वेदार्थस्य वेदिता च अहमेव मुख्यः ।। १५ ।। 
गीताक्षरार्थस्तु–   एवं सर्वान्तर्यामित्वं प्रपञ्च्य यद् ‘ऊर्ध्वमूलम्’ इत्यत्र ऊर्ध्वशब्देन सर्वोत्तमत्वमुक्तम्, तद् अध्यायशेपेण प्रपञ्चयते– द्वाविमौ पुरुषावित्यादिना ।। ‘इमौ’ इति प्रमाणसिद्ध्या सूच्यते । पुरुषौ चेतनौ, एवशब्दस्य ‘द्वावेव’ इति सम्बन्धः । तद्घटनाय परमपुरुषं व्यावर्तयितुम्– ‘लोके’ इत्युक्तम् । चशब्दौ परस्परसमुच्चये । कौ तौ पुरुषौ इत्यत उच्यते– क्षर इति ।। सर्वाणि भूतानि ब्रह्मशिवसुराद्याः जीवाः शरीरक्षरणात् क्षराः पुरुषाः, कूटस्थः पुरुषोऽक्षरदेहत्वात् महालक्ष्मीः । तदनेन उत्तमपुरुषनिरूपणस्यापेक्षितं पुरुषनिरूपणं कृतम् ।। १६ ।। 
गीताक्षरार्थस्तु–  ततः किम् इत्यतः– उत्तमः पुरुष इति ।। अन्यः क्षराक्षराभ्याम् न त्वनयोरेवैकः पुरुषोत्तमः कल्प्यत इति भावः । अस्योत्तमपुरुषत्वे श्रुत्यादिसम्मतिरुच्यते– परमात्मेत्युदाहृत इति ।। आत्मशब्दोऽत्र चेतनपर्यायः । उदाहृतः ‘प्रजापतिप्रमुखाः सर्वजीवाः क्षरोऽक्षरः पुरुषो वै प्रधानम् । तदुत्तमं चान्यमुदाहरन्ति’इत्यादिश्रुतौ,‘ब्रह्मशेषसुपर्णेशशक्रसूर्यगुहादयः । सर्वे क्षरा अक्षरा तु श्रीरेका तत्परो हरिः ।। ’इत्यादिस्मृती च । युक्तिमाह– यो लोकत्रयमिति ।। यो हि यस्य भर्ता स तस्मादुत्तमो युक्तः । आविष्टस्य तन्नाशे नाशप्रसङ्ग इत्यत उक्तम्– अव्यय इति ।। कथम् ऐश्वर्यादित्युच्यते– ईश्वर इति ।। १७ ।।
गीताक्षरार्थस्तु–  स कः  इत्यतोऽहमेवेति सप्रमाणकमुच्यते– यस्मादिति ।। ‘क्षरं चातीतः’ इति चशब्दान्वयः । क्षराच्चोत्तम इत्यर्थः । लोकशब्देन पौरुषेयागम उच्यते । प्रथितः प्रख्यातः ।। १८ ।।
गीताक्षरार्थस्तु– एवं प्रतिपादिते क्षराक्षरोत्तमत्वे तात्पर्यद्योतनाय वेदितुः फलमुच्यते– यो मामेवमिति ।। ‘एवम्’ इत्यस्य व्यावृत्तिनिरासः – असम्मूढ इति ।। न पुनरश्वकर्णादिशब्दवत् सञ्ज्ञामात्रत्वेनेत्यर्थः । स सर्ववित् अस्यैव सर्वशास्त्रार्थत्वात् सर्वशास्त्रार्थस्य वेदिता । सर्वभावेन सर्वप्रकारेण ।। १९ ।।
गीताक्षरार्थस्तु–  एतच्च यस्मै कस्मैचित् न वाच्यमिति भावेनोच्यते– इति गुह्यतममिति ।। शास्त्रमिति ।। शास्त्रार्थः ‘स सर्ववित्’ इत्याद्युक्तम् । ततः किम् इत्यत उच्यते– एतद्बुद्ध्वेति ।। बुद्धिमान् अपरोक्षज्ञानी । कृतकृत्यः मुक्त इति मायावादखण्डनटीकोक्तः ।
भूयास्तां तौ भूतये भूरिमानी वेदव्यासानन्दतीर्थाभिधानौ ।।
सन्ततमीडे सुचरितवरणान् वेङ्कटनारायणगुरुचरणान् ।।
नमस्ते नमस्ते दयालो नमस्ते नमस्ते नमः श्रीनृसिंह ।
नमस्ते नमस्ते नमस्ते मुरारे नमस्ते नमस्ते नमो व्यास राम ।।
गीताक्षरार्थस्तु– पूर्वाध्याये ‘निर्मानमोहाः’  इत्यादिना पुमर्थयोर्ज्ञानमोक्षयोः साधनम्, ‘यततोऽप्यकृतात्मानः’  इत्यदिना तद्विरोधि सङ्क्षेपेणोक्तम् । तदुभयमिदानीं प्रपञ्चनीयम् देवासुरलक्षणं च तथेति तदनेनाध्यायेन प्रपञ्च्यते । साधनमनुतिष्ठता तद्विरोधित्यागस्य अवश्यं करणीयत्वाद् विरोधित्यागसमुचितस्यैव साधनस्य साध्यनिष्पत्त्यनुकूलस्य प्रतिपादकोऽयमध्यायः, एकमेव वाक्यं च । तत्र पुमर्थयोर्ज्ञानमोक्षयोः साधनं मुमुक्षुलक्षणं तावदुच्यते– भगवानुवाच अभयमित्यादित्रिश्लोक्या ।। अभयं भागवतधर्मज्ञानानुष्ठाननिष्पादने भगवद्द्वेषिकृतोपप्लवाद् भयाभावः । स्वतोऽन्यस्माच्च भयाभावः  ‘यस्मान्नोद्धिजते लोको लोकान्नोद्धिजते च यः’  इत्युक्तेरित्यपि आहुः । सत्त्वसंशुद्धिः सत्त्वस्य अन्तःकरणस्य रागादिदोषाभावः । ज्ञानयोगव्यवस्थितिः ज्ञानं शास्त्रत आचार्यतश्च प्राप्तः तत्त्वावगमः, योगः  भगवति चित्तनिरोधः, तयोर्व्यवस्थानं  परिनिष्ठा, ज्ञानोपाये निष्ठेति वा । दानं न्यायार्जितवित्तादेः पात्रेषु यथोचितं संविभागः । दमः इन्द्रियनिग्रहः । यज्ञः देवतोद्देशेन द्रव्यपरित्यागरूपो यागः । स्वाध्यायः वेदशास्त्राध्ययनम् । तपः ब्रह्मचर्यादि । आर्जवम् सत्सु मनोवाक्कायवृत्तीनामवैपरीत्यम् ।। १ ।। 
गीताक्षरार्थस्तु- अहिंसा मनोवाक्कायैः सर्वभूतेषु सर्वदाऽपि क्लेशाजननम्, प्राणिनां पीडावर्जनं वा । सत्यं भूतहितयथार्थभाषणम्, अप्रियानृतवर्जितभाषणमिति एके । अक्रोधः प्रतिहतस्यापि चित्ते क्षोभानुत्पत्तिः । त्यागः कर्मफलाभिसन्धिवर्जनम्, औदार्यम् इति एके । शान्तिः शमो भगवन्निष्ठता । अपैशुनम् पैशुनाभावः, पैशुनं च परोपद्रवोद्देश्यकं राजादेः परदोषश्रावणम् । भूतेषु प्राणिषु कृपा दया अलोलुत्वम् ‘लुप विमोहने’ इत्यस्य हि इदं रूपम्, पकारलोप आर्षः । पुत्रकलत्राद्ये अभिषङ्गाभावः । इन्द्रियाणां विषयसन्निधावपि अविक्रिया इति एके । मार्दवम् मृदुता अक्रौर्यं ह्रीः निषिद्धाचरणे लज्जा अचापलं स्थैर्यम् ।। २ ।।  
गीताक्षरार्थस्तु–  
गीताक्षरार्थस्तु- तेजः प्रागल्भ्यम् । क्षमा क्रोधाभावेन सह अपकर्तुः अनपकृतिः । धृतिः देहेन्द्रियेषु अवसादप्राप्तावपि तन्निरोधकोऽन्तःकरणवृत्तिविशेषः । शौचम् द्विविधम– मृज्जलाभ्यां कायमलशोधनं बाह्यम्, भगवद्ध्यानादिना मनःकालुष्यापकर्षणम् आन्तरमिति । अद्रोहो जिघांसाभावः । नातिमानिता अत्यर्थं मानोऽतिमानः, सोऽस्यास्तीति अतिमानी, तस्य भावः तत्ता, नसमासः तदभावः नातिमानिता । आत्मनः पूज्यतातिशयभावनाऽभावः । अहङ्कारराहित्यमिति तु विवृतिकृतः । एते च ‘अभयं सत्त्वसंशुद्धिः’ इत्यादिनोपदिष्टाः षडिं्वशतिर्गुणाः दैवीं सम्पदमभिजातस्य प्रतिजातस्य भवन्ति । अभिरयं प्रत्यर्थे लक्षणे कर्मप्रवचनीयः । कर्मप्रवचनीययुक्ते च द्वितीयोपपद्यते । मुमुक्षुवर्ग जातस्य देवीसम्पल्लक्षणम् इत्येते धर्मा मुमुक्षुणाऽवश्यमापादनीया इति भावः ।। ३ ।।
 गीताक्षरार्थस्तु– - मुमुक्षुणा त्यक्तव्यान्यासुरलक्षणान्युच्यन्ते– दम्भो दर्पोऽभिमानश्चेत्यादिना ।। आत्माल्पत्वं ज्ञात्वाऽपि महत्त्वप्रदर्शनं दम्भः । दर्पः धनाभिजात्यादिमदात् समुपनतस्यापि भयकारणस्यादर्शनम् । अभिमानक्रोधौ व्याख्यातप्रायौ । पारुष्यं परुषत्वं निष्ठुरभाषणम् । अज्ञानं कर्तव्याकर्तव्यविवेकाभावः । एवशब्दो जातस्यैवेति सम्बध्यते । एते च धर्माः आसुरीम् असुरसम्बन्धिनी सम्पदं योग्यताम् अभिजातस्य प्रतिजातस्येव पुंसो भवन्ति । अमुमुक्षुवर्गजातस्यैव आसुरीसम्पल्लक्षणमिति दम्भादयो मुमुक्षुणा त्यक्तव्या इति भावः ।। ४ ।।
  गीताक्षरार्थस्तु- दैवासुरसम्पदोः फलप्रदर्शनेन दैवसम्पत्फलयोग्यस्य अर्जुनादिसाधकवर्गस्य असुरस्वभावत्वशङ्कां निवार्यते– दैवीति ।। दैवी देवसम्बन्धिनी सम्पत् ‘अभयं सत्त्वसंशुद्धिः’ इत्यादिरूपो धर्मः विमोक्षाय तत्तद्योग्याय विविधमोक्षाय मता । आसुरी तु निबन्धाय नीचस्थाने अन्धतमसे बन्धाय तत्र अनिवर्त्यदुःखमनुभवितुम् इति यावत् मता । दैवीं सम्पदमभिजातः प्रतिजातोऽसीति मा शुचः शोकं मा कार्षीः । देव्याः सम्पदः स्वाभाविकत्वेन कदाचिदप्यनपायात् मा भैषीरिति अर्जुनोपलक्षितसज्जने भगवतोऽनुक्रोशः ।। ५ ।। 
गीताक्षरार्थस्तु- आसुरी सम्पत् सर्वात्मना परित्यजनीयेति भावनाय उक्तानुवादपूर्वकं सैव प्रपञ्चयितुं प्रतिज्ञायते– द्वाविति ।। अस्मिन् लोके द्वौ द्विप्रकारौ भूतसर्गौ भूतानां प्राणिनां सर्गौ निसर्गौ स्वभावौ ता उच्येते– दैव आसुरश्चेति ।। तत्र दैवः सर्गः विस्तरशः विस्तरप्रकारैः प्रोक्तः ‘अभयं सत्त्वसंशुद्धिः’ इत्यादिना परिभाषितः । आसुरं सर्गं मे मम सकाशाद् विस्तरशः शृणु अवधारय । अत्र सर्गाणां सुबहुविधत्वाद् ‘द्वाविति कथमुच्यते’ इति शङ्का
’सर्गाणां सुबहुत्वेऽपि शुभाशुभफलादिकौ ।
देवासुराखौ द्वावेव गन्धर्वाद्यास्तदन्तरा ।।’ 
इति प्रमाणेन सर्गाणां सुबहुप्रकारत्वेऽपि द्वौ इति वक्तुं शक्यते । शुभाशुभफलाधिक्यविवक्षायां गन्धर्वमनुष्याधमादयोऽपि तदुभयफलान्तर्वर्तमाना एवेति उत्तरप्रस्थाने परिहृता ।। ६ ।।
गीताक्षरार्थस्तु-  एवं प्रतिज्ञाता आसुरी सम्पदेव परिवर्जनाय आ अध्यायपरिसमाप्तेः प्रपञ्चेनोच्यते– प्रवृत्तिं निवृत्तिं चेत्यादिना ।। आसुराः असुरस्वाभावाः जनाः प्रवृत्तिं यस्मिन् पुरुषार्थसाधने ज्ञानकर्मादौ कर्तव्या प्रवृत्तिः तां निवृत्तिं यस्माद् अनर्थहेतोः दम्भादेः निवर्तितव्यं सा निवृत्तिः, ताम्, चशब्दावितरेतरसमुच्चये । न विदुः न जानते । ‘प्रवृत्तिं विहिते, निवृत्तिं निषिद्धे’ इत्यध्याहरन्ति एके । प्रवृत्तिनिवृत्तिशब्दौ विधिनिषेधलक्षकौ । प्रवृत्तिनिवृत्तिधर्मार्थाविति अन्ये । नैतावदेव तेषु किन्तु शौचं बाह्याभ्यन्तरमलक्षालनम्, आचारः कर्माङ्गत्वेन शुद्धिप्रदो व्यापारः सत्यं यथार्थभाषणं च न विद्यते । प्रत्येकं नञोऽनुवन्धः सर्वथा परिवर्जनीयत्वे तात्पर्यद्योतनार्थः ।। ७ ।।
‘मिथ्या जगदिदं सर्वं भ्रमजत्वान्न तिष्ठति ।
मिथ्यात्वान्नेश्वरोऽस्यास्ति..... ।।’
इति तात्पर्यनिर्णयमूलेन ‘न केवलं जगतो मिथ्यात्वादि वदताम् आसुरत्वम् ‘असत्यमप्रतिष्ठं ते’ इत्यनेनोच्यते, इत्यत्रत्यटीकया, तत्त्वोद्योतटीकया चावगम्यते । भाष्ये तु ‘न विद्यते सत्यमस्य तद् असत्यम्, न विद्यते प्रतिष्ठापकोऽस्य तद् अप्रतिष्ठम्, न विद्यत ईश्वरोऽस्य तद् अनीश्वरम्’ इति अपरार्थ उक्तः । तत्र टीकायाम् ‘साधयति शरणादिकं प्रापयतीति सः, यामयति नियच्छतीति यम्, सच्च तद् यं चेति सत्यम् इति सत्यशब्दं विष्णौ व्युष्पाद्य, ‘प्रतिष्ठेश्वरश्च प्रसिद्धमेव’ इति प्रसिद्ध्यैव प्रतिष्ठेश्वरशब्दयोर्विष्ण्वर्थकत्वमुक्तम् ।। ८ ।।
 
गीताक्षरार्थस्तु- एतां ‘जगदसत्यम्’ इत्यादिनोक्तां दृष्टिं मिथ्याऽध्यवसायम् अवष्टभ्य आश्रित्य नष्टात्मानः दुष्टचित्ताः आगामिनिश्चितनाशस्वरूपा वा अल्पा अल्पविषया, महति भगवति अल्पजीवाभेदावगाहिनी वा बुद्धिर्येषां ते तथाक्ताः, उग्रं क्रूरं मिथ्याशास्त्रनिर्माणतदुपदेशादिरूपं कर्म व्यापारो येषां ते उग्रकर्माणः जगतोऽहिताः शत्रवः । कथं जगतः क्षयाय नाशाय नरकप्राप्त्याद्यनिष्टाय प्रभवन्ति समर्था भवन्ति, कलियुगादावुद्भवन्ति वा ।। ९ ।।
गीताक्षरार्थस्तु- किञ्च दुष्पूरं पूरयितुमशक्यमिति कामस्य नानाविधविषयेषु प्रवर्तकत्वे ‘दुष्पूरो हि कामः’ इति हेत्वर्थसमर्पकं विशेषणम्, न तु व्यावतर्कविशेषणम् ‘कामस्य दुष्पूरत्वाव्यभिचारात्’ इति भाष्यटीकयोः स्फुटम् । कामम् आश्रित्य दम्भमानमदान्विताः परवञ्चनार्थं धर्माभासानुष्ठानप्रदर्शनरूपं धर्मध्वजित्वं दम्भः, ‘अहं कर्ता’ इत्यहङ्कारः मानः, धर्माभिजात्यादिनिबन्धन उत्सेकः  मदः, तैरन्विताः, मोहात् मिथ्याज्ञानस्वभावाद् असद्ग्रहादीन् अशुभाध्यवसायान् दुष्टपक्षान् वा गृहीत्वा अशुचिव्रताः अशुद्धक्षुद्रदेवताराधनादिनियमयुक्ताः प्रवर्तन्ते कामे दूष्पूरत्वाज्ञानेन नानाविधाशुभक्षुद्रविषयभोगाय व्याप्रियन्ते ।। १० ।।
गीताक्षरार्थस्तु– 
गीताक्षरार्थस्तु- किञ्च अपरिमेयाम् परिमातुम् इयत्तया परिच्छेत्तुमशक्यम्, प्रलयान्तां मरणावसानां चिन्ताम् उपाश्रिताः मरणावधि दुर्विषयचिन्तापराः कामोपभोगपरमाः ‘काम्यन्ते’ इति कामाः विषयाः शब्दाद्याः, तेषामुपभोग एव परमः मुख्योऽर्थो येषां ते तथा, एतावदिति निश्चिताः एतत्परिमाणम् ऐहिकविषयसुखमेव श्रेयः, न आमुष्मिकमन्यच्छ्रेय इति कृतनिश्चयाः, ‘प्रवर्तन्ते’ इति पूर्वेण ‘अर्थसञ्चयान् ईहन्ते’ इति परेणान्वयः ।। ११ ।।
गीताक्षरार्थस्तु- ।। आशापाशशतरैरिति ।। आशाः  अभिलाषाः, पाशा इव तेषां शतैः, बहुविषयावगाहिभिः अभिलापैरिति यावत्, बद्धाः इतस्तत आकृष्यमाणाः । कामक्रोधौ परमयनं येषां ते कामक्रोधपरायणाः कामभोगार्थं विषयानुभवप्रयोजनाय अन्यायेन परस्वापहारादिरूपेण अर्थसञ्चयान् द्रविणराशीन् ईहन्ते इच्छन्ति । अर्थसञ्चयान् ईहन्ते चेष्टन्ते व्याप्रियन्त इति अन्ये ।। १२ ।। 
 गीताक्षरार्थस्तु– तेषां मनोराज्यं कथ्यते– इदमद्येत्यादिना ।। इदं धनादि अद्य इयता कालेनेति यावत् मया लब्धमिदम् अन्यत् मनोरथं मनोगतं मनस्तुष्टिकरं वस्तु प्राप्स्ये प्राप्स्यामि । ‘इमं प्राप्स्ये मनोरथम् इत्यपि पठन्ति । इदं च अद्य अस्ति इदमपि मे भविष्यति आगामिसंवत्सरे पुनर्धनम् ।। १३ ।।
 गीताक्षरार्थस्तु– - असौ परोक्षः शत्रुः मया हतः अपरानपि शत्रून् हनिष्ये । ईश्वरोऽहं ब्रह्माहमस्मि भोगी आतिशयनिक इनिः । सर्वातिशायी भोगशाली सिद्धः कृतकृत्यः न साधारणोऽहम्, किं बलवान् सुखी चाहमेव ।। १४ ।।
 गीताक्षरार्थस्तु– - आढ्यः सम्पन्नो धनेन अभिजनवान् परिजनवान् कुलीनो वा मया तुल्यार्थैरतुलोपमाभ्यां तृतीया अन्यतरस्याम्’  इति तृतीया । सदृशः तुल्यः अन्यः कोऽस्ति यक्ष्ये यागं करिष्यामि, इतरदीक्षितेभ्यो महतीं प्रतिष्ठां प्राप्स्यामीति यावत् । दास्यामि स्थावकेभ्यः । ततो मोदिष्ये सन्तोषं प्राप्स्यामि । इत्येवमज्ञानेन विमोहिताः विविधं वैचित्र्यमापादिताः ।। १५ ।।
गीताक्षरार्थस्तु– एवं चिन्ताप्रकार उक्तः । अथ तत्फलमुच्यते– अनेकेति ।। अनेकचित्तविभ्रान्ताः अनेकार्थविषयकचित्तवृत्तिभिः विविधं भ्रान्ताः अनवस्थिताः मोहजालसमावृताः मोहः  मिथ्याप्रत्ययः, पुत्रादिस्नेहो वा, स जालमिव तेन नियन्त्रिताः कामभोगेषु विषयानुभवेषु प्रसक्ताः प्रकर्षेण सक्तहृदयाः सन्तः तेनोपचितकल्मषाः अशुचौ नानाप्रकारैः मनसः क्लेशकरे नरके रौरववैतरण्यादौ पतन्ति ।। १६ ।।
 गीताक्षरार्थस्तु– एवमासुरस्वभावमापन्ना नरके पतन्तीति नरकानुभवः फलमुक्तः । नैतावदेव, किन्नाम कञ्चित्कालं मयैव प्रापितसंसारमनुभूय ततो नित्यनरकप्राप्तिरपीत्युच्यते– तानहमिति द्वाभ्याम् ।। तान् उक्तासुरभावमापन्नान् अत एव द्विषतः क्रूरान् घोरान् अमङ्गलस्वभावान् आसुरीष्वेव, न कदापि साध्वीषु योनिषु संसारेषु जननमरणमार्गेषु क्षिपामि निरस्यामि परिवर्तयामि ।। १९ ।।
 गीताक्षरार्थस्तु– - ते च आसुरीं योनिमापन्नाः प्राप्तवन्तः जन्मनिजन्मनि सर्वेष्वपि जन्मसु मूढाः मिथ्याध्यवसायवन्तः सन्तः मामप्राप्य अनासाद्य एव अधमा नित्यनिरयलक्षणां गतिं यान्ति ।। २० ।।
 गीताक्षरार्थस्तु– - एतत्त्वागे किं स्यात् इत्यत उच्यते– एतैरिति ।। तमोद्वारैः तमःप्रापकैः एतैः कामक्रोधरूपैः त्रिभिः दोषैः विमुक्तो विशेषेणास्पृष्टः, स च आत्मनः श्रेयः निःश्रेयसः साधन श्रवणमननादिजन्यज्ञानरूपम् आचरति सम्पादयति । ततः पराम् अखिलक्लेशनिवृत्तिविशिष्टपरमानन्दानुभवरूपां गतिं यान्ति च ।
अत्रेदं वेदितव्यम् ‘अभयं सत्त्वसंशुद्धिः’ इत्यादिना यानि देवलक्षणानि, यानि च ‘दम्भो दर्पोऽभिमानश्च’ इत्यादिना असुरलक्षणान्यभिहितानि, अभिहिते च प्रातिस्विके फले ‘मा शुचः सम्पदं दैवीम्’ इति, ‘निबन्धायासुरी’ इति, ‘ततो यान्त्यधमां गतिम्’ इति चापवर्गान्धतमसे, तत्र कानिचिद् देवलक्षणान्यसुरेषु, असुरलक्षणानि देवेषु च दृश्यन्त इति च तत्तत्फलं तत्रतत्र विनिमयेन स्यात् । तदयुक्तम् । दानवास्तु तमो.....इति, ‘देवानां निरयो नास्ति तमश्चाकथञ्चन’ इत्यादिवचनविरोधात् । किञ्च कामक्रोधलोभानाम् आत्मनाशापरपर्यायनित्यनिरयप्रापकत्वमुच्यमानमयुक्तम् । देवेष्वपि कामादिदर्शनेन तेषामपि आत्मनाशाख्यफलापत्तेः, इति चेत्,
यदपि ‘किञ्च कामक्रोधलोभानाम् ’इत्याद्युक्तम्, तत्र ब्रूमः ।  न यादृशतादृशकामादीनाम् आत्मनाशलक्षणतमःप्रापकत्वम् किन्तु
इति शास्त्रावेदितदुष्टकामानामेव । तत्र ‘ब्रह्मभावो ममास्तु’ इति दुष्टेच्छा गीतोक्तकामशब्दार्थः ।
‘निःशेषगतदोषाणां बहुभिर्जन्मभिर्पुनः । स्यादापरोक्ष्यं हरेः........ ।।’
इत्यादि शास्त्रसिद्ध इति मा शुचः । ‘सम्पदं दैवीम्, ‘एतैर्विमुक्तस्ततो यान्ति परां गतिम्’ इति च गीताचार्येणोपदिष्टमिति ।। २२ ।।
 गीताक्षरार्थस्तु–  – सर्वस्यैतस्यासुरसम्पत्परिवर्जनस्य श्रेष्ठाचरणस्य च शास्त्रं कारणम् । शास्त्रप्रमाणाद्धि उभयं शक्यं कर्तुम्, नान्यथेत्युच्यते– यः शास्त्रविधिमित्यादिना ।। यः पुमान् शास्त्रविधिं कर्तव्याकर्तव्यज्ञानकारणं विधिप्रतिषेधाख्यं शास्त्रविधानम् उत्सृज्य अपरिज्ञाय कामकारतः स्वेच्छामात्रेण वर्तते प्रवर्तते । स न सिद्धिं ज्ञानम् अवाप्नोति, न सुस्वम् ऐहिकमामुष्मिकं वा स्वर्गादिकम् अवाप्नोति । परां गतिं मोक्षं न अवाप्रोतीति किमु ।। २३ ।।
गीताक्षरार्थस्तु–  तस्मादिति ।। यस्माच्छास्त्रविहितधर्मानुष्ठाने ज्ञानादिश्रेयःप्राप्तिः तदतिक्रमे नैहिकपारत्रिकसुखप्राप्तिः, तस्माद् ‘इदं कार्यम्’ ‘इदमकार्यम्’ इत्यस्यां व्यवस्थितौ व्यवस्थायां शास्त्रं श्रुतिस्मृतिइतिहासपुराणादिरूपं ते तव प्रमाणं प्रमितिजनम् । अतः शास्त्रविधानोक्तं शास्त्रस्य विधानं ‘कुर्यात्’ ‘न कुर्यात्’ इत्येवं रूपं नियोजनं तेनोक्तं प्रमापितं ज्ञात्वा इह कर्माधिकारवर्गे स्थितः त्वं कर्म भगवत्प्राप्त्युद्देश्यकं स्वयं कर्तृत्वाध्यवसायहीनं कर्तुमर्हसि । तन्मूलत्वात् सत्त्वशुद्धितत्त्वज्ञान भक्तिमुक्तीनामिति ।। २४ ।।
आर्यस्वान्ताम्भोजहंसायमानौ संसाराम्भोराशिनावौ समानौ ।
भूयास्तां तौ भूतये भूरिमानौ वेदव्यासानन्दतीर्थाभिधानौ ।।
नमस्ते नमस्ते दयालो नमस्ते नमस्ते नमः श्रीनृसिंह ।
नमस्ते नमस्ते नमस्ते मुरारे नमस्ते नमस्ते नमो व्यास राम ।। 
गीताक्षरार्थस्तु  चतुर्दशाध्याये ‘नान्यं गुणेभ्यः कर्तारम्’ इति सर्वस्यापि कार्यवर्गस्य गुणपरिणामत्वमुक्तम् । श्रद्धादयश्च कार्यवर्गे प्रविष्टा इति तेऽपि गुणपरिणामा एव । ततश्च सत्त्वादिगुणपरिणामरूपाणां श्रद्धा आहारयज्ञतपःप्रभृतीनां भेदः प्रपञ्च्यते । ‘सात्त्विकानामेतेषां पुमर्थसाधनत्वाद् अनुष्ठेयत्वम्, अन्येषां तद्विरुद्धत्वात् त्याज्यत्वम् इति ज्ञापयितुमिति गुणनिमित्तश्रद्धादिभेदप्रपञ्चनं सप्तदशाध्यायावान्तरप्रतिपाद्योऽर्थः । चतुर्दशाध्यायादिपञ्चाध्यायानां कर्मध्यानलक्षणज्ञानसाधनेतिकर्तव्यतांशप्रतिपादकत्वस्य ‘साधनं प्राधान्येनोत्तरैरध्यायैर्वक्ति’ इति प्रधानप्रतिपाद्यार्थस्य प्राग्भाषितत्वात्, समनन्तरातीताध्यायान्ते
‘तस्माच्छास्त्रं प्रमाणं ते कार्याकार्यव्यवस्थितौ ।
इति शास्त्रविधानोक्तं ज्ञात्वैव कर्म कर्तव्यमित्युक्त्या लब्धावसरोऽर्जुनः पप्रच्छेत्युच्यते– अर्जुन उवाच– ये शास्त्रविधिमिति ।। ये जनाः शास्त्रविधिं श्रुतिस्मृतिचोदनाम् उत्सृज्य अज्ञात्वैव श्रद्धयाऽन्विताः केवलं लोकाचारप्रामाण्येन रिक्ता आस्तिक्यबुद्ध्या संयुक्ताः सन्तो यजन्ते देवादीन् पूजयन्ति तेषाम् एवम्भूतानां तु निष्ठा स्थितिः का कीदृशी सैव विविदिषया विविच्यते– सत्त्वमाहो रजस्तम इति ।। ‘आश्रिता’ इति शेषः । किं सा निष्ठा सात्त्विका आहोस्विद् राजसी उत तामसी इति यावत् ।। १ ।।
गीताक्षरार्थस्तु– 
 एवमर्जुनेन वेदविधिमजानतां निष्ठाभेदः पृष्टः । अज्ञानं च न भेदकम् । सात्त्विकराजसतामसानां त्रयाणामपि तत्सम्भवात् । न चाज्ञानवैचित्र्यात् तद्वैचित्र्यं शङ्क्यम् । अज्ञानस्य ज्ञानप्रागभावरूपस्य वैचित्र्यायोगात् । अतः ‘श्रद्धयाऽन्विताः’ इति यजनाङ्गतया अज्ञानिविशेषणत्वेनोक्तां श्रद्धां सात्त्विकत्वादिना विभज्य तदाश्रयेण तेषां स्वरूपं ज्ञातव्यमिति भावेन भगवतोत्तरमुच्यते– श्रीभगवानुवाच  त्रिविधा भवति श्रद्धेति ।। या त्वया यजनाङ्गतया शास्त्रविध्यज्ञानिपुरुषविशेषणत्वेनोक्ता श्रद्धा सात्त्विकी राजसी तामसी सत्त्वरजःतमोगुणनिमित्तेति त्रिविधा त्रिप्रकारा । चशब्दौ इतरेतरसमुच्चये । एवशब्दस्तु ‘स्वभावज एव’ इत्यन्वेति । सा चैवंविधा त्रिविधा श्रद्धा स्वभावजैव जीवस्वरूपभूतैव इत्युक्तिः मनोवृत्तिभूतश्रद्धाव्यावर्तनाय । ताम् एतां त्रिविधां श्रद्धां शृणु श्रुत्वा तत्र निष्ठां कुरु ।। २ ।। 
कः सात्त्विकश्रद्धः  कश्च राजसश्रद्धः इत्यादिजिज्ञासायां ‘तां गृणु’  इति प्रतिज्ञातं च श्रद्धात्रैविध्यमेव ‘यो यच्छ्रद्धः’ इत्यस्य विवरणेनोच्यते– यजन्त इति ।। ये जनाः देवान् इन्द्रादीन् तदन्तर्गतान् तत्तन्नामकान् भगवद्रूपविशेषाश्च यजन्ते पूजयन्ति ते सात्त्विकाः सात्त्विकश्रद्धाः । ये तु जनाः यक्षरक्षांसि यजन्ते ते राजसाः राजसश्रद्धाः, ये च सात्त्विकराजसेभ्यः अन्ये तु प्रेतान् भूतगणाश्च यजन्ते ते तामसाः तामसश्रद्धाः ।
अत्र श्लोके ‘यजन्ते सात्त्विका देवान् इति ‘देवान् यजन्तः सात्त्विक्त्यद्धाः’ इति वदन् गीताचार्यः शास्त्रविधिमजानन्ताऽपि श्रद्धापारवश्याद् देवान् यजन्तः सात्त्विकश्रद्धाः किमुत शास्त्रविधिं परिजानन्तः सन्तो देवान् यजन्त इत्यभिसन्धत्त । यद्यपि राजसतामसाश्च ‘ऐन्द्रं चरुं रौद्रं गावीधुकं चरुम्’ इत्यादिशास्त्रोक्ता इन्द्रादिदेवता एव यजन्ते, नतु यक्षादीन् । तथापि राजसैः क्रियमाणे यज्ञे ब्रह्मेन्द्रादिसमाननामका यक्षराक्षसा एव हविर्भुञ्जते । तामसैः क्रियमाणे तु यज्ञे साक्षात् शिवपरिवाराः शिवस्कन्दादिनामानो भूताः प्रेतगणाश्च हविर्भुञ्जत इति भोक्तृभेदविवक्षया ‘यक्षरक्षांसि’ इति, ‘भूतान् प्रेतगणांश्च’ इति चोक्तिरुपपद्यत इति ज्ञातव्यविशेष उत्तरप्रस्थानतोऽवगन्तव्यः ।। ४ ।।
गीताक्षरार्थस्तु–  यक्षरक्षोभूतप्रेतगणयाजिनो राजसास्तामसा इत्युक्तम् । इतोऽपि तन्निष्ठैव विविच्योच्यते – अशास्त्रविहितमिति द्वाभ्याम् ।। ये जनाः वेदादिशास्त्रविरुद्धम्  अशास्त्रम्  दुरागमः, तद्विहितं तत्र कर्तव्यत्वेनोक्तं भगवच्छ्रद्धाविरहितत्वात् शास्त्रविहितमपि अशास्त्रविहितमिति वा घोरं भूतभयङ्करं तपस्तप्यन्ते निर्वर्तयन्ति । तत्र हेतूक्तिः दम्भाहङ्कारसंयुक्ताः । दम्भः लोकवचनम्, अहङ्कारः ‘अहमेव क्रियाकर्ता’ इत्यभिमानः, ताभ्यां संयुक्ताः कामरागबलान्विताः कामः  दुष्टविषयाभिलाषः, रागः आसक्तिः, तद् बलं तेन अन्विताः । बलम् आग्रहः, तैरन्विता इति वा । ‘तपस्तप्यन्ते’ इत्युपलक्षणम् ‘यज्ञदानजपादि कुर्वन्ति’ इत्यपि ग्राह्यम् ।। ५ ।।
 प्रकरणात् ‘तामसा जनाः’ इति केषांश्चिज्जनानां तामसपदेनैव प्रकृतत्वात् । ‘तामसनिश्चयान् इति वक्तव्यम्’ इति प्रश्नं प्रति उत्तरवाक्यं सङ्गमयितुं व्याख्याति– सात्त्विका इति ।। ‘सात्त्विकाः सुराः’ इत्यादिरूपेण यत्र क्वापि श्रुतस्य प्रयोगस्य निर्वाहाय ‘देवपर्यायवच्याः’ इत्युक्तमिति स्वामिनः । सहपाठविरोधपरिहारायैवमुक्तिः इति अन्ये । कर्मधारयप्रतीतिव्युदासायाह– राजसास्तामसाश्चेति ।। दैत्यपर्यायवाच्याः दैत्यशब्ददैत्यपर्यायासुरादिशब्दवाच्या इति प्रकृतप्रश्नोत्तरमिति हृदयम् ।।  
किञ्च शरीरस्थं प्राणिशरीरे च नियामकतया स्थितं भूतग्रामं लक्ष्मीविरिञ्चिवाणीईशादिदेवतासमूहं नियामकतया सर्वशरीरे स्थितं मां च कर्शयन्तः अल्पत्वेन पश्यन्तः अनन्तगुणं भगवन्तं मां, बहुगुणान् रमादींश्च अल्पगुणत्वेन पश्यन्तः । किमिति तथा पश्यन्ति अचेतसः असम्यग्ज्ञानाः, एतान् आसुरो निश्चयः श्रद्धा येषां ते आसुरनिश्चयाः तान् । अत्रासुरशब्दो राजसतामसशब्दितसात्त्विकशब्दार्थसुरविरुद्धजनार्थः सम्पद्यते । विद्धि जानीहीति ।। ६ ।।
 गीताक्षरार्थस्तु–   एवं श्रद्धाभेदः सात्त्विकादिजीवस्वरूपभेदज्ञापक इत्युक्तम् । इदानीम् आहारयज्ञतपोदानभेदोऽपि तद्भेदज्ञापक इत्युच्यते– आहार इत्यादिभिः श्लोकैः । तुशब्दश्चशब्दार्थः । सर्वस्यापि प्राणिसमूहस्य प्रियः इष्ट आहारः अन्नादिः त्रिविधः सात्त्विकादिभेदेन त्रिप्रकारः । तथा यज्ञो दानं तपः च त्रिविधमेव । तेषाम् आहारादीनां भेदं सात्त्विकादि इति भावः । इमं वक्ष्यमाणं शृणु ।। ७ ।।
 स एव भेद उच्यते– आयुरित्यादिभिस्त्रिभिः । आयुः जीवनं सत्त्वं साधुभावः, भवति हि सोऽपि शुच्यन्नाद् । बलं शक्तिः आरोग्यं रोगराहित्यं सकृदुपयुक्तेनापि विषयेण यत् सुखं भवति तदिह सुखशब्देन विवक्षितम् । विषयसेवाऽव्यवहितकाले भवं सुखं प्रीतिः तासां विवर्धनाः विशेषेण वृद्धिं कुर्वन्तः ते च रस्याः रसोपेताः  बहुवारोपयोग एव सौख्यप्रदाः स्निग्धाः स्नेहयुक्ताः स्थिराः चिरकालं देहे गुणप्रदा आज्यादयः हृद्याः सेवानन्तरमपि ये ‘पुनर्भूयासुः’ इति मनोहरन्ति ते । एवंविधा आहाराः कर्मणि घञ् । अभ्यवहर्तव्याः । सात्त्विकानां प्रियाः शब्दाः ।। ८ ।।
गीताक्षरार्थस्तु–  राजसप्रियाहारोक्तिः – कट्वाम्लेति ।। कटवः मरीचिकादयः, आम्लाः जम्बीरनीरादयः, लवणा अत्युष्णाश्च प्रसिद्धाः । तीक्ष्णाः सर्पादयः, रूक्षाः स्वत एव नीरसाः कोद्रवादयः विदाहिन उदन्योत्पादकाः सन्तापजननशीला वा । एते आहारा दुःखशोकामयप्रदाः दुःखं तात्कालिकचित्ततोदः, शोकः  पश्चाद्भावि दौर्मनस्यम्, आमयः  रोगः, एतान् प्रददति प्रयच्छन्तीति तथोक्ताः, आहाराः राजसस्य इष्टाः प्रियाः, एते राजसा आहारा इत्यर्थः । अत्र सात्त्विकराजसाहारेषु ‘रस्याः’ ‘स्निग्धाः’ इति सात्त्विकत्वेनोक्तानां रस्यादीनां सात्त्विकत्वं न नियतम् । तथा कट्वादीनां राजसत्वमपि । तेपामेव कदाचित् सात्त्विकत्वं कदाचित् राजसत्वमपि भवतीत्ययमर्थः ‘कट्वादीनामपि आरोग्यरसाद्यर्थत्वेन सात्त्विकत्वमेव । रस्यादीनामपि राजसत्वम् अनारोग्यहेतुत्वे । ‘दुःखशोकामयप्रदाः’ इति दुःखादिप्रदाश्चेद् ‘राजसाः’ इत्युक्तत्वाद् ‘अनारोग्यहेतुत्वे न सात्त्विकत्वनियमः’ इत्युत्तरप्रस्थानतोऽवगन्तव्यः ।। ९ ।।
गीताक्षरार्थस्तु–  अथ सात्त्विकादिजीवस्वरूपज्ञापकं यज्ञत्रैविध्यमुच्यते– अफलाकाङ्क्षिभिरिति त्रिभिः । अफलाकाङ्क्षिभिः फलाभिलापरहितैः पुम्भिः विधिदृष्टः शास्त्रचोदनया कर्तव्यतयाऽवगतः यो यज्ञः यष्टव्यमेव यज्ञानुष्ठानं कर्तव्यमेव । भगवत्प्रीत्युद्देशेन नान्यत् फलं साधनीयम् इति एवं मनः समाधाय एकाग्रं कृत्वा इज्यते यजिरत्र करणार्थः, क्रियते । विष्णौ मनः समाधाय सर्वयज्ञभोक्तृत्वेन इज्यमानदेवतान्तर्यामित्वेन विष्णुम् अनुसन्धायेति वा । सः यज्ञः सात्त्विकः सात्त्विकजीवस्वरूपज्ञापक उच्यते ।। ११ ।।
गीताक्षरार्थस्तु–  अभिसन्धायेति ।। हे भरतश्रेष्ठ यत् कर्मफलम् अभिसन्धाय ‘मम भूयात् ’इति कामयित्वैव, तुशब्दः सात्त्विकयज्ञवैलक्षण्यद्योतनार्थः । दम्भार्थमपि परवञ्चनेन महत्त्वख्यापनायापि य इज्यते क्रियते तं यज्ञं राजसं राजसजीवस्वरूपज्ञापकं विद्धि ।। १२ ।।
गीताक्षरार्थस्तु– विधिहीनमिति ।। विधिहीनं यथाशास्त्रचोदितविपरीतम् असृष्टान्नं ब्राह्मणेभ्यो न दत्तमन्नं यस्मिन् तथा मन्त्रहीनं तत्तद्देवतादिप्रकाशकमन्त्रशून्यम्, स्वरतो वर्णतो वा वियुक्तम् अमन्त्रकम् इत्यपि आहुः । अदक्षिणं कल्पोक्तदक्षिणारहितं श्रद्धाविरहितम् आस्तिक्यनिष्ठया विशेषेण हीनं यज्ञं तामसं तमोगुणनिर्वृत्तं तामसजीवस्वरूपज्ञापकं परिचक्षते कथयन्ति प्राज्ञाः ।। १३ ।।
गीताक्षरार्थस्तु–  अनुद्वेगेति ।। उद्वेगं भयं न कर्तुं शीलमस्येति अनुद्वेगकरम् । करोतेः ताच्छील्ये टः । सत्यं यथा श्रोतुः प्रियं हितं च परिणामे सुखकरं च वाक्यं स्वाध्यायाभ्यसनं च वाङ्मयं वाचा निर्वर्त्यं तप उच्यते ।। १५ ।।
 ।। मनः प्रसाद इति ।। मनःप्रसादः प्रसन्नता  प्रायेण विषयेष्वप्रवृत्तिः । सौम्यत्वम् अक्रौर्यं मौनं मननशीलत्वम् न त्वभाषणत्वम् । तस्य मानसत्वाभावादिति भाष्ये स्पष्टम् । आत्मविनिग्रहः विषयेभ्यो मनसः प्रत्याहारशब्दितो निरोधः । विषयेभ्यः पत्याहृतस्य मनसो हरौ स्थापनमित्यपि आहुः । भावसंशुद्धिः आशये नानारागराहित्यम् । व्यवहारे मायाराहित्यमिति अन्ये । इत्येतन्मानसं तप उच्यते ।। १६ ।।  
गीताक्षरार्थस्तु–  एवं शरीरादिभेदेन त्रिविधमपि तपः सात्त्विकादिभेदेन त्रिविधमित्युच्यते– श्रद्धयेत्यादिभिस्त्रिभिः । तत् शरीरादिभेदेन त्रिविधमपि तपः सात्त्विकादिभेदेन त्रिविधं कृतम् । त्रिविधमपि तपः परया प्रकृष्टया श्रद्धया आस्तिक्यनिष्ठया अफलाकाङ्क्षिभिः फलाकाङ्क्षारहितैः युक्तैः भगवदर्पणादियोगयुक्तैः । न केवलं तपस एवैतदुच्यते, किन्तु यज्ञदानयोरप्येतदनुसन्धेयम् इत्यन्यतोऽवसेयम् । नरैः पुरुषैः तप्तम् अनुष्ठितं तपः सात्त्विकं सात्त्विकजीवस्वरूपज्ञापकं परिचक्षते कथयन्ति शिष्टाः ।। १७ ।।
गीताक्षरार्थस्तु–  सत्कारेति ।। सत्कारः  ‘साधुरयं तपस्वी ब्राह्मणः’ इत्यादिवाक्पूजारूपः साधुकारः । मानः प्रत्युत्थानाभिवन्दनादि रूपं माननम् । पूजा पादक्षालनअर्चनादिरूपा गौरवितप्रीतिहेतुक्रिया, एता एव अर्थः  प्रयोजनं यस्य तत् सत्कारमानपूजार्थं दम्भेनैव परवञ्चनेनैव यत् तपः क्रियते तदिह विद्वत्सदसि राजसं प्रोक्तम् । तस्यैव गर्हितत्वं दर्शयितुमुक्तम्– ‘चलं कादाचित्कफलम् अध्रुवं क्षयिष्णुफलकं च’ इति । मोक्षसाधनातिरिक्तफलकं सर्वं तपो राजसमिति भावः ।। १८ ।।
गीताक्षरार्थस्तु–  मूढेति ।। मूढग्राहेण अविवेककृतेन दुराग्रहेण, मूढोपदेशेनेति एके । आत्मनः पीडया कायस्य कर्शनेन केशोल्लुण्ठनादिरूपेण यत् तपः क्रियते परस्योत्सादनार्थं नाशार्थम् आभिचारादिरूपं वा तत्तामसमुदाहृतम् ।। १९ ।।
गीताक्षरार्थस्तु– इदानीं प्रतिज्ञातो दानभेद उच्यते– दातव्यमित्यादिभिस्त्रिभिः । देशे पुण्यदेशे काले पुण्यकाले पात्रे ‘अक्षय्यं ब्राह्मणे दानम्’ इत्यत्रेव ‘पात्रे’ इति सप्तमी । समुपनत एव विहितत्वाद् विष्णुप्रीतये दातव्यमिति एवं श्रद्धया यद् अनुपकारिणे प्रत्युपकारमकुर्वते ब्राह्मणाय दीयते क्रियते तद् दानं सात्त्विकं सात्त्विकजीवस्वरूपज्ञापकं स्मृतं धर्मग्रन्थेषु निबद्धम् ।। २० ।।
गीताक्षरार्थस्तु–  ‘यत्तु’ इत्यत्र सात्त्विकदाने वैलक्षण्यद्योतनाय तुशब्दः । यत्तु दानं प्रत्युपकारार्थं ‘काले प्रसक्तोऽयं मां प्रत्युपकरिष्यति इत्येवं बुद्ध्या इति यावत् । फलं स्वर्गादिकम् उद्दिश्य वा पुनः दीयते परिक्लिष्टं चित्तखेदयुक्तं यथा भवति तथा तद्राजसमुदाहृतम् शास्त्रेषु ।। २१ ।।
गीताक्षरार्थस्तु–  ओशेति ।। ओशकाले द्वन्द्वैकवद्भावात्, म्लेच्छाशुच्यादिसङ्कीर्णदेशे अकाले पुण्याहेतुत्वेन अप्राख्याते निषिद्धदेशे निषिद्धकाले वा अपात्रेभ्यः मूर्खनटविटादिभ्यः, चशब्दः तुशब्दार्थस्सन् सात्त्विकराजसवैलक्षण्यद्योतकः । दीयते क्रियते असत्कृतं देशकालपात्रसम्पत्तौ वा प्रियवन्दनपादप्रक्षालनादिसत्काररहितम् अवज्ञातं पात्रपरिभवयुक्तं तद् एवम्भूतं दानं तामसं तामसजीवस्वरूपज्ञापकम् उदाहृतम् आर्यैः ।। २२ ।।
गीताक्षरार्थस्तु ‘अफलाकाङ्क्षिभिः’ इत्यादिना यज्ञतपोदानानां सात्त्विकादिहेतवोऽसाधारणधर्माः प्रागुक्ताः । साधारणांस्तु धर्मान् वक्तुं पुराकल्पादिरूपोऽर्थवाद उच्यते– ओं तत्सदित्यादिना ।। ब्रह्मणः परब्रह्मणः ओम् इति तद् इति सद् इति च त्रिविधो निर्देशः निर्दिश्यतेऽनेनेति निर्देशः  नाम स्मृतः ‘ओमिति ब्रह्म’, सदेव सोम्येदमग्र आसीत्,’ ओं तत्सदित्येनमतो वदन्ति’ इत्यादिवेदवैदिकग्रन्थेषु चिन्तितं वेदविद्भिः ।
अत्र ओतं प्रतिष्ठितं आश्रितं यत्र ब्रह्मणि, तद् ब्रह्म वा, जगत्योतं प्रविष्टं पूर्णमिति ओंशब्दस्य निमित्तद्धयेन भगवति प्रवृत्तिर्ज्ञातव्या । ‘अवतेष्टिलोपश्च’ इति स्मरणात् । ‘ततं्’ इति हि नित्यापरोक्षत्वमुच्यते । न चेश्वरस्वरूपमनुमातुं शक्यम् । अतो वेदैकवेद्यत्वात् ‘तत्’ इति ब्रह्मोच्यते । ‘सद्भावे साधुभावे च’ इति साधुभावशब्देन सर्वशुभधर्मयुतत्वस्य सच्छब्दार्थतया वक्ष्यमाणत्वात् सर्वशुभुयुक्तत्वस्य ब्रह्मैकधर्मत्वात् ‘सत्’ इति ब्रह्मनामैव । तेन ‘ओं तत् सत्’ इति नामत्रयवता ब्रह्मणा ब्राह्मणाः ऋत्विगादिरूपाः वेदाः यष्टव्यदेवतादिप्रकाशकमन्त्रब्राह्मणादिरूपाः यज्ञाः अग्निहोत्रदर्शपूर्णमासादिरूपाश्च विहिताः पुरा आदिकाले निर्मिताः । अत्र वेदानां विधानं व्यञ्जनमेव, न ब्राह्मणादिवत् निर्माणमिति भाष्ये स्फुटम् । ब्राह्मणा दीनां विधानं च स्वात्मपूजया प्राणिनां सुरवार्थमेव, न पुनः स्वस्य प्रयोजनाभिसन्धिना इत्यपि ।। २३ ।। 
गीताक्षरार्थस्तु–  तस्मादिति ।। तस्माद् ओङ्कारस्य भगवन्नामत्वाद् ओमित्युदाहृत्य ओङ्कारार्थभगवद्ध्यानपूर्वकं तमुच्चार्य ब्रह्मवादिना तृतीयार्थे षष्ठी, वेदवदनशीलैः ब्राह्मणैः क्रियमाणाः विधानोक्ताः शास्त्रचोदिताः यज्ञदानतपः क्रियाः सततं सर्वदा प्रवर्तन्ते । केचित्तु ‘प्रवर्तन्ते’ इत्येतत् ‘प्रवर्त्यन्ते’ इति व्याख्येयम्, तेन ‘उदाहृत्य’ इति ल्यबुपपत्तिः । पूर्वव्याख्याने ‘यष्टृभिः’ इत्यध्याहर्तव्यमित्याहुः । अत्र ‘ब्राह्मणाः’ इत्यादिसार्धश्लोकेन ब्राह्मणेषु वेदानाम् वेदेषु यज्ञादीनाम् ओतत्वात् यज्ञदानतपःक्रिया अपि ब्रह्मवेदशब्दार्थ इत्यावेदितम् । तथा च भाष्यम् ‘ओं यज्ञाद्याः’ इति । वेदाद्योतत्वात् ‘यज्ञाद्या ओंशब्दवाच्याः’ इति । ‘ओं तत्सदित्यनेन ब्रह्मणो यत् नामत्रयं तद् यज्ञादेरपि वाचकम्’ इति टीकावाक्यमपि यज्ञादेराशब्दार्थमाहेति बोद्धव्यम् ।। २४ ।।
गीताक्षरार्थस्तु–  एवं तच्छब्दोऽपि ब्रह्मणीव यज्ञदानतपआद्येषु प्रवर्तन्त इति भावेनोच्यते– तदिति ।। वेदोक्तं फलं स्वर्गादिकम् अनभिसन्धाय ‘मम स्यात्’ इति अभिसन्धिं विना मोक्षकाङ्क्षिभिः मुमुक्षुभिः विविधा यज्ञदानतपःक्रिया दानक्रियाश्च क्रियन्ते निर्वर्त्यन्ते । अत्र ‘तत् वेदैकवेद्यं ब्रह्म अभिसन्धाय च’ इत्यपि ग्राह्मम् । तेन ब्रह्मणि यज्ञादौ च तच्छब्दस्य प्रवृत्तिरावेदिता भवति ।। २५ ।। 
गीताक्षरार्थस्तु–  ब्रह्मणि सच्छब्दो व्याख्यायते– सद्भाव इति ।। सद्भावशब्दस्य सत्तामात्रवाचिनोऽप्यत्र प्रागसतः सत्ताऽऽपादनरूपप्रजननार्थताऽवसेया । ‘ब्राह्मणास्तेन वेदाश्च यज्ञाश्च विहिताः’ (१७. २३) इति ब्रह्मणो जगज्जनकत्वस्य विवक्षितत्वात् । तथा च जगतः सद्भावे प्रजनने जनयितृत्वे इत्यर्थः सम्पद्यते । साधुभावे साधोर्भावः  सर्वशुभधर्मयुतत्वं तस्मिंश्च, सदित्येतत् पदं प्रयुज्यते प्राज्ञैरित्यनेन जगज्जनयितृत्वात् सर्वशुभधर्मयुतत्वाच्च भगवान् सच्छब्दार्थं इत्युक्तं भवति । तेन ब्रह्मज्ञानपूर्वकत्वस्य इतिकर्तव्यता लभ्यते । तथा प्रशस्ते कर्मणि शुभे कर्मणि सच्छब्दः युज्यते प्रयुज्यते ।। २६ ।।   
यज्ञादिषु सच्छब्दो व्याख्यायते– यज्ञा इति ।। यज्ञे तपसि दाने च स्थितिः निष्ठा च सदित्युच्यते । तदर्थीयम् ‘ओं तत्सदिति निर्देशो ब्रह्मणः’ इति ब्रह्मविषयं कर्म च ब्रह्मप्रीत्युद्देश्यकम् एव कर्म सदित्यभिधीयते इत्यनेन ‘ब्रह्मविषयत्वम्,  ‘निष्ठा च’ इति इतिकर्तव्यता लभ्यते ।। २७ ।। 
भगवद्भक्तिरपि यज्ञादीतिकर्तव्यता इति भावेनोच्यते– अश्रद्धयेति ।। अश्रद्धया भगवच्छ्रद्धाऽभावेन ‘भगवद्भक्त्या विना’ इति यावत्, यद् हुतं दत्तं तप्तम् अनुष्ठितं तपः यच्च अन्यत् कृतं कर्म जपादि तद् असदित्युच्यते । कुतः यतः तद् हवनादि प्रेत्य स्थितस्य लोकान्तरे न फलति । इह अपि नो न फलतीति ‘श्रद्धयैव कर्म कर्तव्यम् इति ‘भक्तिरपि’ इतिकर्तव्यताविशेष इत्युक्तं भवति । तदनेन ओङ्कारार्थज्ञानपूर्वकम् ओङ्कारमुच्चार्य, अनभिसन्धाय फलम्, ब्रह्म अभिसन्धाय च, ब्रह्मज्ञानभक्तिपूर्वकं तद्विषयत्वेन निष्ठया वेदोक्तप्रकारेण ब्राह्मणैः सह यज्ञादिकं कार्यम् । एवं यज्ञादिकं कुर्वद्भिः साधकैर्ब्रह्मणि यज्ञादौ च ओङ्कारादिनामसाम्येन अवगततत्प्रतिमात्वाद् यज्ञादेस्तत्र यज्ञादौ ब्रह्मणोऽतिप्रीतेः तत्र ब्रह्मेव निष्पादितं भवति । अत एवं क्रियमाणं यज्ञादिकं सात्त्विकम्, अतथाभूतं तु यज्ञादिकं राजसं तामसमित्येवम् इतिकर्तव्यताप्रतिपादने ‘ओं तद् इत्याद्युपदेष्टुः गीताचार्यस्य तात्पर्यमिति ।। २८ ।।
आर्यस्वान्ताम्भोजहंसायमानौ संसाराम्भोराशिनावौ समानौ ।
भूयास्तां तौ भूतये भूरिमानौ वेदव्यासानन्दतीर्थाभिधानौ ।।
नमस्ते नमस्ते नमस्ते दयालो नमस्ते नमस्ते नमः श्रीनृसिंह ।
नमस्ते नमस्ते नमस्ते मुरारे नमस्ते नमस्ते नमो व्यास राम ।।
 
   गीताक्षरार्थस्तु– – पूर्वाध्यायेषु तत्र तत्र यद् विप्रकार्णतयोक्तं पुरुषार्थसाधनज्ञानसाधनं तद् मन्दानां बुद्ध्यारोहार्थं सङ्क्षेपेणास्मिन्नष्टादशाध्याये निरूप्यते । चतुर्दशाद्यनुक्तं त्रैगुण्यं चोच्यते । पूर्वं ‘सन्न्यासः कर्मयोगश्च निःश्रेयकरावुभौ, ‘सर्वकर्माणि मनसा सन्न्यस्यास्ते सुखं वशी इत्यादौ सन्न्यास उपदिष्टः । ‘त्यागाच्छान्तिरनन्तरम्, ‘त्यक्त्या कर्मफलासङ्गं नित्यतृप्तो निराश्रयः’, ‘सर्वकर्मफलत्यागं ततः कुरु यतात्मवान् इत्यादौ त्यागश्च । तयोः स्वरूपनिर्धारणाय अर्जुनोऽपृच्छदित्युच्यते– अर्जुन उवाच  सन्न्यासस्येति ।।सन्न्यासस्य च त्यागस्य च पृथग् इतरेतरविभागः तत्त्वम् अनारोपितं रूपं वेदितुं ज्ञातुम् इच्छामि । हे महावाहो हृषीकेश इन्द्रियप्रेरक केशिनिषूदन हयासुरनिबर्हण इति श्रीकृष्णस्य सम्बुद्धिः ।। १ ।। 
 
’सर्वकर्मफलत्यागम् इति स्वोक्तत्यागस्वरूपावधारणाय आपातप्रतीतिमपेक्ष्य सन्देहबीजत्वेन विद्वन्मतविप्रतिपत्तिरुद्भाव्यते– त्याज्यं दोषवदिति ।। ऐके मनीषिणः पण्डिताः कर्म काम्यं त्याज्यं प्राहुः । कुतः दोषवत् । हिंसाबन्धकत्वाख्यदोषवद् इति हेत्वर्थगर्भं विशेषणम्, दोषयुक्तत्वादित्यर्थः । अपरे तु मनीषिणः यज्ञदानतपांसि कर्म कर्तव्यत्वेन विहितो धर्मः, यद्वा द्बन्द्बैकवद्भावः । कर्म नित्यनैमित्तिकलक्षणं तन्न त्याज्यमिति प्राहुः । अत्र पूर्वोत्तरार्धोपन्यस्तौ पक्षौ अविरुद्धावेव, फलत्यागाभिपायेणैव यज्ञादेस्त्वागो विवक्षितः । पूर्वोपन्यस्तपक्षे न स्वरूपत्यागः । कुतः ‘मनीषिणः’ इति विशेषणादेव । एवमपि कर्मत्यागशब्दः कथं फलत्यागेनार्थेन अर्थवान् इति चेत् ‘सर्वकर्मत्यागं ततः कुरु’ इति, ‘यस्तु कर्मफलत्यागी’ इति च भगवतैव कर्मत्यागशब्दाभिप्रायाविष्करणाद् इत्यवेहीति भाष्यटीकयोः स्फुटम् ।। ३ ।। 
पूर्वोत्तरार्धोपन्यस्तपक्षयोः अविरोधप्रकार एव भगवता प्रतिज्ञापूर्वकं व्युत्पाद्यते– निश्चयमिति ।। तत्र विप्रतिपन्न त्यागविषये मे मम सकाशाद् निश्चयं शृणु, श्रुत्वा च तत्र निष्ठां कुरु । ‘भरतानां साधुतम’ इति सम्बुद्धिः । त्यागो हि त्यागशब्दार्थः त्रिविधः वक्ष्यमाणसात्त्विकादिभेदेन त्रिप्रकारकः सम्प्रकार्तितः सम्यक् कथितः शास्त्रेषु । केचित् त्यागः  कर्मत्यागः त्रिविधः फलत्यागः, ‘मदीयमिदं कर्म’ इति कर्मणि ममतात्यागः, भगवति कर्मकर्तुत्वानुसन्धानात् स्वात्मनः ‘अहं कर्ता’ इति कर्तृत्वाभिमानत्याग इति त्रिप्रकारक इत्यर्थ इत्याहुः ।। ४ ।। 
गीताक्षरार्थस्तु–   ‘निश्चयं शृणु’ इति प्रतिज्ञातमुच्यते– यज्ञेत्यादिद्वाभ्याम् । तत् प्रकृतं सप्तदशाध्यायोक्तरीत्या वेदवेद्य वा यज्ञः दानं तप इत्येवं त्रिविधं कर्म न त्याज्यम्, किन्तु कार्यं कर्तव्यम् एव । कस्मात् यज्ञो दानं तपश्च एतानि पावनानि विशुद्धिकराणि । ‘मनीषिणामेव’ इत्युक्त्या भगवत एव यज्ञादिसर्वकर्माराध्यत्वतन्मुख्यकर्तृत्वभोक्तृत्वादि अनुसन्दधतां फलमनभिसन्दधतां च कर्म न बाधकमेव । अमनीषिणां तु तद् बन्धकमिति विभावितं भवति ।
ननु ज्योतिष्टोमादियज्ञेषु हिरण्यादिदानेषु यतीनां शूद्रादीनां चाधिकाराभावात्, ऊर्ध्वरेतस्वादितपस्सु गृहस्थादीनाम् अधिकाराभावात् कथं सर्वेषां ‘न त्याज्यम्, कार्यमेव तत् इति यज्ञादि विधीयन्ते इति चेद् उच्यते । नात्र सर्वेषां ज्योतिष्टोमादियज्ञाः, हिरण्यादिदानानि, ऊर्ध्वरेतस्त्वादितपांस्येव विधीयन्ते, किन्तु द्रव्ययज्ञज्ञानयज्ञादियज्ञाः विद्याऽभयदानानि, सत्यवचनादितपांसि । तेषां च यत्यादीनामपि उचितत्वाद् युक्तः सर्वेषां तद्विधिः । ‘नाग्निन यज्ञः’ इत्यादेस्त्रिवर्णबाह्यानां न क्वापि यज्ञेऽधिकार इति चेत् द्रव्ययज्ञाद्यभावेऽपि तेषां स्वाध्याययज्ञेऽधिकारोऽस्त्येव । न च वेदानधिकारेण तदभावः । विष्णुनामस्वाध्याययज्ञे अधिकारसम्भवात् । सत्यउपवासादितपस्सम्भवाच्च । तस्माद् द्रव्ययज्ञादीनां मध्ये स्वोचितो यज्ञः, विद्याऽभयदानादि स्वोचितं दानम् स्वोचितं तपश्च सर्ववर्णाश्रमिभिः अन्यश्च कार्यमेवेति गीताचार्याशयो भाष्यटीकादावाविष्कृतः ।। ५ ।।
गीताक्षरार्थस्तु– स्वरूपतः कर्मत्यागः प्रत्यवायहेतुरिति भावेन ‘त्यागो हि पुरुषव्याघ्र त्रिविधम् इत्युक्तं प्रपञ्च्यते– नियतस्येति त्रिभिः ।। नियतस्य स्ववर्णाश्रमविहितस्य तु कर्मणः सन्न्यासः त्यागः नोपपद्यते । ‘स्वयज्ञादीन् परित्यज्य निरयं यात्यसंशयम् इति प्रत्यवायश्रवणात्, कर्मत्यागस्य स्वयमेव स्तूयमानत्वात् ‘स्वरूपत्याग एव कर्तव्यः, न सङ्गफलत्यागः’ इति मिथ्याज्ञानाख्यात् मोहात् तस्य नियतस्य कर्मणः परित्यागः स्वरूपतस्त्यागः तामसः परिकार्तितः ।। ७ ।।
गीताक्षरार्थस्तु– ’दुःख इत्येव’ इत्यत्र एवशब्देन तामसमोहः पूर्वोक्तो व्यावर्त्यते । दुःखशब्देन शरीरायासद्बारा प्राप्तदुःखान्यद् यत् मानसं धनव्ययादिनिमित्तं दुःखं तद् गृह्यते । यः पुमान् कर्म स्ववर्णाश्रमविहितं दुःखं परत्रापीदं दुःखसाधनमिति मिथ्याज्ञानं विना शरीरायासद्बारा मानसदुःखसाधनमिदमिति हेतोः कायक्लेशतया शरीरायासभयाच्च त्यजेत् सः पुरुष उक्तराजसं त्यागं कृत्वाऽपि त्यागफलं मोक्षं नैव लभेत् लभेत ।। ८ ।।
गीताक्षरार्थस्तु– कार्यमिति ।। हे अर्जुन नियतं वर्णाश्रमविहितं कर्मैव कार्यम्, न पुनस्तत्र कर्तृत्वं फलं वाऽनुसन्धेयमित्येतद् विविच्यते । सङ्गं कर्तृत्वाभिमानलक्षणम्, तस्य फलं च त्यक्त्या क्रियते स एव कर्मणि सङ्गफलत्याग एव सात्त्विकत्यागो मतः ।। ९ ।।
 ‘त्याज्यं दोषवद् इति पूर्वपक्षबीजनिरासार्थं सर्वकर्मणां स्वरूपत्यागः त्यागशब्दार्थो न युक्त इत्युच्यते– न हीति ।। देहभृता अशेषतः निः शेपेण कर्माणि त्यक्तुं न शक्यम् । ‘शक्यमञ्जलिभिः पातुं वाताः केतकगन्धिनः’ इति प्रयोग इवायं प्रयोगः । ‘न हि कश्चित् क्षणमपि जातु तिष्ठत्यकर्मकृत् इत्यनुवादविहितजीवनयोनिप्राणादिचेष्टारूपकर्मत्यागो न शक्यः कर्तुम्, विहितत्यागोऽपि ‘स्वयज्ञादीन् परित्यज्य निरयं यात्यसंशयम् इति प्रत्यवायश्रवणाद् अयुक्त इति हि यस्मात् तस्माद् यस्तु कर्मफलत्यागी स त्यागीत्यभिधीयते इत्युक्तस्वसिद्धान्त एव युक्त इति भावः ।। ११ ।।
अत्यागनिन्दापूर्वकं त्यागी स्तूयते– अनिष्टमिति ।। कर्मणः पुण्यपापलक्षणस्य फलं त्रिविधं त्रिप्रकारकम् । कथम् अनिष्टं नरकतिर्यक्त्यादिरूपम् इष्टं स्वर्गादिलक्षणं मिश्रम् इष्टानिष्टमेलनरूपं मानुष्यादि इति । एवं त्रिविधं कर्मफलम् अत्यागिनां अत्यक्तुंशीलानां सङ्गफलत्यागमकुर्वतां पुंसां प्रेत्य देहादेर्गत्या स्थितानां भवति । सन्न्यासिनां तु त्यागिनामिति यावत् । क्वचिद् अपि न एतत्त्रिविधं फलं भवति । अत्र अत्यागीप्रतियोगित्वेन ‘त्यागिनाम्’ इति वक्तव्येऽपि यत् ‘सन्न्यासिनाम् इत्युक्तं तत्तात्पर्यम् उत्तरप्रस्थानतोऽवसेयम् । अत्र स्तुत्यवगमप्रकारस्तु ‘त्यागाच्छान्तिरनन्तरम् इत्येतद्गीताव्याख्याऽवसरे ‘अन्यथा कथं त्यागाच्छान्तिरनन्तरमित्युच्यते इति भाष्ये, तट्टीकायां चोपपादितः ।। १२ ।।
गीताक्षरार्थस्तु–  ।। अधिष्ठानमिति ।। अधिष्ठानं देह भूम्यादि कर्ता सर्वस्वतन्त्रकर्ता विष्णुः पृथग्विधं नानाप्रकारं करणम् इन्द्रियस्रुवादि विविधाः नानाप्रकाराः पृथक्चेष्टाः परस्परं भिन्ना हस्तादिक्रियाः । सावान्तरव्यापारं हि कारणं कारकमुच्यते । तत्तदधिष्ठानादिपदैः देहाद्यर्थकैः व्यापारिणो निर्दिश्यन्ते । चेष्टाशब्देन क्रियावाचिना तु अवान्तरव्यापारः । कारकाश्रिताभिः देहावान्तरक्रियाभिः प्रधानक्रियाजननं प्रसिद्धमिति भावेन भाष्ये हस्तादिक्रियाभिर्हि होमादिकर्माणि जायन्त इत्युपपादितम् । अत्र कर्मनिष्पत्तौ दैवम् अदुष्टं पञ्चमं पञ्चानां पूरणम् । तथाचशब्दाः परस्परसमुच्चये, एवशब्दस्तु ‘एवं पञ्चैव कर्मकारणानि, न पुनर्जीवोऽपि कारणकोटिनिविष्टः’ इत्यर्थः सन् जीवे क्रियाकर्तृत्वाभिमानत्यागं द्योतयति ।। १४ ।।
 अधिष्ठानादेः कारणत्वमुपदिश्यते– शरीरेति ।। शरीरेण वाचा मनसा च नरो यत् कर्म प्रारभते निवर्तयति किं तत् कर्म न्याय्यं न्यायादनपेतं धर्म्यं श्रुतिविहितं विपरीतम् अन्याय्यम् अधर्म्यं निषिद्धं वा तस्य कर्मणः एते अधिष्ठानादिदैवान्ता हेतवः कारणानि । तथा च जीवस्य तत्रानन्तर्भावात् कर्तृत्वाभिमानोऽनेन हातव्य इति भावः । यद्यपि यथोक्तैः पञ्चभिरेव कर्म प्रारभ्यमाणम् । तथापि त्रिष्वेवान्तर्भावाभिप्रायेण एवमुक्तम् । शारीरं वाचिकं मानसं चेति कर्म त्रिविधमिति प्रसिद्धेः ।। १५ ।।  
गीताक्षरार्थस्तु– 
कर्तृत्वाभिमानी त्यागी विनिन्द्यते– तत्रैवमिति ।। तत्र कर्मणि एव सति पञ्चानामेव कारणत्वे सति केवलं निष्क्रियं परप्रेरणां विना स्वतः क्रियाविहीनम् आत्मानं स्वात्मानं यः कर्तारं क्रियायां स्वातन्त्रेण विवक्षितं कारकं पश्यति सः अकृतबुद्धित्वात् श्रवणआचार्योपदेशादिना अशिक्षितबुद्धित्वाद् दुर्मतिः अविद्यमानकर्तृत्वमतिमत्तया मिथ्यामतिः न पश्यति तत्त्वज्ञानी न भवतीत्यर्थः ।। १६ ।। 
 कर्तृत्वाभिमानत्यागी तु स्तूयते– यस्येति ।। यस्य पुंसः अहङ्कृतः अहमित्येव कृतः ‘अहं कर्ता’ इत्येवम्भूतो भावः अभिप्रायः न अस्ति । यस्य बुद्धिः फले न लिप्यते, किन्तु ‘कर्तव्यमेव’ इति कर्मणि प्रवर्तते सः इमान् लोकान् हत्वाऽपि न हन्ति ‘हन्मि’ इत्यभिमानाभावात् न निबध्यते कर्मफलभूतस्वर्गनरकादिना । एतच्च वाक्यम् ईश्वरे स्वातन्त्र्यज्ञानी यो विश्वहननाय जातो रुद्रो यमो वा तद्विषयम् अन्यत्र स्थितम् । ननु निरहङ्कारस्यापि इन्द्रादेः वृत्रवधादिना ईषद्बन्धो दृश्यते । तत्कथमियमुक्तिः इति शङ्का ‘यस्त्वीषद् बध्यते स ईषदहङ्कारी च’ इति भाष्ये परिहृता ।। १७ ।। 
 ननु यदि जीवो न कर्मणां कारणं तर्हि श्रौतः स्मार्तश्च विधिः तं प्रति न प्रवर्तते । ततश्च ईश्वरमुक्तजडानाम् अतदर्हत्वात् तद्बैयर्थ्यप्रसङ्ग इत्यत इदमुच्यते– ज्ञानमिति ।। ज्ञानं विधिविषयं ज्ञेयं च इच्छाप्रयत्नलक्षणम् अधिष्ठानादिलक्षणं पुरुषार्थलक्षणं च परिज्ञाता सर्वश ईश्वरश्च सर्वप्रेरको जीवे सन्निहितः । अतस्तं प्रति त्रिविधा कर्मचोदना कर्मविधिः प्रवर्तते । अत्र कर्मविधिनिमित्तानां ज्ञानज्ञेयपरिज्ञातणां त्रिविधत्वात् निमित्तनैमित्तिकभावेनाभेदोपचार इति ‘त्रिविधा कर्मचोदना इत्युक्तिः ।
एतदुक्तं भवति । नापराधीनकर्तृत्वं विधिविषयत्वे प्रयोजकम्, येन जीवं प्रति कर्मविधिवैयर्थ्यं स्यात् । तथा सतीश्वरस्यापि विधिविषयत्वापातात् । किन्तु यस्य स्वसम्बन्धितया विधिज्ञानं कर्म तत्फलं चोद्दिश्य इच्छा तदनुगुणश्च प्रयत्नः, अधिष्ठानादिसन्निधानं कर्मसम्बन्धः फलभाक्त्वं चास्ति तं प्रति कर्मविधयः प्रवर्तन्ते । अस्ति चेद् समस्तं परमेश्वरप्रसादायत्तं जीवे इति तं प्रति कर्मविधयः स्युरिति पूर्वोक्तानि कर्मकारणानि सङ्क्षिप्योच्यन्ते– करणमिति ।। करणम् इन्द्रिय स्रुवादि कर्म हस्तादिक्रियारूपा चेष्टा कर्ता विष्णुः इति त्रिविधः कर्मसङ्ग्रहः । अत्र कर्मशब्देन कर्मकारणानि लक्ष्यन्ते, तेषां सङ्ग्रहः  सङ्खेपः । यद्यपि कर्मकारणानि पञ्चोक्तानि । तथाप्यधिष्ठानस्य दैवपदोक्तादृष्टस्य च करण एवान्तर्भावविवक्षया ‘त्रिविधः कर्मकारणसङ्ग्रहः’ इत्युक्तिः इत्याकरे स्फुटम् ।। १८ ।। 
गीताक्षरार्थस्तु– सात्त्विकज्ञानादिरूपमोक्षसाधनम् अनुष्ठानाय प्रपञ्चयितुं पुनः प्रतिज्ञापूर्वं सत्त्वादिगुणनिमित्ता ज्ञानभेदा उच्यन्ते– ज्ञानमित्यादिना ।। गुणभेदतः सत्त्वादिगुणभेदेन ज्ञानं कर्म च कर्ता च त्रिधा गुणसङ्ख्याने गुणाः सङ्ख्यायन्ते गण्यन्तेऽस्मिन्निति गुणसङ्ख्यानं गुणगणनप्रकरणं– परमसाङ्ख्यशास्त्रम् अस्मिन् प्रोच्यते । तान्यपि तानि च यथावत् तत्त्वं शृणु श्रुत्वा तत्र निष्ठां कुरु ।। १९ ।।
गीताक्षरार्थस्तु– यत्तु सर्वेषु भूतेषु जीवेषु पृथक्त्येन भिन्नत्वेन ज्ञानम् यच्च नानाभावान् नानाप्रकारान् पदार्थान्, जडानिति यावत् पृथग्विधान् प्रत्येकं भिन्नस्वरूपान् वेत्ति विषयीकरोति तज्ज्ञानं राजसं विद्धि ।। विष्णोरन्यस्य प्रपञ्चस्य याथात्म्यम् अवगाहमानं सर्वभूतेषु विद्यमानं विष्णुमेकत्वेन अनवगाहमानं भगवत्स्वरूपं सन्दिग्धतयाऽवगाहमानं च ज्ञानं राजसमिति यावत् । ‘सर्वभूतेषु पृथक्त्वेन यज्ज्ञानम् इत्यस्य व्याख्या नानानाभावान् इत्यादि तु उत्तरप्रस्थाने ।। २१ ।।
गीताक्षरार्थस्तु– ।। यत्त्विति ।। अत्र कार्यशब्दो जीवपरः । स्वरूपतः शुद्धस्य जीवस्य संसारित्वेन, संसारिणो मुक्तत्वेन, मुक्तियोग्यत्वेन नित्यसंसारित्वेन तमोयोग्यत्वेन चेत्यादिनानाप्रकारेण कर्तुं योग्यत्वात् । कृत्स्नशब्दश्चाकार्यत्वादिनानाप्रकारगुणपूर्णब्रह्मवचनः, अखिलजगत्परश्च । एकस्मिन् कार्ये जीवे कृत्स्नवत् ब्रह्मणीव सक्तम्, ब्रह्म यथा स्वात्मानं ‘ब्रह्म’ इति विषयीकरोति तथा विषयीकुर्वत्, जीवे ब्रह्माभेदमवगाहमानमिति यावत् । तथा एकस्मिन् कार्ये जीवे कृत्स्नवत् अखिले जगतीव सक्तं जीवं जगदात्मकत्वेन विपयीकुर्वदिति यावत् । तथा एकस्मिन् कार्ये जीव कृत्स्नवत् अखिले जगतीव सक्तं एकजीवकल्पितम् अखिलं जगत् इति विषयीकुर्वदिति यावत् । यत् ज्ञानम् इति त्रेधाऽर्थः । औतुकं स्वगोचरेऽर्थे वेदाद्यनुकूलयुक्तिसहितम् अतत्त्वार्थवत् न तत्त्वम् अनारोपितं रूपं यस्य स अतत्त्वः, स चासौ अर्थश्च, तद्भत् । यथा स्थिताकराद् विपरीताकारावगाहि सदसद्बैलक्षण्याद्यविद्यमानाकारकल्पनायुक्तमिति यावत् । अल्पम् अधिष्ठानादिमात्रविषयकाल्पसम्यग्ज्ञानयुक्तं तद् ज्ञानं तामसम् । अत्र विशेष उत्तरप्रस्थानतोऽवगन्तव्यः ।। २२ ।।
गीताक्षरार्थस्तु– गुणभेदेन कर्मत्रैवैध्यमुच्यते– नियतमित्यादिना ।। विष्णोः सर्वोत्तमत्वादिज्ञानपूर्वकं तद्भक्त्या तदर्पणबुद्ध्या क्रियमाणं स्ववर्णाश्रमोचितं कर्म नियतम् अत्र गृह्यते । सङ्गरहितं कर्तृत्वासक्तिवर्जितम् । अरागद्वेषतः कृतं पुत्रकार्त्यादिरागेण शत्रुद्बेषेण वा यत्कृतं न भवति तत्तथा, फलं प्रातुमिच्छतीति फलप्रेप्सुः, न फलप्रेप्सुः, तेन फलाभिसन्धिहीनेन यत् कृतं कर्म तत् सात्त्विकमुच्यते ।। २३ ।।
गीताक्षरार्थस्तु– यत्तु कामेति ।। तुशब्दः पूर्वस्माद् विशेषद्योतनार्थः । यत्तु कामेप्सुना काम्यत इति कामः  फलम्, तत् प्राप्तुमिच्छता साहङ्कारेण कर्तृत्वाभिमानवता, वाशब्दः चशब्दार्थः । क्रियते यच्च पुनर्बहुलायासं बहुवित्तव्ययादिनिबन्धनमानसादिक्लेशयुक्तं कर्म तद्राजमुदाहृतम् ।। २४ ।।
गीताक्षरार्थस्तु– अनुबन्धमिति ।। अनुबध्यत इति अनुबन्धः – तत् पश्चाद्भाविशुभाशुभम् क्षयं वित्तस्य, हिंसां परपीडां पौरुषं पुरुषसामर्थ्यं च अनवेक्ष्य अपर्यालोच्य मोहाद् ‘अहमेव कर्ता’ इति मिथ्याज्ञानाद् यत् कर्मारभ्यते तत्तामसमुच्यते ।। २५ ।।
गीताक्षरार्थस्तु– अत्र गुणभेदकृतकर्तृत्रैविध्यमुच्यते– मुक्तसङ्ग इत्यादिभिस्त्रिभिः ।। मुक्तसङ्गः परित्यक्तः फलस्नेहो येन स तथा । अनहंवादी सर्वस्य स्वगतकर्तृत्वादेः भगवदधीनत्वनिश्चयादेव ‘अहं कर्ता’ इति वेदितुं शीलं यस्य नास्ति स तथोच्यते । धृतिः  कर्मण्यवर्जनीयदुःखसहनम्, उत्साहः  उन्नाहः, ताभ्यां समन्वितः सिद्ध्यसिद्ध्योः कर्मफलस्य सिद्धौ असिद्धौ च निर्विकारः हर्ष विषादलक्षणविकाररहितो यः कर्ता कर्मणः स सात्त्विक उच्यते ।। २६ ।।
गीताक्षरार्थस्तु– रागीति ।। रागी विषयाभ्•िलापवान् कार्त्यादिकामो वा कर्मफलप्रेप्सुः उद्दिष्टकर्मफलप्राप्तीच्छावान् लुब्धः कर्मापेक्षितद्रव्यव्यये लोभयुक्तः, परद्रव्येषु सञ्जाततृष्णः, तीर्थादौ च द्रव्यापरित्यागीति आहुः । हिंसात्मकः परपीडास्वभावः अशुचिः बाह्याभ्यन्तरशौचरहितः हर्षशोकान्वितः इष्टप्राप्तौ हर्षः, अनिष्टप्राप्तौ इष्टवियोगे च शोकः, ताभ्यां समन्वितो यः कर्ता कर्मणः स राजसः परिकार्तितः अभियुक्तैः ।। २७ ।।
गीताक्षरार्थस्तु–   अयुक्त इति ।। अयुक्तो भगवदर्पणादियोगरहितः, ‘भगवद्भक्तिसामर्थ्यात् प्रकृष्टो न कृतो हि यः । स प्राकृतः...’ उच्यते । स्तब्धो नाम असम्भावनया क्वाप्यनम्रः शठो गूढद्बेषी नैकृतिको नीचकर्मा अलसः प्राप्तकाले कर्मण्युदासीनः विषादी अवसादनशीलः, सर्वव्यापारोपरमहेतुमनोदौर्बल्यशील इति स्वामिनः उपद्रवहेतुत्वात् सूचनायोग्यं चिरातीतकृतं परकृतं दोषं यः सूचयति स दीर्घसूत्री एतादृशश्च कर्ता तामस उच्यते प्राज्ञैः ।। २८ ।। 
गीताक्षरार्थस्तु–  प्रतिज्ञातमुच्यते– प्रवृत्तिमित्यादिभिस्त्रिभिः । प्रवृत्ति संसारप्रवृत्तिहेतुभूतं धर्मं निवृत्ति तन्निवृत्तिहेतुभूतं भागवतधर्मं कार्याकार्ये कर्तव्याकर्तव्ये भयाभये कार्याकार्यनिबन्धनौ अर्थानर्थौ बन्धं मोक्षं तदतिप्रकारं च या बुद्धिः वेत्ति जानाति, अवान्तरक्रियास्वातन्त्र्यविवक्षया ‘वेत्ति इत्युक्तिः विषयीकरोतीत्यर्थः, सा सात्त्विका ।। ३० ।।
गीताक्षरार्थस्तु– अधर्ममिति ।। या बुद्धिः अधर्मं वेदप्रतिषिद्धं धर्मं वेदविहितम् इति मन्यते इत्यत्र धर्मशब्दो नपुंसकलिङ्गः ‘स्याद्धर्ममस्त्रियाम् इत्यभिधानात् । तथा च ततः इतिशब्दो नानुचितः । किञ्च तमसाऽऽवृता सती सर्वार्थान् विपरीतान् स्वाकारविपरीताकारान् मन्यते सा बुद्धिः तामसी । अत्र बुद्धिः अन्तःकरणम् पूर्वोक्तज्ञानं तु तद्वृत्तिः । तेन मनआदीनाम् इन्द्रियाणामपि त्रैविध्यमुक्तप्रायमिति मन्तव्यमिति विवृतिकृतः ।। ३२ ।।
गीताक्षरार्थस्तु– इदानीं धृतेः त्रैविध्यमुच्यते– धृत्येत्यादिभिः त्रिभिः । योगेन वैष्णवभक्तियोगेन युक्तया अव्यभिचारिण्या यया धृत्या मनःप्राणेन्द्रियाणां क्रियाः उच्छास्त्रमार्गप्रवृत्तेः धारयते निवारयति पुमान् सा धृतिः सात्त्विका । केचित्तु मनः  अन्तरिन्द्रियम् प्राणा पञ्चप्राणान् इन्द्रियाणि  दशेन्द्रियाणि, क्रियाः कर्माणि च, धारयते धरतीति व्याख्यातवन्तः ।। ३३ ।। 
गीताक्षरार्थस्तु–  यया त्विति ।। फलाकाङ्क्षी स्वर्गादिफलाभिलाषी पुरुषः प्रसङ्गेन कर्मणि मदीयतास्नेहलक्षणेन प्रकृष्टेन सङ्गेन यया धृत्या धर्मकामार्थान् धारयते मनसि नित्यमेव कर्तव्यरूपान् अवधारयति तस्य सा धृतिः राजसी ।। ३४ ।।
गीताक्षरार्थस्तु–  प्रतिज्ञार्थकं गुणतः सुखस्य त्रैविध्यमुच्यते– सुस्वस्येत्यादिना ।। हे भरतर्षभ मे मम सकाशात् शृणु । यत्र यस्मिन् अभ्यासात् चिरकाले परिचयात् रमते निरतिशयां रतिं प्रतिपद्यते, यस्मिन् रममाणश्च दुःखस्य अन्तं नाशं निगच्छति नितरां गच्छति ।। ३६ ।।
गीताक्षरार्थस्तु–  तदेव विशिष्यते– यदिति ।। यत् प्रसिद्धं सुखम् अग्रे पूर्वं विषमिव बह्वायासपूर्वकत्वात्, परिणामे विपाके अमृतोपमम् अमृतसदृशम् आत्मबुद्धिप्रसादजम् आत्मनः विष्णोः बुद्धेः अन्तःकरणस्य च प्रसादात्  अनुग्रहात्, प्रायो विषयेषु स्वतोऽप्रवृत्तिलक्षणायाश्च प्रसन्नताया जातं तत्सुखं सात्त्विकं प्रोक्तं विद्बद्भिः ।। ३७ ।।
गीताक्षरार्थस्तु–  विषयेति ।। विषयाणां शब्दादीनाम् इन्द्रियाणां श्रोत्रादीनां च ‘जातम्’ इति शेषः अग्रे प्रथमसन्निपाते अमृतोपमं परिणामे परिपाककाले दुःखोदर्कतया विषमिव तत्सुखं राजसं स्मृतम् ।। ३८ ।।
गीताक्षरार्थस्तु– यदग्र इति ।। यद् अग्रे समुपनतिसमये अनुबन्धे च पश्चादपि विपाककाले आत्मनो मोहनं मोहकरं निद्राऽऽलस्यप्रमादेभ्यः समुत्तिष्ठतीति निद्राऽऽलस्यप्रमादोत्थं तत्सुखं तामसमुदाहृतम् ।। ३९ ।।
गीताक्षरार्थस्तु–  सर्वजीवानामपि गुणतस्त्रैविध्यमुच्यते– न तदिति ।। यत्सत्त्वं जीवजातं एभिः प्रकृतैः प्रकृतिजैः प्रकृतिकार्यैः त्रिभिर्गुणैः सत्त्वादिभिः मुक्तं परित्यक्तं स्यात् तत्सत्त्वं पृथिव्यां मनुष्यादिषु दिवि देवेषु वा पुनर्नास्ति । ‘पुनः’ इत्यन्तरिक्ष इति समुच्चीयत इति एके । 
ननु ‘गुणातीतं सत्त्वं नास्ति’ इत्येतावता पूर्णत्वात् ‘पृथिव्यां दिवि इति विशेषोक्तिः किमर्था इति चेदुच्यते– मुक्तानां गुणबद्धत्वाभावात् ‘गुणातीतं सत्त्वं नास्ति’ इत्युक्ते तेषामपि तत्प्रसक्तेः, तद्व्यावृत्त्यर्थं ‘पृथिव्याम् इत्यादिविशेषोक्तिरर्थवती इत्याद्युत्तरप्रस्थाने स्फुटम् । अनेन जीवाः सात्त्विका राजसाः तामसाश्चेति त्रिविधा इति विभावितं भवति ।। ४० ।।
गीताक्षरार्थस्तु– इदानीं भगवदाराधनात्मकस्य कर्मणः ‘स्वे स्वे कर्मणि’ इति कर्म, ‘यतः प्रवृत्तिः’ इत्यत्र च ज्ञानलक्षणं फलं प्रतिपादयितुं ब्राह्मणाद्यधिकारिजीवानां स्वभावानुबन्धिसत्त्वादिगुणभेदभिन्नवृत्या सह कर्तव्यकर्मस्वरूपमुच्यते– ब्राह्मणेत्यादिना ।। हे परन्तप शक्तिसम्पन्न ब्राह्मणानां क्षत्रि  
गीताक्षरार्थस्तु–   अत्र परिहार उक्तो भगवतेत्युच्यते– भगवानुवाच – काम्यानामिति ।। काम्यानि कर्माणि द्विविधानि वैकल्पिककाम्यानि नियतकाम्यानि चेति । तत्र यानि फलाभिसन्धिना कर्तुं योग्यान्येव तदनभिसन्धिनाऽपि कर्तुं योग्यान्येव, (तदभिसन्धिनाऽपि कर्तुं योग्यानि) तान्युच्यन्ते वैकल्पिककाम्यानीति । यानि तु केवलम् ऐहिकफलाभिसन्धिना क्रियन्ते पुत्रकामेष्टिकारीर्यादीनि, तान्युच्यन्ते नियतकाम्यानीति । तत्र वैकल्पिककाम्यानाम् अश्ववमेधादीनां फलानिच्छया फलाभिसन्धिना क्रियमाणत्वरूपविशेषणत्यागेन त्यागम्, नियतकाम्यानां कारीर्यादीनां स्वरूपाकरणेन त्यागं सन्न्यासं सन्न्यासशब्दार्थं कवयः पण्डिताः विदुः जानन्ति सर्वेषां काम्यकर्मणामेव फलत्यागं करणाकरणौदासीन्येन फलाभिसन्धित्यागं त्यागशब्दार्थं विचक्षणाः प्राज्ञाः कथयन्ति ।। २ ।।
  गीताक्षरार्थस्तु  न केवलं वैकल्पिककाम्यकर्मणां फलोद्देशेन क्रियमाणत्वस्य विशेषणस्य त्यागेन त्यागः, नियतकाम्यानां स्वरूपाकरणेन त्यागश्च सन्न्यासः । किन्तु कर्तृत्वाभिमानत्यागश्च इत्येवं प्रागुक्तं सन्न्यासं प्रपञ्चयितुम् आत्मनो कर्तृत्वे क्रियाया अनिष्पत्तिप्रसङ्गाद् अङ्गीकार्ये च कर्तृत्वे कथं तदभिमानत्यागो युक्तः इत्याशङ्कापरिहारार्थम् आत्मव्यतिरिक्तान्येव कर्मकारणान्युच्यन्ते– पञ्चैतानि इत्यादित्रिभिः ।। हे महाबाहो सर्वकर्मणां सिद्धये निष्पत्तये एतानि वक्ष्यमाणानि पञ्च कारणानि मे मम सकाशात् निबोध अवगच्छ । कर्तृत्वाभिमानत्यागे श्रोतुर्विश्वासजननायोच्यते– साङ्ख्ये कृतान्ते प्रोक्तानीति ।। साङ्ख्ये ज्ञानार्थे कृतान्ते सिद्धान्ते, सिद्धान्तशब्देन तत्प्रतिपादकं शास्त्रं लक्ष्यते । कपिलाख्यविष्णुनिर्मितसाङ्ख्यनामकशास्त्रे ज्ञानानुकूलकर्मकारणानि प्रोक्तानि इति प्रतिज्ञातोक्तिः ।। १३ ।। 
गीताक्षरार्थस्तु– याणां विशां वैश्यानाम्, द्विजत्वाभावद्योतनार्थं ‘शूद्राणां च’ इति समासात् पृथक्करणम् । कर्माणि प्रविभक्तानि प्रकर्षेण विभागतो विहितानि । केन निमित्तेन स्वभावप्रभवैः गुणैः स्वभावः सत्त्वप्रधानत्वादिलक्षणः, ब्राह्मणत्वादिलक्षणः, योग्यतालक्षणो वा प्रभवति प्रादुर्भवति व्यक्ताभवति येभ्यस्ते स्वभावप्रभवाः, तैः गुणैः सत्त्वादिभिः तानि च शुणु इति योज्यम् ।। ४१ ।।
गीताक्षरार्थस्तु– तत्र ब्राह्मणस्य नैसर्गिककर्माण्युच्यन्ते– शमो दम इति ।। शमः बुद्धेर्भगवन्निष्ठता दम इन्द्रियनिग्रहः तपः ब्रह्मचर्यादि शौचं शुद्धिः बाह्या आन्तरी च शान्तिः क्रोधानुत्थितिः आर्जवं मनोवाक्कायकर्मणाम् अवैपरीत्यं ज्ञानं सामान्यतः विज्ञानं विशेषतः आस्तिक्यं धर्मादौ’ अस्त्येवानेन प्रयोजनम् इति भावः  एतत्सर्वं ब्राह्मं ब्रह्म ब्राह्मणजातिः, तस्य सम्बन्धि कर्म तच्च स्वभावजं सहजं ‘ब्रह्मकर्म’ इति क्वचित् गीतापाठः । तत्र ब्रह्मणः ब्राह्मणजातेः कर्मेत्यर्थः ।। ४२ ।।
गीताक्षरार्थस्तु–  क्षत्रियकर्मोच्यते– शौर्यमिति ।। शौर्यम् अभीरुत्वं तेजः शरीरगतं वर्चः धृतिः धैर्यं दाक्ष्यं पाटवं युद्धेऽप्यपलायनं च दानम् औदार्यम् ईश्वरभावः
’प्रसह्य वित्ताहरणं शारीरो दण्ड एव च ।
अशिष्याणां शासनं च तथैवार्थविनाशनम् ।
एष ईश्वरभावः स्यात्..’
इति शास्त्रावेदितं प्रभुशक्तिप्रकटीकरणं क्षात्रं क्षत्रजातेर्विहितं स्वभावजं क्षत्रजात्यसाधारणं कर्म ।। ४३ ।।
गीताक्षरार्थस्तु– वैश्यशूद्रयोः कर्मणी उच्येते पूर्वोत्तरार्धाभ्याम्– कृषिगोरक्षवाणिज्यमिति ।। कृषिगोरक्षवाणिज्यम् कृषिः = भूमे विलेखनम् गाः रक्षतीति गोरक्षः, तस्य भावः गौरक्ष्यम्  पाशुपाल्यम्, वाणिज्यं वणिक्कर्म क्रयविक्रयादि, कृषिगौरक्ष्यवाणिज्यम् इति द्बन्द्बैकवद्भावः । वैश्यं कर्म वैश्यजातेर्विहितं कर्म । स्वभावजम् । परिचर्यात्मकं त्रेवर्णिकसुश्रूषारूपं कर्म शूद्रस्यापि स्वभावजम् । अत्र ब्राह्मणधर्माः शमादयः । तेभ्यः किञ्चिदूनाः क्षत्रियेषु । क्षत्रियेभ्यः किञ्चिदूना वैश्येषु । वैश्येभ्यः किञ्चिदूनाः शूद्रेषु ज्ञातव्या इत्यादिविशेष उत्तरप्रस्थानतोऽवगन्तव्यः ।। ४४ ।।
गीताक्षरार्थस्तु– अस्त्वेवं ब्राह्मणादीनां कर्माणि विभक्तानीति । ततः किम् इत्यत उच्यते– स्वे स्वे कर्मणीति ।। पूर्वादिभ्यो नवभ्यो वा’ इति स्मिनो विकल्पितत्वात् ‘स्वे’ इति प्रयुक्तम् । स्वे स्वे स्वस्वाधिकारविहिते कर्मणि अभिरतः परिनिष्ठितो नरः स्वस्वकर्मणा भगवन्तमाराधयन्निति यावत् संसिद्धि समीचीनं ज्ञानम् तद्द्वारकं मोक्षं वा लभते । स प्रकार एव प्रतिज्ञापूर्वकं विविच्यते– स्वकर्मेति ।। यथा येन प्रकारेण सिद्धि विन्दति लभते तत् तत्प्रकारं शृणु ।। ४५ ।।
गीताक्षरार्थस्तु– यतः यस्माद् भगवतो भूतानां प्राणिनां प्रवृत्तिः चेष्टा भवति, येन च इदं सर्वं चराचरात्मकं जगत् ततं व्याप्तं तं भगवन्तं स्वकर्मणा ब्रह्मचर्यशमदमादिपूर्वकं सम्यक् पूजयित्वा मानवो मनुष्यो ब्राह्मणादिः सिद्धि विन्दति लभते ।। ४६ ।।
गीताक्षरार्थस्तु–  स्वविहितकर्मनिरतत्वम् अत्यावश्यकमित्येतदुपपाद्यते– श्रेयानिति ।। विगुणो वैगुण्यलक्षणदोषयुक्तोऽपि स्वधर्मः स्वविहितधर्मः परधर्मात् क्षत्रियादिजातिविहिताद्धर्मात् स्वनुष्ठितात् साधुकृतात् श्रेयान् प्रशस्यतरः । पुमर्थसाधने विगुणः कथं श्रेयस्साधनं स्यात् इत्यत उच्यते– स्वभावति ।। स्वस्य ब्राह्मणादेर्भावो वर्णाश्रमादिलक्षणः तन्निमित्तीकृत्य विहितं स्वभावनियतं कर्म कुर्वन् किल्बिषं वैगुण्यकृतदोषं नाप्नोति ।। ४७ ।।
गीताक्षरार्थस्तु– वैगुण्यशङ्कया स्वविहितकर्मत्यागो न शङ्कनीयः । वैगुण्यस्य सर्वथाऽवर्जनीयत्वादित्युच्यते– सहजमिति ।। सहजं स्वभावनियतं कर्म सदोषं किञ्चिद्वैगुण्यादिदोषसहितमपि न त्यजेत् । हि यस्मात् सर्वारम्भाः सर्वाण्यपि कर्माणि दोषेण केनचिद् आवृता व्याप्ता एव, धूमेन सहजेन अग्निरिव ।। ४८ ।।
 कर्मनिरतस्य सिद्धिरुक्ता । तदनुष्ठाने इत्थम्भाव उच्यते– असक्तेति ।। सर्वत्र कर्म तदङ्गाद्यनुष्ठाने असक्ता कर्तृत्वाभिमानहीना बुद्धिः यस्य स तथा जितात्मा वशीकृतचित्तः, विगता निःशेषेण निवृत्ता स्पृहा फलाभिलाषो यस्मात् स तथा । एवम्भूतः साधकः परमाम् उत्तमां नैष्कर्म्यसिद्धि नैष्कर्म्यार्था मोक्षार्था सिद्धिः नैष्कर्म्यसिद्धिरिति समासो मध्यमपदलोपी । यद्बा ‘नैष्कर्म्यम् अस्याः फलत्वेनास्ति इत्यत्र अर्शआदिलक्षणे मत्वर्थीयेऽच्प्रत्यये नैष्कर्म्यार्था  मोक्षफला च सा सिद्धिश्च नैष्कर्म्यसिद्धिरिति कर्मधारयः । नैष्कर्म्या  नैष्कर्म्यफला सिद्धिः फलत्वेन यस्याः परोक्षज्ञानकर्मादिलक्षणायाः साधनसामग््रयाः सा नैष्कर्म्यसिद्धिरिति बहुब्रीहिः, तां नैष्कर्म्यसिद्धि सन्न्यासेन सर्वकर्मणां भगवति समर्पणलक्षणेन अधिगच्छति प्राप्रोति ।। ४९ ।।
 
गीताक्षरार्थस्तु–  प्रतिज्ञातमुच्यते– बुद्ध्येति ।। विशुद्धया विषयसङ्गादिदोषपरिहृतया बुद्ध्या युक्तः धृत्या धैर्येण आत्मानं मनो नियम्य विषयेभ्यो विनिवर्त्य च शब्दादीन् इन्द्रियविषयान् त्यक्त्वा तदनुभवेच्छां विहाय तदनुषङ्गिणौ रागद्वेषौ व्युदस्य च ।। ५१ ।। 
गीताक्षरार्थस्तु–  विविक्तसेवी दुर्जनसङ्गहीनदेशसेवाशीलः लघ्वाशी मिताहारशीलः यतने  निगृहीतानि वाक्कायमानसानि यस्य स यतवाक्कायमानसः नित्यं ध्यानयोगपरः ध्यानम्  भगवदनुचिन्तनम्, तदेव योगः  उपायः तत्परः  तत्रासक्तः वैराग्यं दृष्टादृष्टविषयेषु वैतृष्ण्यं नित्यमेव समुपाश्रितः ।। ५२ ।।
गीताक्षरार्थस्तु–  अहङ्कारं स्वस्य कर्तृत्वाभिमानं बलं समर्थताऽभिमानं दर्पं मदात् समुपनतभीतिहेतोरदर्शनं कामम् अभिलाषं क्रोधं द्वेषं परिग्रहं देहधारणमात्रानुकूलपरिग्रहाद् अधिकं विमुच्य विशेषेण मुक्त्वा निर्ममः ‘ममेदं कर्म’ इति ममताभिमानहीनः शान्ता भगवन्निष्ठबुद्धिः, हेतुभिरपि अनुत्थितकोपः इति स्वामिनः । ब्रह्मभूयाय ब्रह्मणि भावः ब्रह्मभूयम् ब्रह्मणि स्थितिः  सर्वदा तन्मनस्कतेति यावत् कल्पते ।। ५३ ।।
गीताक्षरार्थस्तु– 
ततः किम् इत्यत उच्यते– ब्रह्मभूत इति ।। ब्रह्मणि सर्वदा समालग्नमनाः प्रसन्नात्मा अलौकिकसुन्दरविषयलाभेन प्रसादयुक्ततया स्वत एव विषयेष्वप्रवृत्तमनाः, प्रसन्न आत्मा परमात्मा यस्य स इति वा, प्रायेण नष्टं न शोचति न वा अप्राप्तं काङ्क्षति सर्वभूतेषु समः षष्ठाध्यायोक्तरीत्या समबुद्धिः सन् पराम् उत्कृष्टां मद्भक्ति मयि भक्ति लभते ।। ५४ ।।
गीताक्षरार्थस्तु–  ततश्च किम् इत्यत उच्यते– भक्त्येति ।। यावान् अहं यत्परिमाणः देशकालगुणैर्व्याप्तो यश्च यन्नामा यद्रूपश्च अस्मि तावन्तं च मां तत्त्वतः स्वस्वयोग्यतानुसारेणेति यावत्, तथा भक्त्या मामभिजानाति सम्यगवबुध्यते ततो भक्तिप्रास्यनन्तरं स्वगतभेदरहितं तद् वैदिकवेद्यत्वहेतुना तच्छब्दवाच्यं ब्रह्म मां विशते प्रविशति प्रपद्यत इत्यर्थः ।। ५५ ।।
गीताक्षरार्थस्तु–   
पुनरन्तरङ्गज्ञानसाधनान्युपदिशता शास्त्रमुपसंह्रियते– सर्वकर्माणीत्यादिना ।। सर्वकर्माणि विहितान्येव सर्वाणि कर्माणि, अपिशब्दस्तु ‘एकमपि कर्म तदानश्रयणेन न कार्यम् इत्यर्थे । मद्व्यपाश्रयः अहमेव व्यपाश्रयः  सम्यगाश्रय यस्य स तथा ‘मय्येव समर्पयन्’ इति यावत् । सदा कुर्वाणः मत्प्रसादात् ममानुग्रहात् शाश्वतं शश्वदेकप्रकारम् अव्ययं नित्यं पदं परब्रह्मस्वरूपम् अवाप्नोति ।। ५६ ।।
गीताक्षरार्थस्तु–  यदि भगवदाश्रयतया विहितकर्म कुर्वतो मुक्तिः तर्हि त्रैविध्यस्यापि स स्यात् तस्यापि विहितकर्माणि कृत्वा भगवदर्पणसद्भावेन भगवदाश्रितत्वाविशेषात् इत्यत उच्यते– चेतसेति ।। सर्वकर्माणि विहितानि सर्वाणि चेतसा मयि भगवति सन्न्यस्य समर्प्य मत्परः अहमेव सर्वस्मात् सर्वप्रकारेण सर्वदा परः  उत्तम इति भावो यस्य स तथा बुद्धियोगं बुद्धेः  ज्ञानस्य योगः प्रत्याहाराद्युपायः, तम् उपाश्रित्य अनन्यविषयतया समाश्रयणम् उपाश्रयः, तत् कृत्वा सततं मच्चित्तः मयि चित्तं निरुद्धं यस्य स तथा भव ।
अत्र भगवदाश्रितत्रैविध्ययोः विहितकरणादिसाम्येऽपि मोक्षभावाभावौ उपपद्येते । विहिताशेषकर्माणि चेतसा भगवति सन्न्यस्य भगवदाश्रितः करोति, न तथा त्रैविद्य इति तयोः चेतसैव विशेषसद्भावादिति भावयितुं ‘चेतसा’ इत्युक्तम् । ‘मत्परः’ इत्यत्र त्रैविद्यात् भागवतस्य विशेष उच्यते सर्वदा सर्वप्रकारेण सर्वस्माद् भगवान् परः’ इति भावो हि मत्परत्वम् । अस्ति चेदं भागवते, न तु त्रैविद्ये, इति तेनापि विशेषेण तयोर्विशेष इति न त्रैविद्यभागवतयोः साम्यमिति ज्ञायते । भगवति चित्तवृत्तिनिरोधोऽपि त्रैविद्याद् भागवतस्य विशेष इति भावेन ‘मच्चित्तः’ इत्युक्तम् ।। ५७ ।।
गीताक्षरार्थस्तु–  भगवति निरुद्धचित्तस्य फलमुच्यते– मच्चित्त इति ।। मच्चित्तः सर्वाणि दुर्गाणि दुस्तराणि मोक्षप्रतिबन्धकपापानि मत्प्रसादात् तरिष्यति अतिक्रमिष्यति इति । स्वोक्ताकरणेऽनिष्टमुच्यते– अथ चेदिति ।। अथ चेत् यदि पुनः त्वम् अहङ्कारात् पण्डितोऽहमित्यभिमानात् ‘युध्यस्व’ इति मदुक्तं न श्रोष्यसि श्रुत्वा तत्र निष्ठां न करिष्यसि तर्हि विनङ्ख्यसि विनाशं गमिष्यसि पुरुषार्थभ्रष्टो भविष्यसि इति यावत् ।। ५८ ।।
गीताक्षरार्थस्तु–  ’अथ चेत्त्वमहङ्काराद् इत्यभ्युपगम्योक्तम् । उक्ताकरणम् अशक्यं च तवेत्युच्यते– यदिति ।। यद् यदि अहङ्कारमाश्रित्य ‘स्वविहितमपि युद्धं न करिष्यामि’ इति मन्यसे अध्यवस्यसि तर्हि ते तव एष व्यवसायः युद्धाकरणनिश्चयो मिथ्यैव षण्ड एव । यतः प्रकृतिः ईश्वरेच्छा नियोक्ष्यति प्रेरयिष्यति ।। ५९ ।।
गीताक्षरार्थस्तु–  ईश्वरेच्छाया जीवनियोगे साधनतया स्वभावाद्युच्यते– स्वभावजेनेति ।। स्वभावः संस्कारः, तज्जनितेन स्वेन स्वकायेन– स्वस्य विहितेन कर्मणा निबद्धो नियन्त्रितः त्वं मोहाद् यद् कर्म युद्धलक्षणं कर्तुं नेच्छसि अवशोऽपि स्वानधीनो भगवदिच्छाधीनो वाऽपि तत् कर्म करिष्यसि एव ।। ६० ।।
गीताक्षरार्थस्तु–  ननु प्रकृतिशब्दितेच्छाया एव नियोक्तृत्व ईश्वरो नियोक्ता न स्यात् इति शङ्का ईश्वरस्वरूपमुपदिशता निराक्रियते– ईश्वर इति ।। सर्वेषां भूतानां जीवानां हृद्देशे ईश्वरः अन्तर्यामी तिष्ठति । तदवस्थितिप्रयोजनं सूच्यते– यन्त्रारूढानीति ।। यन्त्रशब्दः शरीरार्थः, तानि आरूढानि अधिष्ठितानि भूतानि शरीराभिमानिनो जीवान् मायया स्वरूपभूतया इच्छया भ्रामयन् स्वस्वकर्मसु नियोजयन् सन्निति । केचित्तु ‘यन्त्रारूढानि’ इत्यत्र इवशब्दं संयोज्य, यथा दारुयन्त्रारूढानि कृत्रिमाणि भूतानि सूत्रधारी लोके भ्रामयति, तथेश्वरो मायया भ्रामयन् तिष्ठतीति व्याचक्षते ।। ६१ ।।
यस्मादेवम् ईश्वर एव स्वतन्त्रः, त्वदादिजीवाश्च तदधीनाः, तस्मात् मिथ्याध्यवसायं परित्यज्य तमेवाश्रय इत्युच्यत– तमेवेति ।। सर्वभावेन सर्वप्रकारेण तम् ईश्वरमेव शरणं गच्छ । तत्प्रसादात् तस्य ईश्वरस्यानुग्रहात् पराम् उत्तमां शान्ति बुद्धेर्भगति निष्ठां प्राप्स्यसि, ततश्च शाश्वतस्थानं वैकुण्ठादि प्राप्स्यसि । ‘ईश्वरः सर्वभूतानां हृद्देशेऽर्जुन तिष्ठति, तमेव शरणं गच्छ तत्प्रसादात् इत्यादिरूपात् परोक्षवचनात् भगवतः श्रीकृष्णस्य ईश्वरादन्यत्वमिति शङ्का ‘परोक्षवचनं तु द्रोणं प्रति भीमवचनमिव निश्चितार्थत्वाभिप्रायेणान्यथासिद्धम् इत्यादिनाऽऽकारे एव परिहृता ।। ६२ ।। 
गीताक्षरार्थस्तु–  एवं भगवता तत्त्वमुपदिशता उक्तानुवादपूर्वकं साभिप्रायम् अर्जुन आक्षिप्यते– इतीति ।। ‘ते’ इति श्रवणाद् ‘भारत’ इति लभ्यते । गुह्यात् गोप्यात् गुह्यतरम् अतिशयेन गोप्यं रहस्यं ते त्वां प्रति इति प्रागुक्तप्रकारेण ज्ञानं ज्ञातव्यं तत्त्वम् आख्यातम् । एतदशेषेण विमृश्य पर्यालोच्य यथेच्छसि तथा कुरु ।। ६३ ।।
गीताक्षरार्थस्तु–  तदेवोच्यते– मन्मना इति ।। मयि मनो यस्य स तथा, मम भक्तो भव । मद्याजी मद्यजनशीलो भव । माम् एव नमस्कुरु । एवं वर्तमानस्त्वं मत्प्रसादाल्लब्धज्ञानेन मामेवैष्यसि । अत्र च संशयं मा कार्षीः । सत्यं यथा तथैव ते तुभ्यं प्रतिजाने प्रतिज्ञां करोमि, यतस्त्वं मे प्रियोऽसि ।। ६५ ।।
गीताक्षरार्थस्तु–  गीताशास्त्रेऽनधिकारिनिरासेन अधिकारी लक्ष्यते– इदमिति ।। इदं गीताशास्त्रार्थतत्त्वम् अतपस्काय न विद्यते तपः  ब्रह्मचर्यादिः यस्य सोऽतपस्कः, तस्मै त्वया त्वदुपलक्षितसज्जनेन न वाच्यम् । अशुश्रूषवे परिचर्यामकुर्वते पुनश्च न वाच्यम् इति अतपस्कादपि अशुश्रूषोः दोषाधिक्यं दर्शयितुं चशब्दः । एवम् अशुश्रूषोरपि अतिशयेन अभक्ताय न वाच्यम् इत्यर्थद्योतनाय ‘कदाचन’ इत्युक्तम् । अभक्तादपि अतिशयेन न वाच्यं यो मामभ्यसूयति तस्मै । ‘समुच्चये तथाऽधिक्ये न्यूनत्वे चः प्रयुज्यते’ इति वचनात् चकारस्य अतिशयाख्याधिक्यार्थत्वम् । अनेन तपःप्रभृतिधर्मयुक्तोऽत्राधिकारीति विभावितं भवति ।। ६७ ।।
गीताक्षरार्थस्तु–  गीताव्याख्यानमध्ययनं श्रवणं च फलकथनेन स्तूयते– य इत्यादिना ।। यः साधकः परमं गुह्यम् अतिगोप्यम् इमम् आवयोः संवादरूपं ग्रन्थं मद्भक्तेष्वभिधास्यति व्याख्यास्यति स मयि परां भक्ति कृत्वा मामेवैष्यति इत्यत्र असंशयः संशयाभावः । ‘... असन्देहः प्रयोजनम्’ इत्यत्रेव ‘असंशयः’ इति प्रयोगः । ‘यः’ इत्यस्य ‘असंशयः’ इत्येतद्विशेषणमिति आहुः ।। ६८ ।।
गीताक्षरार्थस्तु–  किञ्च तस्मात् गीताशास्त्रव्याख्यातुः अन्यो मनुष्येषु मे मम प्रियकृत्तमः अतिशयेन प्रियं कुर्वन् अस्ति आगामिनि कालेऽपि । तस्माद् व्याख्यातुरन्यः प्रियतरो न भविता न भविष्यति । ‘नासीत्’ इत्यपि द्रष्टव्यमिति स्वामिनः । अत्र ‘मनुष्येषु इत्युक्त्या मनुष्याणां व्याख्यातृत्वे कारणभूतानां देवानाम् इतोऽपि भगवत्प्रियत्वमस्तीति ज्ञायते ।। ६९ ।।
गीताक्षरार्थस्तु–  पठतः फलमुच्यते– अध्येष्यत इति ।। य आवयोरिमं धर्म्यं धारकत्वाद्धर्मो भगवान्, तद्विषयो धर्म्यः तम् धर्मादनपेतं वा संवादं प्रश्नोत्तररूपं ग्रन्थम् अध्येष्यते पठिष्यति, तेन पुरुषेण तेन सर्वयज्ञेषु श्रेष्ठतया प्रसिद्धेन ज्ञानयज्ञेन अहमिष्टः पूजितः स्याम् इति मे मतिः निश्चयः ।। ७० ।।
गीताक्षरार्थस्तु–  श्रोतुः फलमुच्यते– श्रद्धावानिति ।। योऽपि नरः श्रद्धावान् अत्रोक्तमस्ति, अनेन मम प्रयोजनमस्तीति मतिः श्रद्धा, तद्वान् अनसूयः असूयादिश्रोतृदोषहीनः च इमं संवादं शृणुयात् सोऽपि मुक्तः पापेभ्यः शुभान् विमलान् समस्तान् पुण्यकर्मणाम् अग्निहोत्रादिकर्मकारिणां लोकान् प्राप्नुयात् प्रतिपद्यते ।। ७१ ।।
गीताक्षरार्थस्तु–  एतावन्तं कालं मदुपदेशो न हि ननु भवति भवत्यरण्यरुदितायितमिति भगवता अर्जुनः सम्बोध्यते– क्वचिदिति ।। कामप्रवेदने ‘कच्चित् इत्यव्ययम् । हे पार्थ एतत् मयोक्तं त्वयैकाग्रेण चेतसा अनन्यविषयेण चित्तेन, सच्चित्ताभिनिवेशमिति यावत् श्रुतं कच्चित् श्रवणेनावधारितं ननु इति इष्टपरिप्रश्नः । अज्ञानसम्मोहः अज्ञाननिमित्तः सम्मोहः प्रणष्टः कच्चित् । कियदर्थोऽयं शास्त्रश्रवणाय आयासस्तव, मम चोपदेष्ट्वत्वायासः प्रवृत्तः ।। ७२ ।।
गीताक्षरार्थस्तु–  तत्रोत्तरम्– अर्जुन इति ।। अर्जुन उवाच । नेदमरण्यरुदितम् किन्तु त्वत्प्रसादात् मोहः बान्धवस्नेहः, ‘न योत्स्ये’ इति मिथ्याऽध्यवसायो वा नष्टः, स्मृतिः ‘नारायणद्विट्तदनुबन्धिनिग्रहः परमो धर्मोऽवश्यं कर्तव्य एव’ इत्येवंरूपाऽनुस्मृतिः लब्धा । अथेदानीं गतसन्देहः त्वच्छासनेन स्थितो युद्धे सन्नद्धः अस्मि । ‘यथेच्छसि तथा कुरु’ इत्याक्षेपपरिहाराय ‘करिष्ये वचनं तव’ इत्यनुसरति भगवन्तं परिसमाप्तशास्त्रार्थः ।। ७३ ।।
गीताक्षरार्थस्तु–  अथेदानीं कथासम्बन्धप्रदर्शनार्थमुच्यते– सञ्जय उवाचेति ।। इति पूर्वोत्तप्रकारेण महात्मनो महान् उत्तमश्चासौ आत्मा, तस्य वासुदेवस्य महान् आत्मा सुशिक्षितं मनो यस्य तस्य महात्मनः पार्थस्य च इमं यथोक्तं संवादमश्रोषं श्रुतवानस्मि । कादृशम् अद्भुतम् अत्यन्तविस्मयकरम् अन्तर्बहिः रोमहर्षणं रोमाञ्चकरम् ।। ७४ ।।
गीताक्षरार्थस्तु– गीताशास्त्रस्य युद्धरङ्गे रहसि समुपदिष्टस्य श्रवणं तव कथं स्यात् इत्याशङ्कापरिहारायोच्यते– व्यासप्रसादादिति ।। भगवता व्यासेन मह्यं कुरुक्षेत्रे यावद्युद्धसमाप्ति तत्रतत्र प्रवृत्तस्य सर्वस्यापि व्यापारस्य दर्शनश्रवणे स्यातामिति हि दिव्यं चक्षुर्दत्तम् । अतो व्यासप्रसादात् परं गुह्यम् एतत् श्रुतवान् । कस्माच्च इत्यपेक्षायामुच्यते– योगं योगेश्वरादिति ।। योगं ज्ञानोपायः, तत्प्रतिपादकत्वाच्छास्त्रमपि योगः, तं योगानामीश्वराद् योगेश्वरात् साक्षाद् अव्यवधानेन स्वयम् आत्मना, नापरचोदनाय । ‘अर्जुनं प्रति कथयतः कृष्णात् श्रुतवान् इत्यनेन रहसि वृत्तं तव करणपथं कथं गतम् किं तच्छ्रुतान् कस्माच्च इति कृतशङ्कात्रयं परिहृतं भवति ।। ७५ ।।
गीताक्षरार्थस्तु–  किञ्च हे राजन् धृतराष्ट्र केशवजर्•नयोः पुण्यं श्रवणमात्रेण पापहरम् इमं गीताशास्त्ररूपं संवादं संस्मृत्यसंस्मृत्य सम्यक् श्रुत्वा मुहुर्मुहुश्च हृष्यामि हर्षं प्राप्नोमि ।। ७६ ।।
गीताक्षरार्थस्तु–  किञ्च श्रुतार्थस्मरणजनितहर्षादपि दृष्टार्थस्मरणजन्यो हर्षो ह्यतिशयितः, तं चानुभवामीत्युच्यते– तच्चेति ।। हरेः श्रीकृष्णस्य अत्यद्भुतम् अत्याश्चर्यकरं तद् विश्वरूपसन्दर्शनकाले स्वयोग्यताऽनुसारेण दृष्टं रूपं च संस्मृत्य हे राजन् धृतराष्ट्र मे मम महान् विस्मयः अनुभूयते । ततो मुहुर्मुहुः हृष्यामि ।। ७७ ।।
गीताक्षरार्थस्तु–  एवं सर्वार्थान् सम्यगेवावजातः तव समुपनतसेनाद्वये जयाजयविवेकः कथं भासते इत्यत उच्यते– यत्रेति ।। यत्र यस्मिन् पक्षे योगेश्वरः सर्वोपायानामीश्वरः  स्वामी कृष्णो वर्तते यत्र च धनुर्धरो गाण्डीवधन्वा पार्थः अर्जुनः तत्र एव श्रीः विजयो भूतिः ध्रुवा नीतिः चेति मम मतिः अतिनिश्चय इति सञ्चयवचनम् । तत्र ध्रुवा निश्चला नीतिः  न्यायः । ततो ध्रुवा भूतिः  उत्तरोत्तराभिवृद्धैश्वर्यम् । ततः सर्वतो विजयः । ततश्च श्रीः  महाराज्यलक्ष्मीः इति ।। ७८ ।।
 
श्रीमदानन्दतीर्थार्यहृदयाम्भोजवासिने ।
कृष्णाय कृष्णारमणप्रियायास्तु नमो नमः ।।
 नमस्ते नमस्ते नमस्ते दयालो नमस्ते नमस्ते नमो नारसिंह ।
नमस्ते नमस्ते नमस्ते मुरारे नमस्ते नमस्ते नमो व्यास राम ।।
 आर्यस्वान्ताम्भोजहंसायमानौ संसाराम्भोराशिनावौ समानौ ।
भूयास्तां तौ भूतये भूरिमानौ वेदव्यासानन्दतीर्थाभिधानौ ।।
 भूरिगमीषागमचितकरणान् श्रीजयतीर्थयतिकृतशरणान् ।
 सन्ततमीडे सुचरितचरणान् वेङ्कटनारायणगुरुचरणान् ।।
 ।। इति श्रीमत्परमहंसपीरव्राजकाचार्यश्रीमत्सुरेन्द्रतीर्थपूज्यपादशिष्यसुमतीन्द्रतीर्थविरचितायां  गीताक्षरार्थ-भावरत्नकोश समाख्यायामष्टादशोऽध्यायः ।।
 

 