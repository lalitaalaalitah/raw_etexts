  
## लघ्वामोदव्याख्यानम् 
श्रीवेदव्यासाय नमः ।। हरिः ॐ ।। 
स्तम्भाज्जम्भारिशैलादिव दिवसकरः प्रोज्जिहानस्त्रिलोकी- 
ग्रासव्यासक्तनक्तञ्चरवरतिमिरारिष्टमुष्टिन्धयश्रीः ।
शक्राद्यादित्यचक्रप्रभयहरकरः१(१.प्रभवभवकरः इति पाठः) क्लृप्तपद्मानुषङ्गः 
सिंहः प्रह्लादमोदी स हरतु दुरितं रंहसा प्रह्वसाध्यः ।। १ ।।
चीर्णपुण्यजनोपास्यं पूर्णबोधेष्टदैवतम् ।
अर्णवं गुरत्नानां तूर्णं नौमि रमेश्वरम् ।। २ ।। 
तं पाणिपल्लवं बाहुशाखं सद्द्विजसेवितम् ।
विद्याहासलतापुष्पं मध्वकल्पद्रुमं भजे ।। ३ ।।
यस्य वाक्कामधेनुर्नः कामितार्थान् प्रयच्छति ।
सेवे तं जययोगीन्द्रं कामबाणाच्छिदं सदा ।। ४ ।।
यो व्यासमुनिदावाग्निः सच्छास्त्रमरुता सह ।
ददाह कुमताण्यं प्रकाशाय तमाश्रये ।। ५ ।।
रमावराख्य(श्मावरास्य)म्बुजराजहंसोल्लसत्कथश्रोत्रकलापदं तम् ।
कुवादिराट्कुञ्जरशीर्षभेदे हरिं भजे व्यासमुनिं मुनीन्द्रम् ।। ६ ।।
मूकोऽपि वावदूकेन्द्रो जायते यदनुग्रहात् । 
श्रीसुरेन्द्रगुरोः स्तोत्रं कारं कारं भजे गिरम् ।। ७ ।। 
श्रीमन्मध्वमताख्यदुग्धजलधेर्धीमन्दरेण क्रमै-
रामथ्योद्धृतमर्पितं च गुरुभिर्न्यायामृतं यत् पुरा ।
सौवर्णे चषके महीसुरततेर्माेदा तस्यादरादा-
मोदंसुमनोगुणैर्विजयिनामिन्द्रः करिष्येऽधुना ।। ८ ।।
व्याख्यानव्याजतोऽन्योक्तदूेणानामलग्नताम् ।
प्रदर्श्य गुरुपादोक्तिमहिमाथ१(१. महिमात्रेति पाठः) प्रकाश्यते ।। ९ ।।
प्रारिप्सितग्रन्थविघ्नविघाताद्यर्थे शिष्टाचारानुमितवेदबोधितकर्तव्यताकं विशिष्टेष्टाधिकृत-देवतानुतिरूपं मङ्गलमादावाचरति ।। निखिलगुणनिकायमिति ।। लक्ष्म्या अपि स्कलवाङ्मनसदेवतात्वेन तन्नुतेरावश्यकत्वात्, भगवत्पारतन्त्र्येणैव तत्करणस्येष्टत्वमभिप्रेत्याह— लक्ष्मीसहायमिति ।। लक्ष्म्याः पतित्वेन सहायमित्यर्थः । लक्ष्मी सम्पदं सहत इति लक्ष्मीसहः, अयः शुभावहोविधिः, आयः आदायो वा तत्वज्ञानं वा यस्मात्तं तथोक्तमिति वार्थः । अत्र  सहत इति सहपदं पृथगेव संस्कर्तव्यम् । अनेन द्वितीयतृतीयव्याख्यानयोः श्रीकृष्णस्य वा सम्पदविरोध्ययादिप्रदत्वं विभावितं द्रष्टव्यम् । सर्वस्य भगवद्रूपस्य नन्तव्यत्वेऽपि नित्यनियतोपासनाविषयत्वेन शीघ्रोपस्थितत्वात्, श्रीरामलक्षणस्य श्रीकृष्णलक्षणस्यैव वा तद्रूपस्य प्रकृते तदिति भावेनाह— नवजलधरकायमिति ।। नवजलधरवत् कायो देहो यस्य सः तं तथोक्तम् । ननु नुतेर्गुणिनिष्ठगुणाभिधानरूपतया वस्तुतो  निर्गुणस्य नुतिरनुपपन्न । कथं चिदुपपन्नाप्यस्मदादिविषयनुतिवदेवासत्या स्यादित्यत आह— निखिलगुणनिकायमिति ।। सकलगुणनिवासमित्यर्थः । यत्किञ्चिद्गुणसत्वेऽप्युपपन्ना नुतिरनेकगुणसत्वे असत्सयत्वानुपपन्नत्वशङ्कामेव नार्हतीति भावः । निपूर्वाच्चिनोतेर्निवासार्थे निवासचितिशरीरोपसमाधानेष्वादेश्च कक्ष (३.३.४१) इति सूत्रेण घञि सति धात्वादेश्च कादेशे निकायशब्दः । यद्यपि निवासार्थे पाय्यसान्नाय्यनिकाय्यधाय्य मानहविर्निवाससामिधेनीष्विति (३.१.१२९) सूत्रेण निकाय्यशब्दोऽपि व्युत्पादितः । अत एव निकाय्यनिलयालया इति निघण्टावपि निकाय्यशब्दोपादानम् । तथापि प्रत्ययभेदमादाय निकायशब्दो व्युत्पन्नः । अत  एव  स्यान्निकायः पुञ्जराशी इति निघण्टौ निकायशब्दस्याप्युपादानम्१(१. निखिलगुणानां राशिरिति वा अर्थः) । अनेन प्रथमाध्यायार्थो दर्शितः । नन्तव्यत्वप्रयोजककल्याणुणाढ्यत्वेन विशिष्टत्वं च । लोकवेदयोः कल्याणगुणाढ्यस्यैव विशिष्टत्वात् । ननु गुणशब्देन दुःखादिष्वपि वैशेषिकादीनाम् अविगीतव्यवहारदर्शनात् तद्वत्तया प्रतिपादनस्यानुचितत्वात् कथं तादअशधर्मानादाय नुतिरुपपन्ना ? नहि लोके असौ दुःखी दुष्टः इत्याद्युक्तिभिर्नुतिरित्यत२(२.इत्युक्तिर्नुतिरिति पाठः) आह— नित्यनिर्धूतहेयमिति ।। नित्यं सदा निर्धूतं तिरस्कृतं हेयं दुःखादि येन सः तं तथोक्तम् । एतद्विशेषणसमभिव्याहारात् निखिलगुणनिकायमित्यत्र गुणशब्द उपादेयधर्ममात्रपरोऽवसीयत इति । यद्वा लोके गुणाढ्यस्यापि दोषवत्त्वे निन्दाया अपि दर्शनात् किमावपि तथेत्यत आह— नित्यनिर्धूतहेयमिति ।। सर्वदा दोषगन्धविधुरमित्यर्थः । तथा च भगवान् सर्वदा स्तोत्रपात्रमेव न तु कदापि निन्दापात्रमिति भावः । अथवा यत्र गुणास्तत्र दोषाणामप्युपलम्भात्, किमसावपि दोषवानित्या३(३.इति शङ्कायामिति पाठः) शङ्कायामाह— नित्यनिर्धूतहेयमिति ।। ननु रामकृष्णाद्यवतारेषु, छेदभेदादिदोषाणामपि दर्शनात् । नित्यनिर्धूतहेयत्वमेवासिद्धमित्यत आह— शुभतममतिमेयमिति ।। शुभतमा निर्दुष्टा मतिर्दर्शनं येषां ते शुभतममतयः । तैर्मेयम् । यद्वा शुभतमा दोषरहिता या मतिस्तया मेयमित्यर्थः । अत्र पक्षे मेयमित्यत्र धातुः प्रत्ययमात्रानुग्रहार्थः । यद्वा शुभतमानां या मतिः तया मेयमित्यर्थः । यद्यपि रामकृष्णादिभगवदवतारेषु चेदभेदादिदोषाः दुष्टमतिभिर्दृष्टाः । तथापि शुभतममतिभिस्ते न दृष्टा इति न तस्य नित्यनिर्धूतहेयत्वमसिद्धमिति  भावः । नहि दुष्टबुद्धिविषयोऽर्थः सिद्ध्यति । दोषजन्यबुद्धीनां तु भ्रमत्वनियमादिति । अनेन सोपपत्तिर्द्वितीयाध्यायार्थो दर्शितः । अत एव निखिलगुणनिकाया नित्यनिर्धूतहेयत्वादेवासौ लोकवेदयोः शुभतम इत्युच्यत इति वाह— शुभतममिति ।। अत्र पक्षे शुभतममिति पदविभागः । अत्र पक्षे शुभतममिति पदविभागः । नन्वेवं भूतः पुमानेव लोकेऽप्रसिद्ध इत्यत आह— अतिमेयमिति ।। मेयशब्देन क्षराक्षरशब्दार्थोगृह्येते । तावतिक्रान्तमित्यर्थ। । तथा च क्षराक्षरविलक्षणत्वाज्जगज्जन्मादिकारणत्वादिकल्याणगुणविशिष्टो दुःखादिदोषरहितश्च भगवान-लौकिक इति तदप्रसिद्धिमात्रमकिञ्चित्करमिति भावः । अनेन तृतीयाध्यायार्थोऽपि दर्शित। । ननु तस्य खलु प्रेक्षावता पर्वतादि(पर)व्यावृत्ता नुतिः क्रियते यस्तया प्रसीदति प्रसन्नश्चाभीष्टदः । नचासौजलधरकायस्तादृशः येन तथाविधनुतिविषयः स्यादित्यत आह— शुद्धसौख्याप्त्युपायमित ।। सुखमेव सौख्यम् । स्वार्थे ष्यञ्प्रत्ययः । तस्य शुद्धत्वं सान्तत्व(सातिशयत्व(?)दुःखसम्भिन्न्वादिराहितत्यम् । शुद्धस्य सौख्यस्याप्तौ प्राप्तावुपाद्यमित्यर्थः । यद्वा शुद्धः प्रत्यवायानापादकः सौख्याप्त्युपायः श्रवणादिभगवत्प्रसादपर्यन्तः सुखोपायः मुक्त्युपाय इति यावत् । स यस्मात्तं तथोक्तम् । यद्वा शुद्धं परिच्छेदादिदोषरहितं सौख्यं यस्यासौ शुद्धसौख्यो भगवान् । तस्याप्तौ प्राप्तावुपायं तत्स्वरूप(मेवेत्यर्थः)भूतमेवेत्यर्थः । अत्र (यद्यप्यत्रेति पा.) यद्यपि स्त्रियां क्तिन् इति प्रत्ययः गुरोश्च हलइत्यप्रत्ययेन बाध्यते । तथापि क्तिन्नाबादिभ्य इति वार्तिकेन१(१.निष्ठायां सेट इति वाच्यमिति (वा.२२.८) वार्तिकेन इति पाठः) क्तिन्प्रत्यये आप्तिरिति रूपं (साध्विति पा.) सिद्ध्यतीति द्रष्टव्यम् । अनेन चतुर्थाध्यायार्थो दर्शितः । (नन्वेवंविधो इति पा.) नन्वेवम्भूतो भगवान् प्रत्यीत उपजीव्यानुमानगम्यश्चेवथोपलभ्येत वह्न्यादिवत् । नचोपलभ्यते । तस्मान्न तथाविधोऽस्तीत्यत आह— सकलनिगमगेयमिति ।। वेदवेदाविरोधिसकलसदागमैर्ज्ञेयम् । तत्तदुपजीविमात्रप्रमाणकमित्यर्थः (तत्तदुपजीव्यनुमानप्रमाणकमित्यर्थः इति पा.) । तथा च नोक्तदोष इति भावः । ननु शब्दमात्रावाच्यस्य निगमगेयत्वमेवानुपपन्नम् । सकलनिगमगेयत्वं तु सुतराम् । न च लक्षणया तदुपपन्नम् । वाच्यत्वरहिते प्रत्यक्षाद्यगोचरे च लक्षणाया एवायोगात् । न ह्यनुपस्थिते लक्षणावृत्तिकल्पनं दृष्टचरमित्यत (इत्याशङ्क्याहेति पा.) आह— सर्वशब्दाभिधेयमिति ।।  सकलवैदिकशब्दवाच्यमित्यर्थः । यद्वा निखिलगुणनिकायत्वे निगमं प्रमाणयित्वा अपर्यायानन्तशब्दवाच्यत्वान्यथानुपपत्तिं च प्रमाणयितुमाह— सर्वशब्दाभिधेयमिति ।। नचापर्यायानन्तशब्दवायत्वं प्रवृत्तिनिमित्तभूततावद्धर्र्मव्यतिरेके सम्भवतीति तदन्यथानुपपत्तिः सर्वशब्दाभिधेयत्वरूपविशषणेन सूचितेति द्रष्टव्यम् ।। १ ।। 
श्रेयांसि बहुवघ्नानि भवन्ति महतामपीत्यादेः सम्भावितानेकविघ्नवारणस्यानेकमङ्गलं विनानुपपत्तेः तमेव हरिशब्दपरपर्यायं कृष्णं रामं वा पुनर्भजते ।। विघ्नौघवारणमिति ।। अनेन विघ्नवारणाक्षमस्य भजनं कृतमपि न तद्वाररस्येष्ट इति शङ्का निरस्ता । विश्वशब्दस्य सङ्कोचे बाधकाभावमभिप्रेत्याह— अशेषेति ।। वक्ष्यमाणार्थमुपक्षिपति ।। सत्येति ।। कारणमित्युपलक्षणम् । पालकं नाशकं चेत्यपि बोद्ध्यम् । एतेन हरिः जगत्पालनमात्रव्यापारकत्वात् तत्सृष्टिमात्रव्यापारक चतुर्मुखब्रह्मवत् तत्संहारमात्रव्यापारकरुद्रवच्च गुणभूतमूर्तित्रयान्तर्गत एव न प्रदानभूतेश्वर इति शङ्का निरस्ता । अयमर्थोऽस्माभिः परतत्वप्रकाशिकायां न्यायमौक्तिकमालायां च सप्रपञ्चमुपपादितस्तत एवानुसन्धेयः । ननु हरेरशेषविश्वकारणत्वेन विघ्नौघवारणसमर्थत्वेऽपि अस्मदादिविघ्नवारणे किमर्थं प्रवर्तते अत आह— करुणासिन्धुमिति ।। निरूपाधिकपरदुःखप्रहाणेच्छाकरुणा तया सिन्धुरिव तं तथोक्तम् । अनेन कारुणिकानां प्रवृत्तिर्न प्रयोजनमपेक्ष्य भवति किन्तु स्वावादेवेति विभावितम् । हरेरस्मदाचार्यबन्धुत्वादपि सम्बन्धद्वयादस्मच्छ्रेयः प्रतिबन्धकविघ्नवारकत्वमवर्जनीयमिति सूचयितुमाह— आनन्दतीर्तबन्धुमिति ।। २ ।।
विविधतापग्रस्तस्य पुंसः कुशलकर्मसु सुखेन प्रवृत्त्ययोगात् तत्परिहारस्य महातीर्थसेवयापि सम्भवात् तदर्थमितरतीर्थापेक्षया स्वसेव्यानन्दतीर्थस्य वैलक्षण्यमुपपवर्णयन् तं भजते ।। अभ्रममिति ।। अत्र सदेत्यस्य सर्वविशेषणैर्भज इत्यनेन चावृत्त्यातन्त्रन्यायेन सम्बन्धो द्रष्टव्यः । अत्रेतरतीर्तपक्षे भ्रमशब्द आवर्तवचनः । आनन्दतीर्थपक्षे तु मिथ्याज्ञानवचनः । भङ्गरहितमित्यत्रेतरतीर्थपक्षे भङ्गशब्दस्तरङ्गवाची । आनन्दतीर्थपक्षे पराभववाची । अजडमित्यत्र तत्पुरुषो द्रष्टव्यः । विमलमित्यत्र पङ्कः पापं च मलशब्दार्थः । विग्रहश्च विगतं मलं यस्मात्तं ततोक्तमिति । अतुलमित्यत्र तुलशब्दः सादृश्यपरः । इतरतीर्थस्य तीर्थान्तरसादृश्यमस्तीति तद्राहितत्येनानन्दतीर्थस्य ततोऽपि विशेषः । अत एव च तापत्रयापहमिति विशेषणं युक्तम् । तापयिमाध्यात्मिकादित्रयमपहन्तीति विग्रहः ।। ३ ।। 
नन्वाचार्यवाचामतीवगम्भीरत्वाद्यथावदर्थावगतौ तदनुसारिग्र्रन्थकरणोपयुक्तमङ्गलानुष्ठानं युक्तम् । नहि तावन्मात्रमेव ग्रन्थकरणसामग्री । यथावदर्थावगमं विना तन्निर्वाहायोगादित्यत आह— चित्रैरिति ।। चित्रैर्व्याकरण (१.संस्कारेति पाठः)१संस्कृतैर्नानाविधैः स्वभावत एव मवमरालवन्नानाविधैश्च पदैः सुप्तिङन्तलक्षणशब्दविशेषैश्चरणविन्यासविशेषैश्च वाक्यैः आकाङ्क्षादिमत्पदकदम्बकैः रहःकृतसङ्केतोपस्तापकवचनविशेेषैश्च । मानैः प्रत्यक्षादिप्रमाणैरीर्ष्यापूर्वकाभिमानैश्च । अखण्डितै। कुयुक्तिपांसुभिरशक्याच्छादनैः स्वप्रतिमानुसारेण प्रणिपातपर्यन्तव्यापारापादकैश्चैति मानविशेषणम् । गुरुभावमाचार्याभिप्रायमात्मनो महत्त्वं च व्यञ्जयन्ती स्फोरयन्ती श्रीजयतीर्थवाक् श्रिया जयलक्ष्म्या युक्तो यो जयतीर्थः आचार्यग्रन्थटीकाकारो जयतीर्थनामा मुनिस्तस्य वाक् न्यायसुधादिरूपो ग्रन्थविशेषः । ममेति शेषः । भाति स्फुरिति । अत्राप्रस्तुतरमण्याः गम्यमानत्वात् समासोक्तिरलङ्कारः । तथाचोक्तैरेतादृशोपायैः साभिपायाचार्यग्रन्थार्थस्फोरकैः न्यायसुधादिरूपैरवगततदर्थस्य मम तदनुसारिग्रन्थकरणोपयुक्तमङ्गलानुष्ठानं नायुक्तमिति भावः । अनेन जयतीर्थनाम्नो मुनेः मद्देशिकस्य व्यासमुनेश्च पदवाक्यप्रमाणाभिज्ञत्वं विभावितम् । अत्र  यद्यपि पदस्य वाक्यस्य च वाक्यत्वेनाभेदात् न तयोर्वाचो गुरुभावव्यञ्जकत्वे साधनत्वं युक्तम् । एक क्रियायामेकस्यैव कर्तृत्वसाधनत्वयोरयोगात् न तयोर्वाचो गुरुभावव्यञ्जकत्वे साधनत्वं युक्तम् । एक क्रियायामेकस्यैव कर्तृत्वसाधनत्वयोरयोगात् । तथापि वाक् शब्दार्थभूतस्य न्यायसुधादिग्रन्थविशेषस्य पदवाक्यसमुदायरूपत्वात् समुदायसमुदायिनोश्च भेदात् तस्य तयोश्च कर्तृत्वेन साधनत्वेन चोपादानं युक्तमिति२(२.नायुक्तमति पाठान्तरम्) बोध्यम् ।। ४ ।। 
अभिवादनशीलस्य नित्यं वृद्धोपसेविनः ।
चत्वारि तस्य वर्धन्ते आयुः प्रज्ञा यशो बलम् ।। 
इति स्मरणात् तत्प्रतिपन्नफलस्य प्रकृतकर्मण्यवश्यापेक्षितत्वात् तस्य वृद्धसेवां विनाऽसम्भवात्  वृद्धेष्वपि ज्ञानवृद्धस्यैवाभ्यर्हितत्वात् स्वसेव्यब्रह्मण्यमुनेर्गुरुत्वोपयोगिता दृग्वृद्धत्वं स्फोरयन् तं भास्करत्वेन रूपयन् सेवते समुत्सार्येति । अत्र तमःशब्देनाज्ञानान्धकारौ विवक्षितौ तयोरुभयोरपि प्रकाशशब्दार्थभूतज्ञानालोकविरुद्धत्वात् । सन्मार्गशब्देन गतिमुक्त्युपायौ विवक्षितौ, तयोश्च सत्वं गतिज्ञानप्रतिबन्धककण्टकाद्यवरुद्धत्व असदाचार्यर्ाेपदिष्टत्वराहित्यम् । सम्प्रकाश्येत्यत्र प्रकाशशब्देन  ज्ञानालोकौ । ज्ञानं जनयित्वा मार्गज्ञानोपायालोकं तत्र प्रसार्य चेत्यर्थः । सदा विष्णुपदा सक्तत्वकथनात् प्रसिद्धभास्करस्य तन्नेति विभावितम् । सदेत्यस्य सेवे इत्यनेनापि सम्बन्धः ।  सदा विष्णुपदासक्तमित्यनेन ब्रह्मण्यभास्करस्य सदा सेव्यत्वे प्रयोजकमुक्तमिति द्रष्टव्यम् ।। ५ ।।
यस्य देवे परा भक्तिरिति श्रुतेर्गुरुतमगुरुतरगुरुक्रमेर तद्वन्दनस्य महाफलहेतुत्वं निश्चिन्वन् गुरुत्वप्रयोजकधर्मपुरस्कारेणेदानी विद्यागुरून् वन्दते ।। ज्ञानवैराग्येति ।। ज्ञानवैराग्यादीनां कल्याणत्वं मुक्त्युपायत्वादिकं द्रष्टव्यम् । अत्रादिशब्देन निरुपाधिकपरदुःखप्रहाणेच्छारूपदयादयो ग्राह्याः । शालिन इति मत्वर्थीयः प्रत्ययः । लक्ष्मीनारायणमुनीनित्यत्र लक्ष्मीनारायणा(ख्य)मुनयः  लक्ष्मीनारायणमुनय इति विगृह्य एकशेषः । तथा चायमर्थः । लक्ष्मीनारायणे लक्ष्मीविशिष्टनारायणे ये मननशीलास्तान् लक्ष्मीनारायणा(णनामक)ख्यान् मुनीनिति ।। अनेन (लक्ष्मीनारायणाख्यमुनीनित्यनेनेति पाठान्तरम्) पूर्वविशेषणोपावज्ञानभक्त्योः लक्ष्मीनारायणविषयत्वं सूचितम् । यद्विषयं मननं तेन तद्विषयज्ञानस्यैव सम्पादनसामर्थ्यात् यत्र ज्ञानं तत्रैव विषये भक्तेः सम्भवादिति ।। ६ ।। 
प्रेक्षावदुपादेयताप्रयोजकप्रामाणिकशास्त्रमूलत्वं स्वग्रन्थस्य प्रतिपादयन् सञ्ज्ञाविशेषकरणे निमित्तममृतसादृश्यं च प्रतिपादयन् तत्सञ्ज्ञोक्तिपूर्वकं शिष्यमनःसमाधानाय स्वचिकीर्षितं प्रतिजानीते ।। श्रीमध्वशास्त्रेति ।। अत्र श्रीशब्देन वेदत्रयं गृह्यते । ‘ऋचःसामानि यजूंषि सा हि श्रीरमृता सतामिति’ श्रुतिः । तथा च श्रिया युक्तं मध्वशास्त्रं श्रीमध्वशास्त्रमिति मध्वशास्त्रं श्रीयुक्तत्वेन विशिंषता मध्वशास्त्रस्य ऋग्यजुःसामवेदमूलकत्वसूचनात् तच्छास्त्रप्रतिपादितार्थानां परमप्रामाणिकत्वं सूचितम् । अनेन स्वग्रन्थस्य मध्वशास्त्रमूलत्वोक्त्या तस्य ये विषयप्रयोजने ये च तत्राधिकारिणः ते एव विषयप्रयोजने त एवाधिकारिण इति सूचनात् तद्वत्त्वरूपप्रेक्षावदुपादेयतालक्षणारम्भणीयताप्रयोजकं रूपं सूचितमिति१(१.समुचितमिति पाठान्तरम् ख.) द्रष्टव्यम् । अत्र मध्वशास्त्रस्य दुग्धाब्धित्ववर्णनेन धियो मन्दरत्ववर्णनेन स्वग्रन्थ२(२.अस्य ग्रन्थस्य ख.)स्यामृतत्ववर्णनेन श्रोतॄणां विशेषेर बुध्यन्त इति विबुधा इति व्युत्पत्त्या विबुधत्वप्रतिपादनेन च मध्वशास्त्रदुग्धाब्धेर्न्यायामृतोद्धर्तुर्दुग्धाब्धेर्मन्दरपर्वते नामथ्य विबुदतृप्तये अमृतोद्धर्त्रा नारायणेन स्फुयसादृश्यज्ञापनात् तदधीनचेष्टकत्वाच्च तत्प्रतिबिम्बत्वं सूचितमिति बोध्यम् । अत्रामथ्येत्यस्यालोड्य विचार्य सम्यङ्मथित्वेति चार्थः ।। ७ ।।
ननु प्रसिद्धेषु प्राचीनप्रबन्धेष्वेवैतद्ग्रन्थप्रतिपाद्यार्थस्य१(१.प्रतिपाद्यार्थस्यापि (ख.) प्रतिपादनात् तैरेव कृतकार्योऽसौ न्यायामृतग्रन्थो विफलत्वान्नारम्भणीय इत्याशङ्क्याह विक्षिप्तेति । क्वापि प्राचीनग्रन्थेेषु विक्षिप्तानां भिन्नभिन्नप्रदेशेषु प्रतिपादितानामर्थानां सङ्ग्रहात् राशीकृत्यनिरूपणात्  क्वापि प्राचीनग्रन्थेषु२(२.प्रबन्धेषु (पा.) स्वरूपेणोक्तस्यानुपपादितस्योपपादनात् उपपत्तिपूर्वकनिरूपणात् । उक्तस्येत्येकवचननमविवक्षितार्थम् । अत्रेव तत्र बहूनां सिद्धान्त्यभिप्रेतानामप्यर्थानामनुपपादनात् (अनुपादानादिति पाठान्तरम्) । क्वापि च तेष्वनुक्तानामपि कथनाच्चायं श्रमः न्यायामृताख्यनूतनग्रन्थनिर्माणप्रयासः स फल इति । न चानुक्तकथनादित्युक्तं, पूर्वाचार्यैः प्राचीनप्रबन्धेेषु कथनीयस्य सर्वस्याप्यर्थस्य कथनात्, अन्यथा तत्र तेषामज्ञानप्रतिपादनं पर्यवसितं स्यादिति वाच्यम् । ज्ञानिनामप्युक्तिवैमुख्यदर्शनात् । तदभावेऽपि ज्ञातस्य सर्वस्योक्तिनियमाभावाच्च । अस्मदादिष्वपि ज्ञातसर्वार्थानुक्तेरनुभवसिद्धत्वाच्च । अन्यथा तस्य तदज्ञानप्रतिपादनपरत्वे अज्ञातकथनात् क्वापीत्येव ब्रूयात् । तस्माद्यत्किञ्चिदेवैतत् ।। ८ ।। 
प्रसभ्गादशेेषविश्वस्य सत्यत्वं स्थापयितुं तद्विरोध्यर्थमुपक्षिपति ।। ननु मिथ्यैव विश्वमिति ।। आक्षेपिक्येवात्र सङ्गातिरित्यप्याहुः । अत्र विशेषणसङ्गतैवकारेण विशेष्ये विशेषणायोगव्यवच्छेदव्युत्पन्नेन विश्वस्मिन् दैशिककालिकमिथ्यात्वायोगो व्यवच्छिद्यते । तेन विश्वं मिथ्यैव न तु किञ्चिदपि क्वचिदपि (कदाचिदपि) सत्यमपीत्यर्थः । केचित्तु विश्वत्वस्यापेक्षाबुद्धिविशेषविषयत्वरूपस्य द्वित्वादिवद्व्यासज्यवृत्तितया विश्वपदार्थैकदेशभूते घटादिमात्रे पर्याप्त्यभावाद्विश्वं मिथ्येत्येव प्रतिज्ञायामपि न तदेकदेशे तत्र मिथ्यात्वरूपसाध्यसिद्धिमादाय प्रतिज्ञापर्यवसानं किन्तु तत्पर्याप्त्यधिकरण एव । तथा चैवकारस्य प्रयोजनान्तरमन्वेेणीयमिति वदन्ति । तन्न । तादृशविश्वत्वस्य ब्रह्मण्यपि सत्वेन तदंशे प्रतिज्ञावाक्यस्य बाधितार्थत्वप्रसक्तौ तत्परिहाराय तद्वतिरिक्तस्यैव विश्वपदार्थस्य पक्षत्वमिति सङ्कोचस्यावश्यकत्वे तथैव किं विश्वपदार्थभूते ततोऽन्यत्रापि सङ्कोचः किं वा नेति शङ्कानिरासायैव एवकारस्यावश्यकत्वात् । अत एव सत्याशेषविश्वस्य कारणमित्यत्र कारणपदसमभिव्याहारेण हरिव्यतिरिक्तविश्वपरत्वेनेव तदन्यपरत्वेनापि विश्वपदस्य सङ्कुचितार्थत्वप्रसक्तौ तत्परिहारायाशेषपदमुपात्तम् । तथाच मिथ्यैवेति विशेषणसङ्गतैवकारः ब्रह्ममिथ्यात्वस्य प्रमाणबधितत्वात् प्रकृते विश्वपदं सत्यशेषविश्वस्य कारणमिथ्यत्रेव तद्व्यतिरिक्त-प्रामाणिकपदार्थमात्रपरमिति ज्ञापनायेति न तस्य प्रयोजनान्तरमन्वेषणीयमिति ।।
विचाराङ्गभूतां विप्रतिपत्तिं दर्शयति । तत्रेति ।। विश्वमिथ्यात्व इत्यर्थः । ब्रह्मेति ।। न चात्र प्रमेति व्यर्थम् । प्रातिभासिकरजतादेर्नेदं रजतमित्यादिना ब्रह्मज्ञ•ननान्येनैव बाध्यतया तस्य पक्षत्वाप्रसक्त्या तदंशे सिद्धसाधनत्वस्यैवाप्राप्तेरिति बाच्यम् । सर्वप्रत्ययवेद्ये च ब्रह्मरूपे व्यवस्थित इति परेण प्रत्ययमात्रस्य ब्रह्मज्ञानत्वाभ्युपगामेन नेदं रजतमित्यादिबाधकज्ञानस्यापि ब्रह्मज्ञानत्वेन शुक्तिरूप्यादेरपि तदन्यदण्डाद्यनिवर्त्यत्वेन प्रसक्तपक्षत्वनिवृत्त्यर्थं प्रमेत्यस्यावश्यकत्वात् । ननु तथापि ब्रह्मवृत्तिधर्मप्रकारकं ज्ञानं चेद्ब्रह्मप्रमा तदा बाधस्यापि क्वचिवथात्वात् प्रातिभासिकविशेषांशे सिद्धसाधनतादवस्थ्यम् । ब्रह्ममात्रवृत्तिधर्मप्रकारकज्ञानं चेद्ब्रह्मप्रमापदेन विवक्षितं तदा ब्•हममात्रवृत्तित्वं हि ब्रह्मेतरावृत्तित्वे सति तद्वृत्तित्वमिति स्यात् तथा च तद्वृत्तित्वमधिकम् । न च तदपि विवक्षितं तथापि(च) ब्रह्मतरावृत्तिधर्मप्रकारकज्ञानान्यचरमवृत्तिबाध्यत्वस्य पक्षे सत्वेन तदबाध्यत्वस्यासिद्धतयाऽऽश्रयासिद्धेः । निरुक्तपक्षतावच्छेदकशरीरप्रविष्ट-सप्रकारकाबाध्यत्वस्यैव तदवच्छेदकत्वसमर्थत्वे(न) पूर्वदलवैयर्थ्याच्च । किञ्चैवं मतीत (निष्ठा) घटादेरपक्षत्वप्रसङ्गः । तस्य ब्रह्मेतरावृत्तिधर्मप्रकारकान्यनिष्प्रकारकदण्डादिनिवतर्त्यत्वादिति चेन्न । ब्रह्मप्रमान्येनाबाध्यत्वेसतीत्यनेन ब्रह्मावृत्त्यप्रकारकान्यनिष्ठ(निष्ठा)विरोधिविषयत्वावच्छिन्न च या विरोधिविषयत्वावच्छिन्ना च या कारणता तन्निरूपितकार्यताश्रयनिवृत्त्यप्रतियोगित्वे सतीत्यस्य विवक्षितत्वात् । अत्र प्रपञ्चस्य विरोधिविषयकचरमवृत्तिबाध्यत्वेनाश्रयासिद्धिवारणाय ब्रह्मावृत्त्यप्रकारकान्यनिष्ठेति । उत्तरज्ञाननिवर्त्यपूर्वज्ञानादीनामीश्वरज्ञाननिवर्त्यघटादीनां च पक्षत्वसिद्धये विरोधिविषयत्वावच्छिन्नेति । शुक्तिरूप्यादिव्यावृत्तये निवृत्त्यप्रतियोगित्वे सतीति । ब्रह्मपदनञ्द्वयगर्भोक्तावच्चेदके गौरवं मन्वान आह— सप्रकारेणवेति ।। विरोधिविषयत्वावच्छिन्नसप्रकारणतानिरूपितकार्यताश्रयनिवृत्त्यप्रतियोगित्वे सतीत्यर्थः । अत्रापि  विशेषणप्रयोजनं पूर्ववदेव द्रष्टव्यम् । वाशब्दोऽत्र पक्षतावच्चेदकद्वयसूचकः । (असति) मिथ्यात्वस्याग्रेतननिरुक्त्यनुरोधेनासद्व्यावृत्तत्वाभ्यामंशतोबाधांशतः सिद्धसाधनयोरन्यतरवरणाया-सद्विलक्षणत्वे सतीति । ब्रह्मण्येवांशतो बाधवारणाय ब्रह्मान्यदिति । न च पक्षतावच्चेदकनिरुक्तिद्वयेऽपि असद्विलक्षणत्वे सतीति व्यर्थम् । असतः पक्षत्वस्यैवा सम्भवात् । अन्यथा तस्य सविशेषत्वापातेनासत्त्वव्याघातात् । सति च व्याघाते पक्षत्वशङ्काया एवानुदयात् । व्याघातावधित्वाछङ्कायाः । किञ्च ब्रह्मान्यदितिपदेनैवासतः पक्षत्वव्यावृत्तेर्न तस्य पक्षत्वप्रसक्तिः । ब्रह्मान्यत्वस्य तत्प्रतियोगिकान्योन्याभावाधिकरणत्वरूपत्वात् । असतश्च भावाभावाधिकरणत्वानभ्युपगमादिति वाच्यम् । असतो ब्रह्मप्रतियोगिकभेदानधिकरणत्वे ब्रह्माभेदप्रसङ्गात् । ब्रह्मान्यत्वस्य ब्रह्मप्रतियोगिकभेदसम्बन्धरूपत्वेन तदधिकरण(त्व)रूपत्वानभ्युपगमाच्च । असच्छशविषाणं ब्रह्मभिन्नमित्याबाधितविशिष्टप्रतीतिबलेनासतस्तत्प्रतियोगिकभेदेन सिद्धे सम्बन्धे विशिष्टधीनियामकत्वरूपसम्बन्धत्वस्य भेद एव कल्पनाच्च । अन्यता ध्वस्तो घटो ज्ञात इत्याद्यबाधितविशिष्टप्रतीतिबलेन ध्वस्तघटस्य ध्वंसज्ञानाभ्यां  (ध्वंसज्ञानरूपयोः) प्रतियोग्यनुयोगिभावविषयविषयिभावसम्बन्धयोरस्वीकारप्रसङ्गः । न चेष्टापत्तिः । ध्वस्तघटस्य ध्वंसप्रतियोगित्वाज्ञानविषयत्वयोरभावप्रसङ्गात् । अबाधितविशिष्टप्रतीत्यापि विशेष्यविशेषणसम्बन्धासिद्धौ भूतले घट इत्यादितथा  विधप्रतीत्या प्रवृत्तस्य प्रवृत्तिसंवादाभावप्रसङ्गात् । ध्वस्तो घटो ज्ञात इत्यादिप्रतीति विषयस्य ज्ञानस्य घटादिवद्विषयानुल्लेखित्वरूपनिर्विषयत्वापत्तेश्च । एतेनासतः पक्षत्वे सविशेेत्वापातेनासत्वव्याघातात् पक्षत्वशङ्कैव नोदेति, शङ्कायाः व्याघातावधित्वादिति निरस्तम् । वन्ध्यासुतो न वक्ता अचेतनत्वात् घटवदित्यनुमाने असतोऽपि वन्ध्यासुतस्य पक्षत्वदर्शनात् । न्यायदीपावल्ल्यामस्यैव सदनुमानत्वस्वीकाराच्च । किञ्च पक्षत्वं सिषाधयिषितसाध्यसन्देहविषयत्वं वा सिषाधयिषाविरहसहकृतसिध्यभावो वा । उभयथाप्यसतः पक्षत्वानपाय एव । उभयोरपि ध्वंसप्रतियोगित्वप्रागभावप्रतियोगित्वादिवत् धर्मिसत्वनिरपेक्षधर्मत्वात् । धर्मिसत्वे ध्वंसप्रागभाव योरेवायोगात् । धर्म्यसत्त्वे धर्मसत्त्वनियमस्य१(१. इति नियमस्येति पाठान्तरम्) धर्मिसत्त्वसापेक्षधर्ममात्रविषत्वात्२(२.रूपरसादिवत् बोध्यम्) । किञ्चासतः पक्षत्वे सविशेेषत्वापत्तिरिति कोऽर्थः ? किं तस्य धर्मसम्बन्धः स्यादिति ? किं वा घटादिवत् प्रामाणिकत्वं स्यादिति ? नाद्यः इष्टापादनात् । नहि सतोरेव सम्बन्ध इति नियमोऽस्ति । अन्यथा ध्वंसादिना घटादेः सम्बन्धाभावप्रसङ्गात् । या गजधर्मस्य सामान्यस्य(३.इदं तु नैयायिकरीत्या) ज्ञानस्य वा अतीताद्यर्तप्रत्यासत्तित्वाभावापत्तेश्च । न चाविशिष्टधीव्यावृत्तविशिष्टधीनियामकत्व-तद्विषयत्वरूपसम्बन्धत्वश्रयस्य द्विष्ठत्वनियमे मानमस्ति । शतशो व्यभिचारात् । चत्वराद्यनेकाधिकरणकैकाभावे घटपटाद्यनेकाभावाधिकरणे एकस्मिन् भूतलादौ सत्त्वाविशेषेऽपि अबाधितविशिष्टप्रतीत्यविशेषेऽपि च लाघवेन तादृशविशिष्टधीनियामकत्वरूपसम्बन्धत्वस्य तद्विषयत्वरूपसम्बन्धत्वस्य वा एकस्मिन्नभावे एकस्मिन्नधिकरणे कल्पनवत् तथाविधविशिष्टप्रतीतिगोचरयोर्भावाभावयोरेकैकत्वेऽपि लाघवेन भाव एव तस्य कल्पनवच्च सदसतोस्तथाविधविशिष्टप्रतीत्यविशेषेऽपि (सत्येव)तादृशसम्बन्धकल्पनं युक्तमित्यङ्गीकर्तव्यत्वाच्च । न द्वितीयः । असतोऽपि निषेध्यत्वेन ज्ञेयत्वादिना च प्रामाणिकत्वात् । न च सत्वेन सत्त्वरहितत्वेनापक्षत्वप्रसङ्गात् । न च वियदादेरपि व्यावहारिकसत्त्ववत्त्वेन नापक्षत्वप्रसङ्गः ।  लाघवेन पक्षत्वे व्यावहारिकपारमार्थिकसत्त्वादिसाधारणसत्त्वमात्रस्यैव तन्त्रत्वादिति वाच्यम् । प्रपञ्चः ब्रह्मव् सन्वा असन्वेति विप्रतिपत्तिदशायां वियदादौ सत्त्वस्यैवासिद्धेः । सत्त्वेन प्रतीतिमात्रस्य विशषादर्शनदशायां वियदादाविवासच्छशविषाणादावपि सत्त्वेन तस्येव तस्यापि प्रयोजकसत्त्वेन पक्षत्वानपायात् । वन्ध्यासुतो न वक्तेत्यादिपरोदाहृतानुमाने पक्षत्वेनाभिमतस्य वन्ध्यासुतादेरपि सत्त्वेन प्रामाणिकत्वानभ्युपगमाच्च । अत एव न तस्यासत्त्वं व्याहतम् । उक्त-सविशेेषत्वस्यासत्त्वाविरोधित्वादिति१(१.पक्षत्वविषयत्वप्रतियोगित्वादिमव्वस्यासत्वाविरोधित्वादित्यर्थः ।) 
अत्र ब्रह्मप्रमान्येन सप्रकारेण वा अबाध्यत्वे सतीत्यनेन बाधयोयतावच्चेदकावच्छिन्नभिन्नत्वस्य विवक्षितत्वात् असञ्जातबाधभ्रमविषयस्य ब्रह्मज्ञानाव्यवहितपूर्वकालीनभ्रमविषयस्य च न पक्षत्वप्रसक्तिः । तयोरागन्तुकदोषजन्यत्वरूपप्रातिभासिकत्वात्मकबाधयोग्यतावच्छेदकावच्छिन्नत्वेन तद्भिन्नत्वाभावात् । अतस्तदंशे न सिद्धसाधनमिति मन्तव्यम् । यद्यप्युभयत्र ब्रह्मासत्प्रातिभाकिान्य(त्व)स्यैव पक्षत्वमिति पर्यवसितम् । तथापि उक्तरीत्योपाधेरसङ्करात् पक्षतावच्चेदकद्वित्वानपाय एव । नह्युपधेयसङ्करमात्रेणोपाधिसाङ्कर्यमिति द्रष्टव्यम् । यद्यपि सिद्धान्ते शुक्तिरूप्यादेरसत्वात् असद्विलक्षणत्वे सतीति द्वितीयसत्यन्तेनैव प्रथमसत्यन्तप्रयो जनसम्पादनात् तस् वैयर्थ्यम् । तदभावे चोपधेयसङ्करवदुपाधिसाङ्कर्यस्यावर्जनीयतया पक्षतावच्छेदकद्वित्वज्ञापकवाशब्दोऽनर्थकः । तथापि सिद्धान्तेऽप्यनुभूयमानारोपस्थले स्मर्यमाणारोपस्थल इवारोप्यस्य रजतादेरसत्त्वाभावेन वैशिष्ट्यमात्रस्यासत्त्वेन च तस्य च ब्रह्मज्ञानान्येनाधिष्ठानान्यप्रकारेण च नेदं रजतमित्यादिज्ञानेन बाध्यतया व्यावर्त्यसत्त्वे प्रथमसत्यन्तमपि न व्यर्थम् । अन्यथा प्रथमसत्यन्ताभावे तदंशे प्रतिपन्नोपाधौ त्रैकालिकनिषेधप्रतियोगित्वरूपप्रथमसाध्यसत्त्वात् सिद्धसाधनत्वप्रसङ्ग इत्येके । वस्तुतस्तु साध्ये सर्वत्रेति प्रतिपन्नोपाधिविशेेषणात् सिद्धान्ते अनुभूयमानारोपविषयस्य वैशिष्ट्यस्यैवासत्त्वेन तस्यैवात्यन्ताभावप्रतियोगित्वेन रजताद्यंशे त्रैकालिकनिषेधप्रतियोगित्वस्यैवाभावेन तदंशमादाय न सिद्धसाधनशङ्कावकाशः । किञ्चासद्विलक्षणप्रातिभासिकानिर्वचनीयरजताद्यभ्युपगन्तृमते२ (२.मतेनेति पाठान्तरम्) तदंश एव सिद्धसाधनतावारणाय प्रथमसत्यन्तमिति । (एवञ्च) एतच्च प्रमेयो घट इति वदुपरक्तबुद्धेरुद्देरुद्देश्यत्वादुपरञ्जकमेवेदं१(१.उपरञ्जकमेव विशेेषणमिति पाठान्तरम्) विशेषणम् । पक्षे उपरञ्जकस्यापि विशेषणस्य दानात् । परमते तु व्यावर्तकमेव । एकस्य प्रथमसत्यन्तरूप विशेेणप्रयोजनस्याभावेऽप्युक्तरीत्योभयसिद्धप्रयोजनसत्त्वात्तदवैयर्थ्यमिति द्रष्टव्यम् । ननु तथापि प्रथमसत्यन्तं व्यर्थम् । सिद्धसाधनं हि प्रपञ्चसत्यत्ववादिनोद्भाव्यम् । नहि तन्मते ऽनिर्वचनीयं रजतं प्रसिद्धं येन तदंशे तदुद्भाव्यं स्यात् । न च प्रपञ्चमिथ्यात्ववादिना तदुद्भावनं कर्तुं शक्यम् । सर्वेणापि स्वसिद्धस्यैव विप्रतिपत्तौ परं प्रति सादनादिति चेन्न । ग्रन्थस्य तत्त्वनिर्णिनीषुकथात्वेन तत्र गुरुशिष्टकथारूपे यदानिर्वचनीयरजतादौ मिथ्यात्वं निश्चितवन्तं शिष्यं प्रति गुरुणा ब्रह्मप्रमान्येन सप्रकारेणवेत्यादिपक्षविशेषणमदत्वा असद्विलक्षणं ब्रह्मान्यदित्येव पक्षं निर्दिश्य मिथ्यात्वं साध्यते तदा तदंशे शिष्टोद्भावनीयसिद्धसाधनवारकत्वेन तस्यावैयर्थ्योपपत्तिरिति  सम्प्रदायः । केचित्तु परार्थानुमान इव स्वार्थानुमानेऽपि अंशे सिद्धिरनुमितिप्रतिबन्धिकेति तत्स्थलव्यावृवपक्षतावच्छेदकधर्मविशिष्टस्यैव पक्षस्य ज्ञानमनुमित्यङ्गमिति स्फोरणायोभयत्रापि पक्षतावच्छेदके प्रथमसत्यन्तमुपावमित्याहुः । ननु किं पक्षतावच्छेदकसाध्यसामानाधिकरण्यमात्र मनुमिति२(२.अनुमितौ विषय इति पाठान्तरम्) (उहुपि.पु.पाठ) विषयः । तदवच्छेदकावच्छिन्नसाध्यसामानाधिकरण्यं वा ? आद्ये नांशतः सिद्धसाधनं किन्तु सिद्धसाधनमेव । अंशतः सिद्धरेव सिद्धित्वात् । अंशतो बाधस्यादोेत्वापत्तिश्च । (साध्यसिद्धेः सम्भवात्   अंशतोबाधस्य दूषकताप्रयोजकत्वं नास्तीति भावः)अबाधादेव साध्यसिद्धेरप्रयोजकत्वात् । द्वितीयेत्वंशतः सिद्धसाधनं दोष एव न । सामान्यधर्मावच्छिन्नसिद्धेरजातत्वात् तद्धर्मावच्छिन्नसिद्धौ(विषयसप्तमीदं) तद्धर्मावच्छिन्नसिद्धिविरहरूपपक्षत्वाविरोधात् । एवमंशतो बाधोऽपि न दूषणम् । सामान्यधर्मावच्छेदेन साध्याभावानवधारणात् । न च सामान्यधर्मावच्छेदेन जातायामनुमितौ तदंशे भ्रमत्वं स्यादिति वाच्यम् । इष्टापादनात् । प्रपञ्च एव वच्छेदकनानात्वस्थले तद्दोषत्वसम्भवात् । प्रकृते च तदैक्यादितिचेदुच्यते । द्वयी ह्यनुमितिः । एका पक्षतावच्छेदक (साध्य) सामानाधिकरण्यगोचरा । अपरा तदवच्छिन्नसाध्यगोचरा । येन रूपेण पक्षे हेतुज्ञानं तेन रूपेण हेतोः पक्षे साध्यसिद्धेः । हेतुज्ञानं च क्वचित् पक्षतावच्चेदक सामानाधिकरण्येन क्वचित्पक्षतावच्चेदकावच्छेदेनेति । तत्रोभयत्राप्य•तः सिद्धसाधनं दोष एव । अनुमितिविषयीभूधर्मसमानाधिकरणसाद्यतावच्छेदकवच्छिन्नसाध्यसिद्धिविरहरूपपीताविघटकत्वात् । न च पृथिवी इतरभिन्नेत्यत्र घटादौ तत्वेनेतरभेदसिद्धावपि पृथिवीत्वावच्छेदेनोद्देश्यायाः इतरभेदप्रतीतेरसिद्धिवत् । प्रातिभासिकस्य तत्वेन मिथ्यात्वप्रतीतेः सिद्धावपि ब्रह्मान्यत्वावच्छेदेनोद्देश्यायाः मिथ्यात्वप्रतीतेस्तदंशेऽप्यभावान्नांशे सिद्धसाधनमिति वाच्यम् । घटादेः (प्रातिभासिकस्य च) निश्चिताध्यकत्वेन सन्देहसिषाधयिषयोरभावेन ब्रह्मान्यत्वपृथिवीत्वयोरतिप्रसक्ततया पक्षतावच्चेदकत्वायोगेन तद्व्यवच्चेदनार्थं ब्रह्मप्रमान्येनेत्यादि सत्यन्त(दलो)द्वयोपादानात् । न चैवं पृथिवीतरभिन्नेत्यादावपि पृथिवीत्वं न पक्षतावच्ेदकं स्यात् । किन्तु घटाद्यन्यपृथिवीत्वमेव तत् स्यादिति वाच्यम् । इष्टापादनात् । अत एव पक्षतावच्छेदकैक्येऽपि अंशतः सिद्धसाधनं दोष इति हृदि निधाय मणिकृता व्यातिरेकि•युक्तम् । ‘यद्वा पृथिवीत्वेन रूपेण(यावानेव) विप्रतिपत्तिविषयः तावत एव पक्षतेति ।’ 
न च घटादौ घटत्वादिना सतरभेदनिश्चयेऽपि पृथिवीत्वेन तत्सन्देहसिषाधयिषे स्यातामिति वाच्यम् । विशेषाकारेण साध्यनिश्चये सति सामान्याकारेण तत्सन्देहस्य तद्विशेषेतरविषयत्वनियमात् । अन्यथैतत्पर्वतत्वेन वह्निमत्तया निश्चितेऽपि पर्वतत्वेन तत्सन्देहापत्त्या(तत्वसन्देहापत्त्या) तत्र वह्न्यर्थिनो निष्कम्पप्रवृत्तिर्न स्यात् । सिषाधयिषा हि साद्यगोचरनिश्चयेच्छा । नहि तन्निश्चये सति तदिच्छा भवितुमर्हति । सिद्धे इच्छाविरहस्य सर्वानुभवसिद्धत्वात् । नच विशेषाकारेण साध्यनिश्चयेऽपि रूपान्तरेण तन्निश्चयाभावात् सिषाधयिषा  युक्तेति वाच्यम् । तथासत्यभेदानुमानस्य(१.अयमेतदभिन्नः एतत्त्वादित्यभेदा-नुमानस्येत्यर्थः)चीत्कारेण करित्वानुमानस्य वाऽनुदयप्रसङ्गात् । नहि तत्रानुमितौ रूपान्तरं भासते । न च तत्रानुमितिरेव सिषाधयिषाविषयः । सा च पूर्वमसिद्धैवेति वाच्यम् । निष्कम्पप्रवृत्त्यादिलक्षणव्यवहारस्य प्रत्यक्षिकनिश्चयेनैवोपपत्त्या तदनुमितेरेनुद्देश्यत्वात् । नह्यनुमित्यपि स्वसमानविषयकप्रात्यक्षिकनिश्चयादधिकं फलं सम्पाद्यते येन तत्कृतविशेषसद्भावेन (तद्विशेषसद्भावेन) तत्रानुमितीच्छारूपसिषाधयिषा स्यात् । उद्द•यप्रतीतिसिद्ध्यसिद्ध्योरेव सिद्धसाधनतदभावौ प्रति तन्त्रातया तत्र पक्षतावच्चेदकनानात्वस्य वा तदैक्यस्य वा अतन्त्रत्वात् । अन्यथा तदुक्तो परिभाषामात्रत्वप्रसङ्गात् । किञ्च यथा गौरवेणानुमानातिरिक्तसाधनकबाधक-मानाभावसहितसिद्धिविरहो न पक्षपदप्रवृत्तिनिमित्तम् तथा सिषाधयिषाविरहविशिष्टसिद्धिविरहो न तत्पदप्रवृत्तिनिमित्तम् । नहि सिद्धिदशायां सिद्ध्यन्तरेच्छया अनुमितिः प्रमाणसिद्धा येन तद्विरहोऽपि प्रमाणवद्गौरवस्यापि न्याय्यत्वादितिन्यायेन पक्षपदप्रवृत्तिनिमित्तशरीरे प्रवेश्यः स्यात् । एतेन विशेषाकारेण साध्यवत्तया निश्चितो (विशेषाकारेण साध्यनिश्चये सति) सामान्याकारेण तत्साध्यगोचरसंशयस्यानुभवबाधितत्वेन तत्र संशयघटितपक्षताविरहेऽपि सामान्याकारेण तत्साध्यगोचरसिद्धीच्छासम्भवेन सिषाधयिषाघटितपक्षतायाः अवैकल्यात् अंशतः साध्यसिद्धावपि (सिद्धावपीति पाठः) तया न सिषाधयिषाघटितपक्षताविघटनम् । अथ एवायं एतदभिन्नः एतत्वादित्यभेदानुमानप्रवृत्तिः । प्रत्यक्षपरिकलितेऽपि करिणि चीत्कारेण करित्वानुमानस्य च  दृष्टान्तत्वे (दृष्टत्वात्) लाघवेन निश्चितसाध्यकत्वस्यैव तन्त्रत्वेन गौरवेण पक्षभिन्नत्वस्यातन्त्रतया उक्ताभेदानुमाने पक्षस्यैव सपीत्वोपपत्तिः । नचैवमंशतः सिद्धसादनस्यादोेत्वप्रसङ्गः) पक्षतावच्छेदकनानात्वस्थले तस्य दोषत्वोपपत्तेरिति निरस्तम् । निश्चिते साध्यसन्देहवत् सिषाधयिषाया अप्ययोगस्योक्तत्वात् । अंशतो बाधस्तु द्वितीयायामेवानुमितौ दूषणम् । साध्याभाववति गृह्यमाणे धर्मे साध्यसामानाधिकरण्यावच्छेदकत्वाग्रहात् । अनतिप्रसक्ततया ज्ञायमान एव तत्रावच्चेदकत्वपरिच्चेदादिति नैयायिकमतरीत्यैव मभिधानादिति । प्रतिपान्नोपाधाविति । असद्व्यावर्तनायेदम् । प्रागभावादिप्रतियोगित्वमादायांशतः सिद्धसादनवारणायाह त्रैकालिकेति । ननु विवरण आपणादिस्थपारमार्थिकरजतस्यैव स्वरूपेण शुक्त्यादिरूपप्रतिपन्नोपाधिनिष्ठात्यन्ताभावप्रतयोगित्वस्योक्तत्वात् तद्वदेव प्रपञ्चस्य प्रतिपन्नोपाधिनिष्ठत्रैकालिकनिषेधप्रतियोगित्वस्य सत्त्वाच्च सिद्धसाधनमिति चेन्न । सर्वत्र प्रतिपन्नोपाधौप्रतिपत्तिविषयीभूतसकलसम्बन्धेन स्वरूपेण त्रैकालिकनिषेधप्रतियोगित्वस्य केवलान्वय्यत्यन्ताभावप्रतियोगित्वस्य वा विवक्षितत्वात् । नचैवं विवीणे सिद्धसाधनमर्थान्तरं वा सत्यत्ववादिनोद्भवयितुं शक्यम् । तेन केवलान्वय्यत्यन्ताभावप्रतियोगिनः तदप्रतियोगिनश्च स्वदेशकालयोः प्रतिपत्तिविषयीभूतसकलसम्बन्धेन स्वरूपेण सत्वस्यैवाङ्गीकारात् । न चैवं प्रतिपन्नोपाधाविति व्यर्थम् । सर्वत्रेत्यनेनैव तल्लाभादिति वाच्यम् । प्रतिपन्नोपाधावित्यनेनैव  तथ•त्वस्य (तथार्थस्य) विवक्षितत्वादिति भावः । ननु स्वरूपेणैवंविधनिषेधप्रतियोगित्वे प्रपञ्चस्यात्यन्तासत्त्वमेव स्यात् । नहि शाविषाणादेरेवंविधनिषेधप्रतियोगित्वादन्यत् निस्स्वरूपत्वरूपमसत्वमन्विष्यमाणमुपलभ्यत इत्यस्वरसादाह पारमार्थिकत्वाकरेणेति । पारमार्थिकत्वाकारेण प्रतिपत्तिविषयीभूतसकल सम्बन्धे सर्वार्थनिष्ठत्रैकालिकनिषेधप्रतियोगि न वेत्यर्थः । अत्र पूर्वत्र च प्रतिपत्तौ विधिकोटिप्रसिद्धिः शुक्तिरूप्यादौ द्रष्टव्या । अत्र पूर्वत्र च प्रतिपत्तौ विधिकोटिप्रसिद्धिः शुक्तिरूप्यादौ द्रष्टव्या । तत्र तत्रोत्तरत्र विवक्षितस्थलेऽपि विप्रतिपत्त्यदर्शनात् ग्रन्थन्यूनताम•ङ्क्योक्तप्रकारमन्यत्राप्यतिदिशति एवमिति । अपसिद्धान्तमाशङ्क्याह इदञ्चेति । न तु वस्तुतो विचाराङ्गत्वादित्यर्थः । ननु तार्किकैर्विचाराङ्गत्वेनाङ्गीकृताया विप्रतिपत्तेर्विचारानङ्गत्वोक्तिरयुक्तेत्याशङ्क्य तत्पक्षेऽपि तत्साध्यप्रयोजनस्ेय अन्यतोऽपि सम्भवेन तस्या न विचाराङ्गत्वमित्याह तत्पीऽपीति ।   ननु वाक्यत्वाविशेेषे किं विनिगमकमित्यत आह— निग्रहानर्हेणेति ।। उक्तकुसृष्टियुक्तस्येति । बहुनियमवतोऽनेकविशेेणवत इत्यर्थः । ननु पक्षपरिग्रहैकफलकत्वमसिद्धम् । साध्योपस्थित्यर्थमपि  तत्सम्भवादित्याशङ्क्याह न चेति ।। साध्योपस्थित्यर्थमिति ।। पक्षपरिग्रहजनित साध्योपस्थितेः समयबन्धादिना व्यवहितत्वादिति भावः । पक्षत्वेति । सन्दिग्धसाध्यवत एव पक्षत्वादिति भावः । अतिप्रसङ्गेनेति । विशेषदर्शनानिवर्त्यतयानुमित्यनन्तरमपि पक्षत्वापादकत्वेनेत्यर्थः । ननु सिद्धिविरहसहितः सन्देहः पक्षताप्रयोजकोऽ(पादकोऽस्तु पाठान्तरम्) स्त्वित्यत आह— विप्रतिपत्तीति । पूर्वं संशयस्य पक्षत्वप्रयोजकत्वमभ्युपेत्य तस्य विप्रतिपत्तिवाय प्रयोज्यत्वं दूषितम् ।  इदानी तु संशयस्य पक्षत्वप्रयोजकत्वमेव नेत्याह- संशयं विनापीति ।। एतच्चोपलक्षणम् । समयबन्दादिव्यवहितस्य संशयस्य तदघयकत्वाच्चेत्यपि बोध्यम् । साधकप्रमाणेति ।। अत्र साधकप्रमाणं भावव्युत्पत्त्या सिद्धिरेव । न तु करणव्युत्पत्त्या भावव्युत्पविसहितया सिद्धितत्करणान्यान्ये, गौरवात् । न चानुमानातिरिक्त-प्रमाणकालेऽनुमित्यदर्शनात् गौरवं प्रामाणिकम् । तावतानुमितिविरहसहकृता-नुमानातिरिक्तप्रमाणाभावस्यापि कारणत्वप्राप्तेः । न चोभयेः काणरत्वाविशेेेषात् सिध्यभावस्यैव पक्षतात्वे किं विनिगमकमिति वाच्यम् । लाघवेन सिद्यसावस्यैव  पक्षपदप्रवृत्तिनिमित्तत्वादिति भावः । 
विमतमिति ।। मिथ्यात्वतदभावकोटिकसंशयविषय इत्यर्थः । यद्यप्युक्तरीत्या तादृासंशय  एवासम्भवी । तथापि तार्किकरीत्या तादृासंशयमभिप्रेत्य एवं पक्षनिर्देशः कृत इति द्रष्टव्यम् । केचित्तु ययोर्वादिप्रतिवादिनोः पक्षे स्वसिषाधयिषितसाध्यनिश्चयो नास्ति कथायां कक्ष्याचालनसामर्थ्यमस्ति तयोः स्वारसिकतादृासंशयो न सम्भवतीति तन्मात्रकर्तृककथाविशेेषे तथापक्षनिर्देशोऽत्राभिमतः । पक्षतावच्चेदकत्वयोग्यधर्मान्तरसम्भवेऽपि१(१.धर्म्यन्तरेति पा.) विमतिविषयत्वेन पक्षनिर्देर्शोबाधसिद्धसादनादिप्रतिज्ञादोषाणामुद्भावनानर्हत्वज्ञापनायेत्य•हुः । अन्येतु स्वारसिकसंशयस्योक्तरीत्या असम्भवेऽपि आहार्यतादृासंशयस्य सुलभत्वात् तादृशसंशयत्वस्यैव२(२.स•यस्यैवेति पा.) पक्षतावच्चेदकत्वमभिप्रेत्य तथात्र पक्षनिर्देशः कृत इति वदन्ति । 
परिच्छिन्नत्वादित्यनन्तरं वेति शेषः । तेन नाधिक्यदोषशङ्केति ध्येयम् । इत्यानन्दबोधोक्तेरित्युक्त्या नानुक्तोपालम्भ इति सूचयति । एतवन्तुनिष्ठेति ।। प्रतिपत्तिविषयीभूतसकलसम्बन्धेनैतवन्तुनिष्ठेत्यर्थः । अत्यन्तपदमभावान्तरप्रतियोगित्वमादाय सिद्धसाधनादिवारणाय । अंशित्वादिति । द्रव्यारब्धद्रव्यत्वादित्यर्थः । ननु पक्षतावच्छेदकस्य तादृाविमतेर्ब्रह्मासत्प्रातिभासिकसाधारण्येऽपि सम्भवात् तादृशविमतिविषयत्वमतिप्रसक्तं न पक्षतावच्चेदकत्वेन निर्देशार्हम् । किञ्चधर्मितावच्चेदकमगृहीत्वा तादृाविमतिविषयत्वमेव दुर्ग्रहमिति तद्ग्रहणस्यावश्यकत्वे प्रथमोपस्थित्वेन तदेव सर्वत्र पक्षतावच्छेदकत्वेन निर्देशार्हम् । न विमतिविषयत्वमिति शङ्कते यद्यपीति । तथापीति ।। ननु विषमोऽयं दृष्टान्तः । नहि विमतिविषयत्वग्रहे धर्मितावच्छेदकोपस्थितिवत् कार्यत्वग्रहे सावयवत्वोपस्थितिर्नियमेनापेक्षिता । निरवयवेऽपि गुणकर्मादौ तदुपस्थितिं विनापि कार्यत्वस्य ग्रहादिति चेन्न । अन्योपस्थित्यधीनोपस्थिति उपयोगोऽस्तीत्येतावन्मात्रे तस्य दृष्टान्तत्वेनोपादानादिति भावः । नन्वतिप्रसक्तस्य विमतिविषयत्वस्य न पक्षतावच्चेदकत्वं युक्तम् । बाधानवतारदशायां कथायां तताविधानुमानेनानुमिति सम्भवेऽपि तस्या बाधितांशे भ्रमत्वापत्तेः । नहि तत्वनिर्णिनीषुकथारूपे ग्रन्थव्युत्पाद्यस्य शिष्यस्य भ्रमापादनमुचितमित्याशङ्कां वारयितुमाह— स्वनियामकनियतयेति ।। धर्मितावच्चेदकतयोपस्थितो३(३.उपस्थिताविति पाठः)यो धर्मः स्वनियामकः तन्नियतया तदुपस्थितिकृतानतिप्रसक्तविषयताकयेत्यर्थः । नन्वेवं विमतेरनतिप्रसक्तविषयत्वसम्भवेऽपि न तस्याः पक्षतावच्चेदकत्वेनोपादानं युक्तम् । किन्तूपस्थितिलाघवात् आवश्यकत्वाच्च तद्विषयतावच्छेदकं ब्रह्मप्रमान्येत्यादिना निरुक्तरूपमेव पक्षतावच्छेदकत्वेन स्वीकर्तुमुचितमित्यत आह— लघ्व्येति ।। जात्यादिवदखण्डत्वेन लघुशरीरयेत्यर्थः । न च उपस्थिति प्रयुक्तलाघवासम्भव एव शरीरलाघवमादरणीयम् । तत्सम्भवे तु तदेवादरणीयमिति वाच्यम् । ब्रह्मप्रमान्येन वा सप्रकारेण वा अबाध्यत्वे सति असद्विलक्षणत्वे सति ब्रह्मान्यत्वस्य ब्रह्मासत्प्रातिभासिकान्यानीति प्रतीतिविशेेयत्वस्य ब्रह्मासत्प्रातिभासिकाप्रतियोगिकाभाव-प्रतियोगित्वादेश्च समनियतस्यानेकस्यापि सामग्रीविशेेमहिम्ना युगपदुपस्थितिसम्भवात्, तदसम्भवेऽपि प्रथममस्यैवोपस्थितिरिति नियमे प्रमाणभावेन सामग्रीवशादुक्तधर्माणां कदाचित्तत्रैवान्यथाप्युपस्थिति सम्भवात् विनिगमनाविरहेण एकदोपस्थित(तानां)धर्माणामस्यैव पक्षतावच्चेदकत्वं नान्यस्येत्यत्र शरीरलाघवादिप्रयोजकस्याभावे वैपरीत्येनापि विशेेणविशेष्यभावसम्भवाच्च । तादृशस्यानेकस्य पक्षतावच्चेदकत्वानयणे गौरवादुक्तानेकधर्मनियतविषयताकाया उक्तरीत्या लघुशरीराया एकस्या एव विमतेः पक्षतावच्चेदकत्वाश्रयणे लाघवम् । नचैवमुपस्थितिलाघवानादरप्रसङ्गः । यत्रैकस्यैव नियमेन यदुपस्थितिप्रयोजकोपस्थितिविषयत्वं तत्र तदादरसम्भवादिति भावः । विप्रतिपत्तिद्वैविध्येन व्यवस्थितविकल्पमभिप्रेत्याह— यद्वेति ।। अनुगतेति । यद्यपि विमतित्वेनानुगमेऽति प्रसङ्गः । मिथ्यात्वतदभावकोटिकविप्रतिपत्तित्वेनानुगम्म्रपि विाष•दर्शनदशायां बह्मादावपि तथाविधविप्रतिपत्तिसम्भवेनातिप्रसङ्गतादवस्थ्यम् । विशेषदर्शनदशायामपि आहार्यसन्देहमादाय तद्दोषतादवस्थ्यम् । तथापि ब्रह्मासत्प्रतिभासिकविषयकान्यमिथ्यात्वतदभावकोटिकविमतित्वेन स्वरूपसतानुगमो द्रष्टव्यः । विमतेर्विशेषणतयैव पक्षतावच्चेदकत्वमभप्रेत्य शङ्कते यद्यपीति । प्रसिद्धधूमाद्यनुमाने अनुमितिकाले सत एव धूमवत्पर्वतत्वादेः पक्षतावच्चेदकत्वदर्शनादिति भावः । सैवेति ।। यद्यप्यनुगतानतिप्रसक्तोपलक्ष्यतावच्चेदकाभावेन तस्या उपलक्षणत्वायोगः । भावे वा तस्यैव पक्षतावच्चेदकत्वमस्तु, आवश्यकत्वात् । तथापि न तस्या उपलक्षणत्वायोगः । तत्रैवह्युपलक्ष्यतावच्छेदकापेक्षा यत्र प्रत्याय्यव्यावृत्तिन्यूनाधिकवृत्त्युपलक्षणम् । यथा काकवन्तो देवदत्तगृहा इत्यत्र । नचैवं प्रकृते, उपलक्षणभूताया विमतेर्विषयतासम्बन्धेन प्रत्याय्यव्यावृत्ति न्यूनाधिकदेशावृत्तित्वात् । न चातीतत्वात् कथं तयेदानी व्यावृत्तिधीरिति वाच्यम् । व्यावर्तकधर्मज्ञानस्यैव व्यावृत्तिधीहेतुत्वात् । कुरूणां क्षेत्रं गुरूणां टीकेत्यत्र तज्ज्ञानस्य व्यावृत्तिधीहेतुत्वदर्शनादिति भावः । तुष्यतु दुर्जन इति न्यायेनाह तज्ज्ञानं वेति । वाशब्दोऽयमनास्थायाम् । न चैवं विमतत्वेन ज्ञातमिति पक्षनिदे•प्रसङ्गः, अत्रेष्टापादनादिति भावः । अत एवेति । यत एवोक्तरीत्या एवंविधस्थले शरीरलाघवमादरणीयं तत एवेत्यर्थः । एतच्च विमतेरुपलणत्वेन पक्षतावच्चेदकत्वपक्षमभिप्रेत्येति द्रष्टव्यम् । स्वोक्तप्रकारनिर्वाहाय प्रकारान्तरमुपन्यस्य दूषयति न तु वियदादीति ।। अवच्छदेदकाभाव इति । तत्स्वीकारेत्वस्मदुक्तपक्ष एव प्रवेश इति भावः । पक्षतुल्य इति । प्रतिज्ञां प्रत्यविषयत्वे सति व्याप्तिविशिष्टपक्षधर्मताज्ञानजन्यानुमिति विशेेयत्वयोग्य इत्यर्थः । पक्षतुल्यत्वाभिमते तदज्ञाने हेत्वज्ञानादेव न व्यभिचारज्ञानविषय इति भावः । पक्षादन्यत्रेति ।। तथा च पक्षताघटकान्यव्यभिचारज्ञानविषयत्वेनैव प्रतिबन्धकत्वं लाघवात् । पक्षसमव्यभिचारसंशयश्चेत्तदुक्तरीत्या पक्षताघटकान्य एवेति भावः । ननु पक्षसमस्यापि पक्षत्वमेव पक्षताश्रयत्वात् । प्रतिज्ञां प्रत्यविषयत्वमात्रेण तत्र पक्षसमत्वव्यवहारः । तथा च तत्संशयोपलक्षिताघयकत्वादप्रतिबन्धक एवेत्यत आह— प्रतिज्ञां प्रतीति ।। घटादिसाधारणविप्रतिपत्तौ सत्यां तत्साधारणपक्षत्वे च सति विप्रतिपत्त्येकदेशप्रतिज्ञायाः समग्रविप्रतिपत्तिजन्यसंशयनिवर्तकनिश्चयाप्रयोजकत्वेनायुक्तत्वादित्यर्थः । यद्यप्येतन्मते विप्रतिपत्तिरपि प्रत्येकमेव, सादारणधर्मस्य निर्वक्तुमशक्यत्वादिति वक्तुं शक्त्यम् । तथापि ब्रह्मासत्प्रातिभासिक२(२.त्रितयाविषयकत्वेति पा.)व्यावृत्तविषयकत्वरूपसाधारणधर्मस्य निरुक्तत्वात् प्रत्येकविप्रतिपत्तिकल्पने गौरवमिति भावः । ननूक्तरीत्या लघुत्वेन विमतेरेव पक्षतावच्चेदकत्े आवश्यकत्वात् सैव (विप्रतिपत्ति) धर्मितावच्छेदिकास्तु । नतु ब्रह्मप्रमान्येनेत्यादिनिरुक्तगुरुधर्मस्तदवच्छेदक इत्यत आह— विप्रतिपत्तौ त्विति ।। अत्र  विमतिशब्देन विप्रतिपविवाक्यस्य ग्रहणे आत्माश्रयः । तज्जन्यसंशयग्रहणे त्वन्योन्याश्रय इति बोध्यम् ।एतत्पटात्यन्ताभाव इति । एतत्पटाधिकरणताप्रयोजकसम्बन्धावच्छिन्न-प्रतियोगिताकात्यन्ताभाव इत्यर्थः । अतो न सम्बन्धान्तरवच्छिन्नात्यन्ताभावमादायांशतः सिद्दसाधननमिति बोध्यम् । एतत्तन्त्ववृत्तिप्रागभावे व्यभिचारवारणायाह— एतत्पटेति ।। अंशतः सिद्धसाधनार्थान्तरयोर्वारणायाहाव्याप्यवृत्तित्वेति  । स्वसमानाधिकारणेति । अधिकरणता-नियामकसम्बन्धेन स्वसमानाधिकरणात्यन्ताभावप्रतियोगीत्यर्थः । अनात्मेति । यद्यप्यवृत्तिगगनादावात्मवदधिकरणाप्रसिद्देर्व्यभिचार एव । तताप्यत्रेदानीमाकाश इति प्रतीत्याप्यधिकरणप्रतीतेर्न तथेति बोध्यम् । ननु सत्यत्ववादिनाप्यस्य संयोगादावभ्युपगमा-न्नैतन्मिथ्यात्वारीरमित्यत आह— अत्र चेति ।। अव्याप्यवृत्तित्वानधिकरणत्वेन ज्ञातेऽन्यत्र अविद्यमाने स्वसमानाधिकरणात्यन्ताभाव-प्रतियोगित्वेसिध्यति सति सैव सर्वावच्छेदकावच्छ्न्निात्यन्ताभावप्रतियोगित्वलक्षणमिथ्यात्वसिद्धिरित्यर्थः । विमतमित्यस्यानन्तरं स्ववृविनियामकसम्बन्धारोप्यकाभावप्रतियोगीति शेषः । तेन व्यधिकरणसम्बन्धमादाय नार्थान्तरमिति बेध्यम् । अंशतः सिद्धसाधनवारणायाह नित्यद्रव्यान्यदिति । न तु दृष्टान्तबहिर्भावाय । दृष्टान्तत्वप्रयोजकनिश्चितसाध्यसाधनवत्त्वेन पक्षस्यापि दृष्टान्तत्वाविरोधात् । अत एवायमेतदभिन्नः एतत्त्वादेतद्वदित्यभेदानुमाने पक्षस्यैव सपीत्वमिति बोध्यम् । केवलान्वयीति ।। सर्वावच्छेदकावच्छिन्नात्यन्ताभावमात्रप्रतियोगीत्यर्थः । अतो नाव्याप्यवृत्त्यंशे सिद्धसाधनम् ।। अत एवेति ।। नित्यद्रव्यत्वेन न साध्यसत्त्वादेवेत्यर्थः । ननु परमते सर्वावच्चेदकावच्छिन्नात्यन्ताभावमात्रप्रतियोगित्वं परमार्थसन्त्यिद्रव्येऽपीति नैतावता मिथ्यात्वसिद्धिरत आह— मिथ्यात्वसिद्धिस्त्विति । वृत्तिमतः तद्वृत्त्यवच्छिन्नात्यन्ताभावस्य सर्वावच्छेदकावच्छिन्नत्वसिद्धिरेव मिथ्यात्वसिद्धिरित्यर्थः । आत्मधर्मिताको भेद इत्येवोक्ते ब्रह्मप्रतियोगिकजीवनिष्ठभेदस्यापि पक्षत्वेऽशतोबाधः स्यात् । अत उक्तमात्मत्वावच्छिधर्मिताक इति । द्रव्यत्वावच्छिन्नात्मप्रतियोगिकभेदे व्यभिचारवारणायाह— मात्रेति ।। 
मिथ्यात्वं च यद्यपीति ।। ननु मिथ्यैव विश्वमिति विश्वमिथ्यात्वं प्रतिज्ञाय तदनन्तरं विप्रतिपत्तिवाक्ये द्वेधाविधिकोटिप्रदर्शनात् प्रतिमावाक्ये विमतं मिथ्येति मिथ्यात्वानुमाने च विवक्षितं मिथ्यात्वमुक्तप्रायमिति तज्जिज्ञासाविरहान्मिथ्यात्वं च यद्यपीत्यादिना विवक्षितमिथ्यात्वनिरूपणोद्यमो न सम्भवतीति चेत् । उच्यते । विप्रतिपत्तिवाक्ये विधिकाटिपर्यवसितमिथ्यात्वनिरुक्तेः मिथ्यात्वान्तररोपलक्षणार्थत्वेन तज्जिज्ञासासम्भावात् स्वाभिमतमिथ्यात्वान्तराणि वक्तुं स्वानभिमतनिराकरणोद्यमोऽयं सम्भवति । अत एव विप्रतिपत्तौ द्वेदाविधिकोटिप्रदर्शनमिति ध्येयम् । अप्रसिद्धेरिति परमत इति शेेषः । भावाभावाभ्यामिति । निर्धर्मकत्वमस्ति नवा । यद्यस्ति तदा निर्धर्मकत्वमपि धर्म एवेति निर्धर्मकत्वं व्याहतम् । नेतिपक्षे द्वौ निषेधौ प्रस्तुतमर्थं गमयत इति न्यायेन सधर्मकत्वे सति पुनरपि निर्धर्मकत्वं व्याहतम् । एवं साध्येऽप्यूहनीयम् । यद्वा द्वौ निषेधाविति न्यायेन साध्यं सत्त्वाधिकरणत्वं पर्यवसन्नम् । तथा च हेतुभावसाध्यभावाभ्यां साध्याभावहेत्वभावाभ्यां साध्यहेत्वोर्व्याघातेन विरोधेनेत्यर्थः । सत्त्वप्रकारकेति । सत्त्वनिष्ठप्रमीय (प्रमा...?)प्रकारत्वनिरूपितविशेष्यत्वानाश्रयत्वमित्यर्थः । तेन  सदिदं रजतं नेति प्रमितौ शुक्तिरूप्यादेरपि विषयत्वेन तत्रोक्तवृत्त्यविषयत्वस्याभाव इति शङ्कानिरस्ता । आवश्यकत्वादिति ।। सदिदं रजतमिति शुक्तिरजतज्ञानस्य प्रमात्वाभावस्थापनार्थं सत्त्वाभावस्या१(१.सत्वाभावस्यावश्यवाच्यत्वादित्यर्थः इपि पा.)वश्यकत्वादित्यर्थः ।। इदमुपलक्षणम् । सत्ताजातेर्ब्रह्मण्यभावेन तत् प्रकारकप्रमाया अभावात् तत्रातिप्रसङ्गेन नैतन्मित्यात्वमिति द्रष्टव्यम् । उक्तरीत्येति ।। अनुव्यवसायादिविषयत्वादिनेत्यर्थः । निरुच्यमानेति बाध्यत्वरूपेत्यर्थः । ब्रह्मणीति ।। ज्ञानमात्र एव चितः स्फुरणादिति भावः । अभावप्रतियोगित्वेन बाधकज्ञानविषयत्वं कदाचित् ब्रह्मणोऽपीति आत आह— नास्तिनासीन्नभविष्यतीति ।। त्रैकालिकसम्बन्धावच्छिन्नात्यन्ताभावप्रतियोगित्वेन तद्विषयत्वमित्यर्थः । न च तादृशाभावप्रतियोगित्वमेव मिथ्यात्वमस्त्विति वाच्यम् । अभावप्रतियोगिकत्वस्य प्रकारकत्वालीसम्बन्धेन ज्ञानविशेषणतया प्रतियोग्यविशेषणत्वात् ज्ञानस्यैव तद्विशेषणत्वाच्च । उभावप्रतियोगित्वतत्प्रकारकज्ञानविषयत्वयोर्घटत्वतत्प्रकारकप्रमाविशेष्यत्वयोरिव भेदान्न यथोक्तविशेषणविशेष्यभाववैयर्थ्यशङ्केति भावः ।। मन्मत इति ।। कालत्रयेऽप न राजतमित्याकारकबाधाभावात्, कालत्रयेऽपि न रजतमित्याकारकबाधाभावात्, कालत्रयेऽपि नात्ररजतमित्याकारकबाधस्य चापरस्थरजतप्रतियोगिकत्वावगाहितयोपपत्तेरिति भावः । एवं सति ब्रह्मण्यतिव्याप्तिरपि द्रष्टव्या तस्यावृत्तित्वादिति१(१.तस्य तद्वृत्तित्वादिति पा.) । नन्वेवमारोपितसंयोगस्य मिथ्यात्वं न सिध्येदित्यत आह— आरोपितस्येति ।। तथा च न तमादाय साध्यापर्यवसानमिति भावः । उक्तत्वादिति । मन्मत इत्यादिनेत्यर्थः । एवञ्च दृष्टान्तः साध्यविकल इति भावः । नन्वविद्यापदं ध्वंसप्रतियोग्यनादिपरं विवक्षितमतो नोक्तदोष इत्यत आह— परमत इति । नन्वनिर्वचनीयाविद्याकार्यशुक्तिरूप्यादि दृष्टान्तेनेदमनुमानं मिथ्यात्वे पर्यवस्यतीत्यत आह— शुक्तिरूप्यादाविति । तथाच दृष्टान्तासिद्धिरिति भावः । नन्वनिर्वचनीयत्वमप्रसिद्धमित्युक्तमित्यत आह— तत्प्रसिद्धिश्चेति ।। आपणस्थरूप्यस्यैव तत्प्रतियोगित्वादित्येतदुद्धरति शुक्तिरूप्यादिरेवेति । त्रैकालिकत्वांशे संवादमाह— उक्तं चेति२(२.हीति पा.) । विरोधः प्रतिज्ञाविरोधः । येनेति । तदभाववति तदभावसाधनादित्यर्थः । सर्वस्मिंश्चेति । यथा चैतत्तथोक्तं विप्रतिपत्तौ । नन्वेकत्र धर्मिणि भावाभावौ विरुद्धावत आह— अनुमितिं प्रतीति ।। तथा चावच्छेदकभेदेनाविरुद्धौ तावित्यर्थः । उत्तरेति । योग्योत्तरेत्यर्थः । नन्वेव३(३.नन्वव्याप्यवृत्ताविति पा.)मप्यव्याप्यवृत्तावंशतः सिद्धसाधनमत आह— संयोगेति ।। अभावाधिकरणे प्रतियोगिनो विरुद्धत्वेन बाधादहं स्वर्र्गी स्यामित्यत्रेव मूले वृक्षः कपिसंयोगाभाववान् इति प्रतीतेर्मूलमात्रविषयकत्वमिति भावः । दृष्टान्तासिद्धिमुद्धरति शुक्तिरूप्यादेरपीति । स्वात्यन्ताभावेति । नचैवका•यावर्त्यस्वात्यन्ताभावानधिकरणाप्रसिद्धिरिति वाच्यम् । न चैवकाख्यावर्त्यस्वात्यन्ताभावानधिकरणाप्रसिद्धिरिति वाच्यम् । स्वादिकरणत्वेन प्रतीयमानयावन्निष्ठप्रतीतिविषयसम्बन्धावच्छिन्नात्यन्ताभावप्रतियोगिविषयत्वस्य विवक्षितत्वादिति भावः । सतोऽपीत्यनेनोक्तं दूषणं परिहरति तच्चेति । ननु सत्तात्यन्ताभावस्य निर्धर्मकत्वेन ब्रह्मण्यपि तत्सत्त्वादिति केवलान्वयित्वाभावात् व्यतिरेको१(१.यन्नमित्यानतद्दृश्यमिति व्यतिरेकव्याप्त्युपादानम्)पासनं दृश्यत्वहेतोरावश्यकमित्यभिप्रेत्य शङ्कते नन्विति । सन्दिग्धेति ।। यद्यपि व्यतिरेकव्याप्त्यग्रहे अज्ञानरूपासिद्धिरेवायाति । न तु सन्दिग्धानैकान्त्यम् । तस्य सन्देहप्रयुक्तत्वात् । तथापि मिथ्यात्वाभावरूपव्याप्यसन्देहवति विपक्षे दृश्यत्वाभावरूपव्यापकाभाव -रूपदृश्यत्वनिश्चयात् सन्दिग्धानैकान्त्यं द्रष्टव्यम् । नचैवं व्यतिरेकिविलयापत्तिः । तावता अगृहीतव्यतिरेकव्याप्तिकत्वेन हेतोर्विशेषणीयत्वात् । अत एवाह व्यतिरेकस्याग्रह इति । ननु केनापि रूपेणोपस्थितौ दृशत्यत्वमेव ब्रह्मरः । नोचेदिदानीमनुस्थितिरेवेति नोभयथापि व्याप्तिग्रहः । आकाशे तु शब्दानयत्वरूपधर्माश्रय एव घटाद्यवच्छिन्नत्वं तदभावश्चेत्यत आह— यद्वेति ।। नोक्तरूपमिति । नियमाभावादिति भावः । योगार्थत्यागे परिभाषाया अनियमादाह— अस्वप्रकाशत्वंवेति । विषयविषयिभावस्वीकारे (कर्तृकर्मभाववृत्तिविरोधः) वृत्तिविरोधोऽपसिद्धान्त-श्चेत्यतोवाह स्वप्रकाशत्वं चेति । असङ्कर इति । न हेत्वोरभेद इत्यर्थः । ननु यावद्विशेषाभावगहे यत्किञ्चिदिशेषग्राहिप्रत्यक्षं भवत्येव विरोधीत्यत आह— चेति । प्रत्यक्षस्य दुर्बलत्वेन न तत् श्रुत्यनुमानबाधकमिति भावः । 
अग्रेतनदूषण१(१.णीय पा.)न्यूनताशङ्कामादौ परिहरन्नाह— मिथ्यात्वमिति२(२.हीति पा.)  । सदेकेति ।। विशेष्याभावप्रयुक्तविशिष्टाभावसत्वादिति भावः । उपलक्षणमेतत् सत्त्वेसत्यसत्त्वरूपविशिष्टस्य प्रतियोगिनोऽप्रसिध्या साध्याप्रसिद्धिरित्यपि बोध्यम् । व्याहतेरिति ।। सत्त्वासत्त्वयोर्नित्यत्वानित्यत्वयोरिवपरस्परविरहरूपत्वादित्यर्थः । ननु सत्त्वासत्त्वयोः परस्परविरहरूपत्वेऽपि प्रपञ्चे न तदुभयागावसिद्धिविरोधः । घटात्यन्ताभावस्य घटतदत्यन्ताभावानधिकरणत्वदर्शनादिति चेन्न । घटात्यन्ताभावे घटो नास्तीत्यबाधितप्रतीत्या घटात्यन्ताभावस्य स्वाधिकरणत्वेन दृष्टान्तासम्मतेः । न चैवमात्माश्रयदोषः । दृश्यत्वमिथ्यात्वयोर्दृश्यत्वमिथ्यात्वाधारत्ववत् सिद्धविषयत्वेनादोषत्वादिति भावः । सत्त्वासत्त्वयोरुभयोरपि भावरूपत्वमभ्युपेत्याह- निर्धर्मकब्रह्मवदिति । ननु सत्त्वानधिकरणत्वमित्यस्य सद्रूपा(सद्रूपत्वा)नधिकरणत्वमित्येवार्थः । एवञ्च नार्थान्तरमित्यत आह— पृथिवीति ।। नन्वभावद्वयवृत्तिद्वित्वं साध्यतावच्छेदकम् । न च तदवच्छिन्नसाध्यसिद्धिः पक्षे इत्यत आह— दृष्टान्तस्येति ।। मन्मते असत एव भानाभ्युपगामादिति भावः । ननु पृथिवी त्रयोदशान्योन्याभाववतीत्यत्र त्रयोदशत्वमेव साध्यतावच्चेदकं न तु तत्तभावत्वम् । तथासति । तदवच्छिन्नसाध्यवदव्यावृवत्वेन हेतोरसाधारण्यप्रसङ्गात् । तथाच तदवच्छिन्नसाध्यवतोऽप्रसिद्धत्वेऽपि तदनुमानप्रवृत्तिवत् दृश्यत्वानुमानप्रवृत्तिरस्त्वित्यत आह— पृथिवीत्वहेतुस्त्विति । तुशब्दस्य नत्वन्वय्यपीत्यर्थः । ननु त्रयोदशत्वावच्छिन्ना.... भावानामेकत्रानिरूपणे तदभावनिरूपितव्याप्तेरेवानिरूपणात् नैतदनुमानप्रवृत्तिरुपपद्यत इत्यत आह— त्रयोदशेति ।। एकस्य त्रयोदशसाध्यवतोऽप्रसिद्धावपि भिन्नभिन्नाधिकरणस्थानां एते त्रयोदशान्योन्याभावा इति तेषामभावानां त्रयोदशत्वावच्छिन्नत्वज्ञानसम्भवेन साध्यतावच्छेदका-वच्छिन्नप्रसिद्धिसम्भवात् व्यतिरेकनिरूपरसम्भवे(सम्भवेन ?)ऽनुमानप्रवृत्तिरविकलेत्यर्थः । ननु प्रसाध्याङ्गक एवायं दृष्टान्त इत्यत आह— किञ्चेति ।। यद्यपीत्येतत् किञ्चेत्यस्यान्तरमेव योज्यम् । पक्षतावच्छेदकैक्यादिति । यद्यपि पक्षतावच्छेदकैक्येऽप्यंशतः सिद्धसाधनं व्यवस्तापितमधस्तात् । तथापि सिषाधयिषाघटितपक्षतामभिप्रेत्यैतदुक्तं भवति । विशेषप्रकारसिद्धौजातायामपि सामान्यधर्मावच्छिन्नसिद्धाविच्छा सिद्धा । कथञ्चिदिति । विशिष्टस्य विशेषणविशेेयोभयात्मकत्वेन विशिष्टत्वस्योभयपर्याप्तत्वादित्यर्थः । विमतमिति । यद्यप्यैिकैकजन्यत्वं सिध्यदर्थात्त्रितयजन्यत्वसमूहालम्बनानुमित्या विषयीक्रियत इति चिन्तामणौ कण्ठरवेणाभिहितम् । तथापि तत्प्रतीते रुद्देश्यत्वेविशिष्टस्य साद्यत्वेनोपादानेऽपि न क्षतिरित्याभिप्रेत्यैतदुक्तमिति ध्येयम् । तथापीति । ऐकाधिकरण्यरूपसाध्यतावच्चेदकावच्छिन्नसाध्याप्रसिद्धेरित्यर्थः । औतहानेरिति ।। तथा च ततो भीतेन त्वया त्रैकाललिकनिषेधस्य ब्रह्मानतिरिक्तत्वाङ्गीकारेण नाद्वैतहानिः । तथापि ब्रह्मणो वियदादिभावरूपप्रपञ्चप्रतियोगिकत्रैकाकिनिषेधानतिरिक्तत्वे घटादिप्रतियोगिक-त्रैकालिकनिषेधवदनुपलब्धिप्रमाणकत्वापातेन भावरूपत्वाभावप्रसङ्गः ।  भावप्रतियोगिक-त्रैकालिकनिषेधस्यानुपलब्धिप्रमाणकत्वनियामात् । अन्यथा घटादेरपि अनुपलब्धिप्रमाणका-भावान्तरास्वीकारप्रसङ्गात् । ब्रह्मरूपाभावेनैव गटाद्यभावप्रतीतिव्यवहारोपपत्तेः । ब्रह्मण एव तव प्रपञ्चात्यन्ताभावरूपत्वस्वीकारावश्यं भावात् । किञ्च वियदादिप्रपञ्चकारणस्य  ब्रह्मणे वियदाद्यभावत्वाङ्गीकारे अवश्यं तत्कारणीभूता भावस्य तत्प्रागभावत्वापत्त्या तत्यन्ताभावत्वमेव न स्यात् । प्रागभावरपत्वे च प्रतियोगिनाश्यत्वाद्यापत्तेश्चेति भावः । प्रातिभासिकत्व इति । आगन्तुकदोषप्रयुक्तभानत्व इत्यर्थः । तथा च घटवति घटप्रतियोगिकनिषेध इव प्रपञ्चवति ब्रह्मणि अन्यत्र वा तत्प्रतियोगिकनिषेधे आगन्तुकदोषप्रयुक्तभानरूपाध्यास एव परमते पर्यवसित इति प्रपञ्चे तादृशप्रप्रतिषेध१(१.निषेधः इति पा.)प्रतियोगित्वं साधयतः परस्य न तत्र स्वाभिमतभिथ्यात्वसिद्धिः । अत एव प्रपञ्चसत्यत्ववादिना तथा मिथ्यात्वं साधयन्तं (परं) प्रति सिद्धसाधनोद्भावनमर्थान्तरोद्भावनं वा सुकरमिति भावः । तस्य बाध्यत्वेनेति ।। अध्यस्तत्वे सत्यागन्तुकदोषजन्यस्य परेण व्यावहारिकशब्दार्थत्वेन स्वीकृतस्य ब्रह्ममानबाध्यत्वस्वीकारादित्यर्थः । तात्त्विकसत्त्वाविरोधित्वेनेति । परेण समसत्ताकयोरेव विरोधस्वीकारादिति भावः । औतश्रुतेरिति ।। यद्यपि परमते औतश्रुतरेखण्डचिन्मात्रपरत्वेन नातत्त्वावदेकत्वम् । तथापि तच्छ्रुतितः प्रपञ्चमिथ्यात्वसिद्धिं प्रार्थयमानेन परेण (न) तच्छ्रुतेरखण्डचिन्मात्रपरत्वमङ्गीकार्यम् । अन्यतामिथ्यात्वशरीरप्रविष्टैिकालिकनिषेदासिद्ध्या तद्घटित(मूर्तिक)मिथ्यात्वासिद्धिप्रसङ्गादिति  भावः । तत्प्रतियोगिन इति ।। व्यरवहारिकनिषेधप्रतियोगिन इत्यर्थः । ननु किमेवं विमतं प्रपञ्चः पारमार्थिकः अप्रतिभासिकत्वे सति व्यावहारिकनिषेधप्रतियोगित्वादितिसाधनमभिप्रेतं किं वा पारमार्थिकत्वे अप्रातिभासिकत्वे सति व्यवहाररिकनिषेधप्रतियोगित्वं प्रयोजकमभिप्रेतम् ? नाद्यः व्याप्तिग्रहस्थलाभावात् । न द्वितीयः त्वदुक्तं प्रयोजकं विनापि ब्रह्मणः पारमार्थिकत्वेन व्यभिचारादिति चेन्न । आद्यपक्षाङ्गीकारे दोषाभावात् ब्रह्मण एव व्यतिरेकव्याप्तिग्रहस्थलत्वात् । न चाप्रयोजकता । निरुपाधिसहचाररूपतत्सत्त्वेनाप्रयोजकत्वाभावात् । न च तत्रापरिच्छिन्नत्वमेवोपाधिः । तस्य पक्षमात्रव्यावर्तकत्वेन पक्षतरत्वादिति भावः । अन्यथेति । अन्यत्रासत्त्वेनासम्मतत्व इत्यर्थः । ननु निरूपाख्यत्वं किं प्रतिपादकशब्दशून्यत्वं किं वा प्रतीतिमात्रविषयत्वमिति विकल्प्य तत्राद्ये दोषमाह- निरुपाख्यपदेनैवेति ।। यद्यपि निरूपाख्येति शक्तं पदमिति पक्षे न पदं किन्तु वाक्यमेव । तथा च निरुपाख्यत्वं पदाशक्यत्वमित्युक्ते न कश्चिहोषः । तथाप्यत्यन्तासतः शशशृृङ्गादेरपि शाशृृङ्गादिपदवाच्यत्वमस्त्येव । अन्यथा कस्य विशेषणमसदित्यादिकमित्यवधेयम् । द्वितीये त्वाह असत इति । ननु ब्रह्मभिन्ने शून्यवादिभिरस्माकं साम्यमेवेत्यत आह— त्वयापपीति ।। तथाच आपाद्यापादकयोरभेदः स्यादिति भावः ।  ननु सत्त्वेनाप्रतीतिरपरोक्षत्वेनाप्रतीतौ प्रयोजिकेति आपाद्यापादकयोरभेद एव नेत्यत आह— ब्रह्मणीति । ननु ब्रह्मनिष्ठसत्त्वाविरोधित्वं किं तद्विरहव्याप्यत्वं किं वा तद्विरहरूपत्वम् ? नाद्यः । तस्यासत्त्वे१(१.तस्यासत्यत्वादिति पा.)ऽसत्त्वात् । व्याप्यत्वस्य सामानाधिकरण्यर्गत्वात् ।        असतोऽनधिकरणत्वात् । न द्वितीयः । तस्य प्रपञ्चसाधारणत्वेनासत्पदप्रवृत्तिनिमिवत्वायोगादिति चेन्न । तद्विरहरूपत्वस्यैव ब्रह्मनिष्ठसत्ताविरोधित्वरूपत्वेन विवक्षितत्वात् । न च तस्य प्रपञ्चसाधारणत्वेनासत्पदप्रवृत्तिनिमित्तत्वायोगः । प्रपञ्च प्रतिपन्नोपाधिस्थत्रैकालिकनिषेधप्रतियोगौ नवेति विप्रतिपत्तिदशायां ब्रह्मनिष्ठसत्ताविरहस्य तत्रासिद्धत्वेन प्रपञ्चसाधारण्यासिद्धेरिति भावः । ज्ञानोत्पत्तेश्चेति । तदनङ्गीकारेनुभवविरोध इति भावः । वक्ष्यते चैतदननिर्वाच्यत्वभङ्ग इति । आभासभूतानिर्वाच्यान्यानाभासभूतासच्छशशृङ्गादः शशशृङ्गम्तीत्यादिवाक्यादपि प्रत्यक्षादित इव प्रतीत्यनङ्गीकारे ब्रह्मजगतोस्तद्वैलक्षण्यमेव न सिध्येत् । अतस्तत्प्रतीतिः परेणावश्यमङ्गीकार्येति वक्ष्यत इत्यर्थः । तद्धैक आहुरिति । नह्येतच्छ्रुतिगतासत्पदस्याप्याभासभूतानिर्वचनीयासत् परत्वं परोणाभ्युपगन्तुं शक्यम् । तच्छ्रुतेर्बाह्यमतनिराकरणार्थं प्रवृवतया तत्यिासत्पदस्य बाह्याभिमतासत्परताया एव स्वीकार्यत्वात् । अन्यथा कथमसतः सज्जनायेतेति उत्तरवाक्ये तन्निराकरणानुपपत्तिरिति भावः । असत्त्व निरूप्यत्वेनेति । अनिर्वाच्यत्वस्य सद्विलक्षणत्वे सत्य१(असद्विलक्षणत्वे सति सदसद्विलक्षणरूपत्वेनेति पा.)सद्विलक्षणत्वरूपत्वेनासत्त्वघटि-तमूर्तितयेत्यर्थः । नन्वस्मिन् पक्षे बाध्यत्वमनिर्वाच्यत्वं, नतु सदसद्वैलक्षण्यगर्भं वा असत्त्वानधिकरणत्वगर्भं वा येनानिर्वाच्यत्वस्यासत्त्वघटितमूर्तित्वेनान्योन्याश्रयः स्यादिति चेन्न । अनिर्वाच्यत्वे बाधान्यतानुपपत्तिं प्रमाणत्वेन वदता बाध्यत्वान्यस्यैवानिर्वाच्यत्वस्य वक्तव्यत्वात् । यद्वा एतदस्वरसादेवाह— लाघवेनेति ।। ननु निरुक्तमसत्त्वमनिर्वाच्यसाधारणमित्यत आह— अनिर्वाच्यस्यापीति । शुक्तिरूप्यादाविति । तथाच तैिवातिव्याप्तिरिति भावः । नहि शुक्तिरूप्यं शुद्धम्ब्रह्म वात्यन्तासत्त्वेन परेण स्वीकृतमिति । ननु शुक्तिरूप्यादावर्थक्रियाभावोऽसिद्धः । बाधानन्तरं प्रतियोगित्वेनानन्ततः स्वनिवृत्तिं प्रत्येव जनकत्वात् । कटककुण्डलाद्युचितार्तक्रियाभावस्तूत्पन्नविनष्टरूप्या(दौ)दिविनश्यदवस्थागतकर्मादौ चास्तीति तत्साधारणो नासत्त्वापादकः । किञ्चादृढदण्डवत् जनकतावच्चेदकावच्छिन्नत्वसहकारि-सम्पत्तिरहितत्वदशायामर्थक्रियाऽजकत्वेऽपि तद्दशायां ब्रह्मणोऽप्यर्तक्रियाजनकत्वमविरुद्धमिति चेत् । बाधानन्तरं मम शुक्त्यज्ञानं नष्टं तत्र मम शूप्यभ्रमो नष्ट इतिवत् शुक्तिरूप्यमुत्पन्नं नष्टमिति कदाप्यननुभवेन तदुत्पत्तिविनाशयोरेव प्रमाणाभावात् । यत्तु शुद्धब्रह्मणि अदृष्टदण्डवत् शुद्धत्वदशायां जनकतावच्छेदकविरहात् सहकारिविरहाद्वार्थक्रियानार्जकत्वेऽपि तद्दशयां तदविरुद्धमित्युक्तं तन्न ।   असङ्गैकस्वभावतया श्रुत्यवधारितस्य विशुद्धचैतन्यस्यावच्चेदकीभूतधर्मसहकारिसङ्गे स्वभावव्याकोपापत्तेः । न चौपाधिकतत्सङ्गस्वीकारात् तस्य स्वाभाविकासङ्गैकरूपत्वमविरुद्धमिति वाच्यम् । अनाद्यविद्यासङ्गस्यानौपाधिकत्वात् । लोकवेदयोरागन्तुक एव उपाधिप्रागभावप्रयुक्तप्रागभावप्रयुक्तप्रागभावप्रतियोगिन्यौपाधिकत्व व्यवहारस्य दर्शनात् । अन्यत्र तददर्शनाच्च । तन्निवृत्तिप्रयुक्तनिवृत्तिप्रतियोगित्वेनौपाधिकत्वे परिभाषामात्रत्वप्रसङ्गात् । अपेक्षाबुद्धिनिवृत्तिप्रयुक्तनिवृत्तिप्रतियोगिद्वित्वादौ तदुपाधिकत्वाव्यवहाराच्चेति । स्वदेशकाल-योरिति  । कदापि१(१.कदाचिदिति पा.) तत्स्वरूपप्रतिक्षेप(क)स्वभावत्वाभावेऽपि  तन्निषेधरूपत्वेऽतिप्रसङ्ग इति भावः । पटस्वरूपमात्रापादने तत्र प्रातिभासिक-पटसत्त्वादिष्टापविरित्यत आह— व्यावहारिकेति ।। अर्थक्रियासमर्थ-पटस्वरूपापातादित्यर्थः । नन्वभावस्य व्यावहारिकपटस्वरूपसहिष्णुता न तत्स्वरूपसव्वापादिका । किन्तु तत्सामग्री । सा च तन्तुष्त्तेवास्ति । नातन्तुष्वपि । कार्यव्यवस्थादर्शनेन तत्सामग््रयाः तत्रैव कल्पनादित्यन•यादाह— प्रागभावादीति ।। तथाच तन्तुषु व्यावहारिकपटसत्त्वकाले तत्र विद्यमानोऽपि तत्पटात्यन्ताभावो यथा तत्र तत्पटसत्त्वाविरोधी तथा तत्रैव तन्तुषु त्पयसामग्रीशरीरप्रविष्टस्तत्प्रागभावः स्वयमेव स्वनाशरूपं तमेव पटं न विरुन्ध्यात् । उत्पन्नो वा पटस्तत्रैव तन्तुषु विद्यमानः स्वकाले स्वाभावरूपं प्रागभावं न विरुन्ध्यात् । एवं स एव पयस्तत्रैव तन्तुषु स्वकालेऽपि स्वनाशसहिष्णुश्च स्यात् । नाशो वा स्वकाले तत्र स्वप्रतियोगिभूतपटहिष्णुश्च स्यात् । क्लृप्तविरोधत्यागस्य दोषत्वेन त्वयानङ्गीकारादित्यर्थः । तुच्छेऽपीति । यथा अपरोक्षप्रतीत्यन्यथानुपपत्त्या प्रातिभासिकस्य घटादिवत् सस्वरूपत्वं तथा परोक्षप्रतीत्यन्यथानुपपत्त्या धर्माधर्मादिवत् असतोऽपि सस्वरूपत्वं  स्यात् । अथैतदप्रयोजकत्वान्न सस्वरूपत्वसाधकमिति चेत्तर्हि अपरोक्षप्रतीतिविषयत्वमपि न सस्वरूपत्वसाधकमप्रयोजकत्वात्, आहार्यापरोक्षस्थले उक्तरीत्या त्वदभिमतसामग्रीबाधात् तद्विषयीभूतरजतादेर्निःस्वरूपत्वस्य दुर्वारत्वात् तत्रापरोक्षप्रतीतिविषयत्वस्य व्यभिचाराच्चेत्यर्थः । उपसंहरति तस्मादिति । परिशेषादित्यर्थः । अनुभवबलादपि सर्वत्र त्रैकालिकनिषेधप्रतियोगित्वमेवात्यन्तासत्त्वमित्याह— तत्रतदानीमसदित्यनेनेति ।। न चेति ।। न च वक्तुं शक्यमिति योजना । तदभावः मिथ्याभूतस्याभावः । कुतो वैषम्यं वक्तुं न शक्यमिति चेत् मिथ्यात्यन्तासत्पदार्थयोरुभयोरप्युक्तरीत्या स्वरूपविरोध्यभावप्रतियोगित्वस्याविशेेषादिति भावः । असत्त्वस्येति ।। असत्त्वस्य स्वरूपेण सार्वत्रिकैिकालिकनिषेधप्रतियागित्वूपत्वेन तद्रूपहेतुना तादृशनिषेधप्रतियोगित्वाभावसाधने विरोधः स्यादिति स्फुयत्वादित्यर्थः । न केवलमसत्त्वसद्वैलक्षण्यादिधर्मविशेषेषु धर्मिसत्त्वनिरपेक्षत्वदर्शनात् तत्प्रतिबन्द्या तद्दृष्टान्तेन वा मया प्रतियोगित्वे धर्मिसत्त्वनिरपेक्षत्वं साध्यते अपि तु प्रतियोगित्वे तन्निरपेक्षत्वं प्रमाणदृष्टं चेत्याह प्रागभावादिदशायामिति ।। यो घटो घटिकाद्वयान्तरमोित्पत्स्यते स इदानीमत्र नास्तीति पूर्वमत्रोत्पन्नो या घटः स इदानीमत्रैव मुद्गरपातेन ध्वस्त इति च प्रत्यक्षादित एव तत्र तदानी स्वरूपेणासति वस्तुतः प्रामाणिकघटे प्रागभावध्वं सप्रतिगित्वयोरनुभवादित्यर्थः । ननु प्रतियोगी स्वरूपेण कदाचिदस्त्येवेत्यत आह— कालान्तर इति ।। ननु रूपादिवत् प्रागभावप्रतियोगित्वादिकमपि यदाकदाचिद्धर्मिसत्त्वमपेक्षते न तु स्वसत्ताकालेऽपि । लोघवेन धर्मसत्वे धर्मिसत्त्वमात्रस्यैव प्रयोजकत्वादित्यत आह— शिष्यमिति ।। एवमसत्त्वस्यापि धर्मतया तद्धर्मिणोऽपि तत्सत्त्वनिर्वाहाय सत्त्वापत्त्या असद्बहिर्भावप्रसङ्ग इत्यादि वक्ष्यत इत्यर्थः । एतेन यदुक्तं मकरन्द इति । तदेवनिषेधप्रतियोगि भवति यत् प्रसक्तिमद्भवति । असच्च न प्रसक्तिमदतो न निषेधप्रतियोगि । न च मानमात्रं प्रसक्तिः तथासत्यप्रसक्तप्रतिषेधत्वस्य क्वापि दोषभावप्रसङ्गात् । किं तु प्रतियोग्यधिकरणसंसर्गमानम् । नह्यसतः क्वचिदप्यधिकरणे संसर्गमानं सम्भवति सामग्रीविरहात् । अतोऽसति निषेधप्रतियोगित्वं नाङ्गीकारार्हमिति यन्मकरन्द उक्तं तदनेन उच्यमानेन दोषेण निरस्तमित्यर्थः । एतेनेत्यनेनोच्यमानदोष एव क इत्यतस्तं निदर्शयति असतोऽप्रसक्तेरिति । यद्यपि नासदासीदित्यत्रा सच्छब्देन वाय्वाकाशार्थकेन नात्यन्तासत्प्रतिपाद्यत इति तच्छ्रुतिर्नतन्निषेधपार । तथापि नासदासीदिति श्रुत्यर्थान्यथानुपपत्त्यानिर्वचनीयाज्ञान-सिद्धिमङ्गीकुर्वत्पररीतिमाश्रित्यैवं दूषणाभिसिद्धान्ती परमुखेन तत्र स्वोक्तदूषणोद्धारप्रकारभेदं वाच्यति१(१.वादयति पा.) - ननु तत्रेति ।। तत्र जगतोरसति चेत्यर्थः । प्रसक्तिवर्ेेति वाशब्दः अप्रसक्तस्यैव वेति अग्रिमवाशब्दोक्तपक्षान्तरापेक्षया पक्षान्तरज्ञापको द्रष्टव्यः । अन्यथेति । कदापि कदाचिदपि तदधिकरणसम्बन्धायोग्यत्वेन तत्रप्रसक्तिरहितस्य निषेधानङ्गीकार इत्यर्थः । सममिति ।। शशशृृङ्गं नास्तीति प्रतीत्यन्यथानुपपत्तिस्तुल्येत्यर्थः । ननु शशशृृङ्गं नास्तीति प्रतीतेर्नासच्छृङ्गविषयत्वं किन्त्वनिर्वचनीयशृृङ्गविषयत्वमेवेत्याशङ्क्य निराकरोति न च तत्रापीति  ।। अनिर्वाच्यान्यस्यैवेति ।। तार्किकमते विशेषणाभावात् त्वन्मते च विशेष्याभावात् विशिष्टान्यस्य निषेधप्रतियोगित्वमविशिष्टमित्यर्थः । ननु प्रसक्त्यानिषेधबुद्धिरित्येवास्माकमभिमतम् । निषेधश्च  तार्किकमतेऽनाभासस्यैव, प्रसक्तिरपि तस्यैव । अस्माकं तु प्रसक्तिरप्याभासस्य । निषेधोऽपि तस्यैवेत्यन्यदेतदित्यत आह— जगदादाविति ।। अत्रादिपदेन जगद्ब्रह्मणोरित्यर्थः । न चेष्टापत्तिः । परेण जगद्ब्रह्मणोरनाभासासद्वैलक्षण्यस्याभ्युपगतत्वादिति भावः । ननु स्वरूपेण सार्वत्रिकत्रैकालिकनिषेधप्रतियोगित्वं नात्यन्तासत्त्वम् । तथासत्या (१.त्यवृत्यात्मादीति पा.)१त्मादिद्रव्याणामप्यसत्त्वापत्तिरिति शङ्कते नन्विति ।। ननु प्रतिपन्नोपाधौ त्रैकालिकनिषेधप्रतियोगित्वं मिथ्यात्वम् । न चावृत्तिपदार्तस्यात्मादेः प्रतिपन्नेपाधिरस्तीत्यत आह — तस्यापीति ।। आत्मनोऽपीत्यर्थः । यद्यप्यात्मनोऽपि येन रूपेणोपाधिप्रतिपत्तिरस्ति  तेन रूपेण मिथ्यात्वमिष्टमेव । नहि विशष्टाकारेणोपहिताकारेण वात्मा तात्त्विक इति परेणाभ्युपगम्यते । विशुद्धचैतन्यरूपस्य तस्योपाधिप्रतिपत्तिरेव नास्तीति शङ्कात्र भवति । तथापि येन रूपेण प्रपञ्चस्योपाधिरस्ति तेन रूपेण तस्य मिथ्यात्वमिष्टमेव । प्रपञ्चनिषेधश्रुतेर्विशिष्टा-कारेणोपहिताकारेण वा तद्विषयत्वमङ्गीकृत्याविराधवर्णनसम्भवान्न तद्विरोधशङ्का । शुद्धप्रपञ्चे तूपाधिप्रतिपत्तिरेव नास्तीत्यभ्युपगमापत्त्या परेणोक्तशङ्का । नैवंविधविषये कर्तुमर्हा । आत्मसद्रूपत्वावेदकश्रुतिवत् प्रपञ्चसद्रूपत्वावेदकप्रत्यक्षादेरविशेषात् । नेहनानास्तीतिश्रुतेः प्रपञ्चविषयत्ववदात्मविषयत्वस्याप्यविशेषाच्च । नहि घटत्वावछिन्नघटो नास्तीति वाक्यमाधारभूतघटविषयं नेत्यस्तीति । यद्यपि स एवाधस्तादित्यादिश्रुतिः स एवेदं सर्वमित्युत्तरवाक्यानुसारेण सर्वात्मकत्वपरा । नोपाधिप्रतिपत्त्यर्था । अस्तातिप्रत्ययस्य ‘सप्तमीपञ्चमीप्रथमान्तेभ्यो दिग्धेशकालेष्वस्तीरिति’ पाणिनिना सप्तमीपञ्चम्यन्ताभ्यामिव प्रथमान्तादपि स्मरणात् स एवाधस्तादित्युपक्रमगतास्ताति प्रत्ययान्ताविरोधात् । तथाप्यतद्गुणसंविमानबहह्रीहिमाश्रित्येत्यादिश्रुतीतिश्रुतिशब्देन तुर्यं तत् सर्वदृक् सदा, सर्वेषु भूतेष्वेतं, ‘अन्तर्बहिश्च तत्सर्वं व्याप्य नारायणः स्थितः’ इत्यादिश्रुतिर्विवक्षितेत्यदोषः । तर्हीति । सकलसम्बन्दावच्छिन्नत्रैकालिकनिषेधप्रतियोगित्वमसत्त्वम् । तच्च न यत्किञ्चित्सम्बन्धवति सम्भवतीति भावः । नन्वेवं देशकालयोरप्यसत्त्वापत्तिः । तयोरात्माश्रयेण स्ववृत्तित्वसम्भवात् । विभुत्वेनान्योन्यवृत्तित्वासम्भवाच्चेत्यत आह— देशकालावपीति ।। अबाधितप्रतीत्येति । तथा च देशकालयोः स्ववृत्तित्वाङ्गीकारे नात्माश्रयो दोषः सिद्धविषयत्वादिति भाव । अन्यथेति ।        प्रतीताधिकरणस्य व्यावहारिकसम्बन्धानाश्रयत्व इत्यर्थः । तयोरिति । देशकालयोरित्यर्थः । रूप्यं नास्तीति । तथा च दृष्टान्ते साध्यवैकल्यं पक्षे च बाध इति भावः । अन्यथेति ।। क्लृप्तविषयं परित्यज्य प्र्रतीतेरन्यविषयकल्पन इत्यर्थः । किन्तु सत्त्वेनेतीति ।। स्वरूपेण निषेधप्रतीत्य १(प्रमिति इति पा.)विशेषेऽपि रूप्यादेरपरोक्षप्रतीत्यन्यथानुपपत्त्या स्वरूपमङ्गीकृत्य पारमार्तिकत्वाकारेणैव तस्य त्रैकालिकनिेेधाङ्गीकारे अपरोक्षप्रतीत्यपेक्षया लाघवेन प्रतीतत्वमात्रस्यैव सस्वरूपत्वस्वीकारे तन्त्रत्वापत्त्या नृशृङ्गादेरपि स्वरूपमङ्गीकृत्य न स्वरूपेण निषेधोऽङ्गीकार्यः किन्तु सत्त्वेनैव सोऽङ्गीकार्यः स्यादिति भावः । किञ्च पारमार्थिकत्वस्यापि किं स्वरूपेण निषेधः किं वा पारमार्थिकत्वाकारेणेति विकल्प्याद्ये दोषमाह— रूप्यवदिति ।। द्वितीय आह— पारमार्थिकत्वस्येति ।। यद्यपि पारमार्थिकत्वरूपव्यधिकरणधर्मावचि्छन्ननिषेधः तदवच्छिन्नप्रतियोगिक एव । न पारमार्थिकत्वधर्मप्रतियोगिक इति तस्य स्वरूपेण पारमार्थिकत्वाकारेण वा निषेधप्रसक्तिरेव नेति नानवस्था । तथापि न विरोधः लाघवेन प्रतियोगिसत्त्वमात्रस्यैवाभावसव्वविरोधितया पारमार्थिकत्वाकारेण रजतनिषेधोऽपि पारमार्थिकत्वनिषेध एव पर्यवस्यति तथापि विशिष्टाभावो व्यतिरिक्तेः सिध्येदिति शक्तिविलयः स्यादिति भावः । सुखाद्यनुभवरूपस्येति ।। नन्विदानीमनुभूयमानसुखस्य तदनुभवस्य च न ब्रह्मरूपत्वं विषयान्वयव्यतिरेकानुविधायित्वेन तज्जन्यत्वावश्यं भावात् तदनुभवस्यापि वृत्तिरूपत्वोपगमाच्च । तथा च ब्रह्मणि नातिव्याप्तिरिति चेन्न । एषोऽस्य परमानन्दः२(२.परम आनन्दः पा.) एषोऽस्य परमा गतिः, एतस्यैवानन्दस्यान्याति भूतानि मात्रामुपजीवन्ति इति  श्रुत्या ब्रह्मानन्दस्यैव विद्वत्परमगतित्वासङ्कुचितसर्वभूतानन्दत्वयोरावेदनस्य त्वया स्वीकृतत्वेन विषयैरपि स्वरूपसुखमेवाभिव्यज्यते न तु तज्जन्यं सुखमस्तीति विवरणोक्त्या च त्वया ब्रह्मानन्दान्यविषयजन्यसुखस्यानभ्युपेयत्वात् । वृत्तेर्जडत्वेनानुभव-रूत्वस्यानभ्युपगतत्वाच्चेति । ननु प्रतिपन्नोपाधिशब्देनाध्यासाधिष्ठानं विवक्षितम् । ब्रह्म तु न क्वाप्यध्यस्तमिति न तत्रातिव्याप्तिरित्यत आह— प्रतिपन्नोपाधिशब्देनेति ।। तथा च नाध्यस्ताधिष्ठानं प्रतिपन्नोपाधिशब्दार्थः । किन्त्वाधारत्वेन प्रतीतमात्रमिति ब्रह्मण्यतिव्याप्तिः सुस्थेति भावः । नन्वलक्ष्ये लक्षणगमनमतिव्याप्तिः । न चैवं प्रकृते । धर्मविशिष्टस्य ब्रह्मणोऽपि लक्ष्यत्वादित्यत आह— ब्रह्मण इति ।। शुद्धस्येत्यर्थः । तथाप्यर्थान्तरं तदवस्थमेवेति  भावः । यद्यपि घटादेः साधिकरणा सत्ता । तेनान्यत्रासतस्तस्य प्रतिपन्नो पाधिनिष्ठात्यन्ताभावः सत्तासामान्याभावमापादयति । ब्रह्मणस्तु निरधिकरणा सत्ता । अत। पारमार्थिकत्वेनाभावः सर्वत्र विदद्यमानोऽपि न ब्रह्मसत्ताविरोधी । अन्यथा त्वन्मतेऽपि अवृविपदार्थोच्छेदापत्तिः । अत एव प्रतिपन्नोपाधिसद्भावाप्रयोजकत्वोपववर्णनमप्यसङ्गतम् । तस्य समानविषयत्वे(क)न प्रतिबध्यप्रतिबन्धकभावसूचनार्तत्वात् इति । तथापि सत्त्वासत्त्वग्राहकप्रमाणयोरुभयोरपि प्रमाणत्वोपपत्त्यर्तमत्रापि निरधिकरण(घट)सत्ताया अभ्युपेयत्वात् । अत एवापरिच्छिन्नसद्रूपत्वाविरोधित्ववदित्युक्तम् । वस्तुतस्तु प्रपञ्चस्येव ब्रह्मणो्रपि साधिकरणैव सत्ता । आकाशवत् सर्वगतश्च नित्यः । तुर्यं तत्सर्वदृक् सवेत्यादिश्रुतेः । न चासङ्गत्वानिलयनत्वश्रुतिविरोधः । ब्रह्मान्याधीनस्थितिकं सङ्गप्रयुक्तलेपवच्च नेत्यर्थपरत्वादिति भावः । ननु ब्रह्माणि पारमार्थिकत्वाभावो नास्त्येवेत्यत आह— नहीति ।। नन्वद्वैतं तदा हीयेत  यदि ब्रह्मातिरिक्तं पारमार्थिकत्वं स्यादित्यत आह— न चेति ।। अनेकपदार्तघटितस्य पारमार्थिकत्वस्य केवलाधिकरणरूपत्वाभावादिति भावः । ननु पारमार्थिकत्वं त्रैकाकिनिेधप्रतियोगित्वाभावः । अभावश्चास्मन्मतेऽधिकरणात्मैव । तदेवचाधिकरणं प्रतियोगिना निरूप्यते । न तु तद्घयितोऽपि । घटाभावे घटो नेतिवत् । तथा च न ब्रह्मणि पारमार्थिकत्वाभाव इत्ेयाशङ्कामुपसहारव्याजेन निराकरोति एवं चेति । इदमत्राकूतम् । घटादावपि पारमार्थिकत्वं त्रैकालिकनिषेधप्रतियोगित्वाभावः । सचाभावो घटाद्यदिकरणात्मैव । तदेव चाधिकरणं कदाचित्प्रतियोगिना निरूप्यते । नतु तद्घटितोऽपि । अभावाधिकरणकाभाववदेव । इयांस्तु विशेषः । ब्रह्मकालत्रयेऽपि सत् । घटादिकं तु कदाचिदेवेति । तथाचैतादृशवैषम्यं कादाचित्काभावप्रतियोगित्वतत्प्रतियोगित्वाभ्यामेवोपपादनीयम् । न तु त्वदुक्तसत्यत्वमिथ्यात्वाभ्याम् । त्वदुक्तमिथ्यात्वस्य प्रपञ्चेऽभावादिति । अतीतघटादाविति । यद्यप्यतीतघटादौ न निवृत्तिः किन्तुप्रविलयामात्रमिति पराभ्युपगमः । तथापि घटो निवृत्त इत्यबाधितानुभवेन निवृत्तिरेवाङ्गीकार्या । अन्यथा विश्वमायानिवृत्तिरितिश्रुतमायानिवृत्तिरपि विलयरूपा स्यादिति भावः । साध्यनिर्वचनरूपत्वे त्वंशतो बाधो दोष इति ध्येयम्१(१.बोध्यम् इति पा.) । शुक्तिज्ञानेनेति । साध्यनिर्वचनरूपत्वे दृष्टान्तः साध्यविकल इत्यपि बोध्यम् ।  अव्याप्तेश्चेति । साध्यनिर्वचनरूपत्वे दृष्टान्तः साध्यविकल इत्यपि बोध्यम् । अतिव्याप्तेश्चेति । साध्यनिर्वचनरूपत्वेऽर्थान्तरमिति द्रष्टव्यम् । अपरोक्षज्ञानतयेति । तदिन्द्रियजन्यापरोक्षज्ञानतेत्यर्थः । तेन वंशे चाक्षुषोरगभ्रमस्य त्वाचापरोक्षज्ञानानिवर्त्यत्वादपरोक्षज्ञानत्वमपि न निवर्तकतावच्छेदकमिति शङ्का निरस्ता । ननु संस्कारादेर्न स्मृतित्वेन स्मृतिनिवर्त्यता । किन्तु योग्योत्तरात्मविशेषगुणत्वेनेति शङ्कानिवारणायोक्तम् इच्छाद्यनिवर्त्य इति । संस्कारादावपीत्यादिपदात् सुहृद्दर्शननिवर्त्यदुःखादेः परिग्रहः । अनुभवत्वेति । यत्र प्रमोत्तरजातस्य  भ्रमस्य स्वजन्यस्मृतिपर्यन्तं बाधो न जातः, प्रयमप्रमाजनितस्मृत्या भ्रमजनितस्मृतिविषयबाधश्च दृश्यते तत्राव्याप्तिरिति१(१.इत्यर्थ इति पा.) भावः । तत्त्वज्ञानेति ।। नन्वज्ञानसंस्कारस्यापि तत्त्वज्ञाननिवर्त्यत्वमेव स्वीक्रियते । अतो न तत्राव्याप्तिरिति चेन्न । अज्ञानस्येवाज्ञानसंस्कारस्याज्ञानत्वाभावेन माननिवर्त्यतनुपपत्तेः । ज्ञानाज्ञानयोरेव विरोधात् । न चाज्ञानसंस्कारस्याप्यज्ञानोपादानतया तत्वज्ञानेन स्वोपादाननिवृत्तौ स्वस्यापि तद्द्वारा तन्निवर्त्यत्वमविकलमिति वाच्यम् । अज्ञानसंस्कारनिवृत्तौ कर्तव्यायां अमाननिवृत्तेस्तत्वज्ञानद्वारत्वे मानाभावादिति भावः । ननु स्वोपादानाज्ञाननिवर्तकज्ञाननिवर्त्यत्वं विवक्षितम् । अतो न संस्कारादावव्याप्तिरित्याङ्क्याह- स्वोपादानेति । पञ्चमेऽपीति ।। सद्विविक्तत्वं मिथ्यात्वमति पक्षेऽपीत्यर्थः । साधारणदूषरेनापि दूषयति नृशृङ्गादाविति । अन्यस्येति । प्रपञ्चव्यावृत्तस्येति शेषः । ननु त्वन्मतेऽपि सत्त्वमेव सद्रूपत्वं चेत् सत्त्वं सद्रूपं न स्यात् । स्वस्मिन् स्वस्यावृत्तेरित्यत आह— मन्मत इति ।। ननु तव भ्रमविषयीभूतार्थे यदेव मिथ्यात्वं तदेव ममापीत्यत आह— ममत्विति ।। तथाङ्गीकारे तवापसिद्धान्तः स्यादिति भावः ।  
।। इति मिथ्यात्वनिरुक्तिभङ्गः ।। १ ।। 
।। अथ सामान्यतो मिथ्यात्वभङ्गः ।। 
अबाध्यमिति पक्षेऽपि तत् ब्रह्मणोऽतिरिक्तं नवेति द्वेदा विकल्प्याद्ये दोषमाह— आद्य इति ।। द्वितीय आह- नहीति ।। प्रपञ्चघटितत्वभ्रमकालानिश्चितत्वाभ्यां विशिष्टस्य तद्रहितब्रह्माभिन्नत्वं बाधितमित्यर्थः । यद्यपि प्रपञ्चसत्यत्ववादिनो मते वेदैकसमधिगम्यस्य ब्रह्मणः भ्रमकालानिश्चिताधिष्ठानत्वमनुपपन्नम् । तथापि पराभ्युपगमानुसारेरैवमुक्तमिति ध्येयम् । किञ्च तथाभूतब्रह्मणो मिथ्यात्वरूपत्वे जगन्मिथ्येति परप्रतिज्ञाया जगद्ब्रह्मसम्बन्धीत्यर्थः स्यात् । एवञ्च सिद्धसाधनमित्याह- तस्येति ।। किञ्चाबाध्यत्वेन स्वीकृतं मिथ्यात्वं दृश्यं नवेति विकल्प्याद्ये दोषमाह– दृश्यत्वादेरिति ।। द्वितीय आह– मिथ्यात्वस्य चेति ।। अनुमानवैयर्थ्यम् दृश्यत्वाद्यनुमानवैयर्थ्यम् । अन्त्य इति । बाध्यमिथ्यात्वस्य सत्ये जगत्यपि सत्त्वादिति भावः । औतश्रुतेरिति । यद्यप्यद्वैतश्रुतेरखण्डब्रह्मचैतन्यमापरत्वेन नातत्त्वावेदकत्वम् । तथापि जगन्मिथ्यात्वमङ्गीकुर्वता तत्सिद्ध्यर्थं तत्रापि तच्छ्रुतेस्तात्पर्यं वाच्यम् । अन्यथा तदसिद्धिप्रसङ्गात् । तात्पर्यलिङ्गसत्त्वे तत्र तात्पर्यस्य दुर्वारत्वाच्च । मानान्तराविरोधमात्रेण तत्सिद्ध्यङ्गीकारे त्वदमितब्रह्मणोऽपि तन्मात्रेण सिध्युपपत्तौ वेदान्तानां ब्रह्मण्यपि तात्पर्याभावापत्तेरिति भावः । किञ्च मिथ्याभूतमिथ्यात्वस्य साध्यत्वे तथा साधयतः परस्य नेष्टसिद्धिः । प्रत्युत ममैवेष्टसिद्धिरित्याह— जगच्चेति ।। जगत्स्त्यं भवितुमर्हति मिथ्याभूतमिथ्यात्वा(कत्वा)-दात्मवदित्यनुमानादित्यर्थः । सत्यत्वं विनेति । उपाधेः साध्यव्यापकताग्रहे सत्प्रतिपक्षाद्युन्नायकत्वं वाच्यम् । साध्यव्यापकता ग्रहश्च न सम्भवति । अनुकूलतर्काभावात् । हेतौ च साध्यव्याप्यताग्रहे तत्सत्त्वेन साध्यव्याप्यहेत्वव्यापकत्वेनोपाधेः साद्याव्यापकत्वादित्यर्थः । ननु मिथ्यात्वं ब्रह्मानतिरिक्तमेव । न च सोपाधिकस्य निरुपाधिकब्रह्माभेदायोगः सिद्धसाधनं चेति वाच्यम् । द्वितीयाभावोपलक्षित ब्रह्ममात्रत्वाभ्युपगमादित्याशङ्क्य निराकरोति न चेति । बाध्याबाध्यविकल्पादिति । उपलक्षणीभूतद्वितीयाभावस्य बाध्यत्वे जगन्मिथ्येत्युक्ते बाध्यद्वितीयाभावोपलक्षितब्रह्मसम्बन्धीत्यर्थः स्यात् । तथाच सिद्धसाधनम् । अबाध्यत्वेऽपि ब्रह्मानतिरिक्तत्वे उपलक्षणत्वायोगः । अतिरिक्तत्वे चाद्वैतहानिरिति भावः । अत्र द्वितीयाभावस्योपलक्षणत्वं न मित्यात्वशरीरानन्तर्भूतत्वम् । तथासति तस्य शुद्धब्रह्मरूपत्वेनोक्त-सिद्धसाधनतादवस्थ्यात् । एवं चोपलक्षणत्वमुपलक्ष्यगतान्यधर्मोपस्थापकत्वमेव द्वितीयाभावस्य वाच्यं काकादिवत् । तच्च न सम्भवति स्वाधिकरणान्योपलक्ष्यसत्त्व एव तथात्वादित्याह— द्वितीयाभावाधिकरणतयेति । यद्वा द्वितीयाभावरूपोपलक्षणोपस्ताप्यविशेषस्य भासमान-चिदन्यस्याभावात् न द्वितीयाभावस्योपलक्षणत्वोक्तिर्युक्तेत्याह— द्वितीयाभावाधिकरणतयेति । मिथ्याभूतमिथ्यात्वकत्वहेतोरप्रयोजकत्वं शङ्कते ननु रूप्यधर्म इति । धर्मिणो मिथ्यात्वे इत्यनेन विमतं मिथ्यात्वं मिथ्या मिथ्याभूतधर्मकत्वात् वन्ध्यासुतश्यामत्ववदित्यनुमानं विवक्षितमिति बोध्यम् । विरुद्धयोरपीत्युक्तिरविरुद्धयोः सतरामिति सूचयति । ननु परस्परविरुद्धधर्ममात्रे नैवन्नियमः । गोत्वाश्वत्वोभयरहितस्य गजादेरपि सत्त्वात् । किन्तु परस्पराभावसमनियतधर्ममात्रे । तथाच तादृशयोर्धर्मयोर्मध्ये यत्रैकस्तत्र नापर इति नियमः । एवञ्च यदिरूप्यं सत्तर्हि तन्मिथ्यात्वम् असत् मिथ्यात्वमसच्चेत् रूप्यं सदिति केनापि दुर्निरसम् । (एवं च यदि रूप्यमिथ्यात्वं मिथ्या तर्हि तत्सत्यत्वं सत्यं स्यादिति केनापि दुर्निरसम्) न चैवं प्रकृते अधिकरणस्य वन्ध्यासुतस्याभावात् । धर्मयोः परस्पराभावनियतत्वाभावात् इत्यत आह— नवेति ।। वक्ष्यमाणोपाधौ साधनव्यापकत्वमाशङ्क्याह— न चेति ।। मिथ्याभूतधर्मिकत्वादित्युक्तानुमाने तमेवोपाधिमाह— धर्म्यसत्व इति । धर्मिसत्त्वसापेक्षधर्मत्वमुपाधिरिति निर्गलितोऽर्थः तार्थः । मिथ्यात्वं त्विति । तस्य धर्मिस्वरूपापहाररूपाभावघटितभूर्तित्वादिति भावः । अन्यथेति ।। तदघटितमूर्तित्व इत्यर्थः । प्रातिभासिकरूप्यसम्बन्धमात्रेणेति । साक्षात्परम्परासाधारणसम्बन्धमात्रेणेत्यर्थः । मिथ्यात्व इति । प्रातिभासिकत्व इत्यर्थः । भ्रान्तिबाधेति ।। विषयप्रुक्तविशेषाभावेन वैपरीत्यं च स्यादिति भावः । हेतोरिति ।। मिथ्याभूतधर्मिकत्वरूपहेतोः । शुक्तिरूप्यमस्तीति वाक्यस्येव व्यावहारिकमपि प्रामाण्यं न स्यादिति भावः । (न स्यादित्यर्थः) हेतूकृतस्येति । मिथ्यात्वं मिथ्या मिथ्याभूतमिथ्यात्वाश्रयधर्मिकत्वादित्यनुमाने मिथ्याभूतमिथ्यात्वाश्रयघटधर्मिके रूपादौ व्यभिचारापत्त्येत्यर्थः । तन्मिथ्यात्वस्याद्याप्यसिद्धेरिति भावः । विरोध इति । सतोऽसत्त्वायोगरूप इत्यर्थः । किञ्च मिथ्याधर्मिकत्वादिति कोऽर्थः किं निःस्वरूपधर्मिकत्वादिति किं वा सस्वरूपबाध्यधर्मिकत्वादिति । तत्र नाद्य इत्याह— नचेति ।। तथाच हेतोः पक्षेऽसिद्धिरिति भावः । नापि द्वितीय इत्याह— स्वाप्नगजस्यापीति । तथाच दृष्टान्ते साध्यवैक्ल्यमिति भावः । यद्यपि स्वाप्नजतद्ध्वंसादेरपि मन्मते सत्यत्वेन दृष्टान्तः साधनविकलः इति शक्यते वक्तुम् । तथापि पररीत्या साध्यवैकल्यमेवोक्तमिति ध्येयम् । ननु मिथ्यात्वं मिथ्यैवेति पक्षे उक्तदूषणोद्दारमाशङ्क्य निराकरोति न चेति ।। मिथ्यात्वस्येति । तद्विरोधिन इत्यस्यानन्तरं व्यावहारिकसत्त्वाभ्युपगमायोगेनेति शेेषः । तथा च प्रपञ्चे सत्त्वस्य व्यावहाररिकत्वायोगात् प्रातिभासिकत्वस्य च त्वयैवानभ्युपगमात् अनपोदितस्वतःप्रामाण्यप्रत्यक्षादिप्रमाणसिद्धत्वाच्च तस्य सत्त्वं ब्रह्मसत्त्ववत् पारमार्तिकमेव स्यादित्यर्थः । इदमुक्तं भवति । प्रपञ्चे मिथ्यात्वं व्यावहारिकमित्यङ्गीकुर्वाणेन परेण तत्राङ्गीकतसत्यत्वमपि न व्यावहारिकमङ्गीकर्तुं शक्यम् । तथासति तयोस्तुल्यसत्त्वप्रयुक्तविरोधापत्त्या तत्रान्यतरसत्त्वमेव स्यात् । न तूभयसत्त्वम् । अस्ति चोभयसत्त्वम् । एवञ्च तदविरोधेनैवोपपादनीयम् । अविरोधश्च सत्यत्वस्य पारमार्थिकत्वेन वा प्रातिभासिकत्वेन वा सम्भवति । प्रातिभासिकत्वं च त्वयैव नेष्यत इति त्पारमार्थिकत्वं वज्रलेपायितमिति । ननु प्रपञ्चे सत्यत्वमिथ्यात्वयोर्व्यावहारिकत्वेऽप्यविरोधोऽङ्गीक्रियत इत्यत आह- द्वैताद्वैतेति ।। प्रपञ्चसत्यत्वतन्मिथ्यात्वयोरिव द्वैताद्वैतयोः समानसत्ताकत्वेऽप्य-विरोधोपपत्तेरिति भावः । अन्यथेति ।। प्रपञ्चसत्यत्वतन्मिथ्यात्वयोस्तुल्यसत्त्वाङ्गीकार इत्यर्थः । स्वव्याघातादेरिति । स्वव्याघातकोत्तरस्य जातित्वादिति भावः । ननु विशेेषलक्षणसत्त्वे स्वव्याघातकोवरत्वरूपसामान्यलक्षस्यासत्त्वं न दोषः । तत्साधारणसामान्यलक्षणान्तरस्यापि सम्भवादित्यत आह— किञ्चेति ।। ननु मिथ्यात्वमबाध्यं बाध्यं वेति विकल्प्य दूषणाभिधानं नित्यसमा जातिरेव । मिथ्यात्वासिध्या सर्वप्रपञ्चमिथ्यात्वासिद्धेरिति पक्षद्वयेऽपि मिथ्यात्ववैशिष्ट्यभङ्गस्याविशिष्टत्वादित्यशङ्क्य निराकरोति न चेति । औतहानिरिति ।। यद्यप्यद्वैतहान्युद्भावनस्यापि बाधकतर्करूपतया विपर्यये पर्यवसानस्यावश्यकत्वेन मिथ्यात्ववैशिष्ट्यभङ्ग एव पर्यवसानात् जातित्वं दुर्वारम् । तथापि तदुद्भावनस्यापसिद्धान्त एव तात्पर्यं न मिथ्यात्ववैशिष्ट्यभङ्ग इति न जातित्वमिति ध्येयम् । प्रत्युतेति ।। यद्यपि तत्र धर्मिण एव विकल्पितत्वेन धर्मस्याविकल्पितत्वान्न जातिः । धर्मस्य विलकल्प्य दूषण एव तथात्वात् । तथापि विमतो भिन्नो मुक्तत्वादित्यनुमानप्रतिज्ञाविषयीभूतभेदविषयतया प्रवृत्तविकल्पपूर्वकपरोक्तदूषणविषयत्वादस्य ग्रन्थस्तयेति जातित्वं दुर्वारमिति ध्येयम् । स्वव्याघातापातादिति । त्वदभिमताभेदेऽप्येवं विकल्प्य दूषणाभिधानसम्भवादिति भावः । सामान्यत इति । मिथ्यात्वशरीरघटकोपाध्यविचारेणेत्यर्थः । 
।। इति सामान्यतो मिथ्यात्वभङ्गः ।। २ ।।  
अथ दृश्यत्वहेतुभङ्ग ।। 
बौद्धोक्तेति ।। न तु स्वकल्पनेत्यर्थः । ननु तत्कल्पनापि दूषणसमर्था चेत् का नो हानिरित्यत आह— इयांस्तु भेद इति । तदयुक्तमिति ।। प्रामाण्यस्याबाधितार्थकत्वरूपस्य बाधत्वरूपमिथ्यात्वासहिष्णुत्वादित्यर्थः । स्वव्यवहार इति ।। अत्र नियतिपदं स्वप्रकाशत्वादिविशिष्टात्मव्यवहारे स्वातिरेकिसंविदपेक्षासत्त्वात् तत्र व्यभिचारवारणाय । मौनमिति । गुरोः स्वीयशब्दात् शिष्यस्य ब्रह्मप्रतीत्यभावनिश्चयात् शब्दाप्रयोग इत्यर्थः । द्वितीयेति । तमित्यत्र कर्मणि द्वितीया दृश्यत इत्यत्र भावकर्मणोः द्रष्टव्य इत्यत्र तयोरेवकृत्यक्तखलर्था इति पाणिनिना कर्मणि द्वितीयातव्यादिप्रत्ययानां स्मरणादिति भावः । दृशोऽज्ञान इति । ब्रह्मणो वृत्तिविषयत्वानङ्गीकारे तस्य भासा सर्वमिदं विभातीतिश्रुतिप्रतिपन्नस्य दृक्शब्दितचैतन्यविषयत्वस्य प्रपञ्चे दुर्ज्ञानत्वप्रसङ्गः । अननुसंहितोपाधेरुपहितप्रत्ययायोगादित्यर्थः । यद्वा मिथ्यात्वे साध्ये (वृत्ति) दृग्व्याप्यत्ववत् दृक्शब्दितचिद्घटितचिद्विषयत्वादेरपि त्वया हेतूकरणात् घटकपदार्थज्ञानं विना तद्घटितमूर्तिहेतुज्ञानासम्भवात् चैतन्ये व्यभिचारः सर्वतास्मिन् पक्षे दुर्निवार इत्यर्थः । गौरवादित्याशङ्क्याह— न चेति ।। अतिप्रसङ्गादिति ।। धूमादेरपि विपक्षे आरोपितसत्त्वसम्भवेन व्यभिचारित्वाप्रसङ्गात् । तथाचगौरवमप्रामाणिकमिति भावः । किञ्चेति ।। अन्यथारोपितसाध्यसाधनाभावमादाय सदनुमानेऽपि बाधासिद्धिप्रसङ्ग इति भावः । एवमिति । अन्यथा वह्नेरपि आरोपितवह्न्यभावमादाय धूमाभाववन्निष्ठाभावप्रतियोगित्वसम्भवेन  दूमाव्यभिचारित्वं स्यादिति भावः । तथाचेति । एवञ्च धर्मिसमसत्ताकहेतुसत्त्वादिकं न  व्यभिचारादिप्रयोजकमिति भावः । उक्तबाधकमुपसंहारव्याजेनोद्धरति तस्मादिति । दृश्यत्वहेतोरित्यर्थः । अथेति । अतो नात्मनि व्यभिचार इति भावः । एवंविधस्येति१(१. एवंविधधर्मस्येति पा.) धर्मिसमसत्ताकस्येत्यर्थः । विषयत्वादिरेवेति । धर्मिसमसत्ताकविषयत्वादिरेवेत्यर्थः । ननु विषयत्वमिव दृश्यत्वमपि हेतुतया प्रयोक्तुं शक्यम् । न च दृक्पदवैयर्थ्यम्, तन्निष्ठेतिन्यायेन तस्य सार्थक्यात् । अन्यथा प्रमेयत्वादिहेतौ का गतिरित्यस्वरसादाह– ममरीत्येति । दृष्टान्तस्येति । परमते प्रातिभासिके दृश्यत्वस्य व्यावहारिकतया सिद्धान्ते चासति शुक्तिरूप्ये दृश्यत्वस्य सत्यतया विवक्षितहेतोस्तत्राभावादिति भावः । यथाश्रुतहेतोर्व्यभिचारोद्धारं शङ्कते नन्विति ।। शुद्धे हेत्वभावात् विशिष्टे साध्यस्यापि सत्त्वान्न व्यभिचार इति भावः । दृश्यत्वश्रुतयो दृायते त्वग्रयया बुद्ध्येत्यादिश्रुतयः । स्वतःसिद्धेरिति । अवेद्यत्वलक्षणस्वप्रकाशत्वस्येत्यर्थः । शुद्धासिद्धिप्रसङ्गादिति ।। तथा च शुद्धसिद्धिमिच्छता  तस्य वृत्तिव्याप्यत्वं वक्तव्यमिति तत्र व्यभिचार एवेति भावः । ननु शुद्धे न दृश्यत्वनिषेधायोगः तस्य स्वविषयप्रकाशत्वलक्षरस्वप्रकाशत्वेन धर्मिज्ञानरूपतया वृत्तिविषयतानावश्यकत्वात् । अतो न व्यभिचारो नवा(च)शुद्धासिद्धिरित्याशङ्क्य निराकरोति न चेति । लाघवेनेति । मिथ्यात्वे स्फुरणमात्रमेव तन्त्रं लाघवात् । न त्वन्यतः स्फुरणं स्वतः स्फुरणं वा गौरवान् । स्फुरणमात्रं च स्वतः स्फुरत्यपि ब्रह्मण्यविशिष्टमिति जगद्वत् ब्रह्मापि मिथ्यैव स्यादित्यर्थः । यद्वा लाघवेनेति ।। उपस्थितिलाघवेनेत्यर्थः । चैतन्यस्य स्फुरणाव्यभिचारित्वेन वृत्तेस्तु (?)तदधीनप्रकाशत्वादिति ।। तत्सत्यत्वश्रुतिः । सत्यं ज्ञानमनन्तं ब्रह्मेतिश्रुतिः । जगत्सत्यत्वश्रुतिवदिति ।। विश्वं सत्यं, यच्चिकेतसत्यमित्यादिश्रुतिवदित्यर्थः । विशिष्टज्ञान इति ।। विशिष्टस्य विशेषणादित्रितयात्मकत्वादित्यर्थः । शिपिविष्टायरश्मिभिराविष्टाय । एतेनेत्यस्य विवरणमनुभवविरोधादिनैवेति । एतच्चोपलक्षणम् । विषयत्वस्य द्वित्वादिवदेकैकत्र पर्याप्त्यभावेऽपि विशेष्यवृत्तित्वानपायात् । विशेेणादित्रितयपर्याप्ताधिकरणताकदृग्विषयत्वस्य हेतूकरणे च भागासिद्धितादवस्थ्यमिति ध्येयम् । अत एवेति ।। विशेष्ये ज्ञानाविषयत्वस्यानुभव-बाधितत्वादेवेत्यर्थः । यत्तदिति ।। तयोः सर्वनामत्वेन बुद्धिस्थपरामर्शकत्वादिति भावः । अप्रमात्वस्य चेति । मिथ्या(भूतस्व)विषयकत्वादिति भावः । यद्यप्यप्रमात्वस्य वृत्तिरूपविषयांशे आपादनमिष्टमेव । ब्रह्मचैतन्यरूपविषयांशे त्वापादकाभावः, तस्य सत्यत्वात् । तथापि तत्त्वावेदकाद्वैतागमजन्यायान्चरमवृत्तेर्न१(१. नाबाध्यस्वविषयत्वमनङ्गीकर्तव्यम् इति पाठः) बाध्यविषयत्वमङ्गीकर्तव्यम् । अन्यथा प्रत्यक्षादिजन्यवृत्त्यविशेषापातः, वृत्तिमात्रस्य त्वया चैतन्यविषयत्वस्वीकारादिति । यद्वा एतदस्वरसादेवाह वृत्त्युपराग इति । वृत्त्युपहितस्यात्मनस्तद्विषयत्वमित्यत्र वृत्तेः स्वविषयान्तर्भावोऽस्ति न वेति विकल्प्याद्यं निरस्य द्वितीयं निराह बहिर्भावेचेति । स्वरूपेणेति । वैशिष्ट्यप्रतियोग्यनुयोगिभावानापन्नतयेत्यर्थः । कल्पितविशिष्टपरत्वे इति । न च शब्दस्वाभाव्यात् कल्पितविशिष्टप्रत्यायकत्वेऽपि वेदान्तानां तत्र तात्पर्याभावात् चिन्मात्र एव तात्पर्याच्च न तत्त्वावेदकत्वायोग इति वाच्यम् । अपूर्वतादिरूपतात्पर्यलिङ्गसत्त्वेन वेदान्तानां कल्पितविशिष्टे तात्पर्यस्य दुर्निवारत्वात् । अन्यथा तात्पर्यव्यभिचारित्वेन तस्यातल्लिङ्गत्वप्रसङ्ग इति भावः । 
शुद्धरूपेति ।। शुद्धेन रूप्यते निरूप्यते इति व्युत्यत्त्या शुद्धविषयकप्रमोक्तेरिति१(१.इत्यर्थ इति पाठः) भावः । समानविषयत्वमिति । अन्यथा घटमानेनापि पटाज्ञानस्य निवृत्तिप्रसङ्ग इति भावः । गौरवादिति । अभावघटितत्वादिति भावः । समानविषयत्वेनैवेति । दीपादेरन्यविषयत्वेऽपि स्वविरोधितमआदिनिवर्तकत्वदर्शनादितिभावः । ब्रह्मज्ञानस्येति वेदान्तजन्यज्ञानस्येत्यर्थः । 
तद्विषयमिति ।। तदाकारत्वपरमित्यर्थः । स एवाकार इति । अत्राकारशब्दो धर्मपरः । तदाकार एवेति । तस्याकार एवेत्यर्थः ।। तदाकार इवेति ।। मद्यमपदलोपी समासः । साकारवादेति ।। ज्ञानस्यापि घटादिवत् घटत्वादिधर्माश्रयत्वाविशेषादित्यर्थः । ननु नास्माकं     साकारवादः ज्ञानातिरिक्तविषयस्यापि स्वीकारादित्यनुशयेनाह- जडाद्याकारेति ।। ननु ज्ञानानन्दाद्यसाधारणधर्मेण तदाकारत्वाभावेऽपि साधारणधर्मेण तदाकारत्वम-स्तीत्य•ङ्क्याह१(१.मस्त्वित्याशङ्क्येति पा.) सत्तयेति ।। आत्माकारत्वापातादिति ।। तथाच घटमानेनाप्यात्माज्ञाननिवृविप्रसङ्ग इति भावः । निराकारत्वादिति । निर्धर्मकत्वादित्यर्थः । ननु शशविषाणादिशब्दजन्यवृत्तौ यत्तदाकारत्वं तदेवाािपिस्यादित्याशङ्कामुपसंहारव्याजेन निरस्यति तस्मादिति । तािप्यन्यस्य तदाकारत्वस्य दुर्वचत्वेन सर्वत्र तद्विषयत्वमेव तदाकारत्वमित्यर्थः । 
घटादिज्ञान इति । तदज्ञाननिवर्तकतायामिति शेषः । अननुगमादिति । अननुगमापत्तेरित्यर्थः । एतच्चोपलक्षणम् । चरमवृत्तिवत् घटादिज्ञानस्यापि तदमाननिवर्तकतायां२(२.तयेति पा.)तदाकारत्वस्यैव तन्त्रतया तदतिरिक्ततद्विषयकत्वे मानाभावेन दृग्विषयत्वरूपदृश्यत्वहेतोः स्वरूपासिद्धिरिति ध्येयम् । तुच्छ इति ।। यद्यप्यस्तित्वप्रकारकवृत्तिव्याप्यत्वस्य हेतुत्वविवक्षायां न तुच्छे व्यभिचारः । तथाप्यसतोऽपि शशविषाणमस्तीति वाक्यजन्यतताविधवृत्तिविषयत्वाद्  व्यभिचार एव । न च तत्राप्याभासानिर्वचनीयशृङ्गस्यैव विषयत्वान्न व्यभिचार इति वाच्यम् । अस्तित्वस्यानिर्वचनीयत्वेऽप्यधिष्ठानस्यासत्तेन व्यभिचारतादवस्थ्यात् । यथा चास्तित्वस्यासदेवाधिष्ठानं तथाकर एव स्पष्टीभविष्यतीति ध्येयम् । 
।। इति वृत्तिव्याप्यत्वहेतुभङ्गः ।। ३-२ ।।
ननु व्यवहारोऽपि किमादानादिरूपः किं वाभिलपनरूप इति विकल्प्याद्यं निराचष्टे हानादेरिति । तथाच भागासिद्धिरिति भावः । न द्वितीय इत्याह अभिलापस्य चेति । तथा च व्यभिचार इति भावः । ममेति । प्रमाणाभावादिति भावः । अतीतादाविति । यद्यप्यतीतानागतयोरपि वर्तमानतादशायामस्त्येव ज्ञाततात्त्वम् । तथापि ज्ञाततायामेव मानाभावेन तद्गर्भहेतुः स्वरूपासिद्धः इत्यत्रैव तात्पर्यम् । ननु चोदनैकसमधिगम्यत्वं शब्दतदुपजीविप्रमाणातिरिक्तप्रमाणागम्यत्वं विवक्षितम् । योगजधर्मश्च चोदनोपजीवक इति न चित्सुखोक्तिविरोध इत्यत आह— तुच्छमपीति ।। फलेति ।। वृत्त्यभिव्यक्तचैतन्यस्यैव फलत्वादिति भावः । 
।। इति फलव्याप्यत्वहेतुभङ्गः ।। ३-२ ।।
साधारणमिति ।। वृत्तिफलव्याप्यत्वविशेषानालिङ्गितमित्यर्थः । तदविषयत्वादिति । कर्तृकर्मभावविरोधादिति भावः । ज्ञातमित्यनुभवेनेति ।। तादृशानुभवस्यानुव्यवसायतया मतद्वयेऽपिचिद्रूपत्वादिति भावः । तद्व्यवहारजनन इति ।। ननु व्यवहारत्वेन ज्ञानत्वेन सामान्यत कार्यकारणभावः । घटादिव्यवहारे अतिप्रसङ्गपरिहाराय तद्व्यवहारत्वेन तद्विषय(क)ज्ञानत्वेन विशिष्यकार्यकारणभावः । ज्ञानव्यवहारे तु न तद्विषयकज्ञानत्वं कारणतावच्छेदकं गौरवात् । किन्तु ज्ञानत्वमेव लागवात् । तथा च चैतन्यव्यवहारे न तद्विषयकज्ञानं कारणमिति न तत्र व्यभिचार इति चेन्न । स्वरूपतो व्यवहारायोग्ये निर्विकल्पकेऽपि ज्ञानत्वस्य सत्त्वेन तस्य व्यवहारजनकतानवच्चेदकत्वात् । अतीतानागतमानव्यवहारेऽपि तद्विषयकज्ञानस्यैव हेतुत्वेन तस्याहेतुत्वाच्चेति । नन्वभिधात्वेन विषयता, अभिधापदनिरूपिताभिधात्वेन विषयितेत्याकारभेदसत्त्वान्न वृत्तिविरोध इत्यत आह— कल्पितभेदेनेति ।। तयेति । वृत्तिप्रतिफलिचितेत्यर्थः । तदाकारवृत्त्येति । ब्रह्माकारवृत्त्यैव तदज्ञाननिवृत्तौ तेनैव न्यायेन घटादावपि तत्तदाकारवृत्त्यैव तत्तदज्ञाननिवृत्त्यापत्त्याचिद्विषयत्वे मानाभावेन तद्घटितहेतोः स्वरूपासिद्ध्यापत्तेरित्यर्थः । नन्वात्मनोऽज्ञानाविरोधिज्ञानत्वेन अविद्यानिवृत्तौ स्वविषयत्वमप्रयोजकमेव । अतस्तदाकरवृत्त्यैव तदज्ञाननिवृत्तिरित्यत आह— अज्ञानाविरोधिस्फुरणरूपत्वास्येति । तथाचात्मनोऽज्ञानाविरोधित्वे घटादिवत् स्फुरणरूपत्वमेव न स्यात्, स्फुरणस्य धर्मिग्राहकमानेनामानविरोधितयैव सिद्धेः । अन्यथा स्फुरणस्याप्यज्ञानावृतत्वापत्त्या जगदाग्ध्यापत्तेरिति भावः । ननु घटादेर्व्यवहारसिद्ध्यर्थं चिद्विषयत्वमावश्यकम् । व्यवहर्तव्यज्ञानं विना तद्व्यवहारस्यैवायोगात् । तथा च चिद्विषयत्वरूपहेतुर्नासिद्ध इत्यत आह— अस्फुरणरूपेष्विति ।। तदभिव्यक्तेति । वृत्त्यभिव्यक्तेत्यर्थः । ननु वृत्तेः सकाशादविद्यानिवृत्तिसम्भवेऽपि जडत्वात्तस्याः घटादिविषय-प्रकाशरूपत्वमसम्भवीति तत्प्रकाशार्थं वृत्तिप्रतिफलितचैतन्यविषयत्वमावश्यकम् । आत्मनस्तु स्वत एव प्रकाशत्वात् अज्ञाननिवृत्त्यर्थमेव वृत्त्यपेक्षेत्यत आह— घटादाविति ।। तथाचाज्ञान-विरोधिन्यां वृत्तावेव घटादिप्रकाशरूपत्वकल्पनमुचितम् । नत्वननुभूयमानाज्ञानाविरोधिज्ञाना-विरोधिमानमङ्गीकृत्य तस्य विषयप्रकाशरूपत्वकल्पनमिति भावः । ज्ञानस्येति । घटाकारवृत्तिप्रतिफलितचैतन्यस्येत्यर्थः । अन्यथेति ।। प्रमाणं विनाप्यमानाविरोधितादृश-ज्ञानकल्पन इत्यर्थः । यद्वाननुभूयमानस्यान्यथोपपन्नकार्यसय ज्ञानस्य कल्पन इत्यर्थः । नन्वज्ञानाविरोधिज्ञानं न कल्प्यते किन्तु तमेव भान्तमिति श्रुत्यैवसिध्यतीत्यत आह— तमेवेति ।। ननु घटादीनां प्रमारसिद्धापरोक्ष्यनिर्वाहाय वृत्तिप्रतिफलितचैतन्यविषयत्वमावश्यकम्, तथा च नासिद्धिरित्यत आह— चैतन्याविषयस्यापीति । इन्द्रियजन्यत्वेति ।। इन्द्रियत्वेनेन्द्रिय-जन्यत्वेत्यर्थः । एतच्चोपलक्षणम् । अनावृतसंविवादात्म्येनैव परेणार्थापरोक्षस्वीकारात्, आपरोक्ष्य-सिध्यर्थमपि चिद्विषयत्वस्यानावश्यकत्वेनाप्रसिद्धितादवस्थ्यमित्यपि बोध्यम् । अन्यथेति । वृत्तेरपि साक्षात्कारत्वानभ्युपगमे इत्यर्थः । एकेति ।। चिद्गतापरोक्षत्वस्य वृत्तिगतज्ञानत्वसमानाधिकरण-त्वादिति भावः ।।  
ननु स्वातिरेकिसंविदपेक्षेत्यत्र संवित्पदेन किं वृत्तिर्विवक्षिता किं वा चैतन्यमिति विकल्प्य तत्राद्यं निराकरोति आत्मनोऽपीति । घटादावपीति ।। घटादावपि विशिष्टव्यवहारे तदतिरिक्तसंविदपेक्षानियमेऽपि निर्विकल्पकरूपे तत्स्वरूपव्यवहारे न तदपेक्षेत्यसिद्धिरित्यर्थः ।   नन्विति । निर्विकल्पके प्रमाणाभावादिति भावः । न विशेष्यांश इति । विशेषणांशे साध्यस्यापि सत्त्वान्न्यव्यभिचार इति भावः । नियतीति । व्यभिचारावारकत्वादिति भावः । ननु चैत्यस्वरूपमात्रव्यवहारस्याधुनातनस्य स्वातिरेकि१(१.स्वव्यतिरेकीति पा.)संविदपेक्षत्वात् तत्र व्यभिचारवारणायैव नियतिपदमिति न तद्वैयर्थ्यमित्यत आह— आसंसारमिति ।। अज्ञाननिवृत्त्यनन्तरं तादृशचैतन्यगोचरव्यवहारे मानाभावात् नियतिपदसत्त्वेऽपि व्यभिचारतादवस्थ्येन तद्वैयर्थ्यं तदवस्तमिति भावः । द्वितीयं निराह वृत्त्यन्यसंविदपेक्षायाश्चेति । एतेनेति । तव नित्यातीन्द्रिय मम घटादावपि स्वावच्छिन्न संवित्सापेक्षत्वाभावेनेत्यर्थः । उक्तन्यायेनेति । आवश्यकवृत्त्यैवोपपत्तौ तत्प्रतिफलितचैतन्यविषयत्वे मामाभावेनेत्यर्थः । ननु यथाशुक्रूिप्यादिहदृेटान्ते स्वप्रकाशत्वाभावरूपसाधनवैकल्यं विशेष्याभावात् । परिह्रियते तथैव  घटादावप्युभयाभावप्रयुक्तविशिष्टाभावाङ्गीकारेणासिद्धिः किं न परिह्रियते ? अद्य्तत्वहेतुना तित्रापि विोष्याभावस्य साधयितुं शक्यत्वादिति शङ्कते यद्यपीति ।। अपरोक्षव्यवहारायोग्यत्वसाधने नाध्यस्तत्वमात्रं हेतुः । किं त्वागन्तुकदोषप्रयुक्तभानत्वरूपप्रातिभासिकत्वम् । तच्च घटादौ नास्त्येव । तत्राध्यस्तत्वमात्रेण तत्साधने बाधश्चेत्यभिप्रेत्य परिहरति तथापीति । योग्यत्वस्यापीति । अपरोक्षव्वहारयोग्यत्वस्यापीत्यर्थः । प्रमाणशब्देनेति । व्यावहारिकप्रमाणत्वानयविवक्षायां चासिद्धिः१(१.त्वसिद्धिः इति पाठः) । व्यावहारिकत्वस्य मिथ्यात्वविशेषरूपस्याद्याप्य-निश्चितत्वादिति भावः । ननु दृष्टान्ते प्रसाध्याङ्गत्वान्न साधनवैकल्यं दोष इत्यत आह— ब्रह्मणीति । सुखप्रतिपव्यर्थमुक्तदूषणानि सङ्गृह्णाति एवञ्चेति ।।
।। इति दृश्यत्वहेतु भङ्गः ।। ३ ।।
।। अथ जडत्वहेतुभङ्गः ।। 
अहमर्थस्यैवेति । तथा च भागासिद्धिरिति भावः । शुद्धात्मनोऽपीति । तथा च तत्र व्यभिचार इति भावः । व्यभिचारापरिहारादिति । अन्यथा विपक्षे आरोपितसाधनाभावमादायाद्धेतोरपि सद्देतुत्वप्रसङ्ग इति भावः । तादशज्ञातृत्वेति । धर्मिसमसत्ताकज्ञातृत्वेत्यर्थः । बुद्धिवृत्तिरिति  । अत्र बुद्धिपदमन्तःकरणपरम् । स्ववृत्तिविरोधेनेति । स्वस्यैव स्वम्प्रति कर्तृत्वकर्मत्वविरोधेनेत्यर्थः । तत्स्वभावस्यापीति । स्वकर्मकत्वाभावस्वभावस्यपीत्यर्थः । चित्सुखोक्तेरिति । अतो नापसिद्धान्त इति भावः । घटादावपीति । तथाच घटादिसाधारणज्ञप्तिकर्मत्वोक्तावपसिद्धान्ततादवस्थ्यमिति भावः । ननु वह्निमनुमिनोमीत्यत्रेव साक्षिभास्ये दुःखादावपि कर्मत्वमस्त्वित्यत आह— ब्रह्मणोऽपीति । किं तत्र कर्मत्वव्यवहारो निरालम्बनः नेत्याह— किं त्विति ।। ज्ञप्तिकर्मत्वस्य ज्ञप्तिनिरूपणं विना निरूपणायोगात् तत्स्वरूपमाह— वृव्यभिव्यक्तमिति ।। वृत्तिकृतावरणाभिभवमित्यर्थः । न च तस्येति ।। तथा च तज्जन्यव्यवहारयोग्यत्वमेव१(१.व्यवहारप्रतिबन्धकत्वमिति पाठः) ज्ञप्तिकर्मत्वं पर्यवसितम् । एवञ्चापसिद्धान्त इति भावः । भेदः विशेषः । नन्वतीतमेव तदापि विषयोऽस्त्वित्यत आह— त्वन्मत इति ।। वर्तमानस्यैव त्वन्मते ज्ञानाज्ञानविषयत्वं विनैव शुद्धचैतन्यविषयत्वादित्यर्थः । नन्वतीतमतीतत्वेनैव मोक्षदशायां शुद्धचैतन्यविषयोऽस्त्वित्यत आह— वह्निरासीदिति ।। न चेष्टापत्तिः सुखमहमस्वाप्सं न किञ्चिदवेदिषमित्यनुभवविरोधादिति भावः । एतच्चोपलक्षणम् । शुद्धचैतन्यस्य साक्षिपदार्थत्वाङ्गीकारेऽपसिद्धान्तश्चेत्यपि बोध्यम् । द्वितीयपक्षे दोषमाह— निर्विषयत्वे त्विति ।। ननु निर्विषयत्वं न मानत्वाभावापादकम्, अतीतादिज्ञाने व्यभिचारादित्यत आह— तद्धीति ।। नन्वात्मरूपं ज्ञानं परविषयत्वेनैव ज्ञानं स्यात् । न च मोक्षे पराभावः । तथापि संसारदशायां परसत्त्वेन ज्ञानत्वानपायात् । ज्ञानत्वे लाघवेन सविषयत्वमात्रस्यैव तन्त्रत्वादित्याशङ्क्य निराकरोति न चेति ।। सविषयकत्वादेरिति ।। (२.आमोदपाठे सप्रतियोगिकत्ववदिति नास्तीति गम्यते)२यद्यपि सप्रतियोगिक इत्युपक्रमात् सप्रतियोगिकत्वादेरित्येव वक्तुमुचितम् । तथापि साद्यतया प्राधान्यज्ञापनाय दृष्टान्तभूत-प्रथमप्रकान्तसप्रतियोगित्वोल्लङ्घनेन सविषयकत्वस्येहोपादानमिति ध्येयम् । परमपुरुषार्थ इति ।  स्वरूपानन्दस्य परत्वाभावादिति भावः । निर्विषयत्वपक्षे दोषान्तरमाह— अर्थेति ।। दृष्टान्तवैषम्यं शङ्कते यदिचज्ञानस्येति ।। आत्मरूपस्येति शेष । तर्हीति१(१. त्यर्थः इति पाठः) ।। प्रागभावादेरनादित्वेऽपि प्रतियोगिनिरूप्यत्वादिरूपेक्षाया अनुभवसिद्धत्वेन तत्त्यागेऽनुभवविरोध इति भावः । अपेक्षेत्येतत् प्रतियोगिनीत्यादि सप्तम्यन्तपदोपात्तेन सम्बध्यते । तथाचेति ।। अन्यथा लः कर्मणि च भावेचाकर्मकेभ्य इति पाणिनिस्मृतिविरोध इति भावः । नन्वात्मरूपज्ञानस्यातीतादिमानवदुत्पत्तौ विषयाद्यनपेक्षत्वेऽपि ज्ञानत्वं सेत्स्यतीत्यत आह— अतीतादिज्ञानस्येति ।। उक्तार्थेऽनुभवं प्रमाणयति इदमहमिति । पराभ्युपगमोऽप्येवमेवेत्याह— उक्तं हीति ।। तद्वेद्यस्येति । प्रामाण्यस्य विषयाबाधघटितमूर्तित्वादिति भावः । दोषाजन्यत्वादिति । भ्रमत्वस्याप्रामाण्यरूपस्योत्पत्तौ परतस्त्वेन दोषजन्यत्वावश्यम्भावादिति भावः । 
नन्विति । न चैकस्यैवात्मनः प्रमाप्रमोभयरूपत्वे विरोधः, वृत्तिरूपोपाधिभेदेन तदविरोधोपपत्तेरिति भावः । स्वभावप्रश्नं प्रतीति । आत्मस्वरूपं कीदृशमिति पृच्छन्तं प्रति तत्स्वरूपमीदृशमिति उत्तरे वक्तव्ये स्वकपोलकल्पितप्रमादिस्वरूपकथनस्यानुत्तरत्वादित्यर्थः । ज्ञानमपि नस्यादिति । न च निर्विकल्पकवदीश्वरज्ञानवच्च रूपद्वयहीनोऽप्यात्मा  ज्ञानं स्यादिति वाच्यम् । तयोरपि अबाधितार्तकत्वेन प्रमात्वात् । नचैवमीश्वरज्ञानस्य अजन्यत्वेन प्रमाणस्योत्पत्तौ स्वतस्त्वपक्षे मानसामान्यसामग्रीजन्यतवरूपस्वतस्त्वनिर्वाह्य प्रमाबहिर्भावो दुर्निवार इति वाच्यम् । विशेषसामग््रयजन्यमानत्वस्यैवोत्पत्तौ स्वतस्त्वरूपत्वेनोपगमादिति । अनानन्दत्वासिद्धेरिति । परेणाप्यनुभवबलेन तप्यिानन्दत्वस्याभ्युपगन्तव्यत्वादिति भावः । तस्यापीति । वैषयिकसुखस्ये१(१.सुखस्यापीति पाठः)त्यर्थः । न च सुखे जन्माद्यनुभवविरोधः तस्याभिव्यञ्जकवृत्तिविशेषविषयत्वादिति भावः । ननु तरतमभावापन्नदुःखसम्बन्धेन आनन्दतारतम्यव्यवहारोपपत्तिरित्यत आह— विरोधिन इति । तद्वृत्तिरुपसुखाभाव इति । अन्यथा वृत्तिरूपज्ञानमपि न सिध्येदिति भावः । अहन्त्वमिति । अहङ्कारत्वमित्यर्थः । उक्तादन्यस्येति ।। ज्ञातृत्वादितोऽन्यस्येत्यर्थः । निरसिष्यमाणत्वादिति । परिच्छिन्नत्वहेतुभङ्ग इति शेेषः । साध्यावैशिष्ट्यादिति ।। अबाध्यत्वस्यात्मत्वे तदभावो बाध्यत्वमेव हेतूकृतं स्यात् । तदेव च मिथ्यात्वमिति साध्यावैशिष्ट्यादिति भावः । मिथ्यात्वान्तरस्य साध्यत्वेऽपि साध्यवदेवहेतोः सन्दिग्धत्वात् फलतः साद्यावैशिष्ट्यमित्यवधेयम् । मयेति ।। तथाचात्मनि व्यभिचारतादवस्थ्यम् । अन्तःकरणे भागासिद्धिश्चेति भावः । एतेन जडत्वहेतुदूषणेन ।। 
।। इति जडत्वहेतुभङ्गः ।। ४ ।। 
।। अथ परिच्छिन्नत्वहेतुभङ्गः ।। 
अवकाशरूपद•स्येति । नैयायिकाभिमतदिक्शब्दवाच्यस्येत्यर्थः । कालस्येति ।। अंशिरूपकालस्येत्यर्थः । तादृशाकाशकायोः प्रमाणमाह— धर्मिग्राहिणेति ।। साक्षिणः प्रमाकरणत्वाभावेन तस्य प्रामाण्यमेव दुर्लभमिति वदन्तं प्रत्याह— आकाशवदिति ।। श्रुतौ चशब्दस्वारस्यादाकाशवदिति सर्वगतत्वे नित्यत्वे च दृष्टान्त इति द्रष्टव्यम् । अत्र अग्र आसीत्, दृष्ट्वा मुच्यते, अथ भवति, यत्राभूदित्यादिशब्दैः कालः प्रतीयते । अनद्यतने लङ् समानकर्तृकयो। पूर्वकाले क्त्वा, वर्तमाने लट्, भूत इति पाणिनिस्मरणात्, मङ्गलानन्तरेत्यादिकोशकारस्मरणाच्चेति भावः । यत्रत्वस्येति श्रुतौ यत्रेति यदेत्यर्थः । देशकालयोरपरिच्छेदेऽनुमानमपि प्रमाणयति ।। सर्वदा सर्वत्रेति ।। विमतं कार्यं देशकालोभयजन्यं कार्यत्वात् सम्प्रतिपन्नवदित्यादि (अभियुक्तोक्तयुक्त्येति पाठान्तरम्) युक्त्येत्यर्थः । अत्र दर्शनग्रहणं स्वरूपासिद्धिशङ्कावारणायेति बोध्यम् । नन्वाकाशोत्पत्तेः श्रुतिसिद्धत्वान्न तस्य कालतोऽपरिच्छिन्नत्वमित्यत आह— आकाश इति ।।  ननु भूताकाशान्याकाशे प्रमाणाभावेन न तािसिद्धिशङ्कोदय इत्यत आह— उक्तञ्चेति ।। देशकालयोः देशकालकृतपरिच्छेदोऽस्तीत्यत्र अत्र देशो नास्ति, इदानी कालो नास्ति, बह्म कुत्रचित् कदाचित् देशं कालं च विनास्तीति प्रतीतिर्वा प्रमाणीकर्तव्या । न च सा प्रमाणीकर्तुं शक्यते व्याहतेरित्याह अत्रेत्यादिना ।। देशकालयोरिति ।। अनुपहितदेशकालयोरुपहितदेशकालयोर्न निषेदबुद्धिः विरोधात् । प्रतियोगितावच्छेदकावच्छिन्नज्ञानसत्त्वात् । अतीते वर्तमानादिनिषेधबुद्धिन्च तत्तदुपाधौ तत्तदुपाधिविशिष्टे वा तत्तदुपाधेस्तत्तदुपाधिविशिष्टस्य वा अभावमवलम्बते, इति नानुपहितयोस्तयोः परिच्छिन्नत्वमित्यर्थः । नन्वनुपहिते देशे काले च कथं नानुपहितदेशकालाभावज्ञानं, स्वस्य स्वावृत्तित्वादित्यत आह— देश इति ।। अज्ञानस्या (प्रतिमातम)परिच्छिन्नत्वमुपपादयति ।।  अज्ञानस्य चेति ।। ननु सर्वगतब्रह्मावरकत्वेऽपि नाज्ञानस्यापरिच्छिन्नत्वं विषयावरकनयनपटलादेः परिच्छिन्नत्वदर्शनादित्यत आह— विषयसम्बन्ध्यावरकत्वेन चेति ।। तत्र तदेति ।। अभावानकिरणस्य प्रतियोग्यधिकरणत्वनियमादिति भावः । कालादिर्नपरिच्छिन्नः अग्र इत्यत्र सन्धिकार्यं विना निर्देशः श्रुतिशरीरेयत्तामापनार्थः । अत एवेत्यादिश्रुतिभिरिति श्रुत्याकारप्रदर्शनमग्र इत्यवधेयम् । ममेति ।। असद्भानाङ्गीकर्तुरित्यर्थः ।। विरोधाच्चेति ।। यत्किञ्चिद्विशेषसत्वस्यैव  सामान्याभावविरोधित्वादित्यर्थः । तथाधीमात्रमिति ।। एककालादिमात्र-सत्वप्रकारकधीमात्रमित्यर्थः । ब्राह्मणमात्रमित्यादौ मात्रशब्देन सामीचीन्यव्यवच्छेदवत् धीमात्रमित्यत्रापि (मात्रपदेन सामीचीन्यव्यवच्छेदवत्) धीमात्रमित्यत्रापि साधीर्भ्रमरूपैव पर्यवस्यतीतित्याशयेनाह— भ्रमोक्तौचेति ।। मात्रपदस्य तत्वावेदनलक्षणप्रामाण्यरूपधी-सामीचीन्यव्यवच्छेद परत्वाङ्गीकारे को दोष इत्यत आह— व्यावहारिकेति ।। ननु कालान्तरादौ स्वरूपेणासत्वं हेतुः, प्रतिपन्नरूपव्यतिरिक्तरूपेणवेति विकल्प्याद्यं निराकरोति ।। तेनेति ।। द्वितीयं निराह ।। रूपान्तरेणेति ।। मिथ्यात्वक्षणिकत्वादिनेत्यर्थः । रूप्यादेरिति ।। शुक्तिरूप्यादेरपि पारमार्थिकत्वव्यावहारिकत्वादिरूपान्तरेणासत्त्वात् । तथाच कालान्तरासत्त्वं न स्वकाले असत्वप्रयोजकम् । नचैवमेकत्रसत्वासत्वयोः विरोधः । अवच्चेदकभेदेनाविरोधोपपत्तेरिति भावः । (अविरोधोपपत्तिरिति भावः, इति पा.) एतेनेति ।। अवच्छेदकभेदेन विरुद्धयोरप्यविरोधव्यवस्थानेनेत्यर्थः । नचैवं रूपं कदाचिद्ग्दो भवेदिति वाच्यम् । तत्र रूपत्वगन्दत्वयोः सर्वदा विरोधस्य प्रमाणसिद्धत्वेन तस्य (सत्वापादनेति पाठान्तरम्) तत्वापादने न किञ्चित्कारणान्तरमस्तीति भावः । 
सकलमूर्तसंयोगिदेशकालाद्यनभ्युपगन्तुः शङ्केयमित्यसिद्ध्युद्भावनमुपेक्ष्य व्यभिचारमाह—  आद्ययोरिति ।। यद्यपि निर्गुण इत्यनेनैवोभय्वयचिरप्रदर्शनं भवति संयोगस्यापि गुणत्व•त्यि सङ्गः इत्यधिकम्, तथापि प्रथमहेतुसत्वे प्रकारान्तरमप्यस्तीति सूचयितुं तदुक्तिरित्यवधेयम् । प्रतिवाद्यसिद्धमिति ।। नैयायिकाद्यसिद्धमित्यर्थः । तद्धीति ।। वस्तुतः परिच्छिन्नत्वमित्यर्थः । ननु भिन्नत्वं तात्विकमतात्विकं वा साधारणं वेति विकल्प्याद्ये दोषमाह— तस्यचेति ।। वक्ष्यमाणत्वाच्चेति । अखण्डार्थवाद इति शेषः । द्वितीय आह— कल्पितस्यत्विति ।। ननु कल्पितभिन्नत्वमात्रस्यात्मनि व्यभिचारेऽपि धर्मिसमसत्वेन विशेषितस्य तस्य न व्यभिचार इत्यत आह— धर्मिसमसत्वस्यचेति ।। अपिशब्दो भिन्नक्रमः । ममापि मत इत्यर्थः । तृतीय आह— भिन्नत्वमात्रस्यचेति ।। सत्यादिति ।। सत्यत्वावच्छिन्नादित्यर्थः ।। स्वानुगतप्रतिभास इति ।। स्वानुगततया प्रतिभासो यस्य तस्मिन्नित्यर्थः । पक्षदृष्टान्तयोर्हेतुमुपपादयति ।। यथेति ।। स्वानुगत इति ।। स्वानुगततया प्रतीयमान इत्यर्थः । इदमंश इति ।। विभज्यत इत्येतदािपि सम्बध्यते । पक्षे हेतुसत्वे प्रमाणमाह— सन्पट इति ।। ननु कदाचिदेव प्रतीयमानत्वं सर्वदा प्रकाशमानत्वाभावो विवक्षित इति नासिद्धिरित्यत आह— अप्रयोजकत्वाच्चेति ।। अननुगतत्वमिति ।। परस्परव्यावृत्तत्वमित्यर्थः । अनध्यासादिति ।। तथाचाननुगतत्वम् अनुगतत्वं वा अध्यस्तत्वे अधिष्ठानत्वे वा न प्रयोजकमिति भावः । सहचारदर्शन-मात्रेणाध्यस्ताधिष्ठानभाव स्वीकारेऽतिप्रसङ्गमाह—  दृश्यतेचेति ।। प्रत्येकं चन्द्रानुविद्धेति ।। प्रत्येकं चन्द्रोपरक्ततया प्रतीयमाना ये जलतरङ्गचन्द्रास्तद्वदित्यर्थः । अत्रानुविद्धत्वोक्तिः दृष्टान्ते हेतुसत्वप्रतिपादनाय ।  अत्र च सामान्यव्याप्तिरभिमता । अतो न दृष्टान्तासिद्धिरिति ध्येयम् । अनध्यासादिति ।। तथा च खण्डादिष्वेव व्यभिचार इति भावः । 
ननु सद्रूप कल्पितमिति साध्ये सच्छब्दार्थः किं ब्रह्मव्यतिरिक्तं किं वा ब्रह्मैव । न प्रथमः । अनभ्युपगमात् । द्वितीये तदनुविद्धतया प्रतियमानतवदिति हेतोः ब्रह्मानुविद्धत्या प्रतीयमानत्वमित्यर्थः स्यात्, तथाचासिद्धिरित्याह— किञ्चेति ।। रूपादिहीनस्यापि कालादे। चाक्षुषत्ववत् ब्रह्मणोऽपि चाक्षुषत्वं किं न स्यादित्यत आह— आसंसारमिति ।। आङत्राभिविधौ । किञ्च ब्रह्मणः शब्दैकसमाधिगम्यत्वादपि न चाक्षुषादिप्रत्ययगोचरतवमित्याह— शब्दैकसमधिगम्यमिति ।। घटगतमेवेति ।। स्वीकार्यमितिशेषः ।। अन्यथाऽनित्यत्वादिकमपि घटादिधर्मतया न सिद्ध्येदिति भावः । नन्वेवं राहोरपि चाक्षुषत्वं न स्यादित्यत आह— राहोस्त्विति ।। उद्भूतनीलरूपवत्त्वेन तस्यायोग्यत्वमसिद्धमिति भावः ।। ५ ।। 
।। इति परिच्छिन्नत्वहेतुभङ्गः ।। ५ ।।  
कार्यस्येति ।। उपादेयस्योपादानाभेदेनेत्यर्थः । ननु मन्मते कार्यकारणयोः अत्यन्तभेदादाश्रितत्वसम्भवान्न सिद्धसाधनम् । कार्यकारणयोरभेदवादस्तु सत्तैक्याभिप्राय इत्यत आह— अनाश्रितत्वेनेति ।। गतेनेति ।। सामान्यस्य विना विशेषमपर्यवसानादिति भावः  ।। निरस्तमिति ।। अप्रातिभासिकस्य व्यावहारिकनिषेधप्रतियोगिनः पारमार्थिकत्वापातेनेति भावः ।। अभाव इति ।। अभावत्वमखण्डोपाधिस्तत्सम्बन्धश्चतिरिक्त इत्यभिप्रेत्यैतदुक्तम् । अभावाश्रयत्वादेरिति ।। यद्यप्यभावाश्रयत्वं तदानयान्नातिरिच्यते तथापि तन्नाश्रयमात्रम् । किन्तु तत्स्वरूपविशेषः । स च ब्रह्मनिर्विशेषत्ववादिना नाङ्गीकर्तुं शक्य इति भावः । अद्वितीयादिशब्देनेति ।। यद्यप्यद्वितीयादिशब्दस्य न पदत्वमिति (अपदत्वामिति पाठान्तरम्) न प्रवृत्तिनिमित्तापेक्षा । तथाप्यतद्गुणसंविज्ञानबहुव्रीहिणा एकैवपदयोः स्वगतभेदसजातीयभेद-निषेधकयोर्ग्रहणमिति ध्येयम् । किञ्च ब्रह्मण्यबाध्यद्वितीयाभावे किं प्रमाणं वेदान्तो वा अन्यद्वेति विकल्प्य नाद्य इत्याह— अखण्डार्थेनेति ।। संसर्गासङ्गिसम्यग्धीजनकेनेत्यर्थः । द्वितीयं निराह— अन्यस्य चेति ।। 
नन्वद्वितीयपदमहिम्नैव द्वितीयाभावः सिद्ध्यति ।। न च द्वितीयत्वेन तस्यापि निषेधः विरोधादित्यत आह— श्रौतेति ।। मानान्तरेणेति ।। यस्मिन्द्यौरित्यादिवाक्यान्तरेणेत्यर्थः ।। स्वपदेनेति ।। स्वसमभिव्याहृतपदेनेत्यर्थः । किञ्चाभावरूपा धर्मा नाद्वैतं घ्नन्तीत्यभ्युपगच्छता  (अभावरूपधर्मा नाद्वैतं निघ्नन्तीत्यभ्युपगच्छतेति पाठान्तरम्) किमभावशब्देनाभाव-व्यवहारालम्बनमात्रं विवक्षितं किं वा सप्तमपदार्थः । द्वितीयेऽप्यन्योन्याभावो वा संसर्गाभावो वेति विकल्प्य नाद्य इत्याह— भावस्यापीति ।। द्वितीये प्रथमं निराह— अभेदस्यापीति ।। पारमार्थिकाभावप्रतियोगित्वस्यैव मिथ्यात्वे तन्त्रत्वादिति भावः । अन्त्ये दोषमाह— प्रध्वंसादेरिति ।। किञ्चाभावः पारमार्थिक इति न त्वयाऽभ्युपगन्तुं शक्यः । तथासति तत्सत्यत्वनिर्वाहार्थं त्वयाऽभावत्वस्य निर्वक्तव्यत्वापत्तेः । अन्यथा भावत्वस्य दुर्वचत्वेन भावस्य मिथ्यात्वमिति न स्यादित्यत आह— अभाववदिति ।। अभावस्य प्रतियोगिघटितत्वेनेति ।। अतिरिक्ताभावस्य स्वसमानसत्ताकप्रतियोगिनिरूप्यत्वेनेत्यर्थः । विरुद्धश्चेति ।। स्वस्य पक्षधर्मतासिद्ध्यर्थं साध्याभावसापेक्षत्वात् तेन साध्यसाधने विरोध इति भावः ।
किञ्चैतत्तन्तुनिष्ठात्यन्ताभावप्रतियोगित्वं संयोगेन समवायेन सम्बन्धान्तरेणवेति विकल्प्याद्येदोषमाह— कस्यचिदिति ।। यद्यपि पटान्तरसंयुक्त (असंवृतेति पाठान्तरम्) तन्त्वारब्धपयस्य पक्षत्वे नायं दोषः । तथापि सिद्धसाधनमित्यत्र तात्पर्यम् ।।) द्वितीये दोषमाह— समवायवृत्त्येति ।। आवाभ्यां समवायस्यानभ्युपगमादिति भावः । तृतीय आह—  इहेति ।। एतच्च नैयायिकदिशाबोध्यम् । सिद्धान्ते एतादृशप्रतीतेरेवासिद्धेरिति ।। न चेति ।। यद्यप्यभावसाध्यकव्यतिरेकिणि न साध्याप्रसिद्धिर्दोषः । साध्यप्रसिद्धिं विनापि साध्याभावहेत्वभावयोर्भावरूपतया व्याप्तिग्रहसम्भवात् । (साध्याभावत्वेन तत्प्रतीतेः साध्यप्रसिद्धिं विना असम्भवेन साध्याप्रसिद्धिर्दोष एवेति । (साध्याभावत्वेन व्याप्तिग्रहासम्भवात् साध्याप्रसिद्धिर्दोष एवेति) ।। संसर्गाभावेति ।। अत्र संसर्गाभावपदम् अन्योन्याभावप्रतियोगित्वे व्यभिचारवारणाय ।। आवयोरिति ।। न च संयोगस्य व्याप्यवृत्तित्वं मूले वृक्षः कपिसंयोगी शाखायां नेत्यनुभवबाधितमिति वाच्यम् । एतदनुभवादेव मूलावच्छिन्नवृक्षात् शाखावच्छिन्नवृक्षस्य भिन्नत्वसिद्ध्या संयोगतदत्यन्ताभावयोर्भिन्नाश्रितत्वस्यैव सिद्धेः । न च प्रत्यभिज्ञाविरोधः । तस्या जातिविषयत्वात् । संयोगस्याव्याप्यवृत्तित्वमभिप्रेत्याह— द्रव्यत्वेति ।। द्रव्यत्वेति साध्यव्यापकतायामसाधारणं रूपमाह— उपाधिरेवेत्येवकारो भिन्नक्रमः प्रयोजक एवोपाधिरिति । यो यद्व्यतिरेकप्रयुक्तव्यतिरेकप्रतियोगी स तं प्रति प्रयोजक इति कृत्वा उपाधिवदितिव्यतिरेकदृष्टान्तः । अन्यथोपाधिवत् हेतोर्भावादित्युक्त्यापत्तेरिति द्रष्टव्यम् । प्रयोजकत्वमन्यदेवेति मन्दाशङ्कानिरासार्थमाह— हेतोरिति ।। तथा च तेन विनापि भवतः साध्यस्य तदप्रयोजकत्वेनोपाद्येः साद्यव्यापकतासिद्धेः साध्यव्यापकव्यभिचाररिहेतोः साध्य-व्यभिचारित्वमिति समग्रवाक्यस्य निष्कषितोऽर्थः (निर्गलितोऽर्थ इति पाठान्तरम्) 
ननु यत्रैतत्तन्त्वनारब्धत्वाभावः तत्र साध्यभाव इति व्यतिरेकग्रहः पक्ष एव वाच्यः । सचाद्यापि नोभयोः सम्प्रतिपन्न इति व्यतिरेकहीनोऽयं कथमुपाधिरित्यत आह— अनुकूलेति ।। त्वदुक्तहेतावनुकूलतर्काभावे व्यतिरेकाग्रहो नान्वयसहचारजन्यव्यापकत्वग्रहे विरोधिशङ्काधायक (साधकेति पाठान्तरम्) इत्यर्थः । अनुकूलतर्काभावमेवोपपादयति ।। न ह्यंशित्वमिति ।। ननु सहचारदर्शनव्यभिचारादर्शनाभ्यामेव व्याप्तिग्रहसम्भवे क्वानुकूलर्त्कापेक्षापीत्यत आह— उक्तहेतुनैवेति ।। ननु ज्ञानाभावकालेऽनुपलभ्यमात्वादिति हेत्वेर्थः । स च भेदाभेदसाधारण इत्यत आह— उपलब्धीति ।। एतावता ज्ञानोपलब्धिसामाग््रयोः समनियतत्वमायातं नतूयलब्धि-विषयस्यासत्वं ज्ञानत्वं वेति भावः । अत एव ज्ञानाविषयकप्रतीत्यविषयकत्वादिति हेत्वर्थो विवक्षित इति परास्तम् । एतावताप्युभयविषयतानियामकसमाजावश्यकत्वामायातम् । नत्वपरस्यासत्वम् । किञ्चैवं हेत्वर्तमभिदधतो ज्ञानविषयकप्रतीतिरेवासिद्धा । अन्यथा तदविषयकत्वासिद्धेर्हेतोर्भागासिद्धिप्रसङ्गः । न च ज्ञानाविषयकाविषयकत्वमर्थः । चैवमप्रसिद्धिः । ज्ञानाविषयकस्य घटादेरेव प्रसिद्धत्वादिति वाच्यम् । ज्ञानाविषयकेच्छाविषयत्वेन विमतेऽसिद्धिप्रसङ्गादिति ।। ज्ञानव्यतिरेकेणेति तृतीयार्थस्य प्रकारत्वेऽपि एतदेव दूषणं द्रष्टव्यम् । यद्यपि परस्य नैवं व्याप्तिः समप्रतिपन्ना । तथापि स्वमतावष्टम्भेनैतदुक्तमिति द्रष्टव्यम् । 
(यद्यपि)यत्तु विमतं मिथ्येति धीकाल एवन्यताप्रमितत्वं पक्षे नोभयवादिसम्प्रतिपन्नम् । श्रुत्यनुसन्धानकालेऽपि क्लृप्तदोषरहितपरिक्षिताप्रामाण्यशङ्काशून्यविपरीतप्रत्यक्षसत्वेन पक्षे श्रुत्याप्यात्मत्वप्रमितेरसम्भवात् । तथाप्येतदनुमानमद्वैतश्रद्धालूक्तत्वादुपन्यस्य दूष्यत इति द्रष्टव्यम् । द्वितीयहेतावासिद्धिमुद्धर्तुमाह— घटादिकमिति ।। तत्रेति ।। उपन्यस्तहेत्वोरित्यर्थः ।। असिद्धिरिति ।। अन्यतरासिद्धिरित्यर्थः । व्यर्थविशेषणता चेति ।। धीकाल एवेत्यस्यानुपयोगादित्यर्थः । सवितुः पक्षत्वादाहात्मनि चेति ।। किञ्च पक्षदृष्टान्तसाधारणैकहेत्व-भावादनुमानाप्रवृत्तिः । न च प्रकाशत्वं तत्, प्रकाशजनकत्वरूपस्य तस्य स्फुरणावृत्तित्वात् प्रक•ापरनामकज्ञानरूपत्वस्य च सवित्रवृत्तित्वादिति दूषणमभिप्रेत्याह— इतिदिगिति ।। आद्य इति । एतत्पटात्यन्ताभावः एतत्तन्तुनिष्ठ इत्यनुमान इत्यर्थः । सिद्धसादनादीत्यादि-शब्देनार्थान्तरादिदूषणमभिप्रेत्याह (परिग्रहः इति पाठान्तरम्) ।। कारणस्य कारणाभेदेन तदनाश्रितत्वव्युत्पादनात् अवृत्तित्वेनाप्युपपन्नत्वव्युत्पादनाच्चेति भावः । द्वितीय इति ।। स्वसमानाधिकरणात्यन्ताभावप्रतियोगित्वसाध्यकानुमान इत्यर्थः । निरस्तत्वादिति ।। जडत्वहेतुभङ्ग इत्यर्थः । धर्मावच्छेदेनेति ।। पारमार्थिकत्वरूपधर्मावच्छेदेनेत्यर्थः । 
।। इत्यंशित्वहेतुभङ्गः ।। 
।। अथ दृश्यत्वादेरुपाधिविवरणम् ।। 
स्वबाधकाभिमतेति ।। स्वशब्दः समभिव्याहृतपरः । स्वस्य बाधकत्वेनाभिमतं यन्नेदं रजतमितिज्ञानं तदबाध्यो यो दोषः काचादिः तत्प्रयुक्तं तत्प्रयोज्यं भानं यस्य तत्त्वमित्यर्थः । अत्र साधनव्यापकतानिरासार्थम् ।। स्वेति ।। अविद्यारूपदोषस्य प्रपञ्चबाधकब्रह्मज्ञानबाध्यत्वात्  साध्यव्यापकत्वे सति साधनाव्यापकत्वमक्षुण्णमिति भावः । यदि शुक्तिरूप्यभानेऽपि, अधिष्ठानाज्ञानमेव दोषः तदा अज्ञानरूपदोषस्य, तद्बाधकबाध्यत्वान्नास्य साध्यव्यापकतेति उपाध्यन्तरमाह— तदबाध्येति ।। प्रपञ्चब्राधिकायाश्चरमवृत्तेः स्वबाध्यत्वात् प्रातिभासिक-रूप्यादिबादकस्य शुक्त्यादियाथार्थ्यज्ञानस्य च स्वाबाध्यत्वात् अस्योपाधित्वमुभय-सम्प्रतिपन्नमित्यर्थः । उपाधिशब्दगवेषणायां समव्याप्तस्यैवोपाधित्वमित्यभिप्रेत्याह– समव्याप्तिमत इति ।। नचेति ।। यद्यपि पर्वतावयववृत्यन्यत्वं पर्वतावयववृत्तिरूपादिकमपि व्यावर्तयतीति न पक्षमात्रव्यावर्तकम् । तथापि तत्तुल्ययोगक्षेमत्वादिदमुदाहृमिति द्रष्टव्यम् । नन्वार्द्रेन्धनप्रभववह्निमत्त्वादेः पक्षमात्रव्यावर्तकतयानोपादानं किन्तु समव्याप्तस्यैवोपाधित्व-मित्यभिप्रायेण । प्रकृते तु विशेष्यमात्रस्यैव समव्याप्तत्वात् वैषम्यमित्यत आह— बाधित इति ।। 
यद्वा पक्षमात्रव्यावर्तकविशेषणमनुपादेयमेव । नचैवं सादनव्यापकत्वान्नायमुपाधिः । तन्निश्चयाभावेन सन्दिग्धोपाधित्वस्येष्टत्वात् । व्यभिचारसंशयाधायकतया तस्यापि दूषणसमर्थत्वादित्याह— यद्वेति ।। 
ननु साध्यव्याप्यहेत्वव्यापकत्या साध्याव्यापकत्वनिश्चयात् सन्दिग्धोपाधित्वमपि नास्तीत्यत आह— अनुकूलतर्काभावादिति ।। हेतावनुकूलतर्काभावदशायामेवोपाधेर्दूषणत्वमित्यर्थः । अर्थान्तरमित्यापाततः । युगपदुभयसाधनेऽप्येकांशस्योपाधित्वमिति द्रष्टव्यम् । ननु विपरीतप्रमाविषयत्वं नोपाधिः । तस्यैव साध्यत्वाभिमतबाध्यत्वरूपत्वात् । अन्यथानुमान-मात्रोच्छेदापत्तेरित्यत आह— बाध इति ।। न तु पक्षव्यावृत्त्यर्थमिति ।। यद्यप्यधिष्ठान-समत्ताकत्वविशेषणमावश्यकम् । तथापि समव्याप्त्यर्थमेवोपात्तेन तेन पक्षे व्यावृत्तिरपि सिध्यतीति भावः ।। 
।। इति दृश्यत्वादेरुपाधिविवरणम् ।। ७ ।। 
।। अथ दृश्यत्वादेराभाससाम्यविवरणम् ।। 
ननु वादिप्रतिवाद्युभयाङ्गीकृत एव दोषो वाच्यः । अन्यथाधिष्ठानसमसत्ताकत्वस्यापि दोषे बौद्धाभिमतत्वेन पुनरप्युपाधेर्न समव्याप्तत्वमित्यत आह— यद्वेति ।। पक्षैकदेशादिति ।। न च साध्याभावसाधने उपाधिव्यतिरेकस्य भागासिद्धत्वं व्यभिचारोन्नायकतयैव दोषत्वसम्भवादिति भावः । श्रुतितात्पर्येति ।। न च धर्मादौ मुख्यतः श्रुतितात्पर्याविषयत्वमस्त्येवेति वाच्यम् । मुख्यत्वस्याद्याप्यनिरूपणादिति भावः । प्रतिकर्मेति ।। लोकमर्यादातिक्रमे उन्मत्तवदुपेक्षणीयत्वा-पत्तेरिति भावः । गौरवमिति ।। ब्रह्मान्यत्वस्य हेतुविशेषणत्वे गौरवमित्यर्थः । सर्वमिति ।।  यथा तव सर्वं दृश्यमध्यस्तं तद्वदित्यर्थः ।
।। इति दृश्यत्वादेरुपाधिराभाससाम्यञ्च ।। ८ ।। 
।। अथ सत्त्वनिरुक्तिः ।। 
परजातिरिति ।। सत्ताजातिरित्यर्थः । तद्योगत्वमिति ।। प्रमाविषयतावच्चेदका-वच्छिन्नत्वमित्यर्थः । सिद्धसाधनादिति ।। मदभ्युपगतस्यैव त्वया प्रत्यक्षविषयत्वेनोच्य-मानत्वादित्यर्थः । तथा च दृश्यत्वाद्यनुमानं निर्बाधमिति भावः । स्वरीत्या दूषयति ।। असतीति ।। प्रमाणस्य नियतविषयत्वनिर्वाहाय तद्विषयतावच्छेदकस्यान्यस्यैव सत्त्वस्यावश्याभ्युपगन्तव्यत्वा-दित्यर्थः । तस्येति ।। प्रमाविषयत्वस्येत्यर्थः । सिद्धान्तरीत्याप्याह— असतोऽपीति ।। असत्वप्रकारकेति ।। असत्वतत्समानाधिकरणधर्मप्रकारकेत्यर्थः । तेन शशशृृङ्गत्वप्रकारकप्रमाविषये असति नातिप्रसङ्ग इति बोध्यम् । असत्त्वं सत्त्वात्यन्ताभाव एवेत्यभिप्रेत्य दूषयति । सत्त्वनिरूप्यत्वेनेति ।। अत एवेति ।। असत्यतिव्याप्त्यादेरेवेत्यर्थः । अधिकरणाद्यभावेनेति ।। त्वन्मत इति शेषः ।। त्रैकालिकेति ।। स्वरूपेण निषेधे शून्यवादापत्तिरिति भावः । व्यवस्थितत्वेनेति ।। तथा च नापरिच्छिन्नत्वं सत्त्वमिति भावः ।। तं प्रतीति ।। निषेधं प्रतीत्यर्थः ।। अध्यस्ततुच्छे इति ।। अत्राध्यस्तग्रहणं पररीत्या । कारिकां व्याचष्टे— सर्वेति ।। संयोगाभावस्याव्याप्यवृत्तित्वमभिप्रेत्यमाह— यदवच्छिन्नेति ।। असद्वैलक्षण्य इति ।। एतच्चासत्यतिव्याप्तिवारणाय । अनारोपितत्वं तु मिथ्यात्वविरोधित्वार्थमिति ध्येयम् । अस्तित्वेति ।। अत्र साक्षात्पदं व्यवसायद्वारा सत्वप्रकारकाक्षिविषये असत्यतिव्याप्तिवारणाय । आत्माश्रयवारणायाह— अस्त्विं चेति ।।  कदाचित्पदं च स्वरूपकथनार्थम् । न दोष इति ।। नातिव्याप्तिरित्यर्थः । आहुरित्यस्वरसोद्भावनम् । तद्बीजं तु पराभिप्रेतमिथ्यात्वस्य प्रतिपन्नोपाधिघटितत्वेन तदभावरूपसत्त्वस्यासत्यतिव्याप्तिः । तदघटित्वे चास्मदुक्तान्तर्भावः । द्वितीये त्वसत्त्वस्य सत्त्वनिरूप्यत्वेनान्योन्याश्रय इत्याकार  एव स्फुटम् । अत एव न तृतीयोऽपि । प्रमाणप्रवृत्तिनियामकत्वेनान्यस्यैव सत्त्वस्य निर्वक्तव्यत्वात् चतुर्थे च सिद्धसाधनम् । कालसम्बन्धित्व्य तेनाप्यभ्युपगमादिति ।। ९ ।। 
।। इति सत्त्वनिरुक्तिभाङ्गः ।।
।। अथ प्रत्यक्षस्य जात्योपक्रमादिन्यायैश्च प्राबल्यम् ।। 
इदमिति ।। इदमंशानुवेधवदित्यर्थः । तथा च सत्त्वग्राहिप्रत्यक्षं न दृश्यत्वाद्यनुमानबाधकमिति  भावः । उक्तत्वादिति ।। परिच्छिन्नत्वादिहेतुभङ्गः इति शेषः । एतच्चोपलक्षणम् । न सन्दृशे तिष्ठतित्यादिश्रुत्या चाक्षुषत्वप्रयोजकरूपाभावोक्तिपूर्वकं तस्य चक्षुर्ग्राह्यत्वनिषेधादित्यपि द्रष्टव्यम् । नील इति ।। यद्यप्युभयसिद्धसत्त्वाश्रयब्रह्मदुभयसिद्धनैल्याद्याश्रयः कश्चिद्घटान्यो नास्ति यदनुवेधः प्रकृते वाच्यः । कल्पनीत्यतव्े घटादावेव नैल्यादिकमस्तु । कृतमन्य(त्र)कल्पनया । तथापि घटनिष्ठतया प्रतीतस्य सत्त्वस्य घटे बाधके सत्ेवान्यानुवेधोवाच्यः । अन्यथातिप्रसङ्गादित्यत्र तात्पर्यम् । वर्तमानमात्रेति ।। प्रत्यक्षस्य सन्निकृष्टार्थमाग्रिाहित्वादिति भावः । तस्मिन्निति ।। अक्षाप्रामाण्य इत्यर्थः । तयोरिति ।। अनुमानागमयोरित्यर्थः । 
नन्वेवमक्षस्यापि प्रामाण्यं न स्यात् । अनुमानागमविरोधादित्यत आह— अक्षस्यन्विति ।। ननु तदगृहीतविषयकत्वेन यदि प्रत्यक्षस्य प्राबल्यं तदा प्रत्यक्षागृहीतघटादिनिष्ठातीन्दिद्रयधर्म-विषयत्वेनानुमानमपि प्रबलं किं न स्यादित्यत आह— अनुमित्यादीनि ।। वह्निाढैत्येति ।।  वह्न्यनौष्ण्येत्यर्थः । नन्वौष्ण्यगोचरप्रत्यक्षस्यापि न जात्यानुमानाद्यपेक्षया प्राबल्यम् । अपि तु धर्मिग्राहकत्वेनोपजीव्यत्वादेवेत्यत आह— धर्म्यादेरिति ।। जात्यैवेति ।। यद्यपि प्रत्यक्षस्य न प्रत्यक्षत्वेन प्राबल्यम् । किन्त्वनन्यथासिद्धप्रत्यक्षत्वेन । तथाप्यनन्यथासिद्धानुमानिकश्वैत्यज्ञाने विद्यमानेऽपि पीतप्रत्यक्षोदयात् जात्यैव क्लृप्तदोषजन्यस्य तस्य प्राबल्यम् । तच्चानुमानागमाभ्याम-पहरणायोग्यविषयकत्वमिति भावः । ननु प्रत्यक्षस्यानुमानागमापेक्षया प्राबल्ये सिद्धान्तविरोधइत्यत आह— वैदिकार्थविषयमिति ।। असम्भवत्प्रत्यक्षप्रवृत्तिकार्थविषयमित्यर्थः । यद्यपि वेदैकसमधिम्येऽर्थे प्रत्यक्षाप्रवृत्तेः न तयोः प्राबल्यदौर्बल्यचिन्ता युक्ता । तथापि भगवदवतारेषु  छेदभेदादिग्राहिप्रत्यक्षप्रवृत्तेः समानविषयत्वमस्तीति ध्येयम् । उक्तार्थे संवाहदमाह— अत एवेति ।। प्रत्यक्षस्य प्राबल्ये वैदिकदृष्टान्तमाह— उपक्रमेति ।। एतच्च शेषलक्षणे तृतीये तृतीयपादेविचारितम् । ‘श्रुतेर्जाताधिकारः स्यात्ः’ । अत्र ज्योतिष्टोमे ‘प्रजापतिर्वा इदमेक आसीत्, प्रजापतिरकामयत प्रजाः सृजेयेति ।। स तपोऽतप्यत । तस्मात्तपानात् त्रयोे देवा असृज्यन्त अग्निर्वायुरादित्यः, ते तपोऽतप्यन्त, तेभ्यस्तेपानेभ्यस्त्रयो वेदा असुज्यन्ताग्नेः ऋग्वेदः, वायोर्यजुर्वेदः आदित्यात्सामवेदः इत्येवमुपक्रम्य तदुपसंहारे श्रूयते, तस्मादुच्चैः ऋचा क्रियते, उपांशु यजुषा, उच्चैः साम्नेति । तत्र सन्देहः । किमुच्चैष्ट्वादयः ऋगादिमन्त्राणां धर्माः उत वेदानामिति ।। उपक्रमे वेदशब्दश्रवणादुपसंहारे ऋगादिशब्दश्रवणाच्च संशयो जायते । वेदशब्दो हि मन्त्रब्राह्मणसमुदायात्मकस्य ग्रन्थविशेषस्य वाचकः । वेदानधीत्य वेदौ वा वेदं वापि यथाक्रममित्यादिव्यवहारात् । ऋग्यजुःसामशब्दास्तु भेदलक्षणे तेषामृग्यािर्थवशेन पादव्यवस्था, गीतिषु सामाख्या, शेषे यजुःशब्दः, इति सूत्रैः सपादबन्धापादबन्धगीतिविशेषवाचकत्वेन निर्णीताः । अतो वेदशब्दस्य ऋगादिशब्दानां चास्त्येव संशयप्रयोजकभिन्नार्थत्वम् । तत्रोपसंहारगतेषु बिध्युद्देशेषु ऋगादिशब्दश्रवणात् उपक्रमगतार्थवादे ऋग्वेदशब्दसत्त्वेऽपि अर्थवादस्य विधिशेषतया गुणप्राधानविरोधे प्रधानस्य विध्युद्देशस्यैवानुसरणीयत्वात् ऋगादिधर्माः उच्चैष्ट्वादयः । एवञ्चयजुर्वेदादिगतेष्वपि ऋगादिषु उच्चैष्ट्वादयः कर्तव्या इति पूर्वपक्षे लब्धात्मनः प्रधानस्य गुणाद्वलीयस्त्वम् । न चेह विध्युद्देशानां ऋगादिविषयतया लब्धात्मता । उपक्रमे वेदसङ्गीर्तनेन वेदानां किञ्चिद्विधास्यात् इति प्रथममेव विधास्यमानस्य वेदधर्मत्वावग्त्या तदेकवाक्यतया पश्चादापततः उपसंहारस्य तद्विरुद्धार्थबोधकत्वासम्भवात् । तस्मात्प्रथममुपक्रमेण क्वचिदर्थे बोधिते  तदेकवाक्यतया पतन्नुपसंहारः तदाकाङ्क्षानुसारेण बलाल्लक्षणदिना प्रतिपद्यत इति ऋगादिशब्दानां  ऋग्वेदादिलक्षकत्वेन वेदधर्माः उच्चैष्ट्वादयः, इति सिद्धान्त इति । विरोधिस्वासत्त्वाभ्यां बलाबलमुक्त्वा शीघ्रप्रवर्तकत्वतदभावाभ्यां बलाबलं श्रौतदृष्टान्तावष्टम्भेनाह— लिङ्गाच्छुतेरिवेति ।। एतदपि तत्रैव शेषलक्षणे तृतीये तृतीयपादे चिन्तिनम् । श्रुतिलिङ्गवाक्यप्रकरणस्थानसमाख्यानां समवाये पारदौर्बल्यमर्थविप्रकर्षात् । तत्र श्रुतिलिङ्गविरोधे इदमुदाहरणम् । अग्निचयने श्रूयते । ऐन्द्र्या गार्हपत्ययुपतिष्ठत इति । तत्र किमैन्द्या कदाचनस्तरीरसि नेन्द्र सश्चसि दाशु षे इत्यृचेन्द्रस्योपस्थानं कर्तव्यं किं वा गार्हपत्याग्नेरिति संशये अशक्यार्थे वस्तुनि केनापि विनियोक्तुमशक्यत्वात् ऐन्द्र्येति तृतीयाश्रुत्यापि ऐन्द्री शक्य एव विनियोक्तव्या । तस्याश्च शक्तिरिन्द्रप्रकाशन एवेति तस्यैवोपस्थानं कर्तव्यम् । गार्हपत्यशब्दाश्च यज्ञसाधनत्वसाधर्म्यादिना इन्द्रे वर्तयितव्या इति पूर्वपक्षे, यत्र वस्तुनः सर्वथाऽसामर्थ्यं तत्रैव विनियोगो न सम्भवति । अस्ति न्त्विन्द्रशब्दस्य गार्हपत्ये गौणं तत् । अवश्यं च तन्मन्त्रे इन्द्रशब्दस्य वा (ब्राह्मणे) गार्हपत्यशब्दस्य वा क्वचिदमुख्यार्थत्वं कल्पनीयम् । तच्च प्राप्तार्थे मन्त्रे एव युक्तं विधौ लक्षणायाः अन्याय्यत्वात् । न च विध्यनुसारेण लक्षणया गार्हपत्योपस्थाने विनियोगेऽपि इन्द्रप्रकाशन-शक्तिरूपया मुख्यवृत्या लिङ्गात्मिकया इन्द्रोपस्थानेऽपि विनियोगोऽस्त्विति वाच्यम् । प्रत्यक्षश्रुत्याशीघ्रं विनियुक्ते मन्त्रे तावतैव मन्त्राम्नानस्य चरितार्थत्वेन लैङ्गिकविनियोगकल्पना-निमित्ताभावात् । तस्माद्गार्हपत्यस्यैवोपस्थानं कर्तव्यमिति सिद्धान्त इति । विशेषनियतत्वेनापि (विषयत्वेनापि) प्रत्यक्षप्राबल्यमित्यत्र श्रौतदृष्टान्तमाह— यदाहवनीय इति ।। एतच्च दशमे अध्याये अष्टमपादे चिन्तितम् । अविशेषेण यच्छास्त्रमन्याय्यत्वाद्विकल्पस्य तत् सन्दिग्ध-माराद्विशेषशिष्टं स्यात् । यदाहवनीये जुहोतीति होमसामान्येऽधिकरणत्वेन विहितस्याहवनीयस्य गार्हपत्ये पत्नीसंयाजान् जुहोतीत्यादिना होमविशेषेष्वधिकरणत्वेन विहितैर्गार्हपत्यादिभिः विकल्पो बाधो वेति सन्देहे सामान्यविशेषशास्त्रयोर्द्वयोरपि प्रत्यक्षत्वेन क्लृप्ततया श्रौतलैङ्गिकविनियोगवत् क्लृप्तकल्प्यभावाभावेन बलाबलानवधारणाद्विकल्प इति पूर्वपक्षः । (पूर्वपक्षे इति पाठान्तरम्) क्लृप्तत्वेऽपि सामान्यविशेषशास्त्रयोः विशेषशास्त्रतः पत्नीसंयाजादिहोमविशेषे गार्हपत्यादेः श्रुत्यैव प्राप्तिः । सामान्यशास्त्रतस्तु आहवनीयादेः होमसामान्ये विधानात् श्रुतहोमसामान्यमुखेन तद्विशेषलक्षणाया तत्राहवनीयस्य प्राप्तिरित्येवं सन्निकर्षविप्रकर्षसद्भावात् विशेषविहितै। गार्हपत्यादिभिः सामान्यविहितस्य बाध एवेति सिद्धान्त  इति । प्रत्यक्षस्य•गमापेक्षया-निरवकाशत्वेनापि प्राबल्यमित्येतच्छ्रौतदृष्टान्तावष्टम्भेन दर्शयितुमाह— किञ्च यथेति ।। तदेतन्नवमाध्याये प्रथमपादे चिन्तितम् । देशसम्बद्धमुपांशुत्वं तेषां स्यात् श्रुतिनिर्देशात् तस्य च तत्र भावात् इति । ज्योतिष्टोमे श्रूयते ‘त्सरा वा एषा यज्ञस्य । तस्माद्यत्किञ्चित्प्राचीन-मग्नीषोमीयात्तेनोपांशु चरन्ति’ इति । तत्र संशयः, किमिदमुपांशुत्वं यज्ञस्याग्नीषोमीयात् प्राग्भागस्तद्धर्मः । उताग्नीषोमीयपशोर्ये प्राग्भाववर्तिनः पदार्थाः तद्धर्मा इति । तत्र प्राचीनशब्दस्य दिक्शब्दतया यज्ञप्राग्भावे मुख्यवृत्तेः तत्रत्येषु पदार्थेषु लक्षणावृत्तेः मुख्यवृत्या प्रथमोपस्थितस्य प्राग्भागस्यातिक्रमे कारणाभावात् तद्धर्मएवोपांशुत्वमिति पूर्वपक्षे प्राग्भागधर्मत्वे तस्यैकत्वात् यत्प्राचीनमग्नीषोमीयादित्येतावदेव वक्तव्यं स्यादिति यत्किञ्चिदित्यनेकव्यक्तिवचनशब्दानुपपत्तेः तदनुरोधेनाग्नीषेमीयपाग्भावगवर्तिनां पदार्थनामेवोपांशुत्वमेव । एवञ्च यद्यपि यत्किञ्चिदित्यनेक-व्यक्तिवाचिना शब्देन प्राग्भागवर्तिनः सर्वेऽपि पदार्थः दीक्षणीयादयः तत्तत्प्रातिस्विकरूपेणो-पस्थापयितुं युक्ताः । तथापि ‘यावत्या वाचा कामयीत तावत्या दीक्षणीयादिव्यतिरिक्तपरं कल्पनीयमिति सिद्धान्त इति । अत्रोपांशुत्वस्य प्राग्भागधर्मत्वमिति पूयर्वपक्षे, ज्योतिष्ठोमविकृतिषु प्राग्भागारम्भकेऽप्राकृतपदार्थेऽपि उपांशुत्वं स्यात् । प्राग्भावर्तिज्योतिष्टोमिकतत्तत् पदार्थधर्मत्वमिति सिद्धान्ते विकृतिषु तावत्स्वेवोपांशुत्वं स्यान्नप्राकृतपदार्थ इति फलभेदो द्रष्टव्य इति । तथावृत्त्यन्तरेणेति ।। लक्षणादिरूपवृत्त्यन्तरेणेत्यर्थः । निरवकाशेनेति ।। अक्षस्य शब्दवद्वृत्यसम्भवेन वृत्त्यन्तरेण लब्धावकाशत्वासम्भवेनानुभवसिद्धविषयत्वत्यागे प्रत्यक्षस्य निर्विषयत्वमेव स्यादित्यर्थः । ‘बहूनामनुग्रहो न्याय्यः’ इति न्यायेनापि प्रत्यक्षस्य प्राबल्यमित्याह— किञ्चेति ।। द्वादशाध्याये द्वितीयपादे एतच्चिन्तितम् । ‘विप्रतिषिद्धधर्माणां समवाये भूयसां स्यात् सधर्मत्वम् इति । पञ्चदशरात्रे सत्रे प्रथममहः एकाहाग्निष्टुन्नामकम् । तत्र नामातिदेशेन एकाहाग्निष्टुद्धर्मभूता आग्नेयी सुब्रह्मण्या प्राप्नोति । इतरेषु त्वहस्सु यथाप्रकृत्यैन्द्री। तत्रोपसद्विधिषु का वानयोराह्वातव्येति विशये मुख्यश्रुत्यनुग्रहार्थमाग्नेयीति पूर्वपक्षे प्रयोगवचनस्य भूयोवगुण्यासहिष्णुत्वात् द्वितीयादिबहुश्रुत्यनुग्रहार्थं ऐन्द्रीसुब्रह्मण्याह्वातव्या’ इति सिद्धन्त इति ।। औतवक्यस्येति ।। यद्यप्यद्वैतवाक्यान्यपि बहूनि द्वैतवाक्यवत् । विषयैक्यन्तु द्वैतवाक्येऽपि समम् । तथापि द्वैतप्रमाणानां प्रत्यत्वानुमानत्वादिनानेकत्वं यथा न तथाऽद्वैत वाक्यस्येति द्रष्टव्यम् । बहुप्रमाणविरोधेति ।। प्रमाणविभाजकोपाधिभिर्बहुत्वमत्र विवक्षितमिति द्रष्टव्यम् । 
।। इति प्रत्यक्षस्य जात्योपक्रमादिन्यायैश्च प्राबल्यम् ।। १० ।। 
।। अथ प्रत्यक्ष्योपजीव्यत्वेन प्राबल्यविवरणम् ।। 
तच्चेति ।। प्राबल्यमित्यर्थः । ग्राह्यत्वादिति ।। अध्यक्षेणेत्यनेन सम्बध्यते । कैमुतिकन्यायेनापि, अक्षस्योपजीव्यत्वं साधयति । यदाहीति ।। ‘शुचि नरशिरःकपालमित्यत्र’ नरशिरःकपालं शुचीति प्रतिज्ञावाक्यक्रमो द्रष्टव्यः । ननु तथापि, आगमाद्यपेक्षया कथं चाक्षुषादिप्रत्यक्षस्य प्राबल्यं, तदनुपजीव्यत्वादित्यत आह— चक्षुरादेरिति ।। श्रोत्रादीत्यादिपदात् साक्षिपरिग्रहः । न केवलं चक्षुरादेणुपजीव्यजातीयत्वामात्रेण प्राबल्यं किन्तु मिथ्यात्वानुमिति-प्रयोजकव्याक्तिग्रहस्थानभूतशुक्तिरूप्यादिधर्म्यंशसाक्षात्कारजनकतया साक्षादप्युपजीव्यत्वेन प्राबल्यमित्याह— रूप्यादिधर्म्यंश इति ।। रूप्यादिरूपं यद्धर्मि तदंश इत्यर्थः । न च शुक्तिरूप्यादेः साक्षिभास्यत्वमेव न चक्षुर्भास्यत्वमिति वाच्यम् । चक्षुरन्वयव्यतिरेकानुविधानेन ‘चक्षुषेदं रजतं पश्यामि’ इत्यनुव्यवसायबलेन च तत्प्रतीतेः चाक्षुषत्वस्वीकारस्योचितत्वात् । अन्यथा घटादेरपि साक्षिभास्यत्वस्वीकारप्रसङ्गात् । अत एव चक्षुरन्वयव्यतिरेकानुविधानं रूप्याद्यध्यासकारणेदमाकारकधर्मिज्ञानोपक्षीणमिति निरस्तम् । तथापि  मिथ्यात्वानुमितेश्चक्षुरिन्द्रियरूप प्रत्यक्षोपजीवकत्वानपायात् । साक्षात्परम्परया वा येन विना यस्योत्थानमेव न भवति तं प्रति तस्योपजीव्यत्वादिति भावः । उपजीव्यजातीयत्वेनानुमानादामस्य  प्राबल्यं यदुक्तं तत्स्थलं दर्शयति ।। दृष्टञ्चेति ।। उपजीव्येति ।। शुचित्वानुमानोपजीव्येत्यर्थः । तदुपजीव्यत्वञ्चशुचित्वरूपसाध्यसिद्ध्युपयोगित्वेनेति द्रष्टव्यम् । यद्यपि चक्षुरादिप्रत्यक्ष-स्वरूपसिद्धावनुमानमुपजीव्यम् । तस्यातीन्द्रियत्वात् । तथापि चक्षुरादेरमातकरणतया, तेन ज्ञाने जनयितव्ये नानुमानस्योपजीव्यतवमित्याह— यद्यपीत्यादिनोपजीव्येत्यन्तेन । 
ननु श्रुतौ स्मृत्यपेक्षितप्रामाण्याश्रयत्वमुपजीव्यत्वम् । न चैवं प्रकृते । निषेध्यसमर्पकत्वेन विरुद्धत्वादित्यत आह— अक्षाप्रामाण्ये हीति ।। तथा च श्रुत्यपेक्षितप्रामाण्याश्रयत्वेनाक्षस्य श्रुतिनिषेद्यसमर्पकत्वमेव नास्तीत्यर्थः । ननु यादृच्छिकसंवादस्थल इव व्याप्त्यादेरसत्वेऽपि नानुमेयादेरसिद्धिरित्यत आह— अनुमेयस्येति ।। यादृच्छिकसंवादिस्थले धूमवत्वमात्रस्यारोपो न तु व्याप्त्यादेः । तदनन्तरं ‘यो यो धूमवान् सोऽग्निमान्’ इति जायमानायाः स्मृतेः प्रागनुभूतव्याप्त्यादिविषयकत्वादितिभावः ।। तुल्ययोगक्षेमत्वादिति ।। एतच्चानुमेयस्य शब्दार्थस्य चेत्युभयत्र सम्ध्यते । अन्यथेति ।। परामर्शविषयीभूतव्याप्त्यादिसत्ताविजातीयानुमेयसत्ताङ्गीकार इत्यर्थः । व्यावहारिकेणेति ।। एतच्च विरुद्धधमान्धिकरणत्वेनेत्यनेनापि सम्बध्यते । अत्र तृतीयान्तपदद्वयस्य षष्ठ्यन्तपदद्वयेन क्रमेण सम्बन्धः । 
ननु प्रतिबिम्बस्य मिथ्यात्वेन तन्निष्ठाबिम्बनिरूपिता व्याप्तिरपि तादृश्येच । न च तयानुमेयस्य बिम्बस्य तुल्यसमसत्वमस्ति । तथाच व्याप्त्यादिनानुमेयस्य तुल्ययोगक्षेमत्वनियमस्तत्रैव भग्न इत्यत आह—  प्रतिबिम्बस्येति ।। बिम्बरहितावृत्तित्वरूपेति ।। बिम्बाविनाभावरूपेत्यर्थः । तथा च प्रतिबिम्बस्य मिथ्यात्वेऽपि बिम्बाभाववन्निष्ठाभावप्रतियोगित्वरूपाविनाभावः सत्य एवेति नोक्तनियमभङ्ग इति भावः । इदञ्च पररीत्या । सिद्धान्तेतु प्रतिबिम्बस्यापि सत्यत्वमेवेति बोध्यम् । ननु यस्य यादृशेन व्याप्तिः तादृशस्य तत् गमकमित्येव नियमः । तथा च धूमस्य न तात्त्विकाग्निाना व्याप्तिरस्तीति स न तद्गमकः । दृश्यत्वस्य तु स्वयममिथ्याभूतस्यापि तात्त्विकमित्यात्वेन व्याप्तिसत्वात् तद्गमकत्वमित्यत आह— न च धूमस्येति ।। दृश्यत्वस्यापि तात्त्विकमिथ्यात्वेन व्याप्तिसत्वे मानाभावात् तस्य धूमेनाविशेेष इति भावः । ननु दृश्यत्वादेस्तत्वा वेदकत्वमेव धूमादितो विशेष इत्यत आह— न चाद्यापीति ।। अकस्मादिति ।। बाधकं विनेत्यर्थः । ननु विषयस्याबाधे तत्वावेदकप्रमाणवेद्यत्वमेव तन्त्रम् । न तु तत्प्रामाण्यसत्यत्वमपि गौरवादिति  शङ्कते ।। ननु तथापीति ।। अर्थाबाधेति ।। अबाधितार्थकत्वव्यतिरेकेण ज्ञानादौ प्रामाण्यस्यैवासम्भवादिति भावः । उपजीव्येति ।। यथाकथञ्चिदुपजीव्येत्यर्थः । इदं रपूयमितीति ।। पूयर्वधियोऽपि बाधकज्ञानोत्थानप्रयोजकत्वेनोपजीव्यत्वादिति भावः । यत् प्रामाण्यमिति ।। अनुमित्यादिप्रामाण्यं स्वरूपसिद्ध्यर्थं व्यात्यादिज्ञानप्रामाण्यायत्तमित्यर्थः । ननु सिद्धिरत्रोत्पत्तिः ज्ञप्तिर्वा । नाद्यः । स्वतस्त्वहानेः । न द्वितीयः । स्वज्ञानस्य ग्राहकप्रामाण्यानधीनत्वात् इत्यनुशयेनाह— अपवादनिरासार्थं वेति ।। (निरसनार्थंवेति पाठान्तरम्) घटादिज्ञानप्रामाण्ये इदमप्रमाणं ज्ञानत्वात् भ्रमवत् इत्यपवादनिरासार्थं दूरे गत्वा साक्षिप्रामाण्यमपेक्षत इति साक्षिण उपजीव्यत्वमित्यर्थः । इह बाध्यबाधकभावव्यवस्थायां कर्तव्यायां विवक्षितमिति शेषः । सर्वज्ञत्वेति ।। सर्वमत्वनिर्दुःखादिधर्मैः रूप्यते यत्तत् सर्वज्ञत्वादिरूपं शोधिततत्पदार्थ इत्यर्थः । अत्रादिशब्देन   सत्यत्वादिधर्मपरिग्रहः । ब्रह्मात्मैक्येति ।। अयञ्च दृष्टान्तः पररीत्येति बोध्यम् । अत्रात्मपदेन किञ्चिज्ज्ञत्वदुःखित्वादिधर्मविर्मुक्तत्वं शब्दार्थभूतजीवचैतन्यं विवक्षितम् । उपजीव्यमात्रबाधो न दोषः परीक्षितोपजीव्याबाध एव दोष इत्यत्र सम्मतिमाह— उक्तं हीति ।। परीक्षितस्यैवोपजीव्यस्य बाधने दोषो भवति । अशोधिते अपरीक्षिते उपजीव्यत्वमलमस्तु । तथापि तद्बाधने न दोष इति श्लोकार्थः । नन्वेवं परीक्षितत्वमेव प्राबल्यप्रयोजकं स्यात् । नोपजीव्यत्वमित्याशङ्क्य समःसमाधिरित्याह— नहीति ।। अन्यथेति ।। परत्वमात्रस्य प्राबल्यप्रयोजकत्वे इत्यर्थः । तदिति ।। प्राबल्यमित्यर्थः । ननु परीक्षितत्वविशिष्टमुपजीव्यत्वमपि शुक्ताविदं रपूयमिति ज्ञानेऽप्यस्तीति, उक्तातिप्रसभ्गस्तदवस्थ इत्यत आह— परीक्षितत्वञ्चेति ।। तथाच यदंशे परीक्षितत्ववशिष्टमुपजीव्यत्वं तदंशे प्राबल्यमत्स्येव । यदंशे केवलमुपजीव्यत्वं न तदंशे प्राबल्यमिति  भावः । सजातीयेति ।। अत्र सजातीयविजातीयशब्दौ संवादविसंवादाभाव पदाभ्यां प्रत्येकं सम्बध्येते । अत्रेति ।। शुक्तिरूप्यादिज्ञानस्थल इत्यर्थः । विसंवाद एवेति ।। प्रवृत्तिविषयालाभ इत्यर्थः । ननु बाधकज्ञानस्यापि पूर्वदीतुल्यतया, संवादाद्यभावे, किं केन बाध्यतां, इत्यत आह— दृश्यतेचेति ।। ननु विसंवादाभावस्यापि परीक्षात्वात् व्याप्त्यादिरूपजगत्प्रत्यक्षे तदसिद्धेः कथं परीक्षितत्वमित्यत आह— प्रत्यक्ष इति ।। क्लप्तदोषाजन्यत्वनिश्चयेन तत्र विसंवादाभावोऽपि निश्चेतुं शक्यत इति भावः । 
जीवेशाभेदश्रुतौ चेति ।। तत्वमस्यादिश्रुतावित्यर्थः । यद्यपीयं श्रुतिः जीवब्रह्माभेदविधायिनी । तथापि अभेदस्य भेदाभावरूपत्वेनैतच्छ्रुतेः भेनिषेदकत्वामिति भावः । यद्वा नान्योतोऽस्ति द्रष्टेत्यादि श्रुतावित्यर्थः । साक्षिप्रत्यक्षं चेति ।। यद्यपि जगत्सत्यत्वग्राहिप्रत्यक्षेत्वित्यादिना जगदन्तः प्रातिभेदग्राहि साक्षिणोऽपि प्रत्यक्षत्वेन प्राबल्यमुक्तम् । तथापि तस्यात्मस्वरूपतया चक्षुरादिजन्यप्रत्यक्षवत् जन्यत्वाभावेन दोषजन्यत्वशङ्कानवसरज्ञापनाय प्रागुपादानमिति ध्येयम् । ननूक्तपरीक्षाया दोषाभावादिमानरूपत्वात् ज्ञानरूपत्वाविशेषेण तत्राप्यनाश्वासे कथं प्राबल्यरूपवस्तुव्यवस्थासिद्धिरित्यत आह— इत्थमेव चेति ।। तज्ज्ञान इति ।। दोषाभावादि ज्ञान इत्यर्थः । यद्यपीति ।। यद्यपि परिक्षितत्वं च न तावत् प्रतिषेध्यार्पके शुक्तिरूप्याभेद ज्ञानांशेऽस्तीति पूर्ववाक्येनैव धर्म्यर्पकेदञ्ज्ञानांशे परीक्षितत्वविशिेटमुपजीव्यत्वं ज्ञातुं शक्यम् । तथापि मन्दव्युत्पादनाय शब्दतस्तादृशार्थसमर्पणमिति ध्येयम् । नन्वभेदश्रुतेः षडि्वध-तात्पर्यलिङ्गोपेतत्वेन बलीयस्त्वात् तथैव भेदश्रुतेः बाधो युक्त इत्यत आह— शिष्टमिति ।। 
।। इति प्रत्यक्षस्योपजीव्यत्वेन प्राबल्यविवरणम् ।। ११ ।।
।। अथ प्रत्यक्षस्यानुमानबाध्यत्वे बाधकम् ।। 
पूर्वं प्रत्यक्षस्य प्रबलत्वेन लिङ्गाबाध्यत्वमुक्तम् । इदानीन्तु तस्य तद्बाध्यत्वाङ्गीकारे अति प्रसङ्गमाह— यदित्विति ।। श्रुतित्रयग्राहिप्रत्यक्षमिति ।। यद्यप्युच्चारणज्ञानगर्भापूर्वीविशेष-विशिष्टायाः श्रुतेः श्रवणेन्द्रियायोग्यत्वं, तथाप्यानुपर्व्यंशे उपपनयमादाय तथोक्तमिति ध्येयम् ।। सर्ववेष्टनश्रुत्यनुमानेनेति ।। एतञ्च प्रमारलक्षणे स्मृतिपादे चिन्तितम् । विरोधेत्वनपेक्षं स्यादसतिह्यनुमानमिति ।। ज्योतिष्टोमे सदोनामकस्य मण्टपस्य मध्ये काचिदौदुम्बरी शाखा निखन्यते । तत्रौदुम्बरी स्पृष्ट्वोद्गायेदिति प्रत्यक्षश्रुत्या उदुम्बरमयी यज्ञसदःस्थूणारूपां शाखां स्पृष्ट्वोद्गात्रोद्गानं कर्तव्यमिति विहितम् । स्मृतिकारास्तु तत्स्पर्शविरुद्धं तस्याः कार्त्स्न्येन वाससा वेष्टनं स्मरन्ति औदुम्बरी सर्वा वेष्टयितव्येति । सा स्मृतिः प्रमाणमप्रमाणं वेति सन्देहेस्मृत्यधिकरणे स्मृतीनां मूलश्रुत्यनुमापकतया अष्टकादिस्मृतीनामिव प्रामाण्यसमर्थनादियं स्मृतिर्मूलश्रुति-मनुमापयन्ती प्रमाणमिति पूर्वपक्षे स्पर्शनवेष्टनयोर्विरुद्धतया तत्कर्तव्यताबोधकयोरप्यौष्ण्यशैत्य-वद्विरुद्धत्वात् वह्न्यौष्ण्यप्रत्यक्षेण शैत्यानुमानस्येव स्पर्शनश्रुतिप्रत्यक्षेण सर्ववेष्टनस्मृत्या स्वसमानार्थकस्वूमलभूतश्रुत्यनुमानस्य बाधान्मूलश्रुत्यभावेन सा स्मृतिरप्रामाणमिति सिद्धान्त इति ।। श्रुतिलिङ्गोदाहरणन्तु प्रागेव प्रतिपादितम् ।।  
चोदनालिङ्गरूपेणेति ।। (चोदनालिङ्गसारूप्येति पाठः मूले दृश्यते) एतच्च दशमे चतुर्थपादे विचारितम् ।। चोदनालिङ्गसंयोगे तद्विकारः प्रतीयेत । (चोदनालिङ्गसंयोगे तद्विकारः प्रतीयेत प्रकृतिसन्निधानात्’ इति सूत्रम्) पूर्वमीमांसादर्शने (अ.१०. पा.४ सू.२) ‘सोमारौद्रं चरुं निर्वपेत्कृष्णानां व्रीहीणामभिचरन्’ इति श्रूयते । अत्र शरमयं बर्हिर्भवतीति श्रुतम् । तत्र किं दार्शपौर्णमासिकाः कुशा निवर्तन्ते न निवर्तन्तेवेतिसंशये शराणां कुशानां चोपदेशातिदेशरूप प्रमाणद्वयाधिगतत्वात् समुच्चय इति । न कुशा निवर्तन्ते । कुतः ? मयटा शरप्र्राचुर्यस्य विधानात् अबाधेनापि तदुपपत्तेरिति पूर्वपक्षयित्वा ‘नित्यं वृद्धशरादिभ्यः (पाणिनि. सू. ४.३.१४३)  इति सूत्रेण शरशब्दात् विकारार्थे मयट् प्रत्ययः प्रतिपदोक्तः । ‘तत्र प्रतिपदोक्तस्यैव ग्रहणं न्याय्यं’  लक्षणप्रतिपदोक्तयोः प्रतिपदोक्तस्यैव ग्रहरमिति न्यायात् । अतस्तत्परित्यज्य प्राचुर्यार्थो न ग्रहीतुं शक्यः । प्राचुर्यार्थे प्रकरणान्तरं कल्पनीयं स्यात् । बर्हिःशब्दलक्षिते बर्हिःकार्ये शराणां विधायकस्य वचनस्य प्रत्यक्षत्वात् तैरेव कृत्वकार्याणां कुशानां प्रापकस्य कुशसाधारणस्यातिदेशवाक्यस्य कल्पनं न प्रवर्तते । किन्तु कुाव्यतिरिक्ताङ्गप्रापकस्यैव तस्यानुमानमिति प्रापकाभावात् कुशा निवर्तन्त इति सिद्धान्तितम् । इति सर्वेति ।। एवं विधा, या, मीमांसा, सा सर्वैवेत्यर्थः । कालात्ययापदिष्टेति ।। यद्यप्यनुमानयोर्मध्ये तर्कानुगृहीतेनैकेनापरस्य कालात्यया पदिष्टत्वं सावकाशं तथापि सकलतान्त्रिकोदाहृतकालात्ययापदिष्टोच्छेदः स्यादित्यत्र तात्पर्यम् । अन्नाभिमतस्येति ।। अन्नत्वेन सकलसम्प्रतिपन्नस्येर्थः । निरुपाधिकेष्टत्वेति ।। अन्यद्वेषानदीनद्वेषविषयत्वेत्यर्थः । 
 ।। इति प्रत्यक्षस्यानुमानबाध्यत्वे बाधकविवणणम् ।। १२ ।। 
।। अथ प्रत्यक्षस्य शब्दबाध्यत्वे बाधकम् ।। 
इदानी प्रत्यक्षस्य शब्दबाध्यत्वे बाधकमाह— यदिचेति ।। तस्माद्धूम एवाग्नेरिति ।। एतच्च प्रमाणलक्षणे अर्थवादाधिकरणे चिन्तितम् । तस्माद्धूम एवाग्नेर्दिवा ददृशे नार्चिः । तस्मादर्चिरेवाग्नेर्नक्तं ददृशे न धूम इत्यर्थवादयोर्दिवाप्यर्चिर्दर्शनात् नक्तमपि धूमदर्शनात् दृष्टविरोधेनानर्थक्ये शङ्किते गुणवादस्त्विति सिद्धान्तसूत्रेण (१.२.१.१०) दिवानक्तं चार्चिर्धूम योरदर्शनशब्दोगौण इति दृष्टविरोधः समाहितः । गौणतानिमित्तं च दूरभूयस्त्वात् (१.२.१.१२) इति सूत्रेण यथा दिवा धूमो दूरस्थैर्भूम्ना दृश्यते न तथार्चिः । यथा च रात्रावर्चिर्दूरस्थैर्भूम्ना दृश्यते न तथा धूम इति न ददृश इत्यत्र दर्शनमात्रवाचिना दृशिना दूर(स्थ) भूम्नाविशिष्टे दर्शने लक्षिते तदभावस्तयोर्नञाबोध्यत इत्युक्तम् ।। अदितिर्द्यौरिति ।। इदञ्च मन्त्राधिकरणे चिन्तितम् ।। अदितिर्द्यौरदितिरन्तरिक्षमित्यादिमन्त्रस्यैकस्य अदितेः परस्परभिन्नद्युगगना-द्यनेकात्मकत्वविरोधेन विवक्षितार्थत्वे (अर्थविप्रकर्षादिति) (१.२.४.३६) अर्थविप्रतिषेधात् इति सूत्रेण दूषिते गुणादप्रतिषेधः स्यात् (१.२.४.४७) इति सिद्धान्तसूत्रेणादितेर्द्युकार्यकारित्वादिना त्वमेव माता च पिता त्वमेवेत्यादौ मात्रादिशब्दानामिव द्युशब्दादीनां गौणत्वमाश्रित्य विरोधः समाहितः । तत्सिद्धिरिति ।। एतच्च नामधेयपादे चिन्तितम् । ‘तत्सिद्धिजातिसारूप्य-प्रशंसाभूमलिङ्गसमवाया गुणाश्रयाः (१.५.१३.२३) इति सूत्रेण ‘यजमानः प्रस्तरः, अग्निर्वै ब्राह्मणः, आग्नेयो वै ब्राह्मणः, आदित्या यूपः, अपशवो वा अन्ये गो अश्वेभ्यः’ इति श्रुतिषु  प्रस्तरस्य यज्ञसाधनभूतदर्भमुष्टिविशेषस्य यजमानत्वं, ब्राह्मणस्याग्नित्वं, यूपस्तयादित्यत्वं, गवान्वव्यतिरिक्तानामजादीनामपशुत्वं च प्रत्यक्षविरुद्धमिति तत्परिहाराय प्रस्तरादिषु यजमानादिशब्दा गौणाइति तेषां प्रवृत्तिनिमित्तभूता गुणाः प्रदर्शिताः । तत्र जमानशब्दस्य प्रस्तरे प्रवृत्तौ तत्कार्यकरत्वरूपा तत्सिद्धिर्गुणः । उभयोरपि यज्ञसाधनत्वेनैककायकरत्वात् । अग्निशब्दस्य ब्राह्मणे प्रवृत्तौ जातिर्जन्म एकप्रभवत्वं गुणः । ब्राह्मणोऽस्य मुखमासीत्, मुखादिन्द्रश्चाग्निश्चेति तयोर्मुखजत्वश्रवणात् । आदित्यशब्दस्य यूपे प्रवृत्तौ ऊर्ध्वत्वमाज्याञ्जननिमित्तमौज्वल्यं च गुणः । सधमेवसूत्रेसारूप्यमित्युक्तम् । अजादिष्वपशुशब्दस्य प्रवत्तौ प्रंसा निमित्तम् । पशुशब्देन गवाश्वगते उपकारातिशयेन प्रशस्तत्वे लक्षिते नञा तदभावः पश्वन्तरेषु बोध्यत इति । भूमलिङ्गसमवायोदाहरणन्तु प्रकृतानुपयुक्तमिति न लिख्यते ।। अन्यपरत्वेनेति ।। स्वार्थतात्पर्यकत्वेनेत्यर्थः । सत्यपीति ।। तथा च मानान्तराविरोधे सत्येवोपक्रमादीनां तार्त्यलिङ्गत्वमिति भावः । प्रस्तरादिवाक्यवदिति ।। यद्यपि प्रस्तरादिवाक्यस्य प्रहरणशास्त्र-विरोधेनैवान्यपरत्वं, न प्रत्यक्षविरोधेनेति शक्यते वक्तुम् । तथापि प्रहरणशास्त्रप्रयुक्तविरोधोऽपि स्वात्मलाभाय प्रत्यक्षमेवापेक्षत इति दूरे गत्वा तद्विरोधादेव तस्यान्यपरत्वमित्यवधेयम् । मानान्तराविरोधस्य तात्पर्यलिङ्गविशेषणत्वं न केवलं मयोपेयते, किन्तु त्वयापीत्याह— नवेति ।। अन्यथा तत्वम्पदवाच्ययोरेवाभेदान्वयः स्यादिति भावः । मानान्तरविरोधस्याकिञ्चित्करत्वे प्रस्तरादिवाक्यमपि तात्पर्यलिङ्गबलेन स्वार्थपरं स्यादित्याह— किञ्चेति ।। ननु स्वार्थपरत्वे षडि्वधतात्पर्यलिङ्गवत्वमेव तन्त्रम् । नत्वेकैकलिङ्गवत्त्वम् । अतोनोक्त दोष इत्यत आह— त्वत्पक्षे चेति ।। श्रुतिरिवेति ।। भेदश्रुतिरिवेत्यर्थः ।। अनुवादकमिति ।। ज्ञातज्ञापकमित्यर्थः । एतच्चाभ्युपेत्य । लिङ्गानां क्रमेणैवोपस्थितेः प्रथमोपस्थितलिङ्गेन तात्पर्ये सिद्धे लिङ्गान्तरेण तात्पर्यानुमितौ प्रतिबन्दकत्वेन ज्ञातज्ञापकत्वमपि न सम्भवतीति ध्येयम् । किं तद्बाहुल्येनेति ।। अन्यथा पूर्वोत्तरमीमांसयोः ‘विधिस्तु धारणेऽपूर्वत्वात्’ (जै.सू.अ.३,पा.४, अधि.५, सू.१५) ‘आनन्दमयोऽभ्यासात्’ इत्यादौ एकैकलिङ्गोदाहरणं न स्यादिति भावः । अन्यशेषत्वादिति ।। विध्यपेक्षितप्राशस्त्यसमर्पकत्वेन विध्यर्तत्वादित्यर्थः । परः मुख्यार्थादन्यः । मुख्यार्थत्यागेऽन्यशेषत्वं न तन्त्रं लोकवेदयोरन्वयव्यभिचाराद्व्यतिरेकव्यभिचाराच्च । किन्तु मानान्तरविरोध एवेत्याह— अन्यशेषेऽपीति ।। कामदेनुरित्यादाविवेति प्रस्तरादिवाक्य इवेति च व्यतिरेकदृष्टान्तौ । अमुख्यवृत्तेरिति षष्ठ्यन्तद्वयस्यानाश्रयणादिति पञ्चम्यन्तेन सम्बन्धः । अमुख्यार्थत्वाश्रयणे अन्यशेषत्वस्येव मुख्यार्थग्रहणेऽपि अनन्यशेषत्वं न कारणं व्यभिारादित्याह— अनन्यशेषेऽपिति ।। सोमेन यजेतेत्यादाविति ।। एताच्च नामदेयपादे विचारितम् । ‘नामधेये  गुणश्रुतेः स्याद्विदानमिति चेत्’ । (जै.सू.अ.१, पा.४, अधि.६, सू.६) वाजपेयेन स्वाराज्यकामो यजेतेत्यत्र वाजपेयशब्दो गुणविधिः नामधेयं वेति संशये वाजशब्दस्यान्नवाचकत्वात् वाजमन्नं यत्येनं तद्वाजपेयमिति योगोपस्थितयवाग्वादिलक्षणगुणविधिः न तु यागनामदेयं नातिप्रयोजनत्वादिति पूर्वपक्षयित्वा गुणविधित्वे वाजपेयवता यागेन फलं भावयेदिति द्रव्यविशिष्टस्य यजेः फलभावनाकरणत्वेन विधिमुपगम्य वाजपेयशब्दस्य यजिना सामानाधिकरण्येनान्वयाङ्गीकारे तदन्वयनिर्वाहाय तस्य मत्वर्तक्षणादोष आपततीति वाजपेयेन यागं  भावयेत् यागेन स्वाराज्यमिति यागकर्मिकायां भावनायां द्रव्यस्य करणत्वेन फलकर्मिकायां यागस्य करणत्वेन च विधिमुपगम्य तस्य वैयधिकरण्येनान्वयाङ्गीकारे भावनायां द्रव्यस्य करणतयान्वयाय यागस्य र्कामत्वेन, फलस्य कर्मतयान्वयाय च यागस्य करणत्वेन प्रत्येतव्यत्वात् । तथा पतय्ययोश्च क्रमिकत्वे यजेरावृत्तिलक्षणवाक्यदोषप्रसङ्गादेकस्यैव  यजेर्युगपदनुपपन्नं परस्परविरुद्धकर्मत्वकरणत्व-रूपद्वयोपस्तापकत्वात्मकवैरूप्यस्य यागे कर्मत्वानुबन्धिप्रधानत्वानुवाद्यत्वोदेश्यत्वकरणत्वा-नुबन्धिगुणत्वविधेयत्वोपादेयत्वरूपविरुद्धत्रिकद्वयस्य च पसङ्गात् गुणविदानानुपपत्तेः कर्मनामधेयपरं वाजपेयपदमिति सिद्धान्तितमिति । एवञ्च सोमेन यजेतेत्यत्रापि वैयधिकरण्येन गुणविधिस्वीकारे सोमेन यागं कुर्यात् (स्वर्गमिति) समाहितमिति विरुद्धत्रिकद्वयापत्तेः सामानाधिकरण्ये वक्तव्ये नामतया यागसामानाधिकरण्यं, लतारूपेऽर्थान्तरे रूढस्य तस्य शक्त्यन्तरकत्पनापत्तेरतः ततो वरं लक्षणेति । मत्वर्थलक्षणया गुणविधित्वेन सामानाधिकरण्यं, मत्वर्थलक्षणाया अप्यभावे सोमलताया यागक्रियायाश्च भेदस्य प्रत्यक्षसिद्धत्वेन सामानाधिकरण्यस्य तेन बाधप्रसङ्गादिति तस्य प्रकृतोपयोगो द्रष्टव्यः । प्रत्यक्षेति ।। सोमलताया यागस्य च भेदग्राहकः (ग्राहि) प्रत्यक्षेत्यर्थः । यद्यपि मत्वर्तलक्षणाश्रयणं नात्र प्रत्यक्षविरोधात् किन्तु द्रव्यान्तरकल्पनागौरवादिति शक्यते वक्तुम् । तथापि ध्रौवाज्यसत्वेन कल्पनागौरवा भावात् प्रत्यक्षविरोधादेव त िमत्वर्थलक्षणाश्रयणमिति द्रष्टव्यम् । प्रत्यक्षाविरोधायेति ।। श्रुतिसूत्रयोर्जिमासाशब्दार्थस्य ज्ञानेच्छारूपस्य प्रमाणवस्तुपरतन्त्रत्वेन पुरुषप्रयत्नसाध्यत्वस्य प्रतयक्षबाधिततया तदविरोधायेत्यर्थः । (एतच्च) इदमपि पररीत्येति द्रष्टव्यम् । अमुख्यार्थताया इति ।। बाधायां सामानाधिकरण्यरूपामुख्यार्थताया इत्यर्थः । सर्वस्यापीति ।। ज्ञेयब्रह्मनिष्ठसर्ववाक्यगतपदस्येत्यर्थः । इष्टत्वेनेत्यनन्तरं त्वयेति शेषः । तात्पर्यानुपपत्तेरिति ।। तात्पर्यविषयान्वयानुपपत्तेरित्यर्थः । नन्वेवं शाबरवचनविरोध इत्यत आह— शाबरवचनं त्विति ।। न विधौ परः शब्दार्थः इति शाबरवचनं विध्यनुवादयोरन्यतरामुख्यवृत्तावाश्रयितव्यायामनुवादमुख्यार्थत्वाय विधौ न लक्षणेत्येवं परमित्यर्थः । प्रत्यक्षस्येति ।। विरोधिप्रत्यक्षस्येत्यर्थः । 
।। इति प्रत्यक्षस्य शब्दबाध्यत्वे बाधकविवरणम् ।। १३ ।।
 ।। अथ अपच्छेदन्यायवैषम्यम् ।। 
अपच्छेदन्यायेनेति । एतच्च षष्ठे पञ्चमपादे विचारितम् । (चिन्तितम्) पौर्वापयर्ये पूर्वदौर्बल्यं प्रकृतिवत्(जै.सू.अ६, पा.५, अधि.२१, सू.५४) । ज्योतिष्टोमेऽन्योन्यं सम्बध्य यज्ञशालातो निर्गच्छताम् ऋत्विजाम् ‘अध्वर्युं प्रस्तोतान्वारभते । प्रस्तोतारं प्रतिहर्ता । प्रतिहर्तारमुद्गाता । उद्गातारं ब्रह्मा । तं यजमानः । यजमानं प्रशास्ते’ति श्रुत्या विहितस्यान्वारम्भणस्य विच्छेदे प्रायश्चित्तविशेषाः श्रूयन्ते । यदि प्रस्तोता अपच्छिन्द्यात् ब्रह्मणे वरं दद्यात् । यदि प्रतिहर्ता (अपच्छिन्द्यात्) सर्ववेदसं (वेतसं) दद्यात् । यद्युद्गातापच्छिन्द्याददक्षिणं (तं) यज्ञमिष्ट्वा तेन पुनर्यर्जत् तत्र तद्दद्यात् यत् पूर्वस्मिन् दास्यन्स्यादिति । तत्र क्रमेण प्रतिहर्त्रुद्गाोिरपच्छेदे (उद्गातृप्रतिहर्त्रोरपच्छेदे इति पाठः) किं पूर्वनिमित्तं (अदक्षिणमिति पाठः) सर्वस्वदक्षिणाप्रायश्चित्तं कर्तव्यमुतोत्तरनिमित्तमदक्षिणमिति (सर्वस्वदक्षिणाप्रायश्चित्तमिति पाठः) संशये उपक्रकाधिकारणन्यायेनासञ्जातविरोधितया बलीयस्त्वात् पूर्वनिमित्तकं प्रायश्चित्तं कर्तव्यमिति पूर्वपक्षे उपसंहारस्य प्रथमप्रवृत्तोपक्रमैकवाक्यत्वेनापाततस्तदाकाङ्क्षितार्थसमर्पणनयमेव तद्विरुद्धार्थ-विषयत्वे लब्धात्मकतैव नास्तीति युक्तमुपक्रमाधिकरणे पूर्वप्राबल्यम् । इह तु परस्परनिरपेक्ष शास्त्रद्वयाधीनकर्तव्यताज्ञानयोराद्येन द्वितीयस्योत्पत्तिप्रतिबन्धासम्भवादुत्पद्यमानस्य च तस्य नानुपमृद्य पूर्वं तद्विरोध्युत्तरमुत्पत्तुमर्हतीति पूर्वोपमर्देनोत्पत्तेः परस्य प्राबल्यं न्याय्यमिति परनिमित्तकं प्रायश्चित्तं कर्तव्यमिति सिद्धान्त इत्यपच्छेदन्यायेनेत्यर्थः । नहीति ।। तथा च परस्परनिरपेणक्षतया प्रवृत्तयोरपच्छेदनिमित्तप्रायश्चित्तशास्त्रयोः पूर्वस्य परेण बाधो युक्तः । इह तु आगमप्रवृत्तेर्नियमेन प्रत्यक्षसापेक्षतया न तेन प्रत्यक्षस्य बाधो युक्तः । तदाहुः पूर्वात् परबलीयस्त्वं तत्र तावत् प्रतीयताम् । अन्योन्यनिरपेक्षाणां यत्र जन्मधियां भवेदितीति भावः अपच्छेद इति । अपच्छेदनिमित्तकप्रायश्चित्तशास्त्र इत्यर्थः । किञ्चापच्छेदस्थले पूर्वस्य परेण न नियमेन बाधः । प्रकृते तु पूर्वस्य प्रत्यक्षस्य परेणागमेन नियमेन बाधान्नापच्छेद-न्यायविषयतेत्याह— किञ्चेति ।। प्रतिहर्त्रुद्गात्रोः क्रमेणेति ।। यत्र प्रतिहर्त्रपच्छेदः पूर्वमुद्गात्रपच्छेदश्च पश्चाज्जातस्तेत्यर्थः । अत्यन्ताबाधमेवोपादयति प्रतिहर्तृमात्रेति । द्वयोरिति । उद्गातृप्रतिहर्त्रोरित्यर्थः । क्रमेणापच्छेदेऽपीति । युगपदपच्छेदाभावेऽपीत्यर्थः । प्रामाण्य-सम्भवादित्येतत् अपिशब्दसमभिव्याहृतसप्तम्यन्तमात्रेण सम्बध्यते । प्रतिहर्तृमात्रापच्छेदस्थले प्रतिहर्त्रपच्छेदस्य पश्चात्त्वे च प्रामाण्यं सूपपादमित्यतस्तदुपपादनमकृत्वायुगपदपच्छेदस्थल-प्रामाण्यमुपपादयति अत एवेति । तत्र विप्रतिषेधाद्विकल्पः स्यात् । उद्गातृप्रतिहर्त्रोर्युगपदापच्छेदे किं नैमित्तिकद्वयं समुच्चीयते किं वा विकल्प्यत इति संशये विकल्पस्याष्टदोषदुष्टत्वात् पुनर्यजेतेति प्रयोगद्वयसद्भावेन पूर्वस्मिन्नदक्षिणत्वमुत्तरस्मिन् सर्ववेद(त)समित्युभयसम्भवाच्च समुच्चीयत इति पूर्वपक्षे यत्र प्रयोगे निमित्तं तस्यैवाङ्गं नैमित्तिकम् । न प्रयोगान्तरे क्रियमाणं निमित्तवतः प्रयोगस्य साद्गुण्यावहमित्येकस्मिन्नेव प्रयोगे द्वयमापतितम् । विरोधात्समुच्चेतुमशक्यं सद्विकल्प्यत इति सिद्धान्त इति षष्ठ एव विकल्प उक्त इत्यर्थः । यदापि क्रमेणापच्छेदः प्रतिहर्त्रपच्छेदश्च पूर्वं तदापि तन्निमित्तप्रापश्चित्तशास्त्रस्य अत्यन्ताबाधमुपपादयत किञ्चेति । इत्यधिकरण इति । यद्युद्गात्रपच्छेदः परो भवति तदा तन्निमित्तके पुनर्यज्ञे किं क्रतुसङ्कल्पकाले दित्सितद्वादशशतमेव तत्र देयमुत प्रतिहर्त्रपच्छेदे दित्सितं सर्वस्वमिति संशये पूर्वस्मिन् दास्यन्नित्यनेन यन्नित्यवत् क्रमतुस्वभावतो देयं तदेव प्रतीयते । नत्वागन्तुकमिति द्वादशशतमेव तत्र देयमिति पूर्वपक्षे प्रथमं यद्द्वादशशतं दास्यन्नासीत् तत्परेण सर्ववेद(त)सेन बाधितमेव । न च तदपि पेणादक्षिण्येन बाधितमिति वाच्यम् । तस्याबाधेनैव प्रयोगान्तरे निक्षेपोपपत्तेस्तत्र सर्वस्वमेव देयमिति सिद्धान्त इति अधिकरण इत्यर्थः । प्रतिहर्त्रपच्छेदस्येति ।। प्रतिहर्त्रपच्छेदनिमित्तकप्रायश्चित्तशास्त्रस्येत्यर्थः ।। उक्तमिति ।। एतच्च इत्यदिकरण इत्यनेन सम्बद्यते । तस्येति ।। सर्ववेद(त)सदानस्येत्यर्थः । पूर्वं पाक्षिकबाधमभ्युपेत्यापच्छेदन्यायवैषम्यमुक्तं, सम्प्रति विषयसत्त्वेन पाक्षिकोऽपि बाधो नेति नैवंविधविषयेऽपच्छेदन्यायप्रसर इत्यभिप्रेत्याह अपि चेति ।। तत्तन्निमित्तकर्तव्यतयोरिति ।। ननु किमिदं कर्तव्यत्वं यत्परनैमित्तिककर्तव्यत्वोत्पत्त्या निवर्तते ? न तावत् पूर्वनैमित्तिकस्य  कृतिसाध्यत्वयोग्यत्वम् । तस्य फलोपकारितया सन्निपातितया वा कारणत्वविशेषरूपत्वेन पश्चादप्यनपायात् । नापि फलोपदानरूपं कृतिसाध्यत्वम् । तस्य पूर्वमनुत्पत्तेः । नापि यदननुष्ठशने क्रतोर्वैकल्यं तत्त्वमङ्गत्वं वा । अननुष्ठाने क्रतुवैकल्यप्रयोजकत्वस्य नियमविशेषणूपत्वेन  कर्माङ्गत्वस्य फोपकारितया तत्सन्निपातितया वा कारणत्वविशेषरूपत्वेन च यावद्धर्मिभावितया तयोः कादाचित्कत्वायोगात् । नाप्यागमापाययोग्यं पदार्थान्तरं मानाभावादिति चेन्न । निमित्तोपजननात् प्रागिदमित्थं कर्तव्यमासीत् । निमित्ते सत्यन्यथा कर्तव्यं जातमित्यबाधितानुभवबलेन कर्तव्यत्वस्यागमापाययोग्यपदार्थान्तररूपत्वसम्भवात् । यद्वाभ्गत्वमेव कर्तव्यत्वम् । तच्च फलोपकारितया सन्निपातितया वा साधनत्वम् । तदपि साधनतावच्चेदकावच्छिन्नत्वरूपयोग्यत्वमेव । तदवच्छेदकं चोद्गात्रपच्छेद निमित्तस्य कर्मणः उत्तरभाविप्रतिहर्त्रपच्छेदाभावावच्छिन्नत्वे सति उद्गात्रपच्छेदोत्तरकालावच्छिन्नतत्कर्मकत्वम् । उद्गात्रपच्छेदरूपनिमित्ताभावस्थले उत्तरभाविप्रतिहर्त्रपच्छेदरूपनिमित्तस्थलेचानुष्ठितस्योद्गापिच्चेद-निमित्तस्य कर्मणः क्रतुस्वरूपं प्रति तत्साध्यापूर्वं प्रति वा साधनत्वाभावात् । तथा चोद्गात्रपच्छेदरूपनिमित्ते सति तद्घटिततत्तद्धर्मावच्छिन्नत्वरूपयोग्यताया उत्पत्तिः । अनन्तरं प्रतिहर्त्रपच्छेदरूपनिमित्ते सति तत्प्रागभावापगमेन तद्घटितधर्मावच्छिन्नत्वरूपयोग्यताया अपायः । तत्प्रतिहर्त्रपच्छेदनिमित्तकसर्ववेद(त)सदाने तद्घटितधर्मावच्छिन्नत्वरूपयोयताया निष्पत्तिश्च      । एवं प्रतिहर्त्रपच्छेदपूर्वकोद्गात्रपच्छेदस्थलेऽपि योग्यताया (तदु)उत्पत्तिविनाशौ द्रष्टव्याविति । एवमिति । नैमित्तिकशास्त्रोक्तप्रकारेणेत्यर्थः । एतावता प्रबन्धेन फलितमर्थं दर्शयति ।। ततश्चेति ।। यथा बदरफलस्य श्यामरक्तरूपेणान्यथाभावः, एवमनुष्ठेयस्यार्थस्य तत्र नैमिविककर्तव्यतोत्पत्त्या प्राक्तथाभूतस्यैव पश्चादन्यथाभावेन विषयसत्वान्न पूर्वशास्त्रस्याप्रामाण्यमित्यर्थः । ननु परेण पूर्वस्यात्यन्ताबाधेऽपि बाधमात्रसत्त्वात् कथं प्रकृते नापच्छेदन्यायविषयतेत्याशङ्काम् उपसंहारव्याजेन परिहरति तस्मादिति । नचैवमिति ।। तथा च पूर्वस्य प्रत्यक्षस्यपरेणागमेन बाध्यत्वे नियमेनाप्रामाण्यप्राप्तेः नापच्छेदन्यायविषयतेति भावः । एतेनेति ।। व्याचष्टे— असिद्धं हीति ।। दृश्यते चेति ।। समानकर्तृकयोः पूर्वकाले (पा.३.४.२१) (क्त्व) इति क्त्वाप्रत्यये सेडनिट्साधारण्येन विद्यमानस्योैपदेशिक(कि)त्वस्य सेण्मात्रे परेण ‘न क्त्वासेडि’ति सूत्रेण कित्वनिषेधे प्राप्ते तद्विशेषे कित्वस्य पूर्वेण मृडेत्यादिसूत्रेण प्रतिप्रसवः क्रियत इत्यर्थः । 
।। इति अपच्छेदन्यायवैषम्यम् ।। १४ ।। 
।। अथ मिथ्यात्वानुमितेरग्निशैत्यानुमितिसामयम् ।।।
एवं चेति ।। उक्तरीत्या प्रत्यक्षस्य प्राबल्ये सिद्धेऽपीत्यर्थः । कालात्ययापदिष्टादेरित्यादिपदेन योग्यताविरहपरिग्रहः । अत्रोक्तमिति ।। अक्षस्य लिङ्गादिबाध्यत्वे व्यवस्थापकमुक्तमित्यर्थः । तत्रेति ।। श्रुतिस्मृत्यादिविरोधस्थल इत्यर्थः ।। लिङ्गशब्दग्राह्येति ।। औदुम्बरी सर्वा वेष्टयितव्येति स्मृतिरूपेण कृतकत्वादिरूपेण च लिङ्गेन यजमानः प्रस्तरः आदित्यो यूप इत्यादिशब्देन च ग्राह्येत्यर्थः । शब्दग्राह्येति । यजमानत्वादिकमित्यनेन सम्बध्यते । आदिपदादादित्यत्वादिपरिग्रहः । किं वेति ।। यद्यपि द्वितीयतृतीययोरभेदः । तथापि बाधकत्वोक्त्यनुक्तिभ्यां भेदो बोध्यः । तत्सिद्धस्यैवेति ।। अक्षसिद्धस्यैेवेत्यर्थः । मिथ्यात्वश्रुत्यादेरिति ।। तात्विकसत्त्वस्य प्रत्यक्षसिद्धत्वाभावादिति भावः । अप्रसक्तेति ।। तात्विकसत्त्वस्य प्रत्यक्षसिद्धत्वाभावादिति भावः । ननु तात्पर्यापरिमानदशायामैतदात्म्यमिदं सर्वं तत्सत्यमितिश्रुत्या जगति तात्विकसत्त्वप्रसक्ति सम्भवात् नाप्रसक्तप्रतिषेदत्वमित्यरुचेराह— अक्षसिद्धस्येति ।। न बिभेतीति ।। भिन्नविषयतयोपजीव्यविरोधस्यैवाभावादिति भावः । औतस्यैव नामान्तरं स्यादिति ।। अतत्समान्वभावस्य चैतन्यमात्र्यैवानौष्ण्यमिति नाम कृतं स्यादिति भावः । द्वैतस्यैवेत ।। भेदप्रपञ्चस्यैव मिथ्यात्वमिति नाम कृतं स्यादित्यर्थः । ननु न द्वैतस्यैव नामान्तरकरणम् । मिथ्यात्वलक्षणयोगित्वात् साध्यभूतमिथ्यात्वमपि रूप्यादिमिथ्यात्ववत् मिथ्यात्वशब्दवाच्यमेव । नचैवं तद्वैलक्षण्यानुपपत्तिः । तात्विकत्वमात्रेण तद्वैलक्षण्योपपत्तेरिति शङ्कते ननु तात्विकत्वेति । तदिति । विश्वमिथ्यात्वमित्यर्थः । इदमपि तन्मात्रेणेति । अनौष्ण्यमपि तात्विकत्वमात्रेणेत्यर्थः । नचैवमद्वैतस्यैवनामान्तरकरणम् । तस्य निरुच्यमानानौष्ण्यलक्षणयोगित्वेन अनौष्ण्यशब्दार्थत्वोपपत्तेः । तथा चोपजीव्यप्रत्यक्षबाधितस्य मिथ्यात्वस्य न तात्विकत्वमङ्गीकर्तुं शक्यमिति भावः । 
ननु मिथ्यात्वस्य धर्मिसत्ताधिकसत्ताकत्वनियमात् व्यावहारिकविश्वमिथ्यात्वं तात्विकमेव स्यादित्यभिप्रेत्य शङ्कते नन्विति । अभाव एवेति ।। अधिष्ठानान्यगत इति शेषः । इत्यापातादिति । त्वदुक्तनियमस्याप्रयोजकत्वेन विनिगमनाविरहादिति भावः । नन्वर्थक्रियाकारित्वात् कथमौष्ण्यं नभोनैल्यवत् प्रतिभासिकस्यादित्यत आह— स्वार्थक्रिययेति ।। अनुमितासत्येति । न चैवं श्रुतेरप्रामाण्यम् । त्वन्मते सत्यत्वश्रुतेरिव मिथ्यात्वश्रुतेरपि प्रतियोगिसमर्पकत्वेन प्रामाण्योपपत्तेरिति भावः । इतरा अनौष्ण्यानुमितिः । आभासत्वादिति । तथा च सत्तर्कानुगृहीतत्वमेवानाभासत्वप्रयोजकमिति भावः । किन्तु भावान्तरमिति । प्रतिपन्नोपाधिप्रवेशेनोपाध्यन्तरत्वादिति भावः । ननु सद्रूपत्वाभावरूपमिथ्यात्वसाधने बाधः स्यादेवेत्यत आह— अभावत्वेपीति ।। ननु धर्मी सर्वथानापलप्यते व्यावहारिकसत्वस्वीकारात् । अपि तु सर्वस्य पारमार्थिकी सत्ता नास्तीत्येवोच्यते । नचैतावतोपजीव्यविरोध इत्यत आह— उष्णमात्र इति ।। उक्तमर्थमुपसंहरति तस्मादिति । 
।। इति मिथ्यात्वानुमितेरग्निशैत्यानुमितिसाम्यम् ।। १५ ।।
।। अथ प्रत्यक्षस्यलिङ्गाद्यबाध्यत्वेबाधकोद्धारः ।।
ननु यद्युक्तरीत्या प्रत्यक्षं लिङ्गाद्यबाध्यं स्यात् तदा इदंरजतमित्यादिभ्रमस्य युक्त्यादिना बाधो न स्यात् । न च भाविप्रत्यक्षेणैव तद्बाधः । प्रत्यक्षत्वादिवशेषेण वैपरीत्यापत्तेरित्यह आह— इदं रूप्यमिति ।। सयुक्तिकेति ।। विशेषदर्शनजन्येत्यर्थः । न च पूर्वप्रत्यक्षविरोधात् बाधकज्ञानस्यैवानुत्पत्तिरिति वाच्यम् । विरोधिज्ञानसामग्रीसमवहितस्य ज्ञानस्याप्रतिबन्धकत्वेन बाधकज्ञानोत्पत्तिसम्भवात् । बलवदिति ।। परीक्षितेत्यर्थः । बलवत्त्वं च देहात्मैक्याध्यासभङ्गे स्पष्टीभविष्यति । गौरवेति ।। परम्परासम्बन्दावगाहीत्यर्थः । उष्णं जलमित ।। विशेषदर्शनकालीनमिति शेषः ।। गौणमेवेति ।। केचित्तु जलादौ वह्न्यादिसम्बन्दादौष्ण्यादिक-मुत्पद्यत इति उष्णं जलमितिज्ञानं साक्षात्सम्बन्धावगाहित्वेऽपि लोहितः स्फटिक इत्यादिवत् प्रमैव । न च युगपद्विरुद्धस्पर्शद्वयसमावेशानुपपत्तिः । स्फटिकादौ विरुद्धरूपद्वयसमावेशवत्तदुपपत्तेः । तत्र शौक्ल्यानुपलम्भवदत्रापि शैत्यानुपलम्भोपपत्तेश्च । न च यदुष्णं तत्तेज इति श्रुतिविरोधः । तस्याः स्वाभाविकौष्ण्यवद्विषयत्वादित्याहुः । नत्विति ।। अन्यथा ततः संवाद्युष्णार्थिप्रवृत्त्यनुदयप्रसङ्ग इति भावः । 
ननु तथापि विशेषादर्शनकालीनस्योष्णं जलमिति प्रत्यक्षस्य लिङ्गेनैव बाधो वक्तव्यः । अन्यथा शैत्यानुमितिरेव न स्यादित्यत आह— यद्वेति ।। तथा च प्रतिबन्धकाभावादेव तत्र लिङ्गं प्रवर्तते । न तु तेन तस्य बाध इति भावः । ननु विभुजववे परिच्छिन्नत्वग्राहिप्रत्यक्षस्य अनुमानादन्यद्बाधकमस्तीत्यात आह— अहमिति ।। अणुत्वादिति ।। यथा चैतत्तथाग्रे आकर एव स्पष्टीभविष्यति । आप्तवाक्यमूलेति ।। एतच्चोपलक्षणं विशेष अदर्शनादिना शङ्किताप्रामाण्येन सर्पभ्रमेणावकाशे दत्ते एव शब्दः प्रवर्तते । न तु तेन तसय बाधः । अत एव नायं सर्प इति वक्तुर्भ्रान्तं प्रति सम्यक् पश्येति वचनमित्यपि बोध्यम् । 
स्वतो दुर्बलस्यापि प्रबलावष्टम्भेन प्रबलबाधकत्वमस्तीत्यत्र पूर्वतन्त्रदृष्टान्तमाह— श्रुतिगौरवादिवेति ।। न चमिथ्यात्वलिङ्गस्यापि श्रुतिगौरवमस्त्येवेति वाच्यम् । यूपादित्यश्रुतेरिव त्वदभिमतमिथ्यात्वश्रुतेरप्यमुख्यार्थत्वोपपत्तेः ।। शिष्टाकोप इति ।। ‘शिष्याकोपेऽविरुद्धमिति चेत्’ ‘न शास्त्रपरिमाणत्वादि’त्यत्र क्षुत आचामेदित्यादिस्मरणं वेदं कृत्वा वेदिङ्करोति इत्यादिश्रुतिप्रतिपन्नदार्शपौर्णमासिकादिपदार्तक्रमविरुद्धं प्रमाणमप्रमाणं वेति संशये विरोधाधिकरणन्ेयायेनाप्रमाणमिति प्राप्ते पदार्थगुणभूतक्रमविषयायाः श्रुतेराचमनादिपदार्थविषयिणी स्मृतिरेव बलीयसी, प्रमाणबलात् प्रमेयबलस्य प्रबलत्वात् । प्रमेयस्वरूपेऽवगम्यमाने तदैव तदीयबलाबलस्यापि स्फुरणेन तस्य प्रथमोपस्थितत्वादिति सिद्धान्त इत्युच्यत इत्यर्थः । अन्यत्रापीति ।। बलवदाश्रयरहितस्थलेऽपि स्मृत्या श्रुतिर्बाध्यत इत्यर्थः । एकाकारमिति ।। विरुद्धाप्रकारमित्यर्थः । दोषज्ञानेनेति ।। दोषजन्यत्वज्ञानेनेत्यर्थः । प्रागेव तत्रेति ।। तद्यपि परीक्षितप्रत्यक्षस्य तदानीमतीतत्वेन नाप्रामाण्यज्ञापकत्वं तथापि तज्जन्यस्मृतेरेव अप्रामाण्यज्ञापकत्वम् । न च सुषिरप्रत्यक्षेऽप्रामाण्यशङ्कां विना स्मृतिरेव न स्यादिति वाच्यम् । पूर्वोत्पन्नस्मृत्या प्रामाण्यशङ्काकलङ्गितस्यैव सुषिरप्रत्यक्षस्योत्पत्तेरिति । ननु तदभावावगाहित्वावशेषात् कथं न शब्दस्य बाधकत्वमित्यत आह— येन हीति ।। शब्दप्रवृत्तेः पूर्वमेव तस्य दूरादिदोषजन्यत्वविश्चयेन भ्रमत्वनिश्चयादिति भावः । 
तृतीयमुदाहरति अकलङ्कितमिति । श्रुतावपि सत्त्वादिति । अभ्युपेत्य चेदमुदितम् । वस्तुतस्तु मानाविद्यकत्वमप्यसिद्धमिति ध्येयम् । ननु बाधाबाधाभ्यां दोषतदभावकल्पना । न च श्रौतज्ञानस्य बाधोऽस्तीत्यत आह— भेदधित इति ।। तथा च कल्पकाभावात् नात्रदोषकल्पनेनति भावः । न केवलमाकाशस्य साक्षिवेद्यत्वं मयोपेयते किन्तु परेणापीत्याह— परमतेऽपीति ।। नन्वनयोन्याभावप्रत्यक्षे प्रतियोगियोग्यत्वस्यातन्त्रत्वेऽपि संसर्गाभावप्रत्यक्षे तद्योग्यत्वं तन्त्रमिति यो मन्यते तं प्रत्याह— निमीतिनेत्रस्येति ।। तथा च नीलरूपस्य साक्षिवेद्यत्वेन साक्षिणानिरूक्ताकाशत्वग्रहणे न काचिदनुपपत्तिरिति भावः । चाक्षुष्येवेति ।। नतु साक्षिरूपा, चीुरन्वयव्यतिरेकानुविदानानुपपत्तेरिति भावः । युक्तिमुक्त्वानुभवमपि प्रमाणयति दूरस्थस्येति । अन्यथेति अचाक्षुषत्व इत्यर्थः । महत्त्वेति । परममहत्वेत्यर्थः । अशब्दत्वस्येति । अशब्दगुणकत्वस्येत्यर्थः । पञ्चीकरणेति ।। 
यद्यपि वाचस्पतिना पञ्चीकरणं नाङ्गीकृतम् । तथापि सिद्धान्तिना तदङ्गीकारात् बाध इति भावः । ननु व्याप्तिप्रत्यक्ष्य समानप्रकारकत्वाभावात् सामान्यलक्षरानभ्युपगमेन भिन्नविषयत्वाच्च न व्यप्तिप्रत्यक्षस्य बाधकतेत्यत आह— तन्मूलानुमित्यावेति ।। तर्कानुगृहीतव्याप्ति-प्रत्यक्षमूलानुमित्यावेत्यर्थः । तन्वेवं वह्न्यौष्ण्यप्रत्यक्षमपि तदनौष्ण्यानु(नुमिति मानबाधितं स्यादित्यत आह— अनौष्ण्यहेतोरिति ।। तथा च तर्कानुगृहीतव्याप्तिप्रत्यक्षमूलकत्व•भावेन वह्न्यनौष्ण्यानुमानं तदौष्ण्यप्रत्यक्षबाधितमिति भावः । ननु तादृशव्याप्तिप्रत्यक्षमूल(क)त्वं मिथ्यात्वानुमितावप्यस्तीति तया प्रपञ्चसत्त्वग्राहिप्रत्यक्षस्य बाधः किं न स्यादित्यत आह— मिथ्यात्वहेतौ त्विति ।। पूर्वदूषणसमुच्चयार्थस्तुशब्दः । तस्या इति । मिथ्यात्वानुमितेरित्यर्थः । निश्चलेति ।। प्रबलेत्यर्थः । विजातीयेति ।। स्वातिरिक्तेत्यर्थः । परीक्षितप्रत्यक्षस्य लिङ्गाद्यबाध्यत्वे परसम्मतिमप्याह— उक्तं चेति ।। अपरे तु गौरोऽहमिति प्रत्यक्षानन्तरं मम देह इति प्रत्यक्षर्दानात् दूरे नभोनैल्यप्रतय्क्षानन्तरं निकटे रूपाभावप्रत्क्षदर्शनात् चन्द्रादाुदयकाले अधिकपरिमाणदर्शनानन्तरं कालान्तरेऽन्यपरिमाणदर्शनात्, परस्परविरुद्धार्था-वगाहितत्तत्प्रतीति द्वयोपनयानन्तरं किमतयोः प्रमाणमित्यप्रामाण्यशङ्कानन्तरमेव मानान्तरप्रवृत्तिः न तु तेन तद्बाध इत्याहुः ।। 
।। इति प्रत्यक्षस्य लिङ्गाद्यबाध्यत्वे परोक्तबाधकानामुद्धारविवणणम् ।। १६ ।।
।। अथ प्रत्यक्षस्य भाविबाधकशङ्काभङ्गः ।।       
अक्षस्य चेति ।। भाविबाधकत्वेन शङ्क्यमानाक्षस्यापि भाविबाधकशङ्काग्रहस्तत्वेन तस्याबाधकत्वादिति भावः । सर्वविशेषाभावेचेति । यद्यप्यर्थापत्त्यादेर्निरासो न कृतः । तथापि तस्य यथायथं लिङ्गादिर्ष्वेवान्तर्भावं निश्चित्यैवमुक्तमिति ध्येयम् । बाधकशङ्कायाअनुदयादिति । किञ्चित् प्रमाणं बाधकं भविष्यतीति सामान्यतोऽपि शङ्कानुदयादित्यर्थः । ननु भाविबाधकग्रस्तस्यापि शङ्क्यमानस्य भाविबाधकस्याक्षस्य भेदप्रत्यक्षे औचित्यावर्जितशङ्काधायकत्वं भविष्यतीत्येतावताप्यप्रामाण्यशङ्काकलङ्कितत्वेन प्रत्यक्षबाधकत्वमित्यस्वरसादाह किञ्चेति ।। ज्ञानत्वस्य साधारणत्वाज्ञानात् न कुत्राप्यप्रामाण्यशङ्केति भावः । प्रतियोगिनीति । विरोधिनीत्यर्थः । तवेति । ज्ञानमात्राप्रामाण्यस्वीकर्तुरित्यर्थः । ननु व्यावहारिकप्रमात्वाश्रयस्य तात्विकप्रमात्वा-श्रयबाध्यत्वेऽपि स्वप्नादिबाधकत्वं भवत्येव । स्वप्नादिज्ञानविषयसत्ताविरोधिसत्ताघटित-प्रमात्वानयत्वात् । किञ्चिज्ज्ञानस्य विषयात्यन्तासत्वमिदानी गृह्यते कस्यचित्त्वन्यदेति ज्ञानत्वाच्छङ्का स्यादेवेत्यत आह— अपि चेति ।। ने चेति ।। विश्वबाधकत्वेन त्वदभिमतबुद्धेः निर्विशेषचिन्मात्रविषयकत्वादिति भावः । ननु विशिष्टस्योपहितस्य वा कल्पितत्वेन शुद्धचैतन्यस्य भ्रमकालीनापरोक्षबुद्ध्यविषयत्वमेवेत्यस्वरसादाह— किञ्चेति ।। निर्विकल्पिकाया इति ।  सप्रकारकत्वेनैव ज्ञानस्य विरोधित्वदर्शनादिति भावः । न चेति । अन्था अखण्डार्थत्वहानेरिति भावः । ननु विश्वबाधकबुद्धिः सप्रकारैव । नचैवमखण्डार्थत्वहानिः । तद्भिन्नाप्रकारत्वेनैवाखण्डार्थत्वोपपत्तेरित्य आह— किञ्च न तावदिति । तद्भिन्नाप्रकारत्वेऽप्यखण्डार्थत्वहानिः स्यादेव । अन्यथा प्रमेयत्वे प्रमेयत्वं भेदो भिन्न इत्यादेर(प्य)खण्डार्थत्वप्रसङ्ग इति भावः । नन्वेवं तर्हि निष्प्रकारिकैव सा बाधिकास्तु । बाधकत्वे विरोधिविषयत्वस्यैव तन्त्रत्वादित्यत आह— नापीति ।। (असौ) सा । विश्वबाधिका धीः । नन्वन्यत्र बाधकज्ञानस्य भ्रमाद्यबाधकत्वेऽपि विश्वबाधकबुद्धेर्विश्वान्तर्गत भ्रमादिबाधकत्वं स्यादेवेत्यत आह— किञ्चदोषजन्यमेवेति ।। न च बाध्यत्वे दाषजन्यत्वमप्रयोजकं किन्त्वसद्विषयकत्वमेव तत्र प्रयोजकमिति वाच्यम् क्लृप्तदोषजन्यत्वनिश्चयं विना असद्विषयत्वनिश्चयस्यैवायोगात् । न च बाधेनैवासद्विषयत्वनिश्चयः । पूर्वज्ञानस्य क्लृप्तदोषजन्यत्वनिश्चयं विना बाधकत्वाभिमते बाधकत्वस्यैव निश्चेतुमशक्यत्वादिति । ननु दोषजन्यत्वं न बाध्यत्वे तन्त्रम् । निर्दाेषश्रुतिजन्याद्वैतज्ञानस्य त्वया बाध्यत्वाभ्युपगमादित्यत आह— औतज्ञानेत्वेति ।। किञ्चबाधकेति । बाधकत्वाभिमतेत्यर्थः । बाधधीबोध्यमिति ।। बाधकज्ञानविदितमित्यर्थः ।। तयेति ।। बाधकधियेत्यर्थः ।। भेदाभिन्नतयेति ।। बाध्यत्वामितेनाभिन्नतयेत्यर्थः । भेदपदं तु प्रकृताभिप्रायम् । किञ्चकिं कोटिकेयं शङ्का, अबाधितबाधकोटिका वा बाधितबाधकोटिका वेति विकल्प्याद्यं निराह रूप्यादिवाधेऽपीति ।। द्वितीयं दूषयति बाधितबाधेति । स्वव्याघाताच्चेति ।। तथा च भाविबाधो न शङ्कार्ह इति भावः । प्रतिषेधोऽपीत्यपिशब्द एवार्थः । न च धीमात्र इति ।। अतो न स्वव्याघात इति भावः ननु शब्दाजन्यसाक्षात्कारमात्रे न शङ्का किन्तु यत्र शङ्का सा शब्दाजन्य एवेत्याशङ्क्याह— नापि शब्दान्यजन्येति ।। विशेषहेत्वभावादिति । वृत्तिरूपाद्वैतसाक्षात्कारेऽपि तत्प्रसङ्ग इति भावः । नन्वद्वैतसाक्षात्कारान्यजन्यसाक्षात्कारे तच्छङ्केत्यत आह— विश्वान्येति ।। एवमुयमाने न केवलमिष्टाहानिः किन्त्वनिष्टाप्तिरपीत्याह— शून्याद्वैतमिति । तस्या एवेति । औतश्रुतेरेवेत्यर्थः । ननु ज्ञायमानकरणे यताज्ञानमेव फलम् । वह्निस्तु न मायमाकरणमित्यत आह— भेदश्रुतित्वेनेति ।। नन्वतत्वावेदकेन प्रत्यक्षादिना कथमद्वैतश्रुतितत्प्रामाण्यादिबाधशङ्का । तस्य स्वाप्नादौ व्यावहारिकसत्वविरोधित्वेन दृष्टत्वेऽपि तात्विकसत्वविरोधित्वेनादृष्टत्वात् । कल्पनाया अपि दृष्टानुसारित्वादित्याशङ्क्य निराकरोति नचेति ।। न च राज्ञामाज्ञास्तीति सम्बन्धः । तथा च दृष्टानुसारितया बाधः प्रत्यक्षादिनैव शङ्क्यः । न च प्रत्यक्षादिना शङ्क्यमानबाधस्य तात्विकसत्त्वाविरोधित्वात् औतश्रुतितत्प्रामाण्यादेस्तात्विकत्वे जगन्मित्यात्वमपत्यूहमिति वाच्यम् । प्रत्यक्षबाधितस्याद्वैतश्रुतितत्प्रामाण्यादेस्तात्विकत्वस्यैवायोगादिति भावः । नन्वद्वैतश्रुत्यादेरतत्वावेदकेन प्रत्यक्षादिना बाधे शुक्तिरूप्यादिवत् प्रातिभासिकत्वापत्त्या तत्र तद्वैलक्षण्यधीर्नयुक्तेत्यत आह— अप्रातिभासिकत्वधीरिति । नचैवमित । द्वैतस्य पारमार्थिकत्व इत्यर्थः । किञ्चेति ।। तथा च विशेषादर्शनसहितस्यैव साधारणधर्मस्य संशायकत्वं, न तु साधारणधर्ममात्रस्येति भावः । ननु मन्मते वेदस्योत्पत्तिमत्त्वेऽपि शुकबालादिवाक्य-वदर्थज्ञानादिपूर्वकत्वाभावेन निर्दोषत्वं किं न स्यादित्यत आह— तस्या इति ।। उपक्रमादि-सल्लिङ्गैरेव तात्पर्यज्ञानमभ्रमः स्यादित्यत आह— उपक्रमेति ।। स्वाप्नप्रत्यक्षेपीति ।। तथा च क्लृप्तदोषाभावनिश्चयमात्रं नाबाध्यत्वप्रयोजकमिति भावः । गुणजन्यत्वेति ।। तथाच सहचारमात्रप्रवृत्तस्यास्य साधर्म्यसमत्वादिति भावः । नापि बाह्यप्रत्यक्षेति । अत्रापि बाधशङ्केत्यनुषज्यते । तन्निरासादिति । बाधशङ्कानिरासादित्यर्थः । ननु परीक्षया तन्निरासे तत्रापि बाधशङ्कानिरासार्थं परीक्षान्तरापेक्षायामनवस्थेत्यत आह— उक्तंहीति ।। साक्षिसिद्धेत्विति ।। साक्षिणः स्वप्रकाशत्वेन स्वप्रामाण्यस्य स्वेनैव निश्चयादिति भावः । ननु स्वप्नेति ।। तथा च सुखपर्यन्तपरीक्षयापि तन्निरास इति भावः । अन्यथेति ।। स्वाप्नवैषम्यानङ्गीकार इत्यर्थः । सिद्धाविति ।। स्वाप्नाद्विशेष सिद्धावित्यर्थः । प्रत्यक्षशब्दत्वकृतमिति । प्रत्यक्षत्व-शब्दत्वकृतमित्यर्थः । त्वयेति । औतश्रुतेः प्रामाण्यस्थापनार्थं प्रवृत्तेनेत्यर्थः । प्रमामिति । शब्द करोतीत्यनुषङ्गः । ओतुकार्येति ।। ओतुक कार्येत्यर्थः । उपलभ्यत इति । बाध इति शेषः । योग्यवस्थेति । योगित्वावस्थेत्यर्थः । उक्तमर्थमनिष्टोपदर्शनेन द्रढयति नहि सम्भवतीति । तदवसानत्वादिति ।। परीक्षावसानत्वादित्यर्थः । सर्वस्य व्यवस्थामात्रस्य । दृष्ट इति । परीक्षितप्रत्ेयक्षविषय इत्यर्थः । किञ्चैवमिति ।। क्वचिद्बाधदर्शनमात्रेण सर्वत्र तच्छङ्कायामित्यर्थः । व्यभिचार्यपवादेनेति । अपवादेन व्यभिचारीत्यन्वयः । नन्वस्मन्मते श्रुत्यैवात्मनः आनन्दत्वसिद्धिरित्यत आह— आनन्दश्रुतेरिति ।।
।। इति प्रत्यक्षस्य भाविबाधकशङ्काभङ्गः ।। १७ ।।   
।। अथ प्रत्यक्षस्य पारमार्थिकसत्त्वग्राहित्वविवरणम् ।। 
तद्धीति ।। कालत्रयाबाध्यत्वरूपसत्त्वमित्यर्थः । मन्मतेऽपीति ।। तथा चैवंविधसत्त्वस्य प्रत्यक्षायोग्यत्वेऽपि नास्माकं किञ्चिदनिष्टमिति भावः । स चेति ।। कालामात्रसम्बन्धित्वाभावरूपसामान्य(भाव)भावस्य यत्किञ्चिद्विशेषरूपत्वादिति भावः । उक्तमर्थं सङ्गृह्णाति स्वकाले हीति । ननु प्रत्यक्षस्य कालत्रयवृत्त्यसत्त्वाभावरूपसत्त्वग्राहकत्वेऽपि शुक्तिरूप्यस्येव घटादिप्रपञ्चस्यापि सत्त्वं न सेत्स्यतीत्याशङ्क्य शुक्तिरूप्यप्रत्यक्षस्येव प्रामाण्यपवादकदोषाद्यभावेन ज्ञानप्रामाण्यादेवार्तस्यवास्तवसत्त्वासिद्धिः । अन्यथा वेदेऽप्यर्तसिद्धिर्न स्यादित्यभिप्रेत्याह वेदेऽपीत्यादिना तदपोद्येतेत्यन्तेन । उक्तप्रकारयिेति ।(.प्रकारचतुष्टयं स्फुटं मूले नोपलभ्यते । किन्तु आमोदे नीनिवासतीर्थीये च तत् प्रस्तूयते । श्रीनिवासतीर्थीयानुसारेण शब्दत्वयत्किञ्चित्कालविशेेमात्रसम्बन्धित्वभाविबाधकशून्यत्वसर्वकालसम्बन्धित्वानि क्रमेण प्रकारचतुष्टयाभिमतानि सति भाति । मूले अनुपदमेव तेषां प्रस्तावात् ।) यद्यपि१(१. आमोदरीत्या तत्रत्याद्यप्रकारस्तु समुन्नेयः) प्रकारचतुष्टयमुक्तम् । तथाप्याद्यस्य दूषणं स्फुटमित्युपेक्ष्यतथोक्तमिति ध्येयम् । निश्चित इति । यद्यपि बाधादि१(१.अबाधादिसंशयः इति पाठः) सम्भवति । तथापि न स प्रमाण्यापवादकः, अतिप्रसञ्जकत्वादित्युक्तमिति भावः । मर्यादा सत्त्वम् । कालत इति । व्यवहारदशायामित्यर्थः । तत्सत्यमित्यादीति । यद्यपि   ऐतदात्म्यमिदं सर्वं तत्सत्यमिति श्रुतेः एतदात्मजन्यं एतन्नियम्यंवैतत्स्वामिकं वेदं यस्मात् । तत् तस्मादिति हेतूपन्यासपूर्वकं सत्यमिति सर्वस्य जगतः सत्यत्वपररीत्यैवमुक्तमिति ध्येयम् । तदवच्छिन्नेति । वर्तमानकालाद्यवच्छिन्नेत्यर्थः । ननु प्रत्यक्षेण घटादिप्रपञ्चस्य कालान्तरे सत्वाग्रहेण ब्रह्मवत्तस्य कथमात्यन्तिकाबाध्यत्वरूपसत्यत्वसिद्धिरित्यत आह— यद्देशकालेति ।। तथाच प्रत्यक्षादिप्रमाणेन कालान्तरे सत्त्वाग्रहेण नित्यत्वासिद्धावति उक्तरीत्या सत्वसिद्धिरविकलेति भावः । उभयसाधारणमिति ।। ब्रह्मघटादिसाधारणमित्यर्थः । प्रत्यक्षेणेत्यस्यानन्तरं घटादेरिति शेषः । ननु प्रत्यक्षेणात्यन्तिकाबाध्यत्वं न सिध्यति । कालान्तरे देशान्तरे च बाधावतारसम्भवादित्याभाङ्क्य बाधकं विकल्प्य निराकरोति कालान्तरादिस्थमपीति । अनेनेति । प्रत्यक्षेणेत्यर्थः । कथमस्येति ।। तदभाववति तद्वत्त्वग्राहकत्वादिति१(१.ग्राहित्वादिति पाठः) भावः । अभ्युपेत्य विकल्प्य दूषितम् । वस्तुतस्तु साक्षिविरोधाद्बाधावतार एवासम्भवीत्याह— किञ्चेति ।। साक्षादित्येतत् गृह्णात्येवेत्यनेन सम्बध्यते । नहीति ।। प्रामाण्यस्य विषयाबाधघटितमूर्तित्वादिति भावः । नामेत्यनन्तरमस्तीति शेषः । प्रत्यक्षं न स्यादिति ।। नेदंरजतमितिबाधानन्तरं मिथ्यैव रजतमभादिति मिथ्यात्वप्रत्यक्षस्यानुभवसिद्धत्वादिति भावः । ननु मिथ्यात्वं न प्रत्यक्षं किन्तु ख्यातिबाधान्यतानुपपत्तिगम्यमिति वदन्तं प्रत्याह किञ्चेति ।। नन्वस्तु विश्वसत्यत्वं किन्तु तत्कल्पितमेव, न तु तात्विकमित्यत आह— किञ्चेति ।। उपसंहारति तस्मादिति । तद्बाधिता इति प्रत्यक्षबाधिता इत्यर्थः । 
।। इति प्रत्यक्षस्य पारमार्थिकसत्त्वग्राहित्वविवरणम् ।। १८ ।। 
।। अथ विश्वमिथ्यात्वस्यानुमानबाधः ।। 
ब्रह्मप्रमेति ।। ब्रह्मवृत्त्यप्रकारिकेत्यर्थः । वेदान्ततात्पर्यभ्रमजन्यज्ञानान्यब्रह्मज्ञान-बाध्यत्वाभ्युपगमात् प्रपञ्चस्य तािश्रयविशेषणासिद्धिः स्यात् अत उक्तं वेदान्तात्पर्यप्रमेति । असतिव्यभिारवारणायाह— अनिषेध्यत्वेनेति । अनिषेद्यत्वप्रकारकप्रमां प्रतीत्यर्थः । व्यवसायद्वारा साक्षिविषये प्रातिभासिके व्यभिचारवारणायाह— साक्षादिति । ईश्वरस्याभ्रान्तत्वेऽपि भ्रान्तिज्ञात्वात् प्रातिभासिके व्यभिचारवारणायाह— साक्षादिति ।। धर्माधर्मादौ अस्मदाद्यपरोक्षमादाय भागासिद्धिं शुक्तिरूप्यादौ व्यभिचारं च वारयितुमाह— ईश्वरं प्रतीति । सप्रकारकेति । सप्रकारकेणाबाध्या या अर्थक्रिया तत्कारित्वादित्यर्थः । एतद्विशेषणप्रयोजनं चानुपदमेव वक्ष्यति । शिष्यानुजिघृक्षया स्वयमेव पक्षविशेषणस्य प्रयोजनमाह— प्रातिभासिकस्येत्यादिना । वैकल्पिकमिति । तथा च नान्यतमवैयर्थ्यमिति भावः । तत्रापीति । विशेषणत्रयेऽपीत्यर्थः । अन्योन्याश्रयादिति । शब्दात्संसर्गोपस्थितौ तत्र तात्पर्यप्रमा, तस्यां च सत्यां शब्दात्तदुपस्थितिरिति । 
एतद्विशेषणस्थान इति ।। ब्रह्मप्रमान्येत्याद्युक्तविशेषणत्रयस्थान इत्यर्थः । समानाधिकरणेति ।। बाधसमानाधिकरणेत्यर्थः । ननु परेणापि प्रपञ्चे व्यावहारिकसत्त्वाङ्गीकारात् सिद्धसाधनमित्यत आह— व्यावहारिकेति ।। जन्यकृत्यजन्येति ।। न च उपरञ्जकविशेषरदानं सम्भवति, न तु साध्ये । व्यापकतावच्छेदकगौरवप्रसङ्गादिति वाच्यम् अन्योन्याभावगटित(गर्भ)व्याप्तौ अवच्चेदकस्य अधिकरणतावच्छेदककोटौ प्रवेशेन तद्गौरवस्याकिञ्चित्करत्वात् । अत एव साध्ये न व्यर्थविशेषणता, बीजाभावादिति वदन्तीति भावः । अन्यथेति ।। अन्यतरसिद्धव्यावृत्तिकस्य व्यर्थत्व इत्यर्थः । उभयसाधारणस्य अप्रसिद्धत्व इति वार्थः । मतद्वयेऽपीति । निषेधज्ञाने प्रमाणतः प्रसिध्यपेक्षया लाघवेन प्रतियोगिप्रसिद्धिमात्रस्यैवाङ्गत्वादिति (त्वमितिभावः इति पाठः) भावः । प्रतिभासमात्रशरीरत्वरूपस्येति ।। आगन्तुकदोषप्रयुक्तभानकत्वस्येत्यर्थः । अन्यथा त्वन्मतेऽपीति ।। (तत्तन्मतसिद्धेति पाठः) त्वन्मतद्धिप्रातिस्विकप्रातिभाकिशब्दार्थस्वीकार इत्यर्थः । न चाद्यहेताविति ।। प्रातिभासिकत्वेत्युपलक्षणम् । असत्त्वेयपि द्रष्टव्यम् । तथाच यथायोग्यं हेतुद्वये तत्तद्विशिष्टाभावसम्पादकत्वेन विपीबाधकस्फोरकत्वेन वाऽवैयर्थ्यमिति भावः । चक्षुस्तैजसत्वानुमान इति । चक्षुस्तैजसं रूपादीनां मध्ये रूपस्यैवाभिव्यञ्जकत्वा-दालोकवदित्यनुमान इत्यर्थः । केचिदित्यस्वसरसोद्भावनम् । तद्बीजं तु अविशेषितानधिकररत्वस्य सामान्याभावोपस्थापकत्वेन व्यभिचाराप्रसक्तेरिति । ब्रह्मणीति । ‘क्लृप्तकल्प्यविरोधे हि लघुः- क्लृप्तपरिग्रह’ इति न्यायेन व्यावहारिकसत्त्वान्तराकल्पनादिति भावः । अन्यथेति ।। कल्पनागौरवस्यादोषत्वे धूमेन वह्न्यतरस्यापि सिद्धिप्रसङ्गादित्यर्थः । पृथिवीत्वस्येति ।। धर्मान्तररस्यापि व्यावृत्तिप्रयोगिनिष्ठान्योन्याभावप्रतियोगितावच्छेदकोपजीवनेनैव व्यावर्तकत्वा-दिति भावः । सत्यपदवैयर्थ्यमिति ।
इदमुपलक्षणम् । श्रुङ्गित्वादिवत् असत्येव ज्ञानानन्दत्वादि स्यादिति शङ्कायां सत्त्वं विनानृतव्यावृत्त्यसिद्धिरिति बोध्यम् । न्यूनवृत्तित्वादपि न तस्य प्रयोजकतेत्याह— प्रपञ्च इति ।। न च तािन्यदेव व्यावृत्तिप्रयोजकम् । अनुगते सम्भवत्यननुगतस्याकल्पनादिति भावः ।। द्वितीया इति ।। हेतावितिशेषः । ननु व्यावहारिकसत्तामादाय प्रामाण्यातत्त्वावेदकत्वयोरुपपत्तौ न व्याहतिरित्यत आह— प्रत्यक्षस्येति ।। अनुमानादेश्चेति ।। तथाच धर्मादेरप्रत्यक्षत्वेऽपि अनुमितिशाब्दप्रमाविषयत्वेन तदंशेऽसिद्धिः । न च मिथ्यात्वानुमानस्य तत्त्वावेदकत्वेऽपि अनुमानमात्रस्य तत्त्वावेदकत्वे किमायातमिति वाच्यम् । व्याप्तिपक्षधर्मत्वयोरविशेषादिति भावः । अन्यथेति ।। अनिषेध्यत्वेन तद्द्रष्टृत्वाभाव इत्यर्थः । प्रवृत्तिर्नयादिति ।। प्रवृत्ते स्वसमानविषयकप्रत्यक्षसामानाधिकरण्यनियमादिति भावः । सत्येस्येति ।। यद्यपि विशिष्टस्योपहितस्य वा चैतन्यस्य परमते साक्षित्वात् न तस्य सत्यत्वम् । नाप्यविद्यासाधकत्वम् । अविद्यायाः तत्सिद्धस्वरपसाक्षिणश्चानादित्वान्नाबाद्यार्थक्रियाकारित्वम्, तथापि साधकत्वांशे सत्यत्वादविद्याव्यवहारजनकत्वाच्च न तस्य दृष्टान्तत्वानुपपत्तिरिति भावः ।
ननु शुद्धचैतन्यात् सत्यादसतश्च व्यावृत्तत्वेनासाधारण इत्यत आह— असाधारण्यस्येति ।। व्याहतिमेवाह(व्याघातमेवाहेति पाठः)ब्रह्मणीति ।। हेतुशरीरप्रविष्टस्यानन्यथासिद्धनियतपूर्वसत्त्व-रूपकारणत्वस्य परमार्थसत्त्वघटितत्वेन ब्रह्मणि क्लृप्तत्वादित्यर्थः । ननु प्रतिपन्नोपाधिघटितं मिथ्यात्वम् असत्यम् आरोपितमेव । तस्य प्रतिपन्नोपाध्यभावादित्यत आह— अत्र चेति ।।    यद्यपि तन्मते सत्त्वाभावो जगत्यपि नारोपितः । तथापि (साध्या इक) प्रासङ्गिक एवायं हेतुरिति द्रष्टव्यम् । अकल्पकत्वादिति ।। अन्यथा शुक्तिरूप्यादिवत् जगतः प्रातिभासिकत्वं स्यादिति भावः । नन्वनादिर्जीवोऽकल्पित एव जीवत्वस्य कल्पिततत्वेऽपि तदाश्रयचैतन्यस्याकल्पितत्वेन स एव सादेः सर्वस्य कल्पक इति चेन्न । चैतन्यमात्रस्य जीवत्वाभावात् । अन्यथा जीवो ब्रह्म विशुद्धाचिदिति पार्थक्येन त्वदुक्त्ययोगादिति । तस्येति ।। तथा च तत्र हेतुरेव नास्तीति भावः । तस्मिन्निति । अत्र विपक्षे बाधकसूचनायापिशब्दः । बाधकज्ञानविषये अपरोक्षभ्रमविषये च शुक्तिरूप्यादौ व्यभिचारवारणाय विशेषणद्वयम् । बाधानन्तरं शुक्तिकैव रजतत्वेनाभादिति परामर्शविषये तत्रैव व्यभिचारवारणाय साक्षादिति । पक्षेऽसिद्धिवारणाय भासमानत्वादिति । अपिशब्दसूचितं विपक्षे व्याघातमाह— (बाधकमाहेति पाठः) अत्रापीति ।। तत्तत्वसाक्षात्कारवदिति ।। अध्यासविरोधित्वाभिमतसाक्षात्कारवत् प्रवृत्तिविषयत्वादित्यर्थः । तेन शङ्खतत्त्वरूपशङ्खत्वसाक्षात्कारवतो विशेषादर्शनदशायां प्रवृत्तिविषये पीतत्वे न व्यभिचारः । सामान्येनेति । मिथ्यात्वाधिकरणतावच्छेदकरणतावच्चेदकपुरस्कारेणेत्यर्थः । अत्रानात्मसत्यत्व  इत्यस्यानन्तरम् अनुमानानीति शेषः । अनुमानानि द्रष्टव्यानीत्यग्रेतनेन सम्बन्धः । मण्डनरीत्या सिद्धसाधनतां वारयितुमाह— परमार्थसद्भावान्य इति ।। अनाद्यनन्तानात्मसत्तां साधयति आत्मा यावदिति ।।
ननु पदार्थत्वं पदजन्यप्रतीतिविषयत्वं, तच्च निःस्वरूपे अीके व्यभिचारति । (व्यभिचारीति पाठः) तत्र स्वरूपघटितसाध्याभवादित्यात आह— भावत्वाद्वेति ।। भावत्वमभावत्व-वदखण्डोपाधिरिति न काप्यनुपत्तिरिति द्रष्टव्यम् । स्वप्रतियोगिविषयेति । स्वप्रतियोगी निवृत्तिप्रतियोगी यो बन्धः तस्य यो विषयोऽध्यस्तस्तद्विषयकं यज्ज्ञानं तदबाध्यो योऽनात्मा तत्समानकालीनेत्यर्थः । अत्रानात्मसमानकालीनेत्येवोक्ते इदानीतनमुक्तावंशत। सिद्धसाधनं स्यात्, अत उक्तं स्वप्रतियोगिविषयविषयकज्ञानाबाध्येति । निर्विषयनिवृत्तौ व्यभिचारवारणायाह– बन्धेति ।। विशिष्येति ।। मिथ्यात्वाधिकरणतावच्छेदक(व्याप्य)धर्मपुरस्करेणेत्यर्थः । शुक्त्यमानमिति ।। तथा च पक्षे तत्र व्यभिचारसन्देहो न दोषयेति भावः । ब्रह्मान्यदनादीति ।। अत्रानुमाने अनादिशब्देन यावत्प्रागभावावच्छिन्नसमयसम्बन्धि विवक्षितम् । तेनासदंशे न बाधव्यभिचाराविति द्रष्टव्यम् । दोषेति ।। यद्यप्यनाद्यध्यस्तत्वम् अनादिभ्रमप्रवाहविषयत्वम्, अत एवानादित्वमपि । लाघवेन भ्रमविषयभूतैकाज्ञानसिद्धेः । तत्र च दोषजन्यज्ञानात् पूर्वमिति नास्त्येव । न ह्यविद्याजन्यज्ञानप्रवाहस्य पूर्वमस्ति यत्किञ्चित् । ब्रह्माप्यध्यस्तं स्यादित्यपि न सम्यक् । सोपाधेरध्यस्तत्वात् । निरुपाधेश्चाधिष्ठानाभावेन अध्यासायोगात् । तथापि यो यज्ज्ञानात् पूर्वः स तद्भ्रमत्वानापादक इति व्याप्तेः दोषजन्यज्ञानात् पूर्वमसतोऽज्ञानस्य तज्ज्ञानाध्यासत्वानापादकत्वमित्यत्र तात्पर्यम् । तथा सत्यप्यध्यस्तत्वे ब्रह्माप्यध्यस्तं स्यात् । न चाधिष्ठानाभावः । अज्ञानस्यैवाधिष्ठानत्वसम्भवात् । निरुपाधौ मानाभावेन शून्यतायामेव पर्यवसानात् । निरधिष्ठानभ्रमस वक्ष्यमाणत्वाच्चेति दिक् । असत्प्रातिभासिकयोरंशे बाधव्यभिचारवारणाय पक्षं हेतुं च विशिनष्टि अनिषेध्यत्वेनेत्यादिना । ब्रह्मान्यदिति ।। एत्चांशतःसिद्धसाधनवारणाय । असत्यंशतो बाधकवारणायाह- एकेति ।। तद्धैक आहुरसदेवेदमग्र आसीदित्यादिना असतो वेदगम्यत्वात् । किं तदित्यपेक्षायामुक्तं धर्मादीति । एतद्घटप्रतियोगिकात्यन्ताभावमादाय बाधवारणायाह— अन्योन्याभावव्यतिरिक्तेति । उभयसिद्धैतद्घटप्रतियोगिकात्यन्ताभावमादाय बाधवारणायाह— एतद्घटसमानाधिकरणेति ।। अन्यप्रतियोकिात्यन्ताभावमादाय बाधवारणायाह— एतद्घटप्रतियागिकेति ।। एतद्घटान्योन्याभावत्वे व्यभिचारवारणायायोन्येति । एतद्घटात्यन्ताभावत्वे व्यभिचारवारणाय एतद्घटसमानाधिकरणेति । संसर्गाभावत्वे व्यभिचारवारणाय मात्रेति । अन्यप्रतियोगिकात्यन्ताभावत्वे व्यभिचारवारणाय एतद्घटप्रतियोगिकेति । इत्याद्यूह्यमित्यादिपदात्  संसर्गाभावत्वं प्रतियोगिकालान्यकालीनमात्रवृत्ति संसर्गाभावमात्रवृत्तित्वात् प्रागभावत्ववदित्यादेः परिग्रहः । व्यधिकरणेति ।। इदमुपलक्षणम् । व्यधिकरणसम्बन्धेनाभावाभ्युपगमपक्षे तदनवच्छिन्नेत्यपि द्रष्टव्यम् । विशेषणीयमिति ।। पक्षीकृतमुक्ताभावत्वं हेतूकृतमुक्ताभावमात्रवृत्तित्वं चेति शेषः । नन्वत्र कादाचित्कमात्रवृत्तित्वमुपाधिः । संसर्गाभावत्वं घटसमानाधिकरणघटसमानकालीनघटप्रतियोगिकाभाववृत्ति साक्षादभावविभाजकोपाधित्वात् अन्योन्याभावत्ववदित्याभाससाम्यं चेत्यत आह- अत्र चेति । आदिशब्देन प्रतिकूलतर्कपराहत्यादिपरिग्रहः । उक्तमर्थं सङ्गृह्णाति तथाचेति । 
।। इति विश्वमिथ्यात्वस्यानुमानबाधः ।। १९ ।।
विश्वंसत्यमिति ।। विश्वं सत्यं मघवाना युवोरिदापश्चन प्रमिनन्ति व्रतं वाम् इति श्रुतेरयमर्थः । हे मघवानौ युवयोः सम्बन्धि इदं विश्वं सङ्कोचकाभावात् प्रत्यक्षादिसिद्धं सर्वं सत्यं ब्रह्मवदबाध्यम् । अत एव तादृशविश्वान्तर्गतत्वादेव वां व्रतं कर्मविशेषं (भवदर्थं इति पाठः) आपश्चन अबभिमानिन्यो देवता अपि प्रमिनन्ति प्रमित्या विषयीकुर्वत इति । ननु ‘हे मघवानाविन्द्रौ विश्वं सर्वं वां व्रतं भवदर्थं व्रतं सत्यं सफलम्, आपश्चन प्रमिनन्ति अबभिमानिन्यो देवता इत्यर्थः । युवयोरितिपदवैयर्त्यात् । सत्यशब्दरूढ्यर्तत्यागापत्तेश्च । यच्चिकेत सत्यमित्तन्न मोघमिति श्रुतेरयमर्थः । पूर्ववाक्यगतसुपर्णशब्देन प्रकृतः परमात्मा यच्चकार तत्सत्यमेव । अत एव न मोघम्, स्वोचितार्थक्रियाकारीति । यत्तु यच्चिकेत सत्यमिदिति वाक्यान्न सत्यत्वसिद्धिः । यच्छब्दनिर्दिष्टस्य सत्यस्योद्देश्यत्वेन ग्रहैकत्ववत्तन्निष्ठसत्यत्वरूपधर्मस्याविवक्षितत्वात् । तन्न मोघमिति तद्वृत्तयोगेनामोघत्वलक्षणार्थक्रियाकारित्वस्यैव विधेयत्वात् । सत्यत्वस्यापि विधाने वाक्यभेदप्रसङ्गादिति । तन्न । सत्यत्वस्य विधेयत्वेनोद्देश्यविशेषणत्वासिद्धेः, उद्देश्यविशेषणत्वेऽप्यसतः साधकत्वायोगेन विधेयामोघत्वनिर्वाहाय सत्यत्वस्य विवक्षणीयत्वाच्च । अत एव यस्योभयस्योभावग्नी अनुगतावभिनिम्लोचेदभ्युदियाद्वा पुनराधेयं तस्य प्रायश्चित्तिरित्याहवनीयाग्निगतद्वित्वस्योद्देश्यविशेषणत्वेऽपि (प्रायश्चित्तमित्यादावग्निगतस्येति पाठः) विवक्ष । याथातथ्यत इति । अस्याः श्रुतेरयमर्थः । कविर्मनीषीति पूर्ववाक्यप्रतिपन्नः परमात्मा बहुवर्षानन्तरम् अर्थान् पुनःपुनरबाधितांश्चकारेति । एतेन कविर्मनीषीतिश्रुत्या न विश्वसत्यत्वसिद्धिः । तत्प्रापकशब्दाभावात् । याथातथ्यशब्दस्य सत्ये(त्वे)ऽप्रसिद्धेः । तथाच धाता यथापूर्वमकल्पयदिति श्रुत्यन्तरानुसारेण परमात्मा बहुवत्सरेभ्योऽनन्तरं यथापूर्वमर्थान् असृजदिति तदर्थ इति निरस्तम् । स्यं तथ्यमृतं सम्यगिति कोशप्रसिद्धसत्यशब्दपर्यायतथ्यशब्दस्य वीप्सार्थकयथाशब्देन समासे स्वार्थिकतद्धिते च सत्यादिवृद्धौ याथातथ्यशब्दस्य निष्पत्त्या तस्याबाध्यपरत्वात् । असत्यमप्रतिष्ठन्त इति स्मृतौ असत्यत्वादिवादनिन्देन मिथ्यात्वाभावस्यैवावगमादिति भावः । ब्रह्मनिष्टसत्त्वस्यैव घटादौ प्रत्यक्षविषयत्वे लाघवाख्यं पराभिमतं तर्कं सूचयन्नाह व्यावृत्तेति ।। परस्परव्यावृत्ता ये घटादयः तदन्यत्तत्र अनुवृत्तं यत् ब्रह्म तत्वे(ने)त्यर्थः । ननु सन् घट इति घटे सत्यत्वप्राप्तिरस्त्येव । अन्यथा सत्त्वस्य घटत्वसामानाधिकरण्यानुभवायोगात्, किन्तु सा प्राप्तिरध्यासरूपैवेति स्यादेवानुवादकत्वं श्रुतीनामित्यत आह— यच्चिकेतेति ।। ननु स्रष्टृत्वांशे नुतिद्वयस्याननुवादकत्वेऽपि विश्वं सत्यमिति श्रुतावत्र च सत्यत्वांशे स्यादेवानुवादकतेत्यत आह— पृथिवीति । विश्वमात्र इति ।। अयोग्यप्रपञ्चे प्रत्यक्षस्याप्रसरादिति भावः । यद्यप्ययोग्यप्रपञ्चसिद्धौ धर्मिग्राहकमानेन सत्त्वसिद्धिः । तदसिद्धौ च तत्र सत्यत्वविधानमेवासम्भवि तथापि धर्मिग्राहकमानेन वियत्त्वादिरूपेण सत्यत्वसिद्धावपि विश्वत्वेन तस्यासिद्धेर्नानुवादकत्वमित । अतिप्रसङ्गादिति ।। प्रमेयत्वेन वस्तुमात्रज्ञानस्य सुलभत्वादिति भावः । प्रकारभेदेनेव प्रमातृभेदेनापि नानुवादकत्वमित्यत्र नौतदृष्टान्तमाह— एकशाखास्थेति ।। एतच्च द्वितीयाध्याये चतुर्थपादे चिन्तितम् । नामरूपधर्मविशेषपुनरुक्तिनिन्दाऽक्तिसमाप्तिवचनप्रायश्चित्तान्यर्थदर्शनाच्चाकान्तरेषु कर्मभेदः स्यात् । (जै.सू. अ.२, पा.४. सू.८) नानाशाखास्वाम्नातमग्निहोत्रादि भिद्यते नवेति सन्देहे अविशेषपुनः श्रुतिरूपाभ्यासात्, दूरस्थत्वलक्षणप्रकरणान्तराच्च भिद्यत इति पूर्वपक्षे पुनःश्रुत्या प्रकरणान्तराच्च  कर्मविधेयमित्येतावत् सिध्यति न तु भेदः । विधिवशात्तु भेदसिद्धिः, अन्यत्र विहितस्य विधानायोगादिति । इह तु शाखाभेदानामध्येतृभेदनियतत्वेन विहिततस्यापि पुरुषान्तरं प्रति विधिः  सम्भवतीति न ताभ्यां भिद्यत इति सिद्धान्त इति । नन्वेवमनुवादमात्रोच्छेद इत्यत आह— अनुवादकत्वं त्विति ।। सर्वाविवादस्थले ।। नान्तरिक्षे न दिवीत्यादिस्थले ।। द्वयोः प्रणयन्तीति ।। एतच्च सप्तमेऽद•ये तृतीयपादेविचारितम् । ‘सौमिकं१(१.प्रणयनन्तु सौमिकमवाच्यंहीतरवदितिसूत्रपाठः बाहुल्येन दृश्येते । जै.सू. अ.७, पा.३, अदि.८ सू.१९) तु प्रणयनमवाच्यं हीतरत्’ चातुर्मास्येषु द्वयोः प्रणयन्तीति वैश्वदेववरुणप्रघाससाकमेधशुनासीराख्यानां चतुर्णां चातुर्मास्यापर्वणां मध्ये द्वयोः पर्वणोरुच्यमानं  अग्निप्रणयनं किं दार्शपौर्णमासिकधर्मकमुत सौमिकधर्मकमनेकाङ्गकलापयुक्तमुतोभयविलक्षण-मपूर्वमिति विशये चातुर्मास्यानां दर्शपूर्णमासप्रकृतिकत्वेन चोदकप्राप्तत्वेन सन्निधानात् दार्शपौर्णमासिकधर्मकमित्येकः (दार्शपूर्णमासिकमित्येकः पक्षः इति पाठः) पक्षः, चोदकप्राप्त्याविधेयत्वात्, गुणविध्यभावेनानुवादानर्थक्याच्चार्थवत्त्वाय सौमिकमिति द्वितीयः पक्षः । प्रणयन्तीत्यस्य प्रणयनसामान्यवाचिनः सौमिकप्रणयनविशेषपरत्वे लक्षणाप्रसङ्गात् चातुर्मास्येष्वेव किञ्चित् प्रणयनमस्पृष्टसौमिकत्वाद्याकारं विधीयते । तच्च तदुभयविलक्षणमपूर्वं पर्यवस्यतीति सिद्धान्त इति । श्रुतेरिति ।। विश्वं सत्यमित्यादिश्रुतेरित्यर्थः । यद्यपि सिद्धान्तिना सत्त्वद्वैविध्यानङ्गीकारात् विश्वं सत्यमित्यादिश्रुतेः प्रणनवाक्यवैषम्यम् । तथापि परेण विश्वसत्यत्वश्रुतेरनुवादकत्वं वक्तुं न शक्यत इत्यत्र तात्पर्यम् । अन्यथेति ।। यथाकथञ्चित्प्रत्यक्षप्राप्तप्रापकत्व इत्यर्थः । नन्वेवं प्रत्यक्षस्य त्रिकालाबाध्यत्वरूपसत्त्वाविषयकत्वे  मिथ्यात्वग्राहिप्रमाणबाधकता न स्यादित्यत आह— निगमनवदिति ।। ननु स्वतः सिद्धप्रमाणभावे प्रत्यक्षे क्लृप्तदोषाभावनिश्चयात् अनाश्वासशङ्कैव नोदेतुमर्हतीति त्वयैवोक्तत्वात् कथमेवंसति तद्विरोधो न स्यादित्यत आह— किञ्च यथेति ।। एत्च नवमेऽध्याये चतुर्थपादे विचारितम् । तत्प्रतिषिध्य प्रकृतिर्नियुज्यते सा चतुस्त्रिंशद्वाच्यत्वात् । (जै.स.अ.९, पा.४, अधि.३, सू.१८) अग्नीषोमीयपशावध्रिगुप्रैषे श्रुतस्य पडि्वंशतिरस्य वङ्क्रय इति मन्त्रस्याश्वमेधीयाश्वपशुके प्राजापत्ययागे चोदकप्राप्तस्य चतुस्त्रिंशद्वाजिनो देवबन्धोर्वङ्क्रिरश्वस्य स्वधितिः समेतीतिवैशेषिकमन्त्रेण चोदितस्य सर्वथैव निवृत्तौ प्रसक्तायां तत्रैवेदमाम्नायते । न चतुस्त्रिंशदिति ब्रूयात्, षडि्वंशतिरित्येव ब्रूयात् इति । तत्र च संशयः किमश्वस्य पठितमेव वैशेषिकमध्रिगुवचनं कर्तव्यमिति प्राकृताध्रिगुवचनस्य सर्वथैव निवृत्तिरुत न निवृत्तिरिति । तत्र न चतुस्त्रिं शादित्यादिवचनस्य चतुस्त्रिंशद्वाजिन इत्यस्यां ऋचि चतुस्त्रिंशत्पदं प्रतिषिध्य षडि्वंशतिपदनिधानार्थत्वोपपत्तेः समस्ताया ऋचः प्रतिषेधकत्वेन प्रकरणपठितायाः तस्याः बाधोऽभ्युपगन्तुमयुक्त इति प्राकृताघ्रिगुवचनस्य निवृत्तिरेवेतिप्राप्ते पठितायां ऋचि चतुस्त्रिंशत्पदप्रतिषेधे तत्र तत्स्थाने षडि्वंशतिपदप्राप्तौ प्रमाणाभावेन षडि्वंशतिरित्येव ब्रूयादिति तदनुवादासम्भवात् तस्यापि विधौ वाक्यभेदापत्तेः । एकवाक्यत्वनिर्वाहाय न चतुस्त्रिंशदिति वैशेषिकी ऋचं प्रतिषिध्य षडि्वंशतिरिति निष्परिपन्थिचोदकप्राप्तं प्राकृताघ्रिगुवचनमनूद्यत इत्यभ्युपेयत्वात्, न तस्य निवृत्तिरिति सिद्धान्त इति ।। आपाततोऽपोदितस्येति ।। अविचारदशायामपवादविषयत्वेन प्रसक्तस्येत्यर्थः । प्रतिप्रसर्वार्थमिति ।। अपवादनिरासेनौत्सर्गिकस्य पुनःप्राणार्थमित्यर्थः । उक्तमर्थमुपसंहारक्योन सङ्गृह्णाति ।। तस्मादिति ।। अत्र पञ्चम्यन्तो भेदशब्दो धर्म्यादिभिः प्रत्येकं सम्बध्यते । आदिशब्दात्सम्बन्धपरिग्रहः । द्वैतगीरिति ।। जगत्सत्त्वश्रुतिरित्यर्थः । कथं सत्त्वश्रुतिरनुवादिकेति । न कथमपीत्यर्थः ।। श्रुतेरिति ।। नित्यनिर्दुष्टत्वेन प्रामा•यनिश्चयादिति भावः । किञ्च प्रत्यक्षं प्रमाणं चेदित्यादिनोक्तमेवार्थं प्रतिवादिमुखेन (प्रतिबन्दीमुखेन) द्रढयति ।। किञ्चेति ।। न श्रुत्यनुवादत्वापादकमिति ।। निश्चितप्रामाण्यज्ञानसमानविषयकमानजनकस्यैवानुवादकत्व-रूपत्वादिनि भावः । नन्वेवं तर्हि ‘अग्निर्हिमस्य भेषजमित्यादिः’ औष्ण्यप्रत्यक्षस्य प्रामाण्य अनिश्चयदशायामनुवादो न स्यादित्याशङ्क्येष्टापत्त्या समाधत्ते । अग्न्यौष्ण्येति ।। अन्यथेति । यथ•कथञ्चित्प्राप्तार्थत्वमात्रेणानुवादकत्व इत्यर्थः । लोकत इति ।। प्रत्यक्षतो वा लोकप्रसिद्धितो वेत्यर्थः । मन्त्राधिकरण इत्यत्र ‘ऊरुप्रथा उरुप्रतस्व उरुते यज्ञपतिः प्रथतां’ इत्यादयो मन्त्राः किमुच्चारणमात्रेण दर्शपूर्णमासादिकर्मसूपकुर्वन्ति उत पुरोडाशप्रथनादितत्तत्कर्मसमवेतार्था-भिधानद्वारेणेति संशये अनुच्चारितानामनभिधायकत्वात् प्राथम्यावश्यकत्वाभ्यामुच्चारणस्यैव तद्द्वारत्वं युक्तमिति तन्मात्रेणोपकुर्वन्तीति पूर्वपक्षयित्वा कर्मप्रकरणेषु मन्त्राणामुच्चारणस्यैव तद्द्वारत्वं युक्तमिति तन्मात्रेणोपकुर्वन्तीति पूर्वपक्षयित्वा कर्मप्रकरणेषु मन्त्राणामुच्चारणस्याविधानात् कर्मविध्यनपेक्षितत्वेन तैरप्यनाक्षेपात् (पूर्वव्यापारस्य मन्त्रगतव्यापारलाभत्वेन) मन्त्राङ्गत्वनिर्वाहकत्वेनाप्यनाक्षेपाच्च मन्त्रोच्चारणकर्तव्यतायामेवा-प्रमाणमिति न तस्य द्वारत्वं युक्तम् । किन्त्वनुष्ठानस्य कर्मविधेरपेक्षितत्वेन कर्माङ्गत्वमिति निर्वाहकतया चाभिधानसिध्या आक्षेपसम्भवादभिधानस्य द्वारत्वं युक्तम् । तादर्थ्येन तु पश्चादुच्चारणस्य कर्तव्यतासिद्धिः । तस्मादभिधानेन मन्त्राः उपकुर्वन्तीति सिद्धान्त इत्यधिकरण इत्यर्थः । ईक्षत्यधिकरण इति ।। (ब्र.सू. अ.१,पा.१,अधि.५,सू.१) ईक्षतेर्नाशब्दमित्यत्र ‘सदेव सोम्येदमग्र आसीत् एकमेवाद्वितीयम्’ इति वाक्यगतं तच्छब्दनिर्दिष्टं किं प्रधानमुत ब्रह्मेति संशये बहुभावनवणादिना प्रधानं, न ब्रह्मेति पूर्वपक्षे ईक्षति श्रवणात् जडस्यचेक्षणायोगात् सच्छब्दवाच्यं ब्रह्मैवेति सिद्धान्त इत्यधिकरण इत्यर्थः । सापेक्षानुवादत्वमिति । परप्रामाण्याधीनप्रामाण्यकत्वमित्यर्थः । तेन व्युत्पत्त्यादिद्वारा प्रत्यक्षापेक्षत्वमादाय न दोषवकाश  इत्यवधेयम् । विद्वद्वाक्य इवेति ।। एतच्च भेदलक्षणे द्वितीये द्वितीयपादे चिन्तितम् । ‘प्रकरणान्तु पौर्णमास्यां रूपावचनात् ।’ (जै.सू.अ.२, पा.२, अधि.३, सू.३) आग्नेयादिवाक्यसन्निधाविदमाम्नायते । ‘य एवं विद्वान्पौर्णमासी यजते य एवं विद्वानमावास्यां यजत’ इति । अत्र संशयः किमिमौ यजती प्रकृतानामाग्नेयादीनां पौर्णमास्यभावास्याकालसंयुक्तानामनुवदितारौ, उत एवं सञ्ज्ञकयोरपूर्वयोः कर्मणोर्विधाताराविति । अनुवादमात्रस्यानर्थक्यात् विधिपुनः श्रुत्याऽपूर्वकर्मविधायकाविति पूर्वः पक्षः । सिद्धान्तस्तु कर्मान्तरविधिपक्षे ध्रौवाज्यस्य द्रव्यस्य लाभेऽपि देवतायाः कुतोऽप्यलाभेनारूपत्वापत्त्या कर्मान्तरविदायकत्वानुपपत्तेरनुवादचिन्ह १(१.यद्वत् तत् इति पाठान्तरम्)यत्पदसमभिव्याहाराच्चानुवा एव । नचानुवादवैयर्थ्यम् । तस्य दर्शपूर्णमासाभ्यां स्वर्गकामो यजेतेत्याग्नेयादीनां फलसम्बन्धबोधके वाक्ये द्विवचनोपपत्तये दर्शकिस्य पौर्णमासत्र्त्रिकस्य च समुदायद्वित्वापादनप्रयोजनकत्वात् । अन्यथा तेषां बहुत्वेन बहुवचनापत्तेरिति ।। स्वार्थपरत्वाभावे हीति ।। यथाश्रुतार्थपरत्वाभावे हीत्यर्थः । 
यथा अर्थवादानां विध्यपेक्षितप्राशस्त्यमात्रपरत्वेन निश्चितानां मुख्यवृत्त्या प्राशस्त्यप्रतिपादकत्वासम्भवेन तेषां प्राशस्त्यपरत्वोपपत्तये वृत्तिमत्त्वेन कल्पितानामर्थवादगत-पदानामेव लक्षणया खलेकपोतन्यायेन प्राशस्त्यसमर्पणद्वारा विधिवाक्येन सह एकवाक्यता मीमांसकैरुच्यते, न तु पदार्थसंसर्गसमर्पणद्वारा वाक्यैकवाक्यता, तथा विद्वद्वाक्यस्यापि अनुवाद्यस्वार्थपरत्वाभावे वाक्यैकवाक्यता नोच्यते । किन्तूक्तरीत्या पदैकवाक्यतैवोच्येतेत्यर्थः । याथार्थ्यमिति ।। यद्यपि विप्रतिपत्तिविषयप्रत्यक्षसमानविषयकानुवादरूपत्वेनास्य वाक्यस्य याथार्थ्यमेव सन्दिग्धम् । तथापि क्लृप्तदोषाभावेन प्रवृत्त्यादिसम्भवेन च प्रत्यक्षे याथार्थ्यरूपप्रामाण्यनिश्चयसम्भवात्, कदाचिद्वप्रत्तिपत्तिविषयत्वेऽपि न किञ्चिदनिष्टमिति भावः । किञ्चायमनुवाद इति ।। तादृशविधिसन्निधानादर्शनादिति भावः । निषेधायानूदिते व्यभिचारवारणायाह— विधानायेति ।। ननु विश्वं सत्यमित्यादिवाक्ये सन्निहितविधिनिषेध-योरन्यतरस्यानुपलम्भादध्ययनविध्यापादितपुरुषार्थपर्यवसायित्वनिर्वाहाय, नेहनानेतिनिषेधाय तदसन्निहितस्यापि अगत्यानुवादकत्वं कल्पनीयमित्याशङ्क्याह— तत्रेति ।। विश्वं सत्यमित्यादिवाक्य इत्यर्थः ।। यत्तन्नेत्यादीति ।। 
यद्यपि न कलञ्चं भक्षयेदित्यादावुक्तलिङ्गाभावेऽपि तादृशानुवादकत्वमस्ति । तथापि तत्रेवात्र  निषेधसमभिव्याहाराभावेन न तादृशानुवादित्वसिद्धिरिति भावः । अत्रादिपदान्निषेधज्ञापकनिन्दायाः परिग्रहः । असद्वा इदमग्र आसीदिति ।। यद्यपीदं वाक्यं सृष्टेः प्राक् इदं शब्दार्थस्य प्रपञ्चस्या-व्याकृतनामरूपत्वमाहेति शक्यते वक्तुम् । तथाप्यलक्षणमचिन्त्यमव्यपदेश्यमिति निषेधो वा, ‘तदाहुः । किं तदासीत् तस्मै सहोवा च न सन्नासन्नसदसदित्यादिनिषेधो वा द्रष्टव्यः । ननु ब्रह्मसत्त्वस्य मानान्तरेणाप्राप्तत्वात्कथं तत्सदित्यादेरनुवादकतेत्यत आह— सर्वप्रत्ययेत्यादिना ।। तत्प्रतीतेश्चेति ।। ब्रह्मसत्त्वप्रतीतेरित्यर्थः ।   
ननु ब्रह्मसत्त्वप्रतीतौ ब्रह्मशब्दोल्लेखप्रसङ्ग इत्यत आह— ब्रह्मशब्देति ।। अन्यथा एडमूकस्य दाहादिप्रतीत्यभावप्रसङ्ग इति भावः । आनन्दानुवादिनी स्यादिति ।। यद्यपि द्वयोः प्रणयन्तीत्यस्येवानन्दश्रुतेरपि प्रत्यक्षाद्यप्राप्तापूर्वानन्दपरत्वमिति शक्यते वक्तुम् । तथापि परेणानन्दद्वैविध्यानङ्गीकारान्न तन्न्यायावतार इति भावः । विश्वं सत्यमिति ।। यद्यपीयं श्रुतिः निषेधार्था न । तथापि न्यायमते तमःशब्दवत् सर्वमते प्रलयादिवच्च अर्थगत्या भवत्येव निषेधार्था इति भावः । किञ्च धर्माधर्मेति ।। यद्यपि धर्माधर्मादेः ‘सापेक्षत्वादनादित्वाद्वैचित्र्याद्विश्ववृत्तितः । प्रत्यात्मनियमाद्गुक्तेरस्तिहेतुरलौकिकः ।।’ (इति न्यायकुसुमाञ्जलौ प्रथमस्तबके श्लोकः) इत्यनुमानतः प्राप्तिरस्ति । तथापि नेहनानेति यत्र तन्निषेधः न तत्र प्राप्तिः । न चानुमानविशेषेण ब्रह्मण्यपि प्रसक्तिः सम्भवतीति वाच्यम् । अनुमानमात्रस्य प्रसञ्जकत्वे अप्रसक्तस्य प्रतिषेधत्वस्योच्छेदप्रसङ्गः । न चैवं तव केवलो निर्गुणश्चेत्यादिना ब्रह्मणि हेयगुणादेर्निषेधो न स्यादिति वाच्यम् । सर्वकर्मेत्यादिश्रुतित एवापाततः हेयपापादिरूपकर्मपाप्तिसम्भवादिति । 
नन्वत्रापि यस्मिन् द्यौः, अतो धर्माणि धारयन् इत्यादिश्रुतित एव प्राप्तिः सम्भवतीत्यत आह— शब्दप्राप्तस्येति ।। तात्पर्यतः शब्दप्राप्तस्य चेत्यर्थः । (तात्पर्यवच्छब्दप्राप्तस्येत्यर्थः इति पाठः) नानुवादिनीति ।। न निष्प्रयोजनानुवादिनीत्यर्थः । व्यावहारिकेति ।। व्यवहारविषयेत्यर्थः ।। श्रुतिरिति ।। जगत्सत्यत्वश्रुतिः । चिरानुवृत्तजगत्सत्यत्वगाहिभ्रमरूपप्रत्यक्षप्रवाहसमान-विषयकविजातीयशाब्दज्ञानजनकत्वेन तत्संवादितया प्रत्यक्षादिप्रामाण्यभ्रमापादकत्वे नात्यन्ताप्रामाण्यमित्यर्थः ।। तत्पक्षे तस्या इति ।। यद्यपि लक्षणाबीजानुपपत्तिप्रयोजक-प्राथमिकशाब्दबोधे न सत्त्वश्रुतेर्विरोदोऽस्ति । तथापि तस्य मिथ्यात्वश्रुतिविषयत्वाभावेन तद्विरोधोऽकिञ्चित्कर इति भावः । आपाततोऽपि विरोधस्य बाधकत्वे दूषणमाह— असद्वा इत्यादीति ।। लिङ्गबहुत्वमिति ।। शतमप्यन्धानां न पश्यतीति न्यायादिति भावः । तद्विरोधस्यापीत ।। एतच्चोपलक्षणम् । सन् घटः इत्यादिप्रत्यक्षेन सत्तादात्म्यग्राहिणा सद्भिन्नत्वरूपमिथ्यात्वस्याप्राप्तेरित्यपि द्रष्टव्यम् ।। तदगृहीतेति ।। अभ्युपेत्यचेदमुदितम् । वस्तुतस्तु प्रत्यक्षं त्रिकालाबाध्यत्वग्राहीत्युदितमिति ध्येयम् । अफलमिति ।। पृथक् फलसम्बन्धित्वेनाज्ञातमित्यर्थः । समं सुषुप्तावपीति ।। न च सुषुप्तिकाले ‘सकलो विलीनः’ इति श्रुत्या सकलस्य विलयः प्रतीयत इति वाच्यम् । तत्र सकलशब्दस्य योग्यमनोवृत्तिपरत्वात्  । अन्यथा बहुप्रमाणविप्लवापत्तेः । 
ननु तथापि द्वितीयस्य भयापादकत्वश्रवणेन तदभावस्य पुरुषार्थत्वं त्वयाप्येष्टव्यमित्याशङ्क्य तस्यापुरुषार्थत्वावेदकश्रुतेरपिसत्वान्न तस्य पुरुषार्थत्वमित्यभिप्रेत्याह— अस्ति चेति ।। ननु, ‘यस्मिन् सर्वाणि भूतान्यात्मैवाभूद्विजानतः । तत्र को मोहः कः शोक एकतवमनुपश्यतः ।’ ‘यो वेदाहं ब्रह्मास्मीति’ ‘स इदं सर्वं सवती’त्यादिश्रुत्याऽद्वैतज्ञानस्य मोक्षसाधनत्वावगमाद-द्वैताक्यानुसारेणैव द्वैतवाक्यं नेयमित्यत आह— सन्तिचेति ।। अयमर्थः ।। स्वात्मानं, प्रेरितारं  परमात्मानं च भिन्नत्वेन ज्ञात्वा ततो ज्ञानात् भगवत्प्रीतिविषयः सन् तेन प्रीणनेन मोक्षं प्राप्नोतीति  । यद्वा द्युभ्वाद्यधिकरणन्यायेनात्मशब्दमुख्यार्थं परमात्मानं पृथक् स्वस्माद्भिन्नं प्रेरयितृत्वादिगुणविशिष्टं च ज्ञात्वेति । न च स्वात्मानं कार्यकारणसङ्घातात् भिन्नं प्रेरितारमीश्वरं च ज्ञात्वेत्यर्थः किं न स्यादिति वाच्यम् । तथापि भेदज्ञानस्य मोक्षहेतुत्वानपायेन तद्विषयभेदस्यात्मवत् सत्यत्वानपायात् । मुख्यार्थे बाधकं विना त्यागायोगाच्चेति । अत्रादिपदात् ‘जुष्टं यदा पश्यत्वन्यमीशमस्य महिमानमिति वीतशोकः’ ‘अत्रान्तरं वेदविदो विदित्वा लीना  ब्रह्मणि तत्परा योनिमुक्ताः’ इत्यादिश्रुतिपरिग्रहः । क्ङितिचेति ।। (पा.सू.१.१.५) अत्र निषेधकत्वं ‘न धातुलोप आर्धधातुके’ (पा.सू. १.१.४) इति सूत्रस्थनञनुषङ्गेण ज्ञातव्यम् । 
ननु श्रुत्योः साम्येऽप विवक्षितार्थसिद्धेः । न श्रुतिबाधितत्वं (बाधकत्वमिति पाठः) इत्याशङ्क्य भेदश्रुतेः प्राबल्यमाह— प्रत्यक्षेति ।। सूत्रे इति ।। वैधर्म्याच्चनस्वप्नादिवदिति सूत्र इत्यर्थः । श्रुत्यादिबाध इति मिथ्यात्वहेतूनामितिशेषः । 
।। इति विश्वमिथ्यात्वस्यागमादिबाध ।। २० ।। 
।। अथ असतः साधकत्वे बाधकविवरणम् ।। 
बोध्यते चेदिति ।। यद्यपि न बोधन(बोध) मात्रेण व्याहतिः । सतोऽप्यसत्त्वेन बोधन सम्भवात् । तथापि प्रमारूपबोदमादाय व्याहतिर्द्रष्ट्व्या । असतः साधकत्वायोगात्, अस्मदनिष्टापादकत्वेन तादृशबोधनस्यैव मिथ्यात्वानुमानफलत्वेन त्वया स्वीकर्तव्यत्वादिदोष इत्यत आह— परमार्थेति ।। साधकत्व इति ।। परमार्थज्ञापकत्वे तदुत्पादकत्वे चेत्यर्थः । 
ननु व्यवसायद्वाराऽपरोक्षधीविषयत्वमसतोऽपीत्यत आह— अपरोक्षेति ।। उपनायकसामग्री विनैव सत्त्वप्रकारकापरोक्षधीरित्यर्थः । उत्पादकत्वं साधकत्त्वमिति पक्षे दोषमाह– वह्नित्वेनेत्यादिना असञ्जीवकत्वाच्चेत्यन्तेन । 
ननु बह्नित्वेन दाह्ययुध्यभावेऽपि सत्त्वबुद्धिसामान्याभावो नास्त्येव, अन्ततो योगिनामेव तत्र तथा बुद्धिसम्भवादित्यत आह— अमृतत्वेनेति ।। ननु संसारकालीनबाधकाबाध्यधीस्तत्र तन्त्रमित्याशङ्क्याह— अत एवेति ।। अनित्यत्वेति ।। प्रत्यक्षरूपवत्त्वस्यानित्यत्व-स्पर्शवव्वव्याप्यत्वात् । न च तमसि व्याभिचारान्न तस्य स्पर्शवत्त्वव्याप्यतेति वाच्यम् । तमसस्तेजोऽभावत्वपक्षे एवास्योपन्यासात् । न च दीपप्रभादौ व्याभिचरः । तस्याः गुणत्वोपगमादिति भावः ।। एतेवेति ।। गौरोऽहमित्यादिप्रतीतेः अनित्यत्वादिसाधकत्वा-पातेनेत्यर्थः । लोकप्रसिद्धिरिति ।। अबाधितत्वेन पृथग्जनप्रसिद्धिरित्यर्थः । एतेनैवेति ।। अतिप्रसङ्गेनैवेत्यर्थः । अतिप्रसङ्गमेवोपपादयति ।। निपुणेनेति ।। यादृश्येति । अत्र धियेति शेषः ।। अन्यथेति ।। क्लृप्तदोषाभावनिश्चयेऽपि दोषान्तराङ्कामात्रेण सत्त्वसिद्ध्यनङ्गीकार इत्यर्थः । बाधशङ्का स्यादिति ।। तथा च ब्रह्मण्यपि सत्त्वसिद्धिः न स्यादिति भावः ।
ननु इदमनुमानं परार्थम् । तस्य चास्त्येव सत्त्वाभ्युपगम इत्याशङ्क्याह— नापीति ।। तेनेति ।। त्वयापि साधकत्वेन एकं प्रयोजकमुक्तमिति भावः(. त्वयापि साधकत्वे एकं प्रयोजकं वक्तव्यम्) । ननु स्वार्थानुमानाभावे का क्षतिरित्यत आह— परार्थेति ।। प्रयोगस्य ज्ञानपूर्वकत्वात् जगन्मिथ्यात्वे च प्रत्यक्षाभावात् तत्रानुमानमेव वाच्यमिति स्वार्थानुमानाभावे परार्थानुमानमपि न स्यादिति भावः । किञ्च व्याप्त्यादि किं सन्न वा । सच्चेत् तत्त्वेनानभ्युपगतमपि तवापि जनयेत् । असच्चेत् तत्त्वेनाभ्युपगतमपि परस्यापि न जनयेत् इति, अभ्युपगमानभ्युपगमयोः तत्रातन्त्रत्वादित्यभिप्रेत्याह— परप्रसिद्धिमात्रेणेति ।। तथा च अस्मत्पक्षे बाधकस्य त्वत्पक्षे साधकस्य वा कस्यचित् त्वया अनुपन्यासात् त्वां प्रतिनास्माकं किञ्चित्प्रतिकर्तव्यमस्तीति भावः । यक्षानुरूपो बलिरिति न्यायेन आशङ्क्याह— न चेति ।। मिथ्यात्वस्येति ।। यथा चैतत्तथोपपादितमधस्ताद् । का क्रियेति ।। का प्रतिक्रियेत्यर्थः ।। 
ननु वस्त्वन्योन्याश्रयो नात्स्येव । ज्ञप्तौ तु व्यावहारिकसत्वस्य अज्ञातस्यैव प्रयोजकत्वात् नान्योन्याश्रय इत्यत आह— प्रातिभासिकेनेति ।। यद्यपि कूटलिङ्गजन्यानुमितिस्थले यादृच्छिकसंवाददर्शनात् तत्र प्रातिभासिकेनापि व्याप्त्यादिना व्यावहारिकसाध्यसिद्धिर्दृश्यत इति हेतुव्याप्त्यादेरनुमितिविषयसमसत्ताकत्वनियमोऽसिद्धः । तथापि प्रामाणिकविभाजकोपाध्यवच्छिन्ना-नुमितिविषयसमासत्ताकत्वनित्यमो हेतुव्याप्त्यदेसिद्ध इति द्रष्टव्यम् । उक्तदोषा इति ।। बुद्धिसत्त्वपक्षे उक्तदोषा अत्रानुसन्धेया इत्यर्थः । 
ननु बहुकालानुवृत्ता सा साधिका न त्वेककालीनेत्यत आह— भ्रान्तिरिति ।। क्वचित् प्रातिभासिकेऽपि तथा सम्भवादिति भावः । असत्साधकत्वमिति ।। असतः साधकत्वमित्यर्थः । तेनेति ।। अन्नार्थत्वेनेत्यर्थः । एष उपन्यास इति सम्बन्धः । लालावक्त्रासवादिवदिति ।। लालावक्त्रासवशब्दयोरिवेत्यर्थः । न्यूनवृत्तित्वाच्च व्यावहारिकसत्त्वं न साधकत्वे तन्त्रम् इत्याह— अज्ञानादेरिति ।। अत्र आदिपदग्राह्यदुःखादेरुत्पत्तिसाधकत्वमप्यस्तीति पर्यन्तेयुक्तम् । अविद्या वृत्तिप्रतिबिम्बिति इति ।। स च व्यावहारिक एवेति भावः । स्वविषयेति ।। अत्र स्वशब्दः चैरिागपरः । अन्यप्रत्यक्षवेद्यत्वेन बाधः स्यादित्यत उक्तम् । तदध्यक्षेणेति ।। चैत्राध्यक्षेणेत्यर्थः । दृष्टान्ते साद्यवैकल्यपरिहाराय स्वविषयेति ।। चैत्रवृत्तिवेद्यत्वमादाय सिद्धसाधनवारणायाह— अनित्यज्ञानातिरेकिणेति ।। घटादिवदिति ।। चैत्रप्रत्यक्षवेद्यघटवदित्यर्थः । अज्ञानसुखादेरति ।। वृत्तेः सामग्रीवैकल्येन विलम्बसम्भवादिति भावः । नन्वविद्योपहितचैतन्यस्यैव साक्षित्वाङ्गीकारे नोक्तदोष इत्यत आह— साक्षिगतेति ।। अपारमार्थिकाविद्याविशिष्टस्य दुपहितस्य वा साक्षित्वे साक्षणोऽपारमार्थिकत्वम् । अपारमार्थिकसाक्षिभास्यत्वेन अविद्यायाः अपारमार्थिकत्वमिति अन्योन्याश्रय इत्यर्थः । एतेनैवेति ।। एतेनैवेति ।। साक्षिणः स्वत एव साधकत्वाङ्गीकारेणेत्यर्थः । 
नन्यस्तु (तर्हि) साक्षिणि पारमार्थिकी सत्ता (पारमार्थिक्येव सत्ता) साधिका तथापि प्रपञ्चस्य मिथ्यात्वमक्षतमेवेत्याशङ्क्याह— नापीति ।। प्रातिभासिकस्यासाधकत्वमेवेत्यभिप्रेयत्याह— द्वयं वेति ।। इदमुपलक्षणम् । सत्तानेकत्वे मानाभाव इत्यपि बोध्यम् । सत्त्वस्येति ।। अबाध्यत्वरूपस्येत्यथः । नियोज्यः स्यादिति ।। नचेष्टापत्तिः । ‘चातुर्वर्ण्यमविशेेषात्’ (जै.सू.अ.६, पा.१, अधि.७, सू.२५) इत्यधिकरणविरोधापत्तेः । तत्र ह्येवं विचारितम् । अग्निहोत्रादिषु किं चतुर्णां वर्णानामधिकारः उतापशूद्रमिति संशये विदिवाक्येषु विशेषा-श्रवणाच्चतुर्णामिति पूर्वपक्षे अग्निहोत्रादिकर्मणामग्निविद्यासापेक्षत्वादग्नि-विद्यायाश्चाधानोपनयन-पूर्वकाध्ययनाध्यत्वात् तयोश्च वसन्ते ब्राह्मणो अग्नीनादधीत, ग्रीष्मे राजन्यः, शरदि वैश्यः, वसन्ते ब्राह्मणमुपनयीत, ग्रीष्मे राजन्यम्, शरदि वैश्यमिति त्रिष्वेव दर्शनात्, अन्यतो लब्धाग्निविद्यानां त्रैवणिकानाम् अधिकारिणां सत्त्वेन कर्मविधिभिः शूद्रेष्वपि तयोराक्षेपकल्पनायां प्रमाणाभावात् अपशूद्रमेवाधिकार इति सिद्धान्त इति ।। ननु व्यावहारिकब्राह्मण्यवत् एव नियोज्यत्वाङ्गीकारात् नापशूद्राधिकरण विरोध इत्यरुचेराह— अस्तुवेति ।। अश्वमेधादिना चेति ।। अत्रापि स्वाग्नेनेत्यनुषज्यते । सिद्धिः स्यादिति ।। एतचच्च षष्ठ्यन्तपदे सर्वत्र सम्बध्यते । अत एवेति ।। स्वाप्नेनेत्याद्युक्तदूषणग्रासादेवेत्यर्थः । गौरवाच्चेति ।। धर्मिसमसत्त्वस्य गुरुशरीरत्वेन सद्विलक्षणत्वस्य चाभावघटितत्वेन सत्त्वस्यैव लाघवेन तन्त्रत्वादिति भावः । यद्यप्यसद्वैलक्षण्यवत् सत्त्वमप्यभावघटितं, तथापि असद्वैलक्षण्यज्ञानार्थं सत्त्वरूपव्यावर्तकधर्ममानस्यावश्यकत्वा-दुपस्थितिलाघवमिति ।। 
नन्वेकहेलयोभयं सिध्यति ।। नत्वेकसिद्धिमपरमपेक्षते । येनान्योन्याश्रयः स्यात् । यता शङ्कं क्रमेण वादी परं बोध्यते, वचसः क्रमभावित्वादित्यरुचेराह— आभासेऽपीति ।। 
नन्वसिद्धेर्न दोषत्वम् । वन्ध्यासुतोऽन वक्ता अचेतनत्वत् इत्यादावाश्रयस्यासत्त्वेऽपि अनुमानस्य निष्प्रत्यूहत्वादित्यत आह— आश्रयादेरिति ।। अन्यथेति ।। गौरवस्यादोषत्व इत्यर्थः । न तावदिति ।। अनभ्युपगमात् । अभ्युपगमे वा (च)विवादपर्यवसानादिति भावः । अनवस्थानादिति ।। तत्राप्यसदन्तरेण साधकत्वस्य साधनीयत्वादिति भावः । सिद्धिमिति ।। अमानान्तःकरणादेरिति शेषः । अविशेषस्येति ।। असतः इत्यर्थः । सिद्धत्वाच्चेति ।। सत्त्वस्येति शेषः । तथा च साधकत्वञ्च त्वयाप्यभ्युपगतं स्वतः प्रामाण्यबलाच्च तस्य सत्त्वमपि सिध्यतीति न तत्र प्रमाणान्तरमन्वेषणीयमिति भावः । व्यवहार इति ।। अबाधितव्यवहार इत्यर्थः । सिद्धत्वाच्चेति ।। अत्रापि सत्त्वस्येति शेषः ।
ननु यादृशो यक्षः तादृशो बलिरिति न्यायेन सिद्धिरप्यसत्येवास्तु इत्याशङ्क्याह— नचेति ।। अन्योन्याश्रयादिति । सिद्धेरसत्त्वे सिद्धे तदनुरूपतया साधकस्यासत्त्वसिद्धिः, तत्सिद्धौ च तदनुरूपतया सिद्धेरसत्त्वसिद्धिरिति ।। अन्यथेति ।। सिद्धेरसत्त्वसिद्धावित्यर्थः । प्रतीतिरित्यस्यानन्तरं प्रपञ्चस्येति शेषः । असद्विलक्षणत्वं न सिद्ध्येदिति ।। तदुक्तन्यायेनैव चासत्प्रतीति सिद्धप्रपञ्चस्यासत्त्वावश्यं भावादिति भावः ।। सल्लक्षणेति ।। सद्धेतुलक्षणेत्यर्थः । न तु सत्त्वासत्त्वे इति ।। सत्त्वसिद्धेः पूर्व(सत्वस्थापकतया = सत्वप्रयोजकतया)सत्त्वस्थापकतया सल्लक्षणयोयत्वस्यावश्यवाच्यत्वेन तदेव तन्त्रमिति भावः । तद्वदेवेति ।। न चेष्टापत्तिः । मिथ्यात्वादेर्वातवस्यैव सिद्ध्यङ्गीकारादिति भावः । अवश्यञ्चेति ।। साधनस्येति शेषः । यादृच्छिकेति । अबुद्धिपूर्वकार्थशून्यशब्दत्वापत्तेरित्यर्थः ।
।। इत्यसतः साधकत्वे बाधकविवरणम् ।। २१ ।।
।। अत असतः साधकत्वाभावे बाधकोद्धारः ।। 
असत्यमिति शब्दस्य क्वचित्पुल्लिङ्गतयापि सम्बन्धः । त्वन्मतेऽपीति । अपिरत्र स्वमत समुच्चयार्थः । यद्यप्यत्र ज्ञानमादय एकहेलयैव परिहारस्सुवचः । तथापि शिष्यबुद्धिवैशयद्याय समाधानान्तरमपि क्रियत इति द्रष्टव्यम् । इत्यादिश्रुत्येति ।। ‘अत्रादिपदात्’ यदा कर्मसु काम्येषु स्त्रियं स्वप्नेषु (स्वप्रेऽभि) पश्यति । समृद्धिं तत्र जानीयान् तस्मिन् स्वाप्न (स्वप्न) निदर्शन’ इति श्रुतिपरिग्रहः । प्रतिबिम्बत्वादिति ।। मन्मत इति शेेषः । अत एवेति ।। रेखायाः वर्णे सङ्केतितत्वादेवेत्यर्थः । ननु वर्णानां नित्यविभुद्रव्यत्वपक्षे गुणत्वपक्षे वा दैर्ध्यादेः परिमाणस्यासम्भवेन आरोपितमेव तदर्थविशेषसाधकमिति आशङ्क्यमाह— नगो नाग इत्यादाविति । ननु ज्ञायमानकरणनिष्ठतया मानोपयोगित्वेन दैर्ध्यादेर्ज्ञानमावश्यकम् । तादृशज्ञानस्यैव उपयोगित्वनियमात् । तथाच उक्तस्य भानाभावेन ध्वनिगतमेव दैर्ध्यादिकमारोप्यत इति असतस्सादकत्वं तथापि दुर्निवारमिति वदन्तं प्रत्याह— ज्ञातमिति । एतेनेति ।। उभयथापि सत एव हेतुत्वव्यवस्थापनेनेत्यर्थः । तज्ज्ञ•नमात्रस्येति ।। व्याप्त्यादिज्ञानमात्रस्य आभासेऽपि सत्त्वात् ततोऽपि वास्तवार्थसिद्धिप्रसङ्ग इति भावः । मिथ्यात्वाच्चेति । तथापि१(१. तथाचेति पाठान्तरम्) नास्मत्प्रतिबन्दीति भावः ।    
ननु सर्पज्ञानमेव चेद् भयादिहेतुः तर्हि सर्पस्य क्वापि सत्यत्वं न स्यात् । अर्थक्रियाकारित्वाभावादित्यत आह— सत्यसर्पादेस्त्विति । अतिप्रसङ्ग इति । उदासीनतृणादिमानादपि भयकम्पाद्यापत्तिरूप इत्यर्थः । विहितनिषिद्धेति । विहितनिषिद्धयोः ये करणे तदभावयोरित्यर्थः । ताटस्थ्येनेति । क्रियाऽनन्वयित्वेऽपि व्यावर्तकत्वेनेत्यर्थः । सर्पपूर्वकमिति । सर्पादिपूर्वकमित्यर्थः । ननु कादाचित्कपदार्थघटितोपाधेः कादाचित्कत्ववत्, मिथ्यात्वावच्छिन्नस्य मिथ्यात्वमेवेत्यभिप्रेत्य मिथ्यात्वमेव किन्न स्यादिति शङ्कते । नन्यथापीति । अदर्शनादिति । एतच्च षष्ठ्यन्तपदैः सर्वत्र सम्बध्यते । ननु असतोऽपि व्यावृत्तिधीहेतुमान-विषयत्वेन व्यावर्तकत्वे असज्ज्ञानमसज्ज्ञानव्यावर्तकमित्युक्तं स्यात् । एवञ्च व्यावर्तकास्मानस्यापि व्यावर्तका सज्ज्ञानान्तरापेक्षत्वेन अनवस्था स्यादिति विषयस्यैव व्यावृत्तिधीहेतुत्वं वक्तव्यमिति असतः साधकत्वं दुर्वारमित्यपरितोषादाह— वस्तुतस्त्विति । स्वत एवेति ।। स्वनिष्ठवैलक्षण्यादेवेत्यर्थः । ननु विषयमनन्तर्भाव्य सम्बन्धः, परव्यावर्तकत्वं तु तेन सम्बन्धेन विषयस्यैवेत्यरुचेराह— किञ्चेति ।। सिद्धसाधनवारणायाह— धर्म्यन्तरेति । यवाङ्कुरादिति । अत्र यत्कार्य यत्कार्यजनकविजातीयकारणजन्यं तत् तत्कार्यतो विजातीयम् इति सामान्यव्याप्तिर्द्रष्टव्या । तज्जन्येति । असर्पमानजन्यकार्यविजातीयकार्यजनकत्वादित्यर्थः । अत्रापि सामान्यव्याप्तिरभिमता । ननु यवायवादिव्यावृत्तिबोधे यवत्वमेव प्रयोजकम् । न तु चैत्रसम्बन्धित्वम्, तस्य अयवेऽपि सत्त्वात्, यवेऽपि क्वचिदसत्त्वात् । चैत्रसम्बन्धित्वाज्ञानेऽपि यवत्वाज्ञाने अयवादिव्यावृत्तिबुद्धेश्च । सर्पज्ञाने तु सर्प एव प्रयोजकः । अन्यथा सर्पज्ञानान्वयव्यतिरेकानुविधानं न स्यादिति यो ब्रूयात् तं प्रत्याह— अपि चेति ।। 
ननु उपलक्षणं द्विविधम् । प्रत्याय्यव्यावृत्त्यन्यूनानतिरिक्तवृत्ति, तन्न्यूनवृत्तिचेति । तदुभयमपि विद्यमानाविद्यमानभेदेन द्विविधम् । तत्र प्रथमे न व्यावर्तकान्तरोपस्थापकत्वम् । स्वत एव स्वज्ञानद्वारा व्यावृत्तिबोधसमर्थत्वात् । नहि दण्डो घटकारणमित्यत्रापि दण्डत्वेन व्यावर्तकान्तरमुपस्थाप्यते ।  नवा स्वज्ञानं विनैव व्यावृत्तिर्बोध्यते । ज्ञानान्वयव्यतिरेकानुविधिनस्य आनुभाविकत्वात् । द्वितीये तु व्यावर्तकान्तरोपस्तापकत्वनियमः । स्वाभाववत्यधिकरणे कदापि स्वसम्बन्धज्ञानाभावेन व्यावृत्त्यबोधक्तवात् । अन्यथाऽतिप्रसङ्गात् । अत एव बुद्धिरपिप्रथमे उपलक्षणप्रकारिकैव । द्वितीये तु उपलक्ष्यप्रकारिका । प्रकारसम्बन्धश्च क्वचिद्विद्यमानः । क्वचिदविद्यमान इत्यन्तदेतत् । न चैवं प्रथमस्य विशेषणाभेदः । विशेष्यान्वितानन्वितत्वेन भेदात् । तथाच येन केनचित् सम्बन्धेन उपलक्षणस्यैव प्रकारत्वात् न स्वतः विशेेषसिद्धिरित्याशङ्कानिरासपूर्वकमुपसहाख्याजेन दृष्टान्तान्तरमुखेन युक्त्यन्तरसिद्धमर्थमाह— एवञ्चेति ।। ननु नोपलक्षणस्य कारणत्वम् अपि तु उपलक्ष्यधर्मिण एवेत्यत आह— उपलक्षणेति ।। तत्तदुपलक्षणस्य अकारणत्वेधर्मिण एकत्वात् कार्यवैचित्र्यं न स्यादित्यर्थः । अत्यन्तसतश्चेति ।। तताचासति सत्त्वगर्भकारणत्वाशङ्कामेव नार्हतीति भावः । शिलोद्धरणार्थमिति ।। तथा च कृत्योः समानविषयत्वेऽपि कार्यानिष्पत्तेः कृतिगत एव विशेष आदरणीय इति भावः । असर्पज्ञानाद्विलक्षणमिति ।। यद्यपि सर्पमानस्यासर्पज्ञानाद्वैजात्ये सर्पासर्पविषयकसमूलहालम्बन-जातिसङ्करापत्तिः सर्पासर्पज्ञानहेतुद्वयप्रयोज्यजातिद्वयस्यावश्यम्भावात् । तथाप्यपाधिसाङ्कर्यवज्जाति-सङ्कर्यं न दोष इति भावः । 
ननु तादृग्वैलक्षण्यसत्त्वे कथं घटज्ञानमित्येव व्यवहारः न तु तद्वैलक्षण्य पुरस्कारेणेत्यत आह— उक्तप्रमाणैरिति ।। आख्यातुमिति ।। स्वमात्रप्रवृत्तिनिमित्तकपदेनेति शेषः । किञ्चान्यं प्रति साधने यथा तथास्तु । आवयोस्तु सिद्धमेव स्वस्वमतानुसारेणेत्यत आह— किञ्चेति ।। घटीयस्वभावस्येति ।। पूर्वोक्तयुक्त्यवष्टम्भेन प्रसाध्याङ्गक एवायं दृष्टान्त इति मन्तव्यम् । दाहशक्तेरिति । शक्तेरतीन्द्रियत्वेन दाहानुमेयत्वेऽपि तदनुमितशक्तेरेव प्रयोजनकत्वम् । अन्यथा आत्मानयादिति भावः । ननु सर्पप्रमायां भवतु यथाकथञ्चिद्वैजात्यम् । सर्पभ्रमे तु अधिकहेतुजन्यत्वेनैव इतरव्यावृत्त्युपपत्तौ स्वतो विशेषो नाङ्गीकार्य इत्याशङ्कामुपसंहारव्याजेन परिहरति ।। तस्मादिति ।। असर्पमानाद्विलक्षणमित्यर्थः । तत्सदेवेति ।। अत्र तच्छब्दो हेत्वर्थः । अन्तर्भावितसत्त्वञ्चेदिति ।। अत्र कारणं कारणत्वं, तदन्तर्भावितसत्त्वं चेत् सत्ताविशिष्टे वर्तते यदि तदा काररत्वपर्याप्त्यधिकरणमसदेव प्राप्तम् । विशिष्टस्यासत्त्वात् । अंशतः आत्माश्रयः (आत्माश्रयादिति पाठः) न चेत् तथापि काररमसदेव प्राप्तम् । सत्तायाः  उपलक्षणत्वादित्यर्थः । यद्वा कारणत्वं यदि सत्ताघटितं तर्ह्यसदेव कारणं प्राप्तम् । विशिष्टे सत्ताघटितवृत्त्यभावात् पूर्ववदात्मानयात् । न चेत्कारणत्वं सत्ताघटितं तर्ह्यसदेव करणं प्राप्तम् । विशिष्टे सत्ताघटितवृत्त्यभावात् । पूर्ववदात्माश्रयात् । नचेत्कारणत्वं सत्ताघटितं तदा कारणमसत्प्राप्तम् । सत्ताघटितकारणत्वस्यासति प्रवृत्तौ दोषाभावादित्यर्थः । अथवा कारणं सत्ताघटितं चेत् तदा त्त्त्तकारणत्वमसत्प्राप्तम् । स्वघटिते स्वावृत्तेः । शेेषं पूर्ववत् । यद्वा कारणत्वं यदि सत्तायामस्ति तदा असतः कारणत्वापत्तिः । सत्तायास्तत्राभावात् । न चेत् तदा सत्त्वमसत्प्राप्तम् । अर्थक्रियाकारित्वाभावादित्यर्थः । तथाच तदलीकत्वे असदेव कारणं प्राप्तमित्यर्थः । अस्यैव श्लोकस्येति ।। अन्तर्भावितसत्त्वं चेदकारणमसत्ततः । नान्तर्भावितसत्वं चेदकारणमसत्ततः । इति पठितुं शक्यत्वादित्यर्थः । ननु अस्माभिः सतः साधकत्वं खण्डनीयम् । नत्वसतः साधकत्वमपि साधनीयम्१(१.स्थापनीय् इति पाठान्तरम्), इत्यत आह— अन्तर्भावितेति ।। ननु प्रतिबन्दीमात्रं न दूषणमित्यत आह— अन्यत्रेति ।। किमतो यद्येवम्  अत् आह— तस्मादिति ।। 
।। इति असतः साधकत्वाभावे बाधकोद्धारविवरणम् ।। २२ ।। 
।। अथ दृग्दृश्यसम्बन्दानुपपत्तिभङ्गः ।। 
।। भिक्षित्वेति ।। युक्त्याभासोपन्यासेऽपि न परस्य स्वातन्त्र्यमिति भावः । प्रकाशमिति ।। प्रकाशरूपमित्यर्थः । नन्वयमुत्कर्षसम इत्यत आह— दुर्निरूपत्वाच्चेति ।। सम्बन्धान्तरमन्तरेणेति ।। एतच्च देवदत्तस्य घटज्ञानमित्यत्र देवदत्तस्यापि विषयत्ववारणाय ।। तदजनकत्वादिति ।। हानादिबुद्ध्यजनकत्वादित्यर्थः । गोचरताया इति ।। विषयतातिरिक्ताया इति शेषः । ज्ञानतदाकारयोरित्यर्थः । इदमुपलक्षणम् । अतीतघटादेरविषयत्वं स्यादित्यपि बोध्यम् । योग्यतायामिति ।। आत्माश्रयादनवस्थापत्तेर्वेतिभावः । सुब्विभक्तेरुत्सर्गतः प्रकृत्यर्थगतस्वार्तबोधकत्वनियमादिति भावः । भासमानताया इति । सप्तमीप्रयुक्तदोषापगमेऽपि योऽर्थोऽवभासते इत्यत्र भासमानताया विषयतारूपत्वेन आत्माश्रयादिति भावः । ज्ञातो घट इति विशिष्टबुद्धेः क्वाचित्कत्वकादाचित्कत्वयोर्निर्वाहाय क्लृप्तसम्बन्धमिन्नः कश्चिदागन्तुकः सम्बन्धः उभाभ्यामवश्यं वाच्यः । अधिष्ठानदृशः सदातनत्वात् सार्वत्रिकत्वाच्च । स च नाध्यासिकः । स्वतः सिद्धप्रमात्वानुपपत्तेः किन्तु सत्य एव । क्लृप्तसम्बन्धवैधर्म्यकल्पनायाः उभयपक्षेऽपि समानत्वादित्यभिप्रेत्य सिद्धान्तयति । सर्वस्यापीति । ननु घटाद्यधिष्ठानस्यापि भिन्नभिन्नत्वात् न वृत्तिद्वारकसम्बन्धापेक्षेत्यत आह— सत्याया इति ।। अधिष्ठानभूताया इति शेषः । ननु उपलक्षणस्यापि व्यावर्तकत्वेन भेदकत्वमस्त्येव । विशेषणस्यापि तत्त्वे तदेव मूलमित्यत आह— कथञ्चिदिति ।। 
ननु वृत्तेरावरणभङ्गार्थत्वेन वृत्तेः प्राक् तदभावेन दृश्यध्यस्तत्वेऽपि न सर्वदा दृश्यस्य भानमिति नागन्तुकसम्बन्धापेक्षेत्यरुचेराह— किञ्चेति ।। ननु वृत्तिप्रतिबिम्बितचैतन्यस्य विषयादिनासम्बन्धाभाव एवाधिष्ठानचिदभिव्यक्त्यादिकल्पक इत्यनुशयादाह— किञ्चेति ।। न च चरमसाक्षात्कारात् पूर्वं चिन्मात्रस्य अनभिव्यक्तत्वे जगदान्ध्यं स्यादिति वाच्यम् । प्रमाणाधीनज्ञानेनापि तत्परिहारसम्भवादिति । इत्यादिकेति । अत्र आदिपदेन गोमांश्चैत्र इत्यादिपरिग्रहः । अत एव वक्ष्यति गोमांश्चैत्र इत्यादिधीरपि पक्ष एवेति । बाधस्फोरणाय परस्परासंयुक्तेत्यादि विशेषणम् । विशिष्टधीत्वादिति ।। विशेषणविषयकधीत्वादित्यर्थः । ईश्वरप्रमायां च अंशतो भ्रमे बाधवारणाय ।। अन्यप्रमेति ।। साक्षात्काररूपेत्यपि विशेषणीयम् । अतो नानुमित्यादावंशतो बाधः । (एवकारान्तर्भावेन बाधकता)अबाधितेति ।। ईश्वरज्ञाने भ्रमे च व्यभिचारवारणाय । अबाधितजन्येति । धीपदं च साक्षात्कारपरम् । तेनानुमित्यादौ न व्यभिचारः । विशिष्टेति निर्विकल्पके व्यभिचारवारणाय । द्वित्वमेवेति ।। उभयजातीयत्वमेवेत्यर्थः । अन्योन्यानयादिति । एवकारान्तर्भावे न बाधकता । तदर्थन्चाद्यापि  न निश्चित इति भावः । अस्येति ।। यथा समवायस्य नीलाद्यभावदशायामपि तत्सम्बन्धत्वं नापैति यथा वा सम्बन्धिविप्रकर्षे तत्सम्बन्धत्वं नापैति तथा ज्ञानज्ञेययोः सम्बन्धस्यापि सम्बन्ध्यभावेऽपि तत्सम्बन्धत्वं नापैपीत्यर्थः । उक्तेषु क्वचिद्बाधमाशङ्क्य निराकरोति ।। न चेति ।। घटीयत्वापातादिति । 
ननु तद्विषयकज्ञानजन्यत्वमात्रेण तद्विषयकत्वे तवापि तस्याः घटीयत्त्वापत्तिः, अंशभेदविवक्षायां च नास्मत्पक्षे दोषः । न घटं जानामीत्यनुभवात् (अनुभववत्) घटमिच्छामीत्यनुभवेन इच्छायाः घटीयत्वसिद्ध्या उक्तदोषाप्रसरादिति । नित्येश्वरेच्छाया इति ।। न च जन्येच्छायामेव सविषयकत्वे १(१.सविषयत्वमिति पाठान्तरम्) ज्ञानजन्यत्वं प्रयोजकमिति वाच्यम् । अननुगमापत्तेः ।। पुत्रादीति ।। अत्र प्रथमादिपदात् हितादिपरिग्रहः ।। द्वितीयादिपदात् जन्यदुःखादिपरिग्रहः ।। नचारोपे सति निमित्तानुसरणं नतु निमित्तमस्तीत्यारोप इति न्यायेन  जनकीभूतज्ञानस्येच्छा सम्बन्धरूपत्वमस्तु । इष्टो घट इतीच्छाविशिष्टबुद्धिसत्त्वेन सम्बन्धकन्पनावश्यकत्वात् । न चैवं सुखे तत्र विशिष्टबुद्ध्यभावेन सम्बन्धस्य विचारपथानारोहादिति वाच्यम् । तर्हि मानवदेवेच्छायामपि साक्षादेव सविषयत्वमस्तु । नतूक्तं प्रयोजकमतिप्रसक्तत्वादिति भावः । नन्वन्धकारवदाश्रयाच्छादकस्याज्ञानस्य न तद्विषयकत्वमित्याशङ्क्याह— अज्ञानस्येति ।। तथा च प्रमाणाभावेनान्धकारस्य निर्विषयत्वेऽपि शास्त्रार्थं न जानामीत्यनुभवबलेनाज्ञानस्य सविषयत्वं दुर्निवारमिति भावः । नियामकमिति ।। अस्यैव विवरणं सम्बन्धकार्यकारीति ।। अन्योन्याश्रयादिति ।। प्रपञ्चमिथ्यात्वे सिद्धे तदन्तःपातिभावाभावसम्बन्धादिमिथ्यत्वासिद्धिः । तत्सिद्धौ च तद्दृष्टान्तेन दृग्दृश्यसम्बन्धमित्यात्वसिद्धिरिति । 
ननु तद्दृष्टान्तेन दृक्दृश्यसम्बन्धमित्यात्वं न माया साध्यते येनान्योन्याश्रय स्यात् । किन्तु तद्दृष्टान्तेन त्वया दृग्दृश्ययोः सम्बन्धस्य अनध्यस्तत्वात् न साधयितुं शक्यत इत्युच्यते इत्यपरितुष्यन्नाह— घटस्याभावेति ।। अस्तुवेति ।। न चाध्यस्तसम्बन्धनिरूपकत्वेन मिथ्यात्वसिद्धिः । दश्येव व्यभिचारादिति भावः ।
ननु मिथ्याभूतसम्बन्धप्रतियोगिनोर्मध्ये एकमपरस्मिन्नध्यस्तमिति व्याप्तिः । तत्र च ब्रह्मणि  व्यभिचारो न दोष इत्यत आह— ने चेति ।। मिथ्याभूतसंयोगप्रतियोगिनोः ब्रह्मण्यध्यस्तत्वेऽपि परस्परमनध्यासादित्यर्थः । 
ननु मिथ्याभूतसम्बन्धप्रतियोगित्वेन नाध्यस्तत्वनियमः, किञ्च (किन्तु) तात्विक-सम्बन्धप्रतियोगित्वेन अन्यतरस्य अध्यस्तत्वनियः स्यादित्यत आह— न चाध्यासिक इति ।। तथा च विशेषाभावात् (विशेषणाभावात्) क्लृप्तपरित्यागे गौरवाच्च तस्य अद्यापि असिद्धिरेवेति भावः । 
ननु दृग्दृश्ययोः सम्ब्दान्तरानिरूपणात् आध्यासिकसम्बन्ध एव वाच्य इत्याशङ्क्यनिराकरोति । न चाभावादेरिति ।। सम्बन्धसाधकविशिष्टप्रतीतेरुभयत्राविशेषादिति भावः । यद्यपि एतत्  प्रागेव आशङ्क्य निराकृतम्, तथापि उदाहरणोत्तरमुखेन तस्यैव दृढीकरणादवैयर्थ्यमिति ध्येयम् । ब्रह्मणीति ।। एवमपि त्वभिमताध्यासिकसम्बन्धानपाय इति भावः । 
ननु ब्रह्मणि तत्साक्षात्कारोऽध्य्त इति वदता यो यत्साक्षात्कारः स तत्राध्यस्त इति विवक्षितम् । उत यद्यद्विषयकम् तत् तत्राध्यस्तमिति विकल्प्य आद्यं निराचष्टे— ब्रह्मण्यध्यस्तस्येति ।। द्वितीयं निराह— धर्मादाविति ।। इहपीति ।। घटादावपीत्यर्थः । 
ननु ज्ञानस्यापि प्रकाशत्वेन दीपादिवत् विप्रकर्षे प्रकाश्येन कतं सम्बन्ध इति शङ्कते । यद्यपीति ।। तथापीति ।। शब्दानुगमो नत्वर्थानुगम इति भावः । परोक्षवृत्ताविति ।। यद्यपि परोक्षवृत्तेः तदाकारत्वमात्रं न तद्विषयत्वं वक्तुं शक्यम्, तथापि परोक्षवृत्त्यनन्तरं वह्निमनुुमिनोमीत्यनुभवबलेन सविषयत्वमावश्यकमिति भावः । विप्रकृष्टेनेति ।। स्वमध्ये मूर्तवतेत्यर्थः । अन्यथेति ।। प्रदीपवैधर्म्यानङ्गीकार इत्यर्थः । अज्ञाननिवर्तकादन्यस्येति ।। न च तमेव भान्तमिति श्रुत्या उपलभ्यत इति वाच्यम् । तच्छ्रुतेरन्यार्थत्वस्य वक्ष्यमाणत्वादिति भावः । आभास्येति । वृत्तिप्रतिबिम्बितचैतन्यस्येत्यर्थः । किन्तु प्रतिकूलमेवेति ।। सम्बन्धस्यापि किञ्चित् प्रतिबन्धित्वेन मिथ्यात्वस्य तदभावरूपत्वादिति भावः । अनाक्षेपकत्वादिति ।। मिथ्यात्वस्येति शेषः । मिथ्याभूतसमबन्धस्येति । अध्यस्तत्वापेक्षया मिथ्यात्वं भिन्नमिति शङ्कितुर्हृदयम् । अन्योन्याश्रयादिति ।। एतादृशानुकूलतर्कस्य मिथ्यात्वानुमित्यधीनसिद्धिकत्वेन पूर्वमनवतारादित्यर्थः । आक्षेप्यमिथ्यात्वस्य अनुपपादकत्वमुक्त्वा अर्थापत्तिसामग्रीप्रविष्टं प्रमाणविरुद्धत्वं च नेत्याह— प्रत्यक्षादीति ।। नाप्येकस्येति ।। यद्यपि दृश्यत्वानुपपत्तौ मिथ्यात्वमपि (प्रतीतत्वमपि) अनुपपन्नम्, तथापि सम्बन्धान्तरकल्पने तदुपपन्नमेवेति पूर्वोक्तार्थावष्टम्भेन एतदुक्तमिति  अर्थापत्तिसामग््रयेकदषामाक्षेपकमिति दूषयति । आक्षेपकं चेति ।।  
ननु दृक्सम्बन्धत्वं क्लृप्तविशेषवृत्तितया स्वात्मानमलभमानं स्वाश्रयस्याध्यस्तत्व-माक्षिपतीत्याशङ्क्य निराकरोति ।। न चेति ।। तस्येति ।। अनद्यस्तत्वरूपसम्बन्धवृत्तित्वेनापि दृक्सम्बन्धित्वमुपपन्नं नाक्षेपकमिति प्रसक्तेरिति भावः । ननु घटस्य ज्ञानमित्यत्रापि ज्ञानघटयोः  आध्यासिक एव सम्बन्धोऽस्तु, इत्यत आह— नहीति ।। तथाच नैतादृाप्रतीतिराध्यासिक-सम्बन्धविषयिणी भवितुमर्हतीति भावः । अनुकूलतर्कमात्रमिति द्वितीयं निराकरोति नान्तय इति । तदध्यस्तमिति । तत्र अध्यस्तत्वमित्यर्थः । उक्तमिति । अस्तु वेत्यादिनेति शेषः । तत्रेति ।। ज्ञान इत्यर्थः । उक्तत्वादिति । त्वन्मते अर्थवदित्यादिनेति ेशेषः । उक्तमर्थं स्मारयन्नुपसंहरति । एवञ्चेति ।। ननु कोऽसाविति किं लक्षणं पृच्छ्यते (पृच्चति इति पाठः) उत प्रमाणम्, आहोस्विन्नामेति विकल्प्य तत्र नाद्य इत्याह— सम्बन्धेनैवेति ।। अनर्थकादिति ।। (अनर्थकत्वादिति पाठः) नात प्रयोजनकत्वादित्यर्थः । द्वितीयं निराह— प्रमाणस्य चेति ।। विशिष्टबुद्ध्यादिरूपस्येत्यर्थः (विशिष्टबुद्ध्या निरूप्यस्य चेत्यर्थः इत पाठान्तरम्) 
ननु न विशेषजिज्ञासावैयर्थ्यम् । तस्याः लक्षणजिज्ञासात्वेन लक्षणज्ञानस्य च व्यावृत्तिव्यवहारप्रयोजनकत्वादित्याशङ्क्याह— संयोगेति ।। द्वितीयं निराह ।। विशेषजिज्ञासायाश्चेति । (विशेषसञ्ज्ञायाञ्चेति पाठः) सम्बन्धासिद्धिरिति ।। सम्बन्धस्य सम्बन्धिभिन्नत्वनियमादिति भावः । स्वव्याहतमिति ।। अध्यस्तत्वेऽपि एवं खण्डनावतारादिति भावः । ननु न स्वव्याहतम् । आध्यासिकसम्बन्धस्यापि अनिर्वजनीयत्वाङ्गीकारात् इत्यत आह— युक्तं च दृश्यत्वादीति । अत्रादिपदात् हेत्वन्तरपरिग्रहः । दृश्यत्वान्तराङ्गीकारेऽनवस्थापत्तिः, अविशिष्टधीव्यावृत्तविशिष्टधीविषयस्यैव सम्बन्धत्वेन सम्बन्धस्य सम्बन्धभिन्नत्वनियमोऽसिद्ध एवेति  भावः । 
ननु ज्ञानविषययोराध्यासिकसम्बन्धस्यैव मया स्वीकारात् न स्वव्याहतिरित्याशङ्क्य निराकरोति ।। न चेति ।। त्वयाऽनभ्युपगमादिति भावः । तदज्ञानजन्यमिति ।। तथा च अध्यस्तत्वसम्बन्ध इति वदतापि त्वया विषयत्वं स्वीकृतमेवेति भावः । ननु तत्राध्यस्त्वं तत्प्रकाश्यत्वे न तन्त्रम्, किन्तु अध्यस्तत्वसामान्यम्, अतो न स्वव्याहतिरित्याशङ्क्याह— नहीति ।। अतिप्रसङ्गादिति भावः । ननु अनिर्वचनीये विषयत्वे अनिर्वचनीयमेव अक्षणप्रमाणादि वक्तव्यमिति को दोष इत्यत आह— कथञ्चेति ।। अन्यथा पदार्थाज्ञाने (पदार्थज्ञाने इति पाठः) अज्ञानरूपासिद्धिरिति भावः । न च तवापीति ।। तथाचासङ्कीर्णवहारसिद्ध्यर्थं त्वयापि लक्षणं निर्वक्तवयमिति भावः । 
नन्वनिरुच्यमानत्वे तस्य तात्त्विकत्वं न स्यात् इत्याशङ्क्याह— अनिरुच्यमानेऽपिति ।। ननु मास्तु प्रातिभासिकवैलक्षण्यं प्रपञ्चे । तथा च लक्षणानिर्वचने तात्त्विकमेव न सिध्येदित्याशङ्क्य निराकरोति ।। न च लक्षणोक्तीति ।। ब्रह्मण्यपीति ।। लक्षणानिर्वचनमात्रेणासत्त्वेब्रह्मणोऽपि सत्त्वे न सिध्येदिति भावः ।। त्वयैवेति ।। तथा च दुर्निरूपत्वमात्रेण सत्त्वासिद्धिर्नवक्तव्या स्ववचनविरोधादिति भावः । प्रपञ्चादाविति ।। तथा च त्वयैव लक्षणवत्तया निरुक्तत्वेन नासत्त्वमिति भावः । 
ननु यतो वेत्यादिश्रुत्या ब्रह्मणो लक्षणाभिधानात् तस्य अनिर्वचनीयत्वेऽपि ब्रह्मणो न सत्त्वक्षतिः । प्रकृते तु नैवमित्यत आह— यत्कठिनमिति ।। किन्तर्हि सत्त्वप्रयोजकमित्यपेक्षायां तद्वदन्नेव उपसंहरति ।। तस्मादिति ।। प्रामाणिकत्वादेवेति ।। स्वस्वरूपत्वेनेति शेषः । 
ननु यदि प्रामाणिकत्वादेव सत्त्वसिद्धिः, तर्हि परः प्रमाणमेव (परप्रमाणमेव) न तु लक्षणमिति शिष्यशङ्कायामाह— सदसदिति । शब्दसाम्यादिति (शब्दसामान्यादिति पाठः)श्रुत्यादिषु जगति प्रयुज्यमानस्य अनिर्वचनीयशब्दस्य अद्भुतत्वादनिर्वाच्यमित्यादिप्रमाणबलात् अद्भुतत्वप्रवृत्तिनिमित्तकस्य अशक्यनिर्वचनत्वार्थकयौगिकानिर्वचनीयशब्देन साम्यादित्यर्थः (सामान्यादित्यर्थः इति पाठान्तरम्) 
ननु निर्वचनायोग्यत्वेन शब्दाप्रवृत्तेः कतं स विशेषः परं प्रति बोधनीयः । परार्थानुमानस्यापि  शब्दाधीनप्रवृत्तिकत्वात् इत्यात आह— न च केषाञ्चिदिति ।। अन्योन्याश्रय इति ।। प्रयोगे ज्ञाते प्रयोगघटितलक्षणज्ञानम्, लक्षणे च ज्ञाते प्रवृत्तिनिमित्तज्ञानात् प्रयोगः इत्यन्योन्याश्रय इत्यर्थ। । यदभिलपेनति ।। यद्यपि अभिलापकरणतावच्छेदकं(अभिलापकारतावच्छेदकम् ?) ज्ञाने तद्विषयत्वमेवत्यात्माश्रयः । अवच्छेदकापरिज्ञाने (कारणत्वाज्ञाने इति पाठः) लक्षणाज्ञानदोषः । तथाप्यनेकविषयत्व-लक्षण(अनेकविषयत्वलक्षणस्य ?)-स्योक्तत्वादेकस्य लक्षणत्वे लक्षणान्तरस्य कारणतावच्छेदकत्वसम्भवात् नात्माश्रय इति । घटज्ञानानन्तरमिति ।। घटज्ञानं भिन्नविषयत्वात् तत्र न कारणम् । अभिलापस्तु पदाधीनज्ञानमात्रात् (पदावलीज्ञानमात्रात् इति पाठान्तरम्) शुकवदिति भावः ।  
ननु कारकविशेषत्वं कर्तृत्वं, तत्कथम् अन्यथा वर्ण्यत इत्यत आह— नहीति ।। नह्यसिद्धमिति ।। सिद्धत्वसाध्यत्वयोः विरोधादिति भावः । नापि सिद्धमिति ।। यद्यपि सिद्धमेव कपालादिकृतिकर्म, साक्षात्कारवत् कृतेरपि स्वविषयजन्यत्वात्, अत एव घटं करोतीत्यादौ अवयवलक्षरापरैरङ्गीक्रियते, तथापि उक्तक्रमेणैवोपपत्तौ लक्षणायां मानाभावादिति भावः । 
ननु विषयतातिरिक्तभासमानताया अनिरूपणात् आत्माश्रय इत्यत आह— भासमानत्वं चेति ।। ननु योग्यत्वमेव बाधितम्, योग्यत्वस्य स्वरूपबुद्धिव्यवहारादिघटितत्वात् इत्यत आह— अन्यद्वेति ।। आत्माश्रयादिकं त्विति । तदेवेत्यत्र आत्माश्रय (तद्वदेवेति पाठान्तरम्) अन्यदेवेत्यत्र आदिपदोक्तानवस्था । तद्वदेवेति ।। दृश्यत्त्वादाविवेत्यर्थः । सम्बन्धान्तरमिति ।। स्वभिन्नसम्बन्धान्तरमित्यर्थः । यद्यपीति ।। तथा च आत्मनि अव्याप्तिरिति भावः । अनपेक्षयेति विशेषणादेव न तत्राव्याप्तिरित्याह— तथापीति ।। उत्तरदलस्य प्रयोजनं वक्तुं तन्निवर्त्याशङ्कां दर्शयति । नातिव्याप्तिरिति ।। तेष्विति शेषः । अदर्शनादिति । अन्यथा घटस्य ज्ञानमित्यादिवत्  ज्ञानस्य घट इत्यादिधीप्रसङ्ग इति भावः । नन्वािवच्चेदकत्वम् अवच्छित्तिप्रत्ययजनकमानविषयत्वम्, तता च आत्माश्रय इत्ेयरुचेराह— अथवेति ।।  
ननु लक्षणे ज्ञानपदानन्तर्भावे परकीयस्वभावे ससम्बन्धिकपदार्थमात्रेऽतिव्याप्तिः । तदन्तर्भावे तु इच्छाविषयतायामव्याप्तिरित्यत आह— प्रकृतस्येति ।। अत्र यदीयस्वभावमित्यस्य यदवच्छिन्नस्वभावमित्यर्थकत्वे उक्त एवात्माश्रय इत्यनभिमतिरन्येत्वित्यनेत दर्शितेति द्रष्टव्यम् । न च चक्षुरादिना आकाशस्येति ।। यद्यपि यदा आकाशे उद्भूतरूपाद्यभावः प्रत्यक्षः तदा संयुक्तविशेषणताघटकत्वेन आकाशचक्षुःसन्निकर्षोऽपि प्रविष्ट इति तत्रातिव्याप्तिः, तथापि सन्निकर्षत्वेन हेतुत्वस्य विवक्षितत्वात् नातिव्याप्तिरिति भावः ।। पक्ष इति ।। यद्यपि पक्षस्याप्यनुमितिविषयत्वमिति तत्र तदापादानमिष्टमेव, तथापि यद्विषयकमानजनकत्वेन अनुमानस्य सफलत्वं स एवानुमिति विषय इत्यभिप्रेत्य तथोक्तम् । यद्वा एतदस्वरसादेव उदाहरणान्तरमिति ध्येयम् (बोध्यमिति पाठान्तरम्) 
ननु तथापि आत्मसन्निकृष्टलिङ्गादिज्ञानजन्यानुमित्यादेरात्मा विषयः स्यादित्यत आह— लिङ्गादिज्ञानस्य चेति ।। कारणताग्रेहकप्रमाणाभावादिति भावः । करणपदं कारणपदपर्यायं मत्वा (मन्वानः इति पाठान्तरम्) शङ्कते ।। ननु तथापीति ।। असन्निकर्षस्यापीति ।। यद्यपि सन्निकर्षयासाधारण्यविवक्षायाम् असाधारणकारणत्वविवक्षा व्यर्था । (तथापि अस्यां सत्यन्तं न विवक्षणीयमेवेति भावः । नन्वेतल्लक्षणं योगिप्रत्यक्षविषयादावव्याप्तम् । तत्र एकस्यैव सकलसाधारणस्य योगजधर्मत्य सन्निकर्षत्वेन असाधारण्याभावात् । ईश्वरप्रत्यक्षविषयाव्याप्तिश्च । तत्प्रत्यक्षस्याजन्यत्वादित्यत आह— इदञ्चेति ।। तथा ज्ञानकरणेति ।। अत्र धर्मो विषयतेत्युक्ते  घटमानविषयता द्रव्यत्वे स्यात् । अत उक्तम् — ज्ञानावच्चेदकत्वव्याप्येति ।। (तावत्युक्ते सामान्य प्रकारकमानविषयत्वमनुल्लिखितं (चेति) विशेषधर्मः तद्घटितत्वमपि स्यादत आह— साक्षादिति ।। विशेषधर्मस्तु न तथा, अवच्छेदकत्वव्याप्यघटत्वादि-न्यूनवृत्तित्वात्, तद्व्याप्यान्यूनवृत्तित्वस्य साक्षात्पदार्थत्वात् । तावत्युक्ते द्रव्यत्वादावतिव्याप्तिः स्यादत उक्तम् — व्याप्येति ।। धर्मपदं तु स्वरूपकथनपरम् । 
ननु ज्ञानावच्छेदकत्वमेव ज्ञानविषयत्वमस्तु । एतद्घटत्वादौ ज्ञानावच्चेदकत्वरूपत्वाभावेन तावतैव तत्रातिव्याप्तिपरिहारादिति चेत्तथापि ज्ञानावच्छेदकत्वस्य घटज्ञानत्वादावपि सत्त्वेन अति प्रसक्ततया अविषयतारूपत्वात् । विषयमात्रवृत्तिधर्मविशेषस्यैव विषयतारूपत्वौचित्यात् । तावत्युक्ते घटज्ञानावच्चेदकत्वसाक्षाद्व्याप्ये तद्घटमानत्वादावतिव्याप्तिः । घटवद् घटमानत्वस्यापि तज्मानावच्चेदकत्वादित्यत आह— ज्ञानकारणसन्निकर्षसमानाधिकरणेति ।। ननु ज्ञान(का)करणसन्निकर्षसमानाधिकरणं ज्ञानावच्छेदकत्वमेव ज्ञानविषयत्वमस्तु, घट(सामान्यप्रकारकमानविषयः तदनुल्लिखितश्च योः विषयकत्वं स्यात् अत आह) ज्ञानत्वोभयसाधारणस्य घटज्ञानावच्छेदकत्वस्य एकत्वेन तावन्मात्रस्य अतिप्रसक्तत्वेऽपि नीलत्वसमानाधिकरणघटत्वस्येव (ज्ञानकारणसन्निकर्ष - सामानाधिकरण्यविशेषितस्य) घटज्ञानत्वादावभावेन (अतिप्रसङ्गादिति) चेन्न । तस्य लक्षणान्तरत्वेन यथोक्तविशेषणविशेष्यभावे वैयर्त्यानवकाशात् । न च सर्वस्यैव धर्मस्य क्वचिद्विषयतावत्वात् (विषयतावत्त्वात् इति पाठान्तरम्) धर्मो विषयता इत्येव सामान्यलक्षणमस्तु इति वाच्यम् । विशेषविषयलक्षणप्रस्तावे सामान्यलक्षणाभिधानस्य अर्थान्तरत्वात् । अत एव सम्बन्धो व्याप्तिरिति व्याप्तिलक्षणं परिहृत्य नियतसामानाधिकरण्यं तल्लक्षणमाचक्षते । तेन घटज्ञानकरणसन्निकर्षसमानाधिकरणो घटज्ञानावच्छेदकत्वसाक्षाद्व्याप्यधर्मो घटज्ञानविषयतेति पर्यवस्यति । न च घटज्ञानमित्यत्र षष्ठ्यर्थः सम्बन्धो विषयतेत्यात्माश्रय इति वाच्यम् । सम्बन्धत्वेनैव तस्य तत्र प्रवेशादित्याकर एव स्फुटत्वात् । नन्वेवमपि घटज्ञानविषयता कम्बुग्रीवादिमत्त्वं स्यात् । तस्यापि घटज्ञानकरणसन्निकर्षसमानाधिकरणघटज्ञानावच्छेदकत्वव्याप्यघटत्वान्यूनधर्मत्वादिति चेन्न, इष्टापादनात् । यद्वा साक्षात्पदसमभिव्याहारेण ज्ञानावच्छेदकधर्मो विषयतेत्यत्र तात्पर्यम्, न तत्रातिप्रसङ्ग इति दिक् ।
।। इति दृग्दृश्यसम्बन्धानुपपत्तिभङ्ग ।। २३ ।। 
।। अथ प्रतिर्कव्यवस्थाभङ्गः ।। 
पक्षत्रयेऽपि यथा नातिप्रसङ्गस्तथैवोपपादयति ।। अनावृवत्वपक्षे हीति ।। असङ्गत्वादिति ।। असम्बन्धस्वभावत्वादित्यर्थः । ननु वृत्तिं तदसङ्गमेवेति विषस्यैव तदुपरञ्जकत्वमस्तीत्यत आह— यथा गोत्वादिकमिति ।। तत्र क्वाचित्कानुभवबलेन तथाप्रतीतिनियमस्वीकारादिति भावः । 
ननु भवत्वेतावता वृत्त्युपरक्तमेव तत्प्रकाशकम्, तथाप्येकदैवतत्तद्विषयगतरूपमिव रसादीनपि कुतो न प्रकाशयतीत्याशङ्कां दृष्टान्तमुकेन परिहरति । यथावेति ।। तदाकारवृत्त्युपरक्तं तदेव प्रकाशयतीत्यनुभवबलेनैव स्वभावकल्पनादिति भावः । ननु तत्समर्थं चेत्पूर्वमपि विषयं प्रकाशयेत् । असमर्थं चेत् किमागत्य वृत्त्योपकृतमित्याशङ्कां दृष्टान्तमुखेन निराचष्टे— केवलाग्न्यदाह्यस्येति ।। तथा च नेयमक्लृप्त(क्लृप्ता-उक्ता?)मुक्तप्रकल्पनेति भावः । 
ननु यदि ब्रह्मचैतन्यं विषयानुभवः तदा अनुभवामीति स्ववृत्तितया न प्रतीयेतेत्यत आह— विषयानुभवस्येति ।। इन्द्रियसम्प्रयोगादिनाप्तं (न)(नञ् नास्तीति) वृत्तेरतिप्रसङ्गनियामकत्वं तदा स्यात्, यदीन्द्रियसम्प्रयोगकालेः विषयस्त्वन्मते स्यात्, स एव नास्तीति सिद्धान्तयति ।। स्वसन्निकृष्टेति ।। 
ननु प्रतीतत्वान्यतानुपपत्त्यै जगतः कल्पितत्वे सिद्धे(प्रतिभासमात्रशरीरत्वं)(कल्पितत्वविशेष) प्रातिभासिकत्वमेव प्रतिभासमात्रशरीरत्वव्याप्यं कल्प्यताम्, गौरवस्य प्रामाणिकत्वादित्यत आह- प्रतीतेस्त्विति । यथा चैतत्तथोपपादितमधस्तादिति भावः । स्वप्नवदिति ।। तताचैवमपि त्वत्कल्पना बाधितैवेति भावः । ननु वप्नवत्कल्पितं चेत् तदा किञ्चित् प्रातिभासिकं किञ्चिद्व्यावहारिकमिति व्यवस्था कथमुपपादनीयेत्यत आह— व्यावहारिकत्वस्यचेति ।। ननु  स्वप्नवत्कल्पना प्रकृते बाधितैव । तद्वैषम्यस्यानुभवसिद्धत्वादित्याशङ्क्य यद्यनुभवादरस्तर्हि अन्वय्यतिरेकसिद्धं वृत्तेरवप्रकाशकत्वं इत्याह— तत्तदाकारेति ।। नन्वभिव्यक्तापरोक्षचिदुपरागाभावे विषयापरोक्ष्यमेव न स्यादित्यत आह— विषयापरोक्ष्यन्त्विति ।। उक्तमिति ।। कदाचित्कतञ्चिदृग्द्विषयत्वरूपदृश्यत्वहेतुभङ्ग इति शेेषः । ननु परोक्षवृत्तिमात्रेण न विषयप्रकाशः, किन्तु तदुपरक्तचैतन्येनैवेत्याशङ्क्य निराकरोति ।। नचेति ।। ननु प्रकाशत्वे स्वप्रकाशत्वं स्यात् । न च तत्सम्भवति । जडान्तःकरणपरिणामत्वादित्यत आह— वृत्तेरेवेति ।। तत्प्रयुक्तमिति ।। अनुभवत्वप्रयुक्तमित्यर्थः । अन्यथेति ।। वृत्तेरपरोक्षानुभवत्वप्रयुक्तस्व-प्रकाशत्वानङ्गीकारे चिद्रूपानुभवस्याप्यनुभवत्वप्रयुक्तस्वप्रकाशत्वं न स्यादित्यर्थः । धात्वोरिति ।। जानाति प्रकाशत्योरित्यर्थः ।। अन्यथेति ।। तादृशस्वभावानङ्गीकार इत्यर्थः । अतीतं इति ।। वृत्तेः कर्मोपपदधातुप्रतिपाद्यत्वनियमाङ्गीकारवत् चिदभिव्यक्तेः अनङ्गीकाराच्चेत्यर्थः । स्वतःप्रमाणस्येति प्रकृताभिप्रायम् । इच्छादेर्दृष्टान्तता तु स्वतोविशेषणीभवनसमर्थत्वमाेिणेत्यवधेयम् । ननु द्वेषविरोधिवृत्तेरिच्छात्वे बाधकाभावः । प्रकृते तु तमेव भान्तमित्यादिश्रुत्या चैतन्यस्यैव सर्वप्रकाशत्वे बोधिते चिदुपरागार्थत्वं कल्प्यत इत्यत आह— तमेवेति ।। त्वन्तमे ब्रह्मण इति । अवेद्यत्वलक्षणस्वप्रकाशत्वाङ्गीकर्तुर्मत इत्यर्थः । भानमात्रत्वेनेत्य िमात्रपदात् तद्विषयत्वव्यवच्छेदः ।। आपरोक्ष्यापातादिति ।। 
यद्यपि परमाण्वादेः अयोग्यत्वात्, नेत्रस्थकज्जलस्य अतिसामीप्यलक्षणदोषसत्त्वाच्च नापरोक्ष्यमापादयितुं शक्यम्, अन्यथा सिद्धान्तेऽपष्यगेतः, तथापि सिद्धान्त्यभिमत-विषयविषयिभावस्थाने आध्यासिकसम्बन्धस्य त्वया स्वीकारेण वृत्त्या निवृत्तावरणापरोक्षचैतन्येन सम्बन्धे सति योग्यत्वस्य अनुपयोगात्, दोषेण प्रतिबन्धस्याभावाच्च  । न च सिद्धान्तेऽप्यगतिः । विषयस्य अयोग्यत्वे योग्यसन्निकर्षाभावेन ज्ञानस्यैव अनुत्पत्तेः, दोषस्य ज्ञानोत्पत्तिप्रतिबन्धकत्वाच्चेत्यत्रतात्पर्यम् । द्वयोरिति ।। तदाकारत्वतत्संश्लेषयोरित्यर्थः । तथापि विषयप्रकाशकमिति ।। यद्यपि अयमर्था दृग्दृश्यसम्बन्धानुपपत्तिभङ्गे ‘किं च घटप्रकाराकम्’ इत्यादिना आशङ्क्य निराकृतः, तथापि स एव प्रमाणमाशङ्कय निराक्रियत इत्यपौनरुक्त्यम् । निराकृतत्वादिति ।। पूर्वभङ्गेविषयत्वं किमित्यादिनेति शेषः । तत्त्वायोगादिति ।। अभेदे प्रयोज्यप्रयोजकभावानुपपत्तेरिति भावः । ननु तैजसान्तःकरणपरिणामविशेषरूपवृत्तेः मूषास्थद्रुतसुवर्णवत् तदाकारपरिणामादि योगित्वेऽपि न साकारवादापातः । वृत्तिरूपज्ञाने घटाकारस्य घटत्वादेः स्वीकारे एव तत्त्वापत्तषरित्यत आह— संस्थानहीनेति ।। 
ननु अवच्छेदकभेदेन आकारयोर्न विरोध इत्यत आह— चरमसाक्षात्कारास्येति ।। तस्मात्पक्षत्रयमपीति । पक्षत्रयस्यापि तदाकारवृत्त्यधीनत्वादिति भावः । तत्रेति ।। जीवचैतन्यस्य दृक्त्वपक्ष इत्यर्थः । कल्पितत्वादिति ।। सत एव अधिष्ठानत्वादिति भावः । जगदान्ध्यापातादिति ।। अनावृतचैतन्यस्यैव भासकत्वोपगमादिति भावः । आत्मानयापातेनेति ।। घटाद्यवच्छिन्नस्य घटाद्यधिष्ठानत्वे आत्माश्रयापातेनेत्यर्थः । किञ्च अवच्छिन्नचैतन्यस्यापि न वृत्त्या अभिव्यक्तिः, चरमवृत्तिवैयर्थ्यापत्तेरित्याह— विशिष्टज्ञान इति ।। ननु विशिष्टज्ञाने विशेष्यस्य भानेऽपि चरमवृत्तिविषयस्य प्रकारस्याभानात् न तद्वैयर्थ्यमित्यत आह— नहीति ।। कृतहान्यादिति । यद्यपि आगामिसंसारार्थं यथाकथञ्चिदन्तःकरणानुवृत्तिः तैरपि स्वीक्रियत एव । तथापि तथा विधा व्यक्तिः (वृत्तिः) (कताश्रयः) तस्या नाशेन कृहानिः स्यादेवेति भावः । अनुद्भूतरूपेति ।। अत्र अन्तःकरण इति प्रकृताभिप्रायम् । अनुद्भूतत्वमामिव (प्रतिबिम्बत्वेन उपाधित्वाभावव्याप्यत्वेन अत्राभिमतम् । अत एव तावन्मात्रं (तन्मात्रमिति पाठान्तरम्) शब्दप्रतिबिम्बनोपाधौ व्यभिचारीति विशिष्टाभावेन अव्यभिचारं समर्थयितुं विशिनष्टि— शब्दान्येति ।। अत्रानुद्भूतत्वमिन्द्रियायोग्यत्वम् , अचाक्षुषत्वमित्यवधेयम् ।। अचाक्षुष इति ।। न च अचाक्षुषनभसोऽभ्रादिसाहित्येन (जले) प्रतिबिम्बितत्वं दृष्टमिति वाच्यम् । प्रभामण्डलस्यैव तथा प्रतिबिम्बितत्वात् । आकाशवदिति ।। तथा च वृत्तिवैयर्थ्यमिति भावः । 
ननु प्रभायाः रूपप्रकाशकत्वं तहेशस्थतमोनिवर्तकत्वम्, किं वा तदज्ञानविरोधित्वम्, आहोस्वित्, तद्ग्राहकसहकारित्वम् इति त्रेधा विकल्प्य आद्यं निराकरोति । प्रभाया इति ।। द्वितीयं निराह— प्रभायामज्ञानविरोधित्वस्येति ।। तृतीयमाशङ्क्य निराकरोति ।। प्राभायां रूपग्राहीति ।। ग्राहकान्तरासहकारित्वेनेति ।। ग्राहकान्तरस्यैव अभावादिति भावः । चित्सम्बन्धस्यैवचेति ।। अस्मिन् पक्षे अयोग्यस्य अकिञ्चिकरत्वादिति भावः । ननु असङ्गो ह्ययं पुरुष इति श्रवणात् चितः सर्वगतत्वमेव नास्तीति नातिप्रसङ्ग इत्यत आह— असङ्गो ह्ययमिति ।। अन्यस्य चेति ।। कल्पितस्य च अधिष्ठानायोग्यत्वस्य चोक्तत्वादिति भावः । एकयैव वृत्त्या अज्ञाने नाशिते सर्वस्य सर्वप्रकाशापत्तिरिति दूषणे सत्येव दूषणान्तरमाह— शुक्तिमानेनेति ।। ज्ञानस्येति ।। ज्ञानाज्ञानयोर्विरोधावश्यकत्वे काणरोच्छेदक्रमेणैव इतरोच्छेदोपपत्तौ साक्षाद्विरोधकल्पने मानाभावादिति भावः । अप्रकाशापाताच्चेति ।। तथा च तन्निर्वाहाय अज्ञाननिवृत्त्यवश्यम्भावे सद्यो मोक्षप्रसङ्गो दुर्निवार इति भावः । अनादीति हेतुगर्भविशेषणम् । तथा च यदनादि तन्निरवयवमव । सावयवत्वे जन्यत्वनियमेन अनादित्वाभाव-प्रसङ्गादिति भाव।ः ननु अविद्योपादेया वृत्तिः कथं तभिभाविका स्यादित्यत आह— वृत्त्या चेति ।। ननु शुक्तिवृत्तिः किं शुद्धात्मविषयतया अज्ञानाभिभाविका, किं वा शुक्त्यवच्छिचिद्विषयतया इति विकल्प्य आद्यं निराह (निराकरोतीति पाठान्तरम्) ।। चक्षुरादिजन्येति ।। 
ननु यता दाह्याप्र्रत्यासन्नो दाहकमात्रनिष्ठो मण्यादिः दाहकशक्तिमभिभवति एवमावरणीयाविषयिण्येव वृत्तिरावरकनिष्ठशक्त्यभिभाविकास्त्विति चेत्, एवं हि मणेरिव वृत्तेरपि सकलशक्त्यभिभवप्रसङ्गेन सकलावच्छिन्नचैतन्यप्रकाशापत्तिः । नहि मणौ सति कस्यापि दाहो भवति । नच मन्त्रेण प्रतिनियतदाहकशक्तिप्रतिबन्धवदेव तत् स्यादिति वाच्यम् । त िप्रतिनियतोद्देश्यत्वस्यैव नियामकत्वात् । प्रकृते च तादृशस्य नियामकस्य प्रमाणाभावेन अस्वीकार्यत्वादिति । समानविषयाया एव अभिभावकत्वादिति भावः । द्वितीयं निराह— शुक्तिवृत्तेरिति ।। शुक्त्याकारवृत्तेरित्यर्थः । तत्प्रतिबन्धकत्वे चेति ।। आवरणशक्तिप्रतिबन्धकत्वे चेत्यर्थः । किञ्च आवरणमपि किं जडविषयम्, किं वा जडविशिष्टात्म विषयमिति विकल्प्य नाद्य इत्याह— अविद्याकल्पितमिति ।। द्वितीयमनूद्य निराकरोति । जडविशिष्टात्मानमिति ।। तस्य उपादानाभिभावकत्वे (स्वोपादानाभिभावकत्वे इति पाठान्तरम्) यः परेण दृष्टान्त उक्तः सोऽपि असम्प्रतिपन्न इत्याह— प्रच्युतेति ।। शिष्टमिति ।। वृत्तेर्निवर्तकत्वे बाधकमित्यर्थः । अज्ञानस्यापि१(१.अज्ञानभिन्नस्यापि) परम्परया (अज्ञाननिवर्त्यत्वस्वीकारादाह—१(१.ज्ञाननिवर्त्यत्वस्वीकायत्.....) साक्षादिति ।। तेषामिवेति ।। यथा अज्ञानभिन्नावस्थाविशेषाणामेव साक्षज्ज्ञानेन निवत्तिः, एवं शुक्तिरूप्यस्यापि साक्षाज्ज्ञानेनैव निवृत्तिरस्तु । एवं च तन्नवृत्त्युपपादनाय मध्ये अवस्त्थाविशेषः तन्निवृत्त्यादिकं न कल्प्यमिति भावः । एवं तर्हि तथैवास्तु इत्यत आह— शुक्त्यज्ञानमिति ।। तथा च  अनुभवानुरोधेन एकाज्ञानपक्ष एव त्याज्य इति भावः । द्वितीयेऽपीति ।। यावन्ति ज्ञानानि तावन्त्यज्ञानानीति द्वितीयपक्षषऽपीत्यर्थः । कदापीति ।। वृत्ति(तदापीति) कालेऽपीत्यर्थः । योज्य इति ।। किं एकया वृत्त्या सर्वावस्ताविशेषाणां निवृत्तिः, उत एकस्याः । आद्ये पुनः कदापि अप्रकाशो न स्यादिति । अन्त्ये वृत्तिकालेऽपि प्रकाशो न स्यात् । अवस्थाविशेष-रूपावरणान्तरसत्त्वादिति योज्य इत्यर्थः । एकानेकाज्ञानोभयसाधारणदोषमाह— कथं चेति ।। निर्विषयस्येति ।। ज्ञानवत् सविषयत्वस्वभावत्वादिति भावः । अवच्छिन्नावरणामिति ।। प्रागावृतमेव पश्चादवच्छिन्नं जातमित्यर्थः । एकामानमभिप्रेत्य दोषमाह— शुक्तिज्ञानेनेति ।। शुक्तिज्ञानेनैव मोक्षापातेनेत्यर्थः । अङ्गीकारायोगादिति ।। अङ्गीकारायोगस्योतक्तत्वादित्यर्थः । अयं विकल्पः सम इति ।। ज्ञानेन किं सर्वे प्रागभावा निवर्तन्ते, उत एक एव प्रागभावो  निवर्तते । नाद्यः । सकलज्ञानोत्पत्त्यापत्तेः । न द्वितीयः इतरज्ञानप्रागभावे सति ज्ञानकालेऽपि कार्याभावापातादित्येवंरूपं इत्यर्थः । अत्र एक एव प्रागभावो ज्ञानेन निवर्तते । न चोक्तदोषः । अज्ञानवत् प्रागभावस्य अनावरणत्वादित्यत आह— तन्नेति ।। हेत्वभावरूपा इति ।। व्यवहारहेत्वभावरूपा इत्यर्थः । नापि ज्ञानं तन्निवर्तकत्वेनेति ।। तथा च प्रागभावान्तरसत्त्वे कार्याभावः आपादयितुं शक्यः । तन्निवर्तकत्वेनैव व्यवहारादि..... हेतुत्वे एव त्तप्रसङ्ग इति भावः । स्वरूपेणैवेति ।। ज्ञानत्वादिनैवेत्यर्थः । ननु आलोकाभावस्य तमस्त्ववादिनां मते आलोककाले घटादिप्रत्यक्षं न स्यात् । भाव्यालोकप्रागभावस्य तमोरूपस्यावरकस्य तमोरूपस्यावरकस्य सत्त्वादित्याशङ्क्याह— न च आलोकाभाव इति ।। किञ्च तुष्यतु दुर्जन  इति न्यायेन भवतु तमः प्रतिबन्धकम्, तथापि एकस्मिन्नालोके सति तमो नास्त्येव । नहि  एकैकाभावः तमः । आलोककालेऽपि तमोव्यवहारापत्तेः । अपि तु समयविशेषसंसर्गिविशेषावच्छिन्नालोकत्वावच्छिन्नसामानभावः । स च यत्किञ्चिद्विशेषविरोधित्वात् तदा नास्त्येवेत्याह— नाप्येकैकालोकाभावस्तम इति ।। न च सामान्याभावस्य प्रागभावविरोधित्वात् कथं प्रागभाववति सत्त्वम्, प्रागभावे आरोप्यसम्बन्धान्यसम्बन्धेन अविरोधात् । यद्वा आलोकत्वाश्रययावदभाव एव आलोकत्वावच्छिन्नाभावत्वेन विवक्षितः । सोऽपि  यत्किञ्चिद्विशेषविरोध्येव । अत एवाकर एव शङ्कां करिष्यति । न चेहापि अज्ञानसमुदाय एवेत्यादिना ।। अन्यथा समुच्चेयान्तराभावेनापिरयुक्तः स्यादिति भावः । भावीति । अमाननिष्ठावरकत्वस्य प्रत्येकं पर्यवसितत्वादिति भावः । ननु वृत्तिरेकमज्ञानं नाशयति । इतरारि अपसारयति । यद्वा सर्वाण्यपि अपसारयत्येवेति मते न कोऽपि दोष इत्यत आह— अयुक्तं चेति ।। मूर्तत्वत्य क्रियाजनकत्वावच्छेदकत्वादिति भावः । परमप्रकृतमुपसंहरति ।। तस्मादिति ।।     
।। इति प्रतिकर्मव्यवस्थाभङ्गः ।। २४ ।।
।। अथ मिथ्यात्वहेतूनां प्रतिकूलतर्कविवरणम् ।। 
एते दृश्यत्वादिहेतवः । साधिष्ठानादिकं स्यादित्यत्र परस्येष्टापत्तिमाशङ्क्याधिष्ठानादा-वापाद्यतवच्छेदकोपदर्शनेन तां वारयति । भ्रान्तेरिति ।। भ्रान्तेरयोगादित्यन्वयः । सत्यमिति ।। एतच्चाधिष्ठानादिषु सर्वत्र सम्बध्यते ।। प्रधानमिति ।। अधिष्ठाननिष्ठसादृश्यप्रतियोगित्यर्थः ।। निर्विशेष इति ।। धर्मामात्रशून्य इत्यर्थः ।। सामान्यज्ञानमिति ।। सामान्यधर्मप्रकाणकधर्मिज्ञानमित्यर्थः ।। सद्विशेषति ।। आरोप्यधर्मिणि विद्यमानव्यावर्तकेत्यर्थ। । गौरवादिति ।। सामन्यधर्मप्रकारकत्वधर्मिविद्यमानत्वयोःप्रवेशादिति भावः । संस्कारादीत्यादिपदेन दोषसम्प्रयोगर्यार्ग्रहणम् । असद्विशेषेति ।। तथा च बाधकालाविद्यमानविशेषादर्शनस्यैव भ्रमहेतुत्वं वाच्यम् । अन्यथा बाधकालेऽपि भ्रमः स्यादिति भावः । ननु सद्विशेषाज्ञानस्य भ्रमहेतुत्वे सद्विशेषज्ञानं भ्रमनिवर्तकं स्यादिति वल्मीके स्थाणुत्वभ्रमनिवर्तकः पुंस्त्वभ्रमो न स्यात्, (सद्विशेषज्ञानत्वादित्यत) आह— वल्मीक इति ।। वल्मीके पुंस्त्वभ्रमस्य तत्र स्थाणुत्वभ्रमनिवर्तकत्वेऽपि यावद्भ्रमनिवृत्तेरधिष्ठानविशेषप्रमां विनाऽयोगेन विनाऽयोगेन ब्रह्मणो निर्विशेषत्वे तज्ज्ञानस्य यावद्भ्रमनिवर्तकत्वमेव न स्यादित्यर्थः । तत्रेति ।। अधिष्ठानत्व इत्यर्थः । विश्वभ्रमोपादानेति ।। विश्वभ्रमस्येति वक्तव्ये उपादानग्रहणं तु उपादानविरोधादेव उपादेयविरोध इति सूचयितुमिति द्रष्टव्यम् । निरसिष्यमाणत्वादिति ।। वृत्तिश्चैतन्यस्य विषयोपरागार्थेति मते तस्य ज्ञाननिवर्तकत्वादित्यादिनेति शेषः । किञ्च भ्रमविरोदियत्किञ्चिज्ज्ञानाभावो ने हेतुत्वेन वाच्यः, अतिप्रसङ्गात् । सामान्याभावस्तु व्यावर्तकधर्ममानस्यापि भ्रमविरोधितया नास्तीत्याह— किञ्चेति ।। 
ननु आत्मत्वं दृक्त्वावछिन्नचैतन्याभिन्नम् अध्यासस्तु चिन्मात्रे, तत्र च व्यावर्तकधर्मज्ञानमस्त्येवेत्यस्वरसादाह— अपिचेति ।। किञ्चेति ।। अन्यत्र इदमर्तस्य आरोप्यानुविद्धतया प्रतीतिदर्शनादिति भावः । वृत्तिवैयर्थ्यादिति ।। न च प्रतिबन्धकापगमार्थं सेतिवाच्यम् । वृत्ति हेतोरेव तदुपपत्तेः । न चैवं सकलमतेऽपि मानापलापः जानामीत्यनुव्यवसायानुरोधेन ज्ञानस्य अवश्यं स्वीकारात् । ज्ञानहेतुना च तस्योपपादयितुमश्यत्वादिति भावः । घटः स्फुरतीति ।। यद्यपि घटानुभवः स्वप्रकाशतया स्फुरणानुभवरूप एव । अत एव घटमहं जानामीत्याकारा एत्त सर्वा वित्तय एवोत्पद्यन्त इति प्राभाकरणामप्यभ्युपगमः । तथापि अधिष्ठानानुवेधस्य नायमाकारः । इदं रजतमिति हि तदनुभवादिति भावः । तद्भ्रमेणापीति ।। विशिष्टज्ञानत्वस्यैव लाघवेन संस्कार-जनकतावच्छेदकत्वादिति भावः । अवयोरिति ।। अनिर्वचनीयासत्ख्यातिवादिनोरित्यर्थः । नन्वबाधादेव अधिष्ठानस्य सत्त्वसिद्धिरित्यत आह— अधिष्ठानवदिति ।। 
ननु नेह नानेत्यादिश्रुत्या प्रपञ्चस्य निषिद्धत्वेन अबाधितत्वमसिद्धमित्यत आह— एतत्प्रपञ्चेति ।। तथाचोदाहृतश्रुतिः नैतत्प्रपञ्चविषया । तथात्वे तदुत्पत्त्यादिश्रुतेरप्रामाण्यं स्यादिति भावः । एवं तर्हि निषेधो निर्विषयः स्यादित्य आह— त्वन्मत इति ।। ननु निषेधप्रतियोगित्वं(१. अपूणमिदं) प्रकृते तु उत्तरप्रपञ्चस्य (तथाचेतरप्रपञ्चस्येतिपाठान्तरम्) पूर्वप्रपञ्चः प्रधानमिति र्स्वस्यैव निषेधप्रतियोगित्वम् । न त्वारोप्यभिन्नत्वमपि निषेधप्रतियाेिगत्वे तन्त्रम् । अतः कुतः प्रपञ्चान्तरविषयत्वम् । अस्तु वा प्रातिभासिकस्यैव बाधवन्निषेधोऽपीत्यत आह— कल्पाद्येति ।। अनन्यगतिकत्वादिति । प्रकृते तु अकल्पितत्वेनाप्युपपत्तेः नानन्यगतिकत्वमिति भावः । अयमिति ।। तिक्त्वारोप इत्यर्थः । प्रपञ्चभ्रमश्च स्मर्यमाणारोप इति भावः । गुणादिकृतेति ।।
सामान्यान्येव भूयांसि गुणावयवकर्मणाम् । भिन्नप्रदानसामान्यवर्तिसादृश्यमुच्यते । इति लक्षणाक्रान्तसादृश्याभावेऽपीत्यर्थः । सादृश्यान्तरमिति ।। पदार्थान्तरमित्यर्थः । कल्पितस्येति ।। अकल्पितस्य च सादृश्यस्यानभ्युपगमादिति भावः । अन्योन्याश्रयादिति ।। न चानादित्वाददो इति वाच्यम् । अनादित्वे ब्रह्मवत् अद्यस्त्वमेव न स्यादिति भावः । दोषादिकमिति ।। अत्रादिपदात् अज्ञानबादकज्ञानयोः परिग्रहः । स्वतस्त्वाद्यापातादित्यादि पदात् तन्निश्चयदशायामपि भ्रमः स्यात् पूर्वज्ञानस्य भ्रमत्वमेव न सिध्येदिति दूषणयोः परिग्रहः । भ्रमस्येति ।। भ्रममात्रस्येत्यर्थः । अन्योन्याश्रयादिति ।। विश्वस्य कल्पितत्वे सिद्धेतदन्तःपातिनां रूप्याद्यध्या-सहेतुदोषादीनां व्यावहारिकत्वसिद्धिः । तत्सिद्धौ च तद्दृष्टान्तेन जगदध्यासहेत्वज्ञानादीनां व्यावहारिकतेत्यनुपपत्त्यभावेन विश्वस्य कल्पितत्वसिद्धिरित्यन्योन्याश्रय इत्यर्थः । 
नन्वेवं ज्ञानस्य प्रमात्वे सिद्धे तद्विषयस्य सत्त्वसिद्धिः । तत्सिद्धौ च ज्ञान्य प्रमात्वसिद्धि-रित्यन्योन्याश्रयात् जगातस्त्वदभिमतपरमार्थसत्त्वमपि न सिध्येदित्यत आह— परमार्थसत्त्वस्येति ।। कारणं समसत्त्वं तन्त्रमिति द्वितीयं प्रयोजकं दूषयति ।। इह साक्षिरूपेति ।। दोषादेरिति ।। अत्र दोषपदमागन्तुकदोषपरम् । आदिपदादज्ञानपरिग्रहः । अनवस्थादीत्यादिपदेनान्योन्याश्रयादिपरिग्रहः ।। तदनपेक्षेति ।। दोषानपेक्षेत्यर्थः । तत एवेति ।। अनादित्वादेवेत्यर्थः । पतीतिमात्रशरीरेति ।। सव्येतरविषणवत् स्वस्वप्रतीत्योः समसमयत्वेन स्वं प्रति स्वप्रतीतिं प्रति वा हेतुत्वनिर्वाहार्थमपेक्षितस्य स्वस्मिन् स्वपूर्ववर्तित्वस्य स्वप्रतीतिं प्रति वा पूर्ववर्तित्वस्यायोगादित्यर्थः । ननु चरमवृत्तेर्बाध आत्मरूप एवेति नानवस्थेत्यरूुचेराह— रूप्याद्यध्यास इति ।। अधिष्ठानस्य शुक्त्यादेः तदेव बाद्यमेव । ननु सर्वत्राधिष्ठानस्य स्वज्ञानबाध्यमेव(१.स्वज्ञानाबद्यमेव) सत्वं तन्त्रम् । दोषादीनान्तु व्यावहारिकसत्त्वदर्शनात् । एवञ्च रूप्याधिष्ठानशुक्त्यादेः बाध्यत्वेऽपि जगदध्यासाधिष्ठानत्वेन ब्रह्मचैतन्यस्य निरधिष्ठानत्वेन स्वज्ञानाबाध्यत्वं सत्त्वं पारमार्थिकत्वरूपमेव पर्यवस्यतीत्याशङ्क्य निराकरोति ।। नचेति ।। तथा च सर्वत्रधिष्ठानज्ञानाबाध्यमेव सत्त्वं तन्त्रमिति भावः । अन्योन्याश्रयादिति ।। दृश्यत्वादिहेतुभिर्मिथ्यात्वे सिद्धे वैरूप्यकल्पनेन प्रतिकूलतर्कपराहत्यभावसिद्धिः । तत्सिद्धौ च तैरेव हेतुभिः मिथ्यात्वसिद्धिरिति अन्योन्यानयादित्यर्थः । कतिपयाध्यास इति ।। अध्यासविशेषइत्यर्थः । तेमवविशेषं दर्शयति ।। प्रातिभासिकेत्यादिना । अधिष्ठानेतरसर्वाध्यास इति उक्तमेव दर्शयति  ।। व्यावहारिकेत्यादिना ।। लाघवेनेति ।। प्रातिभासिकाध्यासत्वाद्यपेक्षया अध्यासत्वस्य लघुशरीरत्वेनेत्यर्थः । प्रथमोस्थितत्वेन चेति ।। बाधावतारानन्तरं प्रातिभासिकत्वाद्युपस्थितिं विनाप्यध्यासत्वस्य उपस्थितिसम्भवादिति भावः । तस्येति ।। दोषदिसत्त्वस्येत्यर्थः । अन्यथेति ।। बाधकं विना लाघवप्रथमोपस्थित्योरनादर इत्यर्थः । अनुमानमात्रेति ।। कार्यकारणभावमूलकानुमानमात्रेत्यर्थः । असत्त्वेऽपीति ।। मिथ्यात्वेऽपीत्यर्थः । अभ्युपगमवादोऽयम् । दृश्यत्वादिहेतूनामुक्तदूषणग्रस्तत्वेन मिथ्यात्वासिद्धेरिति ।। अत्यन्ताभावस्येति ।। अत्यन्ताभावप्रतियोगिनश्च निस्स्वरूपत्वेन तस्य निवृव्ययोगेन अत्यन्ताभावस्यैव साध्यत्वं वक्तव्यमिति भावः । तस्येति ।। पारमार्थिकत्वाकारेण अत्यन्ताभावस्येत्यर्थः । गौरनाद्यन्तवती आद्यन्तवती न भवतीति तच्छ्रुत्यर्थः । नत्वनादिरन्तवती चेति । एषोऽश्वत्थः सनातन इति श्रुत्या स तत्र पर्येतीति मुक्तौ (विक्षेप)प्रतिपादकश्रुत्या च विरोधापत्तेः । न चैवं विश्वमायानिवृत्तिरिति श्रुतिविरोधः । उदाहृतानेकश्रुत्यनुसारेण तस्याः मायाकार्युःखादिनिवृत्तिपरत्वात् । प्रपञ्चितश्चायमर्थः । तत्त्वमाणिक्यपेटिकायाम् । न च त्वन्मते बन्धनिवृत्यर्थं यत्नो न स्यादिति वाच्यम् । अस्याभिः प्रकृतिसम्बन्धविशेषस्यैव बन्धत्वोपगमेन प्रकृतेर्नित्यत्वेऽपि तत्सम्बन्धनिवृत्तौ विरोधाभावादिति ।। मिथ्यात्वादिति ।। तथा च पूर्वोक्त एव दोष इति भावः । अन्यथा मोक्षेऽपीति ।। त्वया सत्यस्य निवृत्तेरनभ्युपगमादिति भावः । बन्धो यदि ब्रह्मणि अध्यस्त स्यात् तर्हि तन्निदिध्यासनसाध्यतत्साक्षात्कारनिवर्त्यो न स्यात्, देवतानिदिध्यासनसाध्यतत्साक्षात्कारनिवर्त्यदुरितविशेषवत्,......बन्धो यदि तथा स्यात्तर्हि श्रवणादिनियमादृष्टसापेक्षब्रह्मसाक्षातकारनिवर्त्यो न स्यात् । दूरगमनादिनियमादृष्ट-सापेक्षसेतुदर्शननिवर्त्यदुरितविशेषवदिति प्रतिकूलतर्कान्तरे आह— किञ्चेति ।। ननु न बन्धस्य नयमादृष्टसापेक्षब्रह्मज्ञाननिवर्त्यता येन ब्रह्मण्यध्यस्तत्वं न स्यात् । किन्तु ब्रह्मापरोक्षज्ञानमात्रनिवर्त्यत्वं नियमादृष्टन्तु तत्रैवोपयुज्यत इत्याशङ्क्य निराकरोति ।। न चेति ।। अन्यथेति ।। श्रवणनियमादृष्टस्य साक्षात्कारान्यफलानभ्युपगमे श्रवणे नियमविधिर्न स्यात् । तत्रैव हि नियमविधिः यत्र साधनान्तरप्राप्तिकृता विधित्सितसाधनस्य पाक्षिकी प्राप्तिर्निवारयितुं शक्यते । प्रकृते च नियमादृष्टसाध्ये साक्षात्कारे श्रवणानिरपेक्षसाधनान्तरप्रसक्तिरेव नास्तीति न त िनियमविधिः सम्भवतीति भावः । परोक्षज्ञानमेवेति ।। तथा च श्रवणफलान्यापरोक्षज्ञानस्यैव नियमादृष्टसाध्यत्वोपगमात् श्रवणसाध्ये च परोक्षज्ञाने साधनान्तरप्राप्तिसम्भवात् न श्रवणे नियमविध्युपपत्तिरिति भावः । परोक्षज्ञानप्रवाहरूपेति । 
यद्यपि निदिध्यासनं ज्ञानान्यमानसक्रियारूपमिति पराभ्युपगमः । तथापि ज्ञानातिरिक्तमानसक्रियारूपत्वे मानाभावः । न च विधेयत्वानुपपत्तिरेव मानम् । पत्न्यवेक्षणादिवत् ज्ञानविशेषस्य विधेयत्वसम्भवात् । यथा चैतत् तथा तृतीयपरिच्छेदे ज्ञानविधिसमर्थने स्पष्टीभविष्यति । दृशिनोद्देशादिति । यद्यपि दृशेः पश्यार्थैश्चानालोचने इत्यादिज्ञापकात् नानार्थतया परोक्षज्ञानार्थकत्वमपि सम्भवति । तथापि बाधकं विना प्रचुरप्रयोगसिद्ध एवार्थाे ग्राह्य इति दृशेः साक्षात्कारार्थकत्वमेव युक्तिमिति भावः । श्रुत्यन्तराच्चेति ।। तथा च अत्र दृशेः साक्षात्कारपरत्वं दुर्वारमिति भावः । त्वन्मत इति । अज्ञाते ज्ञाने कामनायोगात् ज्ञात एव परोक्षज्ञाने कामना वाच्या । तज्ज्ञानं च स्वविषयीभूतज्ञानविषयतावच्छेदकभूतस्यार्थस्य ज्ञाने सत्येव भवति, नान्यथेति प्रागर्थज्ञानस्यावश्यकत्वेन तस्मिंश्चा सति सिद्धे इच्छाविरहात् तत्कामनैव नोपपद्यत इति अध्ययनविधेरर्थज्ञानफलत्वं निराकुर्वतस्तव मत इत्यर्थः । अभ्युपेत्याह— आपरोक्ष्यस्यैवेति ।। तत्साध्येति ।। नियमादृष्टसाध्येत्यर्थः । 
एतच्च ‘कार्तिक्यां कृत्तिकायोगे यः कुर्यात्स्वामिदर्शनम् । 
व्रती भूत्वा भवेत्तेन तत्पापस्य प्रणाशनम् ।। 
इत्यादिवाक्यादवगन्तव्यम् । दुरितवदित्यस्यानन्तरं बन्धस्येति शेषः । किञ्चेति ।। घटादि-प्रपञ्चस्य कल्पितत्वे(न)शुक्तिरूप्यादिवत् प्रातिभासिकत्वावश्यम्भावेन अज्ञायमानावस्थाया एवाभावेन तद्धी हेतुसन्निकर्षादेरनपेक्षितत्वापत्त्या तत्वदभ्युपगतप्रतिकर्मव्यवस्थैव न स्यादित्यर्थः । 
यद्यप्यसत्ख्यातिपक्षे यथा इन्द्रियासन्निकृष्टत्वाविशेषेऽपि दोषमहिम्ना शुक्तिरूप्य-कूर्मरोमादिधीव्यवस्था तथैव दोषभ्रमसंस्काराधिष्ठानेनेन्द्रियसम्प्रयोगरूपसामग्रीमहिम्नैव प्रपञ्चस्य कल्पितत्वेऽपि स्वधीहेत्विन्द्रियसन्निकृष्टत्वं विनैव विलक्षणप्रतिनियतविषयधीरूपकार्यस्य व्यस्थोपपत्स्यते । तथाप्युक्तसामग््रया अपि कल्पितत्वेन प्रातिभासिकत्वावश्यम्भावात् । तत्कालेकार्यत्वाभिमतस्यावेन दृष्टिसृष्टिपक्षान्तर्भावापत्त्या सर्वैव त्वदुक्तव्यवस्थैवानुपपन्ना स्यादित्यत्र तात्पर्यम्। त्वन्मतेऽपीति ।। अत्रापिशब्देन वक्ष्यमाणस्थिरीकरणाय जन्मादीनामुभयसम्प्रति पन्नत्वं सूचयति ।। पृथिव्यप्सु प्रलीयत इति श्रुतौ चेति ।। यद्यपि ‘विपर्यण क्रमोऽत उपपद्यते चेति’ सूत्रे शङ्करभाष्ये । 
‘जगत्प्रतिष्ठा देवर्षे पृथिव्यप्सु प्रलीयते । 
ज्योतिष्यापः प्रलीयन्ते ज्योतिर्वायौ प्रलीयते’ 
इति स्मृतिरेवोदाहृता । तथापि तत्स्मृतिसमानार्थिकेयं श्रुतिरिति नैतदुदाहरणेऽपि दोष इति भावः । अयुक्तं स्यादिति ।। असदर्थविषयत्वेन अप्रमाणं स्यादित्यर्थः । असत्त्वमेवोपपादयति ।। नहीत्यादिना ।। युक्तो वेति(वि) कल्पितस्य स्वरूपेण त्रैकालिकनिषेधप्रतियोगिनोनृशृृङ्गादिवन्निस्स्वरूपत्वादिति भावः । नन्वीक्षापूर्वकसृष्टत्वाद्यभावेऽध्यस्तत्वमात्रं न तन्त्र किन्तु प्रातिभसिकत्वम् । एवञ्च रूप्यादौ च तदभावेऽपि वियदादिप्रपञ्चे तदङ्गीकारे नानुपपत्तिरित्याशङ्क्याह— रूप्यादौ चेति ।। न तु तद्विशेष इति । गौरवादिति भावः । गौरवस्यादोषत्वे बाधकमाह— ज्ञाननिवर्त्यत्वेऽपीति ।। तस्यैव प्रातिभासिकत्वस्यैव अनुमानमात्रेति ।। कार्यकारणभावमूलानुमान मात्रेत्यर्थः । उक्तत्वादिति ।। संसर्गधीवह्नी अपि संवादिप्रवृत्त्यपर्वतीयधूमौ प्रति हेतू स्यातामित्युक्तत्वादित्यर्थः । भ्रामयितुरीश्वरस्यापीति ।। तथा च जीवस्येश्वरो भ्रामक इति भ्रममात्रेण तत्र प्रयोजनादिप्रसक्तेरसम्भव इति भावः । इतरपर्युदासेनेश्वरस्य जीवकल्पितत्वमेवोपपादयति । नहीति ।। आत्मानयादसङ्गोदासीनस्वभावत्वाच्चेति भावः । न च कल्पकं विनेति ।। भ्रमवत्पुरुषं विनाभ्रान्तरेरयोगात् । अन्यथा भोक्तृरहितापि भुजिक्रिया स्यादिति भावः । न च जीवानामिति ।। श्रुतिप्रवृत्तेः । पूर्वमिति शेष। । यः श्रुतेरालम्बनमिति । यः श्रुतेर्विषय इत्यर्थः । तथा च निर्विषयत्वेनाप्रामाण्यं दुर्निरसमिति भावः । बौद्धागमस्यापीति ।। तस्यापि तद्वाक्यजन्यभ्रान्तिसिद्धार्थविषयत्वेन प्रामाण्यापत्तेरिति भावः । 
किञ्च भ्रान्तिसिद्धार्थपरतया श्रुतेर्या त्वया सालम्बनता उच्यते तत्र किं सा भ्रान्तिर्जीवानाम् किं वा परमेश्वरस्येति विकल्प्य आद्ये दोषमाह— त्वन्मत इति ।। तथा च सामग्रीबाधात् न पृथिव्यादेः जीवभ्रान्तिसिद्धत्वम् इति भावः । द्वितीयं निराह— ईश्वरस्य चेति ।। परमप्रकृतमुपसंहारति । तस्मादिति ।। 
।। इति मिथ्यात्वहेतूनां प्रतिकूलतर्कविवरणम् ।। 
।। अथ सामान्येन मिथ्यात्वश्रुतिनिरासः ।।  
ननु मास्तु मिथ्यात्वे अनुमानं मानम् । एकमेवाद्वितीयमित्यादिश्रुतिस्तु स्यादित्या शङ्क्याह—  नापि श्रुतिरिति ।। मिथ्यात्वे मानमिति शेषः । (ननु) विश्वमिथ्यात्वे श्रुतिर्मानमिति वदन् प्रष्टव्यः । किं स्वस्वरूपस्वप्रामाण्यादेः मिथ्यात्वं न बोधयति वा बोधयति वेति (विकल्प्य) तत्राद्यमनूद्य दूषयति ।। श्रुत्या स्वस्वरूपेति ।। सन्निपातलक्षण इति ।। यो विधिर्यत्सन्निपातलक्षणो भवति । यादृशवस्तुस्वरूपप्रत्यासत्तिनिमित्तको भवतीति यावत् । स विधिस्तद्विघाताय न भवति । यत्स्वरूपोपजीवनेन यस्य वस्तुनः स्वरूपलाभो भवति तद्वस्तुस्वरूपविघाताय तद्वस्तु कारणं न भवति इति न्यायार्थः । यद्यपि घटादिसत्त्वग्राहि प्रत्यक्षं न श्रुतेरुपजीव्यम् । तथापि तदुपजीव्यजातीयत्वात् श्रुतिर्न तद्विषयमिथ्यात्वसाधनस्येष्ट इति भावः । द्वितीयं निराह— बोधन इति ।। उक्तत्वादिति ।। प्रत्यक्षस्योपजीव्यत्वेन प्राबल्यसमर्थनावसर इति शेषः । 
ननु शब्दबोध्यस्य शब्दवत्प्रामाण्ययोग्यतादिना समसत्ताकत्वनियमोऽसिद्धः । सदर्थके स्वाप्नदेवतावाक्ये व्यभिचारादित्याशङ्क्याह— सदर्थ इति ।। ननु तथापि शब्दार्थस्य न शब्दस्वरपसमत्ताकत्वं, स्वाप्नवाक्य एव व्यभिचारादित्याशङ्क्य व्यभिचारः किमस्तन्मते उत त्वन्मत एवेति विकल्प्य नाद्य इत्याह— शब्द्वरूपमपीति ।। द्वितीयं निरह — तव त्विति ।। ननु यादृच्छिकसंवादित्वेऽपि व्यभिचारस्तदवस्थ एवेत्यत आह— उपश्रुतिवदिति ।। तादृशशब्दस्वरूपं च (शब्दज्ञानस्वरूपं च इति पाठान्तरम्) सत्यमेवेति न व्यभिचार इति भावः । ननु शब्दबोध्य्य शब्द्वरूपतत्प्रामाण्यादिना समसत्ताकत्वनियमो नास्त्येव अन्यथा तात्विकसर्वमिथ्यात्वश्रुतेरप्रामाण्यं स्यात् इत्यशङ्क्य निराकरोति । न चेति ।। उपजीव्याग्निविद्यावद्विषयकत्वेनैवेति ।। एतच्च अपशूद्राधिकरणे निर्णीतम् । तच्च अस्माभिः असतः साधकत्वबाधकग्रन्थव्याक्यानावसर एव निरूपितमिति तत्रैवानुसन्धेयम् । अन्योन्यानयादिति । श्रुतेः तात्विकसर्वमिथ्यात्वपरत्वे सिद्धे तुल्यसत्ताकत्वनियमभङ्गः । भग्ने च तस्मिन् बाधकाभावेन श्रुतेः तात्विकसर्वमिथ्यात्वरत्वमित्यन्योन्याश्रयादित्यर्थः । तथा च सर्वमिथ्यात्वे श्रुतेस्तात्पर्याभावादेव नाप्रामाण्यप्रक्तिः । तात्पर्यविषयार्थाभाव एव तथात्वादिति भावः । तुल्यत्वादिति ।। तुल्यसत्ताकत्वनिमादित्यर्थः । नचेदिति ।। योग्यतावती नचेदित्यर्थः । वृषलोद्वाहमन्त्रवदिति । मन्त्रानुकरणभूतपदसन्दर्भवदित्यर्थः । (श्रुतिर्हि) एकमेवाद्वितीयमित्यादिश्रुतिः । स्वव्याघात इति । स्वविहितनिषेधस्यापि द्वितीयत्वाक्रान्ततया स्वनिषेध्यत्वे मे माता वन्ध्येतिवत् श्रुतेर्व्याहतभाषित्वेन अप्रामाण्यप्रसङ्ग इत्यर्थः । सर्वमिथ्यात्वासिद्धिरिति । यद्यपि द्वितीयाभावस्य ब्रह्ममात्रत्वेन तदनिषेधेऽपि ब्रह्मेतरसर्वमिथ्यात्वं सिध्यति । तथापि ब्रह्मरूपस्य द्वितीयाविरोधितया न तदभावत्वं युज्यते । अन्यथा स्वदेशकालयोरपि स्वाभावत्वापत्तेः किञ्च जगदविरोधिब्रह्मण एव जगदभावरूपत्वे जगन्मिथ्यात्वं न सिध्येत् । अविरोधिविशिष्टाभावादिप्रतियोगिनि मिथ्यात्वदर्शनात् । अपि च द्वितीयनिषेधस्य जगत्कारणब्रह्मरूपत्वे ब्रह्मणः जगत्प्रागभावापत्त्यां जगन्नाश्यत्वादिप्रसङ्गादिति भावः । न स्वरूपेणेति ।। नृशृृङ्गादिवदत्यन्ता सत्त्वापत्तेरिति भावः । प्रत्यक्षाविरोधायेति । तत्वम्पदार्थभूतयोः जीवेशयोः (वेदग्राह्यतया) उपजीव्यं यद्दोषाजन्यं परीक्षितं साक्षिरूपं यत्प्रत्यक्षं तदविरोधायेर्त्थः ।। तदविरोधाय ।। प्रत्यक्षाविरोधाय । प्रत्यक्षादिसिद्धादन्यस्यैवेति ।। परीक्षितप्रत्यक्षतदुपजीव्यनुमाननुतिसिद्धादन्यस्यैव प्रातिभासिकप्रपञ्चस्यैवेत्यर्थः । तत्सिद्धेति ।। तादृशप्रत्यक्षादिसिद्धेत्यर्थः । अन्यथेति ।। तादृशप्रत्यक्षादिविरोधस्य अपरिहर्तव्यत्व इत्यर्थः । श्रुतेरिति ।। औतश्रुतेरित्यर्थः । तात्पर्यमिति ।। तत्प्रतीतिप्रोजनत्वरूपमित्यर्थः । अपौरुषेये वेदे तत्प्रतीतीच्छया उच्चरितत्वरूपतात्पर्यसम्भवादिति । नित्यसिद्धत्वेनेति । स्वरूपांशे सदा संशयादिविरोधिज्ञानस्वभावत्वेनेत्यर्थः । अखण्डार्थत्वहानेरिति ।। दितीयभावससङ्ग-सगिधीहेतुत्वापत्तेरिति भावः । अत एवेत्यनेन उक्तहेतुमेव सदृष्टान्तं विवृणोति । काकवदिति । किञ्च द्वितीयाभावस्य उपलक्षणत्वाङ्गीकारो न कुलधर्मार्थः । किन्तु ज्ञानार्थः । तत्र ज्ञेयं किञ्चिन्मात्रम् उत तदितरम् इति विकल्प्य आद्यं प्रत्याह— चिन्मात्रस्य नित्यसिद्धत्वेनेति ।। द्वितीयं निराह— अन्यस्य च मुमुक्षुज्ञेयत्वेनेति ।। अन्या वाचो विमुञ्चतेति चैतन्यमात्रात् अन्यज्ञानस्य पुरुषार्तसम्बन्धित्वाश्रवणादिति भावः । किञ्च चिन्मात्रादन्यस्य द्वितीयत्वरूप-प्रतियोगितावच्चेदकाक्रान्ततया विरोधेन द्वितीयाभावोपलक्ष्यत्वार्हत्वमेव असम्भवि इत्यभिप्रेत्य द्वितीय पक्ष एव सदृष्टान्तम् उपलक्ष्यासम्भवरूपं दोषान्तरमाह— काकेनेति ।। उपलक्ष्यस्य अन्यस्येत्यत्र सत्त्वविशेष इत्याहुः । तत्र अतात्पर्यादिति ।। तात्पर्यविषयीभूतसत्त्वासत्त्वाभ्यामेव शब्दप्रामाण्याप्रामाण्ययोः सर्वैः व्यवस्थितत्वादिति भावः । आद्यपक्षेति ।। चिन्माेितात्पर्यमित्याद्यपक्ष इत्यर्थः । तद्विरोधाद्वेति ।। मानान्तरविरोधाद्वेत्यर्थः । उद्देश्यविशेषणत्वादिना वेति ।। अत्रादिपदात् निर्ज्ञातविशेषणत्वपरिग्रहः । यथाग्रहहकत्वादाविति । अत्रादिपदात् ऋत्विगुष्णीषादिपरिग्रहः एतच्च तृतीये प्रतमपादे चिन्तितम् । एकत्वयुक्तमेवकस्य  श्रुतिसंयोगात् (जै.सू.अ.३, पा.१, अधि.७, सू.१३) इत्यत्र ।
ज्योतिष्टोमे श्रूयते ग्रहं समार्ष्टीति । तत्र ग्रहैकत्वं विवक्षितं नवेति संशये श्रुतस्य अविवक्षायां कारणाभावात् विवक्षितम् इति एकस्यैव ग्रहस्य सम्मार्ग इति प्राप्ते एकत्वं विवक्षितं चेत् सम्मार्गवद्विधेयं वा स्यात् ग्रहवत् उद्देश्यं वा स्यात् ग्रहत्ववत् उद्देश्यविशेषणं वा स्यात् । तत्र आद्ये गहमुद्दिश्य एकत्वं सम्मार्गश्च द्वयं विधेयम् इति वाक्यभेदः स्यात् । द्वितीये ग्रं एकत्वं च उद्दिश्यसम्मार्गो विधेय इति प्रत्युद्देश्यं वाक्यपरिसमाप्त्या वाक्यभेदः स्यात् । तृतीये एकत्वविशिष्टं ग्रहमुद्दिश्य सम्भार्र्गो विधेय इति स्यात् । न च तदुपपद्यते । विभक्त्या हि युगात् सङ्ख्या कारकं च उच्यते । न तु प्रथमं सङ्ख्यां प्रातिपदिकार्थस्य उक्त्वा पश्चाद्विशिष्टस्य कारकत्वमुच्यते येन एकत्वविशिष्टस्य ग्रहस्य कर्मत्वं स्यात् । तस्मात् एकत्वस्य विवक्षानपपत्तेः प्रतिप्रदानं गुणावृत्तिन्यायेन सोम आहुत्यर्थानां सर्वेषां ग्रहाणां सोमावसेकनिर्हरणाद्यर्थसम्मार्गाकाङ्क्षातौल्येन च परिच्चेदकसङ्ख्याकाङ्क्षाविरहाच्च नैकत्ं विवक्षितमिति सर्वेषां सम्मार्ग इति ।। तस्यैवेति ।। तथा च प्रत्यक्षादिविरोधोन श्रुतेः अतात्पर्यस्वीकारो युक्त इति भावः । 
ननु द्वितीयमात्रनिषेदकवाक्यान्तरविरोधादेव कस्यचिदद्वैतवाक्यस्य न द्वितीयाभावतात्पर्यकत्वं तस्यापि द्वितीयत्वात् इत्याशङ्क्य निराकरोति ।। नापीति ।। औतवाक्यान्तरमपि किञ्चिन्मात्रतात्पर्यकम् , किं वा द्वितीयाभावविशिष्टतात्पर्यकम् उत द्वितीयाभावमात्रतात्पर्यकमिति विकल्प्य नाद्य इत्याह— त्वयैवेति ।। आद्यमनूद्य दूषयति ।। तस्यापीति ।। द्वितीयं निराह ।। नहीति ।। तृतीयामनूद्य दूषयति ।। द्वितीयाभावपरत्वेत्विति ।। द्वितीयाभावमात्रपरत्वे त्वित्यर्थः । ननूक्तरीत्या मास्तु औतवाक्यस्य औतवाक्यान्तरविरोधात् तात्पर्यं द्वितीयाभावे । किन्तु स्वयमेव स्वविवक्षितमपि द्वितीयाभावं द्वितीयत्वादेव निषेधतीति स्वव्याघातरूपविरोधादेव स्वस्य तत्तात्पर्यमस्तु इत्याशङ्कते ।। नन्विति ।। अन्यथेति ।। निषेध्यगतधर्माक्रान्तत्वमात्रेण निषेधविषयत्वस्वीकार इत्यर्थः । प्रतिषेधोऽपीति ।। एतच्च इत्यभिप्रेत्याह— स्वविरोधो हीति ।। यत्नेनेति ।। अन्यविहितस्य अन्येन निषेधे पाक्षिकप्रामाण्यसम्भवेऽपि स्वविहितस्य स्वेनैव निषेधे सर्वथा बाधापत्त्या प्रामाण्यमेव दुर्लभमिति स्वविरोधः सर्वथा परिहर्तव्य इति भावः ।
ननु यथा वाक्यान्तरस्य वाक्यान्तरतात्पर्यगोचरविरुद्धार्थपरत्व एव विरोधः एवं स्वस्यापि स्वतात्पर्यविषयीभूतार्थनिषेध एव स्वविरोधः स्यात् नत्वन्यथेत्यभिप्रेत्य शङ्कते । औतवाक्यस्येति ।। अपिचैवमिति ।। स्वविरोधस्यादोषत्वमेवंशब्दार्थः ।। सुवचं हीति ।। यद्यपि मातुः पुत्रप्रत्यक्षादिसिद्धकार्यं प्रति जनकत्वावधारणात् तद्विरोधादेव मात्रादिशब्दप्रतीतं १(१.प्रापितम् इति पा.) जनकस्त्रीत्वरूपमातृत्वादिकं वन्ध्यापदेन निषेद्दुं न शक्यत इति तत्र वन्ध्यापदेन मातृत्वं निषिध्यत इति न सुवचम् ।  किञ्च बन्ध्याशब्दस्य नञ्पर्यायत्वाभावेन तेन निषिध्यत इत्ययुक्तम् । तथापि मानान्तरविरोदस्यापरिहार्यत्वे माता वन्ध्येत्यादिलौकिकवाक्येऽपि औतबोधवैदिकवाक्य  इव विरोधपरिहार एवा कर्तव्यः स्यात् । न्यायतौल्यात् । वन्ध्यापदस्य नञ्पर्यायत्वाभावेऽपि पुत्रजनकत्वाभावविशिष्यस्त्रीत्ववाचकतया विशेषणांशमादाय निषेदत्पर्यवसानाच्च तथोक्तमिति ध्येयम् ।  
षोडशिग्रहणेति ।। एतच्च दशमेऽष्टमपादे चिन्तितम् । ‘शिष्टत्वात् प्रतिषेधः स्यात्’ जै.सू. (जै.सू.अ.१०, पा.८, अधि.३, स.६) इत्यत्र ‘अतिरात्रे षोडशिनं गृह्णाति, नातिरात्रे षोडशिनं गृह्णाति’ इत्यत्र वाक्ये किं पर्युदासः किं वा प्रतिषेध इति संशये प्रतिषेधार्थत्वे भिन्नवाक्यत्वेन विरोधे समुच्चयापरित्यागः परित्यक्ताप्रामाण्यस्वीकारः ग्रहणवाक्ये स्वीकृताप्रामाण्यपरित्यागः परित्यक्तप्रामाण्यस्वीकारश्चेति चत्वारो दोषाः । यदा त्वग्रहणवाक्यस्यानुष्ठापकत्वं तदाप्येवं चत्वारो दोषाः’ इत्यष्टदोषदुष्टत्वान्नानुयाजेष्वित्यादिवत्पर्युदास्य इति प्राप्ते नानुयाजेष्वित्यत्रा-नुयाजव्यतिरिक्तेषु यागेेषु ये यजामह इति सामान्ये किञ्चिद्विशेेषव्यतिरिक्तत्वस्यैवातिरात्र-व्यतिरिक्तेऽतिराेि षोडशिनं गृह्णातीति तत्रैव तद्व्यतिरिक्तत्वस्य विशेषणत्वानुपपत्त्या पर्युदासायोगात्प्रतिषेधः । अगत्या च व्रीहियववद्विकल्प इति सिद्धान्त इति । सोऽपि न स्यादित्यर्थः । नन्वद्वैतश्रुतेः तत्त्वावेदकत्वान्यथानुपपत्त्यैव न द्वितीयाभावतात्पर्यं, द्वितीयाभावस्य मिथ्याभूतद्वितीयप्रतियोगिकत्वेन मिथ्यात्वादित्याशङ्क्य निराकरोति ।। प्रतियोगिन इति ।। निरस्तमिति ।। सामान्यतो मित्यात्वभङ्ग इति शेषः । 
किञ्च द्वितीयाभावे श्रुतेरतात्पर्यमिति न वक्तुं शक्यते । तथा सति तस्य तात्पर्यं विना स्वेनैव निषिद्दत्वेन(निषेध्यत्वेन इति पा.) द्वितीयस्येव विशेषणत्वेन वा उपलक्षणत्वेन वा तयैव श्रुत्या उपादानमनुपपन्नं स्यात् इत्यत आह— किञ्च स्वेनैवेति ।। औतवाक्येनैवेत्यर्थः । स्वेनैव निषिद्धस्य तात्पर्यागोचरत्वेन त्यक्तप्रायस्य स्वेनैव विशेषणत्वादिना उपादाने अनौचित्यं पुनः शब्देन सूचयति ।। अखण्डार्थपर इति ।। हेतुगर्भविशेषणम् । विधेयान्तरस्येति ।। चैतन्यातिरिक्तविदेयस्येत्यर्थः । शास्त्रगम्यस्येति ।। शास्त्रमात्रगम्यस्येत्यर्थः । एतदपि हेतुगर्भविशेषणम् । उद्देश्यविशेेषणत्वादिनेत्यादिपदोपात्तनिर्ज्ञातविशेषणत्वपक्षं दूषयति ।। अद्वितीयत्वादीिति ।। तथाच श्रुतेः द्वितीयाभावे तात्पर्यं दुर्निवारमिति भावः । द्वितीयाभावस्य तात्पर्याविषयत्वे सदृष्टान्तदूषणान्तरमाह— शब्दाद्धीस्थस्यापीति ।। तत्सिद्धिरिति ।। व्यावहारिकसत्त्वसिद्धिरित्यर्थः । उपक्र इति ।। सदेव सोम्येदमग्र आसीदित्युपक्रमे बाधायां सामानाधिकरण्यपरे ‘ऐतदात्म्यमिदं सर्वम्’ इत्युपसंहारे चेत्यर्थः । उक्तरीत्येति ।। नित्यसिद्धत्वेनेत्युक्तरीत्येत्यर्थः । अन्यथा अप्राप्प्ते शास्त्रमर्थवदितिन्यायविरोधः स्यादिति भावः । महातात्पर्येति ।। दर्शाद्यङ्गभूतप्रयाजादौ तथा दर्शनादिति भावः । बाधायोगाच्चेति ।। अधिकसत्ताकविषयकस्यैव त्वया बाधकत्वाभ्युपगमादिति भावः । प्रत्यक्षादेरारोपितविषयत्वेनैव बाध्यत्वस्वीकारादिति भावः । प्रत्यक्षादिप्रतिपन्नस्य आरोपितत्वाभावमेवोपपादयति । नहीति  ।। परमप्रकअतमुपसंहरति ।। तस्मान्न मित्यात्वेति ।। 
।। इति सामान्येन मिथ्यात्वश्रुतिनिरासः ।। २६ ।। 
।। अथ द्वैतप्रत्यक्षस्याद्वैतश्रुतिबाधकत्वखण्डनभङ्गः ।। २७ ।।
श्रुतीनां सामान्यतो मिथ्यात्वपरत्वं निराकृत्य विशेेषतोऽपि तत्परतां निराचष्टे– किञ्च न तावदिति ।। तावच्छब्दः क्रमार्थः । श्रुतीनां मिथ्यात्वपरत्वं नेति समर्थनायापातप्रततीति सिद्धोऽर्थो न तात्पर्यगोचरः । किन्तु विचाति एवेत्याह— शब्दस्य हीति ।। चित्राज्याधिकरणेति ।। यस्मिन् गुणोपदेशः प्रधानतोऽभिसम्बन्धः (जै.सू.अ.१, पा.१, अधि.३, स.३) इत्यत्र आज्यैः स्तुवते इति स्तोप्रिकरणे पञ्चदशान्याज्यानीति वाक्ये आज्यशब्दो गुणविधिः किं वा कर्मनामदेयमिति संशये रूढिप्राबल्यात् पञ्चदशसङ्ख्याविशिष्टघृतलक्षणगुणविधिः । तथा च अग्निमपुनिधाय स्तुवत इत्यत्र अग्नीनां स्तोत्रकाले पुरो निधानेनैव आज्यानामपि पात्रभेदलब्ध प्रञ्चदशान्याज्यानीति तत्काले सन्निधापनेन स्तोत्रगुणता । एवं च आज्यैः स्तुवत इति उत्पविविधिवाक्यगतमपि आज्यपदं गुणविधिप्राप्ताज्यानुवादकमिति पूर्वपक्षे पञ्चदशान्याज्यानीति भिन्नपदोपात्तद्रव्यसङ्ख्ययोः न परस्परवैशिष्ठ्यावगतिरित्युभयोरपि स्तोत्राङ्गतया प्रत्येकं विधौवाक्यभेदापत्तेराज्यपादं प्रकृतस्तोनिामदेयमिति स्तोत्रानुवादेन सङ्ख्याविधिः । अतश्च उत्पत्तिवाक्ये आज्यपदं स्तोत्रनामधेयमिति सिद्धान्त इति प्रमाणलक्षण-नामधेयपादीयचित्राज्याधिकरण इत्यर्थः । 
आकाशाद्यधिकरण इति ।। ‘आकाशस्तल्लिङ्गात्’ इत्यत्र ‘अस्य लोकस्य का गतिः’ इति शालावत्यप्रश्नोत्तरत्वेन श्रुते ‘आकाश इति होवाच सर्वाणि ह वा इमानि भूतान्याकाशादेव समुत्पद्यन्ते३ इत्युदाहरणवाक्ये किमाकाशो भूताकाशः किं वा ब्रह्मेति संशये रूढेराकाशाद्वायुरिति वाय्वादिसर्वभूतकारणत्वश्रवणाच्च भूताकाश इति प्राप्ते सिद्धान्तः ब्रह्मैव अत्र आकाशशब्दार्थः । सर्वाणीत्यसङ्कुचितसर्वशब्देन विधित्सितसर्वभूतोत्पत्तिलयहेतुत्वप्रापणाच्चेत्याकाशाधिकरण इत्यर्थः । आदिपदात् ‘अत एव प्राण’ इति अधिकरणपरिग्रहः । वैयर्थ्यादिति ।। वैयर्थ्यप्रसङ्गादित्यर्थः । न केवलमापातप्रतीतार्थस्वीकारे मीमांसावैयर्थ्यम्, अपि तु स्मृमिनिषेधश्चेत्याह— विभेतीति ।। तथापि तत्स्वीकारे प्रत्यवायः स्यादिति भावः । ननु यदि प्रतीयमानार्थादन्यार्थसद्भावे प्रमाणं स्यात् तदैव मीमांसासार्थक्यं स्यात् । न चैवमित्याशङ्क्याह- कश्छन्दसामिति ।। को बुद्धिशाली वेदानामुपपन्नमर्थं वेद न कोऽपीत्यर्थः । यौगिकार्थं वा । पूर्वोवरेण चेति ।। पूर्वोत्तरवाक्याभ्यञ्चेत्यर्थः । शास्त्रं हीति ।। शब्दोत्थात्पदार्तविज्ञानात् शब्दस्यैव नवणोत्थविज्ञानात् पदार्थज्ञानद्वारेण चक्षुराद्यसन्निकृष्टे वाक्यार्थे यद्विज्ञानं तच्छास्त्रमित्यर्थः ।। इत्यत्रेति ।। शबरभाष्य इत्यर्थः । असन्निकृष्टवाचेति ।। भाष्यगतासन्निकृष्यपदेनेत्यर्थः । ताद्रूप्येणेति ।। येन रूपेण यो वाक्यार्थः । शास्त्रेण बोधनीयः तेन रूपेण प्रमाणान्तरेण निश्चय इत्यर्थः । तद्विपर्ययः इति ।। शास्बिोध्यविपरीताकारेण प्रमाणान्तरेण निश्चय इत्यर्थः ।  
प्रमाणान्तरविरुद्धः शास्त्रार्थो नेत्यत्र सम्मतिमुक्त्वा पूर्वोत्तरविरुद्धवाक्यार्थोऽपि न शास्त्रार्थ इत्यत्र वार्तिककारसम्मतिमाह— विषयाविषयाविति ।। विषयाविषयाविति उत्सर्गापवादयोरित्यनेन सम्बध्यते । उक्तं चेति ।। भगवत्पादैरिति शेषः । अत्रचेति ।। औतवाक्य इत्यर्थः । यद्यपि औतवाक्यतात्पर्यविषयीभूतचिन्मात्रे द्वैतग्राहिप्रत्यक्षाद्यप्रसरात् न तस्य तद्विरोधः । तथापि प्रत्यक्षप्राप्तस्य निषेधाभो मिथ्यात्वमेव न स्यादिति प्रत्यक्षप्राप्तस्य औतवाक्यं चिन्मात्रे तात्पर्यतो निषेधकमेव वाच्यम् । तथा च पत्यक्षादिविरोधः स्फुट इति द्रष्टव्यम् । अत्रोक्तमिति ।। औतश्रुतेः  प्रत्यक्षादिविरोधे तत्समादानमुक्तमित्यर्थः । तत्रेति ।। घटपटभेदग्राहिप्रत्यक्षनौतात्मैक्यज्ञानयोरित्यर्थः । तत्प्रत्यक्षधीरिति ।। उक्तभेदप्रत्यक्षधीरित्यर्थः । बाद्यबादकभावस्य भेदं विना अनुपपत्तेरिति भावः । सर्वाद्वैत इति ।। ब्रह्ममात्रावशेषरूप इत्यर्थ। । बाद्यबादकयोरिति ।। आत्मैक्यमानगटपटभेदप्रत्यक्षयोरित्यर्थः । अनवस्थेति ।। बाध्यबादकज्ञानयोः भेदग्राहिज्ञानान्तरेऽपि ज्ञानान्तरेणैव भेदस्य ग्राह्यत्वादिति भावः । अनुक्तोपालम्भशङ्कारणाय तत्पद्यमेवोदाहर्तुमाह— तदुक्तमिति ।। निवृत्ताविति ।। या उक्तबाधबुद्धिपरम्परा तस्याः निवृत्तौ बुध्यन्तरस्यानुत्पादे सति अद्वयाम्नायरूपैः पार्ष्णिग्राहैः साधकबुद्धिपरम्परया विजीयत इत्यर्थः । श्रुतिरिति ।। औतश्रुतिरित्यर्थः । उक्तमर्थं सङ्गृह्णाति ।। एवं चेति ।। अभ्युपेत्य चेदमुदितम् । वस्तुतस्तु उक्तबाध्यबाधकयोः भेदग्राहिसाक्षिप्रत्यक्षस्य जागरूकतया औतश्रुतेरवकाशशङ्कापि नेति ध्येयम् । 
ननु श्रुतेश्चरमबुद्धौ तदभेदे च तात्पर्यमिति न तदभेद•े दुर्ग्रह इति चेत् तर्हि चरमबुद्ध्यंश इव घटादौ तदभेदे च श्रुतेस्तात्पर्यापत्तेः । न च तत्सम्भवति । घटादेः प्राप्तत्वेन तच्छ्रुतिगतकिञ्चनादिपदस्यानुवादकत्वापत्तेरित्यभिप्रेत्याह— न हीति ।। नन्वस्तु चरमधियः प्रत्यक्षादिसिद्धत्वं तथापि चरमदीश्रौतात्मैक्यधियोः न भेदग्रहनियम इत्याशङ्क्याह— श्रुत्यापि  हीति ।। नन्वेवं शुक्लः पटः इत्यादिप्रतीत्या शुक्लपटयोरभेदासिद्धिप्रसङ्गः । तयोरप्युक्तन्यायेन भिन्नत्वेन ग्रहनियमात् । यदि च शुक्लत्वादिनैवोपस्थितयोः तद्ग्रहः तदा तत्ताबुद्धित्वादिनोपस्थितयोर्वस्तुनो बाध्यबाधकज्ञानयोः श्रुत्याऽभेदधीरविरुद्धेति चेन्न । न ह्यभेदबोधनार्तं भिन्नत्वोपस्थितिरिति ब्रूमः । येनोक्तातिप्रसङ्गः स्यात् । किन्त्वभेदबाधनार्थमुपस्थितयोर्बाध्यबाधकधियोः कदाप्यभेदभ्रमादर्शनेन भेदग्रहावश्यम्भावान्न तदभेदः श्रुत्या बोधयितुं शक्यते इति । यद्वा एतदस्वरसादाह— किञ्चाद्वैतश्रुतेरिति ।। अभेद इति ।। सर्वाभेद इत्यर्थः । भेदनिषेधे ।। भेदनिषेधमात्र इव सर्वभेदनिषेधमात्र इत्यर्थः । चरमज्ञानस्येति ।। यत्र बाध्यबाधकज्ञानयोर्भेदपरम्परा भेदपरम्पराज्ञानविच्छेदः तादृशचरमज्ञानस्य परिपन्थि-प्रमाणाभावेन वास्तवमिथ्यात्वे तस्याः सर्वमिथ्यात्वे तात्पर्यमभ्युपगमार्हमित्यर्थः । अन्यथेति ।। विरोधिप्रमाणस्य प्रथमं मिथ्यात्वं गृहीत्वा तद्विषयस्य सर्वस्य पश्चान्निष्परिपन्थित्वाच्छ्रुतिर्मिथ्यात्वं बोधयतीत्यङ्गीकार इत्यर्थः । श्रौतज्ञानेनेति ।। श्रौतात्मैक्यज्ञानेनेत्यर्थः । आद्य इति ।। सर्वमिथ्यात्वे तात्पर्यमित्याद्यपक्ष इत्यर्थः । अयुक्तमिति ।। सामानाधिकरण्यस्याभेदनियतत्वादिति भावः । न च ‘सर्वं खल्विदं ब्रह्मेति’ बाधायामेव सामानाधिकरण्यं नत्वभेदे इति वाच्यम् । तस्य मिथ्यात्वसिध्यधीनत्वेन अन्योन्याश्रयत्वादिति भावः । प्रमात्वं स्यादिति ।। श्रौतैक्यज्ञानवदेव बाधितविषयत्वादिति भावः । भेदनिषेधमात्रे तात्पर्यमिति पक्षे दोषमाह— आत्मनीति ।। वेदान्तानामिति ‘तं स्वाच्छरीत्प्रवृहेन्मुञ्जादिवेषीकां’, ‘एष सम्प्रसादोऽस्माच्चरीरात्समुत्थाय’ ‘सत्यं ज्ञानम्’ इत्यादिप्रकाणाणामित्यर्थः ।। आविद्यकभेदेनेति ।। न च भेदाभेदाङ्गीकारे विरोधः । भेदस्य आदिवद्यकत्वेन अविरोधोपपत्तेरिति भावः । काल्पनिकेति ।। दूरस्थवह्नौ वह्निभेदादरोपदाशायामपि वास्तवतदभेदकार्यतृरादिदाहादेर्दर्शनादिति भावः । सुखादाविति ।। तथा च अनानन्दस्य पुमर्थत्वापत्तिः । सुखासाधारणस्वभावत्व एव तथात्वादिति भावः । भेदे पर्यवस्येदिति ।। भेद्यैवाभेद इति नाम कृतं स्यादिति भावः । असाधारणरूपभेदमिति ।। असाधारणधर्मेण भेदमित्यर्थः । सद्रूपेति ।। सतो रूपं सद्रूपम्, सत्त्वमिति यावत् । तथा तन्मात्रेण या भेदः सत्त्वावच्छिन्नद्भेदः तन्निषेध इत्यर्थः । 
इयता प्रबन्धेन बाध्यबाधकधियोः भेदज्ञानस्य सुदूरधावनमङ्गीकृत्य परिहारः कृतः । सम्प्रति  बाध्यबाधकधियोः भेदबुद्धिपरम्परां विनैव अर्थापत्तिप्रसूताभेदाज्ञानस्यैव विरोधिनः सत्त्वात् औतश्रुतेरवकाश एव नेत्याह— किञ्चेति ।। अनुपपत्तेरिति ।। स्वस्य भेदज्ञानत्वानुपपत्तेरित्यर्थः । इयमर्थापत्तिरिति ।। घटपदभेदज्ञानस्य भेदज्ञानत्वान्यथानुपपत्तिः, औताज्ञानस्य घटपटभेद-ज्ञानस्य च भेदविषयापि न स्वस्य औतमानाद्भेदमवगाहत इति श्रुतिः तत्रैव लब्धपदा सती सर्वाद्वैतं बोधयेदित्यर्थः । आद्यधीवेद्येति ।। घटपदौ भिन्नौ इति ज्ञाने नौताद्वैतज्ञानात् भेदं गृह्णाद् (औत) ज्ञानं तत् अत्र आद्यधीः, तद्वेद्यो यो भेदः तद्विषया अनुपपत्तिः स्वज्ञानोपेक्षणात् स्वजन्यज्ञाने औतज्ञानात् भेदग्रहणे औदासीन्यात् स्वस्य स्वविषयत्वाभावेन  स्वनिष्ठभेदग्रहणे सामर्थ्यविधुरत्वात् अन्ते अर्थापत्त्यवतारानन्तरम् अर्थापत्तिजन्यज्ञानस्य औतज्ञानस्य च अभेदबेधनाय प्रवृत्तामद्वैतश्रुतिं न बाधत इत्यर्थः । त्वदुक्तरीत्येति ।। अर्थापत्तिजन्यस्य ज्ञानस्य श्रौताद्वैतज्ञानेन श्रुत्या अभेदे बोधिते अर्तापत्तिजन्यज्ञानस्य अभेदज्ञानत्वसिध्या घटपटभेदज्ञानस्य औतज्ञानाद्भेदसिध्यापत्त्या गटपटयोः भेदासिद्ध्येत्यर्थः । तद्भेदस्यापीति ।। अर्थापत्तेः औतज्ञानाद्भेदस्यापीत्यर्थः । ननु अर्थापत्त्सम्बन्धित्वे सति उपपादकत्वम् अर्थापत्तिविषयत्वे तन्त्रम्, रात्रिभोजनादौ तथा दर्शनात्, एवं चार्तापत्तिनिष्ठो  भेदः कथं तद्विषयः स्यादित्यत आह— उपपादकत्वं हीति ।। तथा च प्रमाणबलेन स्वस्य स्वविषयत्वं न विरुद्धमिति भावः । अर्थापत्त्य सम्बनि्धत्वमिति ।। अर्थापत्त्यसम्बन्धित्वमपीत्यर्थः । ननु अर्थापत्तितस्तद-सिद्धावपि श्रुतित एव तत्सेत्स्यतीत्यत आह— नहीति ।। अस्तिचेदपीति ।। यद्यपि सर्वं  ज्ञानं गुण इत्यादिशब्दवत् अध्ययनविधिवच्च स्वस्य स्वविषयत्वमपि सम्भवति । तथापि प्रमाणसत्त्वेऽपि स्वस्य स्वविषयत्वानभ्युपगमे उदाहृतस्थलेऽपि तन्न स्यादिति ध्येयम् ।। तत्रेति ।। दृग्दृायसम्बन्धाद्यनुपपत्तिस्थल इत्यर्थः । उक्तमर्थं सङ्गृह्णाति ।। एवं चेति ।। दृग्दृश्येति ।। अयं च दृष्टान्तोऽर्थापत्तेः स्वसम्बन्धिविषयत्वे । ननु मतद्वयेऽपि दोषसाम्यात् कथमन्यतरस्य सम्यक्त्वनिर्धारणमित्याशङ्क्य मत्पक्षे अनवस्थाया एव अभावात् न दाषसाम्यमित्याह— कथं चेति ।। भेदसंशयादिः स्यादिति ।। अहं घटभिन्नो न वा घटाभिन्न एवाहमिति वा भेदविषयकसंशयाभेदविषयकविपर्यय इति प्रसङ्ग इत्यर्थः ।। तस्मादिति ।। उक्तरीत्या प्रत्यक्षबादकतत्त्वखण्डनानुपपत्तेरित्यर्थः । एतच्च दुर्वारः प्रत्यक्षबाध इत्यनेन सम्बध्यते । प्रत्यक्षबाधकेति ।। प्रत्क्षं प्रतिबाधकतेत्यर्थः । अन्यथेति ।। विशेषविषयेण सामान्यविषयस्य सङ्कोचास्वीकारे इत्यर्थः । अनियतविषयभेदश्रुतिरिति ।। 
ननु ‘द्वे वा व ब्रह्मणो रूपे मूर्तं चामूर्तं च । मर्त्यं चैवामृतं(चामृतं च स्थितं च यच्च, सज्य त्यञ्च) च । स्थितं च यच्च सत्यं च इति मूर्तामूर्ते अनुक्रम्य (अथाथ आदेशो)अथायमादेशो नेति नेति नह्येतस्मादिति नेत्यन्यत्परमस्तीति’ बृडदारण्यकबाक्येन पृथिव्यादीनां प्रतिषेध एव क्रियते न तु भेदः प्रतिपाद्यत इति चेन्न । इति शब्दमात्रवैयर्थ्यापत्तेः । न च इदं शब्दसमानार्थकतया सार्थक्यम् । हेतुप्रकारसमाप्त्यर्थकस्येतिशब्दस्य  तथात्वे मानाभावात् । ‘नह्येतस्मादिति’ वाक्यशेषगतपरशब्दवैयर्थ्यात्, (अन्ततः तद्वैयर्थ्याच्च ।) (?) न च तथापि तच्छ्रुतेरनियतविषयभेदश्रुतित्वानुपपत्तिः, मूर्तामूर्तयोः प्रक्रमादिति वाच्यम् । विचारदशायां नियतविषयत्वेऽपि अविचारदशायामनियतविषयभेदश्रुतित्वसम्भवात् । अन्यथा औतश्रुतेरपि अनियतविषयाभेदश्रुतित्वं न स्यादिति । यद्वा ‘नेति नेति’ इत्यनियतविषयभेदश्रुतिरिह ‘स एष नेति नेतीत्यात्म’ति श्रुतिर्विवक्षिता । तस्याः तथात्वस्य परेण अभ्युपगमात् । तथाच समन्वयसूत्रे तद्भाष्यं ‘योऽसावुपनिषत्स्वेवाधिगतः पुरुषोऽसंसारिब्रह्म उत्पाद्यदिचतुर्विधद्रव्यविलक्षणः स्वप्रकरणस्थो निर्विशेषो नासौ नास्ति नाधिगम्यत इति वा शक्यं वदितुम् । स एष नेति  नेत्यात्मेत्यात्मशब्दात् आत्मनश्च प्रत्याख्यानस्याशक्यत्वात्’ इति । किञ्च यदुक्तं, अनववस्था भयात् यत्र परम्पराविच्छेदः तज्ज्ञानस्य श्रौतात्मैक्यज्ञानेन अभेदं गृहीत्वा औतश्रुतिः निर्बाधं  सर्वाद्वैतं बोधयेदिति । तन्न । शब्दबुध्योर्विरम्यव्यापारायोगादित्याह- किञ्चेति ।। ननु युगपदेवेति ।। अतो न विरम्य व्यापार इति भावः । नन्वस्तु प्रामाण्यबुद्धीनां क्रमिकत्वं  तथापि सर्वाभेदस्य प्रत्यक्षबाधो दुर्वार इत्याह— मैवमिति ।। तदन्यथानुपत्त्या चेति ।। श्रात (श्रुतितः इति पाठः) सर्वाभेदान्यथानुपपत्तेरित्यर्थः । प्रथमं प्रामाण्यधीर्नैवेत्यत्रोपपत्तिमाह— प्रथमोपस्थिते भेदप्रसक्तिमति चेति ।। स एव चेति ।। कल्पकाभेद एव चेत्यर्थः । उपसंहरति ।। तस्मादिति ।। 
।। इति द्वैप्रत्यक्षस्याद्वैतश्रुतिबादकत्वखण्डनभङ्गः ।। २७ ।।
।। अथ एकामेवाद्वितीयमिति श्रुत्यर्थविवरणम् ।।
न (तु) केवलमद्वैतश्रुतेः मानान्तरेण विरोधः किन्तु पूर्वोत्तरवाक्याभ्यां चेत्याह— किञ्च सलिल इति ।। यद्यपि एकमेवाद्वितीयमिति श्रुतिः मिथ्यात्वे न मानमिति समर्थनावसरे ‘सलिल एको द्रष्टाद्वैतो भवति’ इति श्रुत्यन्तरस्य प्रामाण्यनिरारणमयुक्तमिव । तथापि तुल्यन्यायतया तदप्युदाहृत्य दूषणाभिधानमिति द्रष्टव्यम् । अत एव तत्समाख्यया एतच्छ्रुतिरद्यवैतपरेत्यपि  निरस्तम् । सलिलादिपदेनेति ।। तत्रादिपदेन ‘एषास्य परमा गति।, एषास्य परमा सम्पत्  एषोऽस्य परमो लोकः, एषोऽस्य परम आनन्दः, एतस्यैव आनन्दस्य अन्यानि भूतानि मात्रामुपजीवन्ती’ति उत्तर वाक्यस्थेदं भूतादिपदपरिग्रहः - विरोध इति ।। एतच्च पूर्ववाक्यगततृतीयान्तपदेन सर्वेण सम्बध्यते । ननु द्वैतवाक्येन द्वैतस्य प्रतिपन्नत्वेऽपि तस्य  सत्त्वेन अप्रतिपन्नतया न सदद्वैतपरश्रुतिविरोध इत्याशङ्क्याह- प्रामाण्यस्येति ।। अन्यथा औतस्यापि  सत्त्वं न सिध्येत् । न ह्यद्वैतं सत्यमित्यपि श्रुतिरस्ति । न चाद्वैतं परमार्थतः इति श्रुतिरस्तीति वाच्यम् । तस्या औतपरतायाः निरसिष्यमाणत्वात् । द्वैतस्यापि सत्यत्वे श्रुत्यन्तरसत्त्वाच्चेति भावः । ननु न वैपरीत्यम् । अपच्छेदन्यायेन प्ररस्याद्वैतवाक्यस्य प्रबलत्वादित्यत आह— अपच्छेदन्यायादेरिति ।। आदिपदेन अनन्यशेषत्वादिपरिग्रहः - तेनेति ।। अपच्छेदन्यायेन पूर्वस्य सदेवेत्यस्य एकमेवाद्वितीयमित्यनेन बाधेऽपि ततोऽप्युत्तरस्य तदैक्षतेत्यादिवाक्यस्य तेन बाधायोगाच्चेत्यर्थः । उक्तत्वाच्चेति ।। प्रत्यक्षप्राबल्यसमर्थनावसर इति शेषः । 
ननु तात्पर्यविषयीभूतार्थेन विरोधो वाच्यः । नहि द्वैतवाक्यस्य द्वैते तात्पर्यम्, प्राप्तत्वा-दित्याशङ्क्य निराकरोति ।। न चेति ।। तस्मादिति ।। मानान्तरेण पूर्वोत्तरेण च विरुद्दत्वादित्यर्थः । उपांशुयाजवाक्यमध्यस्थविष्ण्वादिवाक्यवदिति ।। एतच्च द्वितीयेऽध्याये द्वितीयपादे विचारितम्(चिन्तितमिति पाठा.) पौर्णमासीवदुपांशुयाजः स्यात् । (जै.स्.अ.२, पा.२, औध.४, अधि४, सू.९) दर्शपूर्णमासयोः श्रूयते । ‘जामि वा एतद्यज्ञस्य क्रितये यदन्वञ्चौ पुरोडाशौ उपांशुयाजमन्तरा यजति । विष्णुरुपांशु यष्टव्योऽजामित्वय प्रजापतिरुपांशु यष्टव्योऽजामित्वायाग्नीषोमावुपांशुयष्टव्यौ अजामित्वाये’ति । तत्र संशयः किं विष्ण्वादिवाक्येषु त्रिषु यागविधयः उपांशुयाजवाक्यन्तु तत्समुदायानुवादः उतोपांशुयाजाक्ये यागविधिर्विष्ण्वादिवाक्यत्रयं तदर्तवाद इति । तत्र विष्ण्वादिवाक्येषु तव्यप्रत्ययदर्शनात् विष्ण्वादिश्रवणेन च द्रव्यदेवतात्मकरूपलाभाच्च तेष्वेव विधयो न तु उपांशुयाजवाक्ये (वर्तमानोपदेशात्) सर्वयज्ञसाधारणध्रौवाज्यरूपद्रव्यलाभेऽपि देवताया अलाभाच्च तद्यागत्रय-समुदायानुवाद इति पूर्वः पक्षः । जामि वा एतदित्याद्युपक्रमे पुरोडाशद्वयनैरन्तर्य-प्रयुक्तजामितादोषङ्कीर्तनेन तन्निर्हरणाय तदन्तराले पुरोडाशद्रव्यकं भिन्नं किञ्चित्कर्मविधित्सितमिति प्रथममेव अवगमात् जामितादोषोपक्रमाजामित्वोपसंहारैकरूप्यप्रतीतैकवाक्यत्वसंरक्षणलाभाच्च पञ्चमलकारकल्पनया उपांशुयाजवाक्ये एव अन्तरालसंयुक्तयागविधिः । तस्य याज्यानुवाक्या-काण्डगताऽऽग्नेयाग्नीषोमीययाज्यानुवाक्यायुगलद्वयमध्यम्नानरूपक्रमप्रमाणावगततदङ्गभाववैष्णव-प्राजापत्याग्नीषोमीययाज्यानुवाक्यायुगलद्वयमध्यम्नानरूपक्रमप्रमाणावगततदङ्गभाववैष्ण-वप्राजापत्याग्नीषोमीयाज्यानुवाक्यायुगलयिरूपमन्त्रवर्णप्राप्तिविकल्पितविष्ण्वादिदेवतासत्त्वेन रूपालाभशङ्कानुदयात्, न तु विष्ण्वादिवाक्येषु यागविधयः । उपक्रान्तजामितादोषस्य अन्तराल-संुक्तयागविधिनेव विष्ण्वादिसंयुक्तयागविधिभिरपरिहारात्, प्रतीतैकवाक्यताभङ्गप्रसङ्गाच्च । तस्या-द्विष्ण्वादिवाक्यत्रयं मन्त्रवर्णप्राप्तविष्ण्वाद्यनुवादेव तद्दैवत्यतया उपांशुयाजस्तावकमिति सिद्धान्त इति ।
किञ्च त्वयेति ।। यच्च यावच्च इदंशब्दादितं जगदस्ति तदिदं सर्वं सृष्टेः प्राक् एकमेवाद्वितीयक (यत् तत् सत् सदे)वासीदितिव्याख्यातत्वादित्यर्थः । सविशेषणे हीतिन्यायेनेति ।। उक्तरीत्या प्रपञ्चचस्यापि सत्त्वसिध्या तन्निषेधायोगात् सद्व्यतिरिक्तत्वरूपविशेषणनिषेधेन सदभिन्नत्वं स्यादित्यर्थः । एकमेवाद्वितीयमिति श्रुतेः पूर्वोत्तरविरोधात् मिथ्यात्वपरत्वं निराकृत्य सम्प्रति पदार्तपर्यालोचनयापि न तत्परत्वसिद्धिरित्याह- किञ्च न तावदिति ।। तावच्छब्दःक्रमार्थः ।  अनेकार्थत्वमेवोपपादयति ।। एकेमुक्यान्यकेवला इत्यादिना ।। प्राथम्येति ।। प्रागभावावच्छिन्नसमयवर्तित्वरूपप्राथम्येत्यर्थः । (वर्तत इत्यस्यानन्तरम् इतीति शेषः) मानान्तराविरोधमुपपादयति । सम्भवन्ति चेति ।। न चैवमनेकार्थत्वे वाक्यभेदः । एकवाक्यत्वसम्भवस्थल एव तस्य दोषत्वात् प्रकृते च विनिगमनाविरहेणैकस्यैव विधेयत्वासिध्या एकवाक्त्वासम्भवादिति भावः । सहायानपेक्षत्वमिति ।। स्वसमानजातीयकारणान्तरा-नपेक्षत्वमित्यर्थः । नानारूपेष्विति ।। बहुरूपेष्वित्यर्थः । नन्वेकं रूपं एकोऽभावः । इत्यादि-व्यवहारसत्त्वेऽपि एकत्वसङ्ख्यायाः गुणत्वेन गुणस्य द्रव्यमात्रधर्मत्वात् बाधकात् रूपादौ यथा  तत्त्यागः, एवं ब्रह्मण्यपि तत्त्याग एवोचितः । निर्गुणत्वावेदकश्रुतिरूपबाधकात्, इत्यशङ्क्य  सङ्ख्यायाः गुणत्वानङ्गीकारात् दृष्टान्त एवासम्प्रतिपन्न इत्याह- मन्मत इति ।। निर्गुणत्वश्रुतेश्च हेयधर्मनिषेधपरत्वेन तदबाधकत्वादिति भावः । अत एवेति ।। एकशब्दस्य तात्पर्यतोऽन्यत्वाद्यर्थकत्वादेव ।। उत्तरत्रेति ।। नामरूपे व्याकरोत्, यथा शकुनिरित्यादावित्यर्थः ।। किञ्च त्वयापीति ।। अपिशब्देन मयापि सिद्धान्तिना एकशब्दस्य स्वगतभेदनिषेधपरत्वमाश्रितमिति ज्ञापयति ।। सजातीय इति ।। सजातीयप्रतियोगिक इत्यर्थः । एतच्च स्वरूपकथनार्थम् । एवं विजातीयशब्दस्यापि व्याख्यानं द्रष्टव्यम् । अद्वितीयशब्दोऽपीति ।। यद्यपि अद्वितीयशब्दे परेण न कर्मधारयोऽगीकृतः इष्टासिद्धेः । तथापि सम्भवमात्रेण एवं विक्लप इति द्रष्टव्यम् । जघन्यस्येति ।। अन्यपदार्थप्रदानत्वेन विलम्ब्य तदुपस्थापकस्येत्यर्थः । न च कर्मधारयपक्षेऽपि संसर्गाभावे शक्तस्य नञोऽन्योन्याभावलक्षणया जघन्यत्वं तुल्यमिति  वाच्यम् । बहुव्रीहौ विनिगमनाविरहेण पदद्वयेऽपि लक्षणा । कर्मधारये तु नञ्मात्र इति अतौल्यात् । नञस्तदन्यत्वादावपि शक्तत्वेन जघन्यत्वशङ्कानवकाशाच्च । न च ब्रह्मणोऽद्वितीयत्वस्य त्वदभिमतत्वेन न तन्निषेधो युक्त इति वाच्यम् । अस्माभिः पूर्वकालासम्बन्धित्वे सति पन्चात्कालसम्बन्धित्वरूपद्वितीयत्वस्य सदातने ब्रह्मण्यङ्गीकारेण तन्निषेधोपपत्तेः । किञ्चाद्वितीयमिति न बहुव्रीहिः । वाक्यभेदापत्तेः । न विद्यते द्वितीयं यस्य तत् तथोक्तमिति  बहुव्रीहौ क्रियान्वितस्य नञः प्रसज्यप्रतिषेदार्थत्वावश्यम्भावात् । किन्तु तत्पुरुष एवानयणीयः द्वितीयादन्यत् अद्वितीयमिति । तत्र नञः पर्युदासार्थत्वेन एकवाक्यत्वसिद्धेः । नचैवं नञोऽमुख्यार्थत्वाश्रयणं दोषः । तस्य वाक्यभेदापेक्षया प्रबलदोषत्वाभावादित्याह— द्वितीयादन्यदिति ।। अनपुंसकस्येत्यादाविवेति । सुडनपुंसकस्येति सूत्रे नपुंसकव्यतिरिक्तः सुट्सर्वनामसञ्ज्ञः स्यादित्येकवाक्यत्वसिद्धये नञः पर्युदासार्थत्वं यथा आश्रितं तथेत्यर्थः । नार्षेयं वृणीत सत्यादाविवचेति ।। एतच्च दशमाध्यायेऽष्टमपादे विचारितम् (विचिन्तितम्) ‘प्रतिषेधःप्रदेशेऽनारभ्यविधाने च प्राप्तप्रतिषिद्धत्वाद्विकल्पः स्यात्’ । (जै.सू.अ.१०, पा.८, अधि.८, सू.१)चातुर्मास्येषु महापितृयज्ञे इष्टित्वादविशेषेण दर्शपूर्णमासविद्यन्तप्राप्ताविदमाम्नायते । नार्षेयं वृणीते न होतारमिति । तत्र नञर्थः प्रतिषेधः पर्युदासो वा इति संशये पर्युदासपक्षे नञ्धातुभ्यां वरणव्यतिरिक्तप्रकृताङ्गलक्षणाप्रसङ्गात् मुख्यार्थानुग्राहकः प्रतिषेध इति पूर्वपक्षे अष्टदोषदुष्टविकल्पाद्वरं लक्षणया पुर्युदासाश्रयणम् एकवाक्यत्वस्यापि सम्पादकमिति सिद्धान्त इति । प्रसज्यप्रतिषेधार्थत्वेनेति ।। क्रियया सह नञर्थान्वयपतिपादकत्वेनेत्यर्थः । तदाहुः - 
प्रसज्य प्रतिषेधोऽयं क्रियया सह यत्र नञ् ।
पर्युदासः स विज्ञेयो यत्रोत्तरपदेन नञ् ।। इति ।   
वाक्यभेदायोगादिति ।। वाक्यभेदानयणायोगादित्यर्थः । द्वितीयाभावेनैवेति ।। अभावस्याधिकरणात्मत्वं च निरस्तमिति भावः । 
किञ्च अद्वितीयपदेन बहुव्रीह्यानयणेऽपि न जगन्मिथ्यात्वसिद्धिः । आत्मा वा इदमेक एवाग्र आसीत् इति श्रुत्यन्तरेण सर्गाद्यसमये ब्रह्मभिन्नस्य जगतः मिषत्त्वाकारेण निषिद्धतया तदनुसारेण अद्वितीयपदस्यापि तथा तन्निषेधपरत्वस्यैव अभ्युपगन्तव्यत्वेन स्वरूपेण तन्निषेदपरत्वासिद्धिः । न च श्रुत्यन्तरेऽपि भिषत्वविशिष्टान्यप्रपञ्चनिषेध एव किन्न्यादिति वाच्यम् । भाविप्रपञ्चसर्ग-निर्वाहाय तदा तदनुगुणान्यप्रपञ्चस्य सत्त्वावश्यभावात् तस्य मिषत्त्वविशेषणमात्रनिषेधपरत्व-भिप्रेत्याह— आत्मा वा इदमिति ।। अद्वितीयमिति ।। सामान्यनिषेधस्य विशेषनिषेधश्रुत्यन्तरानुसारेर विशेषनिषेदपरत्वमेवोचितमित्यत्र न्यायमाह— छागो वा मन्त्रवर्णादिति ।। एतञ्च षष्ठेऽष्टमपादे विचाररितम् (विचिन्तितम्) पशुचोदनायामनियमोऽविशेषात् ।। (जै.सू.अ.६, पा.८, अधि.१०, सू.३० ।। ‘या दीक्षितो यदग्नीषोमीयं पशुमालभते’ इत्यत्र यः कश्चित्पशुरालब्धव्य उतछाग एवेति संशये प्रधानभूतचोदनास्थपशुशब्दानुसारेण चोदितार्थप्रकाशकतया (तत्पर) तन्त्रे मन्त्रे स्थितस्य छागशब्दस्य कथञ्चिच्छन्नगमनत्वादियोगेन पशुसामान्यप्रकाशकत्वस्य छागालम्भनपक्षे मन्त्रप्रयोगस्य वा कल्पनाद्यः कश्चिदालब्धव्य ।  (नचाक्ताधिकरण)नचाधिकरणन्यायेन विशेष-पर्यवसानं विध्युद्देशार्थवादस्य पदैकवाक्यतया अर्थवादान्वयात्प्रागपर्यवसितस्य तस्याथ•दोपात्त-विशेषपर्यवसानेऽपि मन्त्रान्वयात्प्राक् पर्यवसितस्य तस्य तत्प्रकाश्यविशेषपर्यवसानायोगादिति पूर्वपक्षे चोदनोपात्तस्य पशुत्वसामान्यस्य छागेऽप्यविकलस्य सत्वेन मन्त्रस्य तद्विरोधाभावात् अनुष्ठानाय चोदनाया अपि विशेषसापेक्षत्वादविरुद्धस्य च (आकाङ्क्षितस्य) विशेषस्य वाक्यान्तरार्पितस्यापि ग्रहणसम्भवात् नित्यवदाम्नातेन मन्त्रेण रूढ्यर्पितच्छाग एवालब्धव्य इति सिद्धान्त इति । व्यर्थमिति ।। निष्प्रयोजनं विरुद्धञ्चेत्यर्थः । अग्रपदसमभ्यिाहारेण नञःप्रागभाव  एव व्युत्पत्तेरिति । तर्हि तत एव नञः प्रागभावपरत्वमस्त्वित्याशङ्क्याह— नापीति ।। मिथ्यात्वासिद्धेरिति ।। त्रैकालिकनिषेदस्यैव मिथ्यात्वापादकत्वादिति भावः । यद्यपि प्रागभावानभ्युपगन्तृमतेऽप्यत्यन्ताभावविशेष एव प्रागभावस्तानाभिषिक्तः, तथापि सोऽत्यन्ताभावः  समयविशेषसंसर्गीति नञस्तत्परत्वेऽपि न मिथ्यात्वसिद्धिरिति ज्ञातव्यम् । अविद्याकर्माद्यंशे सर्गाद्यकाले विद्यमाने वाक्यार्थस्य बाधितत्वात् मिथ्यात्वासिद्धिश्चेत्याह- त्वन्मत इति ।। भवतु वा नञोऽत्यन्ताभावार्थपरत्वं तथापि द्वितीयशब्दार्थपर्यालोचनायां परस्य नेष्टसिद्धिरित्याह– किञ्च द्वितीयशब्द इति ।। किञ्च द्वितीयशब्दस्य सहायवाचित्वे प्रमाणमाह- असिद्वितीय इति प्रयोगादिति ।। अविगीताभियुक्तप्रयोगादित्यर्थः । ननु असिद्वितीय इत्यस्य नासिसहायत्वमर्थः । किन्त्वसिलक्षणद्वितीयसहित इत्येवार्थोऽस्तु इत्यत आह- असिद्धितीय इति ।। ननु असिद्वितीयः असिसहाय इति गम्यत महाभाष्योक्तेः शक्तिलक्षणयोरौदासीन्यात् तद्बलेन द्वितीयशब्दस्य न  सहायवाचित्वसिद्धिः । कथञ्चित्प्रसिद्धावप्येकशब्दैन पौनरुक्त्यं चेत्यस्वरसादाह- यद्वेति ।।     
ननु समाने द्वितीयशब्दस्य न व्युत्पत्तिः । क्वचिद्द्वितीयत्वावच्छिन्नवाचिनस्तस्मात्समान द्वितीयप्रतीतिस्तु सङ्कोचकप्रमाणान्तरबलादित्याशङ्क्य तस्य द्वितीयत्वावच्छिन्न इव समान-द्वितीयत्वावच्छिन्नेऽपि व्युत्पत्तिरस्तीत्यत्र लोकवेदयोरविगीताभियुक्तबहुल (प्रतीति) प्रयोगं (प्र)दर्शयति ।। तस्य सङ्कोच इति ।। किञ्च द्वितीयशब्दस्य समद्वितीये व्युत्पत्त्यभावेऽपि आवयोद्वितीयविशेषे सङ्कोचस्य आवश्यकत्वात् (तथापि) मदिष्टसिध्यवैकल्यमित्याह— द्वितीयशब्देनेति ।। एवं च श्रुतिस्मृती अपि अनुकूलिते भवत इत्याह— न तत्समश्चेति ।। न चाप्रसक्तप्रतिषेधत्वम् । श्रुतितात्पर्यापरिज्ञानदशायां तत्समाभ्यधिकायोः तच्छ्रुतित एव प्रसक्तिसम्भवात् । न च समनिषेधे निरञ्जनः परमं साम्यमुपैतीत्यादिश्रुतिविरोधः । तधा विद्वान्  पुण्यपापे विधूयेति पूर्ववाक्ये श्रवणात् पुण्यपापराहित्यादिना किञ्चित्तत्साम्यसम्भवेऽपि सर्वात्मना साम्यस्य न तत्समश्चेति श्रुत्या निषेधोपपत्तेरिति भावः । श्रुतिस्मृतिरूपव्याख्यानविरोधादपि नाद्वितीयशब्दस्य पराभिप्रेतोऽर्थ इत्याह— एक एवेति ।। उक्तमेर्वार्थं सदृष्टान्तमुपसंहरति ।। तस्मादिति ।। 
।। इति एकमेवाद्वितीयमिति श्रुत्यर्थविवरणम् ।। २८ ।।
।। अथ नेहनानेतिश्रुत्यर्थविवरणम् ।। २९ ।। 
ननु मास्तु एकमेवेतिश्रुत्या मिथ्यात्वसिद्धिः नेहनानेत्यादिश्रुत्या तु स्यात् । तत्र इहशब्दार्थे ब्रह्मणि प्रतिपन्नोपाधौ नानाकिञ्चनशब्दितभेदविशिष्टप्रपञ्चमात्रस्य निषेधावगमादित्याशङ्क्य निराकरोति ।। नापीति ।। अत्रेति ।। नेहनानैतिश्रुतौ स्वगतस्वप्रतियोगिक भेदनिषेधावगमादित्यर्थः । 
ननु नानाशब्दस्य भिन्नवाचित्वात्कथमत्र स्वगतभेदनिषेध इत्यत आह— नानाशब्दोहीति ।। ननु द्व्येकयोर्द्विवचनैकवचने इत्यत्र द्व्येकशब्दयोर्द्वित्वैकत्वसङ्ख्याविशिष्टपरत्वे द्व्येकेषामिति बहुवचनापत्तेरस्तु तयोर्भावप्रदानत्वम् । प्रकृते तु तादृशबाधकाभावान्न भावप्रधानतेत्यात आह— लोकेचेति ।। ननु तथापि नानाशब्दः प्रकृते नानात्वपर इत्यत्र किमायातमित्यत आह— यदेवे हेति ।। इदमदःशब्दार्थयोर्विध्यमानस्य ब्रह्मरः पूर्ववाक्येनैक्यावेदनबलात् तद्गततत्प्रतियोगिकभेदनिषेध एवास्याः श्रुतेस्तात्पर्यमवसीयत इति भावः । अन्यर्थति ।। इदमदःशब्दार्थस्य यदेवेहेत्यादि श्रुतितात्पर्यागोचरत्वे, इत्यर्थः । श्रूयेतेति ।। यद्यप्यपौरुषेयवाक्ये आनुपूर्विविशेषनियमनमयुक्तम् । तथापि यथाश्रुतानुपूर्वीकश्रुतेर्नतदर्थसमर्पणे सामर्थ्यमित्यत्र तात्पर्यम् । स्वगतभेदस्येति ।।  स्वगतस्वप्रतियोगिकभेदस्येत्यर्थः । जगज्जन्मादिकारणे ब्रह्मणीत्यादिसप्तम्यर्थस्य तत्प्रसक्तेरिति पञ्चम्यन्तेन सम्बन्धः । तत्प्रसक्तेरित्यत्र तच्छब्दो भेदपरः ।। गुरुतरविचित्रकार्यभेदेनेति ।। दुर्भरदुर्गभूभूधरादिरूपविचित्रकार्यरूपलिङ्गेनेत्यर्थः । नियम्यानन्त्येनेति ।। पृथिव्यादिरूपनियम्यानन्त्येनेत्यर्थः । स्थानभेदेनेति ।। अक्ष्यादित्यादिस्थानभेदेनेत्यर्थः । यद्यप्येकस्यैव समर्थस्य गुरुतरविचित्रकार्यकारित्वं लोके दृश्यते । तथा सौभर्याद्यात्मन एकस्यैवानेकशरीरनियामकत्वमनेकस्थलस्थितत्वं च प्रसिद्धम् । तथापि विशेषादर्शनदशायां तस्यानुमितिरूपप्रसक्तिजनकत्वं सम्भवति । नहि प्रसक्तिरपि प्रमाणकृतैव वक्तव्येति भावः ।। अनेकत्वश्रुत्या चेति ।। श्रुतिप्रापितानेकत्वरूपलिङ्गेन चेत्यर्थः । प्रत्यक्षादिनेति ।। तत्कालीनानां प्रत्यक्षादिनेत्यर्थः । आदिपदेन तदीयप्रत्यक्षमूलकशब्दानुमानपरिग्रहः । गुणगुणित्वेति ।। एतच्चोपलक्षणम् । क्रियाक्रियावत्त्वादिना चेत्यपि द्रष्टव्यम् । ज्ञानानन्दादावित्यादिपदान् शक्त्यादिपरिग्रहः । एकतरपरिशेषाभावादिनेत्यादिपदेन चिलक्षणार्थक्रियाकारित्वादिपरिग्रहः । सर्वत्र चेति ।। जगज्जन्मादिकारणे ब्रह्मणीत्यादिसप्म्यन्तनिर्दिष्टे सर्वत्र चेत्यर्थः । अन्योऽन्तर आत्मा प्राणमय इत्यादिपदेन अन्योऽन्तर आत्मा मनोमयः, आनन्दं ब्रह्मणो विद्वान्, तस्माद्वा एतस्माद्विमानमयात् । अन्योऽन्तर आत्मा आनन्दमय इत्यादि श्रुतिपरिग्रहः ।
एतच्चोपलक्षणम् । ‘इन्द्रो मायाभिः पुरुरूप ईयते, यस्य ज्ञानमयं तपः, परास्य शक्तिर्विविधैव श्रूयते स्वाभाविकी ज्ञानबलक्रिया च, धर्मावहं पापनुदं भगेशं, सत्यकामः सत्यसङ्कल्यः, बृहन्तो ह्यस्मिन् गुणाः’ इत्यादि श्रुतेरित्यापि बोध्यम् । तात्पर्यापरिज्ञानेन चेति ।। तात्पर्यभ्रमेण चेत्यर्थः । किञ्च बृहदारण्यके काठके च श्रूयमाणस्य नेहनानेतिवाक्यस्य पूर्ववाक्येष्वेव रूपभेदस्य प्रतीयमानतया नाप्रसक्तप्रतिषेधरूपाणि ज्ञानादिधर्माः, अनेकावताराः अनेकधर्माश्चोक्ता इति सम्बन्धः । कथं तदप्रसक्तिरिति ।। न कथमपीत्यर्थः । 
ननु स्वगतस्वप्रतियोगिकभेदनिषेधपरत्वमन्यश्रुत्यादौ अदृष्टमेव नेहनानेति श्रुतौ कथं स्वीक्रियत इत्यत आह– दृष्टश्चेति ।। दृष्टश्च निषेध इत्यन्वयः । यद्यप्यको देव इति श्रुतावुदाहृतभारतवचने च एकसमशब्दौ न निषेधवाचकौ । तथापि एकशब्दतत्पर्यायसमशब्दाभ्याम् एकत्वविधानसामर्थ्यात् निषेधार्थत्वे पर्यवसानमभिप्रेतमिति बोध्यम् (ध्येयम्) यद्वा एको देवः सर्वभूतेषु इत्यादिश्रुतावित्यत्रातद्गुणसंविज्ञानबहुव्रीहिणा नात्र काचन भिदास्ति, नैवात्र काचन भिदास्तीत्यादिश्रुतिर्विवक्षितेति बोध्यम् । अन्यथेति ।। प्रत्यक्षमात्रस्य प्रसञ्जकत्वाङ्गीकार इत्यर्थः । अखण्डवादेति ।। अखण्डार्थवादेत्यर्थः ।। अनुभूतिरिति ।। एकत्वनानात्वाभ्यां विमता अनुभूतरित्यर्थ। । न नानेति ।। वस्तुत इति शेषः । उपाधिभेदमन्तरेणेति ।। विषयभेदानुसन्धानमन्तरेणेत्यर्थः । इत्याद्यनुमानैरित्यादिशब्दार्थश्च अनुभूतित्वं वस्तुतो न स्वानयप्रतियोगिकान्यो न्याभावसमानाधिकरणम् अनुभूतित्ववचन्द्रत्वे इति प्रतीतिविशेष्यत्वात् । चन्द्रत्ववदित्याद्यनुमानानि । ननु नाहमीश्वरः घटानुभवः पटानुभवो नेत्यादिप्रत्यक्षेण च भेदप्रसक्तिसम्भवात् । चन्द्रत्ववदित्याद्यनुमानानि । ननु नाहमीश्वरः घटानुभवः पटानुभावो नेत्यादिप्रत्यक्षेण च भेदप्रसक्तिसम्भवात् प्रत्यीमात्रस्य प्रसञ्जकत्वाङ्गीकारेऽपि न काप्यनुपपत्ति-रित्यत आह— एकमेवाद्वितीयमित्यादावति ।। स्वगतभेदनिषेधोक्तिश्च न स्यादिति ।। वृक्षस्य स्वगतो भदे इत्यादिरूपोक्तिश्च न स्यादित्यर्थः । प्रत्युत परमत एवेति ।। प्रत्यक्षादिमात्रेर प्रसक्तस्य भेदप्रसक्तेरुपपादितत्वादितिभावः । धर्माधर्मेति ।। धर्माधर्मशब्दौ अग्निहोािदिकलञ्जभणक्षादिजन्यातिशयपरौ । तद्गतालौकिकश्रेयस्साधनत्वानिष्टसाधनत्वपरौ वा द्रष्टव्यौ । प्रतिषेध इत्यस्यानन्तरं स्यादिति शेषः । नन्वेवपि नाना नेत्युते भेदमात्र निषेध एव लभ्यते ननु स्वगतभेदनिषेध इत्यत आह- इहेति च विशेषणादिति ।। 
ननु इहेति विशेेणबलात् निषेध्यनानात्वस्य स्वधर्मिकत्वमेव लभ्यते, न स्वप्रतियोगिकत्वमिति शङ्कामनुरूपदृष्टान्तोक्त्या परिहरति ।। इमौ स्निग्धाविति ।। धर्मित्वेन प्रतियोगित्वेन चेति ।। निषेध्यं प्रतीतिशेषः । तनुपात्तस्येति ।। इदं शब्दानुपात्तस्येत्यर्थः । पारिशेष्यादपि नेहनानेतिश्रुत्या स्वगतस्वप्रतियोगिकभेदमात्रनिषेध एव लभ्यत इत्याह ।। विधेयोद्देश्ययोरिति ।। तदाधारेति ।। विधेयो यो नानात्वनिषेधः । तदधारेत्यर्थः । भेदावश्यम्भावाच्चेति ।। अन्यथा उद्देश्यविधेयभावाद्यनुपपत्तिरिति भावः । भेदप्रमितेश्चेति ।। यद्यपि तं देर्व्से अर्पिता इत्यादौ भेदोन साक्षात् प्रतीयते, तथापि तमित्यादिविरुद्धविभक्त्यन्तपदघटितवाक्यार्थनिर्वाहाय तेषामन्योन्य-भेदोऽवश्यमङ्गीकर्तव्यः । तादृगेव भवतीति ।। तद्भिन्नत्वे सति द्गतभूयोधर्मवत्त्वरूपसादृश्या-भिदानेनास्त्येव साक्षाद्भेदप्रतीतिः । सादृश्यं पदार्थान्तरमिति मतेऽपि   तन्नियतभेदो दुर्वारः । अत एव शारीरश्चोभयेऽपि हि भेदेनैनमधीयते’ सति सूत्रे ‘य आत्मनि तिष्ठन्’ इत्यादि तादृशमेव भेदपरं विषयवाक्यत्वेनोदाहृतमिति द्रष्टव्यम् । एतच्चोपलक्षणम् ‘अन्यदेव तद्विदितात्’ इत्यादि शाखान्तरगतवाक्ये साक्षाद्भेदप्रमितेश्चेत्यपि बोध्यम् । ननु स्वगतभेदस्यैकत्वेन तस्य च निषेध्यस्य नानाशब्देनैव समर्पणात् किञ्चनशब्दवैयर्थ्यमित्यत आह— किञ्चनशब्दस्त्विति ।। अन्यथोक्तदोषादिति ।। गुणगुण्यवयवावयवित्वाद्यप्रयुक्तान्यप्रयुक्तभेदाभिप्रायत्वे विधेयोद्देश्य-योरित्यादिनोक्तस्वव्याघातादिदोषप्रसङ्गादित्यर्थः । भवितृप्राधान्येऽपीति । नाना शब्दस्येति शेषः । तथापि न परस्येष्टसिद्धिरिति भावः । प्रकृतेति ।। बृहदारण्यके ‘यस्यानुवित्तः प्रतिबुद्ध आत्मा’ इति पूर्ववाक्योपात्तत्वेन अनिर्धारितैकविशेषपरत्वेन विनिगमनाविरहात् सर्वपरत्वं किन्न स्यादित्यत आह— सर्वनामत्वादिति ।। यद्यपि किञ्चनशब्दस्य न सर्वनामत्वम्, सर्वादीनि सर्वनामानीति सर्वार्थवाचिनो गणपठितस्यैव सर्वनामसञ्ज्ञाविधानात् । तथापि किं शब्दस्य तथात्वेन तन्निष्पन्नस्य तस्य सर्वनामत्वमविरुद्धमिति बोध्यम् । सर्वशब्दवदिति ।। यथा सर्वशब्दः प्रकृतकामपरो न सर्वकामपरः, तद्वदित्यर्थः । उद्देश्यसमर्पकत्वाच्चेति ।। यच्छब्दयोगप्राथम्य-योरसार्वत्रिकत्वेन तदभावेऽपि किञ्चनशब्दस्य उद्देश्यसमर्पकत्वमविरुद्धमिति भावः ।  व्रीहिशब्दवदिति ।। यथा व्रीहिशब्दः प्रोक्षितप्रकृतव्रीहिपरस्तद्वदित्यर्थः ।। आग्नेयीशब्दवदिति ।। 
एतच्च पूर्वतन्त्रे तृतीयाध्याये द्वितीयपादे विचारितम् । अधिकारे च मन्त्रविधिरतदाख्येषु शिष्टत्वात्’ (अ.३, पा.२, अधि.८, सू.२०)ज्योतिष्टोमे काश्चित् ‘अग्न आयाहि वीतय’ इत्याद्या आग्येय्यः ऋचः समाम्नाताः । तत्रैव श्रुतम्, ‘आग्नेय्या आग्नीध्रमुपतिष्ठत’ इति । तत्र संशय किं यया कयाचिदृचा आग्नेयो (अग्नीध्रो) पस्थानं कर्तव्यम्, उत प्रकृतानां मध्ये एव कयाचिदिति । तत्र यत्र व्रीहीनवहन्तीत्यादौ व्रीह्यादीनुद्दिश्य प्रोक्षणादिसंस्कारा विधीयन्ते, तत्रापूर्वासम्बन्धिनाः संस्कारस्य वैयर्थ्यात् , व्रीहिभिर्यजेतेत्यादिभिः अपूर्वसम्बन्धित्वेन प्रकृता एव ग्राह्य इति युक्तम् । इह तु न आग्नेयीमुद्दिश्योपस्थानं विधीयते । किन्तु उपस्थाने करणतया आग्नेय्युपादीयते । तृतीयादिनिर्देशात् । तत्र च शब्दार्थमात्रस्याङ्गत्वात्, न प्रकृतनियम इति पूर्वपक्षे यौगिकत्वादाग्नेयीशब्दः सन्निहितामेव व्यक्तिमाम्भवते, विग्रहवाक्यसमानशीलत्वात्, विग्रहवाक्यस्य च अग्निर्देवता अस्य इति सर्वनामघटितत्वेन सन्नितहतविषयत्वात् प्रकृतयैवोपस्तानमिति ।। विशेषशब्दसन्नितिसामान्यशब्दत्वाच्चेत्यस्यानन्तरं किञ्चनशब्दो वाक्यशेषस्थधर्माख्यविशेषपर इति शेषः । घृतशब्दसन्निहिताक्ताशब्दवदिति । एतच्च नामधेयपादे निर्णीतम् । सन्दिग्धतु(षु)वाक्यशेषात् (अ.१, पा.४,सू.२९, अधि.१९)इत्यत्र ‘अक्ताः शर्करा उपदधाति तेजो वै घृतम्’ इत्यत्र शर्कराणामञ्जनं घृततैलवसानामन्यतमेन द्रवद्रव्येण कर्तव्यमुत वाक्यशेषोपात्तेन घृतेनेवैतिसंशये विधौ विशेषानवणात्, अर्थवादानुसारेण प्रधानस्य विधेः नयनायोगात् येन केनचिदञ्जनम्, अर्थवादस्थघृतशब्दस्तु विध्यनुरोधात् द्रवद्रव्यमात्रलक्षकोऽस्तु इति पूर्वपक्षे विदावञ्जनक्रियाक्षिप्तद्रवद्रव्यसामान्यस्य घृतेऽपि सत्त्वात् निर्विशेषसामान्या-नुष्ठानासम्भवेन क्वचिद्विशेषपर्यवसानस्य विधिनैवाक्षिप्तत्वात् वाक्यशेष•ेपात्ते विशेषे स्थिते विशेषान्तरकल्पनानौचित्याच्च विधेयस्तावकवाक्यशेेषानुसारात् घृते नैवाञ्जनमिति सिद्धान्त इति । यद्यपि किञ्चनशब्दोऽनिर्धारितैकविशेषवचनस्तथापि फलतः सामान्यशब्दतुल्य इत्युक्ताक्तादिशब्दवदित्युक्तिरविरुद्धेति द्रष्टव्यम् । ननु तथापि न तवेष्टसिद्धिः । ब्रह्मधर्मादीनामेव निषिद्धतया मिथ्यात्वप्रसङ्ग इत्यत आह- तथाचेति ।। नानात्वमेवेति ।। तन्मिथ्यात्वञ्चेष्टमिति भावः । सविशेषणे हीति न्यायादिति ।। सविशेषणे विशेषणविशिष्टे विषये प्रवर्तमानो विधिर्निषेधो  वा विशेष्यबाधे विशेषणं विशेषणबाधे तु विशेष्यम् उभयबाधे विशिष्टमुपसङ्क्रामती-तिन्यायादित्यर्थः । विदिनिषेधयोः क्रमेणोदाहरणे दर्शयति ।। लोहितेति ।। इत्यादावित्यादिनपदेन दण्डी प्रैषानन्वाह, न कलञ्चं भक्षयेत्यिादिविदिनिषेधपरिग्रहः । दर्शनाच्चेति ।। ऋत्विक्षु उष्णीषस्य प्राप्ततया विधेर्लोहितत्वरूपविशेषणमात्रविषयत्वस्य स्नातके वाससो विहितत्वेन निषेधस्य जीर्णत्वमलवत्त्वरूपविशेषणमात्रविषयत्वस्य दर्शनाच्चेत्यर्थः । उभयत्राभियुकतसम्मति माह- विशेेष्यमिति ।। अभिधाया विशेष्यगामित्वे अन्यलभ्यत्वं बाधकं द्रष्टव्यम् । एकदेशेति ।। बाधके सम्रविषयतया भासमाने एकदेशाबाधकत्वेन कल्प्यमाने तावतैव निषेधोपपत्तौ न तेन सर्वबाधनं युक्तमित्यर्थः । 
ननु बाधकं विना सविशेषणे हीति न्यायावतारः कथमित्यतो बाधकं दर्शयति । धर्माणामिति । निषेधे हीत्यस्यानन्तरं नेहनानेति श्रुतौ, एवं धर्मान्पृथगितिभेददर्शननिन्दाश्रुतौ चेति शेषः ।  सविशेेषणे हीति न्यायेन नेहनानेति श्रुतेर्नानात्वरूपविशेेणनिषेधपरत्वाङ्गीकारे फलमाह— तथाचेति ।। नन्वेवं ब्रह्मतद्धर्माणामत्यन्ताभेद एव प्राप्त इति निर्विशेषब्रह्मवादाविशेेष इति चेन्न, द्वितीयपरिच्छेदे तस्य निरसिष्यमाणत्वादिति । किञ्चनशब्दस्य पररीत्या विश्वपरत्वेऽपि न मिथ्यात्वसिद्धिरित्याह— किञ्चेति ।। ननु किञ्चनशब्दस्य विश्वपरत्वे नानाशब्दस्य च भिन्नार्तत्वे कथं न मिथ्यात्वसिद्धिः, कथं वाऽविनाभूतमस्तीयर्थसिद्धिरित्यत आह— नानाशब्दो हीति ।। नानाशब्दस्य विनार्थकत्वे प्रमाणमाह— विनञ्भ्यं नानात्रौ न सहेति सूत्रे इत्यादिना उपाहृतत्वाच्चेत्यन्तेन । स्मृतेश्चेति ।। तथा च एतदुपबृह्मणानुरोधेन एतच्छ्रुतेरविनाभूत-मस्तीत्यर्थपरत्वं युक्तमिति भावः । ननु प्रतिबन्दिनोऽत्रानुद्देशात् नानाशब्दस्य विनार्थकत्ववर्णनं कथम् इत्यात आह— विनार्थस्य चेति ।। ब्रह्मण एवेति ।। इहशब्दार्थभूतब्रह्मण एवेत्यर्थः । न च इहेतीदंशब्दस्य विरुद्धविभक्त्यवरुद्धत्वेन तेनोपस्थितस्य ब्रह्मणो न प्रसिसम्बन्धित्वे नान्वयोपपत्तिरिति वाच्यम् । अन्यत्र धर्मादन्यत्राधर्मादित्यादावन्यशब्दस्येव अत्रेहशब्दे सुपां सुलुगित्यादिना द्वितीयास्थानविहितसप्तम्यन्तत्वेन विरुद्धविभक्त्यवरुद्धत्वासिद्धिरिति ।
नन्वेतावता विनाभावनिषेधोऽति विश्वस्य स्वरूपेण असत्त्वेऽपि सम्भवतीत्याशङ्कामर्थान्तर-न्यासेन निराकरोति ।। न चेति ।। ने केवलं जगतो ब्रह्मविनाभावनिषेधे विश्वमिथ्यात्वासिद्धिः, प्रत्युत तद्विरुद्धसत्यत्वमेव सिध्यतीत्याह— एवञ्चेति ।। अर्थादिति ।। श्रौतार्थन्याया-नुपपत्तैरित्यर्थः । किञ्च त्वद्रीत्या नानाशब्दस्य भेदविशिष्टार्थत्वेऽपि न तवेष्टसिद्धिरित्याह— किञ्च विश्वमिति ।। महदहङ्कारात्मकमित्यर्थः । नेत्यस्यानन्तरं विश्वस्येति शेषः । प्रकृत्यादौ इत्यादपदेन महदादिपरिग्रहः । ननु ब्रह्मण एवोपादनात्वेन तत्र विश्वस्य निषेधे मिथ्यात्वसिद्धिरविकलेत्यत आह— ब्रह्मचेति ।। अन्यथेति ।। प्रकृत्यादावसत्त्वेन इहनानेतिश्रुतौ अधिकरण-विशेष-प्रत्यायकेहपदं विगतप्रयाजनमित्यर्थः । अथेति ।। प्रतिपन्नोपाधिभूतब्•हमण्येव निषिद्धत्वेन विश्वमिथ्यात्वमविकलमिति भावः ।। तद्विरोधादेवेति ।। यस्मिन् द्यौरित्यादिश्रुतिविरोधादेवेत्यर्थः । एतद्वाक्यस्य नेहनानेतिवाक्यस्य ।। अत्रेति ।। अयमत्रशब्दः प्रभा यथेत्यस्यानन्तरम् अध्याहृतेतिशब्देन सम्बध्यते । तादृगित्यस्यानन्तरमुचितेति शेषः । एतेनेति ।। नानाशब्दस् भावप्रधानत्वादिव्युत्पादनेनेत्यर्थः । नानाशब्दस्य भावप्रधानत्वादिव्युत्पादनेनेत्यर्थः । पूर्ववाक्य-मपीत्यपिशब्देन काठके पूर्वमुत्तरं च बृहदारण्यके उत्तरमेवेति सूचयति । ननु पूर्ववाक्ये अपारमार्तिकत्वपरेशब्दसमभिव्याहारेण नानाशब्दार्थस्य असत्त्वमेव लभ्यत इत्यत आह— तत्रचेति ।। भेदाभेदपर इति प्रकृताभिप्रायेण भवेदिति ।। विरुद्धयोर्धर्मयोरेकत्रधर्मिणि संयोगे सम्बन्धे इवशब्दोऽभियुक्तप्रयोगविषयो भवेदित्यर्थः । अन्यथेति ।। इवशब्दस्य अपारमार्थिकत्व इत्यर्थः । परानिष्टार्थःस्यादिति ।। परेण वास्तवभ•नभ्युपगमादिति भावः । केचित्त्वित्यस्वर-सोद्भावनम् । तद्वीजन्तु अशरीरं शरीरेषु, सपर्यगाच्छुक्रमकायमव्रणामिति श्रुत्या उपचितापचित-वग्रहवत्त्वनिषेधात् नाव्यक्तादेर्मुक्यतो ब्रह्मशरीरत्वं युक्तम् । तादृशद्वितीयस्याप्रसक्त्या अप्रसक्तप्रतिषेधत्वं चेति ।। अन्येत्वित्यस्वरसोद्भावनम् । तद्बीजन्तु सृष्टिप्रलयादि वाक्यानामपि उपासनार्थत्वापत्त्या वैदिकार्थस्य न कस्यापि सिद्धिः स्यादिति । इतरेत्वित्यस्वरसोद्भावनम् । तद्बीजन्तु प्रपञ्चमिथ्यात्वप्रतिपादनं विनापि एतस्य असारत्वानित्यत्वदुःखसाधनत्व प्रतिपादनेनापि तत्रनभिनिवेशसिद्धेरिति ।।  
।। इति नेहनानेति श्रुत्यर्तविवरणम् ।। २९ ।।
।। अथ यत्र त्वस्येतिश्रुत्यर्तविवरणम् ।। ३० ।। 
ननु तथापि मिथ्यात्वसिद्धिरविकला । यत्रत्वस्य सर्वमात्मैवाभूदितिश्रुत्या मोक्षे अद्वितीयात्ममात्रावशेेस्यावेदनादित्याशङ्का नराकरोति ।। नापीति ।। यत्रत्वस्येति श्रुतिरद्वितीयात्ममात्रावशेषो मुक्तिरितिमतं निराकर्तुमेव प्रवृत्तेति व्यवस्थापयितुं प्रथमं श्रुतिमतं दर्शयति ।। अत्रहि पूर्वत्रेति ।। यद्यपि यत्रत्वस्येति वाक्यं षष्ठे मैत्रेयीब्राह्मणे आम्नातम् । सैन्धवखिल्य इत्यादि तु चतुर्थ इति न तयोरव्यवधानेन पौर्वापर्यामस्ति । तथापि विरुद्धार्थविजातीयव्यवदानाभावेन पूर्वत्वानपायादेवमुक्तमित द्रष्टव्यम् । यद्यपि स यथा सैन्धवखिल्य उदके प्रास्तः उदकमेवानुविलीयते इति वाक्ये समुद्रशब्दो नास्ति, तथापि उदके प्रास्त उदकमेवानुविलीयत इत्यत्र उदके न्यस्तस्य सैन्धव खिल्यस्य उदकेन सहावस्थानप्रतीतेरवस्थानस्य च आधारसापेक्षत्वेन सचाधारः समुद्र इति ध्येयम् । ननु उदकराश्यतिरिक्तसमुद्रशब्दार्थस्य अभावात् समग्रोदकसहितस्य सैन्धवखिल्यस्य समुद्रे स्थितिप्रतिपादनमयुक्तम् , सैन्धवखिल्यस्य उदकेन एकतापत्त्या भेदे तस्य दृष्टान्तत्वानुपपत्तिश्चेत्यत आह— नहीति ।। ननु ‘समुद्रं शोषयिष्यामि पद्भ्यां यान्तु प्लवङ्गमाः’ इत्यादिप्रयोगदर्शनात् समुद्रशब्दो जलराशिविशेषवाच्येव, न तु खातविशेषवाची, तस्य शोषणासम्भवादित्याशङ्क्याह— पूर्वत्रेति ।। तथाचोदाहृतप्रयोगो जलराशिविशेषे लाक्षणिकः, पूर्ववाक्यानुसारात् । न च ‘स यथा सर्वासामपाम्’ इति पूर्ववाक्यमपि ‘यथा नद्यः स्यन्दमानाः समुद्रं प्राप्यास्तं यान्ति’ इत्यादिवत् नदीजलाद्यभिप्रायमिति वाच्यम् । तथापि (तत्रापि) समुद्रशब्दस्य खातविशेषपरत्वात् अत एव नदीनां सागरो गतिरित्यादिप्रयोगः । न च सागरादिशब्दानामेव लाक्षणिकत्वमिति वाच्यम् । लाघवेन एकस्य समुद्रशब्दस्यैव लाक्षणिकत्वौचित्यादिति भावः ।। न चेति ।। अनुभवविरोधादिति भावः । एतच्चेति ।। मुक्तावभेदो नेत्येतच्चेत्यर्थः ।। उक्तं चेति ।। बृहदारण्यकवाक्य’ इति शेषः । स्वमतमुक्त्वेति ।। यद्यपि सैन्धवखिल्य इत्यादिवाक्यं चतुर्थे अविनाशीत्यादिवाक्यं तु षष्ठ इति मध्ये बहुवाक्यव्यवधानमस्तीति न क्त्वाप्रत्यय उचितः । तथापि विरोधिप्रमेयानन्तरितत्वेन उक्त्वेति पूर्वकालार्थकक्त्वाप्रत्ययो नानुपपन्न इति ध्येयम् । अतिदुःखं मोक्षे स्यादिति ।। न च आत्ममात्रावशेषरूपमोक्षे अनिष्टसाधनादेरभावादेव न दुःखप्रसङ्गः (इति) । यदि च इष्टरूपाद्यमानमेव दुःखापादकं स्यात् तर्हि तवापि सुषुप्तौै तदभावेन अतिदुःखप्रसङ्ग इति वाच्यम् । मम सुप्तौ स्वरूपज्ञानस्य सुखवत्तया स्वविषयकस्य सत्त्वेन दुःखापादनासम्भवात् । न च तथापि अन्धादेरिव सुप्तौरूपाद्यज्ञानप्रयुक्तदुःखप्रसङ्गतादव्थ्यमिति वाच्यम् । सत्यामेव दिदृक्षायां तदज्ञानस्य दुःखापादकत्वात् । सुतस्य च तदभावात् । नचैवं मोक्षेऽपि रूपादिदिदृक्षाभावादेव न दुःखपसङ्गः इति वाच्यम् । मुक्तस्य सत्यकामत्वादिश्रुत्या इच्छाद्यवश्यम्भावात् । तथापि स्वज्ञानप्रयुक्तदुःखप्रसङ्गापरिहाराच्चेति भावः । रूपाद्यज्ञानस्य दुःखसाधकत्वं भारतवाक्येन द्रढयति । मग्नस्येति ।। अन्यथेति ।। आत्ममात्रावशेषस्यैव श्रुत्यभिप्रेतत्व इत्यर्थः ।
ननु बहुव्रीहिगर्भबहुव्रीह्यपेक्षया बहुव्रीहिमाािनयणं ज्याय इत्याशङ्ख्य पुनरुक्तेर्धर्मदवैयर्थ्याच्च नैवमित्याह— अनुच्छित्तिरिति ।। पुनरुक्तिरिति ।। न चाविनाशत्यनेन स्वरूपानित्यत्वनिषेधः, अनुच्छित्तिदर्मेत्यनेन तु परिणाम्यनित्यत्वनिषेध इति वाच्यम् । उभयविदानित्यत्वस्याप्यविनाशीत्यनेनैव निषेधसम्भवेन पौनरुक्त्यापरिहारात् । न चागत्या विषयभेदकल्पनम् । अस्मदुक्तरीत्या गत्यन्तरस्वात् । एतेनोच्छित्तिधर्मा न भवतीत्यनुच्छित्तिधर्मेति विग्रहोऽपि प्रत्यूढ इति । ननु यत्र त्वस्येति श्रुतेर्यद्यात्मात्रावशेषे तात्पर्यं न स्यात् तर्हि यत्र हि द्वैतमिवेति पूर्ववाक्ये अलीकार्थकेवशब्दो न स्यात् इत्यत आह— यत्र हीति ।। ननु तथापि सिद्धान्ते इवशब्दवैयर्थ्यं न तु मिथ्यात्वादिति भावः ।। अन्यथेति ।। द्वैतमिवेत्यत्रेवशब्दस्य द्वैतप्रपञ्चस्य मिथ्यात्वतात्पर्यकत्वे, इत्यर्थः । वाक्यशेष इति ।। यद्यपि सर्पतन्त्वादावित्यादिवाक्य   यत्र हि द्वैतमिव भवतीति वाक्यापेक्षया पूर्वमेवाम्नातमिति न तस्य तेजो वै घृतमित्यादिवद्वायशेषत्वम् । तथापि यत्र हि द्वैतमिव भवतीति वाक्यार्थनिर्णयोपयुक्तत्वेन एकप्रकाराम्नातत्वेन तद्वाक्यशेषत्वोक्तिरविरुद्धति बोध्यम् । ननु सर्वस्य ब्रह्माध्यस्तत्वेऽपि तस्य तदाध•रत्वाक्तिरविरुद्देत्यरुचेराह— स यथेति ।। आहुरित्यस्वरसोद•वनम् । तद्बीजं तु स ‘तत्र  पर्येति’ ‘एवमेवायमात्मेदं शरीरं निहत्याविद्यां गमयित्वान्यं नवतरं कल्याणतरं रूपं कुरुते पित्र्यं वा गान्धर्वं वा’ ‘रणो मतिं पश्यति नरान्तं नो तद्दुःखतां सर्वं वः पश्यतीति’ मुक्तौ देहेन्द्रियादिपापकनुतिविरोध इति ।। 
।। इति यत्रत्वस्येतिश्रुत्यर्थविवरणम् ।। ३० ।। 
।। अथ नतुतद्द्वितीयमस्तीति श्रुत्यर्थविचारः ।। ३१ ।।
ननु यद्द्वैतं न पश्यतीति श्रुतिेव जगन्मित्यात्वे मानम् । तत्र हि पूर्वत्र ‘यत्र सुप्तो न कञ्चन कामं कामयते न कञ्चन स्वप्नं पश्यति’ इत्युक्तेः ज्ञानाभावशङ्कायां तत्परिहारायेयं श्रुतिः प्रवृत्ता । अस्यां चावधारणार्थकवैशब्दद्वयसमभिव्याहारात् यत्तन्न पायत्येव तत्पश्यन्वै पश्यन्नेव न पश्यति । तत्र पायन्नेवेति परिहारः । तत्र हेतकाङ्क्षायाम् । न हि द्रष्टुर्दृष्टेर्विपरिलोपो विद्यत इति द्रष्टुःस्वरूपभूताया दृष्टेर्विपरिलोपाभाव उच्यते, तत्रापि हेत्वाकाङ्क्षायाम् अविनाशित्वाद्युतम् । विशेेविज्ञानाभावेऽपि स्वरूपविमानसत्त्वमेतावता लब्धम् । अनन्तरं न पश्यतीत्ंशे व्याघातशङ्कायां तत्परिहाराय न तु द्वितीयमस्ति ततोऽन्यद्विभक्तं यत्पश्येदित्युच्यते । ततश्च स्वाध्यस्तमेव पश्यतीत्यर्थो लभ्यते । तताचैतद्वाक्यबलादेव जगन्मिथ्यात्वसिद्धिरित्याशङ्कां निराकरोति ।। नापीति ।। नेयं श्रुतिर्जगन्मिथ्यात्वे मानम् । किन्तु भवद्रूपाणां भेदनिषेध इति वक्तुं तेषु भेदप्रसक्तिं दर्शयति ।। पूर्वहिीति ।। पश्यतिक्रियायाः कर्तृसापेक्षत्वेन तत्र पूर्ववाक्यस्थहृदय-शब्दितब्रह्मैव कर्त्रिति वक्तुं हृदयशब्दस्य ब्रह्मपरत्वे प्रमाणमाह— हृदयं ब्रह्मेतीति ।। द्वैतमिति ।। न च यद्द्वैतदिति पदच्छेदः, न तु तद्द्वितीयमस्तीतित्युत्तरवाक्यविरोधात् । अनेपदकल्पने गौरवात्, यन्न पश्यतीत्येतावता पूर्तौ प्रथमतत्पदवैयर्थ्याच्च यद्द्वैतमित्येव पदच्छेदौचित्यादिति भावः । नन्वेवं द्वितीयत्वविशिष्टभगवद्गुणनिषेधे तस्यैव मिथ्यात्वमापतितमित्यत आह— द्वितीयत्वेनेति ।। सविशेषणे हीति न्यायेन द्वितीयत्वमात्रस्यैव निषेध इति भावः । पश्यन् इत्यस्य सङ्कोचे प्रमाणाभावं वैशब्दस्यैवकारार्थत्वं चाभिप्रेत्याह— सर्वज्ञ एवेति ।। न तत्पश्यतीति ।। तन्नस्तीति पश्यतीत्यर्थः । 
ननु नास्तीति ईश्वरज्ञानं भ्रम एव किं न स्यादित्यत आह— न हीति ।। भ्रमत्वस्य बाधकल्प्यत्वादिति भावः । नित्यत्वादिति ।। दोषजन्यज्ञानस्यैव बाध्यत्वादिति भावः । यद्वा तन्न पश्यतीत्येतद् यताश्रुतमेव । ‘नहि दृष्टेरित्यादि’ च ततोऽन्यद्विभक्तं यत्पश्येदित्यत्र सम्बध्यते । एतच्च यदीश्वरः पश्येत् तद् द्वितीयमस्तीत्युक्ते भ्रान्त्या तद्दृष्टस्य कथं सत्त्वमितशङ्कानिवारणायेति द्रष्टव्यम् । ननु यद्द्वैतमित्यत्र स्वस्य प्रतियोगित्वोपस्तापकपदाभावात् कथं स्वस्माद्भिन्नमित्यर्थ लाभः इत्यत आह— पदिन्यायेनेति ।। एतच्चतुर्थाध्याये प्रथमपादे विचारितम् । पदकर्माप्रयोजकं नयनस्य परार्थत्वात्, (जै.मी.अ.४, अधि.१०, सू.२५) ज्योतिष्टोमे एकहायन्यासोमं क्रीणाति इति एकहायन्या गवा सोमक्रयणं प्रकृत्य षट्पदान्यनुनिष्क्रामति, सप्तमं पदमध्वर्युरञ्जलिना गृह्णाति इति षट्पदनयनानन्तरं सप्तमपांसुगहणं विदाय यर्र्हि हविर्धाने प्राची प्रवर्तयेयुः तर्हि तेनाक्षमुपाञ्ज्यात् इति हविर्दानशकटप्रवर्तनकाले तक्षाञ्जनं तेन पदपांसुना कर्तव्यमाम्नायते । तत्र संशयः सोमक्रयणवत् पदपांसुसाध्यम् । अक्षाञ्जनमपि एकहायनीनयनस्य प्रयोजकमिति अक्षाञ्जनार्थसङ्गृहीतपदपांसुविनाशदौ तन्निष्पत्त्यर्थं पुनरप्येकहायनीनयनं कर्तव्यम् उत न तस्य प्रयोजकमिति न कर्तव्यमिति । उभयोरपि एकहायनीनयनसाध्यत्वात् उभयं प्रयोजकमितिपूर्वपक्षे एकहायन्याक्रीणातीति एकह्रायन्याः क्रयणार्थत्वेनैव विधानात् यदर्थं द्रव्यं तदर्तं तत्संस्कारः इति एकहायन्याः सोमक्रयणदेशं प्रतिनयनरूपस्य संस्कारस्यापि क्रयणार्थत्वात् क्रयणमेव तन्नयने प्रयोजकम् । अन्यदनुनिष्पादीति सिद्धान्त इति । एतदधिकरणं सप्तमं पदमित्यत्र पदशब्दस्य संविधानात् एकहायनीपदविषयकत्वं सिद्धं कृत्वा प्रवृवमिति पदिन्याये नेत्युक्तमिति ।। युक्त इति ।। न च सन्निहितस्य अन्वययोग्यस्य असम्भव एव व्यवहितान्वयकल्पनम् । अत्र च यत्तन्नपश्यतीति तत्पश्यन्नेव न पश्यतीति सन्निहितान्वयस्य उक्तत्वादिति वाच्यम् । उक्तपदच्छेदस्य निरस्तत्वेन अन्वययोग्यस्य सन्निहितस्याभावादिति ।। अन्यथेति ।। तस्याः श्रुतेः स्वरूपेण ब्रह्मेतरद्वितीयनिषेधपरत्व इत्यर्थः । द्वितीयमात्रनिषेधेन चिन्मात्रस्यैव श्रुतितात्पर्यगोचरत्वे दोषान्तरमाह— कथञ्चेति ।। दृष्टित्वादिकं हि चक्षुरादिजन्यज्ञानत्वेन वा सविशेषत्वेन वा उपपाद्यम् । न च तदुभयं त्वया स्वीकृतमिति भावः । किञ्च अस्याः श्रुतेः  सर्वमिथ्यात्वप्रतिपादनपरत्वे भिन्नसमसत्ताकनीडश्येनादिदृष्टान्तोक्तिः जीवेशभेदोक्तिश्च न स्यात् । किञ्चेति ।। न च व्यावहारिकभेदमादाय तदुपपत्तिः, तस्य मिथ्यात्वसिध्यधीनत्वादिति ।। 
।। इति नतुतद्द्वितीयमस्तीतिश्रुत्यर्थः ।। 
।। अथ वाचारम्भणश्रुत्यर्तविवणम् ।। ३२ ।। 
ननु वाचारम्भणमिति श्रुतिरेव मिथ्यात्वे मानमस्तु, विकारो घटशरावादिरूपो वाचारम्भणम्, आरभ्यत इत्यारम्भणम्, वाचा आरम्भणम् वाचा व्यवहारमात्रम्, नामधेयं, नाममात्रम्, शब्दव्यतिरेकेण वस्तुतो विकारः कोऽपि नास्ति, मित्यैति यावत् । किन्तर्हि सत्यम् । मृत्तिकैव, उपादानभूतं ब्रह्मैवेति तदर्थप्रतीतेरित्याशङ्क्य निराकरोति ।। नापीति ।। ननु वाचारम्भणमित्येकं पदमनेकं वा इति विकल्प्य नाद्य इत्याह- वाचेति ।। द्वितीयेऽपि आरम्भणपदं रूढं यौगिकं वेति विकल्प्य तत्राद्यं प्रमाणाभावेन बहिरेव निराकृत्य द्वितीयमनूद्य निराकरोति ।। आरम्भयत इति ।। कर्तृकर्मणो कृतीति कृद्योगे षष्ठ्या एवान•ासनादिति भावः । एतच्चोपलक्षणम् । ल्युडन्तस्यारम्भणशब्दस्य कर्मार्थत्वप्यसम्भवि, ल्युटः कर्मण्यननुशासनादिति मिथ्यात्वालाभाच्चेति  । इदमुपलक्षणम् । घटशरावादिरूपमृत्तिकाविकारस्य वागिन्द्रियारब्दत्वाभावाच्चेत्यपि बोध्यम् । ननु वाच•रम्भणमित्येकं पदम् । वाचाशब्दश्च शब्दपरः, तथा च वाचायाः आरम्भणम्, आलम्बनमात्रमिति मिथ्यात्वसिद्धिरविकलेत्यत आह- वागिति ।। अश्रुतकल्पनादिति ।। वागालम्बनमात्रमित्यस्य अश्रुतस्य कल्पनादित्यर्थः ।। पौनरुक्त्याच्चेति ।। नच व्याख्यानव्याख्येयभावेन अपौनरुक्त्यम् । अस्य अनन्यगतिकत्वादिति भावः ।
ननु मास्तु वाचारम्भणशब्देन (पदेन) मिथ्थात्वसिद्धिः, मृत्तिकेत्येव सत्यमिति उपादानमात्रसत्यत्वावेदकवाक्येन तु स्यादित्याशङ्क्याह- मृत्तिकेत्यत्रेति ।। तथा च उपादानमात्रसत्यत्वासिद्ध्या नोपादेयमिथ्यात्वसिद्धिरिति भावः । इति शब्दस्य अवैयथर््समर्थनाय प्रकृते तस्यौचित्यावर्जितमर्थमाह- पदार्थविपर्यासे खल्विति ।। मृत्तिकाशब्दावितेतिशब्दस्य समाप्त्याद्यर्थत्वासम्भवात् । न च भिन्नक्रमेण तेन समाप्तिः प्रतिपादयितुं शक्यत इति वाच्यम् । यता श्रुतान्वयासम्भव एव हि भिन्नक्रमस्य आश्रयणीयत्वात् । समाप्त्यर्थत्वाश्रयणस्य नातिप्रयोजनत्वाच्चेति भावः । यथेति ।। नवेतशब्दो यथेत्यर्थः । शब्दपदार्थकत्वमिति ।। अत्र व्यवस्थापयतीत्यनुषङ्गः । यथा गौरिति ।। गौरित्ययमाहेत्यत्र गौरितिशब्दो यथेत्यर्थः । गोशब्दादितिकरणः प्रयुज्यमान इति ।। गोशब्दात्परः प्रयुज्यमानः इतिकरण इत्यर्थः ।। अत्रचेति ।। मृत्तिकेत्येव सत्यमित्यत्रेत्यर्थः । प्रकारस्य अनुपादानत्वादिति ।। तथा च अपादानगतधर्मस्यैव सत्यत्वापत्त्या तदधिकरणोपादानसत्यत्वासिद्धिरिति भावः । पुनरुक्तिर्नामधेयमितीत्यस्येति ।। श्रुतिगतेतिशब्दस्येत्यर्थः । एवं परव्याख्यानस्य दुष्टत्वात् श्रुतेः स्वाभिप्रेतमर्थमाह— तस्मादिति ।। वाचा वागिन्द्रियेण आरम्भणमित्यादिकमर्थप्रदर्शनमात्रपरम् । विग्रहस्तु वाचा वागिन्द्रियम्, आरभ्यते उत्पाद्यते अनेनेति आरम्भणम् । करणे ल्युट्, उत्पादकम् यस्य नामधेयस्य तदिति । एवं च ‘समानाधिकरणानां बहुव्रीहिरिष्यते’ इति वार्तिकवचनं चातुगृहीतं भवतीत्यवधेयम् । साङ्केतिकं भाषाशब्दरूपं नामधेयं विकार इत्युक्ते विकारशब्दस्य सम्बन्धिशब्दत्वात् कस्येत्याकाङ्क्षायां प्रतिसम्बन्धिज्ञानायाह— संस्कृतेति ।। यद्यति संस्कृतनामदेयस्य अपरिणामिकारणत्वात् साङ्कतेतिकभाषाशब्दरूपं नामधेयं न तद्विकारः, तथापि  तेष्वभियुक्तप्रसिद्धिसिद्धं यादृशतादृशमे विकारित्वं विकारशब्दस्यालम्बनमित्यदोषः । एतच्छ्रुतावेवेति ।। छन्दोगश्रुतावेवाष्टम इत्यर्थः । सत्यशब्दस्य वस्तुतो निमित्तान्तरमादायापि प्रयोगसम्भवात् न नित्यशब्दपर्यायतेत्यत आह— सदाशब्दादिति ।। सदाशब्दाकारलोपः छन्दस इति भावः । यद्वा एतदस्वरसादाह ।। सनातनमिति ।। 
ननु तथापि प्रकृते तस्य नित्यत्वपरत्वे किं मानम् अत आह— इहेति ।। विकृतत्वप्रतियोगिन इति ।। तद्विरोधिन इत्यर्थः । ननु वाचारम्भणमित्यस्य समासत्वे वागारम्भणमित्येव निदर्ेेशः स्यादित्यत आह— टापञ्चापीति ।। टापं भागुरिराचार्यो वष्टीति पूर्वेणान्वयः । ननु भवतु वाचारम्भणवाक्यस्य तत्वदुक्त एवार्थः, तथापि प्रकृते का सङ्गतिः । न च दृष्टान्तप्रतिपादनपरतयासङ्गतिः सम्भवति । एकविज्ञानेन सर्वविज्ञाने तस्य दृष्टान्तत्वायोगात् । इत्याशङ्क्याह— तस्मादिति ।। ननु कथमेकविमानेन सर्वविज्ञानम् । अन्यज्ञानेन अन्यज्ञानादर्शनात् इत्यत आह— सादृश्यादिति ।। परस्परसदृशवस्तुषु एकस्मिन् स्वेतरसर्वसदृशत्वेन ज्ञाते स्वसदृशत्वेन स्वेतरत् सर्वं ज्ञातं भवतीति भावः । ननु प्रधानज्ञानादप्रधानं ज्ञातं न भवति, राजज्ञानेऽपि अमात्याद्यज्ञानात् इत्यत आह— भाषेति ।। तथाच प्रधानज्ञानेन अप्रधानज्ञानं भवतीत्यस्य प्रधानज्ञानात् अप्रधानं ज्ञातफलं भवतीत्यर्थः । एवञ्च नोक्तानपपत्तिरिति भावः । व्यवहारादिकमित्यादिपदेन (एकशब्देन) सम्यग्ज्ञात इति श्रुत्युक्तफलपरिग्रहः । 
ननु वाचारम्भणमित्यादौ यथेत्यादिशब्दाभावात् कथं दृष्टान्तत्वमित्यत आह— तदर्थमिति ।। दृेटान्तार्थमित्यर्थः ।। तनूर्वर्षिष्ठेत्यादि ।। एतच्च द्वितीयेऽध्याये प्रतमपादे विचारितम् । अनुषङ्गो वाक्यसमाप्तिः सर्वेषु तुल्ययोगित्वात् (जै.मी.अ.२,पा.१, अधि.१७,सू.४८) याते अग्ने अयाशया तनूर्वर्षिष्ठा गह्वरेष्ठा, उग्रं वचो अपावधी त्वेषं वचो अपावधी स्वाहा, या ये अग्ने  रजाशया’ या ते अग्ने हराशया इति मन्त्रत्रयमाम्नायते, तत्र रजाशयाहराशयामन्त्रयोः साकाङ्कयोः किं लौकिकः शेषोऽध्याहार्यः, उत अयाशयामन्त्रशेषः तनूर्वर्षिष्ठेत्यादिरेव तयोरप्यनुषङ्गेण शेष इति सन्देहे लोके विवक्षानुसारेण अनुषङ्गेऽपि न वेदे अनुषङ्गः । क्रमनियमवति वेदे यदर्थं वाक्यशेषाम्नानं ततोऽन्यत्र तस्य नयनायोगात् अध्याहार इति पूर्वपक्षे वैदिकवाक्यशेषे लभ्यमानेन लौकिकशेषो  वेदेऽध्याहार्यः । शक्नोति (शक्योऽपि)सर्वैरन्वेतुम् अन्वयकारणानामाकाङ्क्षायोग्यता-सन्निधीनामविशेषात् आनन्तर्यस्य अप्रयोजकत्वात् । तस्मादाम्नातानामेव सर्वार्तत्वमिति सर्वस्यायं शेष इति सिद्धान्त इति ।। कथञ्चेति ।। मृद्विकारघटादेर्मृद्विवर्तत्वाभावादिति भावः । मुमुक्षुज्ञेयेति ।। एकविज्ञानेन सर्वविज्ञानप्रतिज्ञाविेयस्यानुपादानत्वात् दृष्टान्तानुपपत्तिस्तदवस्थेति भावः ।। अन्यथेति ।। विशिष्टस्यैव सर्वविज्ञानप्रतिज्ञाविषयत्व इत्यर्थः । अविद्यादीनिति ।। अत्रातद्गुणसंविमानबहुव्रीहिणा जीवब्रह्मविभागादिपरिग्रहः । तथा च सर्वविज्ञानसिद्धिरिति भावः । वैयर्थ्याच्चेति ।। न च सिद्धान्तेऽपि सव•ब्दवैयर्थ्यम् । पिण्डशब्दमहिम्ना अल्पमृज्ज्ञानेनापि सर्वमृण्मयज्ञानं यदा भवति तदा अपरिच्छिन्नब्रह्मज्ञानेन सर्वज्ञानं सिध्यतीति किमु वक्तव्यमिति कैमुत्यलाभेन तदवैयर्थ्यादिति । न केवलं परव्याख्याने एकाब्दादीनां वैयर्थ्यं विरुद्धार्थकत्वमपीत्याह— नहीति ।। उपादानत्वायोगाच्चेति ।। तथाच मृण्पिण्डादिवाक्यं नोपादानाभिप्रायम् इति भावः । धटादीनां मृद्विवर्तत्वात् न दृष्टान्तत्वानुपपत्तिरित्याशङ्क्य निराकरोति ।। न चेति ।। मृवत्वमानेऽपीति ।। यत्तत्वज्ञाननाद्यन्निवर्तते तस्यैव तद्विवर्तत्वाति भावः । किञ्च मृत्तिकेत्येव सत्यमिति सत्यशब्देन व्याहारिकसत्त्वमभिप्रेतम् उत परमार्थसत्त्वमिति विकल्प्य आद्यं दूषयति ।। व्यवहारदशायामिति ।। एवं च मृत्तिकेत्येवेति अवधारणाविरोध इति भावः । द्वितीयमनूद्य दूषयति ।। तत्त्वविवक्षायामिति ।। शुक्त्यादीति ।। तथा च जगतो ब्रह्मविवर्तत्वपक्षेऽपि नैकविज्ञानेन सर्वविज्ञानप्रतिज्ञोपपत्तिरिति भावः । एवंहीति ।। ब्रह्मणो जगदध्यासाधिष्ठानत्वेन जगत्तत्त्वरूपत्व इत्यर्थः । येनाश्रुतमिति ।। जगवत्वरूपस्य ब्रह्मणः श्रुतत्वादिति भावः । ब्रह्माद्यनधिष्ठानमिति ।। ब्रह्मादेरनधिष्ठानमित्यर्थः ।। अत्रादिपदात् शुक्तिपरिग्रहः । नन्वस्तु उक्त एव तत्त्वशब्दार्थः । ततः प्रकृते किमित्यत आह— न चेति ।। किञ्चैवमिति ।। अधिष्ठानस्यैव तत्त्वरूपत्व इत्यर्थः । आनन्दादावित्यादिपदात् पृथुबुध्नोदराकाराद्यर्थपरिग्रहः । ब्रह्मादीत्यादिपदेन तु घटादिपरिग्रहः । तत्तत्त्व इति ।। तत्तत्त्वविषयकतद्वत्त्वादित्यर्थः । युक्तमिति ।। एकविज्ञानेन सर्वविज्ञानप्रतिज्ञानं युक्तमित्यर्थः । तावानिति ।। 
यावानर्थ उदपाने सर्वतः सम्प्लुतोदके । 
तावान् सर्वेषु वेदेषु ब्राह्मणस्य विजानतः ।।  
इति गीतावचनस्यामर्थः । अत्र यथातथाशब्दौ अध्याहार्यौ यावान् तावान् इत्येतयोरावृत्तिः । यथा यावानर्थः प्रयोजनम् उदपाने कूपे भवति, तावान् सर्वतः सम्लुतोदके अन्तर्भवत्येव, तथा सर्वेषु वेदेषु काम्यकर्मिणां यत्फलं, तद्विजानतो ज्ञानिनः फले अन्तर्भवतीति । स्वोक्तसमग्रवाक्यार्थे स्मृतिसंवादमाह— यथा मृत्पिण्डेति ।। एतेनेति ।। वाचारम्भणश्रुतेः अस्मदभिप्रेतार्थपरत्व-समर्थनेनेत्यर्थः । 
केचित्तु इत्यस्वरसोद्भावनम् । तद्बीजं तु सूक्ष्मचिदचिद्विशिष्टस्य ब्रह्मणः स्थूलचिदचिद्रूपमहदादिविशिष्टाकारेण परिणाम इत्ययुक्तम् । विशेष्यस्य ब्रह्मणः परिणामित्वाभावात् । अव्यकतरूपविशषणपरिणामस्य अतत्परिणामत्वात् । नहि कुण्डलरूपविशेषणपरिणाममादाय कुण्डली देवदत्तः परिणमत इत्याद्युच्यते । न च वाच्यं शरीररूपविशेषणस्थौल्यमादाय देवदत्त इदानीं स्थूलो जात इति व्यवहारो दृश्यत इति । तस्य देहात्माभेदाध्यासप्रयुक्तत्वेन भ्रान्तत्वात् । विशेषदर्शनकाले तथा व्यवहारस्य गौणत्वात् । न हि श्रौतो व्यवहारो भ्रान्त इति शक्यम् अभ्युपगन्तुम् । चिदचिद्रूपविशेषणमादाय तद्विशिष्टब्रह्मणः परिणामित्वमसम्भव्येव । नहि जीवचितः परिणामित्वे मानमस्ति । नच तद्गुणज्ञानपरिणाममादाय तद्विशिष्टब्रह्मणः परिणामित्वं मुख्यम् । किञ्च कार्यकारणशब्दितो पादानोपादेययोः अभेदो न युज्यते । अवस्थारूपकार्यात् कारणस्याव्यक्तस्य तद्विशिष्टब्रह्मणश्च अत्यन्तभेदात् । अवस्थावतश्च तदकार्यत्वादिति । 
।। इति वाचारभणश्रुत्यर्थविवणम् ।। ३२ ।।
।। अथ इदं सर्वं यदयमात्मा इति श्रुत्यर्थविवणम् ।। ३३ ।। 
नापीति ।। एतच्च युक्तमित्यनेन सम्बध्यते । यद्यपि यत्र त्वस्येति श्रुतिनिरासेनैवेदमपि निरस्तम् । न्यायसाम्यात् । तथापि परैः स्वग्रन्थे इदमपि वाक्यं मिथ्यात्वे प्रमाणत्वेनोदाहृतमिति पृथङ् निराकरणमिति द्रष्टव्यम् । इदं सर्वं यदयमातमेत्यादिपदात्पुरुष एवेदमित्यादिवाक्यपरग्रहः— तत्सिद्ध्येति ।। तत्कार्यकारित्वेत्यर्थः । त्वदृते किञ्चन केनापि न क्रियत इति तच्छ्रुतौ तत्कर्यकारित्वप्रतीतेरिति ।। सारूप्येण वेति ।। जगतोऽपि सत्त्वादिना ब्रह्मसदृशत्वादिति भावः ।। सामानाधिकरण्येति ।। सामानधिकरण्यनिर्देशेत्यर्थः । यः पुरुषत्वेन प्रतीतः सः स्थाणावध्यस्त इति वदित्यर्थः । निमित्तवाचकशब्दाभावात् सादृश्यवाचकवाक्या(शब्दा)द्यभावे च निमित्तनैमित्तिकभावः सादृश्यं चावगम्यते इत्यत्र सम्भतिमाह— उक्तं हीति ।। निमित्तमिति ।। निमित्तवाचकशब्द इत्यर्थः । व्याख्यातत्वाच्चेति ।। पुरुष एवेदं सर्वमित्यादिसामानाधिकरण्यनिर्देशस्येति शेषः । अन्यथेति ।। इदं सर्वमित्यादेः मिथ्यात्वार्थकत्व इत्यर्थः ।। विरोध इति ।। सर्वं तं परादादित्याद्युदाहृतपूर्ववाक्येषु सर्वपदार्तसत्त्वमङ्गीकृत्य ब्रह्मणः तदाधारत्वाद्युक्तिविरोध इति ।
।। इति इदं सर्वं यदयमात्मा इति श्रुत्यर्तविवरणम् ।। ३३ ।।
।। अथ यस्मात्परं नेति श्रुत्यर्तविवणणम् ।। ३४ ।। 
ननु यस्मात्परमिति श्वेताश्वतरश्रुतौ परापरवस्तुमात्रनिषेधात् मिथ्यात्वं सेत्स्यतीत्यत आह— यस्मादिति ।। ननु देहलीदीपन्यायेन नञः परापरपदाभ्यां सम्बन्धेन सर्वनिषेधपरत्वमेव किं न स्यादित्यत आह— पुरुषादिति ।। अनुषङ्गस्येति ।। नञ इति शेषः । तथा च वाक्यान्तरानुरोधेन अनुषङ्गं विनैवोपपत्तावनुषङ्गकल्पने प्रमाणाभावादिति भावः । न केवलमनुषङ्गे प्रमाणभावः । किन्तु वाक्यशेषविरोधादपीत्याह— तेनेदमिति ।। ननु यस्मान्नाणीय इत्युत्तरत्र अणीयसो निषेधात् पूर्वत्राप्यनुषङ्गेणापरनिषेधो दुर्वार इत्यत आह— यस्मान्नाणीय इति ।। वाक्यशेष इति ।। तेनेदं पूर्रमित्युदाहृतवाक्यशेषः इत्यर्थः । उभयनिषेध इति ।। ब्रह्मापेक्षयोत्कृष्टपरिमाणवतो न्यूनपरिमाणवतश्चेत्यर्थः । 
।। इति यसमात्परं नेतिश्रुत्यर्थविवरणम् ।। ३४ ।। 
।। अथ मायामात्रमिदमिति श्रुत्यर्थविचारः ।। ३४ ।। 
ननु मायामात्रमिति श्रुतौ द्वैतपपञ्चस्य मायिकत्वम् (अपरमार्थत्वम्) औतस्य परमार्थत्वं च कण्ठरवेण उच्यत इति कथं (न) जगन्मिथ्यात्वे मानाभाव इत्यत आह— प्रपञ्चो यदि विद्येतेति ।। भास्करादिमतप्राप्तमिति ।। तत् प्रसञ्जितमित्यर्थः । ननु श्रुत्या निषेधः प्रत्यक्षादितिः प्रसक्तस्यैव न तु समयप्राप्तस्य इत्यत आह— यथेति ।। निरस्येति ।। कथमसतः सज्जायेतेत्युत्तरवाक्येनेत्यर्थः । भेदप्रपञ्च इति ।। अन्योन्याभावपञ्चकमित्यर्थः । यद्यपि प्रपञ्चाब्दो विश्वविस्तारवाची । पञ्चद्दशतौ वर्गेवेति पाणिनिस्मरणेन पञ्चानां वर्ग। पञ्चः, प्रकृष्टश्चासौ पञ्चश्चेति योगाश्रयणे्रपि सामान्यतः पञ्चानां वर्गो लभ्यते । न तु पञ्चभेदाः, तथापि मायामात्रमिदं द्वैतमिति वाक्यशेषे भेदवाचिद्वैतशब्दश्रवणात् पञ्चशब्दार्थस्य प्रकृष्टत्वोक्त्या प्रकृष्टत्वस्य च मोक्षसाधनीभूत-ज्ञानषियत्वरूपतया पृथगात्मानं प्रेरितारं च मत्वेत्यादौ भेदस्यैव ततात्वावेदनाच् प्रपञ्चशब्देनात्र भेदपञ्चकं ग्राह्यमिति द्रष्टव्यम् । भेदश्रुतेरिति ।। सोऽश्नुते सर्वान् कामान् सह ब्रह्मणा विपश्चिता । जहात्येनां भुक्तभोगामजोऽन्यः, कर्मक्षये याति सात्त्वतान्य इत्यादिभेदश्रुतेरित्यर्थः । ननु विद्येतेत्यस्य उत्पत्त्यर्थकत्वं कथमित्यत आह— विद सत्तायामिति हीति ।। तथापि सत्तासम्बन्ध एव तदर्थः स्यात्, न तु उत्पत्तिरित्यत आह— उत्पत्तिरपिचेति ।। भूतिष्विति ।। उत्पत्तिषु कर्तृत्वं प्राप्तस्येत्यर्थः । ननु विद्येतेत्यस्य अस्तित्वार्थकस्यापि सत्त्वात् निर्णयासम्भव इत्यत आह— अस्तित्वार्थत्वे त्विति ।। व्याप्त्यभावादिति ।। ब्रह्मण्येव व्यभिचारादिति भावः । 
ननु व्याप्तिहीनोऽपि तर्कः श्रौतत्वादेव अनाभासः स्यादित्याशङ्कां असम्मतिमुखेन निराचष्टे— अत एवेति ।। तर्कस्यापि हेतुविशेषत्वादिति भावः ।  व्याप्तिरुक्तेति ।। ‘चतुर्गृहीतान्याज्यानि भवन्ति । न्हयत्रानूयाजा इज्यन्ते’ इति । एवञ्चात्र नह्यत्रेति शब्दार्थभूतहेतौ यत्रानुयाजाभावः तत्राष्टगृहीतत्वाभावः इतिव्याप्तिरुक्तेत्यर्थः । मायाशब्दस्येन्वरेछावाचित्वे प्रमाणाभावमाशङ्क्याह— मायेति ।। ननु तथापि प्रकृते तदर्थानवणे किं मानमित्यत आह— विष्णोरिति ।। स्मृतौ  मायामात्रमिति प्रतीकग्रहणपूर्वकं मायामात्रशब्दस्य व्याक्यातत्वादिति भावः । स्वप्नमायासरूपेति ।। स्वप्नसरूपा मायासरूपा चेत्यर्थः । सत्त्वोक्तेश्चेति ।। पूर्वं सत्तार्थकभावपदेनोत्तरत्र तर्कस्य विपर्यये पर्यवसानेन सत्त्वोक्तेश्चेत्यर्थः ।। इहेति ।। मायामात्रमिति श्रुतावित्यर्थः । श्रुतमिति ।। हेतुतयैव श्रावितमित्यर्थः । अत आहेति ।। शङ्कां प्रति स्वाभिप्रेतमर्थमाहेत्यर्थः । आण्णद्या इत्यादाविवेति ।। यथा आडागमलक्षरकार्ये कर्तव्ये पुंसि यूस्त्र्याख्यौ नदीतिपारिभाषिकार्थयैव ग्रहणम् । न्यायेनेति ।। यववराहाद्यधिकरणन्यायेनेति ।। अयं च न्यायः स्मृतिपादे व्युत्पादितः । ‘तेष्वदर्शनाद्विरोधस्य समा विप्रतिपत्तिः स्यात्’ (जै.सू.१.३.८ अधि.) ‘यवमयश्चरुर्भवति वाराही उपानहावुपमुञ्चते, वैतसे कटे प्राजापत्यान् सञ्चिनोति’ इति विधिवाक्येषु यववराहवेतसशब्दानां कैश्चित् प्रियङ्गुवायसजम्बूवृक्षेषु कैश्चित् दीर्घशूकसूकरवञ्जुलेेषु च प्रयुज्यमानानां व्यवहारविप्रतिपव्या अर्थानिर्णये प्राप्ते ‘शास्त्रस्था वा तन्निमित्तत्वात्’ इति सिद्धान्तसूत्रेण, यत्रान्या ओषधयो म्लायन्ते, (अथैते) (तत्रैते) (मोदमानास्तिष्ठन्ति) वसन्ते सर्वसस्यानां जायते पत्राशातनम् । मोदमानास्तु तिष्ठन्ति यवाः कणिशशालिन ।। इति स्मृत्या यत्रान्या ओषधयो म्लायन्ते तत्रैते मोदमाना इवोत्तिष्न्न्ति, वराहं गावोऽनुधावन्ति, अप्सुजो वेतस इति वादिविधिवाक्यशेषाणां यवादीनां क्रमेण अन्यैषधिम्लानिकाले फाल्गुने मोदमानत्वस्य, गोसादृश्यस्य, जलोद्भवत्वस्य च प्रतिपादकागमानुगुण्येन दीर्घशूकादिव्यवहारस्य बलीयस्त्वात् दीर्घशूकादिरेवार्थो ग्राह्य इति । 
ननु स्मातपरिभाषास्मार्तव्यवहारायैवोपयुज्यते, यथा ‘यूस्त्र्याख्यौ नदी’ इति, क्वचित् स्मार्तपरिभाषया श्रुत्यर्थनिर्णयो विशेषप्रमाणसद्भावात् । न च प्रकृते तादृशविशेषप्रमाणं पश्यामः । यववराहादिशब्दानाम् अर्थविशेषनिर्णये इव वाक्यशेषाभावात्, उदाहृतस्मृतौ ‘परमार्थतः३ इति प्रतीकग्रहणपूर्वकव्याख्यानादर्शनाच्चेत्यनुशयादाह— किञ्चास्तीति ।। प्रोक्षण्यधिकरण इति ।। एतच्च अधिकरणं नामधेयपादे व्युत्पादितम् ‘प्रोक्षणीष्वर्थसंयोगात्’ (जै.सू. १.४.११) दर्शपूर्णमासयोः प्रोक्षणीरासादयेत्’ इत्यत्र प्रोक्षणीशब्दः संस्कारशब्दः जातिशब्दः यौगिको वा इति संशये उत्पवनादिसंस्कृतासु अप्सु तत्प्रयोगस्य सार्वभौमत्वात् संस्कारशब्दः इत्येकः पक्षः जलक्रीडायं ‘प्रोक्षणीभिरुद्वेजिताः स्मः’ इति क्वचिद्देशे (अल्पजातिमात्रे प्रयोगदशनादसंस्कृतासु अप्सु प्रयोगस्यापि) तद्वाचित्वेनैव निवाहसम्भवात् जातिशब्दोऽयमित्यन्यः पक्षः । उक्ष सेचने इति धातोः प्रोपसृष्टात् ल्युटि स्ीिप्रत्ययान्तस्य अस्य शब्दस्य प्रकृष्टासेककरणभूतासु अप्यु क्लृप्तयोगेनैव प्रयोगोपपत्तौ रूढ्यकल्पनाद्यौगिक इति सिद्धान्त इति । 
वृक्ष्येति ।। अश्वकर्णशब्दप्रतिपाद्यवृक्षविशेषस्येत्यर्थः । नन्वस्तु स्वतन्त्रेऽपि परमत्वम् । ततः प्रकृते किं सिद्धम् इत्यत आह— स्वतन्त्र एव चेति ।। परमस्वतन्त्र एव चेत्यर्थः । अमुख्यमिति गृहीतमिति शेषः । ननु परमार्थमेव असौ वदति इत्यादौ परमार्थशब्दात् अबाधितार्थप्रतीतेः सर्वानुभवसिद्धत्वात् इहापि परमार्थशब्दस्य तदर्थकत्वमेव युक्तमित्याशङ्क्याह— परमार्थशब्दस्येति ।। स्वतन्त्रपरत्वमेवेति ।। परमाथ•ब्दस्येतिशेेषः । एवं श्रुत्या स्वाभिप्रेतार्थे कथिते पूर्ववाक्यस्याप्ययमेवार्थः । सिध्यतीत्युपसंहरति ।। तथा चेति ।। केचित्त्वित्यस्वरसोद्भावनम् । तद्वीजन्तु तुरीयं तत्सर्वदृक्सदेति पूर्ववाक्येनैव ब्रह्मणो नित्यत्वलाभात्पुनरविनाशित्वप्रतिपादनेऽर्थपौनरुक्त्यंं परमार्थत इत्यस्यौत्सर्गिकपञ्चम्यन्तत्वत्याग इत्यादि बोध्यम् । नन्वत्र कल्पितत्वनिरासो न प्रतीयते तत्कथमुच्यते कलपितत्वं निरस्यतीत्यत आह— तर्कत्वादिति ।। अन्यथा तर्काभासःस्यादितिभावः । उपदेशादयंवाद इत्यस्यायमर्थः । अयं प्रपञ्चसत्यत्वविषयो वादः सतामुपदेशत्वात् श्रुत्याद्यनुसारीति । द्वैतं न विद्यत इत्यस्यानन्तरम् इति वाद इति शेषः । अतर्करूपत्व इति ।। तर्कशरीराप्रतिपादकत्व इत्यर्थः ।। लिङ्प्रत्ययचतुष्टयं चेति ।। अत्र चतुष्ट्वं कल्पितो यदि स्यादित्यध्याहृतलिङेति द्रष्टव्यम् । विद्येतेति ।। विद्येतेतिशयः  उत्पत्तिमाह— न त्वस्तित्वमित्यर्थः ।। केचित्त्वित्यस्वरसोद्भावनम् । तद्बीजन्तु देहभेदेन देवोऽहं मनुष्योऽहम् इत्येकस्मिन्नेवत्मनि देवत्वमनुष्यत्वादिप्रतीतेर्गैणत्वेन तदध्यासाभावेन न तन्मिथ्यात्वपरत्वं श्रुतेरुपपद्यत इति ।। 
।। इति मायामात्रमिति श्रुत्यर्थविचारः ।। ३५ ।। 
।। अथ अनन्तमितिश्रुत्यर्थविवरणम् ।। ३६ ।। 
अनन्तशब्दस्तत्रमानमिति ।। देशकालकृतपरिच्छेदयोरिव ‘इदं इदं न भवति’ इत्येवं रूपप्रतीतिसिद्धवस्तुप्रतियोगिकभेदरूपपरिच्चेदस्यापि निषेधात्, वस्त्वन्तरसत्त्वे तदयोगात् अनन्तशब्दमहिम्ना मित्यात्वसिद्धिरिति भावः । ननु अन्तशब्दस्य परिचि्छन्नवाचित्वेन अनन्तशब्देनैव तन्निषेधे मिथ्यात्वासिद्धिरविकलेति आशङ्काम् अन्तशब्दस्य तत्र व्युत्पत्त्याभवेन निराकुर्वन् यत्तु इत्यादिना उक्तं निराचष्टे— तन्नेति ।। ननु चित्त्वजडत्वरूपविरुद्धधर्माक्रान्तयोः  ब्रह्मजगतोः कथमभेद इत्याशङ्क्यह— विरुद्धांशत्यागेनेति ।। यथा तत्त्वमसीत्युक्ते विरुद्धांशत्यागेन जीव ब्रह्मणोरभेदः, तथा इहापि ब्रह्मजगतोरभेद एव सिध्येत् इत्यर्थः । ननु जीवस्वरूपस्य सत्यत्वेन अभेदयोग्यत्वेऽपि विश्वस्वरूपस्य मिथ्यात्वेन तदयोग्यत्वात् विरुद्धांशत्यागेनापि कथं तस्य ब्रह्माभेद इत्यत आह— जीवस्वरूपमिति ।। पूर्वं अनन्तशब्दोक्तापरिच्छेदोऽभेद इत्यङ्गीकृत्य दूषणमभिहितम्, इदानी तदेव अप्रामाणिकम् इत्याह— वस्तुतस्तु इति ।। ब्रह्म अपरिच्छिन्नमिति वदन् प्रष्टव्यः किं तत् परिच्छिन्नाद्भिन्नं नवेति । नाद्यः त्वया भेदस्यैव परिच्छेदरूपत्वाङ्गीकारेण परिच्छिन्नत्वापातात् इत्याद्यं निराचष्टे— परिच्छिन्नादिति ।। सत्यं ज्ञानमनन्तं ब्रह्मेत्यत्र सत्यज्ञानपदाभ्याम् अनृतजडव्यावृत्तिवत्, अनन्तपदेन  परिच्छिन्नादिति ।। सत्यं ज्ञानमनन्तं ब्रह्मेत्यत्र सत्यमानपदाभ्याम् अनृतजडव्यावृत्तिवत्, अनन्तपदेन परिच्छिन्नाद् व्यावृत्तेरपि त्वयैवोक्तत्वात् अनन्तपदेनाभेदोक्तौ स्ववचनविरोधश्चेत्याह— अनन्तपदेनैवेति ।। न च ब्रह्मपदेन परिच्छिन्नव्यावृत्तिसिद्धिः । तस्य लक्ष्यनिर्देशार्थत्वात् । अत एव अनन्तपदेनैवेत्येवकार इति । उपसंहरन्नेव स्वविवक्षितार्थं दर्शयति ।। तस्मादिति ।। अपरिच्छेदः इयत्ताशून्यत्वम् ।। 
।। इति अनन्तमितिश्रुत्यर्तविवरणम् ।। 
।। अथ इन्द्रो मायाभिरित्यादिश्रुत्यर्थविवरणम् ।। ३७ ।
ननु इन्द्रो मायाभिरिति बृहदारण्यकश्रुतौ ब्रह्मणः प्रपञ्चाख्यबहुरूपत्वस्य मायिकत्वप्रतीतेः मिथ्यात्वसिद्धिरित्यत आह— इन्द्रो मायाभिरिति ।। विचित्रशक्तिभिरिति ।। न च मायाशब्दस्य शक्तिपरत्वे मानाभावः । ‘तान् यज्ञस्य मायया’ इत्यादिश्रौतप्रयोगस्यैव प्रामणत्वादिति भावः ।  ननु पुरुषस्य ईयत इत्यत्र रूपशब्दस्य नामरूपे व्याकरोत् इत्यादाविव घटादिरूपत्वं किन्न स्यादित्यत आह— रूपं रूपमिति ।। तेषामिति ।। पूर्ववाक्य-प्रतिपन्नानामित्यर्थः । परमैश्वर्यवाचीन्द्रशब्देति ।। यद्यपि ऋज्रेन्द्राग्रवज्रविप्रकुब्रचुक्षुर-कुरभद्रोग्रभेलशुक्रशुक्लगौरवन्रेरामलाः (उणादि  १८६) इत्यादिसूत्रेण इन्द्रशब्दः इन्धी दीप्ताविति धातोः इध्यति तेजोभिरित्यर्थे पूर्वानुवृत्तरन्प्रत्ययान्तो निपातितः । न तु इदि परमैश्वर्ये इति धातोः इन्दति इत्यर्थे, ततो रन् प्रत्ययविधानेनैव रूपसिद्धिसम्भवे निपातनपयोजनाभावात् । अत एव एतत्सूत्रवृत्तौ इन्दतिधातोरिन्द्रशब्दनिपातनमुक्त्वा वृधिवपिभ्यां रन् (उणादि १८५) इति  पूर्वसूत्रे इन्दति धातोरपि ग्रहणेन रूपसिद्धिसम्भवे निपातनप्रयोजनं नास्तीत्यस्वारस्यात्, इध्यते तेजोभिरिति इन्द्र इति इन्धीधातोर्निपातनमाश्रितम् । तथापि दीप्तिविशिष्टवाचीन्द्रशब्दा-स्वारस्यतादवस्थ्यम् । (अतः) इन्द्रशब्दस्य इदि परमैश्वर्ये इति धातुनिष्पन्नत्वमपि सम्भवति । न चोक्तरीत्या निपातनवैयर्थ्यम् । तस्य प्रतिपत्तिगौरवपरिहारार्थत्वेन अवैयर्थ्यात् । अत एव ‘यमिन्द्रशब्दार्थनिषूदनं हरेः’ इत्यादौ परमैश्वर्यार्थे इन्द्रशब्दप्रयोग इति ध्येयम् । ननु मायां तु प्रकृतिं विद्यात् इत्यत्र प्रकृतेर्जगदुपादानस्य मायाशब्देन मिथ्यात्वोक्तेः तदुपादेयस्य सर्वस्य मिथ्यात्वं सिध्यतीत्यत आह— मायान्न्त्विति ।। प्राथम्येनेति ।। प्रथमानिर्दिष्टस्य उद्देश्यत्वमौत्सर्गिकमिति ।। श्रुतिष्विति ।। अथ ह वावनित्यानि पुरुषः प्रकृतिरात्मा कालः इत्यादि श्रुतिष्वित्यर्थः । पररीत प्रकृतेरुद्द•यत्वाङ्गीकारे्रप न मिथ्यात्वसिद्धिरित्याह— मायाशब्दस्येति ।। मणिमन्ािदिप्रयोक्तरि मायाविशब्दप्रयोगदर्शनादिति भावः ।। 
।। इति इन्द्रो मायाभिरित्यादिश्रुत्यर्थविवरणम् ।। ३७ ।। 
।। अथ अतोऽन्यदार्तमिति श्रुत्यर्थविवरणम् ।। ३८ ।। 
तत्र मानमिति ।। यस्योभयं हविरार्तिमार्छतीत्यादाविव आर्तिशब्दस्य निवृत्तिपरत्वात् ब्रह्मव्यतिरिक्तस्य सर्वस्य निवृत्तिप्रतीतेः मित्यात्वसिद्धिरिति भावः । आर्तिः पीडाधनुष्कोट्योरिति  कोशप्रसिद्धरार्तिशब्दस्य आर्तो जिज्ञासुरर्तार्थित्यादौ दुःखिन्यपि प्रयुक्त्वं (अस्ति) (अभियुक्ताविगीतप्रयोगदर्शनात् इति पाठान्तरम्) गीताप्रयोगदर्शनात् । यस्मयोभ्यं हविरार्तिमार्छतीति क्वाचित्कप्रयोगस्य नाशे लक्षणयाप्युपपत्तेः । नाशप्रतियोगित्वमात्रस्य मिथ्यात्वरूपत्वाभावाच्च नैतच्छ्रुत्या मिथ्यात्वसिद्धिरित्यभिप्रेत्य दूषयति ।। तत्तुच्छमिति ।। तर्हि   तछ्रुतेः कोऽर्थं इत्यपेक्षायां तत्तात्पर्यविषयीभूतार्थं दर्शयितुमाह- अत्रेति ।। प्रकृतत्वं चान्तर्यामिणः  ‘एष त आत्मा सर्वान्तर’ इति पूर्ववाक्येनेति द्रष्टव्यम् । ननु तथाप्यन्यदित्युक्ते सङ्कोचकाभावेन ब्रह्मव्यतिरिक्तसर्वप्राप्तेः सर्वस्मिंश्चार्थत्वविदानमसम्भवीत्यत आह— अन्यशब्दस्यचेति ।। एतेन आर्तमित्यस्य आ ऋतमीषदृतमिति ईषत्सत्यमिति यौगिकार्थलाभादीषत्सत्यत्वं च मिथ्यात्व एव पर्यवस्यतीतिनिरस्तम् । योगस्य रुढेर्जघन्यत्वात् । अर्तमितिप्रयोगापत्तेश्चेति ।।
।। इति अतोऽन्यदार्तमितिश्रुत्यर्थविवरणम् ।। ३८ ।। 
।। अथ जगदसत्त्वादिवाचिपुराणार्थः ।। ३९ ।।
ननु मास्तु श्रुतिभिर्मिथ्यात्वसिद्धिः । पुराणादितः स्यात् । तस्मादिदं जगदशेषमसत्स्वरूपं स्वप्नाभम् । 
‘प्रत्यक्षेणानुमानेन निगमेनात्मसंविदा ।
आद्यन्तवदसज्ज्ञात्वा निस्सङ्गो विचरेदिह ।। 
सद्भाव एवं भवतो मयोक्तो ज्ञानं यथा सत्यमसत्यमन्यत्’ इत्यादिभागवतविष्रुपुरणादिषु कण्ठत एव सद्विलीणत्वरूपमिथ्यात्वप्रतीतेरित्याशङ्क्य निराकरोति ।। पुराणादिष्विति ।। असाधुत्वादिति ।। दुष्टत्वादित्यर्थः । अस्वातन्त्र्याद्वेत्यस्यानन्तरमसत्त्वोक्तिरित्यनुषज्यते । अन्यथेति ।। असच्छब्दस्य सत्त्वभावार्थकत्वे लोकसिद्धव्युत्पत्त्यनुसारेणात्यन्तासत्त्वमेवार्थः स्यादित्यर्थः । अवस्तुत्वोक्तिरिति ।।
‘किं भद्रं किमभद्रं वा द्वैतस्यावस्तुन। कियत् ।।
‘यथा यथा न यत्किञ्चिद्भासते परमार्थतः ।। 
इति च भागवतस्कान्दादिषु अवस्तुत्वाक्तिरपारमार्थिकत्वोक्तिश्चेत्यर्थः । परिणामादिसम्भूतमिति ।। परिणामादिनिमित्तिकमित्यर्थः ।। तद्वस्त्विति ।। तथा  परिणामादिरहितस्य वस्तुत्वोक्त्या जगदवस्तुत्वोक्तिः (अपरिणामिपरमिति भावः) अपरिणामित्वपरेतिभावः । अपारमार्थिकत्वोक्तेः कारणमाह— अनाशी परमार्थश्चेति ।। मिथ्यात्वोक्तिस्त्विति ।। ‘लोकस्य मिथ्याभिरतेरचक्षुष’  इति भागवतादौ मिथ्यात्वोक्तिस्त्वित्यर्थः ।। इत्यादिवदिति ।। ‘यदहङ्कारमाश्रित्य न योत्स्य इति  मन्यसे । मिथ्यैव व्यवसायस्ते प्रकृतिस्त्वां नियोक्ष्यति’ इत्यादिवदित्यर्थः । मिथ्याशब्दस्य दुष्टार्थकत्वमुपपादयति । मिथ्योपपदादित्यादिना ।। एतेनेति ।। स्वरादिदुष्टत्वमित्यर्थकथनेनेत्यर्थः । अविद्यमानत्वोक्तिस्त्विति ।। 
जीवसम्बन्धित्वेनादिवद्यमानत्वात् । अविद्यमानं जीवस्य प्रतिभाति तदीयवत्’ (तदीय) इति स्वा....न्दोक्तेः’ । 
सर्वोपाधिविनिर्मुक्तं चैतन्यं सर्वगं शिवम् ।
तदेवेदमिदं विश्वं तस्मादन्यन्न विद्यते ।।
अस्त्येव परमं तत्त्वं प्रथमं सकलस्य तु ।
तत्स्वरूपातिरेकेण न किञ्चिदिह विद्यते ।।
इत्याद्यादित्यपुराणसूतसंहितादिष्वविद्यमानत्वोक्तिरित्यर्थः । स्वप्नादिसाम्योक्तिरिति ।। 
यथा मनोरथधियो विषयानुभवो मृषा ।
स्वप्नदृष्टान्च दाशार्ह तथा संसार आत्मनः ।
स्वात्मनोऽन्यतया भातं समस्तं स्वप्नोपमम् (स्वप्नसाम्यभाक्)
इति भागवतपाराशरपुराणादिषु स्वप्नादिसाम्योक्तिरित्यर्थः ।। मायामयत्वोक्तिरिति ।। ‘सर्वं मायामयं साक्षादात्मा सर्वावभासक’ इत्यादिपराशरपुराणादिषु मायामयत्वोक्तिरित्यर्थः ।। तत्रैवेति ।। माण्डूक श्रुतौ ‘प्रभवः सर्वभावानां सतामिति विनिश्चयः । विकल्पो विनिवर्तेत’ इत्यादि पूर्वोत्तरवाक्यैश्चेत्यर्थः ।। 
।। इति जगदसत्त्वादिवाचिपुराणार्थः ।। ३९ ।।
।। अथ माननिवर्त्यत्वान्यतानुपपत्तिभङ्गः ।। ४० ।।
नन ‘तरति शोकमात्मवित् तदा विद्वान्नामरूपाद्विमुक्तः’ इत्यादिश्रुत्या जगतो ज्ञाननिवर्त्यत्वावेदनात् । सत्यस्य च ज्ञाननिवर्त्यत्वायोगात् तदन्यथानुपपत्त्या तस्य मिथ्यात्वं सेत्स्यतीत्याशङ्क्याह— नापीति ।। यद्यपि ज्ञानमज्ञानस्यैव निवर्तकमिति नियमेऽपि नाज्ञानस्य मिथ्यात्वसिद्धिः । मार्जारनिवृत्त्या मूषकस्येव तस्य सत्यत्वेऽपि ज्ञानान्निवृत्युपपत्तेः । न च ज्ञानान्निवृत्तौ शुक्तिरूप्यादिवदज्ञानस्य मिथ्यात्वमावश्यकमिति वाच्यम् । शुक्तिरूप्यस्य स्वोपादानभूताज्ञाननिवृत्यैव निवृत्तत्वेन ज्ञाननिवर्त्यत्वासिद्धेः । (ज्ञाननिवर्त्यासिद्धिरिति पाठान्तरम्) तथापि नियम एवायमसिद्ध इत्याह— नहीति ।। ज्ञानसमानविषयेति ।। निवर्तकज्ञानसमानविषयेत्यर्थः । एतच्च विशेषणं षष्ठ्यन्तपदनिर्दिष्टस्य र्स्वस्य सत्यत्वोपपादनार्थम् । निवर्तकमानसमानविषयत्वेन अज्ञानविशेषणं तु घटादावज्ञानानुपादानकत्वस्यासिद्धिवारणायेति द्रष्टव्यम् । तत्प्रागभावस्येति ।। निवर्तकज्ञानप्रागभावस्येत्यर्थः । एतच्च प्रागभावादिनिवृत्तिः प्रतियोग्यतिरिक्तेति मतेन । सुहृद्दर्शनेति ।। सुहृद्दर्शनेन सुखं तेन च दुःखं निवर्तते इति शक्यते वक्तुम्, अथापि दुःखनिवृत्तेः सुखानन्तरभावित्वे मानाभावेन सुखोत्पसिमसमये एव (समयमेव पा.) दुःखनिवृत्तिसम्भवेन व्यभिचार इति भावः । गरुडध्यानादिनेति ।। यद्यपि ध्यानं ज्ञानातिरिक्तं मानसक्रियेति पराभ्युपगमः तथापि अविच्छिन्नस्मृतिसन्तानस्यैव ध्यानत्वसम्भवेन तदतिरिक्तमानसक्रियाविशेषरूपत्वे मानाभाव इति भावः । दुरितादेरिति ।। 
अग्निचित् कपिला सत्रं (सत्त्री) राजा भिक्षुर्महोदधिः ।
दृष्टमात्राः पुनन्त्येति तस्मात्सेवेत तान् सदा ।। 
(पश्येत नित्यशः इति पाठान्तरम्) इति कपिलादिदर्शनस्य दुरितनिवर्तकत्वस्मरणादिति भावः । सेत्वादिदर्शनेनेति ।। ‘सेतुं दृष्ट्वा समुद्रस्य ब्रह्महत्यां व्यपोहति’ इत्यादिस्मृत्या ब्रह्महत्यादिनिवर्तकत्वावेदनात् इति भावः । क्वचिद् व्यभिचारोद्धारं शङ्कते । नन्विति ।। ननु  सेतुदर्शनं नाज्ञाननिवृत्तिद्वारा ब्रह्महत्यानिवर्तकम्, युगपदुभयनिवृत्तिसम्भवात् । ब्रह्महृत्यायाः सेत्वज्ञानानुपादानत्वेन तन्निवृत्त्या तन्निवृत्तिरित्यस्यासम्भवदुक्तिकत्वाच्चेत्यत आह- अदृष्टद्वारेणेति ।। ननु सेतुर्दाननानन्तरमेव ब्रह्महत्यानिवृत्तिसम्भवे तस्यादृष्यद्वारकत्वकल्पन-मप्रामाणिकमित्यस्वरसादाह- साक्षादिति ।। सेतुदर्शनस्येतिशेषः । ज्ञानत्वेनेति ।। निवर्तकत्वमितिशेषः । ज्ञानविधिमभ्युपेत्येदमदितमित्यवधेयम् ।। समं प्रकृतेऽपीति ।। ब्रह्मज्ञानस्यापि विहितक्रियात्वेनैव निवर्तकत्वम् । न तु ज्ञानत्वेनेति सुवचत्वादिति भावः ।  श्रुत्यर्थं परित्यज्यसेतुं दृष्ट्वेत्यनेन सेतुप्राप्तिर्वा तद्दर्शनजन्यादृष्टं वा विवक्षितम् । अतो न व्यभिचार इति वदसि चेत् प्रकृतेऽपि तुल्यमित्याह— श्रुतदर्शनत्यागेनेति ।। तत्प्राप्तिरिति ।। सेतुप्राप्तिरित्यर्तः इहापीति ।। तरति शोकमात्मवित्, तदा विद्वान् नामरूपाद्विमुक्त इत्यादावपि श्रुतार्थं परित्यज्य वेदनशब्देन ध्यानं मानजन्यादृष्टं वा निवर्तकमस्तु इत्यर्थः । स्वोक्तार्थे श्रुत्यन्तरानुगुण्यमप्यस्तीत्याह— तस्याभिध्यानादिति ।।  
प्रकारान्तरेण व्यभिचारपरिहारं शङ्कते - ननु सेतुदर्शनमात्रमिति ।। यद्यपि सेतुदर्शनमात्रस्य  ब्रह्महत्यानिवर्तकत्वं श्रुतम्, तथापि वाक्यान्तरपर्यालोचनायां दूरगमनादिविशिष्टमेव तद्दर्शनं तन्निवर्तकमिति कल्पनीयम्, अन्यथा दूरगमनादिबोधकवाक्यान्तरेवैयथ्यापत्तेः । तत्रैव स्थितस्य नित्यं सेतुदर्शनसम्भवेन तेनापि तन्निवृत्त्यापत्तेश्चेतिभावः । इति चेदित्यस्यानन्तरं तर्हीतिशेषः ।। नियमाधीतेति ।। गुरुकुलवासादिनियमपुरस्सरमधीतेत्यर्थः । श्रवणादिविशिष्टमिति ।। (द्वितीयादिपदाच्छान्त्यादिपरिग्रहः) । विशिष्टमित्यनन्तरं कल्पनीयमिति शेषः । नियमव्यावर्त्यमाह- भाषेति ।। श्रवरणाद्युनुष्ठानफलमाह- असम्भावनेति ।। असम्भावना द्विविधा (द्वयीति पाठान्तरम्) प्रमाणासम्भावना, प्रमेयासम्भावनाचेति । तत्र प्रमाणासम्भावनानिवृत्तिः  श्रवणफलम्, प्रमेयसम्भावनानिवृत्तिस्तु मननफलमिति विवेकः । विपरीतभावनानिवृत्तिश्च निधिध्यासनफलमिति विवेकः । तेनेति ।। ब्रह्मज्ञानेनेत्यर्थः ।। तदनिवृत्तेरिति ।। नामरूपात्मकप्रपञ्चानिवृत्तेरित्यर्थः । अन्यथेति ।। ब्रह्मज्ञानमात्रस्य तन्निवर्तकत्वे त्वसम्भावनादेर्रतिबन्धकत्वेचेत्यर्थः । ननु शुक्तिरूप्यादेर्मिथ्याभूतस्यैव मानान्निवृत्तिदर्शनात् सत्यस्य ज्ञानन्निवृत्तिकल्पने दृष्टहानिरदृष्टकल्पनाप्रसङ्गश्च इत्याशङ्कामनूद्य निराकरोति ।। किञ्चेति ।। अन्यथेति ।। दर्शनानुसारेणैव सर्वत्र कल्पने ब्रह्मतत्त्वसाक्षात्कारानन्तरं जीवन्मुक्तिदशायां संसारनुवृत्तिर्नस्यात् । तत्त्वसाक्षात्कारानन्तरं लोके सोपाधिकभ्रमस्थलेऽनुवृत्तेर्दृष्टत्वेऽपि अन्यत्र मिथ्याभूतस्य अनुवृत्त्यदर्शनात्, कर्मवाशादनुवृत्तेरन्यत्र अदर्शनात् तथा च तद्दशायामनुवर्तमानस्य संसारस्य ब्रह्मवत् सत्यत्वमेव स्यादित्यर्थः । पूर्वमर्थापत्तेरन्यथाप्युपपत्तिः समर्थिता । सम्प्रतित्वन्यथैवोपपत्तिदोषमाह- अपिचेति ।। तज्जन्येति ।। तथाविधान्तःकररशुद्धिजन्येत्यतर्थः । अपिच(लोके)कल्पित इति ।। यद्यपि कल्पितस्य भेदस्य सोऽयमिति संस्कारसापेक्षप्रत्यभिज्ञानिवर्त्यत्वमस्ति, तथापि प्रत्यभिज्ञायाः तत्तास्मृतिरेव कारणम्, न संस्कार इति मतेनेदमुक्तमिति ध्येयम् । यद्वा एतदस्वरसादाह- किञ्चेति ।। ननु निवृत्तिनिवर्त्ययोः न समानसत्ताकत्वनियमः, प्रातिभासिकरजतध्वंसस्य व्यावहारिकत्व-दर्शनादित्यत आह- प्रातिभासिकस्येति ।। अनादिभावरूपस्येति ।। अज्ञानस्येति शेषः । किन्न स्यादिति ।। अन्यथा श्रुतनिवृत्तिसिद्धये अज्ञानस्य सादित्वमपि कल्प्येतेतिभावः । असिद्धिरिति ।। व्याप्तिस्वरूपस्यैवासिद्धिरित्यर्थः । तत्र या ज्ञप्तिः सा अज्ञाननिवर्तिकेति व्याप्तिरभिमता किं वा या अमाननिवर्तिका सा ज्ञप्तिरिति । अत्र आद्यं पक्ष निराकरोति ।। त्वन्मत इति ।। अन्यथा तस्य निवृत्त्यापत्तेरिति भावः । असिद्धिरिति ।। व्याप्तिस्वरूपस्यैवेति शेषः । अत्र अज्ञानप्रक्रमात् अज्ञाननिर्तकत्वादितिवक्तव्ये बन्धानिवर्तकत्वादित्तयुक्तिरज्ञानस्यैव बन्धकत्वज्ञापनाय । तदाहुः ।। ‘अविद्यास्तमयो मोक्षः सा संसार उदाहृत’ इति ।। दितीयं प्रत्याह- बन्धनिवर्तिकायाश्चेति ।। ननु न चैतन्यमात्रं ज्ञप्तिः, न वा वृत्तिरज्ञाननिवार्तिका, किन्तु वृत्तिप्रतिबिम्बित (प्रतिफलित इति पाठान्तरम्) चैतन्यमेव । अतः पक्षद्वयेऽपि नोक्तव्यभिचार इत्यभिप्रेत्य शङ्कते ।। वृत्तिप्रतिबिम्बितेति ।। वृत्तिप्रतिबिम्बितेत्यत्र  वृत्तिर्विशेषणुपलक्षणं वा । नान्त्यः । अज्ञानस्य नित्यनिवृत्त्यापातादित्यभिप्रेत्य दूषयति ।। मुक्ताविति ।। तदा (मुक्ते)र्निवृत्तत्वादिति भावः । अमानापाताच्चेति ।। चैतन्यमात्रस्याविरोदि-त्वादिति भावः । तथा च मुक्तावानन्दज्ञप्त्यभावे मोक्षस्यापुरुषार्थत्वापत्त्या सुखादावज्ञानापत्त्या च केवलचैतन्यं ज्ञप्तिरिति स्वीकार्यम् । एवं चोक्तव्यभिचारतादवस्थ्यमिति भावः । 
येनेति ।। येन यत्प्रकाशते तत्तदज्ञानविरोधि, यत् यदज्ञानविरोधि स तत्प्रकाश इति व्याप्तिरत्राभिप्रेति । एवं च सुखादिप्रकाशे न व्यभिार इति भावः । एतेनेत्युक्तमेव विवृणोति । मोक्ष इति ।। तेनैवेति ।। न तु वृत्तिप्रतिफलितचैतन्यस्येत्यर्थः । तथापि व्याप्तिद्वयस्यापि स्वरूपचैतन्ये वृत्तिप्रतिबिम्बितचैतन्ये च व्यभिचार इति भावः । यतो ज्ञानमज्ञानस्यैव निवर्तकमित्यत्र ज्ञानशब्दः किं भावसाधनः उत करणसाधन इति विकल्प्य तत्राद्यं ज्ञानं नाम यदीत्यादिना निरस्य द्वितीयमनूद्य निराचष्टे - मानकरणं चेदित्यादिना ।। अनुभवविरोधादपि न तत्र ज्ञानशब्दः करणसाधन इत्याह- न जानामीति ।। न तर्हीति ।। तथा च अज्ञानवदेव प्रपञ्चस्य सत्यत्वेऽपि ज्ञाननिवर्त्यत्वमुपपद्यत इति भावः । न व्याप्तिरिति ।। यद्ज्ञानं तन्मिथ्याभूतामाननिवर्तकमिति न व्याप्तिरस्तीत्यर्थः ।। सत्त्वमेवेति ।। अत्र भातीत्यनुषज्यते । यतो ज्ञानमज्ञानस्यैव निवर्तकमित्यत्र निवृत्तिशब्दार्थं विकल्प्य दूषयति । एवं यदीति ।। विरोध इति ।। ज्ञाननिवर्त्यस्य सत्यत्वेनैव व्याप्तत्वादिति भावः । रूप्यादौ चेति ।। चशब्दस्त्वर्थः । नहीति ।। न चैतावता मिथ्याभूतरूप्या देर्ज्ञाननाश्यत्वे प्रमाणं नेति सिध्यति । ज्ञाननाश्यत्वाभावे किमायातमिति वाच्यम् । बाधानन्तरमुपनीतरूप्यादौ योग्यानुपलब्ध्या ज्ञाननाश्यत्वाभावानुभवसम्भवादिति भावः । तदासिद्धिरिति ।। क्षीयन्ते चास्य कर्माणीत्यादिप्रमाणैः ज्ञानाश्यत्वस्यैवावेदनात् । पतपद्गोपाधौ निषिद्धत्वे प्रमाणाभावात् तद्रूपोपाध्यसिद्धेरित्यर्थः । अत्र पक्षे उपपादकमिथ्यात्वं सद्विविक्तत्वादिरूपमिति ध्येयम् ।। इत्यादिसूत्रैश्चेति ।। अत्रादिपदात् ‘इतरस्याप्येवमसंश्लेषः पाते तु’, ‘अनारब्धकार्ये एव तु पूर्वे तदवधेः’, ‘अतोऽन्यदपीत्यकेषामुभयोः’ इति सूत्रान्तराणि गृह्यन्ते ।। उभाभ्यामिति ।। आश्रमयविषयाभ्यामित्यर्थः । प्रतिबन्द्या समाधत्ते ।। तत्र ब्रूम इति ।। 
ननु भवेदियं प्रतिबन्दी यदि प्रपञ्चस्य साक्षाज्ज्ञाननिवतर्त्यत्वं ब्रूमः, (किन्तु) अज्ञानस्यैव, तत्र च समानविषयकसमानानयमेव ज्ञानं निवर्तकमिति, नात्र विकल्पावकाशः । सत्यत्वपक्षे  तु प्रपञ्चस्य साक्षाज्माननिवर्त्यत्वस्य प्राप्त्या, उक्तविकल्पावकाश इत्यभिप्रेत्य शङ्कते । नन्विति ।। समानविषयकसमानाश्रयज्ञानं निवर्तकमित्यत्र किं तादृाज्ञानमात्रं विवक्षितं, किं वा तादृशापरोक्षमानमिति विकल्प्य आद्य दूषयति ।। चैत्रस्येति ।। द्वितीयं प्रत्यह ।। त्वन्मत इति ।। ऐक्यसाक्षात्कारेणेति ।। दर्पणे ममैवेदं मुखमित्यैक्यसाक्षात्कारेणेत्यर्थः । ननु उभयत्रापि अज्ञाननिवृत्तिरस्त्येवेत्याशङ्क्याह— श्वेतत्वेति ।। अत्रादिपदने उक्तसाक्षात्कारपरिग्रहः । पीतत्वादेरित्यादिपदादारोपितभेदपरिग्रहः । ननु तादृशभ्रमस्य सोपाधिकत्वेन यावदुपाधितदनुवृत्तिस्स्यादित्याशङ्क्याह- भ्रमस्येति ।। भविष्यत्साक्षात्कारनिवर्त्येति ।। इदानीतनसाक्षात्कारनिवर्त्यताप्रयोजकस्य त्वदुक्तस्य तत्रापि सत्त्वादितभावः ।
ननु यदि घटादिज्ञानमज्ञाननिवर्तकमेव, तथात्वे सद्योमोक्षप्रसङ्गात्, संसारापादकाज्ञानस्यैकत्वात् । ज्ञानस्य घटादिविषयत्वेऽपि अज्ञानस्य तदविषयत्वाच्च । घटादेस्त्वदीयपक्षेऽपि (तदीयविक्षेपशक्तिविषयत्वे) शक्तिविषयत्वेऽपि जडत्वेनाप्रसक्तप्रकाशतया तदीयावरणशक्त्यविषयत्वादित्यभिप्रेत्य शङ्कते । नन्वज्ञानस्येति ।। ननु ज्ञानेनाज्ञानस्यानिवृत्तावपि तत्कार्यस्य भ्रमस्य ज्ञाननिवर्त्यत्वेन तद्विरोधित्वदर्शनात् तद्दृष्टान्तेन बन्ध्यापि ज्ञाननिवर्त्यत्वेन विरोधित्वेऽज्ञानमयत्वं स्यादेवेति शङ्कते ।। तर्हीति ।। तथा च दृष्टमेव स्वीकारार्हमिति दृष्टं ज्ञानविरोधित्वमेव स्वीक्रियताम्, नतु मानमयत्वादिकम्, असम्प्रतिपत्तेरितिभावः । ननु माननिवर्त्यस्य भ्रमस्य मित्यात्वर्दानात् बन्धस्य स्यादेव मित्यात्वमित्याशङ्क्य तत्र भ्रमशब्देन भावव्युत्पत्त्या अज्ञानं विवक्षितम् उत कर्मव्युत्पत्त्या तद्विषय इति विकल्प्याद्ये दोषमाह- नहीति ।। द्वितीये आह- मिथ्याभूतस्येति ।। ज्ञानममानस्येव मिथ्याभूतस्यैव वा निवर्तकमिति नियमे प्रतिकूलतर्कपराहतिमाह- अपिचेति ।। ननु जातेऽपि कुतश्चित् प्रतिबन्धात्तदनुवृत्तिर्भविष्यतीत्यत आह- ज्ञानस्येति ।। ज्ञानविरोधिन एवेति ।। तथा च ज्ञाननिवर्त्यतायां नाज्ञानत्वं वारोपितत्वं वा तन्त्रमिति भावः । एतदिति ।। ज्ञानेन विरोधिन एव निवृत्तिरित्येतदित्यर्थः । इयता प्रबन्धेन बन्धस्य ज्ञाननिवर्त्यत्वेऽपि न मिथ्यात्वसिद्धिरित्युक्तम् । सम्प्रति ज्ञानस्य तन्निवर्तकत्वमेव नेत्याह- वस्तुतस्त्विति ।। इत्यादिश्रुतेरित्यादिपदात् ‘यमेवैष वृणुते तेन लभ्यः, ‘तत्प्रीणनान्मोक्षमाप्नोति’ सर्व’ इत्यादिश्रुतिपरिग्रहः । नन्वेवं ब्रह्मविदाप्नोति  परमित्यादिश्रुत्या ज्ञानस्य मोक्षसाधनत्वोक्तिः कथमित्यत आह- ज्ञानं त्विति ।। तथा च ज्ञानस्य तस्य प्रसादद्वारा हेतुत्वेऽपि उदाहृतश्रुतौ तथोक्तिरुपपद्यत इति भावः । नन्वेवं दृष्ट्वैव तं मुच्यत  इत्यवधारणविरोध इत्यत आह- दृष्ट्वैवैति ।। अन्यथा प्रसादस्य साक्षान्मोक्षहेतुत्वा-वेदकोदाहृतानेकश्रुतिस्मृतिविरोध इति भावः । अन्ययोगव्यवच्छेदपरं वेति ।। उदाहृतश्रुत्यनुसारेण दृष्ट्वैव प्रसादः तेन मुच्यत इति श्रुत्यर्थे स्थिते एवकारस्तत्रान्ययोगव्यवहच्छेदपरः सम्पद्यत इत्यर्थः । उपबृम्हणादप्ययमेव श्रुत्यर्थोऽङ्गीकार्य इत्याह- उक्तंहीति ।। 
।। इति ज्ञाननिवर्त्यत्वान्यथानुपपत्तिभङ्गः ।। ४० ।। 
।। अथ सत्यस्य  सत्य इत्यादिश्रुतार्थापत्तिभङ्गः ।। ४१ ।। 
ननु सत्यस्य सत्यं प्राणा वै सत्यं तेषामेव सत्य इत्येतच्छब्दार्थस्य ब्रह्मणः सत्यभूतप्राणानां मध्ये सत्यत्वोक्तेः (ततः) तदपेक्षया अधिकसत्यत्वप्रतीतेः, प्राणादिसत्यत्वे न्यूनत्वस्य च ब्रह्ममानबाध्यत्वलक्षणणव्यावहारिकत्वादन्यस्याभावात् श्रौतार्थान्यथानुपपत्त्या प्राणोपलक्षित-ब्रह्मेतरसर्वप्रपञ्चमिथ्यत्वसिद्धिरविकलेत्याशङ्क्य निराकरोति ।। नापीति ।। अपकृष्टत्वमात्रेणेति ।। अपकर्षसामानाधिकरण्यमात्रेणेत्यर्थः । तेन सत्त्वमबाध्यत्वं बाधाभाव । न चाभावे प्रकर्षाक्रकर्षौ सम्भवत इति शङ्का परास्ता ।। तदुपपत्तेरिति ।। अन्यथा राजराज इत्यादौ प्रथमराजादिशब्दनिर्दिष्टराजत्वादीनां प्रातिभासिकत्वरूपन्यूनत्वप्रसङ्ग इति भावः । सत्यत्वलक्षणेति ।। सत्यत्वस्य ब्रह्माल्पधर्मत्वेन । अतिव्याप्त्या ब्रह्मान्यधर्मत्वं नेतिव्याप्त्या तस्य लक्षणत्वमेवानुपपन्नमिति भावः । सत्यज्ञानादिलक्षणवाक्योक्तं सत्यत्वं न अबाध्यत्वं, येन तल्लक्षणत्वमेवानुपपन्नमिति भावः । सत्यज्ञानादिलक्षणवाक्योक्तं सत्यत्वं न अबाध्यत्वं, येन तल्लक्षणत्वान्यथानुपपत्त्या मिथ्यात्वं सिध्येत्, किन्तु मुक्तामुक्तनियामकत्वं, सत्यजगन्नियामकत्वं वा, श्रुत्यन्तरानुसारात्, भारतवाक्यानुसाराच्चेत्याह- तस्य हवेति ।। बृहदारण्यक इति क्वचिल्लेखनं लेखकभ्रममूलम्, तस्य हवेत्युदाहृतवाक्यस्य तत्रादर्शनात् । छन्दोग्य एव दर्शनाच्चेति ध्येयम् । 
ननु सत्यशब्दस्य अबाध्यत्वे रूढत्वात्, श्रौतसत्यपदेन तद्ग्रहणमेव युक्तमित्याशङ्क्य निराकरोति ।। न चेति ।। यदाजिमीयुरिति ।। तथाच योगमात्रस्य रूढ्यपेक्षया दुर्बलत्वेऽपि, अनन्यतासिद्धश्रौतयोगस्य रूढ्यपेक्षया प्रबलतया श्रौतयौगिकार्थ एव ग्राह्यः । अन्यथा पञ्चदशाज्यानीत्यादावपि प्रसिद्धाज्यादिग्रहणमेव स्यादिति भावः । सत्यशब्दस्या-बाध्यत्वरूपप्रसिद्धार्थपरत्वेऽपि तस्य न लक्षणत्वानुपपत्तिः । नचातिप्रसक्तस्य कथं लक्षणत्वमिति वाच्यम् । तावन्मात्रस्यातिप्रसक्तत्वेऽपि निरतिशयानन्दत्ववत्, अनन्याधीनसत्यत्वस्य अनतिप्रसक्तत्वादित्याह- किञ्चेति ।। ननु विमुक्तश्च विमुच्यत इति श्रुत्या संसारदशायामपि विमुक्तत्वसंवेदनात्, तस्य च संसारस्य कल्पितत्वं विना (अनुपपत्त्या मिथ्यात्वासिद्धिरित्याह. पा) ।। नापीति ।। अर्थापत्तेरन्यतोपपत्तिमाह- सज्जनस्येति ।। संसारस्य ताम्रद्रवत्वादिवत् सत्यत्वेऽप्यस्वाभाविकत्वेन ‘सज्जनो जातः’ इत्यविगीतलौकिकव्यहारवत् विमुक्तश्च विमुच्यत इति श्रौतव्यवहारोपपत्तेर्न तद्बलेन मिथ्यात्वसिद्धिः । न च संसारस्य सत्यत्वे निवृत्त्यभावप्रसङ्गः, ताम्रद्रवत्वादिवदेव तस्य निवृत्तेरप्युपपत्तेरिति भावः । भारतसंवादेनापि उक्तमर्थन्द्रढयति । भारत इति ।। उभे मृत्यमृतत्वे, मोहात् या प्रवृत्तिः तस्याः सकाशात् मृर्त्युवतीत्यर्थः । कार्यकारणयोरभेदोपचारान्मृत्योः प्रमादत्वोक्तिः । प्रमादं मोहम्, अप्रमादान्मोहापायात् । ननु असङ्गो ह्ययं पुरुष इत्यादिश्रुत्या आत्मनः सङ्गराहित्यमुच्यमानं प्रत्यक्षादिसिद्धदेहादिसङ्गस्य मिथ्यात्वं विनानुपपद्यमानं तदाक्षिपतीत्याशङ्कय तत्रापि अन्यथासिद्धिमतिदिशति । एवममिति ।। योज्यमिति ।। तद्वाक्यमपि परमात्मनः पुण्यपापप्रयुक्तलेपाभावप्रतिपादनपरतया योज्यमित्यर्थः । परमप्रकृतमुपसहारति । इति सत्यमेव जगदिति ।। इति उक्तप्रकारोणेत्यर्थः ।।
।। इति सत्यस्य सत्य इत्यादिश्रुतार्थापत्तिभङ्ग ।। ४१ ।।
।। अथ दृष्टिसृष्टिभङ्गः ।। ४२ ।।
बौद्धाभिमतक्षणिकत्वसिद्ध्यर्थमिति ।। यद्यपि बौद्दाभिमतक्षणिकत्वसाधनार्थं मायावादी न प्रवृत्तः, तथापि दृष्टिसृष्ट्यङ्गीकारे बौद्धस्येव तस्यापि जगत् क्षणिकमेव पर्यवस्यतीति ध्येयम् । उक्तमिति ।। विश्वस्य दृष्टिसृष्टिरिति यदुक्तं तन्नेति सम्बन्धः । उक्त (उक्ति इति पाठः) प्रकारमेव दर्शयति । चैत्र इति ।। ननु यदि चैत्रे सुप्ते तद्देहादिकं न स्यात् कथं तर्हि अन्यस्य तत्प्रतीतिरित्यत आह- जाग्रत इति ।। तद्देहादिकं प्रति प्रत्यभिमाविरोध इत्यत आह- जाग्रत इति ।। तद्देहादिकं प्रति प्रत्यभिज्ञाविरोध इत्यत आह- प्रत्यभिज्ञात्विति ।। स्ववनेनेति ।। 
‘जीव ईशो विशुद्ध चित्, भेदस्तस्यास्तयोर्द्वयोः । 
अविद्यातच्चितोर्योगः षडस्माकमनादयः ।।’ 
इति स्ववचनेनेत्यर्थः । ननु ‘अस्तीत्येवोबलब्धव्य’ इति श्रुत्यनुसाराद् विवरणमतं चैतन्यमात्रास्थायित्वप्रतिपादनरम् । तदितरस्थायित्वाप्रतिपानदं तु स्थूलारुन्धतीतन्यायेन चैतन्यस्यैव तथात्वे प्रतिपत्त्यर्थं , (बाह्यनिरासार्थं) वास्त्वित आह- दृगन्यस्येति ।। दृष्टिसृष्टित्व इति ।। दृष्टिकाल एव सृष्टिः यस्य विश्वस्य विषयस्य (दृष्टिसृष्टिस्तत्वं) स दृष्टिसृष्टिः तत्त्व इत्यर्थः । प्रतीतिमात्रशरीरत्वेनेति ।। प्रतीत्यन्यूनानतिरिक्तकालवृत्तित्वेनेत्यर्थः । नियतेति ।। प्रतिनियततत्तत्कारणविशेषजन्यत्वापत्तावित्यर्थः । श्रुतिष्विति ।। ज्योतिष्टोमेन स्वर्गकामो यजेत, चित्रया यजेत पशुकामः, आत्मा वा ओ द्रष्टव्यः श्रोतव्यो मन्तव्यो निदिध्यासितव्यः, आकाशाद्वायुः वायोरग्निरित्यादिश्रुतिष्वित्यर्थः । तवापीति ।। दृष्टिसृष्टिमङ्गीकुर्वत इत्यर्थः । तत्र ‘भोजने’ इत्युक्त्या विपक्षे बाधकं जीवनाभामपि सूचयति । प्रवृव्ययोगेनेति ।। त्वत्पक्षे । कार्यस्य प्रतिनियतकारणजन्यत्वासम्भवादिति भावः । 
ननु यथा स्वप्ने ज्योतिष्टामादिवाक्यात् साध्यसादनभावं जानतः स्वर्गाद्यर्थज्योतिष्टोमादौ प्रवृत्तिः तेन च फलं, यथा वा तृत्याद्यर्थं भोजनादौ प्रवृत्तिः, तेन च तृप्त्यादिफलं, तथा जाग्रत्पदार्थस्य प्रतीतिमात्रशरीरत्वेऽपि नोक्तव्यवस्थानुपपत्तिरित्यशङ्कते ।। यदि त्विति ।। तर्हीति ।। तथा च स्वप्नप्रतिबन्द्या जाग्रद्दशायां व्यवस्थासमर्थनं त्वया न कर्तव्यमिति भावः । दृष्टिसृष्टिपक्ष इति ।। तथा च तत्तदिन्द्रियसन्निकर्षजन्यत्वादिरूपनियामकाभावेन जायमानज्ञानस्य सर्वविषयत्वापत्त्या पटज्ञाने पट एव भासते, न तु घटादितिरति प्रतिकर्मव्यवस्थानुपपत्तेरित्यर्थः । किञ्च दृष्टिसृष्टिपक्षे शुक्तिरूप्यादेरपि अद्यस्तत्वं न सिध्येत्, तल्लक्षणरहितत्वादित्याह- शुक्तीति ।। तथा च न तद्ृष्टान्तेन विश्वमिथ्यात्वसाधनं युक्तमिति भावः । मिथ्यावस्तुसम्भेदेति ।। मिथ्यावस्त्वभेदेत्यर्थः । इदंरूप्यमितिज्ञानकाल इति ।। आवरकस्याज्ञानस्य आव्रियमाणेन व्याप्ततया आव्रियमाणस्य शुक्तित्वादेरविद्यमानत्वात्, तदज्ञानस्यासम्भवेन शुक्तिरूप्यं तदज्ञानकार्यमिति परस्वीकअतप्रतिक्रयाद्यनुपपत्तिरित्यर्थः । इदं रूप्यमिति ।। प्रतिदृष्टिविषयभेद स्वीकारेण नेदं रजतमिति बाध(क)ज्ञानेन रजतदृष्टिविषये तदभावानवगाहनेन तयोर्बाध्यबाधक भावायोगादित्यर्थः । रूप्यादिबाधकस्यापीति ।। रूप्यतदभावयोरपि अस्मिन् पक्षे तुल्यसत्त्वेन तज्जज्ञानयोर्बाध्यबाधकभावायोगेन न तेन रूप्यमिथ्यात्वसिद्धिरिति भावः । प्रलयादावित्यादि-पदान्मूर्छावस्तादिपरिग्रहः । मुक्तस्येति ।। त्वया ब्रह्माभेदस्यैव मुक्तिरूपत्वाङ्गीकारेण सुप्तस्य पुनरुद्वोधाङ्गीकारे मुक्तस्येव पुनरावृत्तिरित्यङ्गीकृतं स्यात् । सुप्तिमुक्त्योरविशेषादिति भावः ।
किञ्च दृष्टिसृष्टिपक्षे सुप्तस्य पुनरुद्बोधो न स्यात् । उद्बोधकाभावादित्याह- सुप्तं प्रतीति ।। सुप्तस्य संस्कारगोचरदृष्ट्यभावेन तन्मात्रशरीरकसंस्कारस्यै तदा असम्भवादिति भावः । मोक्षस्यापीति ।। अविद्यानिवृत्तिश्चैतन्यमात्ररूपा नेतिमतेनेदं बोध्यम् । तथाच पराभिमतमोक्षस्य नित्यपुरुषार्थत्वाभावप्रसङ्ग इति भावः । ननु चिन्मत्रस्य दृष्टित्वे दृष्टिसृष्टिपक्षेऽपि मोक्षस्य नित्यपुरुषार्थत्वमविकलमित्याशङ्क्याह- चिन्मात्रस्यैवेति ।। तथा च विनिगमनाविरहेण मोक्षस्येव  घटादेरपि चिन्मात्ररूपदृष्टिसृष्टित्वापत्त्या तस्यापि सदा प्रतीत्यापत्त्या विशिष्टस्योपहितस्य वा चैतन्यस्य दृष्टित्वे वाच्ये विशेषणस्योपाधेर्वा दृष्टिवत् सदातनत्वे उक्तदोषानिस्तारात्, तस्यापि दृष्टिसृष्टित्वे आवश्यके तस्याप्येवं तस्याप्येवमित्यनवस्थाप्रसङ्ग इत्यर्थः । एतच्चोपलक्षणम् । चिन्मात्रस्यैव मोक्षदृष्टित्वे इदानीमपि संसारो न स्यादित्यपि दूषणं बोध्यम् । फलमुखीमनवस्थामुक्त्वा कारणमुखीमनवस्थामाह— उक्तन्यायेनेति ।। दृष्ट्यभावकाले दृश्यं नेत्युक्तन्यायेनेत्यर्थः । भ्रान्त्ययोगेनेत्यस्यानन्तरं तदर्थमितिशेषः । दृष्ट्ययोगेनेति वक्तव्ये भ्रान्त्ययोगेनेत्युक्तिः दृष्टिमात्रस्य भ्रान्तित्वज्ञापनार्थमिति द्रष्टव्यम् । इत्यस्यापीति ।। घटार्दिदृष्टिसृष्टिः इति वाक्यार्थः किं दृष्टिसृष्टः उत न । न द्वितीयः । तुल्यन्यायेन घटादेरपि तथात्वापत्तेः । न प्रथमः । घटादिःदृष्टिसृष्टिरिति दृष्टेः भ्रान्तित्वेन घटादेः दृष्टिसृष्टत्वानापत्ते-रित्याभिप्रेत्याह- घटादेरिति ।। ननु सोऽयं दीप इत्यादिप्रत्यभिज्ञावत् सोऽयं घट  इत्यादिप्रत्यभिज्ञा भ्रान्तिः किन्न स्यात्यादित्यत आह- दीपादाबिति ।। जहदहदिति ।। तत्त्वमसीति वाक्ये विशिष्टशक्त्योः तत्त्वम्पदयोः लक्षणया (लक्षणायाः इति पा.) विशेष्यभूत-चिन्मात्रोपस्थापकत्वेन अजहत्त्वं सर्वज्ञत्वाल्पज्ञत्वादिविरुद्धविशेषणांशत्यागेन जहत्त्वं चेति बोध्यम् । किञ्च विन्व्य दृष्टिसृष्टित्वे तत्त्वमसीत्यत्र लक्षणैव न स्यात्, मुख्यार्थभेदबाधकस्य नाहमीश्वर इत्यादि भेदप्रत्यक्षस्य भ्रमत्वेन बाधकत्वा योगात् । अत्रेति ।। दृष्टिसृष्टिपक्षे इत्यर्थः ।। किञ्च घटपटौ भिन्नौ, सोऽयं घटः इत्यादिप्रतीतीनां दृष्टिसृष्टिपक्षे भ्रमत्वेन घटपययोः क्लृप्तभेदपरित्यागः परस्परविरोधे तु (हि.पा.) न प्रकारान्तरस्थितिः इति न्यायेनाक्लृप्ताभेदकल्पनं तथा एकस्मिन्नेव घटे क्लृप्ताभेदपरित्यागः, अक्लृप्तभेदकल्पनं चापद्यत इत्याह- भिन्नत्वेनेति ।। उक्तमर्थमुपसङ्गृह्णाति ।। तस्मादिति ।। नन्वस्मादात्मनास्सर्वे प्राणा इति श्रुतौ सुप्तोत्त्थितात् जीवान् प्राणादिसृष्टिप्रतीतेः सैव श्रुतिर्दृष्टिसृष्टौ मानमित्याशङ्क्याह- अस्मादिति ।। अन्यथेति ।। एवमेवैष एतच्छेत इत्व्यहितपूर्ववाक्ये प्रतिपन्नसुप्तोत्थितजीवादेः सृष्ट्यभ्युपगमे इत्यर्थः । वाक्यशेष इति ।। पूर्ववाक्य इत्यर्थः ।। नहीति ।। सुप्तिकाले तत्तद्विषयकदृष्टेरेवाभावेना-ग्न्यादिसत्त्वस्यैव असम्भवादितिभावः । किञ्च दृष्टिसृष्टिपक्षे ऊर्णनाभ्यादिदृष्टान्तानानुगुण्यमित्याह- नचेति ।। सर्वस्यापि दृष्टिकल्पत्वेन ऊर्णनाभ्यादि जन्यत्वाभावात् ।। 
।। इति दृष्टिसृष्टिभङ्गः ।। ४२ ।। 
।। अथ एकजीवामानकल्पितत्वभङ्गः ।। ४३ ।।
ननु तथापि स्यादेव कृत्स्नस्य जगतः कल्पितत्वं, तथाहि जीवस्तावदेकः, जीवत्वोपाधेरज्ञानस्य एकत्वात्, बिम्बचैतन्यस्याप्येकत्वाच्च ‘अनादिमायया सुप्तो यदा जीवः प्रबुध्यते’ इति श्रुतौ जीवस्यैकत्वोक्तेश्च । तथा च तद्भिन्नतया उपलभ्यमानं सर्वं तदज्ञानकल्पितं, यथा स्वप्नद्रष्टुर्देवदत्तस्य एकत्वेन तद्भिन्नत्वेनोपलभ्यमानकरितुरगादिकं तत्तज्ञानकल्पितमित्येकजीववादिमतं दूषयितुमनुवदति ।। यच्चेदमुच्यत इति ।। बद्धमुक्तव्यवस्थेति ।। वसिष्ठादिः मुक्तः इतरस्तु बद्धः इति व्यवस्थेत्यर्थः, ननु बद्धस्यैव मुक्तिरिति व्यवस्थेति ‘एकजीववादेऽपि तदनभ्युपगमादिति’ ।। किं एकजीवादिनापि दृष्टिसृष्टिर्नोपेयते किं वा उपेयत इति विकल्प्य तत्राद्य आह- तस्मिन्निति ।। द्वितीयं प्रत्याह- (द्वितीये आह.पा.) दृष्टिसृष्टिपक्ष इति ।। अस्मदादीति ।। त्वद्व्यतिरिक्तस्य सर्वस्यापि त्वत्कल्पितत्वेन अबोध्यत्वादिति भावः ।। स्वक्रियाविरोधादिति ।। स्वक्रियाविरोधानिस्तारादित्यर्थः । अन्यथा मूकोऽहमित्यादावपि परमार्थतो नोच्यत इति स्ववचनत्वेन स्वक्रियाविरोधो न स्यादितिभावः ।  
ननु त्वमेव कल्पकः, नचैवं मोक्षार्थं प्रवृत्त्यनुपपत्तिः । मम तादृशप्रवृत्तिविशिष्ट तयापि त्वत्कल्पितत्वात् । तथाच न मम मते स्वक्रियाविरोधरूपपर्यनुयोगः इत्याशङ्क्यनिराकरेति ।। नचेति ।। ननु कथाधिकार (तथाधिकार इति पाठान्तरम्) विशिष्टत्वेनापि त्वत्कल्पितत्वात् नाहं पर्यनुयोज्य इत्यत आह- किञ्चेति ।। प्रतिबिम्बादिरिति ।। (?) चिन्मात्रस्य असङ्गैकस्वभावत्वेन तस्य तादृशभ्रमासम्भवादिति भावः । किन्त्विति ।। यथा कुन्तीतनयस्यैव कर्णस्य रादायास्तनयत्वं तद्वदित्यर्थः । तच्चेति ।। ब्रह्म चेत्यर्थः । तथा च न प्रतिशरीरं अहं सुखीत्याद्यनुसन्दानानुपपत्तिरिति भावः । किञ्च न ब्रह्मण एव जीवत्वङ्गीकारो युक्तः, निरनिष्टो निरवद्यः इति, शोकं मोमत्येतीति, नित्यमुक्तः इत्यादिश्रुतिविरोधात् इत्याह- वक्ष्यते चेति ।। अज्ञानस्य विवरणोक्तचिन्मात्राश्रितत्वभङ्ग इति शेषः । यद्यपि संसारस्य कल्पितत्वेन वस्तुतः संसाराभावात्, न नित्यमुक्त(नित्यमुक्तत्व पा.) श्रुतिविरोधः । तथापि त्वन्मते अकल्पितसंसारस्याप्रसिद्ध्या कल्पितसंसारेणैव संसारित्वे वाच्ये नित्यमुक्तत्वश्रुतिविरोधतादवस्थ्यमिति ध्येयम् । इयं धीरिति ।। अहं दुःखीत्यादिधीरित्यर्थः । तथा च न प्रतिशरीरं दुःखाद्यनुसन्न्धानानुपपत्तिरिति भावः ।। कल्पितस्येति ।। कल्पितस्य जडत्वादिति भावः । ऐकाधिकरणत्यनियमेनेति ।। अन्यथा कृतहानादिप्रसङ्गा इति भावः । कल्पितस्येति ।। किञ्च प्रतिशरीरमहमित्यनुसन्धातृत्वमस्तीत्यविवादम्, तच्च किं कल्पकस्य वा कल्पितजीवान्तरस्य वा इति विकल्पस्य आद्यं दूषयति ।। कल्पितस्येति ।। कल्पकजीवस्य कलिपतजीवविषयकाहमित्यनुसन्दानवत्त्वरूपप्रत्यक्त्वायोगादित्यर्थः । ननु कल्पितजीवस्य कल्पकजीवं प्रति वास्तप्रत्यकत्वाभावेऽपि अरोपितं तत् किं न स्यादित्यत आह- अप्रत्यक्त्वेनेति ।। द्वितीयं दूषयति ।। अन्यस्य चेति ।। तथानुभवेति ।। प्रतिशरीरमं दुःखीत्याद्यनुभवेत्यर्थः । तस्यापीति ।। कल्पितस्यापीत्यर्थः(कल्पकस्यापीति - पा.) । असिद्धेरिति ।। असिद्ध्यापत्तेरित्यर्थः । तथात्व इति ।। सोऽपि नानुसन्धानप्रयोजक इति सूचयति ।। ताविति ।। बन्धमोम•वित्यर्थः । नन्वेकजीववादे शुकादिमुक्तिरसिद्धैव, क्वचित्, तत्प्रतिपादनं त्वर्थवाद  इति यो ब्रूयात् तं प्रति दूषणान्तरमाह- तस्यैवेति ।। श्रुतिविरुद्धत्वाच्च न जीवैक्यमित्याह- किञ्चेति ।। रमणीयचरणा इति ।। शुभकर्माण इत्यर्थः । 
ननु जीवस्य एकत्वेऽपि अन्तःकरणभेदे न प्रामातृभेदात् चेतनधर्माविद्यादीनां बहुषूक्तिरूपपन्नेत्यनुशयादाह- परामृतादिति ।। मुक्तावन्तःकरण्यैवाभावेन तत्प्रयुक्तबहुत्वं तत्र वक्तु मशक्यमेवेतिभावः । नहीति ।। अन्यथा एकजीव इति मतस्य बहवो जीवा इति मताविशेषपप्रसङ्गः इति भावः । ननु परामृतात् परिमुच्यन्तीत्यादिश्रुतिः न मुक्तादिबहुत्वपरेति न तया तद्वहुत्वसिद्धिरित्याशङ्क्याह- नचेति ।। जीवस्य कारणत्वं निषिध्येति ।। आत्माप्यनीशः सुखदुःखहेतोरिति जीवस्य कारणत्वं निषिध्य ‘अस्मान्मायी सृजते विश्वमेतत्, द्यावाभूमीजनयन् देव एकः, तत्कारणं, साङ्ख्ययोगाधिगम्यम्’ इतीश्वरस्य जगत्कारणत्वविधायकश्रुतिवाक्यैरित्यर्थः । वक्ष्यमाणैरिति ।। द्वा सुपर्णा, य आत्मनि तिष्ठन्, अन्यश्च परमो राजन्, तथान्यः पञ्चविंशकः, तान्यहं वेद सर्वाणि न त्वं वेत्थ परन्तप, शारीरश्चोभयेऽपि हि भेदेनैनमदीयते’, ‘भेदव्यपदेशाच्चान्यः,’ इत्यादिजीवेशभेदप्रतिपादक-श्रुतिस्मृसूत्रैश्च विरोध इत्यर्थः । किञ्चैवमिति ।। एकस्यैव जीवस्येन्वरादिसर्वक्पकत्व इत्यर्थः ।  सर्वज्ञत्वादिश्रुतेः । सर्वविषयत्वं वदन् प्रष्टव्यः किं चिन्मात्रमादाय सर्वविषयत्वम्, उत्तेश्वरम्, आहोस्विज्जीवमिति । तत्र नाद्य इत्याह- चिन्मात्र इति ।। तथा च सर्वमत्वसर्वकर्तृत्वादिकं दूरापास्तमितिभावः । द्वितीयं निराह- ईश्वरस्य चेति ।। तृतीयं प्रत्याह- जीवस्य चेति ।। तथा च सर्वज्ञत्वसर्वकर्तृत्वादिकं दूरापास्तमिमिभावः । द्वितीयं निराह- ईश्वरस्य चेति ।। तृतीयं प्रत्याह- जीवस्य चेति ।। किञ्च यद्येकजीवः तदा गुरुरशिष्यव्यवस्थापि न स्यादित्याह- अपिचेति ।। प्रागेवेति ।। उपदेशात् प्रागेव भ्रान्तेर्जातत्वेनेत्यर्थः । पुनरुपदेशेति ।। पुनश्शब्दो वाक्यालङ्कारे । स्वप्नप्रतिबन्दीमुद्दरति ।। स्वग्ने त्विति ।। तथेति । शब्दविशेषवक्तृत्वेनेत्यर्थः । तथाच सद्योमोक्ष इत्यादिप्रसङ्ग इति भावः । तथाङ्गीकारे बाधकाह- यदेवेति ।। भावितित्त्वज्ञानमिति ।। भावि तत्त्वज्ञानं यस्य तम् इत्यर्थः । चेतनमिति ।। जडस्य विधिबद्दत्वायोगादितिभवः । 
ननु स्वप्नवदेव प्रवचने प्रवृत्तिर्युज्येतेत्यत आह- स्वप्ने त्विति ।। न च कल्पकत्वादेव गुरोरपि शिष्यकल्पितत्वाज्ज्ञानमावश्यकमिति वाच्यम् । तत्त्वविद एव गुरुत्वेन शिष्यकल्पितत्वस्यापि तत्त्वरूपतया तज्ज्ञानावश्य्भावादितिभावः । ननु कल्पितत्वविषयकपरोक्षज्ञान सत्त्वेऽपि प्रवृत्तिप्रतिबन्धकतद्गोचरापरोक्षतत्त्वमानाभावत् प्रवृत्तिर्युक्तेत्याशङ्क्याह- नचेति ।। तत्प्रतिबन्धादिति ।। प्रवृत्तिप्रतिबन्धदर्शनादित्यर्थः । ननु सत्यपि तत्त्वज्ञाने यथा मिथ्यादृष्ट्याहितसंस्कारवशादेव जीवन्मुक्ते भिक्षाटन•दौ प्रवृत्तिः, एवं शिष्ये कल्पितत्वगोचरतत्त्वज्ञानसत्त्वेऽपि संस्कारवशादेव प्रवचने प्रवृत्तिः स्यादित्याशङ्क्य निराकरोति ।। न चेति ।। अयमिति ।। संस्कार इत्यर्थः । तत्त्वनिश्चयप्रतिबन्धेति ।। तत्त्वनिश्चयकार्यप्रतिबन्धेत्यर्थः । कथञ्चिदित्यनेन तत्त्वज्ञानेन अज्ञाननाशादेव तदुपादेयसंस्कारस्यापि नाशावश्यम्भावात्, न तद्वशादपि प्रवृत्तिस्सम्भवतीति सूचयति ।। कल्पकस्यैवेति ।। अस्तु कल्पितत्वम्, तथापि स्यादेव पर्यनुयोज्यत्वम् । कल्पितत्वेऽपि स्वाप्नवैषम्यस्य अनुभवसिद्धत्वेन दुरपह्नवत्वात् । अन्यथा कल्पितत्वमात्रेण स्वाप्नगुरुवत्, जाग्रद्गुरोरप्यपर्यनयोज्यत्वे तत्त्वज्ञानहेतुस्वाप्नवेदवदेव तथाभूतजाग्रद्वेदस्यापि मीमांस्यत्वं न स्यात् । नहि तस्यामीमांस्यत्वदर्शनात्, तद्वदेव जाग्रद्वेदस्यापि अमीमांस्यत्वं युक्तम् । तथासति तद्वदेव मीमांसिततद्वेदजन्यमानस्यापि नैष्फल्यप्रसङ्गात् । न चैवं । तत्त्वज्ञानफलस्य मोक्षस्य त्वयापि वास्तवत्वोपगमादित्यभ्रिपेत्याह- कल्पितत्वेऽपीति ।। अन्यथेति ।। तथा च कल्पितत्वाकल्पितत्वे पर्यनुयोगापर्यनुयोगयोरतन्त्रे इति भावः । यद्यपि कल्पितेन जीवेन स्वस्मिन् कल्पितत्वामानात् नैमुत्तरं सम्भवति । तथापि अदीतशास्त्रयोरेव कथाप्रवेशेन तस्यापि कल्पितत्वमानमस्त्येवेति ध्येयम् ।। व्यवस्थेति ।। गुरुशिष्यव्यवस्तेत्यर्थः । इहेति ।। एक एव जीवः सर्वशरीरे इति पक्षे इत्यर्थः । जाग्रद्दशायां वा । कल्पित एवेति । स्वप्नावस्थायां तु स्वप्नद्रष्टरि स्वस्मिन् यदा शिष्यत्वकल्पनं तदा तेन गुरुत्वे अन्यएव कल्प्यते, यदा च गुरुत्वं स्वस्मिन् कल्प्यते तदा अन्य एव शिष्यः कल्प्यते इति गुरुत्वशिष्यत्वयोः नैकस्मिन् कल्पनेति स्वात्मवैषम्यसत्त्वात् स्यादेव पर्यनुयोज्यत्वमितिभावः । उक्तत्वेनेति ।। पराङ्गीकारेणेत्यर्थः । संशयाद्यभावेनेति ।। औतविषयसंशयविपर्ययाभावापत्त्येत्यर्थः । औतशास्त्रप्रणयनादीत्यादिपदेन प्रवचनादिपरिग्रहः । प्रमामूलं न स्यादिति ।। यद्यपि अपौरुषेयवेदवत् संवादि शुकबालादिवाक्यवच्च प्रमामूलत्वाभावेऽपि स्यादेव पामाण्यम् । तथापि शास्त्रप्रणेतृत्वान्यथा-नुपपत्त्या तत्प्रणेतुःशास्त्रमूलभूतज्ञानवत्त्वान्यथानुपपत्त्या शास्त्रार्थज्ञानावश्यम्भावेन कल्पकत्वर-पूभ्रान्तत्वान्यथानुपपत्त्या च तज्ज्ञानस्य भ्रमत्वं दुर्वारमित तत्प्रणीतशास्स्यिाप्रामाण्यं दुर्निरसमितिभावः । स इति ।। कल्पक इत्यर्थः । बह्वायासेति ।। एतच्च निष्कम्पवैदिकार्तगोचर प्र्रवृत्त्यङ्गं निश्चय इति ज्ञापनार्थम् । अभिसन्धिपूर्वेकेति ।। उपादेयत्वादिनिश्चयपूर्वकेत्यर्थः स्वक्रियाविरोधादेरित्यस्यानन्तरं त्वयेति शेेेषः । स इति ।। कल्पक इत्यर्थः । द्वितीयपक्षे दूषणोद्दारं शङ्कते । 
नन्विति ।। मुखमात्रस्थानीयस्येति ।। बिम्बत्वाभिमतस्थानीयस्येत्यर्थः । असंसारित्वेनेति ।। उपाधेः प्रतिबिम्बपक्षपातित्वेन अविद्योपाधिकसंसारस्य प्रतिबिम्बे जीव एवोचिततदिति भावः । तस्य चेति ।। बिम्बस्थानीयासंसारिचिन्मात्रस्य चेत्यर्थः । अयं सत्य इति ।। अत्र अयमिति ग्रन्थकृतदुक्तिः, अहं सत्यः संसारीत्यनिश्चयेनेत्यर्थः । सम्प्रदायाभावेनेति ।। चिन्मात्रस्योदाीनत्वात्,  जीवस्य च अत्र अज्ञत्वात् (अतत्त्वज्ञानित्वात् पा.) एतदुभयव्यतिरेकेण तत्त्वविदः तृतीयस्य त्वयैव अनभ्युपगमात् । सम्प्रदायाभावप्रसङ्गेन उत्तरत्रापि तत्त्वज्ञानासम्भवप्रसङ्गादित्यर्थः । ननु तत्त्ववित्त्वेन तज्जीवकल्पितगुरुपम्परया सम्प्रदायप्रवृत्तिसम्भवेन तत्त्वज्ञान सम्भवप्रसङ्ग इत्यत आह- तत्त्ववित्त्वेनेति ।। गुरुकल्पनाकाल एव कल्पकजीवस्य तत्त्वज्ञानसत्त्वेन सद्योमोक्षादिप्रसङ्गेन कल्पितगुरुसम्प्रदायस्य च निरासादित्यर्थः । श्रुत्यादिसिद्धानामिति ।। तथार्षीणां तथा मनुष्याणां तद्ध्येतत् पश्यन् ऋषिर्वामदेवः प्रतिपेदे, अहं मनुरभवं सूर्यन्च इत्यादिश्रुतिस्मृतिसिद्धानामित्यर्थः । सेति ।। आशेत्यर्थः । केषाञ्चिन्मुक्तिः किं न स्यादिति ।। तथाच श्रौतबद्दमुक्तव्यवस्थानुरोधेन जीवनेकत्वमेवापतितमिति भावः । प्रत्यक्षेणेति ।। नाहं चैत्र इत्यादिप्रत्यक्षेणेत्यर्थः । सुखदुःखाद्यनुसन्दानाननुसन्धानेति ।। विमतौ भिन्नौ सुखदुःखाद्यनुसन्धानाननुसन्धान-लक्षणविरुद्धधर्मवत्त्वात्, इत्यनुमानेनेत्यर्थः । अननुसन्धानादीत्यादिपदेने विरुद्धप्रवृत्त्यादिपरिग्रहः । इत्यादिश्रुत्येति ।। अत्रादिपदात् अनृतेन  हि प्रत्यूढाः इत्यादिश्रुतिपरिग्रहः । इत्यादिस्मृत्याचेत्यादिपदात् ‘मामेव ये प्रपद्यन्ते’ इत्यादिस्मृतिपरिग्रहः । 
ननु ‘अनादिमाययेति’ श्रुतिगतैकवचनमेव प्रत्यक्षादिबादकमित्याशङ्क्याह- अनादिमाययेति ।। यदा नीतिपरो राजेत्यादौ प्रत्येकमेकत्वाभिप्रायेण एकवचनमिव यदा जीव इत्येकवचनमपि प्रत्येकत्वादुपपन्नमिति न बहुत्वव्यवच्छेदकमिति भावः । अन्यथेति ।। यदा जीव इत्येकवचनस्य बहुत्वव्यवच्छेदकत्व इत्यर्थः । ननु न अनेकजीवत्वं, जीवोपादेरविद्याया एकत्वात्, नचैवं बद्धमुक्तव्यवस्थानुपपत्तिः । तस्यैकस्यैव जीवस्य नानान्तःकरणोपाधिप्रयुक्तभेदसत्त्वे तदुपपत्तेरित्याशङ्क्य निराकरोति ।। नचेति ।। जीवभावे अन्तःकरणमपि तन्त्रं न वा, आद्येऽप्यविद्यया समुच्चितं तन्त्रम् उत प्रत्येकमिति विकल्प्य आद्यं दूषयति ।। जीवभाव इति ।। अविद्याया एकत्वेऽपि अन्तःकरणभेदप्रयुक्तभेदस्यावश्यकत्वादितिभावः । द्वितीयं दूषयति ।। अननुगमाच्चेति ।। अविद्यान्तःकरणयोरनुगतधर्माभावेन स्वातन्त्र्येण द्वयोरपि जीवत्वोपाधित्वे जीवशब्दस्य नानार्थत्वप्रसङ्ग इति भावः । नान्त्य इत्याह- अतन्त्रत्वेत्विति ।। श्रुत्यादिसिद्धत्वेनेति ।। यत्र ब्रह्मा पवमानश्छन्दस्यां वाचं वदन्, ब्रह्मा त्वो वदति जातविद्यां यज्ञस्य मात्रां विमिमीत उ त्वः । मुक्तैः स्वपार्षदैः पूर्वैः ब्रह्माद्यैश्चैव संयुक्तम् । ब्रह्मा ददर्श तपसा भगवन्तं हरिं प्रभुम् । इत्यादिश्रुतिस्मृतिसिद्धत्वेनेत्यर्थः । सादिहिरण्यगर्भप्रतिबिम्बस्थस्येति ।। सादिहिरण्यगर्भप्रतिबिम्बभूतजीवस्य सम्बन्धी यस्संसारस्तस्येत्यर्थः । पूर्वमपि केषाञ्चिन्मुक्त्यभ्युपगमे बाधकमाशङ्क्य निराकरोति ।। नचेति ।। न च बाधकमिति सम्बन्धः । उपसंहरन्नुक्तमर्थं सङ्गृह्णाति ।। तस्मादिति ।। परमप्रकृतपसंहरति ।। तस्मादिति ।। उक्तरीत्या जीवस्य कल्पकत्वासम्भवादित्यर्थः । 
।। इति एकजीवाज्ञानकल्पितत्वभङ्गः ।। ४३ ।।
अथ अविद्यालक्षणभङ्गः ।। ४४ ।।
ननु जगत आविद्यकत्वं दुर्निवारम् (दुर्वारमिति पा.) अविद्यालक्षरप्रमाणस्वरूपपर्यालोचनायां तस्यानिर्वचनीयाविद्याकार्यत्वसिद्धेरित्याशङ्क्य निरासाय परोक्तानि तल्लक्षणप्रमाणान्यनुवदति ।। यच्चोक्तमिति ।। अनादीति ।। अत्र सति- सप्तमीमहिम्ना अनादिभावरूपत्वज्ञाननिवर्त्यत्वायोः सामानाधिकरण्यं लभ्यते । तेनानादित्वभावरूपत्वोभयसमानाधिकरणं ज्ञाननिवर्त्यत्वं तल्लक्षणमित्युक्तं भवति । तत्र भ्रमप्रागभावयोरतिव्याप्तिवारणाय सत्यन्तम् । ब्रह्मणि तद्वारणाय ज्ञाननिवत्यत्वमिति । एतच्च लक्षणं प्रागभावनिवृत्तिर्ज्ञानातिरिक्तेतिमतेनेति बोध्यम् । अत्रानादिभावत्वे सतीति वक्तव्ये तस्याः भावरूपत्वोक्तिर्वस्तुतो भावत्वमपि नेति (ख्यापनाय पा.) स्थापनाय । साक्षाज्ज्ञाननिवर्त्यत्यत्वमत्र विवक्षितमिति न जीवब्रह्मविभागादावतिव्याप्तिरिति द्रष्टव्यम् । भ्रमोपादनत्वमिति ।। अत्रोपादानत्वं परिणामितयैव विवक्षितम् ।। तेन न ब्रह्मण्यतिव्याप्तिः । ‘भ्रमेति’ मृत्पिण्डादावतिव्याप्तिवारणय ।। अहमज्ञ इति ।। यद्यप्यहमज्ञ इति वा (?)मामन्यं च न जानामीति• वियविशेेषपुरस्कारेण नाज्ञानप््रयक्षमस्ति । तथापि ज्ञातातिरिक्तार्थविषयाज्ञानप्रत्यक्षाकारप्रदर्शनपरमिति द्रष्टव्यम् । न किञ्चिदहमेदिषमिति किञ्चिच्छब्दोऽपि ज्ञात्रन्यपर एव द्रष्टव्यः । इतिपरामर्शसिद्धेति ।। एवमाकारस्मृतिरूपकार्या-न्यथानुपपत्तिकल्प्येत्यर्थः । यद्यप्यहमज्ञ इत्याद्यनुभववत् सौषुप्तिकानुभवोऽपि साक्षिरूप एव । तथापि वादिभेेदेन तथातथानुवविशेषोपन्यासो नाधिक इति भावः । यद्वा अहमज्ञ इति जाग्रद्दशायामनुभवस्य ज्ञानाभावविषयत्वेनान्यथासिद्धिशङ्का सम्भवतीति, अन्यथासिद्धसौप्तिकानुभवस्य प्रमाणत्वेनोपन्यास इति द्रष्टव्यम् । 
प्रमाणज्ञानमिति ।। अत्र प्रमाणेतिविशेषणं भ्रान्तावंशतो बाधवारणाय । ज्ञानमिति प्रमाणश्द भावसाधनत्वज्ञापनाय । तत्फलं चात्र करणसाधनत्वादिभ्रमनिरासः । व्युदसितुमिति ।। स्वप्रागभावमादायार्थान्तरतां वारयितुमित्यर्थः । अप्रकाशितेति हेतुविशेषणं द्वितीयादिप्रकाशे व्यभिचारवारणाय । दृष्टान्ते प्रथमोत्पन्नेति विशेषणं द्वितीयादिप्रभायां साधनवैकल्पयवारणाय । चैत्रप्रमेति ।। अत्रानुमाने चैत्रेतिपक्षविशेषणं मैत्रादिप्रमायां तत्प्रागभावमादायांशे सिद्धसाधनवारणाय । चैत्रेतिपक्षविशेेणाभावे पक्षतावच्चेदकहेत्वोरभेदेन व्याप्तिदशायामेव पक्षतावच्छेदकसामानाधिकरण्येन विवक्षितसाध्यसिद्धेः सिद्धसाधनमेव दोष इत्यप्याहुः । साध्ये पूर्वज्ञाननिवर्तकत्वेन अर्थान्तरतावारणाय अनादीति, प्रागभावमादाय तद्व्यावृत्तये अभावातिरिक्तेति, साध्याप्रसिद्धिवारणाय चैगितेति विशेषणानि । इदमप्यनुमानं प्रागभावनिवृत्तिः प्रतियोग्यतिरिक्तेति मतेनेति द्रष्टव्यम् । प्रागभावनिवृत्तिः प्रतियोगिरूपैवेति मतसाधारण्येनाप्यनुमानमाह- विगीत इति ।। एतच्च विशषणं भ्रमान्तरे अंशतः सिद्धसाधनवारणाय । एतज्जनकेत ।। एतद्भ्रमजनकं तदबाध्यं यत् तदतिरिक्तोपादानक इत्यर्थः । आत्मोपादनकत्वेन सिद्धसाधनतावारणायाबाध्यातिरिक्तेति । परमते साध्याप्रसिद्धिवारणाय एतज्जनकेति । एतज्जनकाबाध्यातिरिक्तकारणक इत्येवोक्ते तादृशप्रागभावादिकारणजन्यत्वेन अर्थान्तरता । तद्वारणाय । उपादानेति तम आसीदिति ।। अत्र तमःपदं तमसा गूढमित्युत्तरवाक्यप्रतिपन्नावरकत्वगुण योगादनाद्यविद्यारम् । नहि प्रसिद्धतमस्स्सर्गाद्यकाले विदय्मानत्वं सम्भवतीति । अत्रादिपदेन अनृतेन  हि प्रत्यूढा इत्यादिश्रुतिपरिग्रहः । 
अनादिभावरूपमिथ्याभूताविद्यायामर्थापत्तिमपि प्रमाणयति ।। तथेति ।। मिथ्यैव रजतमभादितिबाधोत्तरकालीनानुभवादिना मिथ्यात्वेन सिद्धयोः शुक्तिरूप्यतज्ज्ञानयोरागन्तुकभावत्वेन स्वसमानसत्ताकस्वानुरूपोपादानसापेक्षत्वनियमेन उपादनास्याप्यागन्तुकत्वे तस्याप्युपादानान्तरा पेक्षायामनवस्थाप्रसङ्गेन तयोरुपादानां सिध्यदनादिभावरूपं मिथ्याभूतं च सिध्यति । तताभूतोपादानं विना तादृशकार्यानिर्वाहादित्यर्थापत्तिश्चेत्यर्थः । अत्रादिपदेन वस्तुतो निर्विकारत्वेन उपादानत्वेन च श्रुतिप्रतिपन्नस्य ब्रह्मरः श्रुतोभयरूपत्वनिर्वाहाय तद्विशेषणत्वेन विकारिमिथ्याभूताज्ञानं कल्पनीयमित्याद्यर्थापत्त्यन्तरपरिग्रहः । ननु विवक्षितभावरूपाज्ञाने मामन्यं च न जानामीति प्रत्यक्षं न मानम् । तस्योभयवादिसिद्धज्ञानाभावविषयत्वेनाप्युपपत्तेरित्याशङ्क्य निराकरोति ।। न चेति ।। न जानामीत्यनुभवो ज्ञानाभावविषय इति वदता । तज्ज्ञानात् पूर्वं धर्मिप्रतियोगिज्ञानमङ्गीक्रियते नवेति विकल्प्याद्ये आह- धर्मिणीति ।। तस्येति ।। प्रतियोगिभूतज्ञानस्येत्यर्थः । तज्ज्ञानाभावायोगादिति ।। स्वस्वान्यविषयकमानयोः सत्त्वेन स्वस्मिन् विरोधेन तदभावासम्भवादिति भावः । द्वितीये दोषमाह- अज्ञातेत्विति ।। धर्मिप्रतियोगिमानस्याभावप्रत्यक्षहेतुत्वेन तदभावे तस्यैवायोगादित्यर्थः । ननु प्रतियोगिभूतज्ञानस्य विषयनिरूप्यत्वेन विषयमानसत्त्वेऽपि (तत् आमा...य......) तत्सामान्याकारमेवेति न तस्य विशेषाकारज्ञानाभावेन विरोध इत्याशङ्क्य तर्हि न जानामीति प्रत्यक्षस्य सामान्ेयाकारज्ञानाभावविषयत्वं त्वयैव नाङ्गीकृतमित्यनुवादपूर्वकं विशे•कारमानाभावविषयत्वमपि तस्य न सम्भवति सामग्रीबादादित्याह- विशेषेति ।। अव्याप्तिमेवोपपादयति । सादीति ।। सादिाुक्त्याद्युपहितचैतन्यस्य सादित्वावश्यम्भावेन तस्य च विषयोल्लेखिस्वभावत्वेन अज्ञानविषयत्वायोगेन (अनाद्यमानविषयत्वायोगेन इति पाठः) विषयोल्लेखिस्वभावेषु ज्ञानेच्छादिषु विरम्य विषयीकरणरूपव्ेयापारादर्शनेन च शुक्तिं न जानामीत्याद्यनुभवसिद्धतद्विषयकाज्ञानस्य सादित्वस्योक्तत्वादित्यर्थः । भावत्वविशेेणविरहादप्यव्याप्तिरित्याह- आरोपितेति ।। उपादानस्योपादेयानुरूपत्वनियमादिति भावः । तथानङ्गीकारे बाधकमाह- अभावस्येति ।। ननु आरोपिताभावं प्रति नामानमुपादानं किन्तु तदनुरूपमन्यदेवेत्यत आह- तस्येति ।। आरोपिताभावस्येत्यर्थः । अज्ञानतत्कार्ययोरेव ज्ञानान्निवृत्त्यभ्युपगमादिति भावः । अमानविशेषे ज्ञाननिवर्त्यत्वविरहादप्यव्याप्तिरित्याह- शुद्धमिति ।। मतान्तरसाधारणमपि दूषणमाह- चरमेति ।। 
ननु शुद्धब्रह्म वृत्तिव्याप्त (प्य.इति पा.)मपि नेति मते न तदज्ञानेऽव्याप्तिः तस्य ब्रह्मेतरविषयकज्ञानेन निवृत्तिसम्भवादित्याशङ्क्याह- नहीति ।। अब्रह्मज्ञानेनेति ।। ब्रह्माविषयकज्ञानेनेत्यर्थः । न च तदितराविषयत्वं तन्त्रम् । लाघवेन तदज्ञाननिवृत्तौ तद्विषयकज्ञानत्वस्यैव तन्त्रत्वात् । अन्यथा निवर्तकज्ञानस्य निर्विपयत्वेन घटादिवत् ज्ञानत्वाभावप्रसङ्गात् । घटादेरपि वृत्तिव्याप्यत्वाभावप्रसङ्गाच्चेति भावः । आरब्धकर्मभिः सहेत्युक्त्या उपादाननिवृत्तौ तदुपादेयनिवृत्त्यवश्यम्भावं सूचयति ।। पूर्वेणैवेति ।। अन्यथा उत्तरेणापि निवृत्तिर्न स्यादिति भावः । अन्यनिरपेक्षेति ।। स्वनिवर्त्येतरासाधारणकारणानपेक्षस्येत्यर्थः । नहीति ।। अन्यथा ज्ञातेऽपि ज्ञाने कारणान्तरविलम्बेनाज्ञाननिवृत्तिविलम्बेन न जानामीति धीप्रसङ्गादिति भावः । न च न जानामीत्यनुभवे तज्मानमेव प्रतिबन्धकमिति वाच्यम् । तथासत्यज्ञानस्य सुखादिवत् पराभ्युपगतज्ञातैकसत्त्वनियमाभावप्रसङ्गात् । नचैवं सोपधिकभ्रमस्थले अव्याप्त्युद्भावनमसङ्गतम् । तत्रापि न जानामीत्यनुभवप्रसङ्गेनाज्ञाननिवृत्यवश्यं भावादिति वाच्यम् । पराभ्युपगममादायैव तत्राव्याप्त्युद्भावनादिति ।। चैतन्येति ।। न च चैतन्याविद्यासम्बन्धोऽविद्यारूपसम्बन्धिनिवृत्त्यैव निवर्तते न तु ज्ञानेनेति वाच्यम् । चैतन्यातिरिक्तस्य सर्वस्यापि परेण ज्ञाननिवर्त्यत्वाङ्गीकारादिति भावः । ननु चैतन्याविद्यासम्बन्धस्याविद्यानिवृत्तिद्वारा ज्ञानानिवर्त्यत्वेऽपि न साक्षाज्ज्ञाननिवर्त्यत्वम् । अतो न तत्रातिव्याप्तिरित्यत आह- साक्षादिति ।। अनादिपदवैयर्थ्यमिति ।। शुक्तिरूप्यादेः साक्षाज्माननिवर्त्यत्वाभावादिति भावः । अनादित्वायोगस्येति ।। अज्ञानस्य कल्पितत्वेन शुक्तिरूप्यादिवत् दोषजन्यधीमात्र(शरीरत्वापत्त्या इति पा.) स्वरूपत्वापत्त्या प्रतीत्यभावकालेऽभावादित्यर्थः । किञ्च विमतमज्ञानं सादि ज्ञाननिवर्त्यत्वे सति अभावविलक्षणत्वात् शुक्तिरूप्यादवदित्यनुमानेन ज्ञानस्य सादित्वसिद्धेरनादित्वाभाव इत्याह- ज्ञाननिवर्त्यस्येति ।। अत्र च ब्रह्मणि प्रागभावे च व्यभिचारवारणाय विशेषणद्वयम् । नन्वमानसम्बन्धे व्यभिचार इत्यशङ्क्याह- अज्ञानसम्बन्धोऽपीति ।। एतच्चोपलक्षणम् । जीवत्वादिकमपि पक्षतुलयमिति बोध्यम् । पक्षेतरत्वादिति ।। बाधानुपनीतपक्षेतरत्वस्यापि दूषकत्वेन अनुमानमात्रोच्छेदप्रसङ्गादिति भावः । अवच्छिन्नेति । घटाद्यवच्छिन्नचैतन्यस्य सादित्वेन तद्विषयकाज्ञानस्यापि सादित्वेन तत्रोपाध्यभावात्साध्याव्याप्तेरित्यर्थः । व्यतिरेकेति ।। यािज्ञनात्वानादिखरणत्वाभावोऽज्ञानत्वाधिकरणत्वं तत्राज्ञाने सादित्वाभावस्य सन्दिग्धतया व्यतिरेकव्याप्तिसिद्धेरुपाधिरप्रयोजक इत्यर्थः । अज्ञानस्य भावत्वसम्भवादपि असम्भवमाह- त्वन्मत इति ।। नन्वभाववैलक्षण्यमेव भावत्वं विवक्षितमिति नासम्भव इत्यत आह- भावविलक्षरस्येति ।। अभावत्वं हि भाववैलक्षण्यमेव नत्वन्यदिति भावः विलक्षणेऽज्ञानेऽभाववैलक्षण्य-स्याप्यभावादित्यर्थः । 
किञ्च विमतं न ज्ञाननिवर्त्यम् अनादित्वे सति अभावविलक्षणत्वात् आत्मवदित्यनुमानेनाज्ञानस्य ज्ञाननिवर्त्यत्वाभाव(ज्ञाननिवर्त्यत्वासिद्धेरिति पाठः) सिद्धेरप्यसम्भव इत्याह ।। अपिचेति ।। अत्र च शुक्तिरूप्ये प्रागभावे च व्यभिचारवारणाय विशेषणद्वयम् । भावत्वमिति ।। अज्ञानस्य भावाभावविलक्षणत्वेन तत्र साधनायापकत्वं साध्यव्याकत्वं चात्मनीति भावः ।। अत्यन्ताभाव इति ।। एतच्च मिथ्यात्वशरीरप्रविष्टात्यन्ताभावोऽधिकरणातिरिक्तः सत्यश्चेति मतेनेति बोध्यम् ।। त्वन्मत सति ।। तथाचात्मनि यादृशं भावत्वं तादृशमज्ञानेऽपीति  तत्र न साधनाव्याप्तिरिति भावः । नचाभावत्ववत् भावत्वमखण्डोपाधिः । तथासति त्वन्मते निर्धर्मकस्यात्मनो भावत्वाभावप्रसङ्गादिति भावः । उक्तानुमाने विवरणोक्तमप्रयोजकत्वमुपाध्यन्तरं च दूषयितुमनुवदति यदत्रेति ।। निमित्तमिति ।। प्रयोजकमित्यर्थः । किन्त्विति ।। तथाचानिवृत्तौ विरोध्यसन्निपात एव प्रयोजक इति स एवोपाधिरिति भावः । बलीयसीति ।। अन्यथा यज्जन्यं तद्विनाशीति सामान्यव्याप्तेरविनाशी ध्वंस इति विशेषव्याप्तिर्बाधिका न स्यादिति भावः । 
किञ्च विमतमज्ञानं न निवर्तते अनादित्वे सत्यभावविलक्षणत्वादात्मवदित्यनुमाने, विमतं ज्ञाननिवर्त्यं भावविलक्षरत्वात् प्रागभाववदिति प्रतिपक्षमाह- अपिचेति ।। अनुमानादिति ।। विमतमज्ञानं विरोधिसन्निपातरहितम् अनादित्वे सत्यभावविलक्षणत्वादात्मवदित्यनुमानात् पक्षे विरोध्यसन्निपातरूपोपाधिसिद्धेर्न तस्य साधनाव्यापकत्वमिति । ननु यः पर्वतः सोऽनग्निक इति विशेषव्याप्तिरेव न, धूमवति पर्वत एव प्रवृत्तस्य प्रत्यक्षेण वह्न्युपलब्धेरित्यरुचेराह- त्वदभिमतेति ।। दृष्टान्ताभावेनेति ।। न च यन्न निवर्तते तदज्ञानमेव न भवतीति विशेेव्यतिरेकव्याप्तिरस्तीति वाच्यम् । विपक्षे बाधकाभावेन तस्याप्रयाहेजकत्वादिति भावः । किञ्च विमतं ज्ञाननिवर्त्यं भाववैलक्षण्यादित्यत्र किमनादित्वे सति भाववैलक्षण्यं हेतुः उत भाववैलक्षण्यमात्रमिति विकल्प्य तत्राद्यं प्रत्याह- अत्यन्ताभावस्येति ।। द्वितीयं प्रत्याह- ध्वंसस्य चेति ।। नन्वज्ञानस्यानिवृत्तौ मोक्ष एव न स्यात् तस्याविद्यानिवृत्तिररूृपत्वादिति तस्याः निवृत्तिःरवश्यमभ्युपेयेति नोक्त दोष इत्यत आह- अविद्येति ।। तथाचाविद्यानिवृत्तिरूपत्वे मोक्षस्योक्तदोषः स्यादेवेत्यन्य एव मोक्ष इति भावः । 
किञ्च यद्यज्ञानं निवर्तेत तर्हि त्वदभ्युपगतप्रातिभासिकत्वमेव न स्यात् । प्रातिभासिकस्य यावत्प्रतीतिसत्त्वमनुवृत्तिनियमात् । अविद्याप्रतीतेश्च नित्यसाक्षिरूपत्वादिति बाधकान्तरमाह- प्रतीतिमात्रेति ।। निवृत्त्ययोगस्येति ।। अन्यथा नृशृृङ्गादेरपि निवृत्तिः किं न स्यादिति भावः । द्वितीयलक्षणेऽपीति ।। भ्रमोपादानत्वं वेत्युक्तद्वितीयलक्षणेऽपीत्यर्थः ।। अभ्रमपूर्वकेति ।। न चानादौ संसारे सर्वस्यापि शुक्त्यादितदज्ञानस्य यत्किञ्चिद्भ्रमजनकत्वसम्भवाद्विनिगमना-विरहेणैकभ्रमजनकत्वाद्वा अभ्रमपूर्वकप्रमानिवर्त्यमज्ञानमेव  नास्तीति नाव्याप्तिरिति वाच्यम् । सर्वाज्ञानेऽपि भ्रमरूपफलोपादानत्वानिश्चयेन सन्दिग्धाव्याप्तेः । विषयावरणं विनैकभ्रमजनकत्वायोगेन पूर्वेणाप्यमाने नैकदैव तद्विषयावरणावश्यम्भावे विनिगमनाविरहादेव तद्विषयैकैकप्रमयैव तद्विषयकसर्वाज्ञानस्याप निवृत्त्यापाताच्च । 
नचैवं, तत्रैव शुक्त्यादौ तस्यैव पुंसः कालन्तरे रुप्यभ्रमानापत्तेः । न च भ्रमोपादान योग्यत्वमेव लक्षणम् । योग्यत्वस्योपादानत्वावच्छेदकपर्यवसितस्य तदभिमताज्ञानत्वातिरिक्तस्यासिद्धेः । अज्ञानत्वस्याचाद्याप्यनिरुक्तेरिति भावः । अभावारोपेति ।। आरोप्यत इत्यारोपो भावात्मको य आरोपः तन्निवर्तकेत्यर्थः । अभावस्येति ।। अन्यथा घटदिध्वंसस्यापि सोपादानत्वापत्त्या तन्निवृत्त्या निवृत्तौ घटाद्युन्मज्जनप्रसङ्गः । न च घटनिवृत्तेर्निवृत्तिर्घटादन्यैव घटविरोधिनीति युक्तम् । तथासति निवृत्त्युपादानानवस्थाप्रसङ्गात् । तथा च अभावारोपनिवर्तकप्रमानिवर्त्याज्ञानं तदारोपनिमित्तमेेवेति भावः । सोपादानत्वेऽपीति ।। अयं चाभ्युपगमवाद इति द्रष्टव्यम् । भावरूपेति ।। अन्यथा उपादानोपादेययोः समानस्वभावत्वानियमेन उपादेयस्य भावत्वम् उपादानस्य अभावत्वं स्यात् । न च गोमयवृश्चिकादौ व्याभिारः । तयोः पृथक्सिद्धतया उपादानोपादेय भावस्यैवासिद्धेरिति भावः । दोषाभावेऽपीति ।। वक्ष्यमाणदोषाभावेऽपीत्यर्थः । मायावच्छिन्नमिति ।। मायाशब्दिताज्ञानस्य मृत्वादिवदुपादानत्वावच्छेदकत्वेन भ्रमोपादानत्वाभावादिति भावः । अतिव्याप्तिरिति ।। ब्रह्मणीतिशेषः । अर्थज्ञानरूपस्येति ।। अर्थरूपस्य ज्ञानरूपस्य चेत्यर्थः । भ्रमस्येति ।। आवृत्त्या भ्रमशब्दोऽयं कर्मसाधनो भावसाधनश्चेति द्रष्टव्यम् । भावविलक्षरत्वेनेति ।। पराङ्गीकृतेनेतिशेषः ।। निरुपादानत्वादिति ।। निरुपादानत्वप्रसङ्गादित्यर्थः । भावविलक्षणत्वमेवासिद्धमित्याशङ्क्याह- न च भावविलक्षणेति ।। भावविलक्षणणतया पराङ्गीकृतेत्यर्थः । कार्यकारणयोरिति ।। उपादानोपादेययोरेकस्वभावत्वादित्यर्थः । नन्वभावविलक्षणत्वाद्भ्रमस्य सोपादानत्वं भविष्यतीत्याशङ्क्याह– सोपादानत्वे चेति ।। गौरवादिति ।। न च भावत्वस्यापि नञर्थानुल्लिखितधीविषयत्वादिरूपत्वेन गौरवमिति वाच्यम् । तस्य मयाऽखण्डधदर्मत्वोपगमादिति भावः । अर्थस्येति ।। शुक्तिरूप्यादिक (शुक्तिरूप्यादिरूप्येति पाठः) स्येत्यर्थः । त्वन्मतेचेति ।। शुक्तिरूप्यादेरनिर्वचनीयत्वाभ्युपगन्तुर्मत इत्यर्थः ।। ज्ञानस्येति ।। शुक्तिरूप्यादिज्ञानस्येत्यर्थः । तस्य परेणाविद्यानिवृत्तिरूपत्वाभ्युपगमादितिभावः । मन्मते त्वित्यस्यानन्तरं ज्ञानस्येत्यनुषज्यते । आत्मन इति न्यायरीत्या, अन्तःकरणस्य वेति सिद्धान्तरीत्येति द्रष्टव्यम् ।
ननु सोपादानत्वे असद्विलक्षणत्वस्य सत्त्वेन प्रतीयमानत्वस्य वा तन्त्रत्वादुपादानावश्यकत्वेऽर्थस्य ज्ञानस्य वा अनिर्वचनीयत्वेनामानोपादानकत्वं दुर्निरसमित्याशक्याह- सोपादानत्वे चेति ।। गौरवादिति ।। उपस्थितिगौरवाच्चरीरगौरवाच्चेत्यर्थः । अतिप्रसक्तत्वादपि सत्त्वेन प्रतीयमानत्वं न तन्त्रमित्याह तुच्छस्यापीति ।। ननु यदि शुक्तिरूप्यादिज्ञानं सत्स्यात् तर्हि रूप्याद्यर्थोऽपि सन् स्यात् । सत्यज्ञानविषयस्य घटादेस्सत्यत्वनियमात् । नचैवं, तस्माज्ज्ञानमसदित्याशङ्क्य व्यभिचारेण नियम एवासिद्ध इत्याह- नचेति ।। मिथ्याभूतमित्यज्ञानादित्रितविशेषणं, सन्तमिति सिद्धान्तरित्योक्तम् । ज्ञानसत्त्वस्य सत्त्वानुभवबाधितत्वान्न विपर्यये पर्यवसानमित्याह- एतावन्तमिति ।। न च तदनुसन्धानं भ्रमः । बाधकाभावादिति भावः । ज्ञाने सत्त्वानुभवस्यान्यथासिद्धिमाशङ्क्याह- असद्वैलक्षण्येति ।। तथा च सत्त्वानुसन्धाने सत्त्वमेव प्रयोजकम् । असत्त्वानुसन्धाने चासत्त्वमेव प्रयोजकमितिभावः । ननु सत्त्वानुसन्धाने सत्त्वस्य प्रयोजकत्वेऽसिति प्रतिबन्धे सत्त्वानुसन्धानमेव न स्यादित्याशङ्क्य निराकरोति ।। एतावन्तमिति ।। सत्यत्वादित्यस्यानन्तरं युक्तमिति शेषः । पूर्वमर्थज्ञानरूपस्य भ्रमस्य भावविलक्षणत्वादसद्विलक्षणत्वाच्च निरुपादानत्वमभिधाय सम्प्रति तत एवाज्ञानस्य नोपादानत्वमित्याह- किञ्चाज्ञानस्येति ।। अन्यथेति ।। भावविलक्षणस्याप्युपादानत्व इत्यर्थः । (सति भावत्वं सत्वं भावत्वमिति अधिकपाठः) ।। तन्त्रमिति ।। उपादानत्वावच्छेदकमित्यर्थः  । एतत्पररीत्या, सिद्धान्ते ब्रह्मादेरनुपादानत्वेन तत्र तस्यातिप्रसक्तत्वादित्यवधेयम् । यद्यदनुविद्धतयेति ।। यदभिन्नतयेत्यर्थः । जडत्वमेवाज्ञानत्वमिति तदवच्छिस्यैव (लक्षणत्वे)नातिव्याप्त्यादिदोषाभावात् ज्ञाननिवर्त्यत्वमेव तल्लक्षणम् । नहि पृथिवीत्वावच्छिन्नस्य लक्ष्यत्वे गन्धवत्वस्य पटादावतिव्याप्तिरिति वक्तुं शक्यमिति यन्मतं तन्मतं दूषयितुमनुवदति । यत्त्विति ।। 
अज्ञानपरिणामत्वाद्युक्तिः प्रपञ्चस्यापि जहत्त्वरूपलक्ष्यतावच्छेदकावच्छिन्नत्वज्ञापनायेति द्रष्टव्यम् । अज्ञानादावित्यादिपदात् सोपाधिकभ्रमोपादानाज्ञानरिग्रहः । अव्याप्त्यादेरित्यादिपदेनासमकभवपरिग्रहः । विप्रतिपन्नमिति ।। विषयावरकत्वानिर्वचनीयस्वरूपत्वादिना विप्रतिपन्नमित्यर्थः । कारणावस्थानाद्यज्ञानस्यैवेति ।। अन्यथाभूतकार्यसाधारण्येनापि लक्षणकथने विप्रतिपत्ति (अनि)निरासकत्वेन वैयर्त्थमेव स्यादिति भावः । ननु कारणावस्थस्य लक्षणीयत्वेऽपि कार्ये अतिव्याप्तिर्नदोषः । कार्यकारणयोरभेदादित्याशङ्काह- रूपित्वस्येति ।। अन्यथा रूपित्वमेव तेजोलक्षणं स्यादिति भावः । एतच्चोपलक्षणम् । रूपान्तरेणाभेदस्य सर्वत्र सुलभतयाति व्याप्तिः क्वापि दोषो न स्यादित्यपि बोध्यम् । 
नन्वेवं कार्यकारणसाधारणतया गन्धवत्त्वं पृथिवीलक्षणं (न) स्यादित्याशङ्क्य कार्यकारणसाधारण्येन लक्षणीयत्वेऽतिव्याप्त्यभावेऽपि कारणावस्थस्यैव लक्षणीयत्वे अतिव्याप्तिरस्त्यैवेत्याह- पृथिवीलक्षण इति ।। ज्ञानप्रागभावस्यापीति ।। तथा च तत्रातिव्याप्तिरिति भावः । अन्यथेति ।। अभावाभावो भावव्याप्य इति मतस्यैवाभाव इत्यर्थः । आद्येति ।। स्वप्रागभावव्यतिरिक्त इत्यर्थः । 
।। इति अविद्यालक्षणभङ्गः ।। ४४ ।।
।। अथ भावरूपाज्ञानप्रत्यक्षभङ्गः ।। ४५
त्वन्मत इति ।। अज्ञानस्य चिन्मात्रानितत्वाभ्युपगमेनाहमर्थस्य चातथात्वात् । तन्निष्ठतया प्रतीयमानमज्ञानमभावरूपमेव । अन्यथा तत्प्रतीतेः प्रमात्वमेव न स्यादिति भावः । न च घटे रूपमित्यत्र घटत्वस्योपाधित्वेन यथा न रूपाश्रयानुकोटि (कोटि) निवेशः तथाहमज्ञ इत्यत्रा व्यहङ्कारस्योपाधित्वेन नाज्ञानाश्रयकोटिनिवेश इति तत्प्रतीतेर्भावरूपाज्ञानविषयत्वेऽपि न प्रमात्वक्षतिरिति वाच्यम् । तथाप्युपहितस्यानुपहितादन्यत्वेनाज्ञानस्य तदाश्रितत्वे त्वदभ्युपगतानुपहितचैतन्यमात्राश्रितत्वासिद्धेः । चिदचिद्ग्रन्तेरहमर्थत्वस्वीकारेण तन्निष्ठधर्मयोपाधित्वेऽपि चिदर्थवदचिदर्थस्यामानानयत्वस्य दुर्निरसतया तत्प्रतीतेः प्रमात्वनिर्वाहाय तद्विषयाज्ञानस्य ज्ञानाभावरूपत्वावश्यम्भावाच्चेति, क्लृप्तज्ञानाभावविषयत्वस्यैवोचितत्वादित्यर्थः न जानामीत्यादेः । सुखदुःखाज्ञानादाविति ।। सुखदुःखाज्ञानविषयादावित्यर्थः । अािदिपदेन इच्छाद्वेषादिपरिग्रहः भावदुःखाज्ञानादाविति ।। (सुखदुःखाज्ञानविषयादावित्यर्थः)(१.सुखदुःखज्ञानविषये) । अत्रादिपदेन इच्छाद्वेषादिपरिग्रहः ।  भावरूपेति ।। भावरूपामानस्यानभ्युपगमेनेत्यर्थः । तथात्वाच्चेति ।। तन्न्यायेन क्लृप्तज्ञानाभावविषयत्वस्यैवोचितत्वादित्यर्थः । न जानामीतिप्रतीतेः भावरूपाज्ञानविषयत्वे बाधकमप्याह- त्वन्मत इति ।। विक्षेपरूपातिशयस्येति ।। तज्जन्यातिशय•लित्वस्यैव तद्विषयत्वादित्यर्थः । विक्षेपसद्भावेऽपीति । घटत्वपटत्वयोः परस्परविरहव्याप्यत्वाप्रतिसङ्घानादशायां शब्दाभासस्य बोधकत्वेन तज्जन्यभ्रान्तेरनिर्वचनीयत्वस्यावश्यकत्वात् । अन्यथा क्वापि तन्न स्यादिति भावः । 
ननु मास्तु जडावरकमज्ञानम् । न च त्वदुक्तमर्थं न जानामीत्यस्य ज्ञानाभावविषयत्वप्रसक्तिः तस्य तदवच्छिन्नचैतन्याज्ञानविषयत्वादिति शङ्कते । नन्विति ।। वृत्तिरिति ।। विषयावच्छिन्नचैतन्यस्यावरणाभावेऽपि सम्बन्धाभावेनैव घटाद्यप्रकाशोपपत्तौ तदर्थं तदवच्छिन्नचैतन्यावरकाज्ञानं न कल्पनीयमिति भावः । इच्छाद्वेषाभावज्ञानयोरिवेति ।। तथानिच्छुरहम्, मयीच्छा नास्ति, यथा तथा नाहं द्विट् (द्वेष्मि पा.) मयि द्वेषो नास्तीति प्रतीत्योर्विशेषणविशेष्यभावव्यत्यासमात्रं तथा अहमज्ञो मयि ज्ञानं नास्तीत्यत्रापि विशेेषणविशेष्यभावव्यत्यासमामिेवेति न तादृशानुभवो भावरूपाज्ञाने प्रमाणम् । अन्यथा भावरूपानिच्छादिकमपि सिध्येदिति भावः । ननु धर्मिप्रतियोगिज्ञानाज्ञानाभ्यां तादृशानुभवस्य न ज्ञानभावविषयत्वं सम्भवतीति तस्याः भावरूपाज्ञानविषयत्वमेव कल्पनीयम् । नेचामीत्यादौ बाधकभावात् क्लृप्ताभावविषयत्वमेवेत्याशङ्क्याह- प्रतियोगीति ।। व्याहतिमेवोपपादयति । भावरूपेति ।। परेणापि तत्वज्ञानप्रागभावोऽवश्यं निश्चेतव्यः बह्वायाससाध्यनिष्कम्पप्रवृत्तिविषयस्य प्रागसत्वनिश्चयं विना तत्साधने तदर्थिनः तादृशप्रवृत्त्यनुपपत्तेः । तथा च तत्प्रतियोगिभूततत्वज्ञान ज्ञानाभावे तत्प्रागभावज्ञानं, तज्ज्ञाने च प्रतियोगिमानावच्छेदकतया ब्रह्मतत्वस्यापरोक्षीकरणान्न  तदपरोक्षज्ञानप्रागभाव इति तत्प्रागभावः सम्भवतीति दोषसाम्यात् स्वव्याहतिः । नच यत्किञ्चिदपरोक्षज्ञानसत्त्वेऽपि मोक्षहेत्वपरोक्षज्ञानप्रागभावसत्त्वाविरोध इति वाच्यम् । तथासति न जानामीत्यत्रात्रप ज्ञानविशेषाभावमादायाविरोधः सम्भवतीति भावः । (अविरोधसम्भवात् इति पा.) ज्ञानाभावानुमितिरिति ।। प्रतियोगितावच्चेदकप्रकारकमानमभावप्रत्यक्ष एव करणं नत्वनुमितावपीति नोक्तदोष इति भावः । ज्ञानभावस्य योग्यप्रतियागिकत्वेन योग्यत्वाल्लिङ्गादिज्ञानं विनापि प्रतीयमानत्वाच्च न तज्मानमनुमितिरूमित्याह ।। वृत्तिमानस्येति ।। किञ्च यदि ज्ञानाभावज्ञानं भावरूपा ज्ञानलिङ्गकमेव स्यात्तदा जडविषयकमानप्रागभावो न सिध्येत् । जडावरकाज्ञानाभावादित्याह— त्वन्मत इति ।। ननु जडविषयकज्ञानं वस्त्ववच्छिन्नचैतन्यविषयकाज्ञानलिङ्गेन सिद्ध्यतीत्यत आह- अपरोक्षत इति ।। 
अस्तु वा ज्ञानाभावज्ञानमनुमितिरूपं तथापि नोक्तदोषनिस्तारः । अनुमितेर्व्यापकतावच्छेदकप्रकारकत्वनैयत्येन प्रतियोगिभूतज्ञानावच्छेदकब्रह्मज्ञानावश्यम्भावात् तदभावे च तादृशानुमितेरेवायोगादित्यभिप्रेत्याह— प्रतियोग्यादीति ।। किञ्च धर्म्यादिज्ञानाज्ञानाभ्यां ज्ञानाभावमानदूषणं भावरूपामानज्ञानेऽपि समं तस्यापि धर्म्यादिज्ञानसापेक्षत्वादित्याह— अपिचेति ।। ननु भावरूपाज्ञाने न ज्ञानविरोधित्वेन प्रतीतिनियः । मुग्धोऽस्मीति स्वरूपेणापि तत्प्रतीतिदर्शनात् । अन्यथा नञुल्लेखप्रसङ्ग इत्याशङ्क्य नञनुल्लेखेऽपि मुग्धोऽस्मीत्यादिव्यवहारहेतुभूतज्ञाने ज्ञानविरोधितयैवाज्ञानं भासत इत्यभ्युपेयम् । अन्यथा ज्ञान्य ज्ञानविरोधित्ववाचिमुग्धशब्देनानुवादो न स्यादिति परिहारमाह- मुग्धोऽस्मीत्यादाविति ।। अत एव मुग्धशब्दस्य ज्ञानविरोधित्वोपस्थापकत्वादेव अज्ञानं मानविरोधियैव भासत इत्यत्र विवरणस्य सम्मतिमाह— उक्तञ्चेति ।। द्वयसापेक्षज्ञानपर्युदासेनेति ।। आश्रयविषयसापेक्षं यजज्ञानं तद्विरोधेनेत्यर्थः । अन्यथेति ।। अज्ञानस्य ज्ञानविरोधित्वेन भानानभ्युपगमादित्यर्थः । तथाचेति ।। विरोधिनिरूपकज्ञानस्य ज्ञाने तदवच्छेदकविषयस्यापि ज्ञाततया तद्विषयकाज्ञानस्यैवासम्भवात् तदज्ञाने च निरूपकस्य मानाभावाच्चामानज्ञानं दुर्घटमित्यर्थः । ननु अमानज्ञानस्य न प्रतियोग्यादिज्ञानसापेक्षत्वनियमः । प्रमेयत्वादिना तज्ज्ञाने तदभावादित्याशङ्क्य तुल्यं ज्ञानाभावज्ञानेऽपीत्याह— ज्ञानाभावोऽपिहीति ।। अज्ञानशब्द इति ।। तथा चाज्ञानशब्दादखण्डमेवाज्ञानं भासत इति तत्समानविषयकप्रत्यक्षेऽपि न ज्ञानविराधित्वं विषय इति भावः ।। वृत्तीति ।। निपुणे कुशलादिशब्देन तदवयवार्थभूतदर्भग्रहणादेरप्रतीतेर्बाधाच्च  तत्र तत्र रूढत्वेऽपि अज्ञाने ज्ञानविरोधित्वस्य प्रमाणसिद्धत्वात् क्लृप्तावयवशक्त्यैवाज्ञानशब्दस्याज्ञाने प्रवृत्त्युपपत्तौ न तत्र रूढिकल्पनेति भावः । 
अस्तु वा, अज्ञानशब्दस्य पराभिमताज्ञाने रूढिः । तथापि न जानामीति प्रत्यक्षे तस्य ज्ञानविरोधित्वेन भानमनुभवसिद्धत्वाद्दुरपह्नवम् । प्रतय्क्षस्य च शब्दान्यूनानतिरिक्त-विषयत्वनियमोऽसिद्ध एवेत्याह— शब्दाप्रयोगेऽपीति ।। तयोरिति ।। ज्ञानाभावभाव-रूपाज्ञानयोरित्यर्थः । पूर्वं विरोधनिरूपकज्ञानस्य ज्ञानाज्ञानाभ्यां विरोध उक्तः ।  सम्प्रति विषयज्ञानाज्ञानाभ्यामपि तमाह— अपिचेति ।। अज्ञानज्ञानायोगादिति ।। ज्ञानस्येवामानस्यापि सविषयत्वेन विषयनिरूप्यत्वादिति भावः । अज्ञानस्यैवाभावादिति ।। अज्ञानस्य परोक्षापरोक्षसाधारणज्ञानमात्रनिवर्त्य(त्व इति पा.) स्योक्तत्वादिति भावः । उक्तदूषणद्वयस्यापि परिहारं शङ्कते । नन्विति ।। साम्यमेवोपपादयति ।। अवच्छेदकस्येति ।। तस्मादिति ।। उक्तरीत्या प्रकारान्तरस्यासम्भवादित्यर्थः । सममिति ।। सामान्यतो विषयज्ञानसत्त्वेऽपि न जानामीतिप्रतीतेः विशेषज्ञानाभावविषयत्वसम्भवादिति भावः । नन्वभावज्ञाने प्रतियोगितावच्छेदकप्रकारकज्ञानस्य कारणत्वात् तदभावे कथं विशेषाभावधीरित्यत आह- तद्विशेषेति ।। अयमाश्यः — घटं न जानामीत्याद्याकारकं भावरूपस्याभावरूपस्य वाऽज्ञानस्य प्रत्यक्षं घटपटाद्यर्थस्य घटपटादिशब्दार्थः । कश्चिदस्तीत्यादिसामान्याकारेण ज्ञानाभावे न दृश्यते, सति च तस्मिन् दृश्यत इत्यन्वयव्यतिरेकाभ्यां सामान्येन रूपेण भयविधाज्ञानविषयसजातीयस्य ज्ञानं हेतुः । नहि घटशब्दार्थत्वादिनापि घटादिज्ञानाभावे घटं न जानामीत्याद्यभिलापहेत्वज्ञानानुभवः कदाप्यनुभूयते । तथाच सामान्यतः तद्विषयसजातीययत्किञ्चिद्विषयज्ञानसत्त्वेऽपि विशेषतः तद्विषयविशेषगोचरमानाभावोन विरुद्ध इति उभयवादिसम्प्रतिपन्नतदभावविषयमेव घटं न जानामीत्यादिप्रत्यक्षम् । नचैवं सामान्याकारेणापि जातं घटादिविषयकं ज्ञानं तद्विशेषाविषयं तद्विोषज्ञानाभावाप्रत्यक्षे कथं हेतुरतिप्रसङ्गादिति वाच्यम् । उक्तरीत्या सिद्धे, हेतुमत्त्वसामान्यविशेषाभावस्यैव अतिप्रसङ्गभञ्जकत्वकल्पनादिति । न जानामीत्यनुभवस्य सामान्यलक्षणानभ्युपगन्तृस्वमतेन विषयविशेषगोचरज्ञानविशे•भावविषयत्वमुपपाद्य तदभ्युपगन्तृमतेऽपि तस्य उभयवादिसम्प्रतिपन्नज्ञानविशेषाभावविषयत्वमुपपादयितुमाह— 
अपरेत्विति ।। विशेषस्येति ।। वस्तुतो विषयगतविशेषस्य प्रमेयत्वादिसामान्याकारेण ज्ञानसत्त्वेऽपीत्यर्थः । तर्हि विषयविशेषज्ञानसत्त्वे कथं न जानामीत्यनुभवस्य तदभावविषयत्वनिर्वाह इत्यत आह— विशेषप्रकारकेति ।। तस्यैवेति ।। अन्यथा स्वरूपेण विशेषगोचरज्ञानस्यापि विशेषप्रकारकज्ञानवत् संशयविपर्ययविरोधित्वे क्वापि संशयविपर्ययौ न स्यातामिति भावः । न जानामीत्यनुभवस्य ज्ञानविशेषाभावविषयत्वेन अन्यथासिद्धतया न भावरूपाज्ञानसाधकत्वमित्युपपाद्य धर्मविशेषविषयत्वाभावविषयतया अन्यथासिद्धत्वेन न भावरूपाज्ञानसाधकत्वमिति ये मन्यन्ते तन्मतमुपन्यस्यति ।। केचित्त्विति ।। धर्मविषयत्वादिकमित्यादिपदेन यावत्स्वविषयेतरनिष्ठात्यन्ताभावप्रतियोगिधर्मविषयत्वादिपरिग्रहः । इहेति ।। घटं न जानामीत्याद्यनुभव इत्यर्थः । त्वदुकत्मर्थं न जानामीत्यस्यापि न भावरूपाज्ञानसाधकत्वं, तस्यापि साक्षात् त्वदुक्तार्थविषयकप्रमाणजन्यज्ञानाभावविषयतया अन्यथासिद्धत्वादिति ये मन्यन्ते तन्मतमुपन्यस्यति ।। अन्ये त्विति ।। साक्षादिति ।। अन्याविशेषणतयेत्यर्थः । अस्येति ।। त्वदुक्तार्थस्येत्यर्थः । ननु त्वदुक्तार्थविषयकं प्रमाणज्ञानं मयि नास्तीत्यर्तसत्तानिश्चयविरोध्यनुभूयते, प्रमाणज्ञानं विशेष्यांशे इव विशेषणांशेऽपि अर्थसत्तानिश्चयरूपमिति स्ववचनविरोधस्तदवस्थ इत्याशङ्क्य यथाकथञ्चित् प्रमाणजन्यमानविषयत्वं नार्थसत्ताप्रयोजकम् । किन्तु साक्षात्तद्विषयत्वमिति न स्ववचनविरोध  इत्याह— साक्षादिति ।। 
किञ्च भावरूपाज्ञानवादिना तस्य वृत्तिविषयत्वमप्यवश्यमङ्गीकार्यम् । अन्यथा शब्दानुमानयोस्तत्र प्रमाणीकरणायोगात्, वृत्तिविषयत्वे च अज्ञानावच्छेदकविषयज्ञानावश्यम्भावेन विरोध इति दूषणान्तरमाह ।। किञ्चेति ।। व्यवहाराद्ययोगादिति ।। वृत्त्यभिव्यक्तचित एव व्यवहारसंशयनिवृत्त्यादिहेतुत्वादिति भावः । ननु व्यवहारादौ वृत्तिरेव हेतुः, न तु तदभिव्यक्तचैतन्यम्, गौरवादित्याशङ्क्यापरोक्ष्थलेऽपि अविद्यानिवृत्तिं विना व्यवहारादिप्रसङ्गान्नैवमित्ेयाह । यदिचेति ।। नन्वपरोस्थले विषयापरोक्षसिद्ध्यर्थमविद्या-निवृत्तिरपेक्षणीया । अनावृतसंवित्तादात्म्यस्यैव विषयापरोक्षत्वादित्याशङ्क्याह— विषयस्यापरोक्ष्यं त्विति ।। आवश्यकादेवेति ।। आवरणनिवर्तकत्वसिद्ध्यर्थमावश्यकादिन्द्रिय-जन्यत्वरूपवृत्तिगतविशेषादेवेत्यर्थः । परोक्षवृत्त्येति ।। अज्ञाननिवृत्तिं विना तदुपादेयभ्रमनिवृत्त्ययोगादिति भावः । 
ननु परोक्षज्ञानस्यापि अज्ञाननिवर्तकत्वे त्वन्मतेऽपि परोक्षतो ज्ञातेऽपरोक्षभ्रमो न स्यात् इत्याशङ्क्याह— परोक्षत इति ।। अस्मन्मते भ्रमस्याज्ञानानुपादानकत्वेनाज्ञाननिवृत्तावपि प्रबलदोषान्तरवशात् भ्रमः सम्भवतीति भावः । प्रत्यत तवैवायं दोषः, इत्याह आह- त्वन्मते त्विति ।। अन्त्य इति ।। अमानविषयस्य वृत्त्यग्राह्यत्वेऽपि यथाऽज्ञानज्ञानं तद्वदेव विषयस्याज्ञानेऽपि प्रतियोगिभूतज्ञानाज्ञानम्भवात् ज्ञानाभावः सुग्रह इति भावः । अहमज्ञाइत्यादिप्रत्यक्षस्य ज्ञानाभावविषयत्वेनान्यथासिद्धिमुपपाद्य परामर्शसिद्धसौषुप्तिकप्रत्यक्षमप्यन्थयति ।। न किञ्चिदहमवेदिषमिति ।। धर्म्यादिज्ञानाभावादिति ।। तत्सत्त्वे च सर्वज्ञानोपरमरूपसुषुप्तिरेव न सिध्येदिति भावः । अज्ञानत्वेनेति ।। ज्ञानविरोधित्वेनेत्यर्थः । विषयेति ।। सामन्याकारेण विषयविषयकं साक्षिज्ञानमित्यर्थः । स्वरूपेणेति ।। ज्ञानविरोधित्वादिप्रकारौदासीन्येनेत्यर्थः । नन्वभावप्रत्यक्षमात्रे धर्म्यादिज्ञानस्य कारणत्वात् तदभावे कथं ज्ञानाभावधीरित्यत आह— अभावस्यापीति ।। अभावत्वादिप्रकारकज्ञान एव तदपेक्षेति भावः । न्यायमतानुसारेण आह— यद्वेति ।। ननु तद्व्याप्तलिङ्गाभावात् कथं न किञ्चिदवेदिषमित्यनुभवस्यानुमानिकत्वमित्यत आह— अवस्थाविशेषस्य वेति ।। जाग्रत्स्वप्नादिकालान्यत्वरूपसुषुपत्यवस्थाविशेषस्य वेत्यर्थः । सामाग््रयभावस्य लिङ्गत्वं वक्तुं तस्य कायाभार्व नैयत्यैव कथं ज्ञानाभावलिङ्गत्वमित्यादिशङ्कावारणायाह— इन्द्रियसम्प्रसादेनेति ।। नचेन्द्रिसम्प्रसादमात्रं तत्तदुपरमलिङ्गम् शोभनस्वप्नदर्शनादपि मनःप्रसाददर्शनादिति वाच्यम् । इन्द्रियसम्प्रसादविशेषस्यैव तल्लिङ्गत्वात् । तथाचेन्द्रियोपरमात् सामाग््रयभावः सिध्यतीति न तस्य कार्याभावोन्नेयत्वेनासिद्धिरिति भावः । तदयं(त्र) प्रयोगः । जागरप्राक्कालीनतद्दशावच्छिन्नोऽहं ज्ञानाभाववान् अवस्थाविशेषवत्त्वात् यन्नैवं तन्नैवं (यो नैवं सन्नैवं) यथाजाग्रत्कालीनोऽहमिति । ज्ञानसामग््रयभाववत्त्वाद्वा (......) घटवत्तुल्ययोगक्षेम आत्मादौ स्मर्यमाणेऽपि तद्वत्तया नियमेनास्मर्यमाणत्वाद्वा यो यदा यत्तुल्ययोगक्षेमवत्तया स्मर्यमाणोऽपि यद्वत्तया न स्मर्यते स तदा तदभाववान् यथा जाग्रत्तुल्ययोगक्षेमरथादिमत्तया स्मर्यमागजवत् । तथा चास्मर्यमाणः प्रातर्गजाभाववान् तधा तदभाववान् चत्वर इति । संस्कारानुद्बोधदशायां तद्वत्तया अस्मर्यमाणत्वं तद्वतोऽपीति व्यभिचार इत्यत उक्तम् । नियमेनेति ।। तद्वत्यपि सामाग््रयभावात् अननुस्मृतेर्व्यभिचारवारणाय पूर्वदलम् । आत्मपदं च प्रकृताभिप्रायम् । किञ्चानुभवत्वस्मअतित्वयोरेति विरोधादहमर्तांशेऽनुभवस्य तस्य सर्वांशेऽप्यनुभवत्वमेव वक्तव्यमित्यभिप्रेत्याह ।। त्वन्मत इति ।। किञ्च परामृष्टाहमर्थस्य सुषुप्तवावेनाविद्याननुभवितृतया परामृ(मर्शत्वायोगात् इति पा.)ष्टत्वायोगात् नोक्तज्ञानस्य परामर्शत्वमित्याह । सुषुप्ताविति ।। संस्काराभावादपि नायं परामर्श इति वक्तुमज्ञानस्य केवलसाक्षिवेद्यतां साधयति ।। सुषुप्तावमानस्येति ।। अन्यथेति ।। उकतनुमानेन ज्ञानाभावसिध्यनङ्गीकार इत्यर्थः । न किञ्चिदवेदिषमित्यस्य ज्ञानाभावो विषय (ज्ञानाभावविषयत्व इति वा अर्थः इति पा.) इति वा अर्थः । उक्तानुमानात्तदसिद्धावपि लिङ्गान्तरात्तत्सिद्धिः, प्रत्यक्षतस्तदसिद्धावप्यनुमानादेव तत्सिद्धिरिति वा शङ्कते । भावरूपेति ।। त्वन्मत इति ।। तथापि जडविषयकमानाभावो न सिध्येदिति भावः । साक्षिवेद्य इति ।। न च सुषुप्तावपि इच्छादिभासकसाक्षिणः सत्वात् (ज्ञानभावोऽसिद्ध इति पा.) तद्भानाभावोऽसिद्ध इति वाच्यम् । इच्छाद्यभावेऽपि तद्विषयमानसत्वे अतीतादिज्ञान इव तदुल्लेखापातात् इति भावः । किञ्चैवमिति ।। तद्विरुद्धपदार्थसत्त्वेनैव तदभावानुमान इत्यर्थः । प्रकाशमान इति ।। तथा चात्मादिविषयकरागाद्यभावो न सिध्येदिति भावः । उपसंहरति ।। तस्मादिति । उक्तानुभवस्यान्यविषयत्वसमर्थनादित्यर्थः ।
।। इति भावरूपाज्ञाने प्रत्यक्षभङ्गः ।। ४५ ।। 
अथ अविद्यानुमानभङ्गः ।। ४६ ।। 
 