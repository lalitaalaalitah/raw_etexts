?R			प्रथमाध्यायस्य चतुर्थः पादः 
?R	भाष्यादिति । श्रुतिलिङ्गादिभिरन्यत्रैव प्रसिद्धाना मित्यादिभाष्यादित्यर्थः ।। उपपादित इति । श्रुतिलिङ्गादिभिरित्युक्त्या उपपादित इत्यर्थः । तथा च तट्टीकायां बलवदिति विशेषणदानेन विवृतो़ऽयं विवेक इति न न्यूनताऽऽशङ्केति भावः ।। ॐ आनुमानिकमप्येकेषां ॐ ।। अव्यक्तशब्दमिति । अव्यक्तमितिशब्दो यस्य तदिति बहुव्रीहिः ।। सकलश्रुत्यादीति । सर्वश्रुतिश्रौतस्मृतियुक्तीनामितरासाधारणनिरतिशयसद्धर्मपुरस्कारेणैव ईश्वरपरत्वस्य, सर्वे वेदा युक्तयः सुप्रमाणा इत्यादिप्रमाणसिद्धत्वादिति भावः । तत्परिहारार्थम् - अवरत्वपरिहारेण तादृशशब्दार्थत्वं परेर्व्युत्पादयितुमित्यर्थः । साध्यमध्याहृत्य तत्र हेतुत्वेन मूलं योजयति नाव्यक्तादीत्यादिना । तुशब्दो अप्यर्थ इति मत्वतस्य स्वस्मिन्नवरत्वाद्यभावेपीत्येकमर्थमुक्त्वा अन्यमर्थमाह इत्याद्या अपीति । न केवलं गुणवाचकाऽनन्दमयादिशब्दा इत्यर्थः । एवं कल्पनं निर्बीजमित्यत आह एतदुक्तमिति । 
?R	तद्दितान्तेष्विति । मत्वर्थकतद्धितसञ्ज्ञकप्रत्ययान्तेष्वित्यर्थः ।। कर्मत्वमिति । तयोरेव कृत्यक्तखलर्था इतिभावकर्मणोः क्तप्रत्ययविधानात् बधधातोश्च सकर्मकत्वादिति भावः ।। प्रमाणाभावादिति । सूत्रे तयोरेवे त्यस्य  भआवत्वकर्मत्ववतोरित्यर्थः । तत्र च सम्बन्धसामान्येनैव कर्मत्ववत्त्वं प्रतीयते । स्वाम्यसम्बन्धेन कर्मत्वमत्त्वं च हरेरपीति तत्र बद्धशब्दवृत्तौ नानुपपत्तिरिति सम्बन्धमात्रपक्षे अतिप्रसङ्गभङ्गस्तु चन्द्रिकायां व्यक्तः । ननु भवत्वेवं कृदन्तेषु । योनिमन्ये प्रपद्यन्त इति तिङतेषु कथमित्यत आह एवं कारकान्तरेति । बन्धं प्रतीत्यनुषङ्गः । योनिप्रतिपत्तिरूपबन्धं प्रति कर्तृत्वं हि प्रपद्यन्त इति तिङ्प्रत्ययप्रवृत्तिनिमित्तम् । लः कर्मणि च भावे चाकर्मकेभ्य इति सूत्रे चकारात्कर्तरि लकारा भवन्तीत्युक्तत्वात् । कर्तृत्वं च यस्यास्ति तत्र हि प्रत्यया भवन्ति । यस्यास्तीति च सम्बन्धमात्रम् । समवायरूपविशेषे मानाभावात् । स्वाम्यसम्बन्धेन च कर्तृत्वं हरेरप्यस्तीति योनिप्रतिपत्तिरूपसम्बन्धकर्तृत्वनियन्तृत्वेन हरौ योनिमन्ये प्रपद्यन्ते रमणीयां योनिमापद्यन्त इत्यादितिङन्तशब्दवृत्तौ काऽनुपपत्तिरिति । तथा त्वं बन्धदो मुक्तिदोऽतो मतो नः इत्यादौ यत्र बन्धं प्रति सम्प्रदानकारकवाचिचतुर्थ्यन्तं पदमधिकरणादिकारकवाचिसप्तम्यन्तादिकं वा तत्र सर्वत्रापि तादृशपदवाच्यत्वमेवं द्रष्टव्यमित्यर्थः ।। एवमेवेति । अवरत्वं यस्यास्ति तत्र शब्दो वर्तते । स्वाम्यसम्बन्धेन तद्हरेरप्यस्तीति तत्र शब्द इत्येवं योज्यमित्यर्थः । प्रातिपदिकाद्धात्वर्थ इतीति । तृतीयाद्यपादे सत्याप-पाश रूप वीणा-तूल-लोक-सेना-लोम त्वच-वर्म-वर्ण-चूर्ण-चुरादिभ्यो णिचि त्यत्र उक्तचुरादिगणमध्ये प्रातिपदिकाद्धात्वर्थे बहुलमिष्टवच्चे ति पठितस्य गणसूत्रस्यायमर्थः । प्रातिपदिकात्करोतीत्यादिधात्वर्थे विवक्षिते बहुलं णिच् भवति । णिचि परे इष्टन्प्रत्यये परतो यत्कार्यं तत्कार्यं भवतीति । तथा च अवरं करोति बन्धं करोती त्यर्थे णिचिकृते णिचि इष्टवदित्युक्त्या ठेरिति सूत्रेण इष्टेमेयस्सु परतः ठेर्लोपो भवतीत्युक्तटिलोपे च ण्यन्तादवरादिशब्दात्सनाद्यन्ता धातव इति धातुसञ्ज्ञायां नन्दिग्रहपचादिभ्यो ल्युणिन्यत्र इत्यत्र पचादेराकृतिगणत्वस्य यङोऽचि चे त्यत्राज्ग्रहणेन ज्ञापितत्वात्पचाद्यचि कृते णेरनिटि ति णिलोपे स्वाद्युत्पत्तौ अवरो बद्ध इत्यादिशब्दप्रवृत्तिर्हरौ सुलभैवेत्यर्थः । स बद्धः स दुःखी स बन्धयति स दुःखयती त्यादिकौषारवश्रुतेरिति भावः ।। अर्थादिति । अन्यथानुपपत्तितः । अविनाभावबलादिति यावत् । अव्यक्तादिति पञ्चम्युक्तं यद(परा)वधित्वमवरत्वेन विनानुपपन्नं सत्स्वव्यापकमवरत्वं स्वाधिकरणे आक्षिपतीत्यार्थादवरत्वादिप्राप्तिरित्युक्तम् । उपपत्तिरिति । व्याप्यव्यापकरूपोर्थ इत्यर्थः । अनुपपत्तिरूपेति वार्थः ।। परङ्गत त्विति। अन्यगर्त तु परत्वावधित्वं येन स्वामिना नियमितं तस्य स्वामिनः परत्वावधित्वसमानाधिकरणावरत्वादिकं प्रतीत्यर्थः । 
?R	प्रयोगानुसारित्वात्कृत्तद्दितसमासानामिति । अकर्तरि च कारक इति सूत्रे अभिधानलक्षणा हि कृत्तद्धितसमासा इति भाष्योक्तेरिति भावः ।. अत एवेति । प्रवृत्तिनिमित्ताश्रय एव प्रयोगदर्शनादेवेत्यर्थः ।। इतिकरण इति . क्रियत इति करणः । कृत्यल्युटो बहुलमिति बहुलग्रहमात्कर्मणि ल्युट् । इतिश्चासौ करणश्च इतिकरणः इतिशब्दः इत्यर्थः । नवेतिविभाषे ति सूत्रे अयमितिकरण इतिभाष्योक्तस्यैवमेव कैयटे व्याख्यानात् . विवक्षितार्थ इति । तदस्मिन्नास्ती त्येवंरूपविवक्षितार्थ इत्यर्थः ।
?R	परगतेष्विति । विषयसप्तमीयम् ।। अनुशासनेति । तदस्यास्त्यस्मिन्निति मतुप् । अत इनिटानावि त्यत्रास्मिन्नितिवदस्‌यापीत्यनुशासनस्य राजा पराजयीति प्रयोगस्य च सत्त्वात् उभयत्र तदाश्रये तत्स्वामिनि च साम्यादित्यर्थः ।। उक्तार्थापत्तीति . निरनिष्टो निरवद्यः नामानि सर्वाणि इतिश्रुतिद्वयान्यथानुपपत्तिरूपप्रागुक्तार्थापत्तिबलादित्यर्थः ।
?R	निमित्तसाम्यादिति । तदाश्रय इव तत्स्वामिन्यपि तदस्यास्तीति सूत्रेऽस्मिन्नित्यस्येवास्यापीत्युक्तस्वामित्‌वरूपनिमित्तस्य सत्त्वादिति भावः ।। वैपरीत्यस्येति । स्वामिन्येव मुख्यप्रयोगः । आश्रये लाक्षणिक इत्यस्येत्यर्थः । व्याप्त्यर्थमिति । स्वातन्त्र्येण निमित्तेन शब्दप्रयोगस्योदाहरणान्तरप्रदर्शनार्थं स्वातन्त्र्यनिमित्तत्वाव्यभिचारार्थमित्यर्थः । 
?R	क्रियाविशेषणे इति । प्रयुज्यत इति क्रियाविशेषणे इत्यर्थः । शब्दविशेषणत्वे यावानित्यादि स्यादिति भावः ।। अज्ञातमुख्येति । अज्ञातो मुख्यो मुक्यार्थो येषां शब्दानां ते च ते लाक्षणिकाश्च तादृशशब्दानां प्रयोगेष्वित्यर्थः ।। अनेनेति । न हीति श्लोकेन प्रयोगप्राचुर्याभावस्यासिद्धिरुच्यत इत्यर्थः । मुख्याज्ञाननिमित्तत्वादिनोति । अज्ञाननिमित्तकप्रयोगमूलकत्वभ्रान्तिमूलकत्वादिरादिपदार्थः । व्यभिचारो वेति । म़ञ्चाःक्रोशन्ती त्यादिरूढलक्षणाप्रयोगेषु सत्यपि प्रयोगप्राचुर्ये मुख्यत्वाभावात्तत्प्राचुर्यं मुख्यत्वव्यभिचारीति वा नूतनयौगिकप्रयोगेषु प्रयोगाप्राचुर्येऽपि मुख्यत्वसत्त्वाभावात्तत्प्रयोगममुख्यत्वव्यभिचारीति वा व्यभिचारो वक्तुं शक्यत इत्यर्थः ।। जगद्वाचित्वादितीति । अत्रैव पादे समाकर्षादि त्यधिकरणे शब्दानां महायोगविद्वद्रूढिभ्यां भगवति मुख्यानामेवान्यत्र जगति व्यवहार इति समाकर्षादितिसूत्रेणोक्ते सति कथं तर्हि जगति प्रसिद्धिरिति     शङ्कायां शब्दानां जगद्वाचित्वाज्जगद्वाचित्वज्ञानाज्जगर्येव व्युत्पत्तिग्रहादिति यावत् । जगति प्रसिद्दिः मुख्यार्थभगवदज्ञानमूलेति तत्रार्थस्य भाष्यादिदिशा व्यक्तत्वादिति भावः ।। स्वातन्त्र्यमेवेति । यथेष्टविनियोगकर्तृत्वरूपस्वातन्त्र्यमेवेत्यर्थः । नन्वेवं स्वातन्त्र्यस्य मुख्यत्वोपपादनं मूलारूढं न प्राप्तमित्यनुशयादाह अथवेति । न  कश्चिदिति । प्रयोगप्राचुर्यस्य व्यभिचारदोषो वा मूले मुख्यत्वानुपपादनदोषो वा नेत्यर्थः । ननु नहीति श्लोके स्वातन्त्र्यं शब्दवत्तौ मुख्यं निमित्तम् । प्रचुरप्रयोगहेतुत्वाद्रूढिनिमित्तजातिवदित्युक्ते मञ्चाः क्रोशन्तीत्यादिरूढलक्षणाप्रयोगहेतौ क्रोशत्पुरुषमञ्चसम्बन्धे व्यभिचारः कथं परिहार्यः । अभिधानवृत्ताववाभिधाननिमित्तयोस्तद्गतत्वस्वातन्त्र्ययोर्मध्ये तद्गतत्वापेक्षया स्वातन्त्र्यं मुख्यम् । तद्गतत्वापेक्षयास्य प्रचुरप्रयोगहेतुत्वाद्यौगिकरूढशब्दनिमित्तयोरवयवार्थजात्येर्मध्ये गोगापेक्षया जातिवदित्यभिधानवृत्तिमात्रज्ञापकशब्दस्य नहीति श्लोकेऽभावादित्यत आह प्रकरणममवशादिति . प्रकरणप्राप्तविशेषणबलादित्यर्थः । तथा च यो यच्छब्दवाच्यत्वे सति प्रचुरप्रयोगविषयः स तच्छब्दवाच्येषु मुख्य इति व्याप्तिलाभान्न कोपि दोष इति भावः ।। प्रकरणवशादिति । दुःखिबद्धावराद्यास्तु शब्दा इत्यादिपूर्वोत्तरवाक्येषु जीवादिवाचिनोऽप्येते ब्रह्मणि वर्तन्त इत्याद्युक्तिपर्यालोचनया अस्मिन्प्रकरणे अभिधावृत्तेरेव प्रस्तुतत्वप्रतीत्या अभिधावृत्तिप्रकरणवशादेव अभिधावृत्तौ स्वातन्त्र्यं तद्गतत्वापेक्षया मुख्यं निमित्तम् । प्रचुरप्रयोगहेतुत्वादित्वस्य लाभेन रूढलाक्षणिकादिप्रयोगे व्यभिचारशङ्काऽनवकाशेन 
?Rतत्परिहारादित्यर्थः । 
?R	यदपि सन्न्यायरत्नावल्यां प्रयोगे सति निमित्तानुसरणं न तु निमित्तमस्तीति प्रयोग इति तदप्यनूद्य निराह नचवाच्यमिति । तत्र हीति । अमुख्यप्रयोगे । निमित्तं मुक्यार्थसादृश्यं वा । तदेकदेश इत्युक्तं सामग्र्येकदेशत्वं निमित्तमेव सामग्रीत्युक्तं च व्यनक्ति नहीति । सिंहशब्दस्य चैत्रे प्रयोगः शार्दूले अप्रयोगोस्ति । मुख्यार्तसाधऋशस्य सामग्रीत्वे शर्दूलेपि प्रयोगः स्यात् । स नास्तीति सामग्र्येकदेशत्वमेव तस्य । तथा औपगवशब्दस्य उपगोरपत्यत्वं निमित्तं तस्यापत्यमित्यणप्रत्ययविधानात् । एवं चोपग्वपत्यत्वरूपमुख्यप्रयोगनिमित्तस्य सामग्रीत्वाभावे उपगोरपत्येपि क्वचिदौपगवशब्दाप्रयोगः स्यात् शार्दूले सिंहशब्दप्रयोगाभाववत् । नचैवमतो मुख्यप्रयोगे निमित्तं सामग्र्येवेति भावः । प्रयोगमूलं शब्दशक्तिमूलम् । व्याकरणकोशोपमानादेः शब्दशक्तिमूलत्वात् ।। प्रसङ्गस्येति । राज्ञिबद्दादिशब्दप्रयोगः स्यादिति प्रसङ्गस्येत्यर्थः । राज्ञिबद्दादिशब्दशक्तेः सत्त्वादिति भावः ।। विपर्ययेति । नास्ति च प्रयोग इत्यस्य वेत्यर्थः । अकारणत्वादिति । न प्रयुज्यत इत्यन्वयः । व्युत्पन्नस्य स्वातन्त्र्यमपि निमित्तमपि जानतः ।
?R	यथोक्तमिति । लणितिसूत्रे महाभाष्ये उक्तमित्यर्थः । अलक्षणम्  असूत्रमित्यर्थः । तत्र हि प्रत्याहारसूत्रेषु अइउण् लणिति णकारानुबन्धं द्विःकथमुपात्तवान् सूत्रकारः । तथात्वे अणुदित्सवर्णस्य चाप्रत्यय इत्येवमादावणित्ययं किम्पूर्वेण णकारेण गृहीतप्रत्याहारस्य निर्देशोऽथ परेणेति सदेहावस्कन्दनादित्याशङ्क्य व्याख्यानतो विशेषप्रतिपत्तिः न हि सन्देहादलक्षणमितिपरिभाषाज्ञापनाय द्विरुपात्तो णकारानुबन्ध इत्युक्त्वा अणुदित्सवर्णस्येत्येकं विनान्यत्र सर्वत्र न परेणेति व्याख्यास्यामः । न हि सन्देहमात्रादलक्षणं भवतीत्युक्तम् । 
?R	तर्कानुमानो इति । यदि स्वाम्यं प्रवृत्तिनिमित्तं स्यात्तर्हि राज्ञिं बद्द इत्यादिप्रयोगः स्यादिति प्रागुक्ततर्कं, न स्वाम्यं शब्दप्रवृत्तिनिमित्तं तस्य राज्ञि बद्दादिशब्दप्रयोगाहेतुत्वादिति तर्कस्य विपर्ययपर्यवसानेन लब्धमनुमानं च दूषयितुं शक्नोतीतिसिद्धान्तिना न वाच्यमित्यर्थः । वादिनोऽपि सिद्धान्तिनोऽपि । समन्वयेति शक्तितात्पर्येत्यर्थः । यत्रेति श्रवणात्तत्रेत्यध्याहृत्यार्थमाह तत्र तर्हीति । नन्वस्ति तावदित्यादिना कृतचोद्यस्य किमुत्तरमनेन लब्धमित्यतो भावमाह प्राप्ताप्राप्तेति । राज्ञि बद्दादिश्बाप्रयोगे प्रयोजकतयेदं प्राप्तमिदमप्राप्तमिति विमर्शनेत्यर्थः । स्वाम्येन निमित्तेन शब्दाप्रयोगे प्रतिबन्ध एव प्रयोजकतया प्राप्तः न तु स्वाम्यस्य शब्दप्रवृत्त्यनिमित्तत्वं प्रतिबन्धाभावे शब्दप्रयोगदर्शनात् । अन्यथा स्वाम्यस्य शब्दप्रवृत्त्यनिमित्तत्वस्‌यैव दोषवाचिश्बदाप्रयोगप्रयोजकत्वे, गुणवाचिशब्दप्रयोगेऽपि न स्यात् । अस्ति च सः तेन ज्ञायते प्रतिबन्धकरूपानर्थशङ्कैवाप्रयोगे कारणं न त्वन्यदिति निश्चीयत इत्यर्थः । यदपि मुख्यप्रयोगे तु निमित्तं सामग्रीति निमित्ते सति स्यादेवावश्यं प्रयोग इति प्रागुक्तं यदपि सन्न्यायरत्नावल्यामुक्तस्य खण्डनं तदुभयमसदिति भावेनाह न चायं नियमोऽस्तीति ।। न च तेषां प्रयोगो दृश्यत इति । एतच्च विवृतं चन्द्रिकायाम् धेनुशब्दप्रवृत्तिनिमित्तस्य घेट इच्चेति व्याकरणोक्तस्य धानकर्मत्वस्य महिव्यादौ सत्त्वेऽपि तत्र तदप्रयोगः । यथा च निमित्ते सत्यपि कुशाले कुम्भकाश्शब्दस्येवोन्दञ्चनकारादिशब्दानामप्रयोगः तथा राज्ञि सत्यपि निमित्ते बद्दादिशब्दाप्रयोगोऽस्तु । किं च त्वामतिक्रान्तानामित्याद्यर्थेऽतित्वाकं अतित्वयेत्यादयः मामतिक्रान्तानामित्याद्यर्थे अतिमाकमतिमयेत्यादयश्च लक्षणतो व्युत्पादिताः । न च तेषां प्रयोगोस्ति तद्वदिहाप्यस्तु इत्यादिग्रन्थेन ।। तदेवमिति । कुतो राज्ञिजयोन्यथा इति न हि भृत्यस्ये त्यादिना चोक्तप्रकारेणेत्यर्थः। 
?R	उभयार्थेति । दोषवत्त्वतत्प्रतिस्वातन्त्र्यरूपोभयार्थप्रतीतिजनकत्वमित्यर्थः । विष्वाविति वाच्ये विष्णवीति कथमित्यत आह स्वस्य परमवैदिकतेति । मदे सुतस्य विष्मवी ति वेदे श्रुतो वैदिकः प्रयोगः । 
?R	विष्णौत्विति तुशब्दस्यान्वयेनानुवादोऽन्यत्रत्विति । मूले श्रुतित्वादेव ईदूदेद्द्विवचनमिति प्रगृह्य सञ्ज्ञानाश्रितेति भावः । 
?R	 उभयस्यापि देवदत्तो सम्भवेनेति । बहुभुक्तनिन्द्यत्वरूपोभयस्येत्यर्थः ।। दार्ष्टान्तिकमाहेति । बहुभुक्तं यथेत्यव्यवधानेनोक्तदृष्टान्तस्य दार्ष्टान्तिकमाह वासुदेवश्रुतिरित्यर्थः ।। प्रथमधृष्टान्तस्यापीति । राज्ञि बद्दमृतादिशब्दप्रयोगे दोषो यथा एवं हरौ बद्दमृतादिशब्दाः । स्वातन्त्र्यापेक्षया प्रयुञ्ज्यते चेन्न दोष इत्येतदध्याहार्यमित्यर्थः । यद्वा बहुभुक्तत्वमित्यादिदृष्टान्तद्वयम् । बहुभुक्त्वं यथा नृषु दोषस्तथा राज्ञि बद्दादिश्बदप्रयोगो दोष इति दार्ष्टान्तिकमद्याहार्यमित्यर्थः । रहौ यथा न दोष इति द्वितीयदृष्टान्तस्यैवमित्यादिदार्ष्टान्तिकमित्यर्थः ।। दुःखत्वादीति । असद्ब्रह्मेति चेद्वेद इत्यादिनोक्त दुःखित्वादिवेदनमित्यर्थः । जीवान्यत् ब्रह्म असत् दुःखिजीवात्मकमेव ब्रह्म इति वेदनस्य दुःखित्ववेदनरूपत्वादिति भावः । अतो दोषातिदूरत्वात् इति भाष्टकृतोपसंहृतत्वाह श्रुतिः स्वोक्तार्थमिति । अधिकरणार्थमुपसंहरति अत इति ।। 
?R	ॐ ज्योतिरूपक्रमात्तु.... ॐ ।ज्योतिरादिपदनिरुक्तेः सङ्गत्यर्थं तद्व्यावर्त्यं चोद्यं विवृण्वानो विषसंशयपूर्वपक्षमाह ज्योतिष्टोमेनेति । भाष्ये ज्योतिःशब्दनिरुक्तावप्यस्योतिक्तिरत्र पूर्वोत्तरपादविभागस्य स्फुटत्वाद्वक्ष्यमाणाक्षेपस्य सुबोधत्वाय वा ज्योतिःशब्दोपिज्योतिष्टोमपर्याय इति द्योतनाय वा । कालविधिपरे कर्मकर्तव्यत्वाप्रतीतेस्तत्प्रतीतये वा (एव) प्रधानवाक्ये तद्गुणविधिवाक्ये च सर्वत्र सन्देह इति द्योतनाय वा निष्फलयूपादिबोधकवाक्यानां फलवज्ज्योतिष्टोोमकर्तव्यतापर्यवसानस्य सुज्ञानत्वाय वा ज्योतिष्टोमवाक्यस्याप्युक्तिः ।। समन्वयेति । शक्तितात्पर्यवद्भवति न वेत्यर्थः । भाष्ये समाकर्षनयस्थवाक्यान्वयादितिगुणसूत्रार्थस्याप्यत्राग्ने अङ्गीकृतेऽपि इत्यादिनावक्ष्यमाणत्वात्तद्व्यावर्त्यकोटिः किमत्र वाक्यार्थो ब्रह्मेति । ज्योतिष्टोमकर्तव्यतादेः ज्योतिष्टोमेष्टसाधनत्वादेः । ज्योतिर्नयव्यावर्त्यपूर्वपक्षमाह न द्वितीय इत्यादिना । अक्षादिशब्दानामिव न दोष इत्यत आह न हीति । आद्यसूत्रव्यावर्त्यमुक्त्वा कल्पनेतिसूत्रव्यावर्त्यमाह योगेचेति । एतच्च चोद्यं तेषु तेषु पदार्थेषु रूढिः इत्यादिना निरस्यते । प्रकृत्यादीत्यादिपदेन प्रत्ययग्रहः । सामर्थ्याभआवादिति । भगवन्मात्रवाचकपदयोरन्योन्याकाङ्क्षारूपसामर्थ्याभआवादित्यर्थः । किञ्चेति । एतदपि सर्वस्य सम्बुद्द्यन्ततेक्त्या निरस्यते ।। कर्‌्मानुष्टानविलोपश्चेति । एतदपि तेषु तेषु पदार्थेषु इत्यादिना निरस्यते । ननु कर्तृकरणत्वादिकारकत्वसिद्धये विभक्तिसाफल्यमस्त्वित्यत आह क्रियेति । क्रियां कुर्वद्भि कारकमपि क्रियोपाधिकरूपत्वादित्यर्थः । कर्मानुष्टानविलोपः कुत इत्यत आह अनुष्टापकेति ।। अयुक्तं समन्वयसूत्रमिति । तत्राशेषशब्दसमन्वयस्य प्रतिज्ञानादिति भावः । 
?R	अवतेः क्तिन्निति । तथाच ज्वरत्वरस्रिव्यविमवामुपधायाश्चेत्यकारवकारयोरूढिसवर्णदीर्घे च बहुलग्रहणागाङ्पूर्वकत्वेन वा गुणे सति ओतिरितिरूपमित्यर्थः ।। प्राण आत्मेति । अस्यार्थोऽग्रे व्यक्तः । 
?R	ननुसवचिस्वपियजादीनां कितीति सम्प्रसारणे सति इज इति स्यादित्यत आह सम्प्रसारणेति । 
?R	वर्णागम इति । वर्णागमो वर्णविर्ण्ययश्च द्वौ चापरौ वर्णविकारनाशौ । धातोस्तदर्थातिशयेन योगस्तदुच्यते पञ्चविधं निरुक्तम् । इति पृषोदरादिसूत्रोक्तकार्यसङ्ग्रहश्लोकेन वृत्त्युक्तेन पूर्वपदस्य नकारागम इत्यर्थः । उदाहरणानि तु कौ जीर्यत इति कुञ्जर इत्यत्रोकारस्य मकारागमः । हिनस्तीति सिंह इत्यत्राद्यन्तयोर्विपर्ययो व्यत्यासः । षोडन्निति षकारस्योवर्णरूपापत्तिर्विकारः । पृषोदरमित्यादौ तकारादेर्लोपो वर्णविनाशः । यस्य धातोर्योर्थः प्रसिद्दस्तस्मादर्थान्तरेण योगतस्तदर्थातिशयेन योग इति । यदेतत्पञ्चविधं निरुक्तं 
?Rनिर्वचनकारः शब्दानां तदनेन सूत्रेणोच्यत इति मञ्जर्यामुक्तानि ।। द्विरुक्तिरिति । वसन्ते वसन्त इति द्विरुक्तिरित्यर्थः ।
?R	गमेश्छेदेश्चेति ष गम्लृगतौ छदिरावरण आभ्यां सप्तम्यां जनेर्ड इति जप्रकरणेऽन्यत्रापि दृश्यत इति सूत्रेण ड इत्यर्थः । 
?R	पृषोदरादिरयमिति ।। पृषोदरादीनि यथोपदिष्टमि ति षष्टतृतीयपादे सूत्रम् । तत्रादिशब्दः प्रकारवचनः । यथोपदिष्टमिति वीप्सायामव्ययीभावः । येषु वर्णामलोपविकाराः शास्त्रेणाविहिता लोके च दृश्यन्ते तानि पृषोदरप्रकाराणि यथोपदिष्टं शिष्टैः प्रयुक्तानि सर्वाण्यपि साधून्येव मन्तव्यानि षष्टतृतीयपादे वृत्त्यादावुक्तत्वात्पृषोदरादिरयमुत्युक्तम् । साधूनीत्युक्तत्वादये शब्दाः वर्णागमविकारलोपादियुततया व्यवहृतास्ते तथैव साधवः पृषोदरादिगणे द्रष्टव्या इत्युक्तत्वादयमपि तथैव निर्वाह्य इत्यर्थः । 
?R	जुहोतेरिति । हु दानादानयोरित्यस्मादित्यर्थः । कृदिति । कृदन्तं मकारान्त मेजन्तं च शब्दरूपमव्ययं भवतीति सूत्रार्थः । 
?R	इतिवचनादिति । अन्तर्यमिब्रह्मणे बृहद्भाष्योक्तवचनादित्यर्थः । 
?R	ननु कथ्यत इत्यस्य कर्मणि निष्पन्नत्वात्, तत्र च विष्णौ वर्तमानवौषट्शब्दोक्तषड्गुणानामिव कथनक्रियां प्रति कर्मत्वेन तेषां च बहुत्वात् कथं कथ्यत इति भाष्यमिति शङ्कते तर्हि कथ्यत इति कथमिति । भावे कथ्यत इत्यस्य निष्पन्नत्वाद्भावस्य चैकत्वादेकवचनं युक्तमित्याशयेन परिहरति भाव इति । इत्येव कथनमित्यर्थ इति भावः । 
?R	हरतेरिति । हृञ्हरण इत्यतः ओहाक् त्याग इत्यतो वेत्यर्थः । जुहोतेरिति पाठे हुदानादनयोरित्यत इत्यर्थः ।। स चासावश्चेतीति । स्वाह अ इत्यनयोः सवर्णदीर्घे स्वाद्युत्पत्तौ सु इति स्थितौ अन्तादिवच्च इति सवर्णदीर्घस्य पूर्वान्तवद्भावेन हृस्वत्वे एङ़् हृस्वात्सम्बुद्धेरि ति सलोपः ।
?R	ननु नमन्त्यस्मिन्गुणा यस्मादिति निरुक्त्यनन्तरं प्रथमया निर्देष्टव्यत्वान्नमा इति भाव्यमित्यत आह नपुंसकेति । आत्यन्तिकेति । यावद्द्रव्यभआवित्वं वा तादात्म्यसम्बन्धेन वेत्यर्थः । तेन कथं गुणानां प्रह्वीभाव इति निरस्तम् । 
?R	न विभक्त्यर्थानुपपत्तिरिति । सर्वस्य सम्बुद्द्यन्तत्वेन सम्बोधनार्थत्वात्कर्मकरणादि कारकविभक्तेश्चास्यां दशायामभावादिति भावः ।। शब्दान्तरन्योयेनेति । अयं न्यायः आनन्दमयनये विवृतः । मुख्य इत्यनुवादः । योगवृत्त्येति व्याख्या ।। श्वित्रीति । कुष्टदेहवानित्यर्थः ।। धावतीति । धावु शौच इति धातुः । श्वा इति इति विच्छिद्यार्थमाह इत इत्यादिना ।। उपपादयिष्याम इति । कः छन्दसामि त्यनेन एतमेव तथा सन्तमि त्यादिना चेति भावः । लेशत इति । योदमात्रोक्त्या महायोगरूढयुक्तिपरस्य उपक्रमात् इत्यस्य लेशतः अस्य हि इति हिशब्दोक्त्या तथा ह्यधीयत एके इत्यंशस्य च लेशतस्तात्पर्‌्यमुक्तमित्यर्थः । इतिसूत्रस्येति । समाकर्षादितिनयगुणसूत्रस्य । 
?R	यूपेति । खादिरो यूपो भवति । यूपं छिनत्ति । यूपं तक्षति यूपमष्टाश्रीकरोती त्यादियूपवाक्यानि । वसन्ते ब्राह्मणोऽग्नीनादधीत दिवा आहवनीयं नक्तं गार्हपत्यमि त्याहवनयादिवाक्यानि ।। निष्फल इति । फलाश्रयणात् । अध्याहारकल्पकाभावात् । फलवत्कर्मसन्निधिप्रतिबन्धाच्चेति भावः । ज्योतिष्टोमा(दीति)दिकर्तव्यतेति । ज्योतिष्टोमादेः झ्योतिष्टोमेन स्वर्गकामो यजेते तिवाक्यावगतः ज्योतिष्टोमेष्टसाधनतापराणीत्यर्थः । फलवत्सन्निधावफलं तदङ्गम्  इतिन्यायादिति भावः ।। ब्रह्मज्ञानार्थमेवेति । पर्यवसतीत्यनुषङ्गः । सर्वापेक्षा च यज्ञादिश्रुतेरश्ववत् इतिवक्ष्यामाणसूत्रं हृदि कृत्वाऽऽह विविदिषन्तीति । 
?Rप्रपञ्चयिष्यत इति । अन्वयः सर्वशब्दानामि त्यादिनेति भावः ।। सूत्राणामिति । समाकर्षनयस्थानां अन्यार्थं तु जैमिनिः प्रश्नव्याख्यानाभ्याम् अपिस्थितेरिति काशकृत्स्नः इति चतुर्णां सूत्राणामित्यर्थः । तदर्थो भाष्यादौ व्यक्तः सङ्गहीतश्चास्माभिस्तन्त्रदीपिकायामिति नात्रोच्यते । 
?R		(वाक्यार्थद्वयेति) ।। अर्थद्वयेति । कोपि न जानाति , ब्रह्मैव तु जानातीति वाक्यार्थद्वयेत्यर्थः । पूर्वमितिश्रुतेरि त्येतत्पूर्वशेषतया योजितम् उत्तरान्विततया व्याप्तत्वस्फोरणाय इति श्रुतेरित्यनन्तरं अयमर्थ इति इति शेष इत्याह अयमस्याः श्रुतेरर्थ इति शेष इति ।। किंवृत्तस्य चेति । किम्प्रातिपदिकोपेतशब्दस्येत्यर्थः । कि(मो)मावृतं किंवृत्तम् । वृतु वर्तने अधिकरणे क्तः । किम्प्रातिपदिकं यत्र वर्तते तत्किंवृत्तम् । तच्च कः किं केनेत्यादिविभक्त्यन्तं, किन्तरां किन्तमां कुतः कुतस्तरां कुतस्तमां किमोीयं कीदृशमित्यादिकं सर्वं भवतीति तस्य सर्वस्य परिग्रहाय किंवृत्तस्येत्युक्तम् । अष्टमस्याऽद्यपादे किंवृत्तं च चिदुत्तरमि ति सूत्रे वृत्तिमञ्जर्यां यद्वृत्तान्नित्यमिति भआष्यकैयटयोरेवमेवोक्तेः । शङ्कते ननु कथमेतदिति । सकृदुक्तस्यार्थद्वयं कथमित्यर्थः । तल्त्रेति । सकृदुच्चरितमनेकोपकारकं तल्त्रम् । तस्यानेकोपकारकत्वरूपो यो धर्‌मस्तस्माद्वेत्यर्थः । नन्वावृत्त्यादिना अनेकार्थत्वं प्रमाणाधीनमित्यत आह प्रमाणं चात्रेति । एतमेव तथा सन्तमि त्यादिवक्ष्यामाणदिशा ब्रह्मणि सर्वशब्दानां योगादिवृत्तेः । अन्वयः सर्वशब्दानाम् इति वक्ष्यमाणन्यायेन सर्वाधिकारिकत्वस्य चावगमेन तदुभयान्यथाऽनुपपत्तिरेव एतच्छ्रुतेरर्थद्वये प्रमाणमित्यर्थः । 
?R	औत्पत्तिकस्त्विति । जिज्ञासासूत्रेऽस्य सूत्रस्यार्थ उक्तः ।। यो ब्रह्माणमिति । यो ब्रह्माणं विदधाति पूर्वं यो वै वेदांश्च प्रहिणोति तस्मै इत्येवञ्जातीयका ऋग्भाष्याद्युक्तेत्यर्थः । अत्र विवक्षितार्थस्यास्फुटत्वादेवञ्जातीयकेत्युक्तम् । पुरुषान्तरेति । वामदेवादिपुरुषान्तरस्य । तद्वैतत्पश्यन्नृषिर्वामदेवः प्रतिपेदे । अहं मनुरभवं सूर्यश्च इत्यादिना आदौ मनुसूर्यादिकतिपयशब्दानाम् अवबोधसूर्यनियमनादिभिः सर्वनामा भवति इति ऐतरेयभाष्योक्तयोगेनान्तर्यामिणि वृत्तिपरिज्ञानसंवादाच्चेत्यर्थः ।। इत्यादिकेति । जन्मान्तेर श्रुतास्तास्तु वासुदेवप्रसादतः । मुनीनां प्रतिभास्यन्ति भागेनैव न सर्वशः इति तत्वनिर्णयोक्ता । अत एवेति । यतः ब्रह्मणः एव वासुदेवप्रसादेन सुप्तप्रबुद्ध इव सर्वप्रमातृत्वमन्येषां एकदेशज्ञातृत्वं तस्मादेव कःछन्दसामिति श्रुतिः आ सम्यक् ब्रह्मैव वेद नान्यः किन्त्वल्पमेव वेदेत्याहेत्यर्थः ।। एतेनेति । एकैकजेशेन योगवृत्तिपरिज्ञानस्य वामदेवादिमुनिषु सत्त्वेन पदसमन्वयरूपेण विष्णुप्रतिपादकं वेदरूपशास्त्रमेकाधइकारिकं नोपपद्यत इति निरस्तम् । ब्रह्मणः सर्वशब्दयोगार्थपरिज्ञाने वामदेवादिमुनीनां एकदेशे योगार्थज्ञानेऽधिकारित्वेनानेकाधिकारिकत्वलाभादिति भावः ।। 
?R		?R?0	ॐ प्रकृतिश्च प्रतिज्ञादृष्टान्तानुपरोधात् ॐ
?R	प्रतिज्ञेति । व्याख्यां करोम्यन्वपि चाहमेव इत्युक्तप्रतिज्ञा व्याहन्येतेत्यर्थः । पूर्वं विचारधर्मिस्वरूपोक्तिपरतया व्याख्यातम् , इदानीमधिकरणे समन्वीयमाना एवञ्जातीयका इत्येवंरूपक्रोडीकारकैकधर्माक्रान्ततया तत्ततधिकरणसमन्वेतव्यशब्दराशिप्रदर्शनपरतया व्याचष्टे यद्वेति ।। परमेति । परमैश्वर्यविरोध्यर्थकाः दुःखिवद्धावरादिशब्दा इति आद्यनये ।। सर्वेति ज्योतिर्नयोपाधिः । उक्तेति । पूर्वत्रावरादिशब्दानामुत्तरत्र पञ्चजनादिशब्दानां येन वाक्यरूपेम विचार्यता न तेन रूपेण द्वितीये ज्योतिर्नये विचार्यता किन्तु पदवर्णस्वरादिरूपेणेति उक्तवक्ष्‌्‌यमाणप्रकारातिरिक्तप्रकारकसर्वशब्दत्वमुपाधिरित्यर्थः । अन्यथोक्तवक्ष्यमाणातिरिक्तसर्वविषयत्वस्य सर्वाधिकरणसाधारण्याद्विशिष्योक्तिर्नस्यादित्युक्तं चन्द्रिकायाम् । बाहुल्येति । न सङ्ख्योपसङ्ग्रहात् इत्यस्योपाधिः पञ्चप़ञ्चजना इत्येवमादिबाहुल्यविशिष्टार्थवाचिनः ।कारणत्वेन चे त्यस्योपाधिः कारणेति । कार्यत्वे सति कारणमवान्तरकारणं तद्वाचिनः । आत्मन आकाशः सम्भूत इत्यादयः 
?Rष स्त्रीलिङ्गा इति प्रकृतिश्चेति षष्टस्योपाधिः । एतेन सर्व इतिसप्तमनयस्योपाधिर्निषेध इत्यादि । एतानीत्यस्य व्याख्या एतत्पादगतानीति । पूर्वार्धस्यार्थानुवादः एषां शब्दानामिति । समन्वयार्थानीत्यस्यार्थः समन्वयप्रयोजनानीति । बहुव्रीहिरयम् ।
?R	नन्वत्र पादे सप्ताधिकरणानि भाष्यटीकायां प्रतीयन्ते । अत्र च षडुपाधय एव कथमुक्ता इत्यत आह सर्वे इत्यनेनैवेति ।। ज्योतिरधिकरणार्थाक्षेपपरिहारार्थत्वादिति । तत्र हि कल्पनोपदेशादितिगुणसूत्रेण निगमनिधण्टुव्याकरणादिसिद्धरूढ्यादिवृत्तेर्लोके , महायोग(व) तोन्यत्रापीत्यर्थद्वयाङ्गीकारेण कर्मक्रमादिलोपो लोके व्यत्पत्त्ययोगो वा नेत्युक्तिरयुक्ता । तथात्वे अक्षादिशब्दानामेकार्थेष्विव सर्वशब्दानां ब्रह्मण्यन्यत्र च तुल्या वृत्तिः स्यात् । एवं च समन्वयसूत्रस्थावधारणायोगः । अतोन्यत्र रूढ्याद्युक्तिः कल्पनासूत्रीया न युक्तेत्याक्षेपे सति , हरावधिका वृत्तिरन्यत्र हीनेति परिहारार्थत्वादित्यर्थः ।  चन्द्रीकायां समाकर्षादिति पञ्चमस्योपाध्यनुक्तिस्तु पञ्चमस्यापि द्वितीयवत्सर्वविषयत्वेन तदुपाधितः पृथगुपाध्यभावात्केवलन्यायभेदमात्रेणाधिकरणभेद इत्युक्तम् ।। सर्वेति । आनुमानिकनये सर्वमानविरोधः पूर्वपक्षस्य युक्तिः । दोषात्यस्पृष्टिनियमः सिद्धान्तस्य । ज्योतिर्ये व्युत्पत्तेरप्यशक्यता । शब्दार्थानेकतावर्णनम् । नसङ्ख्येतिनये परस्परविरोधः । ईशस्य बहुरूपत्वम् । कारणत्वेनेत्यत्रैकस्यैव कार्यकारणभआवविरोधः । व्यक्तयव्यक्तिविशेषता ।। प्रकृतिश्चेत्यत्र स्त्रीलिङ्गत्वम् । उत्पादनं स्वदेहात् । एतेनेत्यत्र निषिद्दात्मकत्वं दुर्जनाव्यक्तता ।
?R	विवरणाकरणे काऽनुपपत्तिः प्राप्तेत्यतः समाकर्षाधिकरणे तावत्तामाह तथा हीति । ज्योतिरधिकरणे तु तेषु तेष्वित्येतद्गमनिकायां वक्ष्यति प्रागुक्तेति । ज्योतिर्नयोक्तेत्यर्थः ।। त्रिप्रकारण इति । अल्पास्थिरफलादिपरिकरयुक्तकर्मदेवतादौ वैराग्योत्पादनद्वारा ब्रह्मज्ञानोपयुक्तत्वेन । मुमुक्षोर्ज्ञानहेतुकर्मानुष्टापकत्वेन । सर्वाधारत्वप्रकाकब्रह्मज्ञाने प्रकारभूताधेयकर्मदेवताद्यर्पकत्वेनेत्येवं त्रिप्रकारेण ब्रह्मण्यन्वेतीत्युक्तत्वाद्वाक्यान्वयस्त्रिप्रका उक्त इत्युक्तम् । निराकरणसूत्रेणेति । व्याकरणे लुपि युक्तवद्व्यनक्तिवचने इत्यादिनोक्तमतान्तरस्य स्वानभिमतस्य तदशिष्यं सञ्ज्ञाप्रमाणत्वात् इत्यादिसूत्रे निरासदर्शनादिति भावः ।। आकाशरोमन्थनादाविति । रोमन्थनं चर्वितचवर्णम् । आकाशभक्षणादावित्यर्थः । शक्यानुष्टानसाधनेति बहुव्रीहिगर्भबहुव्रीहिः ष धर्मादीत्यादिपदेनार्थकामौ द्वावेव गृह्यते ।। तथापीति । मुख्ये पदसमन्वये सत्यपीत्यर्थः । 
?R	नृणामुत्यनुवादः, अल्पाधिकारिणामिति व्याख्या ।। अवस्थातारतम्यमिति । अमुमुक्षाऽवस्थोपेतं मन्दं प्रत्याद्यं मतम् । ततोऽधिकं मुमुक्षाऽवस्थं प्रति द्वितीयम् । ततोऽप्यधिकं ज्ञानित्वावस्थं प्रति तृतीयं मतमित्येवममुमुक्षामुमुक्षाज्ञानित्वदशारूपावस्थात्रयस्योत्तरोत्तराधिक्यं वदन्नित्यर्थः। प्रपञ्चयिष्यते चैतदिति प्रागुक्तं दर्शयति एतेनेति ।।
?R	प्रागुक्तमप्यनुपपत्तिं व्यवहितत्वात्पुनरनुवदति ज्योतिरित्यादिना । ल्यब्लोपे पञ्चमीत्युपेत्याह तं तमर्थमपरित्यज्येति । उपदेशादीत्यस्यार्थः उपदेशलिङ्गप्रकरणादिबलेनेति । विवरिष्यते चैतदनुपदं तेषु तेष्वित्यादिसार्धश्लोके । अन्यत्र रूढ्यादिवृत्त्यङ्गीकारे प्रयोजनबहुत्वेनेति यन्नियामकमुक्तं यच्च विष्णौ शक्त्यङ्गीकारे उपदेशादिसामर्थ्यादिति नियामकमुक्तं, तदुभयं व्यर्थम् । अवशिष्टेनैव प्रकृतशङ्कानिरासादिति भआवेनाक्षिपति यद्यप्यत्रैतावदेवेति । एतावदेवेत्युक्तं तन्नियामकद्वयविनाकृतावशिष्टमूलमर्थतोनुवदन्व्यक्ति नैष दोष इत्यादिना तथापीत्यतः प्रागुक्तेन ग्रन्थेन । इतिशब्दस्य इत्येतदावदेव वक्तव्यमिति पूर्वेणान्वयः । इदमुक्तमित्युक्तं नियमकद्वयं व्यनक्ति तथा हीति । चमसवदविशेषादिति सूत्रोपात्तश्रुतिमाह नामनीति । ज्योतिस्सूत्रे तथाद्यधीयत इत्यंशोपात्तमाह तावा इति । आदिपदेन प्रकृतिसूत्रे प्रतिज्ञादृष्टान्तेत्याद्यंशोपात्तग्रहः ।। 
?Rश्रुतीति । अस्तिब्रह्मेति चेत् इत्यादिब्रह्मादिशब्दबलात्कोह्येवान्यात्क इत्युक्तजगच्चेष्टकत्वादिलिङ्गबलात् । आदिपदोक्तमान्त्रवर्णिकादिप्रकरणभृगुनल्ल्यादिसमाख्यादिग्रहः । इतिशब्दस्येतीदमुक्तमिति पूर्वेणान्वयः ।। अनेनेति । तेषु तेष्वित्यादिसार्धश्लोकेन । 
?R	कथमित्याक्षेपे हेतुमाह उभयोरिति । तुशब्दद्योतितविशेषमाह उभयपरत्वमिति । निश्चिततात्पर्यवाक्यन्तरेति । नामानि सर्वाणी ति प्रागुक्तश्रुतिवाक्यैर्विरोधादित्यर्थः । प्राबल्यद्योतनाय निश्चिततात्पर्येत्युक्तम् । वृद्धसम्मतियुक्त्यादिबलेन निश्चितेत्यर्थः । इतिशब्दस्येतिविशेषद्योतनार्थमिति पूर्वेणान्वयः ।        इत्थम्भूतलक्षण इति । वाक्यबोध्यत्वरूपकञ्चित्प्रकारं प्राप्तस्ययर्थान्तरस्य मुख्यवृत्त्या वाक्यबोध्यो भगवान् लक्षणं ज्ञापकः परममुख्यवृत्त्या भगवान्प्रतिपाद्यतयाऽवगतश्चेत् तत्सम्बन्धादन्योपि ततः किञ्चिद्हीनवृत्त्या प्रतिपाद्य इति ज्ञायत इति भगवत्सम्बन्धायत्तप्रवृत्तिहेतुत्वादर्थान्तरस्येति भावः । इत्थं भूतस्य मुख्यार्थत्वप्रकारं प्राप्तस्य विष्णोर्लक्षणमर्थान्तरम् । अर्थान्तरे सत्येव योगवृत्त्या भगवतो मुक्यार्थत्वज्ञानादित्येके ।। उक्तेति । तथा हि । पदार्थान्तरवाचित्वमि त्यादिनोक्तेत्यर्थः। 
?R	अस्तु   को  दोषः इत्यत आह ईक्षतीति । सर्वशब्दावाच्यस्य लक्ष्‌यत्वं न क्वापि दृष्टमितीक्षत्यधिकरणोक्तार्थस्येत्यर्थः । सर्वस्यापि शब्दराशेर्विष्णुवाचित्वेन लोके  कस्यापि वाचकस्याभावादिति भावः ।
?R	भगवतोन्यत्र तिस्रो वृत्तय इत्यन्वयमभिप्रेत्य प्रत्येकं त्रित्वमिति भ्रमनिरासायाह गौणीत्यतः परमितिशब्द इति । न्यायविवरणोक्तविभागमाह तत्र परममुख्यवृत्तिर्द्वेधेति । हरितदन्यत्रविद्यमानवृत्तिमध्य इत्यर्थः । ननु लोके योग-रूढि,योगरूढि-रूपमुक्यवृत्तित्रयवत् हरावपि महायोगमहारूढिमहायोगरूढिभेदेन त्रैविध्यं कुतो नोक्तम् । न्यायविवरणे, अत्र लक्षणोक्तिप्रस्तावे च कुतस्तल्लक्षणमपि नोक्तमित्यत आह महारूढिस्त्विति । इत्युक्तत्वादिति । आनन्दमयनयान्ते ब्रह्मणि विद्वद्रूढेर्येगं विनाऽभावस्योक्तत्वादित्यर्थः । वृत्तिसामान्यलक्षणं च शब्दस्यार्थप्रतिपादकत्वमिति भावः । महायोगस्वरूपमाहेति । महायोगो द्विविधः । प्रवृत्तिनिमित्तं प्रति स्वातन्त्र्यरूपः तदाश्रयत्वरूपश्चेति । तत्र द्वितीयं महायोगस्वरूपमाहेत्यर्थः । आद्यानुक्तौ बीजमग्रे व्यक्तम् । निर्वचनेति । अवयवशक्तिलभ्योऽर्थः । तत्समुदायरूपो यौगिकशब्दप्रवृत्तिहेतुरित्यर्थः । तथा च रूढिसाङ्कर्यमिति भावः । अत्रेति । महायोगस्वरूपोक्तिप्रस्तावे वक्तव्यम् । तस्यापि महायोगप्रभेदत्वादिति भावः । ननु  तेषु तेषु पदार्थेष्वि त्यादिना प्रवत्तिहेत्वाश्रयत्वरूपयोग इव स्वातन्त्र्यरूपो योगो न प्रस्तुतः इत्यत आह प्रकृतत्वादिति । इतो हि रूढिताऽन्येषामि त्यनेन प्रकृतत्वादित्यर्थः । अन्यतरेति । निरवधिकतदाश्रयत्वरूपमहायोगेनैव विष्णुरेव शब्दार्थो नान्य इति समन्वयसूत्रस्थावधारणार्थकतुशब्दव्यावर्त्यभूतेतरस्य व्यवच्छेदसिद्धेरित्यर्थ ः । यद्वा ननु महायोगे हि प्रवृत्तिहेतुं प्रति स्वातन्त्र्ये सति निरवधिकतदाश्रयत्वम् । तथा च तादृशमहायोगस्वरूपमाहेत्यवतारितेऽस्मिंश्छ्लोके विशेषणांशोऽपि वाच्य एवेति भावेन शङ्कते । यद्यपीति । अन्यतरेतिमहायोगवृत्तिलक्षणशरीरप्रविष्टदलद्वयमध्ये तदाश्रयत्वदलमात्रेणेतरस्य वृत्त्यन्तरस्य व्यावृत्तिसिद्धेरित्यर्थः । ज्ञेयमित्यस्य नपुंसकताऽनुपपत्तिनिरासायाध्याहारेण योजयति इति ज्ञेयमितीति ।। शब्दस्यवृत्तिरिति । अर्थप्रतिपादकत्वमित्यर्थः ।
?R	हेत्वाभासःस्यादिति । इतिशब्दस्येतिशङ्कानिरासार्थमिति पूर्वेणान्वयः ।। समाहाररूपविधाऽन्तरसिद्धय इति । अत एव अग्रे सनिरुक्तिकं विद्वद्रूढि च तत्रगामि इति रूढेर्योगसाहित्यं मूल एव वक्ष्यत इति भावः । न चैवं अवयववृत्तिर्योगोऽखण्डवृत्ती रूढि रित्यादिना वक्ष्यमाणदिशा विरोधाद्वृत्त्यन्तरं न समाहाररूपमिति शङ्क्यम् 
?R। योगरूढयोः पङ्कजाऽदिशब्दे यथाक्रमं पङ्कजनिकर्तृकपद्मत्वरूपभिन्नधर्मनियतयोरपि तद्वद्वारा एकस्मिन्धर्मिणि सैन्धवशब्दवृत्त्योरिव समाहारसम्भवदुभयकार्यदर्शनस्य समाहारेणोपपत्तौ वृत्त्यन्तरकल्पने गोरवाच्च् । अत एव प्रागानन्दमयनयान्ते बहुलातिप्रयोगः । रूढिमित्येव साध्यं स्यादि त्यत्र रूढियोदादौ व्यभिचारं मूलोक्तहेतोराशङ्क्‌य तत्र साध्यस्यापि सत्त्वान्न व्यभिचार इत्युक्त्वा समाहारवृत्तयो हि ता  इत्युक्तम् । अन्यथा मूलोक्तहेतोर्व्यभिचारोऽपरिहार्यः स्यात् । अत एव सन्न्यायरत्नावल्यां न चावयववृत्त्योरेकस्य शब्दस्यैकस्मिन्नर्थे विरुद्धत्वाद्योगरूढिवृत्तिर्नास्तीति वाच्यम् । तस्याः पङ्कजाऽदिषु शब्देषु दृष्टत्वात् इत्युक्तमपि भावः । असिद्धबाधितसमाहारोऽप्यपरो हेत्वाभासः स्यादित्युक्तमित्याशङ्क्य निराह न चातिप्रसङ्ग इति। वैषम्यादित्युक्तमेवाह अनवधिकेति । अनवधिकप्रवृत्तिनिमित्तपदं अनवधिकप्रवृत्तिहेतुकशब्दवृत्तिपरम् । प्राक् तथैव तात्पर्यवर्णनात् । प्रयोगबाहुल्यपदमपि बहुलातिप्रयोगतः । रूढमित्येव साध्यं स्यादि त्येतदविरोधाय प्रयोगबाहुल्यज्ञाप्याखण्डशब्दवृत्तिपरम् । एवं चावयववृत्तिरूपयोगवृत्तिसापेक्षाखण्डवृत्तिरिह विवक्षिता । न तु अन्योन्यनिरपेक्षयोगरूढिसमाहारः विधाऽन्तरत्वेन विवक्षित इत्यर्थः । यथा योगरूढेन पङ्कजपदेनोद्देस्यभूते पङ्कजनिकर्तृत्वविशिष्टपद्मबोधे जनयितव्ये तत्र योगवृत्तिनिरपेक्षरूढिमात्रमसमर्थमिति योगसापेक्षैव रुढिरुपेया । तथा योगरूढेन नारायणाऽदिशब्देन गुणाऽश्रयत्वाद्यवयवार्थविशिष्टविष्णुत्वादिरूपार्थबोधे उद्देश्यभूते जनयितव्ये नारायणाऽदिपदगतरूढिमात्रमसमर्थमिति योगवृत्तिसापेक्षैव तत्र रूढिः समर्थेति सापेक्षयोर्योगरूढयोः समाहार एव योगरूढिरुपविधाऽन्तरमित्यङ्गीक्रियते । असिद्धबाधसमाहारे तु नैवम् ।  तत्र दुष्टत्वप्रतीतेरेवोद्द्ेश्यत्वात् तस्यास्चान्योन्यनिरपेक्षेण अन्यतरेणापि सम्भवाद्वैषम्यमिति भावः ।। एतदर्थमिति । योगसापेक्षरूढेः योगरुढिरूपविधाऽन्तरत्वसिद्ध्यर्थमित्यर्थः । तत्रेति मूलपदानुवादः । सत्यन्ता व्याख्या ।। तत्रेति । महायोग इत्यर्थः । 
?R	तदितरेषामिति । इन्द्रादिशब्दानां महायोगः । नारायणादिशब्दानामिव विद्वद्रूढेबावादिति भावः ।। प्रमितान्वाख्यानमिति । प्रमितस्य लक्षणकथनेन प्रतिपादनमित्यर्थः ।। इदमुदितमिति । उभयं दृश्यते इत्याद्युदितमित्यर्थः । ननु विष्णौ वृत्तिद्वयं प्रवृत्तिहेतुपौष्कल्यादिकं च प्रमाणैर्दृश्यत इत्युक्तम् । कानि तानि प्रमाणानीत्यत आह प्रमाणानित्विति । एतमेव तथा सन्तमि त्यादिना वक्ष्यन्त इत्यर्थः । हरौ यद्वृत्तिद्वयमुक्तं तल्लोकक्लृप्तयोगरूढिरूपमेवोपेयतां किं ततो वैलक्षण्येनेति शङ्कते नन्विति ।।तस्योक्तत्वादिति । निरवधिकप्रवृत्तिनिमित्तापेक्षत्वे सति अतिबहुलप्रयोगशून्यत्वं महायोगत्वम् । तादृशमहायोगसापेक्षाखण्डवृत्तित्वं महायोगरूढित्वं इत्येवं लोकक्लृप्तयोगयोगरूढिभ्यां भेदकस्य लक्षणस्य प्रवृत्तिहेतोरित्यादिनोक्तत्वात् लोके निरवधिकप्रवृत्तिहेतोरभावादित्यर्थः । मुख्यत्वाभिधानस्येति । एतच्च एतमेव तथा सन्तमित्यादिना प्रमाणमुक्तविषय इत्यन्तेन ग्रन्थेनाग्रे एतमेवेत्यवधारणादिनाऽन्यस्यामुख्यार्थत्वाभिधानस्य ब्रह्मणो मुख्यार्थत्वाभिधानस्योक्त्तत्वाद्व्यक्तमिति भावः ।
?R	शक्त्या प्रतिपादकत्वं मुख्यवृत्त्वमिति सामान्यलक्षणं स्फुटं मत्वा न्यायविवरणोक्तं लौकिकमुख्यवृत्तिविभागमाह मुख्यवृत्तिरपीति ।न्यायविवरणे विभाजितवृत्तीनां लक्षणानुक्तेः अत्र च कासाञ्चित्तदुक्तेः महायोगादिलक्षणोक्त्या योगादेरपि तत्सूचितमिति भावेन तदाह प्रवृत्तिनिमित्तापेक्षेति । निर्वचनलभ्योऽर्थः प्रवृत्तिनिमित्तम् । प्रवृत्तिहेतोरित्यत्र प्राक्तथा व्याख्यानात् । तेन  न रूढावतिव्याप्तिः । वृत्तिः अर्थप्रतिपादकत्वम् । एवं च अवयवशक्तिलभ्यमर्थमपेक्ष्यार्थप्रतिपादकत्वं योग इत्यर्थः । प्रवृत्तिहेतोर्बाहुल्यं महायोग इति प्रागुक्तलक्षणे बाहुल्यत्यागे सति लौकिकयोगलक्षणं लभ्यत इति दर्शयितुमेवमुक्तम् । वस्तुतस्तु अवयवशक्तिसापेक्षा वृत्तिर्योग इति फलितोऽर्थः । तेन गौरवचोद्यानवकाशः । कृत्तद्दितसमासानां क्रमेणोदाहरणं 
?Rकुम्भकार इत्यादि . कुम्भं करोतीति कुम्भपदे कर्मण्युपपदे डुकृञ् करण इत्यस्मात् कर्मण्यणि ति सूत्रेणाण्प्रत्यये अचोञ्णिती ति वृद्धौ सुपि सति कुम्भकार इतिि रूपम् । उपगोरपत्यमित्युपगुशब्दादपत्यार्थे तस्यापत्यमि त्यण्प्रत्यये तद्दितेष्वचामादेरित्यादिवृद्दौ ओर्गुण इति गुणे सुपो धात्वि त्यवयवविभक्तिलोपे सुपि सति औपगव इति रूपम् । राज्ञः पुरुष इति विग्रहे षष्टीति सूत्रेण समासे सुपो धात्वि त्यवयवविभक्तिलोपे सति राजपुरुष इति रूपम् । व्युत्पत्तीति। समुदायस्यार्थो सह वाच्यवाचकसम्बन्धज्ञापनमात्रार्थमित्यर्थः ।। (यथोक्तमिति ।।) शब्दार्थविभागस्येति । शब्दविभागस्य अर्थविभागस्यचेत्यर्थः ।। आवापीति । राजपुरुषपदप्रक्षेपेण कश्चिदर्थः प्रतीयते । राजपदोद्वापे एमात्यपदावापेऽन्योर्थः प्रतीयते । एवं पुरुषपदेपि ध्येयम् । तथा कुम्भपदोद्वापे उदञ्चनपदावापे अन्योर्थ इत्यादि ध्येयम् । 
?R	प्रयोगमात्रबाहुल्यमिति । प्रयोगबाहुल्यज्ञाप्याखण्डवृत्तिरित्यर्थोऽस्य ध्येयः । ज्ञाप्यज्ञापकयोरभेदोपचाराद्बाहुल्यमित्युक्तम् । तेन बहुलातिप्रयोगतः । रूढमित्येव साध्यं स्यादि त्यनेनाविरोधः । यद्वा पूर्वोक्तरीत्याऽखण्डशक्तौ प्रमाणमपि प्परयोगबाहुल्यमसाधारणत्वाल्लक्षणं च भवतीत्यभिप्रेत्यैवमुक्तम् । सादृश्याऽदीत्यादिपदेन सम्बन्धग्रहः । तथा चावयवार्थमुख्यार्थसाृश्यमुख्यार्थसम्बन्धानपेक्षं प्रयोगबाहुल्यं रुढिरित्युक्तं भवति । अवयवार्थानपेक्षत्वाद्युक्तेः क्रमेण कृत्यमाह तेनेति । योगलक्षणागौणीनां च बाहुल्यपदेन निरास इति भावेन त्रयाणामेव ग्रहणं कृतम् । एतच्चाङ्गीकृत्योक्तम् । वस्तुतस्त्वयवयार्थानपेक्षत्वोक्त्या परममुख्यवृत्तितो, योगरूढितश्चेव केवलयोगान्मुक्यार्थसादृश्यसम्बन्धानपेक्षत्वोक्यैव रूढोपचारलक्षणोभ्यामिव केवलोपचारकेवललक्षणाभ्यामपि व्यवच्छेदो लिलक्षयिषिताया रूढिवृत्तेर्लभ्यते व्यर्थं बाहुल्यग्रहणमिति भावेनाह बाहुल्यमिति । यदा तु वक्ष्यमाणदिशा एतदेव योगलक्षणसाहित्येन योगरूढिलक्षणं भवति । तदा तु योगरूढिरूपवृत्तिसाधकतया प्रयोजनवच्च भविष्यतीति ध्येयम् । अवयवार्थसादृश्यसम्बन्धानपेक्षः प्रयोगो रूढिरितिभावः । प्रवृत्तिहेतोर्बाहुल्यमिति महायोगलक्षणं बाहुल्यपदत्यागेन गृहीत्वा प्रागुक्तरूढिलक्षणं चादाय योगरूढिलक्षणमाह प्रवृत्तिनिमित्तापेक्ष इति । अवयवशक्तिलभ्यार्थसापेक्ष इत्यर्थः । यथापङ्कजादिशब्दानामिति । तेषामवयवसापेक्षसमुदायशक्त्याऽर्थप्रतिपादकत्वं योगरूढिरित्यर्थः । अन्यथा घटत्वादिप्रवृत्तिनिमित्तसापेक्षायां रूढावतिव्याप्तिप्र्सङ्ग इति ध्येयम् । एवमग्रेऽपि प्रवृत्तिनिमित्तपदं अवयववृत्तिपरं ज्ञेयम् । पङ्कजनिकर्तृत्वरूपावयवार्तमपेक्ष्यैव पद्मे पङ्कजपदप्रयोगे नान्यथेति भावः । वैकल्यं च व्यनक्ति नचेति । सम्प्रतिपन्नवृत्त्येति । रूढिमात्रेण योगमात्रेण वेत्यर्थः । अभ्युपेत्यवादेनाह न हि योगरूढ्योस्समाहार इति । अभ्युपेत्यावयव च प्रयोगमात्रबाहुल्यमिति मूलस्य बाहुल्यपदसार्थक्यं फलमिति भावेनोक्तम् ।। प्रयोगबाहुल्येनेति । प्रयोगबाहुल्यं बाहुल्यमिति प्रागुक्तरूढिलक्षणं प्रवृत्तिहेतोरित्युक्तमहायोगलक्षणैकदेशं च मेलयित्वैव योगरूढेर्लक्षणकथनात् तत्रत्यबाहुल्यग्रहणस्य केवलयोगा(ध्य)पेक्षयाऽन्यैवेयं वृत्तिरिति ज्ञापनं प्रयोजनमुक्तं भवति । अत एव प्रयोगमात्रं रूढिरिति वाच्ये बाहुल्यग्रहणमेतदर्थमेव कृतमिति भावः । यद्वा पङ्कजनिकर्तृत्वादिधर्मे योगः पद्मत्वादिधर्मे रूढिरिति भिन्नधर्मविषयत्वेनैकस्मिन् शब्दे समाहारेऽप्येकस्मिन्शब्दे न समाहार इत्यर्थः । अन्यथा समाहाररूपविधाऽन्तरसिद्धय इत्यादिपूर्वग्रन्थविरोधः स्यात् । अत एव तर्कताण्डवे योगरूढिसमर्थनवादे अस्य वाक्यस्यैवमेव व्याख्यानं कृतम् । 
?R	एेवं समाहारस्य वृत्त्यनतरत्वमुपेत्य विरोधं निरस्येदानीं पङ्कजनिकर्तृत्वविशिष्टपद्मप्रतीतेः सम्प्रतिपन्नान्यतरवृत्तिमात्रेमासिद्धेरुद्देश्यप्रतीत्यर्थं योगरूढिरूपवृत्तिरभ्युपेयेति भावेनान्यतरवृत्त्या विवक्षितप्रतीत्यलाभमुपपादयन् प्रागुक्तनैष्फल्यं  निराह किञ्च पङ्कजादिशब्दाश्चेति । पद्मत्वाविनाभावबलादस्त्ववयवार्थधीरित्यत आह सप्तम्यामिति । सप्तम्यन्ते उपपदे जनीप्रादुर्भाव इत्यतः कर्तरि 
?Rडप्रत्यय इत्यवयवार्थस्य पाणिनिना व्युत्पादितत्वादित्यर्थः । साधुत्वमात्रपरं व्याकरणमस्त्वित्यत आह अनैनेवेति । भेकादिष्वितीति । मण्डूककुमुदादिष्वपि पङ्कजनिकर्तृत्वसत्त्वादिति भावः । ननु पङ्कजपदं यौगिकमेव । न च भेकादावप्यवयवशक्तिसद्भावात् तत्रापि प्रयोगः स्यात् न पद्म एवेति वाच्यम् । पद्मे प्रसिद्धिवद्भेकादौ पङ्कजपदप्रसिद्ध्‌यभावात्  । शक्तिसाम्ये सति कुतः पद्मे प्रसिद्धिर्भेकादावप्रसिद्दिरिति चेत् पूर्वतनानां प्रयोगप्राचुर्याभ्यामिति भावेनाशङ्कते गवादीति । गोशब्दस्य पशुवाग्वज्रदिङ्नेत्रघृणिभूजलेषु शक्तिसाम्येपि सास्नादिमत्येव प्रसिद्धिरन्यत्राप्रसिद्धिर्यथा तथेत्यर्थः ।। एषामिति । पङ्कजादिशब्दानामनेकत्र पद्मे भेकादौ च शक्तिरवघृषा । निगमनिघण्ट्वादिभिरित्यर्थः । 
?R	ननु सप्तम्यां जनेर्ड इत्यनेनैवावर्धायत इत्यत आह किञ्च शमिधातोरिति । शमित्येतस्मिन्नव्यये उपपदे धातोरच्प्रत्ययो भवति सञ्ज्ञायां विषये । शं करोतीति शङ्करः । शम्भवः । इत्यादिरूपसिद्द्यर्थमज्विधिपरे सुखकरत्वादिरूपावयवार्थातिरेकेण सञ्ज्ञायमिति सञ्ज्ञात्वरूपमुपाधिं तथा स्तम्बकर्णयो रमिजपो रित्यत्र स्तम्बपदे  उपपदे रमतेरच् प्रत्ययो भवति हस्तिनि वाच्ये सति । कर्णपदे चोपपदे जपेर्धातोरच् भवति सूचके अभिधेये सति । स्तम्बेरमो हस्ती । कर्णेजपः सूचकः । तत्पुरुषे कृति बहुलमिति सप्तम्या अलुक् । अत्र सूत्रे स्तम्बशब्दितसस्यवि(सम्यग्विशेषरमणादिरूपावयवार्थातिरेकेण) हस्तित्वसूचकत्वरूपोपाधीन् वदता व्याकरणशास्त्रकारेणैषां योगरूढिरूपा वृत्तिरङ्गीकृतैवेत्यर्थः । यद्यपि स्तम्बकर्णयो रमिजपो रित्येव सूत्रम् । तथैव तृतीयस्य द्वितीयपादे सूत्रदर्शनात् । तथापि हस्तिसूचकयोरितिवक्तव्यमिति वार्तिककृता उक्तत्वात्तदपि सहोक्तमित्यदोषः ।। इत्यलमिति । प्रपञ्चस्तु तर्कताण्डवे योगरूढिसमर्थनवादे ज्ञेयः । 
?R	अव्यहिताम् । मुख्यार्थव्यवधानं विलैवार्थबोधोपायभूतानामित्यर्थः । व्यवहितामिति । मुख्यार्थव्यवधानेनार्थप्रतीतिहेतुभूताम् । प्रयोगयुक्तसादृश्यमित्यत्रस्थप्रयोगयुक्तपदस्य बुद्ध्या विभागेनान्वयमाह सम्बन्धः प्रयोगयुक्तेनेति । प्रयोगः शक्तिः तद्युक्तस्तद्विषयः । मुख्योर्थ इति यावत् । तेनेत्यर्थः । अमुख्यत इतीति ।। विशेषेणमिति । विशेषणप्रकारमेवाह अमुख्याया इति । आद्यादिभ्य उपसङ्ख्यानमि ति षष्ट्यर्थे तसिरिति भावः । नन्वत्रामुख्यवृत्तेर्हेतुरुच्यते । न तु वृत्तिनिरूपणमित्यत आह यस्येति ।। सामर्थ्यमिति । शक्तिरित्यर्थः । प्रयोगपदस्य शक्तौ व्यवहारः प्रयोगमूलव्याकरणमिति यथेत्यानुमानिकनये दर्शित इति भावः । तस्य शब्दस्य यत्प्रवृत्तिनिमित्तं पङ्कजनिकर्तृत्वादिरूपं पद्मत्वादिरूपं वा तदतिरिक्तं तत्सादृश्यसामर्थ्यविषयार्थसादृश्यं मुख्यार्थसादृश्यमितिि यावत् । अन्यत्र- सामर्थ्यविषयपदार्थादन्यत्र ।। वृत्तिः - अन्यार्थप्रतिपादकत्वमित्यर्थः । अत्र यस्य शब्दस्य यः शक्योर्थ तस्य तत्सादृश्यनिमित्ता वृत्तिर्गौणीत्येव लक्षणम् ष लक्षणालक्षणे तथैवाग्रेभिधानात् । प्रवृत्तिनिमित्तातिरिक्तमिति स्वरूपसङ्ङ्कीर्तनम् । न च इति व्युत्पत्तिरपि हि सादृश्येनैव गम्यत इति वक्ष्यमाणदिशा शक्तिरपि सादृश्यनिमित्तेति शब्दस्या(प्य)भिधावृत्तौ निमित्तभूतगोत्वादेर्निमित्तताघटकमात्रत्वेन स्वयमेवानिमित्तत्वात् । अन्यथा सिंहश्चैत्र इत्यत्र सिंहसदृश इति धीवद्गौरयमित्यादिमुख्यप्रयोगेऽपि सादृश्यधीप्रसङ्गात् । अत एव व्युत्पत्तिः सादृश्येनैव गम्यत इत्युक्तिः । पद्मतावपि समयप्रतिपत्तौ सादृश्यमुपधानमि ति । सन्यायरत्नावलीतर्कताण्डवयोरेतावन्मात्रस्यैव लक्षणत्वेनोक्तेश्च ।। तत्सम्बन्धमिति । मुख्यार्थसम्बन्धमित्यर्थः । एतेन वाशब्दो व्यवस्थितविभाषायामित्येतद्विवृतं भवति ।। सम्बन्धत्वेनेति । संयोगादिरेव लक्षणाबीजं न तु सम्बन्ध इति वक्तुमश्क्यत्वेन विशिष्टधीनिर्वागकम् सम्बन्धमात्रमित्येव वाच्यत्वात् । इदमनेन सदृशमिति विशिष्टबुद्धिनियामकत्वस्य सादृश्यस्यापि सत्त्वादिति भावः ।
?R	प्रतियन्तीति । जानन्तीत्यर्थः । प्रत्युत इमौ सदृशौ न सम्बद्दाविति सादृश्यं न सम्बन्ध इत्येव 
?Rप्रतियन्तीति भावः । न्यायविवरणोक्तविवरणाय विभागोदाहरणान्याह तत्रेति । वाहीक इति । बहिषष्टिलोप ईकक्चेति वार्तिके बहिर्भव इत्यर्थे बहिःशब्दादीकक्प्रत्यये किति चेति , आदिवृत्धौ टिलोपे रूपं । अनागरिकः पुमानित्यर्थः ।। स्वार्थेति । स्यार्थसम्बन्धितया वर्तमाना इत्यर्थः ।। गुणान्तरमिति । लक्ष्यत इत्यन्वेति । लक्षितलक्षणतो भेदाभावस्य पराभ्युपगमात्तं दोषमनुक्त्वा दोषान्तरमाह इति तु नानुभाविकमिति ।। साधयिष्यमाणत्वादिति । भिन्नाश्च भिन्नधर्माश्च पदार्था अखिला अपी त्यादिनेति भावः ।। वाहीके वृत्तौ निमित्ताभावाच्चेति । तैश्च गुणी लक्ष्यत इत्युक्तौ चानानुभाविकत्वदोष इति भावः ।। सदृशगुणाश्रयत्वमिति । तुष्यतु दुर्जन इति भावेन वा गुणसम्बन्धौ गौणीतिशब्दार्थव्युत्पादनाय वा गुणेत्युक्तं । वस्तुतस्तु सादृश्यं निमित्तीकत्येत्येवार्थः । सदृशस्य गुणः सादृश्यं तदाश्रयमित्यर्थः । 
?R	?Rन्यायविवरणोक्तं विवृण्वंस्तत्रोक्तविभागतदुदाहरणान्याह लक्षणापि द्वेधेत्यादिना ।। राजायङ्गच्छतीति । शिबिकादावुपविष्टेपि राजनि दृष्टेपि राजवाहकेषु गच्छत्सु राजायं गच्छतीति प्रयोगो लौकिकानामित्यर्थः । गर्वेण भि7ुकादौ राजायं गच्छतीति लौकिकप्रयोगो यथेत्यर्थ इत्येके । ननु क्रोशनसमये ?Rमञ्चपुरुषाविनाभावोऽस्तीत्यतो दोषान्तरमाह स्याच्चेति । शब्दात् धूमोऽस्तीति शब्दात् । प्रतीतेन-धूमरूपलिङ्गेनानुमितार्थस्य वह्नेः धूमशब्दो लाक्षणिकः स्यादित्यर्थः ।। सम्बन्धमात्रमिति । मुख्यार्थेन सह लक्ष्यार्थस्येति योज्यं ।। एकीभूत इति । राजगतैक्यवाचिना एकीभूतशब्देन तेषां बुद्धीनामैक्यं लक्षित्वा लक्षितमत्यैक्यसम्बन्धिन्येव विषयैक्ये लक्षणा न तु मुख्यार्थराजैक्यसम्बन्धिनीति भावः ।। इति यथोक्तमिति ।। इति यथोक्तमिति । मुख्यार्थसम्बन्धनिमित्ता वृत्तिर्लक्षणेति यथाचार्योक्तमेवेत्यर्थः ।। 
?R	व्यञ्जनं नामेति । अस्तङ्गतः सवितेत्युक्ते ब्राह्मणस्य सन्ध्या कार्येति , पान्थस्य पुरतो न याहीति , चोरस्य चौर्यकर्मण्युद्योगः कार्यः इत्यादिरर्थः प्रतीयते । तादृशार्थप्रतीतिहेतुर्व्यञ्जना वृत्तिर्नामेत्यर्थः ।। यथोक्तमिति । कर्मनिर्णये उक्तमित्यर्थः । सा अर्थान्तरधीर्वचनरूपलिङ्गजन्यानुमितिरूपेत्यर्थः ।। वक्ष्यतीति । वाचकत्वं हि तात्पर्यं यदर्थमखिला रवा इति ज्ञानपादे । एतच्चोपलक्षणम् । न च वाचनिकार्थ(क)स्तात्पर्यार्थ इति विशेषः तन्मानाभावादि ति कर्मनिर्णये उपपादितं चेति ध्येयम् । अतो न तल्लक्षणानुक्तिर्दोषोयेति भावः । 
?R	यथोक्तमिति । काव्यप्रकाशे हेतुत्रयं लक्षणाबीजमुक्तमित्यर्थः । बाधे तद्योग इति निमित्तार्थे सप्तम्यौ । म़ञ्चाः क्रोशन्तीत्यादौ रूढितः । गङ्गायां घोष इत्यादौ प्रयोजनम् । पावित्र्यसामीप्यादिज्ञापनस्य प्रयोजनत्वात् । यत् यस्माद्व्यापारात् अन्यार्थोऽमुख्यार्थो लक्ष्यते ज्ञायते सा आरोपिता क्रिया स आरोपितः शब्दव्यापारः लक्षणेत्यर्थः । शब्दव्यापारस्यारोपितत्वं च मुख्यार्थव्यवहितार्थनिष्टत्वं ज्ञेयं । गौणवृत्तावुक्तहेतुत्रयसम्मतित्वपक्षे तु तद्योग इत्यर्थः । लक्षणेतिपदस्थाने गौणीति पदं च ध्येयम् । अन्यत्समानम् । अत्र श्लोकेऽमुख्यवृत्तौ मुख्यार्थबाधतद्योगप्रयोजनरूपं हेतुत्रयमुक्तं । रूढित इत्यस्य लक्षणाप्रभेदरूपत्वेनाहेतुत्वात्क्वाचित्कत्वाच्च । तत्र तद्योगरूण्हेतुरभिमतः । अन्यौ हेतू दूषणीयौ । 
?R	तत्राद्यं हेतुं तावन्निराह न मुख्यार्थानुपपत्तिरित्यादिना ।. अमुख्यवृत्तेरिति । अमुख्यार्थप्रतिपादकत्वरूपशब्दव्यापारस्येत्यर्थः ।. प्रयोगोत्तरकालीनत्वादिति । एतच्च शब्दो ही त्यादिनाऽग्रे व्यक्तं । किं तस्य सर्वथानुपयोग एवेति प्रश्ने उत्तरमाह किन्त्वित्यादिना । कुत एवमित्यतः स किं शब्देन लक्ष्यतीराद्यर्थबोधनेऽपेक्ष्यते अथ प्रयोक्त्रेति द्वयमपि क्रमेण निराह अत एवेति । अमुख्यार्थग्रहणहेतुत्वादेवेत्यर्थः । अपेक्ष्यते तीरादिबोधनार्थमिति योज्यम् । नापि प्रयोक्त्रेति । प्रयोगार्थमपेक्ष्यत इत्यर्थः । किन्त्वनेन सम्बन्धेन गङ्गादिपदं तीरादिकं बोधयिष्यतीत्यभिप्रेत्यैवं प्रत्युक्तं इति भावः । प्रतिपत्त्रैवामुख्यार्थग्रहणायापेक्ष्यत इत्येतद्व्यनक्ति शब्दो हीति । द्वितीयं च हेतुं निराह प्रयोजनमपीति ।। न 
?Rवृत्तिहेतुरिति । अमुख्यार्थप्रतिपादनरूपे शब्दव्यापारे हेतुरित्यर्थः । अकस्मात् निर्निमित्तमित्यर्थः । अनुसन्धीयते प्रयोजनमित्यनुषङ्गः ।. अतोऽत्रेति । वृत्तिचिन्तायामित्यर्थः ।। अत्रायोगेति । पूर्वायोगे परग्रह इत्यत्र मुख्यार्थायोगे प्रयोजने च सत्यमुख्यार्थस्य ग्रहणमिति बोध्यमित्यर्थः ।.स्वशब्देनेति । वाचकशब्देनेत्यर्थः ।। अत एवेति । लक्षितलक्षणायामव्याप्तेरेवेत्यत्यर्थः । 
?R	एवं मुख्यार्थासम्भवेऽमुख्यग्रह एवेत्येकमर्थं मूलस्योक्त्या परममुख्यासम्भवे मुख्यार्थः स्वीकार्यः । तदसम्भवे गौणार्थः । तदसम्भवे लाक्षणिकग्रह इति सन्न्यायरत्नावल्युक्त्यमुरोधेन लक्षणादितो गौण्याः ज्यायस्त्वोक्तिपरतयापि मूलं योजयति किञ्च यथेति । मुख्यवृत्तावानन्दमयनयान्तोक्तदिशा परममुख्यमुख्यवृत्त्योर्यथा तारतम्यम् , यथा च योगरूढिरूढिवत्त्योस्तारतम्यम्  यथा रूढियोगयोस्तारतम्यम् तथागौणवृत्तिलक्षणावृत्त्योर्गौण्यामपि रूढारूढयोर्लक्षणायामपि रूढारूढयोस्तारतम्यमित्यर्थः । अर्थप्रतीतिसन्निकर्षविप्रकर्षाब्यामिति । परममुख्यमुख्यवृत्त्योस्सन्निकर्षविप्रकर्षावानन्दमयनयान्ते व्यक्तौ । योगरूढ्यादिवृत्तित्रयस्य सन्निकर्षादिकं तु योगरूढ्यादिमुख्यवृत्तित्रयबलाबलनिर्णयवादे तर्कताण्डवे विशदम् । रूढारूढमुख्यवृत्त्योरर्थप्रतीतिसन्निकर्षविप्रकर्षौ सर्वजनप्रसिद्धौ । गौणलक्षणावृत्त्योस्तु पृथगुपदेशादित्यधिकरणे । अतो भेदवदेवैताः श्रुतयः प्रवदन्ति हि । पौराणानि च वाक्यानि सादृश्याभेदसंश्रयादि त्येतद्व्याख्यानसुधाया मद्वैतवादिभिः खलु तत्त्वपदयोर्विरुद्धस्वार्थैकदेशत्यागेन एकदेशलक्षणया सामानाधिकरण्यमात्रं मुख्यमङ्गीकृतमि त्यादिना किञ्चिद्विशदीक्रियते । स्पष्टीकृतं चैतत्तर्कताण्डवे गौण्यां सादृश्यस्यान्तर्गणिकभेदे सत्यपि सादृश्यरूपेणानुगते तात्पर्यमित्येकार्थपटादिशब्दादिवत् तात्पर्यविषये द्राग्धीः । लक्षणायां तु क्वचित्सम्बन्धे  तात्पर्यम् । क्वचित्तद्वारा पूतत्वे क्वचिच्छीतलत्वादाविति वैरूप्यान्नानार्थादिशब्दादिव विलम्बेन तद्धीरिति लक्षणा जघन्येत्यादिना ग्रन्थेन लक्षणातो गौण्याः प्राबल्यनिर्णयवादे । सादृश्यसम्बन्धयोरिति । गङ्गासम्बन्धीत्यर्थे सदृश इत्यर्थे च गङ्गादिशब्दा त्तस्येदमि ति सूत्रेण वा तद्दिता इति सूत्रेण वाऽण्प्रत्यये बहुलग्रहणात्तस्य लुपि कृते लुपि युक्तवद्व्यक्तिवचने इति सूत्रेण पूर्ववल्लिङ्गवचनयोः प्राप्तत्वेन गङ्गासम्बन्धिनीत्यर्थे गङ्गायामितिशब्देन लक्षणा विनैव गङ्गासम्बन्धितीरप्रतीतेर्गोसदृशवाहीकप्रतीतेश्च सम्भवात् । यथा हरीतक्यादिशब्दात् फलार्थेऽण्प्रत्यये लुप्चेति सूत्रेण तस्य लुपि सति लुपियुक्तवद्व्यक्तिवचन भावेन हरीतकीति रूपं तथेति भावः । हरीतक्यादावेवं प्रत्ययस्य सत्त्वाल्लुबाद्युक्तिर्न स्यादित्यतो वैषम्यमाह न हीति । नियनत्रणं नियमनम् । न स्यादितिशेषोक्त्याऽऽपादनरूपत्वेन योजितमिति विपर्यये पर्यवसानरूपेणापि मूलं योजयति अस्ति चेति । नोभयत्रोक्तविधयाभिधेति । एतदपि सम्यग्व्युत्पादितं लक्षणादेरभइघातो भेदसमर्थनवादे तर्कताण्डवे ।
?R	नन्वत्रेत्यादिना कृतचोद्यं निराह स्यादेवं यदीति । शक्तिपदेनात्र वृत्तिर्ग्राह्या ।। सर्वमिति । परैरुक्तं सर्वमवदातं शोधितमित्यर्थः ।। एतेनेति । परममुख्यायोगे मुख्यग्रह इत्यर्थ(इत्येतत्) सूचकेन पूर्वायोगे परग्रह इत्यनेनेत्यर्थः ।। उक्तत्वेनेति । उभयं दृश्यत इत्यनेनेति भावः । 
?R	विशिष्टयोगस्येति । महायोगस्येत्यर्थः । रूढितः अज्ञरूढितः । तं ब्रह्मादिदेहम् , अभ्यार्चत् प्राप्नोत् ,इदं सर्वं जगत् , मध्यत उदरे ।। श्रुतिरिति । ऐतरेयोपनिषद्रूपा ।. इत्युक्तत्वादिति । आचक्षते विद्वांस इत्यनेन प्रयोगबाहुल्यस्योक्तत्वात्प्रयोगबाहुल्यस्य प्रयोगमात्रबाहुल्यं रूढिरित्यभिधीयते इत्यनेन रूढित्वेनोक्तत्वादित्यर्थः। शस्प्रत्ययार्थोऽतीति ।। उक्तेन योगेन तं यच्छतमित्यादिनोक्तयोगेनेत्यर्थः ।। पदद्वयेति । एतं सन्तमिति पदद्वयसामर्थ्येनेत्यर्थः । तद्व्यनक्ति सन्तमित्यादिना ।। इति निर्वचनमिति । मूले क्रमेण तावतैवोक्तेराचक्षत इति निर्वचनमित्युक्तम् । तं यच्छतं वर्षाण्यभ्यार्चत् तस्माच्छतर्चिन इत्याचक्षत इति शतर्च्याद्यवयवार्थं सन्तमिति सम्बध्यत इत्यर्थः ।। प्रागुक्तेति । 
?Rज्योतििरादिशब्दव्युत्पत्ति-कर्मानुष्टानसम्भव-लोकव्यवहारानुच्छेदरूपप्रयोजनानां प्रयोजनबहुत्वत इत्यत्रोक्तानां व्याघातादित्यर्थः । तावता रूढार्थेभ्यो यौगिकार्थस्याधिक्यमभिहितम्  । तथापि रूढितो विशिष्टयोगस्य कथमाधिक्यसिद्धिरित्यत आह रूढार्थेभ्य इति ।। उक्तं युक्तमिति । उभयं दृस्यते विष्णौ इत्युक्तं , विशिष्टयोगस्य रूढितः प्राबल्यं च युक्तमित्यर्थः । 
?R	इतिश्रुताविति । ऐतरेये । अत्र विसर्गलोपेन निर्देशे कार्ये सविसर्गस्योक्तिकृत्यम् विवृतावपि सर्गःस्यात्संहितायां च यत्र हि । समानोत्तमहीनत्वमुच्यते वस्तुनोञ्जसा इत्यैतरेये भाष्यदिशा ज्ञेयम् । अन्यथेति । ऐक्यपरत्वे अः ब्ह्मेत्येव पूर्तेरिति भावः । लक्षणाश्रयणस्येति । अकारोवै सर्वावाक् अकारव्याख्यानं वै सर्वा वागित्येवं लक्षणाश्रयणस्येत्यर्थः । तावता कुत सर्ववागर्थता ब्रह्मण इत्यत आह न चेति । 
?R	नामवित्कृतकृत्यतेत्येतद्विवृण्वन्नेवातारयति किञ्चेत्यादिना । अस्यां श्रुतौ ऐतरेयश्रुतौ । 
?R	वदन्वेद इति । ऐतरेयवाक्यमित्यर्थः । अनन्तरमिति । णकारो बल मित्यादिवाक्यादनन्तरमित्यर्थः । सर्ववर्णादेरित्यादिपदेन संहिताग्राह्या । अत एवेति । धातुरूपत्वादेव धात्वधिकारविहितोन्प्रत्ययोत्पत्त्युपपत्तिरित्यर्थः । पृषोदरादित्वादत्र यथायोगं वर्णलोपादिः पूर्वोक्तदिशा  सुज्ञान इति भावः । 
?R	उपपत्त्यपेक्षा इति  । एतद्वाक्यद्वयपर्यालोचनयेति , तदुभयान्यथानुपपत्त्येति , उपसर्गत्वतो वेस्त्वित्‌याद्युक्तोपपत्तिसापेक्षा इत्यर्थः । ता वा एता इति । यास्ताः एताः सर्वा ऋचस्तासामेकमेव(व्याहृतिः) व्याहर्तव्यम् । तच्च प्राण एव । प्राणस्तथेत्यत्रोक्तन्यायेन विष्णुरेव । येच सर्वे वेदास्तेषामपि प्राण एव व्याहृतिर्व्याहर्तव्यः प्रतिपाद्यः किमु ऋचाम् । किञ्च ये समुद्रादिघोषास्तेषामपि मन्त्रशास्त्रप्रसिद्धनादरूपवर्णाभिव्यक्तिद्वारा प्राण एव प्रतिपाद्यः किमु वेदानामित्यर्थः । सर्वे वेदा इति । सर्वे वेदा यत्पदमामनन्ति तपांसि सर्वाणि च यद्वदन्ति । यदिच्छन्तो ब्रह्मचर्यं चरन्ति तत्ते पदं सङ्ग्रहेण प्रवक्ष्ये इत्युक्रम्य तद्विष्णोः परमं पदमिति काठके श्रवणाद्विष्मोस्सर्ववेदप्रतिपाद्यत्वसिद्धिः । अन्तेऽग्नियममातरिश्वशब्दश्रवणात् कृत्स्न-ऋच उक्तिः । अस्य वाक्यस्य वामनसूक्तस्थत्वाद्विष्मुपरत्वसिद्धिरिति भावः । इन्द्रमित्यादिश्रुतीनामिन्द्रादिशब्दवाच्यत्वपरत्वमेव न त्विन्द्राद्यैक्यपरत्वमित्यादि तु चन्द्रिकायामन्तर्नये ऐतरेयार्थवणभाष्ययोश्च व्यक्तम् । समन्वयद्वय इति । पदसमन्वये वाक्यसमन्वये चेत्यर्थः । सर्वे वेदा इत्युक्तेः पदविधया वाक्यविधया चेत्येवं परत्वसम्भवान्नामधा इत्यादावप्येवमेवोपपत्तेरिति भावः । य इन्द्रमित्यादौ वाक्यान्वयमात्रपरत्वं व्यनक्ति इन्द्रादीति । ननु ता वा इत्यादिश्रुतीनामपि ब्रह्मणि पदसमन्वयानैताभिः सर्वशब्दवाच्यत्वसिद्धिरिति चेन्न । एचासां लोकप्रसिद्धपदार्थसंसर्गाबोधकत्वे तद्बोधाधीनस्य पदसमन्वयस्यैवासिद्धिः । बोधकत्वे तु न पदसमन्वयो येन स्वोपजी(व्यो)व्यं ब्रह्मणः सर्वशब्दवाच्यत्वरूपसंस(र्गो बाध्येत)र्गं बाधेत । स्वाध्यायोऽध्येतव्य इति वाक्यवच्चैतासां विनियोक्तृत्वविनियोज्यत्वे न विरुद्धे इति भावः ।
?R	इत्युपपादितमिति ।। इति चोक्तमिति । जन्माद्यस्येति सूत्रेण गुणसर्वस्वसिद्धये ब्रह्मणो लक्षणं प्रोक्तं शास्त्रमूलं यतस्ततः । अन्वयः सर्वशब्दानां गुणसर्वस्ववेदक इतयनेन । तथा । एवं शास्त्रावगम्यत्वे विभागेन समन्वयमि त्यादिना ( चा)नन्दमयनये उपपादितमित्युक्तमिति ज्ञेयम् । प्राकरणकेति । तत्प्रकरणस्थशब्दसमन्वय इत्यर्थः ।। विरोध्यादीति । विरोधिसर्वबाहुल्येति विषयमालाव्याख्यानेन तत्प्राग्विवृतमिति भावः । 
?R	 इत्यादिसूत्राणीत्यतद्गुणसंविज्ञानबहुव्रीहिः । तदधीनत्वसूत्रज्योतिःसूत्रकल्पनासूत्राणीत्यर्थः । आद्यस्य 
?Rदुःखिबद्दावराद्यास्तु इति सङ्क्षेपव्याख्या । स्वातन्त्र्यं तद्गतत्वं चे त्यादिविस्तरः । ज्योतिरित्यत जातमोतमित्यादिः सङ्क्षेपः । एतमेव तथा सन्तमि त्यादिर्विस्तरः । कल्पनोपदेशात् , वाक्यान्वयात् , इत्यनयो स्त्वङ्गीकृतेऽपी त्यादिः सङ्क्षेपः । तेषु तेष्वित्यादिर्विस्तरः । एवमन्येषां यथायोगं सङ्क्षेपविस्तरौ ध्येयौ । यद्वा स्त्रीशब्दाश्चेत्यादिना सर्वाधिकरणानां विषयपूर्वपक्षसिद्धान्तयुक्तीनामुक्त्या आनुमानिकादिसर्वसूत्राणां सङ्क्षेपेण व्याख्या । तत्र कानिचिद्विस्तरेणेत्येवं सङ्क्षेपविस्तराभ्यामित्यस्यार्थो ध्येयः । समन्वयलक्षणे समन्वयाध्याये । विशेषाभावादिति । परमते समन्वयसूत्रे ब्रह्मणि सर्वशब्दसमन्वयस्याप्रतिज्ञातत्वेन प्रधानस्याव्यक्तादिशब्दवाच्यच्वेपि प्रागुक्तकारणत्वाद्यविरोधेन शब्दवाच्यतामात्रनिषेधस्यापि फलस्यासिद्धिरित्यर्थः 
?R	नन्वीक्षत्यधिकरणोक्तसमर्थनमेव फलमिति वादिनं प्रत्याह किञ्चेति । वाचस्पतिमतमाह कश्चिदिति ।। कालविप्रकर्ष इति । अल्पकालसम्बन्धो ह्यपरः । बहुकालसम्बन्धो हि परः । तथा चार्वाचीनपहत्तत्वापरं बहुकालीनमव्यक्तमित्युक्ते कारणत्वमेव लभ्यत इति भावः । नन्वानुमानिकाधिकरण-नसङ्ख्याधिकरणविषययोः अव्यक्तवाक्य-पञ्चकवाक्ययोः कारणत्वाप्रतीतावपि परमते चमसवदितिसूत्रत्रयात्मकाधिकरणविषये अजामेकां लोहितशुक्लकृष्णां ब(ह्वी)ह्वीः प्र(जां) जाः जनयन्तीम् इति वाक्ये कारणधीरस्तीति शङ्कते अजामेकामित्यादाविति । तत्किमिति काकुस्वरः । न करिष्यत इत्यर्थः । कोर्तस्तस्येत्यतो दूषणसौकर्याय परोक्तमर्थमाह तेजोऽबन्नेति । तेजःप्रभृतिभूतत्रयाख्यशरीरोपादानरूपसूक्ष्मवस्तुविषयकमित्यर्थः । लौकिकमाभाणकं लोकिकीं गाथाम् । उरणो नाम अविशावकः । द्वितीये त्विति । शब्दवाच्यतैवेति पक्षे प्रकृतानुपयोगादित्युक्तं व्यनक्ति शाब्दत्वे हीति । एवकारार्थो ब्रह्मनिवेशं विनेतििि । 
?R	मूलस्यार्थान्तरमाह किञ्च प्रधानस्येति । अन्यमर्थमाह किञ्च पादेति ।. कारणत्वेनेत्यादाविति । आनुमानिकाद्यधिकरणत्रये प्रधानाशब्दत्वोक्तावपि कारणत्वेनेत्य दिसूत्रद्वयात्मकेऽधिकरणे आत्मन आकाशस्सम्भूतस्तत्तेजोसृजतेत्यादिश्रुतीनामविरोधस्य , जगद्वाचित्वादित्यादिसूत्रत्रयात्मके चाधिकरणे यस्य चैतत्कर्म स वेदितव्य इति कौषीतकीब्राह्मणैर्वेदितव्यत्वेनोक्तवस्तुनो जीवत्वनिरासेन ब्रह्मत्वस्य , वाक्यान्वयादित्यादिसूत्रचतुष्टयात्मकेऽधिकरणे आत्मा वा अरे द्रष्टव्य इति वाक्यस्थात्मशब्दस्य जीवत्वनिरासेन ब्रह्मत्वस्य , प्रकृतिनये ब्रह्मण उपादानत्वस्य , अन्त्यनये परमाण्वादिककारणत्ववादनिरासस्य , व्युत्पादितत्वादिति भावः । ननु मख्यतः श्रुत्यविरोधाद्युक्त्या ब्रह्मण एव कारणत्वादिना तत्तद्वाक्येषु प्रतिपाद्यत्वोक्त्या प्रधानं न तत्र प्रतिपाद्यमित्यर्थात्सिद्ध्यति । अतो न प्रधानाशब्दत्वस्य पादार्थत्वभह्ग इति शङ्कते तत्रापीति । अतीतपादार्थेऽपि त्रिपाद्यामपि तत्तद्वाक्यप्रतिपाद्यं ब्रह्मेत्युक्ते तदद्वारा प्रधआनं तत्रतत्र वाक्ये प्रतिपाद्यं नेति लाभादिति भावः । तावतैतत्पादार्थः कुतो नेत्यत आह सहीति ।। 
?R	स्मृतिप्रसिद्धा इति । साङ्ख्यस्मृतिसिद्धा इत्यर्थः । प्रधानपरमितीतिशब्दस्य इतिव्याख्यातमिति पूर्वेणान्वयः ।. आथवर्णिका इति । द्वात्रिंशदुपनिषदन्मध्यगताथर्वणोपनिषदद्यापकाः अत्रातवर्णिकपदेन गृह्यन्ते . तेन भाष्यकृद्व्याख्यातदशोपनिषद्गताथर्वणेऽस्य वाक्यस्याभावेऽपि न दोषः ।। भूमिराप इति । भूमिरापोऽनलो वायुः खं मनो बुद्धिरेव च । अहङ्कार इतीयं मे भिन्ना प्रकृतिरष्टधा इति सप्तमस्थगीतावाक्यग्रहणमित्यर्थः । 
?R	प्रकरणात्परिशेषाच्चेतीतिशब्दस्य इति सूत्रकृतैवोक्तमिति पूर्वेणान्वयः । प्रकरणात् शरीरं रथमेव चे तिरथरूपकतया शरीरस्य प्रकृतत्वादित्यर्थः । नन्वात्मानं रथिनं विद्धि शरीरं रथमेव च । बुद्धिं तु सारथिं विद्धि मनः प्रग्रहमेव च । इन्द्रियाणि हयानाहुर्विषयंस्तेषु गोचरान् । आत्मेन्द्रियमनोयुक्तं भोक्तेत्याहुर्मनीषिणः इति पूर्ववाक्ये आत्मबुद्धीन्द्रियादेरपि प्रकृतत्वादव्यक्तशब्देन शरीरस्य ग्रहणं कुत इत्यत उक्तं परिशेषाच्चेति । तेषामिन्द्रियादीतरशब्दैर्गृहीतत्वेन पिरशिष्यमाणशरीरस्याव्यक्तशब्देन ग्रहणमित्यर्थः । दूषयति नैवमित्यादिना ।। 
?Rइत्यवक्ष्यदिति । रूपकविन्यस्तपदस्य शरीरविशेषणत्वेन पूर्वनिपातेन भाव्यत्वादिति भावः । ननु रूपकविन्यस्तमित्येतदेव प्राधान्येन विशेष्यतयोपादीयते । तत्किमित्यपेक्षायां शरीरेत्यस्यान्वयाददोष इत्यत आह अस्तु वा कथ़ञ्चिदिति । शङ्कते परिहृतमेवेत्यादिना यथेत्यन्तेन । सूत्रार्थमाह यद्यपीति । कारणस्य भूतसूक्ष्मस्याव्यक्तत्वे तत्कार्यशरीरस्य किमायातमित्यत आह कार्यकारणेति ।। गोभिरिति । आधावता सुहस्त्यः शुक्रा गभ्णीत मन्थिना । गोभिः श्रीणीत मत्सरम् (ऋ 9-46-4) इत्यस्यां ऋचि गोभिः गोकार्यैः क्षीरैः मत्सरं सोमरसं श्रीणीत मिश्रीकुर्यादिति गोकार्ये क्षीरे यथा कारणगोपदप्रयोगः तथा तेजोबन्नाव्यक्तकार्ये शरीरेऽव्यक्तशब्दप्रयोगो युक्त इत्यर्थः ।। अत्रेति । महतः परमव्यक्तमिति श्रुतावित्यर्थः । अपीत्यस्यार्थोऽपि त्विति । वाशब्दं एवार्थमुपेत्याह भूतसूक्ष्ममेवेति । इष्यत इत्यत्र कथमिति प्रकाराकाङ्क्षायां प्रकारद्वयं व्यवस्थयाह प्रथम इति । किं शरीरमेवात्रोच्यत इति पक्षे किं भूतसूक्ष्ममेवेति द्वितीयपक्ष इत्यर्थः । यत्र यदीतिश्रवणात् प्रतिसम्बन्धिपदद्वयमध्याहृत्य योजयति तत्र तर्हीति । तदिति शेषोक्तिः । अव्यक्तपदवाच्यमित्यर्थः ।। परेण त्विति । तत्पूर्वपक्षणा साङ्ख्येन त्वित्यर्थः ।। प्रतिपक्षभूतमिति । परमित्यनेन प्रतीतकारणत्वरूपब्रह्मलक्षणस्यातिव्याप्त्यापत्तेरिति भावः ।। कारणत्वाविवक्षायां त्विति । परमित्यस्योत्तमार्थत्वमुपेत्य कारणत्वधीरत्र नास्तीति विवक्षायामित्यर्थः ।
?R	अजामितिमन्त्रार्थोऽग्रे व्यक्तः ।। भोग्यत्वानुपपत्तेरिति । जुषमाणपदेन भुक्तभोगपदेन चोक्तभोग्यत्वेत्यर्थः । 
?R	चतुर्विधभूतग्रामेति । जरायुजण्डजस्वेदजोद्भिज्ज-रूपचतुर्विधप्राणिसमूहस्येति भामत्युक्तेत्यर्थः । 
?R	यो योनिमिति । यस्यामेव श्वेताश्वरोपनिषदि चतुर्थेऽध्यायेऽजामेक मितिमन्त्रस्तत्रैव पञ्चमेऽध्याये यो योनिमितिवाक्यं श्रुतमिति तद्बलेनेत्यर्थः । 
?R	अत एेवेति । कल्पनायाः प्रयोजनाभावादेव मध्वादिदृष्टान्तार्थः अपरोक्तो निस्तर इत्यर्थः । 
?R	कश्चिदिति । रामानुज इत्यर्थः ।। प्रथणसूत्रमिति । चमससूत्रमित्यर्थः । नन्वजामेकामिति मन्त्रे अजाशब्देन प्रधानमुच्यत इति प्राप्ते यथोर्ध्वबुध्नादिरूपश्चमसो न निर्णेतुं शक्यते तथा अजाशब्देन स्वतन्त्रप्रधानमुच्यत इति न निर्णेतुं शक्यमिति पक्षनिरासार्थमेतदधिकरणाद्यसूत्रं मन्मत इत्यत आह अनेनैवेति । स्वतन्त्रप्रधानमजाशब्देनोच्यत इति चोद्यस्य ज्योतिरुपक्रमा ब्रह्मकारणिक ब्रह्माधीनेत्युक्तिपरज्योतिःसूत्रेणैव निरासस्य जायमानत्वाद्व्यर्थमित्यर्थः । विस्तरस्तु चन्द्रिकायाम् । पौनरुक्त्यमत्रासाङ्गत्यं चाह किञ्चेति ।। साङ्ख्येति । रचनानुपपत्तेरित्यारभ्य विप्रतिषेधाच्चेत्यन्तसूत्रसन्दर्भरूपे समयपादस्याद्याधिकरण इत्यर्थः ।। अवधारणेति । अवधारणार्थकतुशब्दानुपपत्तेरित्यर्थः । 
?R	मूलं योजयति अस्माकन्त्विति । रूढमित्यनुवादः । यस्येत्यादिषु व्याख्या ।. नचोक्तप्रयोजनानुपपत्तिरिति । कर्मदेवतादिवस्त्वन्तरापरिलोपप्रधानादिव्यवहारापिरलोपादिप्रयोजनबहुत्वत इत्यत्रोक्तस्यानुपपत्तिर्नचेत्यर्थः । सिद्धिशब्दोऽधिकरणे व्युत्पन्न इत्याह सिद्ध्यन्त्यस्मिन्निति । योगवृत्तीनां मुख्यो विषय इत्यर्थः ।। तत्रेति । प्रवृत्तिग्रन्थे । साक्षात् कण्ठतः । परममुख्यमुख्यरूपार्थद्वयं वेदवाक्यानामित्यस्यानुक्तत्वेपीत्यर्थः । 
?R	प्रथमसूत्र इति । जिज्ञासासूत्रे प्रत्यक्षवच्च प्रामाण्यं स्वत एवागमस्य ही त्यादिग्रन्थेनेति भावः।। कथिताविति । बुद्धावितिश्लोकेनेति योज्यम् ।। अनेनति । विपरीतेतिश्लोकेनेत्यर्थः ।। अस्येति । अजावाक्ये श्रुतकारणत्वस्योपादानरूपत्वेनोपपत्तेरित्यर्थः । यद्वा अस्य वाक्यस्य प्रधानार्थत्वोपपत्तेरित्यर्थः ।। 1।4।1 ।।
?R	पञ्चसङ्ख्याविषयेति । पञ्चजना इति समाहारसमासं प्राप्ता या पञ्चसङ्ख्या तद्विषयकेत्यर्थः । 
?Rपञ्चविंशतिरिति । पञ्चपञ्चफ(पू)ल्य इत्यत्र यथा पञ्चविंशतिफ(पू)लास्सम्पद्यन्ते तथेति भावः । स्मृतिप्रसिद्धानामिति । साङ्ख्यतन्त्रप्रसिद्धानामित्यर्थः ।। इत्यत्रेति । पूर्वपक्ष इत्यर्थः ।। नैषां पञ्चशः पञ्चशः साधारणो धर्मोस्तीति । पञ्चजनाःपञ्चेत्युक्ते कादिवर्गपञ्चकवत् पञ्चजनवर्गपञ्चकं प्रतीयते । तत्र पञ्चसु वर्गेषु पञ्चशः पञ्चशः सङ्ग्राहकाः पञ्चसाधारणधर्मा न सन्ति । यथा कादिवर्गेषु कण्ठ्यत्वतालव्यत्वमूर्धन्यत्वदन्त्यत्वौष्ट्यत्ववदित्यर्थः । पञ्चसङ्ख्या इति । पञ्चसङ्ख्याकानि तत्त्वानि पञ्च निविशेरन्नित्यर्थः । साङ्ख्यातन्त्रोक्तपञ्चविंशतिरेव तत्त्वानि नात्र प्रतीयन्ते यस्मिन्निति निर्दिष्टस्य आत्मन आकाशश्च इति निर्दिष्टस्याकाशस्य चाधिकस्य प्रतीतेः । तथा च कथं साङ्ख्यप्रसिद्धतत्त्वानामप्रत्यभिज्ञानेन शाब्दत्वं प्रधानादीनां मन्यस इति भावेन सूत्रशेषार्थं परोक्तमनुवदति अतिरेकाच्चेति । शाब्दत्वमितीतिशब्दस्य इति व्याचक्षत इति पूर्वेणान्वयः । सदसदात्मकमित्यत्र हेतुत्वेनाविशेषं विशेषवदित्येत्द्योजयति अविशेषत्वादिति । विधेयाप्रतीतेराह प्रकृतिं प्राहुरिति । हेतुद्वयपूर्वं साध्यप्रदर्शनमेतदित्येके । आद्यः कल्पः अप्रामाणिकत्वपक्ष इत्यर्थः । ननु तदभावादित्युक्तदूषणाभावोऽसिद्धः । न सङ्ख्येतिसूत्रेण दूषणस्य क्रियमाणत्वादित्यतो नेदं सूत्रं तत्रोक्तस्य दूषणपरं भवितुपर्हतीति भावेनाह न हीति । एतद्वाक्यं तत्परं नेति कल्पं निराह न द्वितीय इति । 
?R	भूतत्वादीनीति । भूतत्वत्नमात्रात्वेन्द्रियत्वोक्तविंसत्यत्वादीनामित्यर्थः ।। श्रुतावपीति । पञ्चपञ्चजना इति श्रुतावपि पृथिव्यादिषु भूतत्वस्य शब्दादिषु तन्मात्रत्वस्य घ्राणादिषु बाह्यज्ञानेन्द्रियत्वस्य वागादिषु कर्मेन्द्रियत्वस्य महदहङ्कारमनःप्रकृतिपुरुषेषु उक्तविंसत्यन्यत्वस्य सम्भवात् सौत्रा नानाभावादिति हेतुरसिद्ध इति भावः । अङ्गीकृत्य चेदमुक्तमिति भावेनाह न चायमिति ।। न ववर्षेति । वृष्टिं न चकारेत्यर्थः । व्रतमिति वाक्यान्तरम् । पातञ्जलैरीश्वरस्येति । तथा चात्मनः पञ्चविंशतावन्तर्भावेपि तदन्यस्येश्वरस्य यस्मिन्नित्यधिकरणत्वोक्तिसम्भवादिति भावः । नन्वेवमप्याकाशस्य पृथगुक्तिविरोध इत्युक्तमित्यत आह आकाशश्चेति । आकाशाद्याः पञ्चपञ्चजनाः पञ्चविंशतिर्जना यस्मिन्प्रतिष्टिता इति व्याख्यानोपपत्तेरित्यर्थः । चशब्देनेतरत्वसमुच्चय इति वा । आकाशशब्दोऽन्येषां तत्त्वानामुपलक्षणमिति वाऽभिप्रायः ।। 
?R	समासत्वे हीति । यद्यपि नन्वित्यादिना शङ्किष्यमाणः समाहार एव पराभिमतः तथापि पक्षत्रये दोषोऽस्तीतिभावेन पुल्लिङ्गबहुवचनान्तत्वात् पञ्च च ते जनाश्चेति विशेषणसमसासो वा असमास एव वा वाच्यः न समाहार इति भावेन क्रमेण द्वयमपि निराह द्वितीय इत्यादिना ।. पञ्चशब्देनेति । जनपदविशेषणतया समासं प्राप्तेन पञ्चशब्देनेत्यर्थः ।। कथञ्चिदिति । पञ्चजनाः कतीत्याकाङ्क्षयामित्यर्थः । 
?R	पराभिमतमाशङ्कते नन्विति । पुल्लिङ्गेति । सङ्ख्यापूर्वो द्विगुः इति सञ्ज्ञायां द्विगुरेकवचनम् इत्येकवद्भावे स नपुंसकम् इति नपुंसकत्वे प्राप्ते अकारान्तोत्तरपदो द्विगुः स्त्रियामिष्यत इति स्त्रीत्वे द्विगोरि ति ङीप्प्रत्ययेन भाव्यत्वादिति भावः ।। इत्यलमिति । विस्तरस्तु चन्द्रिकायां बोध्यः ।। 1।4।3।। स्फुटदूषणमिति । चन्द्रिकायां , व्यक्तत्वान्नास्माभिरपि प्रपञ्च्यते ।। 
?R	उपादानत्वेनेति । उपादानत्वेनापीति निमित्ते(त्वे)नैवेति चार्थो ध्येयः ।। जनिकर्तुरिति ।। जायमानस्य प्रकृतिरुपादानकारणमपादानसञ्ज्ञं भवतीत्यपादानसञ्ज्ञायाम् अपादाने पञ्चमी इति परमते सूत्रार्थः । वृत्तिमञ्जर्यादौ तु प्रकृतिशब्दः कारणमात्रपरो न तु तद्विशेषोपादानपरः । पुत्रात्‌ प्रमोदो जायत इत्याद्यसिद्धिप्रसङ्गादुत्युक्तम् । अन्यत्समम् । अत्र जनेः कर्ता जनिकर्ता तस्य जनिकर्तुरिति षष्टीसमासो यद्यपि कर्तरिचे ति सूत्रेण निषिद्धः तथाप्येतन्निर्देशबलादेव कर्तरिचेति निषेधोऽनित्य इति जनिकर्तुरिति सूत्र एव मञ्जर्यामुक्तत्वाददोष इति ज्ञेयम् । स्यामित्युत्तमपुरुषैकवचनम् ।। ब्रह्मैवकारणमुपपादयति । तल्लिङ्गादिति न्यायेनाकाशस्य ब्रह्मत्वादिति भावः । यद्यस्मात्प्रभवति तत्तस्योपादानमित्येतत् दृष्टान्तेनोपपाद्य यत् यस्मिंश्च लीयते 
?Rतत्तस्योपादानमित्येतद्व्यतिरेकमुखेनोपपादयति प्रत्यस्तमयश्चेति । 
?R	इत्याहेति । यद्यपीदं न मिथ्यावादिदूषणम् । तथापि भास्करादिना जगत्सत्यत्वमुपेत्य ब्रह्मपरिणामोपगमात्तं प्रतीति ध्येयम् । आभ्यां सम्बन्ध इति । सदाऽविकारः सदा शुद्धः जडामिश्रः इति सम्बन्ध इत्यर्थः । नयचन्द्रिकायां तु सदात्मा मुक्तिदशायामपि स्वामीत्युक्तम् । ननु सदाऽविकार इत्यनेन सैकरूपीत्यादि पुनरुक्तमित्यत आह विकारो द्वेधेत्यादि । धर्मिणो यथा मृदादेः घटाद्यापत्तिः धर्मस्य यथा  बदरादिफलेषु श्यामत्वरक्तत्वादि । श्रुतिपुराणोक्तेर्न विकारीत्युक्तविकारित्वहेतुत्वायोगादाह इतिगम्यत इतिशेष इति । 
?R	वक्तुमिति । नैव स स्यादि त्यनेनेति योज्यम् । नन्वेवं चातुर्विध्यस्याभिमतत्वे सति पराधीनविशेषावाप्तिरित्यत्र पराधीनविशेषपरिवर्तश्चेति अनिवर्त्योन्यथाभाव इत्यत्र निवर्त्यान्यथाभावश्चेति च कोटिद्वयं वक्तव्यं स्यात् । आद्ये कोटिद्वयं द्वितीयकोटिद्वये चैककोट्युक्तिर्विशेषपरिवर्तकोटेर्निवर्त्याभावकोटेश्चानुक्तिः कुत इत्यत आह अत्रैकैकेति । अन्यथा वाक्यस्येति । यथान्यासं प्रकारद्वयस्यैव विवक्षायां विशेषाप्तिप्रतिद्वन्द्विनो विशेषिपरिवर्तरूपकल्पस्यैव वाच्यत्वेनानिवर्त्यान्यथाभावकल्पो न वाच्यः स्यात् । श्रीरस्य दधिभावरूपानिवर्त्यविशेषिपरिवर्तोदाहरणं चासङ्गतं स्यात् । अनिवर्त्यान्यथाभावप्रतिद्वन्द्विनो निवर्त्यान्यथाभावरूपकल्पस्यैव वाच्यत्वेन विशेषावाप्तिकल्पो न वाच्यः स्यात् । तथा च यथा शब्दो नित्यो गुणः सम्भवतीति कल्पद्वयपरं वाक्यं नित्योऽनित्यः गुणो द्रव्यं चेति कल्पद्वये सति समञ्जसं अन्यथा न समञ्जसं तथेदमपि मूलवाक्यं विशेषाप्तिर्विशेषिपरिवर्तश्च अनिवर्त्यान्यथाभावो निवर्त्यान्यथाभआवश्चेति कोट्यन्तरद्वये सति समञ्जसम् । अन्यथा तु यथोक्तकल्पयोः परस्परप्रतिद्वन्द्विताऽबावादुक्तरूपेण द्विरूपोक्तिपरं वाक्यमसम़ञ्जसं स्यादित्यर्थः । यद्वा प्रकारान्तरद्वयमेवोक्तवा नैवेति वाक्येन निषेधे प्रकारान्तरस्यानिषेध एव हरौ कृतः स्यात् । तथा च विकारनिषेधार्थं प्रवृत्तोऽयं श्लोकोऽभिमतार्थासाधकत्वेनासमञ्जसः स्यादित्यर्थः । अत एव वक्ष्यति न च पञ्चमी विधा दृष्टा सम्भाविता वा इति ।	
?R	आदिपदोपात्तोदाहरणत्रयमध्ये अनिर्वर्त्यनिवर्त्यविशेषाप्तिरूपयोर्विकारयोः क्रमेणोदाहरणे , उदाहरणद्वये पराधीनत्वं च दर्शयति तत्रानिवर्त्येत्यादिना । परमित्यव्ययम् । कटकभावः परं जात इत्यर्थः । पराधईनत्वं व्यक्तमाह आतञ्चनेति । तक्रस्थापनादीत्यर्थः । आदिपदोपात्ततृतीयोदाहरणमाह शुल्बस्येति । ताम्रस्य रजतभाव इत्यर्थः । तस्य पराधीनतां व्यनक्ति किन्नामेत्यादिना । 
?R	नैव स स्याद्हरेः क्वचित् इत्यत्र मूले युक्तेरनुक्तेस्तामाह अयमाशय इत्यादिना दिगित्यन्तेन ।। पराधईनतापत्तेश्चेति । ब्रह्मण इत्यनुषङ्गः । तथा च स्वयमेव ब्रह्म परिणमत इति भङ्ग इति भावः ।. भवतीमिति । ब्रह्मजगतोरभेदाभेदेन परिणामवादिनां भास्करप्रभृतीनामित्यर्थः । 
?R	नन्वभेदेऽपि जीवगतदुःखाद्यनुसन्धानाभावान्नानर्थप्रसङ्ग इत्यत आह निराकरिष्यते चेति । भक्तिपादे अत एव चोपमा सूर्यकादिवत्  इत्यधिकरणे भेदाभेदवादिमतेऽनुसन्धाभावेनेश्वरस्‌यानर्थप्रसङ्गाभावपक्षः अनुसन्धानरहितमैक्यं चेदेकता न तत् इत्यादिनेति भावः ।। विक्रियेति । उच्चत्वनीचत्वरूपा वा औदासीन्यप्रच्युतिरूपकर्तृत्वादिलक्षणक्रियावेशादिरूपा वेत्यर्थः ।। स्यादिति । विक्रियेत्यनुषङ्गः ।. श्रुतिश्चेति । बहुस्यामि ति तदात्मानमेवाकुरुते त्यादिः । ननु भवद्भिरपि श्रुतेस्तु शब्दमूलत्वात् इत्यत्र ब्रह्मणः श्रुत्येकसमधिगम्यत्वेन तर्कायोग्यत्वात् , कृत्स्नप्रसक्त्यादितर्कबाध्यत्वं नेति वदद्भिरपि विचारशास्त्रावतारः स्वीक्रियत इत्यतो , निर्विवादप्रमाणप्रमितेऽर्थे तर्क बाधप्रसक्तौ तर्कागोचरत्वेन परिहारोस्माभिरभिधीयते । 
?Rनचैवं त्वयेतिवैषम्यमाह युक्तश्चेति ।। उक्तमिति अविकारः सदा शुद्धः इत्यादिना ब्रह्मणे विकारश्रुत्यादिप्रतिषेधस्य दर्शइत्वादिति भावः । 
?R	निवर्त्यविशेषाप्तिरूपं साक्षात् मूलोक्तं विकारविशेषं तावदपाकरोति न तावदप्रच्युतेति । स किं कृत्स्नस्य ब्रह्मणः , अथैकदेशस्यापरिणामेप्यंशान्तरस्य परिणामः । आद्ये आह स्वरूपस्यैवेति ।। अयमाकारपरिणाम इति । श्यामफलस्य पीताकारपरिणाम इवेति भावः ।। अस्थूलत्वादिश्रुतीति । अस्थूलमनण्वित्यादिश्रुतीत्यर्थः । प्रप़ञ्चताऽऽपत्तेरौपाधिकत्वाददोष इत्यत आह न हीति । एतेन पराधीनतांशोपि निरस्तः । अनिवर्त्यांश च निराह प्रपंवाकारतायाश्चेति ।। प्रसयेति । यत्प्रयन्तीत्यादिश्रुतिरित्यर्थः । द्वितीयं प्रत्याह एकदेशेति । भागेन परिणामश्चेदि त्यादि(ना) ।. मूलोक्तश्रीरदृष्टान्तानुरोधेनोपलक्षणतयोपात्तं पराधीनानिवर्त्यविशेषिपरिवर्तनरूपं विकारं निराह नापीति । एवं प्रायुक्तचतुर्विधिविकारेषु मध्ये पराधीनानिवर्त्यविशेषाप्तिरूपविकारस्य पराधीननिवर्त्यविशेषिपरिवर्तरूपविकारस्य च हरावभावमुपपाद्य पराधीननिवर्त्यविशेषाप्तिरूपविकारस्य पराधीननिवर्त्यविशेषिपरिवर्तरूपविकारस्य चाभावप्रकारः उक्तमार्गेणोह्य इति भावेनाह एषा दिगिति । अयं मार्गः पक्षान्तरनिरास इत्यर्थः । तथाहि । आद्ये कुण्डलाद्याकारस्य सुवर्णस्य कटकादित्वस्येव सूक्ष्मरूपस्य ब्रह्मणः स्थूलप्रपञ्चाद्यात्मकत्वे अस्थूलत्वादिश्रुतिविरोधात् । न हि सूक्ष्मत्वानपगमेन स्थूलत्वप्राप्तिरस्ति । न च स्थूलत्वं कारणान्तरायत्तं परो मन्यते । येन तदस्वाभाविकं स्यात् । न च स्थूलत्वनिवृत्तौ पुनः सूक्ष्मताऽऽपत्तेस्तत्परम् अस्थूलत्वादिवाक्यमिति युक्तम् । तथात्वे स्थूलसूक्ष्मोभयस्वभावत्वापातेन श्रुतौ नित्यास्थूलत्वश्रवणविरोधादित्यादि ध्येयम् । द्वितीये स्थितिसमये ब्रह्माभावप्रसङ्गादित्यादि ध्येयमिति भावः । यद्वा रज्ज्वाः सूत्रद्वयवन्मायाविशिष्टं ब्रह्म वा मायाशक्तिमदब्रह्म वोपादानम् । निर्विकारत्वास्थूलत्वादिश्रुतिस्तु केवलब्रह्मपरेति विवरणाद्युक्तपक्षदूषणमप्यूह्यमिति भावेनाह एषादिगिति । न्यायामृते ब्रह्मणः उपादानत्वभङ्गे तन्निरासप्रकारो व्यक्तः । 
?R	कश्चिदिति । रामानुजः । 
?R	भास्करागीत्यादिपदेन विवरणकारादिः । ननुसिद्धान्ताविरोधिनः कस्यचिन्मतस्यात्रोद्घाटनेन नात्रोपयोगोऽस्ति । अतोऽस्योपयोगमाह अत्रायमभिसन्धिरिति ।
?R	चोवधारण इति । नैवेत्यर्थे वर्तत इत्यर्थः । परोक्तानुवादक इति । या चोर्णनाभ्यादीनां विकारितोक्ता सा नैवेत्येवंरूपेणानुवादक इत्यर्थः । जनिता मन्त्र इतिस्मरणादिति । मन्त्रे वेदविषये जनयितेत्यर्थे जनितेति भवतीति पाणिन्युक्तेरित्यर्थः ।। योनिष्ट इति । हे इन्द्र ते निषदेऽवस्थानाय योनिः स्थानमकारि कृतमित्यर्थः । निश्चीयत इतीतिशब्द्स्य इत्येतदपि निराकृतमिति पूर्वेणान्वयः ।। उदाहरिष्यमाणेति । संसर्ज मातापितृवदूर्णनाभिवदेव च इति वचनमित्यर्थः ।। व्याख्यातमिति ।। तेनेति पदमनुवर्तते ।			नन्वेवमपि जडशरीरहीनस्य हरेरूर्णनाभ्यादिदृष्टान्तबलेन जगदुपादानशरीरावलम्बनत्वं प्राप्तमित्यतो दृष्टान्तमिष्कर्षमाह एतदुक्तं भवतीति ।। तच्छरीररूपकेति । भगवच्छरीरवत् तन्त्रत्रतवा स्थितं यच्छरीरं तस्य मुख्यशरीरत्वाभावोपपादककुत्सितत्वद्योतनाय रूपकेति कप्रत्ययप्रयोगः । व्यक्तमेतत् शरीररूपकविन्यस्त इत्यत्र । प्रधानतां प्रकृतिरिति व्यवहारविषयतां । 
?R	श्रुतिपुराणयुक्तिरिति । यद्यपि अविकार इत्यादिना श्रुतिपुराणोक्तावपि नैव स स्याद्हरेः क्वचित् इत्येवोक्त्या युक्तिर्नोक्ता मूले तथापि अयमाशय इत्यादिना तदभिमतयुक्तीनां विवृतत्वाद्ययुक्तिरप्युपात्ता । यद्वा पित्रादेरविकारत्वोपपादनायोक्तचेतनत्वयुक्तेः अत्रापि साम्याद्युक्तेरप्युपादानम् । तटस्थकर्तृत्वं मृत्पिण्डशरीरकत्वं 
?Rविना तत्कर्तृत्वमित्यर्थः ।। अपादानविशेषेति । विश्लेषावधिरूपेत्यर्थः । बाह्येनेति । कुलालवदनन्तर्‌यामितया स्थितरूपेणानुगृह्णन् परिणामयन्नित्यर्थः ।। अवधिर्भवतीति । आन्तरेण रूपेणेतयनुषङ्गः । सादरमित्युक्तसतात्पर्यकत्वं कथमित्यत आह सादरत्वमिति । अत्रोपपादनेनेति । अत्र श्रुतौ । अविकारस्येति स्वभाव इति रज इति चोपपादनेनेत्यर्थः । पूर्वं भुक्तं भुक्तपूर्वमिति विग्रहं भुक्तपदस्य भुक्तसदृशपरत्वं चोपेत्याह पूर्वकल्प इति । बहुव्रीहिं पूर्वपदस्योपादानरूपकारणपरत्वं चोपेत्याह भुक्तपूर्वं सूक्ष्मावस्थोपादानमिति । पूर्वकल्पसंहृतानि उपचयभागापगमे सति सूक्ष्मरूपतया हरेरुदरे स्थितानि यानि तदुपादानकमित्यर्थः । विवृणमोतीति । प्रधानं परिणाम्येतेन सूक्ष्मावस्थोपादानकत्वस्य स्वदेहा(त्प्रधानादुपादानादित्यत विवरणा) न्निर्विकार इत्युक्त्याचास्वदेहभूतप्रधानस्यैव विकारप्राप्त्या सच्चिदानन्दस्वरूपदेहस्यावधित्वलाभाच्चेति भावः ।. एवश(ब्दोक्त)ब्देनोक्तस्येति । उर्णनाभिदेवेत्येवशब्देन मृदादिवन्नेति यदुक्तं तस्येत्यर्थः ।
?R	उक्तेति । अविकार इत्यादिनोक्तश्रुति स्मृति युक्ति इच्छामात्रादितिश्रुति स्वदेहादित्युक्तब्रह्मतर्करूपैः प्रमाणैरित्यर्थः । न चान्यस्येत्यादिवक्ष्यमाणमप्रमाणैरित्यर्थः ।
?R	ननु अचेतनमपीत्यपिना उत्तरार्धं प्रकारान्तरेण योजयिष्यन् पूर्वार्धं तावत्प्रकारान्तरेण योजयति । अथवेति । दृष्टान्ते  साध्यवैकल्यमाशङ्कते ननु घटादयोपीति । किं साक्षाद्ब्रह्मविकाराः असाक्षाद्वेति विकल्पौ हृदि कृत्वा क्रमेण निराह नेत्यादिना । न दृष्टान्तता घटस्येति योज्यम् । व्यभिचार इति । अचेतनत्वादिति हेतोरिति योज्यम् । न्यायमतरीत्या आत्मोपादानकत्वं मत्वा शङ्कते सुखदुःखादिकेष्विति ।। एतेनेति । दुःखादीनां आत्मोपादानकत्वाभावकथनेनेत्यर्थः । ननु महदादिकं न चेतनविकार इत्यादिप्रयोगो विपक्षे बाधकाभावादप्रयोजकः । चेतनस्योचेतनपरिणामत्वोपगमेपि नास्माकमनिष्टमित्यतः श्लोकतात्पर्यमाह अयमभिसन्धिरिति ।। इत्यत्रेति । उपासनापादीयाधिकरणे । तदधिकरणस्य परेण चार्वाकमतापाकरणपरत्वोपगमात् । तत्र परभाष्योक्तमनुवदति परस्येत्यादिना । परस्येत्यस्य इति परिहारो व्याहतः स्यात् सूक्ष्मरूपमदशक्तिव्युत्पादनं च व्याहतं स्यादित्यन्वयः । 
?R	यत्तु परभाष्यादौ न विकल्पत्वादय तथात्वं च शब्दात् इत्यत्र ब्रह्मजगतोर्विलक्षणत्वहेतुना उपादानोपादेयभावो नेति पूर्वपक्षयित्वा दृश्यते तु इत्यनेन सिद्धान्तितम् । तन्निरापरतयापीमं श्लोकं व्याचष्टे यद्वेति । पूर्वार्धतात्पर्यमाह केशनखादीनामिति । उत्तरार्धभावमाह गोमयादिति । 
?R	न चान्यस्य इत्यादिवाक्यमवतारयति अनुमानान्तरमिति । 
?R	शङ्कते तर्हीति । तत्र हेतुः सर्वत्रेति । मया परिणामवादिना । निराह तत्किमिति । 
?R	तत्स्वरूपानुगमशून्यत्वादितीतिशब्दस्य प्रमाणविरोध इत्यन्वयः । बाधकदण्डेनात्यन्तभेदः क्वचिदङ्गीकार्यः ।  तथा च नाप्रसिद्धविशेषणतेति भावेनाह मोक्षाभआवप्रसङ्गादित्यादिना व्यसनितयाभ्युपगन्तव्यः स्यादित्यन्तेन । 
?R	जगद्ब्रह्मणी नान्योन्यविकारविकारिणी अन्योन्यमभेदेनानुपलभ्यमानत्वादिति हेतोः असिद्दिनिरासकत्वेन योजितमेवार्धं ब्रह्मस्वरूपानुगतिशून्यत्वादिति हेत्वसिद्धिनिरासकतयापि योजयितुमाह ब्रह्मस्वरूपानुगतिशून्यत्वादिति ।। सर्वानुगमाभावेपीति । पिण्डाकारत्वाल्पपरिणामत्वादेरनुगत्यभावादिति भावः । यदि जगद्ब्रह्मणोर्तर्हि इतिपदानामध्याहारेण पूर्ववद्योजना सुशकेत्यभेदपदार्थमेवाह अभेदो विकारविकारिभाव इति । 
?R	सत्कार्येति । क्षीरेऽविद्यमानाऽऽलम्बस्य दध्न्यङ्गीकारापत्तेरिति भावः । ननु कथं सत्कार्यवादभङ्गभिया माधुर्यस्य क्षीरस्वभावस्य दध्न्यनुगत्यङ्गीकारे अनुभवविरोधनिरासः । कथं वा क्षीरपरणामे 
?Rक्षीरस्वभावानुगत्यनुपलभ्य इत्यत आह (किञ्च) क्षईरकार्यं दधीति निश्चय इति । ननु क्षीरस्य माधुर्यस्वभआवत्वसर्वानुभवसिद्धमित्यत आह माधुर्यस्येति । ननु क्षीरमेव दध्यासीत् । पयो वा मण्डम्भवती त्यादिलौकिकवैदिकव्यवहारात्पयस एव दधिवि(कार)कारिता वाच्या । अन्यथा मृत्पिण्डघटादावप्येवमेवापत्तेरिति मन्वानं प्रत्याह अपि चागमैरिति । अविकारः सदा शुद्ध इत्यादिप्रागुक्तैरागमैः चेतनत्वाद्यनुमानैश्चेत्यर्थः ।। एताविति । अभेदः सत्त्वमात्रेण स्यात् स्वर्वस्वर्णयोरपी तिवाक्योक्तौ । यद्यपि यदि जगद्ब्रह्मणोस्सत्त्वमात्रेण विकारविकारिभावः स्यात् , तर्हि स्वर्वस्वर्णयोरपि विकारविकारिभावः स्यादित्यापादनरूपप्रसङ्गः एव तत्रोक्तो न विपर्ययोपि , तथापि न चैवं जगद्ब्रह्मणी न विकारविकारिभाववती इति विपर्ययस्याभिमततयोक्तप्रायत्वादुक्तावियुक्तम् । को विरोध इति । व्यभिचारासिद्ध्यादिविरोधो नास्तीत्यर्थः ।। एतेनेति । य एवं मन्यते तं प्रत्येतौ प्रसङ्गविपर्ययावित्युक्तत्वेन । यदि जगतप्रधानयोः सत्त्वमात्रेण विकारविकारिभावः तर्हि स्वर्वस्वर्णयोरपि स स्यादित्यापादनरूपो दोषः समान इति निरस्तमित्यर्थः । प्रधानस्य प्रत्युत(स्वरूप)स्वभावस्यैवजगदात्मना परिणामाङ्गीकारादिति भावः ।
?R	भागेनेत्येतदवतारयति अथ मतमित्यादिना ।। न युक्तीति । वेतनत्वान्नाचेतनात्मना विक्रियत इत्यादिप्रागुक्तयुक्तिविरोधोऽपि नेत्यर्थः । यद्वा जगतस्थितिदशायां ब्रह्माभावापादादित्युक्तिविरोधोपि नेत्यर्थः । 
?R	ननु काऽत्रानुपपत्ति । येन यो भाग इत्येतत् यद्वस्त्विति व्याक्रियत इत्यत आह न हि भागिनं विनेति । भागशब्दितावयवद्वयोपेतमेकं समुदायं विनेत्यर्थः । अस्तु भागी कश्चिदित्यत आह नापि विकारीति । विक्रियमाणाऽविक्रियमाणमोभयावयवी एकः समुदायो नास्तीत्यर्थः । 
?R	अधिकरणान्तमारम्भमाशङ्कते नन्वस्तीति । 
?R	सङ्ख्येति सदनन्तानन्दचित्स्वनुगता बहुत्वसङ्ख्या वा सदादीनां सम्बन्धो वेत्यर्थः ।। अत्र हीति । तदुपादानमित्यादिपक्षत्रये इत्यर्थः । त्वया ब्रह्मशब्दार्थं प्रत्युपादानतया यावत्स्वीकृतं सदादि तत्र सदंश एव जगदुपादानमित्युक्तमित्याद्यपक्षे ब्रह्म प्रत्युपादानभूतस्य सदंशस्य द्वितीयतृतीयपक्षयोर्ब्रह्मशब्दार्थभूतसङ्ख्यासंयोगलक्षणगुणौ प्रति धर्मिभूतस्य सदंशस्यैव जगदुपादानत्वं प्राप्तमित्यर्थः । ब्रह्मोपादानकतेत्युपलक्षणम् । ब्रह्मस्थितिकता ब्रह्मप्रलयकता चेत्यपि ग्राह्यम् । ननु ब्रह्म प्रत्युपादाने धर्मिभूते वा सदंशे विद्यमानोपादानादिशक्तेः तदुपादानकादिरूपे ब्रह्मण्यपि भावाद्ब्रह्मोपादानकत्वादिकं जगति सेत्स्यतीत्यत आह न ह्युपादानेति । कुत इत्यत आह तदुपादानत्वादेरिति । उपादाननिष्टोपादानत्वस्य तदुपादेयेऽभावात् गुणिनिष्टगुणाश्रयत्वस्य गुणेऽभावादित्यर्थः । 
?R	एतदिति । चेतनत्वात्तदन्नं ही त्यादिननोक्तमनुमानजातमित्यर्थः ।. जनिकर्तुःप्रकृतिरितीति । उपादानरूपायां प्रकृतौ जनिकर्तुः प्रकृतिरि त्यापादनसञ्ज्ञाया मपादाने पञ्चमी ति सूत्रेण पञ्चमी विधीयत इत्यर्थः । परोक्तस्य यथाश्रुतस्यानुवाद्यत्वा ज्जमिकर्तुरि ति पञ्चमी विधीयत इत्युक्तम् । अत एवाह न चेदं सूत्रमुपादाने पञ्चम्या विधायकमिति । अत्र वाक्यद्वयं ध्येयम् । इदं सूत्रं पञ्चमीविधायकं न । कथञ्चित्पञ्चमीविधायकत्वघटनायामप्युपादाने पञ्चमीविधायकं नेति । परम्परया पञ्चमीविधायकत्वाभिप्रायेण आद्यदोषोद्धारमाह । अपादाने तावदिति । द्वितीयदोषमुद्धरति उपादानं चेति । प्रकृतिपदस्योपादानार्थत्वं मत्वाह इतिस्मरणादिति ।। एवं सतीति । उपादानत्वस्यापादानविशेषत्वे सत्यपि अपादानसामान्ये विहिततया यतो वेत्यादिपञ्चम्या कथितस्यापादानस्य कथं नियमेन तद्विशेषोपादानत्वसिद्धिरिति न वाच्यमित्यर्थः । विशेषेति . जायन्त इत्यादिजनिवाचिपदश्रवणेन जनिकर्तुरिति विशेषस्मृत्युक्तापादानविशेषस्यैव ग्राह्‌यत्वादित्यर्थः । तृतीये चशब्दश्रवणादाह द्वितीयोदाहरणेनेति । अविलोमभ्यो दूर्वेत्यनेनेत्यर्थः । सूत्रे चेति । पाणिनीयसूत्रे चेत्यर्थः । 
?Rअपायेति । निर्गच्छतो वस्तुनो विश्लेषेऽवधिभूतमित्यर्थः ।। तत्कारकमिति । तस्य जायमानस्य वस्तुनः कारणभूतमित्यर्थः । 
?R	ननूपादानसंसृष्टभागस्याहेतुत्वेनाकारकत्वात् कथं तत्र पञ्चमीत्यत आह अयमभिप्राय इति ।। कारकं भवतीति । शरीरजननरूपक्रियां प्रति हेतुर्भवति । क्रियां कुर्वद्भि कारकमि ति प्रसिद्धेरिति भावः । जननक्रियाहेतुत्वमेव व्यनक्ति तस्मिन्नसतीति । अपायावधिभूते तस्मिन् श्रैङ्गकदेशेऽसति एकदेशान्तरस्य श्रृङ्गसारभागस्येत्यर्थः । ननु मुद्गमाषादौ सर्वस्याप्यङ्कुरात्मना परिणामेनावशिष्टभागाभावात् तत्र पञ्चमी न स्यादिति भावेनाशङ्क्य तत्रापि तुषभागोऽस्तीति समाधत्ते मुद्गेति ।। इत्यादिप्रयोग इति । ततोऽभवन्महत्तत्त्वमव्यक्तात्कालयोदितात् । महत्तत्त्वाद्विकुर्वाणादहन्तत्त्वमजायते त्यादितृतीयस्कन्धादिस्थस्यार्थतोऽनुवादेन प्रयोगदर्शनमेतत् । प्रयोगमङ्गीकृत्यापि तस्य गतिमाह स गौणो वेति । क्षीराद्दधि जातमिति प्रयोग इत्यर्थः ।। सूत्रेति । जनिकर्तुरिति सूत्रे प्रकृतिरुपादानमित्येवंरूपार्थकल्पनामूलो वेत्यर्थः ।
?R	कथं तर्हि स्यात्प्रयोग इत्यत आह यदि चेति ।। तथापीति । उभयथापूत्यर्थः । अत्रेत्यनुवादः । श्रृङ्गादाविति व्याख्या । बाह्यावयवगौरवादित्यस्यार्थमाह अपरिणतेरिति । अर्थान्तरपरतयाप्यवतार्य व्याचष्टे । कथमित्यादिना । श्रृङ्गावयवेभ्य इति भाव्यमिति भावः । तावता श्रृङ्गावयवेभ्य  इति वक्तव्यमिति चोद्यं न परिहृतमित्यत आह एतदुक्तं भवतीति ।। श्रृङ्गान्तरेति । कतिपयतन्तुनाशे खण्डश्रृङ्गान्तरोत्पत्त्येत्यर्थः । 
?R	सूत्रादेरिति । जनिकर्तुः इतिसूत्रस्य श्रृङ्गादित्यादेरुदाहरणस्य चेत्यर्थः ।। शब्दार्थेति । उपादानापादानशब्दार्थयोरन्योन्यविरोधात् उपादानविशेषत्वायोगादित्यर्थः । तदेवाह उपादीयत इति । उपाङ्पूर्वात् दाञ्दान इत्यतः कृत्यल्युटो बहुलम् इति अकर्तरि ल्युडित्युक्तं भवति । एवमग्रेपि । शाब्दिकसम्मत्याप्युक्तमर्थं साधयति किञ्चेति । आद्यस्य चतुर्थपादेऽपादानसञ्ज्ञाप्रकरणे भीत्रार्थानां भयहेतुः पराजेरसोढः, वारणार्थानामीप्सितः अन्तर्धौ येनादर्शनमिच्छति , आख्यातोपयोगे , जनिकर्तुःप्रकृतिः, भुवःप्रभवः इति सप्त सूत्राणि ध्रुवम् इतिसूत्रेण गतार्थतया महाभाष्ये अनारभ्यमाणीति निराकृतानि । तत्रायमपि योगः जनिकर्तुरिति योगः-सूत्रम् अवक्तुं शक्यमिति निराकुर्वाणेनास्मदुक्त एव सूत्रार्थः सूचित इत्यर्थः। तदेव व्यनक्ति यदीति ।। समादधानैरिति । न्यासमञ्जरीकारादिभिरित्यर्थः । प्रागिति । ध्रवसूत्रे ।। अत्र त्विति । जनिकर्तुरित्यत्र । 
?R	कुत इति । कस्मात्कार(का)णादियं पञ्चमीत्यर्थः । ननु पञ्चम्यास्तसिल् इति पञ्चम्यन्तात्तसिलो विधानेन पञ्चम्यन्तकारकस्यापादानवत्त्वात् उपादानस्य चापादानविशेषत्वात् उपादान एव यतो वा इमानि इत्यादिपञ्चमीति निश्चीयत इति चेत् । स्यादेवं यद्येवमादिशब्दस्तसिलन्त इति निश्चीयते । न चैवम् । निश्चायकलकाराश्रवणात् । स्वरस्यात्रोपनिषदादावनिर्णयात् । प्रतियोगे पञ्चम्यास्तसिः इत्यत्र आद्यादिभ्य उपसङ्ख्यानम् इति वार्तिके आद्यादिशब्देब्यः सर्वविभक्त्यर्थे तसिप्रत्ययस्य विधानेन यतो वा इत्यादेस्तसिप्रत्ययान्तत्वेनापि सम्भवेन कर्त्रादिकारकान्तत्वोपपत्त्या , यतो येन कर्त्रा इमानि भूतानि जायन्त इत्यादिसम्भवादिति भावेनाह तसेः सार्वविभक्तिकत्वादिति । एकार्थत्वादित्यनन्तरमपादानकारकादियं पञ्चमीति निश्चीयत इति योज्यम् ।। भुव इति । ?Rभवनं भूः , भुवः भवनस्य कर्तुरिति वर्तते । यस्मिन्व्यापारे सति प्रथमं जनदृष्टिविषयो भवति तादृशव्यापारोऽत्र भवनमुच्यते । तस्य कर्तुरवधिभूतं अपादानसञ्ज्ञं भवतीती सूत्रार्थं हृदि कृत्वाह इतिविशेषेत्यादिना । भुव इत्युक्तेर्विशेषविधानं ध्येयम् ।। प्रथममुपलभ्यत इत्यर्थ इति । प्रथमोपलम्भानुकूलव्यापारवान्भवतीत्यर्थ इत्यर्थः । तथैव पदमञ्जर्यामुक्तेः । तथा च पञ्चमीबलाद्ब्रह्मणः 
?Rपरिणामिरूपोपादानत्वसिद्धिरिति भावः । ननु आत्मन आकाशस्सम्भू इत्यत्र सम्भूतोऽभिव्यक्त इति व्याख्यानमयुक्तम् । तथात्वे आकाशाद्वायुरित्यादावुत्तरत्रापि तदर्थत्वापत्तेः । तत्र विकारविकारिभावो भवतामपि सम्मत इति चेत् (न) । तत्र जननार्थत्वेपीह निर्विकाररूपबाधकवशेनाभिव्यक्तत्वोररत्तेरित्याद्यभिप्रेत्याह आस्तां विस्तर इति । 
?R	पूर्वं जगतो ब्रह्मोपादानकत्वनिरासानुमानानां बाधनिरासपरत्वेन व्याख्यतमेव सार्धश्लोकद्वयं न चान्यस्यान्यरूपत्वं इत्येतन्मूलोक्तानुमानस्य व्यभिचारनिरासकतयाऽपि व्याचष्टे अथवेति ।। गूढाभिसन्धिरिति । यस्य भेदेनोपलम्भः न तस्योपादानत्वं किन्त्वन्यस्येत्यभिप्रायमप्रकाश्येत्यर्थः ।। इत्यभिसन्धिमिति । इत्याशङ्कायाममिसन्धिमित्यर्थः । क्वचिदित्यतोऽभिसन्धिमि ति पाठः । मूलं योजयितुं परिष्करोति श्रृङ्गादेरिति । योजयति यद्यप्यत्रेत्यादिना । किंवा श्रृङ्गे विनष्ट इत्यत्रावनिष्ट इति पदच्छेदः । अविनष्टश्रृङ्गेष्विति बहुव्रीहिः ।। समानदेशतेति । यावद्देशस्थता श्रृङ्गस्य तावद्देशस्थता शरस्य अपि स्यादित्यर्थः । 
?R	समाधानं पूर्ववदिति । श्रृङ्गान्तरोत्पत्त्या श्रृङ्गबुद्धिमात्रोत्पत्त्या वा श्रृङ्गपदप्रयोग इति ध्येयमित्यर्थः । विपक्षदण्डेनापि अनादित्वमित्याह अन्यथेति । जन्ममात्रस्यादृष्टाधईनत्वादिति भावः । ननूत्पत्तिमात्रस्य कर्मायत्तत्वेऽप्यमादित्वं चेतनस्य नोपेयम् । सर्गादावुत्पन्नस्य कर्मानुष्टानसम्भवेन तेन कर्मणा पुनरुत्पत्तिसम्भवादित्यत आह मध्य इति । मध्ये सर्गकाले स्वोत्पत्यनन्तरकाल इत्यर्थः । (इदानीं क्रियमाण इत्यर्थः ) . तदानीं क्रियमाणकर्मणोऽपि पूर्वकर्माधईनत्वावश्यम्भावात् कथञ्चित्युक्तम् । स्वग्रन्थ इति । न विलक्षणत्वात् इत्यधिकरणभाष्यादावित्यर्थः । 	
?R	प्रदृश्यते हि इत्यनुवादः । ततो निर्गतत्वोपलम्भात् इति व्याख्या । हिर्हेताविति भावः तच्छरीरेति । तदेकदेशेनोपादानत्वम् । वृश्चिकशरीरापेक्षयेत्युक्तमित्यर्थः । यदि गोमयादीत्यादिचोद्यनिरासस्य अस्फुटत्वादाह अयमत्र समुदायार्थ इति । 
?R	अनुपपन्नार्थं वाक्यमापद्यते इत्युक्तं व्यनक्ति न हीति । इत्यादीत्यादिपदेन विश्वोत्पत्तिर्न सत्यदादिभवनरूपतयाऽत्राभिमता ततः पूर्वकालीनत्वादिति प्रयोगे ग्राह्यः । 
?R	ब्रह्मैव हि तथोच्यत इत्येतद्व्याकुर्वन्नेवकारव्यावर्त्यमाह जगद्भावं विनेति । कथं तर्हीत्यतः पूर्वतनश्लोकद्वयोक्तस्यानुवादः सत्त्वादिधर्मयोगेनेति । तथेत्यनुवादः सत्त्यदादिकमिति व्याख्या । जगद्गतेन रूपेण इति पादमवतारयति तर्हीति ।। उपयोगे न ह्यस्तीति । भवतत्पक्षे तयोरनन्यापेक्षत्वादिति भावः । ल्यप् प्रयोगश्च न युक्त इत्याह नापि तत इति । सत्त्वादिधर्मयोगसदादिशब्दवाच्यत्वाभ्यां तदनुप्रविश्ये त्युक्तप्रवेशस्य पूर्वकालीनतापि नास्ति । येन प्रविश्येति ल्यप्प्रत्ययस्योपपन्नता स्यादित्यर्थः । सदा सत्त्वादिधर्मयोगादिभावादिति भावः । तदनुप्रविश्येति सम्बध्यत इति । तत्प्रकारश्च ततश्चायं श्रुत्यर्थः इत्यग्रे व्यक्तः । 
?R	व्याख्येयपदानि दर्शयन् सत्त्वादित्यादि व्याचष्टे सत्त्वादुत्तमत्वादित्यादिना ।। ड्यच्प्रत्यय इति । 
?Rटिलोपे त्यदिति रूपमिति भावः । अशक्यत इति मूलपदं भावप्रधानमित्युपेत्याशक्यत्वत इत्यनूद्यानिरुक्तमिति व्याख्येयं दर्शितम् । निषेधति नेति । तत्र हेतुः प्रकृतेत्यादि । नन्वेवं स्मृतिभिरुक्तं नेत्यनिरुक्तमस्त्वित्यत आह स्मृतीनामपीति  । वेदात्मकत्वेन वेदार्थप्रतिपादकत्वेनार्थैक्याद्वेदात्मकत्वेनेत्युक्तम् । यद्वा प्राग्वेदपदेन स्मृतीनामभिप्रेतत्वेनेत्यर्थः ।। विरोधतादवस्थ्यमिति  । वेदेन निरुक्तं वेदेनानिरुक्तमित्युक्तविरोधतादवस्थ्यमित्यर्थः । महिनाधिक्यं चात्र लभ्यत इति । कार्त्स्येनानिरुक्तमिति व्याख्यान इत्यर्थः । निलयनशब्दाज्जगदाश्रयत्वलाभं दर्शयति निश्चितमिति । क्रियाविशेषणमेतत् । 
?Rनिसित्युपसर्गोऽयम् । न तु लिषेधार्थो निरित्यपसर्ग इति भावः । प्रवर्तते चराचरा इति योज्यम् । ननु निसुपपदस्य , अयगताविति धातोः करणाधिकरणयोश्चेत्यधिकरणे ल्युटि युवोरनाकावित्यनादेशे निसः सकारस्य ससजुषोः रुः इति प्राप्तरुत्वस्यासिद्ध्या उपसर्गस्यायतावि ति लत्व नेति वृत्त्याजावुक्तेर्निरयनमिति स्यीदित्यत आह रोल इति । कृपो रो ल इति सूत्रे रो ल इति पृथग्योगं विभज्य रेफस्य लकारो भवतीष्टविषये इत्यर्थमुपेत्यात्र लत्वं निर्वाह्यमित्यर्थः । अधिकरणे ल्युटि कृत इति । नितरां लीयतेऽस्मिन्नित्यधिकरणे ल्युटि युवोरलाकावित्यनादेशे च सार्वधातुकार्धधातुकयोरिति गुणेकृते अनादेशे रूपमित्यर्थः ।। जीवज्ञानं जीवकर्तृकं ज्ञानम् । जीवशब्दोऽत्र प्रकृतिं विद्धिमे पराम् । जीवभूतां महाबाहो इत्यत्रेव चेतनार्थः । रमादिचेतनाः यद्विषये सकलविशेषान्न विजानन्ति । तद्विज्ञानमित्यर्थः । ड्विप्रत्यय इति । भाव इति योज्यम् । डित्त्वात् तनुविस्तार इत्यस्य टिलोपे उपदेशेऽजनुनासिक इत् इतीकारापगमे वेरपृक्तस्येति बकारलोपे च त् इति रूपम् । सत् समीचीनं त् व्यापनं यस्येति बहुव्रीहिरित्यर्थः । तर्हि सद्यमिति स्यात् झलां जशोन्त इति जस्त्वप्राप्तेरित्यत आह अयस्मयेति । अयोमयेति भाव्ये सति सञ्ज्ञायां आकडारादेका सञ्ज्ञा इत्युक्तत्वेन पदसञ्ज्ञायां अभावादुत्वाद्‌यभावेन अयस्मयानि पात्राणीत्यादौ यथा छन्दसि रूपं तथाऽत्रापि सत्त्यमिति रूपमित्यर्थः ।। वक्ष्यमाणत्वादिति । सदातनं सत्यमिति नित्यमेवोच्यते बुधै रिति वाचारम्भणश्रुतिव्याख्यावसरेष़त्रैव पादे वक्ष्यमाणत्वादित्यर्थः । तथा च तत्रैवतदवयवार्थव्यत्पादनं दर्शयिष्यत इति भावः । सदिति प्रातिपदिकनिर्देशोऽयम् । सदिति पदेन साधुगुणा उच्यन्त इत्यर्थः । इतिवचनादिति । सप्तदशे गीतावचनादित्यर्थः ।। अभवदिति वचनादिति । श्रुतौ सच्च त्यच्चाभवत् इत्युपक्रमे सत्यमभवदि त्युपसंहारे च श्रवणादित्यर्थः ।। सत्त्वादिकमिति । उत्तमत्वव्याप्तत्वादिकमित्यर्थः ।। प्रत्येकं चेति । सदा सत्त्वात् सदा ततेः सदा वैदिकत्वादित्यादिरूपेण सम्बन्ध्यत इत्यर्थः । 
?R	सृष्टौ सत्यामिति शेषोक्तिः । हीत्यनुवादो यस्मादिति व्याख्या । अत्र चेत्यनुवादानित्येत्यादि व्याख्या । यथोक्तमिति । भारततात्पर्यनिर्णयाऽऽद्यभागे । तनुभृतां ये स्वभावास्तेषामभिव्यक्तये । यद्वा तनुभृतां साधूनां स्वस्य भगवतः भावानां गुणानां सम्भूतये ज्ञानायेत्यर्थः । भूत्याः श्रियः । 
?R	परैरुपादाननिमित्तयोरैक्योपगमेन विकारिण एव कर्तृत्वाङ्गीकारात् तस्य चात्र निरासात्तदुपसंहारत्वस्फोरणायोद्देश्यविधेयव्यत्यासेनान्वयमाह इति सम्बन्ध इति ।। परिणामेति । ब्रह्मणः परिणामानुपपत्तौ नैव स स्यादित्यत्रोक्ता या युक्तिः विकारमात्रस्य पराधीनत्वादस्य चापराधीनत्वादिति युक्तिः ,  एकः-अद्वितीयः स्वतन्त्र इति यावदित्युक्त्याऽनूद्यत इत्यर्थः । एतच्च यच्चाविकृतमेवैकमि त्यग्रेतनैकपदोक्ताभिप्रायविवरणेन व्यक्तम् । अभिधीयत इत्यनन्तरं शेषमाह इत्यर्थोऽस्येति शेष इति । अस्य अधिकरणस्येत्यर्थः । अनेनैवेति । बहु स्यामिति बहुवचनस्य स्वरूपबहुभावरूपव्याख्यानेनैव प्रकृतिपरवाक्यमपि नियामकस्वरूपबाहुल्यकरणाभिप्रायेण व्याख्यातमित्यर्थः ।
?R 	साक्षाच्चोभयाम्नानादितिसूत्रे कर्तृत्वोपादानत्वयोरुभयोराम्नानमुच्यत इति परोक्तार्थं निराह उभयाम्नानं चेति । नचोर्णनाभिजनितृमातृणामि त्यत्रोक्तेत्यर्थः । योनिश्चेन्येतदिति । योनिश्च हि गीयत इति सूत्रार्थवर्णनमपि प्रागुक्त नचोर्णनाभिजनित्रि त्यत्र ऊर्णनाभिदृष्टान्तोक्त्या निरस्तमित्यर्थः । तत्प्रकारस्तत्रैव सुधायां व्यक्तः । 
?R	अपव्याख्यानान्तरमिति । प्रपञ्चो ब्रह्मपरिणाम इत्येतत्प्रकृत्यधिकरणार्थं इति यद्भास्करादिव्याख्यानं त्प्राङ्निरस्तम् । ब्रह्म प्रपञ्चारोपाधिष्टानमित्येतदत्रोच्यत इति यदपव्याख्यानं तन्निरसितुमित्यर्थः । अविकृतत्वे एकमित्यनेनोक्तार्थद्वयस्य हेतुत्वं व्यनक्ति तथाहीत्यादिना न सिद्धा इत्यन्तेन ।। तदिति । कालादेरविकारत्वादिति भावः । ननु परमाणुप्रधानशून्यतत्त्वादयस्तादृश दृष्टा इत्यत आह परमाण्वादयस्त्विति 
?R। 
?R	असम्भवेति । अनिर्वचनीयेनापि प्रमारूपज्ञानेनान्यदन्यात्मना दृष्यत इत्यस्यासम्भवात्तत्परिहारायेत्यर्थः । भ्रान्तेरपि याथार्थ्यादिति । भ्रमरूपज्ञानस्य सत्त्यत्वात्तद्विषयतत्कारणादेरपि सत्त्यत्व(स्य)वश्यम्बावात् । अन्यथा अर्थसन्निकर्षादिसामग्र्यभावे तदुत्पत्तेरेवायोगादिति भावः । मृषेतीति । भ्रान्तिरप्यसत्येत्यर्थः । स सर्ग इति कथ्यत इत्यस्यार्थान्तरमाह तदेतदित्यादिना । इतिपदपरामृष्टं दर्शयति प्रकृतिश्चेत्यादिना । यद्वा प्रकृतिरिति पदं इतिशब्दात्पूर्वमनुवर्त्य अस्यार्थोक्तिः प्रकृतिश्चेत्यादिनेति । 
?R	नन्वयमर्थः सूत्राक्षरैर्न लभ्यते । नहि प्रकृतिपदमधिष्टानार्थमित्यत आह एतदुक्तमिति । 
?R	तच्च नेति नञोऽनुवृत्तिर्वेति । यच्चेति श्रवणात्तच्चेति लभ्यते । न च प्रकृतिशब्देने त्यतो नञनुवृत्तिर्वेत्यर्थः । अनुवृत्तिज्ञापकश्च यच्चेति चशब्द एवेति भावः । मन्ददृष्टिपदस्य भ्रमतदुपादानभूताज्ञानरूपार्थद्वयस्योक्तत्वात् तदनुरोधेन सेत्स्यस्याप्यर्थद्वयमाह एकस्येति ।। असत्यानेकरूपेति । असत्यानेकपदार्थात्मनेत्यर्थः । तदुपादानतयेति । असत्यानेकपदार्थतदवभासयोरुपादानतयेत्यर्थः ।। तदवष्टम्भ इति । यदधिष्टानक इत्यर्थः । 
?R	विवर्तत इति । स्वभ्रान्तिविषयो भवतीत्यर्थः । इत्यपर इति । अज्ञानं मायाऽविद्याभेदेन द्विविधमिति मन्वाना । परव्यामोहनकरी माया । स्वाश्रयव्यामोहकरी अविद्या । मायाऽविद्येति । मायारूपाज्ञाने प्रतिबिम्बितमित्यर्थः ।  प्राचीनस्तु न प्रतिबिम्बपक्षः । विशुद्धं अप्रतिबिम्बितं । दृष्टिसृष्टिमतमाह जीवा एवेति । प्रपञ्चैकतेति । प्राचीन एव घटः त्वया दृष्ट एव मया दृष्टः , इत्याद्येकत्वाभास इत्यर्थः ।। स्वरूपेति । सर्वजीवानुगतं यत् ब्रह्मचैतन्यं स्वरूपं तदपेक्षयेत्यर्थः । तत्रावान्तरभेदमिति । ब्रह्मण इत्यत्र किं विवर्ताधिष्टानभूतचिद्रूपशुद्धब्रह्मणः , अथ सार्वज्ञादिविशिष्टबिम्बभूतब्रह्मणः । तथा मन्ददृष्टिरित्यत्र किं माया वा अविद्या वा इत्याद्यवान्तरभेदमित्यर्थः । द्वितीयः प्रथमे प्रविशतीति । इतिशब्दो हेतौ । सेत्यस्य भ्रमतदुपादानरूपार्थद्वयस्योक्तत्वात्तथैव व्याचष्टे यदि ब्रह्मणो विश्वभ्रम इत्यादिना ।। विशेषाज्ञानेति । । विशेषविषयकाज्ञानेत्यर्थः । ननु माऽस्तु ब्रह्मणो विशेषाभावात्तदनवभासनिमित्तको भ्रमः । तथापि स्वस्वरूपानवभासनिमित्तोऽस्तु भ्रम इत्यत आह ।। स्वरूपं त्विति ।। द्वितीयस्याद्यमिति । द्वितीयस्तु प्रथमपक्षदोषेणैव निरस्त इति भावः । भ्रान्तिरूपैकार्थपरत्वं सा इत्यस्योपेत्य तावद्व्याचष्टे यदि ब्रह्मव्यतिरिक्तेनेति ।
?R	तत्रैवेति । चैतन्यादन्यत्सर्वं चैतन्ये कल्पितं । चैतन्यमेकं स्तयमित्येवंरूपसूत्रार्थ एव भ्रान्तिकल्पितं वस्तु किमस्तीति वक्ष्‌यमाणानुपपत्तिव्युत्पादनात् उत्तममिति नादेह इत्यादिः कल्पितमि त्यन्त आरम्भ इत्यर्थः । स्वत इत्यास्यार्थमाह कल्पनां विनैवेति । साक्षिवेद्यत्वात् न देहाद्यपेक्षेत्यत आह नहि सुखादिवद्रजतादिवद्वेति । यथा अन्तःकरणवृत्त्युपहितचैतन्यरूपेण  वा शुद्धचिद्रूपेण वा साक्षिणा वेद्यं सुखदुःखादिकम् , शुक्त्याद्यवच्छिन्नचैतन्यावरकाऽविद्यावृत्त्युपहितचैतन्यरूपसाक्षिवेद्यं रजतादिकं , तथा घटादि(प्रपञ्च इति )कं प्रपञ्चं परो मन्यत इत्यर्थः । तथात्वे तद्वदैव ज्ञातैकसत्त्वापातादिति भावः । 
?R	जीवानां सकारणकदेहेन्द्रियाणां च कुतो न भ्रान्तिकल्पितत्वमित्यत आह द्रष्टृत्वेनेति । जीवानां द्रष्टृत्वेन, इन्द्रियाणां दर्शनकरणत्वेन, देहस्येन्द्रियाश्रयत्वेन, कारणानां च देहेन्द्रियकारणत्वेनेत्यर्थः । अन्यथाऽन्योन्याश्रयादिति भावः ।। भ्रान्तेरिति । जीवब्रह्मभेदहेतोर्भ्रान्तेरित्यर्थः । 
?R	चक्रकस्फोरणायोक्तं चक्रकाश्रयप्रकारं व्यनक्ति एतदुक्तं भवतीति ।। भ्रमेति । भ्रमश्चाज्ञानं च जीवभेदश्चेत्येतेषामित्यर्थः । सा ततोऽन्यगे त्यत्र सेत्यस्य भ्रान्तिरूपैकार्थपरामर्शित्वमुपेत्य तद्दूषणपरतया 
?Rअन्यगा चेत् स्वतोऽन्यते त्यादिग्रन्थो योजितः । अधुना सा इत्यस्याविद्यारूपार्थपरामर्शित्वमुपेत्य जीवगताऽविद्येति पक्षमुक्तादिदेशेन निराह अनेनेति । भेदोपि भ्रमजो यदी त्यादिसपादश्लोकेनेत्यर्थः । मूले भ्रमज इति भ्रान्तेरिति भ्रमस्यैवोपपादयन् सहैवायं निरस्तः । जीवाज्ञानवादोऽपीत्यनुवादबलादेव जिज्ञासाधिकरणे निर्विशेषे स्वयं भाते किमज्ञानावृत्तं भवेदि त्यत्र सुधायां तत्कि जीवाश्रयम् उत जडाश्रयं अथवा ब्रह्माश्रयमि ति विकल्प्य नाद्यः प्रकृत्यधिकरणे निराकरिष्यमाणत्वादिति यदुक्तं तद्विवृतं भवतीति ज्ञेयं ।। इतरेतरेति । सिद्धे चाज्ञाने तदधीनजीवसिद्धिः , सिद्धे च जीवे तदाश्रिताज्ञानसिद्धिरितीतरेतराश्रयेत्यर्थः । आदिपदेन सिद्धे चाज्ञाने तदधीनजीवब्रह्मभेदसिद्धिः, सिद्धे च भेदे आविद्यकभेदभिन्नजीवाश्रितत्वेनाज्ञानसिद्धिरिति चक्रकाश्रयो ग्राह्यः । 
?R	ननु देहेन्द्रियादिकं विनैव , सुखादिवत् साक्षिमात्रसिद्धो भविष्यति सर्गादौ देहादिप्रपञ्च इत्यत आह न ह्ययमिति ष इत्युक्तमिति । पूर्वतनसमीपग्रन्थे । अयं प्रसङ्गः अन्योन्याश्रयादिप्रसङ्गः । भ्रमशब्दो ज्ञाने अर्थे चेति । यथाक्रमं भावकर्मव्युत्पत्तिभ्यामिति भावः ।. प्रथमसूत्र इति ।ष जिज्ञासासूत्रे मिथ्यात्वं यदि दुःखादेस्तद्वाक्यस्याग्रतो भवेदि त्यादिना वर्णित इत्यर्थः । अधिकविवक्षयेति । सा च व्यावहारिकता चाऽस्ये त्यादिना व्यक्ता ।
?R	यथा चैतत्तथोपपादयिष्यत इति । भक्तिपादे सन्ध्ये सृष्टिराह ही ति नय इिति भावः ।। तस्यागामिन इति । मायामात्रमिति सूत्रस्येत्यर्थः ।। श्रुतिवशाच्चेति । प्रागुक्तमेव तात्पर्यं ध्येयम् । 
?R	इति शेष इति । अङ्गीकृतत्वत इत्यनन्तरमयं शेषः । 
?R	श्रुत्यादीति । प्रागुक्तमाण्डूकश्रुत्यादीत्यर्थः । 
?R	व्याप्तिभङ्गस्तर्कस्येति । बाध्यं नार्थक्रियाकारी त्यत्रोक्तस्य बाध्यत्वेऽर्थक्रियाकारित्वं न स्यादित्युक्ततर्कस्येत्यर्थः । ज्ञानस्य सत्यत्वे भ्रमत्वं न स्यादित्यत आह भ्रमत्वस्येति ।। 
?R	उत्तरवाक्यमवतीरयितुं शङ्कामाह ननु किमित्यादिना । 
?R	शङ्कि(तैव के)त्वैवं केनचिदुक्तमुपलक्षणपक्षमनूद्य निराह अत्र कश्चिदित्यादिना तादवस्थ्यितत्यन्तेन ।। वर्तकत्वस्येति । इदं सर्पज्ञानं न तु घटादिज्ञानमिति ज्ञानं प्रति सर्पादेर्व्यावर्तकत्वस्येत्यर्थः  । तत्रापीति । सर्पादेर्ज्ञानं प्रति व्यावर्तकत्वमित्यत्रापि व्यावर्तकत्वं न व्यावृत्तिबुद्धिजनकत्वं किनतु व्यावृत्तिबुद्धिजनकज्ञानविषयत्वमित्यभ्युपगमे च ज्ञानमात्रस्य सर्पज्ञानव्यावृत्तिबुद्धिजनकत्वायोगेन सर्पव्याव(र्तकज्ञानज्ञानस्यै)र्त्तिज्ञानस्यैवेति वाच्यत्वाद्व्यावृत्तिबुद्धिजनकत्वं प्रति सर्पादेर्व्यावर्तकत्वं स्यादित्यापादनं प्राप्नोति । तथा च  बाध्यस्य सर्पादेर्व्यावृत्तिबुद्धिजनकत्वं व्यावर्तकत्वं स्यादित्यतिप्रसङ्गतावस्थ्यमित्यर्थः । तत्रापि ज्ञानाभ्युपगमेऽनवस्थेति भावः । ननु तादृशमित्युक्तिमात्रेण कथमुक्तशङ्कानिरास इत्यतः सत्यसर्पज्ञाने विषयोपाधिं विना कृतस्वागतविशेषेणैव व्यावर्तकेन व्यावृत्तत्वं तावत्साधयति सत्यसर्पज्ञानं तावदित्यादिना कार्यमुपजनयतीत्यन्तेन । अत इति । परिशेषादित्यर्थः । एवं परिशेषेण विषयं विना कृतं ज्ञानगतमेव कञ्चिद्व्यावर्तकविशेषं समर्थ्येदानीं सर्पोयमिति जायमानं सत्यसर्पापरोक्षज्ञानं असर्पज्ञानाद्विषयसम्बन्धमनपेक्ष्य विलक्षणम् तज्जनकसामग्रीविलक्षणसामग्रीजन्यत्वात् परोक्षज्ञानादपरोक्षज्ञानवत् इत्यनुमानेनापि तत्सिद्धिं मन्वानो दृष्टान्ते साध्यसाधनोपपादनपूर्वं दार्ष्टान्तिकमाह किञ्चेत्यादिना । सामग्रीभेदेन ज्ञानानां स्वतो वैलक्षण्यं प्रसाध्य सत्यसर्पज्ञानमसर्पज्ञानात् स्वतो विशेषवत् तज्जन्यकार्यविलक्षणकार्यकारित्वात् यवबीजात्कलमबीजवदिति कार्यभेदरूपहेतुत्वन्तरेणापि तत्सिद्धिं मन्वानो हेतोस्साध्येन विनाऽनुपपत्तिरूपव्याप्तिमुपपादयति अपि चेति । ननु कार्यभेदस्य विलक्षणविषयसम्बन्धेनोपपत्तेरप्रयोजको 
?Rहेतुरित्यत उपलक्षणविषयसम्बन्धेन कार्यभेदेऽतिप्रसङ्गं व्यतिरेकमुखेनाह नहीति । कलमबीजान्तरेति । यज्ञदत्तसम्बद्धेति योज्यम् । अन्यथा तदपि तथा कुर्यादिति भावः । एतदुपलक्षणम् ष सामग्रीरूपभेदहेतोरप्येवमप्रयोजकत्वपरिहारो ध्येयः । अन्यथा तदपि तथा न्यायामृते असतः साधकत्वाभावे बाधकोद्धारवादे । नन्वस्त्वेवं सत्यसर्पज्ञाने, रज्जुसर्पज्ञाने तु कथमित्यत आह स चायं विशेष इति । विषयनिरपेक्षो ज्ञानगतो व्यावर्तकरूपोऽतिशय इत्यर्थः । यत्तु यद्येवं सूचकश्च हि श्रुतेराचक्षते च तद्विदः इत्यत्र स्वाप्नपदार्थानां शुभाशुभसूचकत्वेन सत्यत्वसमर्थनं तन्नोपपद्यते (तन्न साध्वापद्यते)स्वाप्नपदार्थानामसत्यत्वेपि तदनवच्छिन्नतज्ज्ञानानामेव शुभाशुभसूचकत्वोपपत्तेरिति, चोद्यं तु तदधिकरण एव भावदीपेऽस्माभिः परिहृतं ध्येयम् । अत्रापि किञ्चित्स्वस्थान एव वक्ष्यामः ।। न तर्कमूलव्याप्तेरिति । बाध्यं नार्थकारी त्युक्ततर्केत्यर्थः ।
?R	अर्थक्रियाकारित्वमिति । व्यावहारिकता चास्य स्यादबाध्यत्व एव ही त्यत्रोक्तम् । यद्यर्थक्रियाकारित्वरूपव्यावहारिकत्वं चाङ्गीक्रियते प्रपञ्चस्य,तर्ह्यबाध्योप्यङ्गीक्रियेतेत्यत्रोक्तमापादकमिति योज्यम् । सपक्षान्तरे हेतुसत्त्वमाशङ्क्य निराह न च ज्ञानस्येति । तुशब्दार्थोऽतिशयेनेति ।। धूमादेर्विशेषाकारेणेति । पर्वतादिदेशविशेषसल्लग्नत्वादिरूपेणेत्यर्थः । 
?R	दारुयन्त्रस्येवेति । सूत्रेण चेष्टमानदारुप्रतिमाया इवेत्यर्थः । 
?R	कथमनेनोक्तशङ्‌कानिरास इत्यत आह अयमाशय इिति । शङ्‌कते, तत्किमिति । उत्तरमाह अद्देति । बाधकाभावे श्रुतिप्रतीतं सर्वमेव सत्यमित्येतत्सत्यमित्यर्थः । अद्दा प्रत्यक्ष(सत्ययो)सिद्धयो रित्यभिधानात् । परतस्त्वे न च प्रमे त्येतद्योजयति नचेति । तदेव वाक्यमाकाङ्क्षितपदाध्याहारेण प्रकृतोपयोगितया प्रकारान्तरेण योजयति परतस्त्वे च प्रामाण्यस्येत्यादिना ।। शङ्‌कते सन्तीति । निष्कलं षोडशकलात्मकदेहशून्यम् । तदेव मूलम् अपेक्षितशेषपूर्त्या प्रकारान्तेरण योजयति एवं श्रुतिबलेन पपरतस्त्व इति  । तदेव वाक्यं प्रकारान्तरेणापि योजयति किञ्चाविशेषादिति । नन्वविशेषादित्ययुक्तम् । स इदं सर्वमि त्यादेरनुवादकत्वेन दुर्बलत्वान्निष्फलमित्यादेर्निषेधकत्वेन प्रबल्तवादित्यत आह अन्यदिति । अप्राप्तां भ्रान्तिमापाद्य किं चेशे (वेदो) मानतां व्रजेदि त्यादिना । तथा यदि मायिकं मित्याभूतं कारणत्वं ब्रह्मणो वेदो वदेत् तर्ह्यप्रमाणं स्यादित्यादि मिथ्याधर्मविधातुश्च वेदस्यैवाप्रमाणते त्यनेन । तथा कारणत्वादेर्मिथ्यात्वे शास्त्रवेद्यतैव न स्यादित्यादि च सर्वधर्मोज्झितस्यास्य किं शास्त्रेणाधिगम्यते इत्यादिना । तथा विश्वकर्तृत्वादेर्मिथ्याभूतविश्वसापेक्षत्वेन मिथ्यात्वात् तच्छ्रुतेरेव अमानत्वं युक्तमित्येतन्निराकरणमपि अन्यापेक्षा यदि स्युः इत्यादिना भक्तिपादे वक्ष्याम इत्यर्थः । ननु मया किमपि नाङ्गीक्रियते, ब्रह्मणो विश्वकर्तृत्वादिकं पररीत्यैव, अतः कथं तेनैवाङ्गीकृतम्, इत्यादिचोद्यनिरसनमप्यनुपदं वक्ष्याम इत्यर्थः । 
?R	एवमियता ग्रन्थेन बाध्यं नार्थक्रियाकारीत्येततसमर्थं नेहनानेति श्रुतेर्न सर्वमिथ्यात्वबोधजनकत्वमित्युक्तम् । इदानीमस्त्वबाध्यमेवार्थक्रियाकारि श्रुतिरप्यबाधैवेति शङ्‌कित्वा तदपि निरस्यति नन्विति ।। प्रागेवेति । व्यवहारसतश्चापि साधकत्वं तु पूर्ववत् इत्यादिना जिज्ञासानय एवेत्यर्थः । ततश्चेति । स्मारणमात्रस्यात्र क्रियमाणत्वादित्यर्थः । अप्रमेति विच्छिद्यार्थमाह यस्मादिति । कुतो नेह नाने ति श्रुतिरप्रमेत्यत आह प्रपञ्चेति ।। सोपाधिकत्वादिति । प्रतिपन्नोपाधिस्थत्रैकालिकनिषेधप्रतियोगित्व(माव) सदसद्विलक्षणत्वादिरूपत्वान्मिथ्यात्वस्येति भावः ।। ततोऽस्येति । ब्रह्मस्वरूपत्वायोगेनातिरिक्तत्वस्य वाच्यत्वादस्य ब्रह्मभिन्नस्य मिथ्यात्वस्य बाध्यत्वमावश्यकम् । अन्यथा सदद्वैतङ्गापत्तेरिति भावः । बाध्यार्थमिति बहुव्रीहिः ।। इति वक्ष्याम इति । प्रामाण्यस्य च मर्यादा  कालतो व्याहता भवेदित्यादिना भक्तिपादे । तथोत्क्रान्तिपादे च दीर्घभ्रान्तिकरी चेत्स्यादि त्यादिना चेति भावः ।। स्वरूपासिद्धकालातीतयोरपीति । अत्र 
?Rनेह नानेतिश्रुतौ स्वरूपतोऽर्थतश्चासत्यत्वं प्रकृतमिति स्वरूपासिद्धकालातीतयोरित्युक्तम् ।। तत्रापीति । असिद्धागिहेतुप्रयोगस्थले हेतुस्वरूपारोपस्य विषयारोपस्य च सम्भवादित्यर्थः । 
?R	उत्तरवाक्यमवतारयितुमाह स्यादेतदिति ।। मयेति । न तत्सत्यमिति वदता मयेति योज्यम् । क्रियाऽऽवेशः क्रियानिष्पत्त्यनुकूलव्यापारवत्त्वम् । साधकत्वं सतस्तेने ति जिज्ञासानयोक्त्या पौनरुक्त्यनिरासायाभ्यधिकाशङ्‌का वक्तुमाह न च वाच्यमिति । अन्यथेति । बाह्यप्रपञ्चस्यापि साक्षिविषयत्वोपगम इत्यर्थः । अन्धादेरपि साक्षिणा हि रूपत्वपदार्थादिधीसम्भवादिति भावः ।। स एव चेति । बाह्यप्रपञ्च एव । अत्र प्रकृतिनये । ब्रह्म विश्वात्मना मृषा इत्यादिना प्रकृत इत्यर्थः । नाप्यसत्यमिति । युष्माभिरुपन्यस्तं प्रमाणमित्यन्वेति । न त्वधिकरणसिद्धान्तत्वेनेति । कस्मिंश्चिदर्थे सिद्ध्यति, अर्थात्सिद्धं ह्यधिकरणसिद्धान्तत्वेन सिद्धम् । यथा क्षित्यादिकं सकर्तृकमिति कार्यत्वहेतुना क्षित्यादिकर्तृसिद्धौ सार्वज्ञमर्थात्तस्य सिध्यति । एवमर्थसिद्धत्वेन  सम्प्रतिपन्नं नेत्यर्थः । ज्ञाततयेत्यादि । वृत्तिरूपज्ञानविषयतया भावरूपाज्ञानविषयतया चेत्यर्थः ।। तथा च वक्ष्यत इति । अत्रोपलक्षणतया गृहीते सति सत्यत्वं गगनादेश्च इत्यादिनाऽअत्रैवाग्रे तद्विविच्य वक्ष्यत इत्यर्थः । शङ्‌कते भवत्कल्पितेति । सत्येनैव प्रमाणेन प्रमेयसिद्धिरिति भवत्कल्पितव्यवस्थयैव भवद्व्यवस्था न साध्वीति ब्रूमः  । कुत व्याहतत्वात् । मां प्रति सत्त्वासत्त्वौदासीन्येन प्रमाणेनैव प्रमेयसिद्धिरित्युपेत्यैव प्रपञ्चसत्यादिसाधनस्य कार्यत्वेन व्याघातादित्यर्थः ।  यद्वा किमप्यनङ्गीकुर्वाणं मां प्रति साक्षिणस्साधकत्वं त्वयाङ्गीकृतमित्युक्ते व्याहतत्वात्सत्येनैवव मानेन प्रमेयसिद्धिरिति भवद्व्यवस्थया प्रपञ्चसत्यत्वत्वादिरूपभवद्व्यवस्था न साध्वीति ब्रूम इत्यर्थः ।। यदिति । प्रप़ञ्चसत्यत्वादिकं स्वाभ्युपगतप्रपञ्चमिथ्यात्वाव्यवस्थाविरुद्धमित्यर्थः । इत्यस्यापीति । एतद्वाक्यरूपप्रमाणस्येत्यर्थः । अस्मादिति । यत् स्वाभ्युपगतव्यवस्थाविरुद्धं तदसाधु उत्युक्तरूपवाक्यादित्यर्थः । प्रामाण्यादीत्यादिपदेन प्रमाणभूतवाक्यार्थावबोधाद्यनङ्गीकर्तृत्वमिति गृह्यते ।। प्रमितिकरणत्वादिनेति । प्रमितिकरणत्वेनोपादानं प्रामाण्याङ्गीकारित्वं, तज्जन्यज्ञानत्वेनोपादानं प्रमित्यङ्गीकारित्वं, तद्विषयत्वेनोपादानं ह्यर्थस्याङ्गीकारित्वमित्यर्थः ।। प्रागेव निरस्तमिति । अनङ्गीकुर्वतां विश्वसत्यतां तन्न वादिते ति जिज्ञासानयानुव्याख्यासुधायां खण्डनोक्तनिरासप्रस्तावे सत्त्वासत्त्वे विहाय प्रमाणस्वरूपस्य बुद्धावारोपितुमशक्यत्वेने त्यादिना निरस्तमित्यर्थः ।। 
?R	विश्वं सत्यम् इत्यादिना विश्वं सत्यं मघवाना युवोरिदापश्चन प्रमिनन्ति व्रत वाम् यच्चिकेत सत्यमित्तन्न मोघं वसुस्पार्हमुत जेतोत दाता, प्र घा न्वस्य महतो महानि सत्या सत्यस्य करणानि वोचमि ति श्रुतीनामुपादानस्य स्पष्टत्वात् । कविर्मनीषी परिभूः स्वयम्भूर्याथातथ्यतोऽर्थान्व्यदधाच्छाश्वतीभ्यः समाभ्य इति श्रुतौ यथार्थत इतिपदाभावेन तच्छ्रुत्यापादानस्यास्फुटत्वादाह यथार्थत इत्यनेनेति । एतासामर्थस्य तत्त्वोद्योतादौ स्पष्टमुक्तत्वात् सन्न्यायरत्नावल्यामर्थस्योक्तत्वाच्चार्थमनुक्त्वा तासाममुख्यसत्यतापरत्वेन वा सत्यत्वरूपे स्वार्थे तात्पर्याभावेन वा विश्वस्य परमार्थसत्त्वा(त्त्व)निर्णायकत्वमाशङ्‌क्य प्रतिबन्द्या निराह व्यावहारिकेति । इति चेन्ने त्यनन्तरं कल्पकाभावादन्यथे ति पदद्वयमध्याहार्यम् । कल्पकामाशङ्‌कते श्रुत्यन्तरेति । नेहनानेत्यादि श्रुत्यन्तरेत्यर्थः ।। अत्रापीति । ब्रह्मसत्यत्वेपीत्यर्थः । अपुरुषार्थत्वादित्यत्र नञोऽभावार्थमुपेत्य विश्वसत्यत्वाज्ञानस्य पुमर्थाहेतुत्वात् न एतासां श्रुतीनां तत्र तात्पर्यमुच्यते, अथ पुमर्थविरुद्धत्वात् । आद्ये आह सत्येति । अन्त्यमाशङ्‌कते निष्प्रपञ्चेति ।। इति वक्ष्याम इति । उपासनापादे विद्यैव तु निर्धारणादित्यधिकरणाद्यसूत्रव्यावर्त्यसाधनान्तरनिरासप्रस्तावे न चाप्येकत्वविज्ञानादुक्तन्यायेन मुच्यते इति निष्प्रपञ्चात्मैक्यज्ञानं मुक्तिसाधनमित्येतत् । तथा उक्रान्तिपादे निर्विशेषं स्वयम्भातम् इत्यादिना  
?Rशून्यवाद्यभिमतमोक्षमुक्त्वा इत्येवं मायितश्चाहुरि त्यादिनाऽद्वितीययाऽऽपत्तिरूपमोक्ष इत्येतच्च प्रमाणाननुगुणमिति वक्ष्याम इत्यर्थः ।। प्रागुक्ततर्केति । व्यावहारिकता चास्य स्यादबाध्यत एव ही त्युक्ततर्कस्य बाध्यं नार्थक्रियाकारी त्यादिना तत्सदेवार्थकारकमि त्यन्तेन यद्व्यप्त्यादिमत्त्वेनोपपादनं कृतं तेनैवास्यानुमानस्योपपादितत्वादित्यर्थः । सन्न्यायरत्नावल्यां तु व्यावहारिकतेत्यादिना युक्त्या, विश्वं सत्यमित्यादिना श्रुत्या,सत्यमित्यादिना प्रत्यक्षेण सत्यत्वोपपादनमित्युक्तम् । 
?R	किञ्चेति चार्थमभिप्रेत्याह चशब्द इति । यथाश्रुतान्वयमुपेत्याह न केवलमिति । मिथ्यात्वमपि बन्धस्य न प्रत्यक्षविरोधत इत्यादिना जिज्ञासानये । यत् आन्तरसुखादेः साक्षिणा सत्यत्वमुक्तं तेन साकं समुच्चय इति भावः ।। तत्रापीति । बाह्यवस्तुष्वपीत्यर्थः । आदिपदेन दिग्विशेषाः प्राच्यादयो ग्राह्याः ।। वक्ष्यमाणेनेति । एवमक्षजमानत्वसिद्धमि त्यादिनाऽत्रैवोत्तरत्र अर्थसत्त्वघटितप्रत्यक्षादिप्रामाण्यव्यवस्थापनप्रकारेणेत्यर्थः ।। प्रकृतत्वादिति । विश्वसत्यत्वावाचिका इति पूर्वप्रकृतत्वाद्विभागपरिणामाभ्‌यां विश्वस्येत्यनुवर्तिष्यते ।। किमनेनेति । गगनादेरिति कथनेन किमित्यर्थः । तावता कथमुक्तशङ्‌कानिरास इत्यत आह तथा च वक्ष्यत इति । युक्तिपादे । प्राकृतं शुद्धचैतन्यम्मक्षं तु द्विविधं मतमि त्यादौ न विलक्षणत्वनयानुव्याख्याने साक्षिणः प्रत्यक्षप्रमाणत्वं वक्ष्यत इत्यर्थः । साक्षीत्युक्तेः कृत्यमाह प्रत्यक्षेत्येवोक्तेः इत्यादिना । गगनादेरित्यादिपदेनैन्द्रियकानैन्द्रियकरूपराशिद्वयस्य ग्रहणं कृत्वा प्रत्यक्षसाधितमित्युक्ते प्रसिद्धत्वेन बाह्यप्रत्यक्षस्यैव प्रत्यक्षपदेन ग्रहणाऽरपत्त्या गगनादिरूपाऽतीन्द्रियार्थसत्यत्वे प्रमाणं नोक्तं स्यादित्यर्थः । नन्वेवं साक्षिपदे दत्तेऽपि बाह्यप्रत्यक्षादिप्रमाणवेद्यार्थसत्यतायां प्रमाणं नोक्तं स्यादिति चेन्न । तत्प्रमाणप्रामाण्यव्यवस्थापनद्वारा तत्तत्प्रमाणवेद्यार्थसत्यत्वस्यापि साक्षिणैव व्यवस्थाप्यतया साक्षिप्रत्यक्षेत्युक्त्यैव ऐन्द्रियकानैन्द्रियकसर्वपदार्थसत्यत्वे प्रमाणमुक्तं भवत्येवेत्याशयेन साक्षिप्रत्यक्षेत्युक्तमिति भआवेनाह न च साक्षिणा विनेति । ऐन्द्रियकाणामपीत्यपिपदस्य न केवलमानुमानिकादीनामित्यर्थः । साधकत्वं तु सत्यस्ये त्यादित्रिपाद्यास्तात्पर्यमनुवदति उभयवादीत्यादिना । अस्यार्थस्य सत्यत्वरूपार्थस्य । तर्हि पुनरत्र तदुपन्यासो व्यर्थ इत्यत आह तथाऽपीति ।
?R	साक्षीत्युक्तेर्मतान्तरनिरासोऽपि फलमिति भावेनाह केचिदिति । इहेत्युरलक्षणम् । इदानीमित्यपि ग्राह्यम् । आकाशादेरित्यस्याकाशकालयोरित्यर्थः । आस्थिषतेति लुङ्गात्मनेपदबहुवचनम् । अङ्गीकृतवन्त इत्यर्थः । चाक्षुषतासामग्रीति । महत्त्वसमानाधिकरणोद्भूतरूपवत्त्वरूपसामग्रीत्यर्थः । कथं ज्ञानान्तरसिद्धत्वेपि चाक्षुषज्ञाने भानमित्यत आह दृष्टो हीति । सौर(भे)भ्येणेति योज्यम् । कस्मिंश्चिच्चन्दनखण्डे घ्राणेन सौर(भे)भ्येऽवगते सति तत्र वा तत्सजातीयेऽन्यत्र वा चक्षुषा सुरभिश्चन्दनखण्डोयमिति ज्ञानोदयस्यानुभवादित्यर्थः ।। परेषां चेति । अनुपलब्धिरूपषष्टप्रमाणवेद्योऽभाव इति मतेऽभावस्याचाक्षुषत्वेपि इह भूतले घटाभाव इति विशिष्टचाक्षुषप्रत्ययो दृष्ट इत्यर्थः । 
?R		अयमिति । इह विहङ्गमः पततीति प्रत्यय इत्यर्थः । तार्किकाणां तथा प्रतीत्यभिमानसत्त्वादाह लौकिकानामिति ।। त इति । लौकिका इत्यर्थः ।। नेहेति । इहेत्युक्ताधिकरणस्य आलोकावयवत्वे तदाश्रितस्य तत्र निषेधप्रत्ययायोगादिति भावः । इहालोकत्र्यणुकमितीति । त्र्‌यणुकावयवानां द्व्यणुकत्वेनातीन्द्रियतया इहेति प्रत्ययायोगादिति भावः । द्वितीयप्रत्ययोपपत्तिं शङ्‌कते प्रमाणान्तरेति । यद्वा अन्धकारावृतदेशे न इहालोक इति प्रत्यये इहेति आलोकपरमाणव एवाधिकरणतया निर्दिश्यन्त इति  भावेन नेहालोक इति प्रत्ययो दुःसंवाद इत्युक्तम् । एवं च प्रत्ययद्वयेऽप्युपपत्तिं शङ्‌कते प्रमाणान्तरेतीत्यवतरणीयम् ।
?R	सामान्यपरिशेषरूपानुमानाभ्यां गगनादिसिद्धिनिरासोऽपि साक्षिप्रत्यक्षपदप्रयोगफलमिति भावेन  
?Rतन्मतमाशङ्‌कते।अथ मतमित्यादिना ।। आश्रयासिद्धिशङ्‌कानिरासायाह शब्दस्तावत्प्परत्यक्षसिद्ध इति । गुण इति साध्यनिर्देशः । हेतौ (तोर्ग्रा)ग्राह्यत्वमात्रस्य गगनादौ व्यभिचारादिन्द्रियेति विशेषणम् । घटादावव्यभिचाराय एकेन्द्रियेति । जीवात्मन्यव्यभिचाराय बाह्येति । योगिबाह्येन्द्रियग्राह्यात्माकाशादावव्यभइचाराय अस्मदादीति । शब्दत्वादावव्यभिचाराय सत्यन्तम् । अयं च प्रयोगो वक्ष्यमाणगुणत्वहेतोरसिद्धिनिरासाय । परोक्तप्रतिज्ञादिक्रमनियमभञ्जनाय हेतुपूर्वकं गगनसाधकसामान्यानुमानप्रयोगमाह गुणत्वाद्द्रव्याश्रित इति । शब्द इति धर्मिवाचिपदमनुवर्त्यम् । सामान्यतो द्रव्ये सिद्ध इत्यस्य परिशेषादित्यादिना वक्ष्यमाणेनान्वयः । गगनरूपविशेषद्रव्यसिद्ध्यै परिशेषं वक्तुं प्रसक्तं निराह शब्द इत्यादिना । स्पर्शवतः पृथिव्यादिचतुष्टयस्य गुणो नेत्यर्थः । कर्मजसंयोगादौ हेतोरव्यभिचाराय साध्ये  विशेषपदम् । कारणगुणपूर्वकत्वं नाम स्वसमवायिकारणमात्रसमवेतगुणासमवायिकारणकत्वम् । यथा घटगतरूपस्य स्वाश्रयसमवायिकारणमृत्पिण्डगतरूपासमवायिकारणकत्वं । तदभावः, अकारणगुणपूर्वकत्वं । तस्मादिति हेत्वंशस्यार्थः । शब्दशचोक्तरूरकारणगुणपूर्वको नेति नासिद्धिः । परमाणुरूपपूर्वकत्वं । तस्मादिति हेत्वंशस्यार्थः । शब्दश्चोक्तरूपकारणगुणपूर्वको नेति नासिद्धिः । परमाणुरूपादावव्यभिचाराय प्रत्यक्षत्वे सतीति विशेषणम् । तन्तुरूपजन्ये पटरूपे(घटगतपूर्वरूपादाव)व्यभिचाराय विशेष्यम् ।। अयावद्द्रव्यभावित्वादिति । अत्रापि प्रत्यक्षत्वे सतीत्यनुवर्तनीयम् । तेन पाकजे पार्थिवपरमाणुरूपादौ व्यभिचारः । हेतोरप्रयोजकत्वनिरासाय विपक्षे बाधकतर्कमाह स्पर्शवद्गुणत्व इत्यादिना तदिति । शब्दानुपलम्भप्परसङ्गः इत्यर्थः । तत्कथमित्यतो व्यनक्ति शब्दो हीत्यादिना द्रव्यं वाऽस्तीत्यन्तेन ।। गुणस्य स्वाश्रय इति । स्वाश्रये वर्तमानं गुणं प्रति वा स्वाश्रयाश्रिते विद्यमानं गुणं प्रति गुणस्यासमवायिकारणत्वादित्यर्थः । आद्यं यथा । आत्मगतमनःसंयोगस्य आत्मगतज्ञानादिगुणासमवायिकारणत्वम् । द्वितीयं तु तन्तुरूपस्य पटगतरूपं प्रत्यसमवायिकारणत्वम् । न चैवं स्पर्शवद्गुणत्वे सम्भवतीति भावः । कथं तर्हि तदुलम्भ इत्यत आह तस्मादिति । वीचीतरङ्गेति । सूक्ष्मस्थूलत्वाभ्यां वीचीतरङ्गयोर्भेदः । यथा तटाकादिमध्ये पाषाणादिप्रक्षेपे सति वलयाकारेण दशदिक्सम्बद्धा काचिद्वीची जायते । तदनन्तरं तथैव कश्चच्चरङ्गः पुनर्वीची पुनस्तरङ्ग इत्येवं तीरपर्यन्तं वीचीतरङ्गपरम्परया तीरप्राप्तिः । तथा शङ्खादिशब्दस्यापि परम्परया कर्णशष्कुलीयुक्तदेशप्राप्तिरित्यर्थः । नाप्यात्मगुण इति । शङ्खशब्दं कुर्वन्य आत्मा तद्गुण इत्यर्थः । शब्द इति वर्तते । अहङ्कारेण विविक्तस्येति । अहं सुखीत्यादिवत् अहमर्थसंसृष्टत्वभावेनाऽहमर्थाऽसंसृष्टस्येत्यर्थः । न दिक्कालमनसामिति । गुणः शब्दः इत्यनुकर्षः ।। प्रसक्तेति । आश्रयत्वेन प्रसक्तपृथिव्याद्यष्टद्रव्याणामाश्रयत्वप्रतिषेध इत्यर्थः । रूपवदितीतिशब्दस्य अथ मतमिति पूर्वेणान्वयः ।। तदिदमिति । उक्तदिशा शब्दलिङ्गकत्वमित्यर्थः । जातिबधिराणामिति । न च  तेषामपि जन्मान्तरीयव्याप्त्यनुसन्धानादाकाशप्रतिभास इति वाच्यम् । अन्यथोपपत्तौ तत्कल्पकाभावात् । अन्यथाऽतिप्रसङ्गादिति भावः । मूर्तावकाशेनेति । कुम्भकुसुलादिमूर्तपदार्थानामस्थानप्रतिहत्यभावेनेत्यर्थः । आकाशसिद्धिं शङ्‌कते मूर्ताभावस्याप्यधिकरणेति । स्तम्भकुम्भादिमूर्ताभावः साधिकरणे मूर्ताभावत्वात् घटाद्यधिकरणपटाद्यभाववत् इत्यनेन जातिबधिराणामाकाशप्रतिभास इति भावः । तस्येति । पक्षतयोपात्तमूर्ताभावस्येत्यर्थः ।। साधिकरणस्यैवेति । अधिकरणप्रतियोगिघटितत्वेनैवाभावप्रतीतिनियमात् सद्भ्यामधिकरणप्रतियोगिभ्यामभावो निरूप्यत इत्यङ्गीकारादिति भावः । 


?R	एवमाकाशस्य शब्दलिङ्गकविश्वजनीनाकाशप्रतिभासायोगमुक्त्वा इदानीं सामान्यतः आकाशद्रव्यसाधकानुमानं निरसितुमाह किञ्चेति  । शब्दः क्वचिदाश्रितो गुणत्वादिति प्रयोगे शब्दपदार्थं पृच्छति शब्द इति ।। न चोक्तेति । शब्दो गुणः सामान्यवत्त्वे सत्यस्मदादिबाह्यैकेन्द्रियग्राह्यत्वादित्वादित्युक्तेत्यर्थः ।। विरोधाभावादिति । तथा चाप्रयोजकोऽयं हेतुरिति भावः । ननु विपक्षे हेतूच्छित्तिरूपो विरोधोऽस्त्यतो नाप्रयोजकत्वमिति भावेन शङ् कते यदीति ।। प्रतिबन्धादिति । व्याप्तत्वादित्यर्थः ।। निरवयवस्यापीति । आत्मरूपद्रव्यस्येति योज्यम् । ध्वनिरूपो वेति पक्षे सामान्यद्रव्यसिद्धावपि न परिशेषसिद्धिरिति दोषमाह द्वितीये त्विति ।। पिठरपाकेति । तार्किकमते ह्येकत्र घटादीन्मेलयित्वा कुलालेन तृणादिना तेषां पाके समारब्धे तेजोभिघातादिना घटादवयेषु क्रियोत्पत्तौ अयवयसंयोगनाशेनायवयिनाश इत्येवं क्रमेण परमाणुपर्यन्तनाशे सति पुनर्भोजकादृष्टवशेन परमाणुक्रियोत्पत्तौ तत्संयोगे द्व्यणुकादिक्रमेण घटादिरूपान्त्यावयविन उत्पत्तिरिति पीलुपाकप्रक्रिया । परमाणुपर्यन्तमवयवयिनो नाशं विनैव तथैव घटादीनां पाकः पिठरपाकप्रक्रिया । इति प्रक्रियाद्वयमङ्गीकृतम् । तत्र पीलुपाकप्रक्रियायां कारणगुणपूर्वकत्वादिसत्त्वेन हेत्वभावेपि पिठरपाकक्रियायां घटादौ तेजस्संयोगेनैव रूपान्तरादेर्जातत्वेन तत्रोक्तहेतुद्वयसत्त्वात्साध्याभावाच्च व्यभिचार इत्यर्थः । प्रमितत्वादिति चेदिति । स्पर्शवद्गुणत्वस्य प्रमितत्वादित्यर्थः ।। विशेषणमिति । यः प्रत्यक्षत्वे सत्यश्रावणत्वे सत्यकारणगुणपूर्वक इति वा श्रवणेतरप्रत्यक्षत्वे सत्यकारणगुणपूर्वकः स स्पर्शवद्गुणो नेति वा विशेषणमुपादेयमित्यर्थः । तथाच शब्दस्यापि व्यावर्तिततया स्पर्शवद्गुणत्वेपि नानुमानविरोध इति भावः । यद्यपि सिद्धान्ते ध्वनिराकाशगुण एव । यदाहुर्भगवत्पादाः । आकाशगुणे शब्दे व्यज्यमाना वर्णा इत्यादि तत्त्वनिर्णये । तथापि कस्यचिन्मतरीत्या परस्येत्थमापादनमात्रमपि ध्येयम् । यद्वा सर्वस्यापि पञ्चीकरणप्रक्रियायामाकाशाद्यमुस्यूतत्वात् एवं स्पर्शवद्गुणत्वप्रतिपादनमिति ज्ञेयम् । ननु तत्र तदनुपलम्भप्रसङ्गो बाधक इति तत्राह अनुपलब्धिस्त्विति ।। चक्षुष इव तैजसात्तु विकुर्वाणादिन्द्रियाणि दशाभवन् इत्यादिस्मृत्या सर्वेषामपीन्द्रियाणां चक्षुष इव तैजसत्वादिति भावः । नन्वेवं सन्देह एव भवेत् न तु श्रोत्रस्य गतिनिश्चय इत्यत्र आह संशयादपीति ।। महीयानिति । बहुल इत्यर्थः । एतद्दिग्भवोयं शब्द इति निश्चय एव बहुलः संशयात्तु क्वाचित्कः प्रतिहत्यादिदोषनिमित्तकः । एवञ्च बहुतरदिङ्निश्चयबलाद्गत्वाग्रहणमेव निश्चीयत इति भावः । यद्वा संशयानुगुण्यापेक्षया निश्चयानुगुण्येन श्रोत्रस्य गतिरेव कल्प्या निश्चयस्य संशयादपि श्रेष्टत्वादित्यर्थः ।। न चोक्तदोष इति । नापि शङ्खाद्यागमनेन श्रोत्रप्रत्यासत्तिः तदनुपलम्भादि त्युक्तदोषो नास्ति । यथा कस्तूरिकाद्यवयवानामेव घ्राणदेशपर्यन्तमागमने कस्तूरिकागन्धस्य घ्राणेन सह संयुक्तसमवायसम्बन्धमुपेत्य ग्रहणमुपेयते तद्वदत्राप्युपपत्तेः । सूक्ष्यतया अवयवागमनानुपलम्भस्योभयत्र साम्यात् । नचैवं शङ्खावयवापगमे शङ्खस्य ह्रासः स्यादिति शङ्क्यम् । कस्तूर्यादावपि साम्यात् । अवयवान्तरप्रवेशेन पूर्वसाम्यस्यात्रापि तुल्यत्वादिति भावः ।	
?R	हेतुद्वयमसिद्धमिति । शब्दो न स्पर्शवद्विशेषगुण इत्यत्र यद्हेतुद्वयमुक्तं तेन पृथिव्यादिगुणत्वाभावसिद्धावपि न वायुगुणत्वाभावसिद्धिः । शब्दस्य वायुगुणत्वेन वायुगतस्पर्शस्येव प्रत्यक्षत्वे सति कारणगुणपूर्वकत्वस्य यावद्द्रव्यभावित्वस्य च सम्भवेन हेत्वोः स्वरूपसिद्धत्वेन वायुगुणत्वाभावसाधकत्वात् । वायुगुणत्वपक्षे प्रागुक्तस्तदनुपलम्भप्रसङ्गरूपस्तर्कश्चायुक्तः । तत्पक्षे वायुना सह श्रोत्रदेशप्राप्तिसम्भवेनोपलम्भोपपत्तेरिति भावः । शङ्कते न चैवं युक्तमिति । कुत इत्यतः श्रोत्रस्यापि वायवीयत्वप्रसङ्गरूपबाधकसद्भावादित्याह श्रोत्रस्येति ।। प्रतिनियतेति । अस्यार्थोग्रे व्यक्तः ।। वायवीयत्वे श्रोत्रस्यापि तथात्वप्रसङ्गादिति । न चेष्टापत्तिः । तथात्वे त्विगिन्द्रियवत्स्पर्शस्यापि ग्रहणप्रसङ्गात् । त्वचोपि 
?Rशब्दग्राहकत्वप्रसङ्गादिति भावः ।। स्नेहेति । जसगुणचिक्कणताग्राहक इत्यर्थः । ननु रूपादिषु पञ्चसु मध्य इति विशेषणान्न दोष इत्याशयादाह श्रोत्रस्येति । ननु श्रोत्रस्पर्शनयोर्द्वयोरपि वायवीयत्वे शब्दमात्रग्राहकत्वं स्पर्शमात्रग्राहकत्वमिति नियमभङ्ग एव बाधक इत्यत आह सामग्रीभेदेनेति । वायुविकारत्वस्योभयत्र साम्येपि श्रोत्रादिजनकेतरकारणकलापवैचित्र्येण श्रोत्रत्वचोर्वैचित्र्यात् प्रतिनियतार्थग्राहकत्वोपपत्तेरित्यर्थः । यद्वा ग्रहणे सहकारिसम्पत्तिरूपसामग्रीभेदेनेत्यर्थः । बाधकान्तरमाशङ्कते घ्राणादीनामिति । एकप्रकृतित्वं एकभूतोपादानकत्वमित्यर्थः । अस्त्वित्यङ्गीकारः । ननु बाधके सति कथमित्यत आह बाधकसद्भाव इति । तत एव बाधकादेवेत्यर्थः । वायवीयत्वेऽनुमानविरोधं बाधकमाशङ्कते शब्द इति । वायुगतसङ्ख्यापरिमाणादावव्यभिचाराय हेतौ सत्यन्तम् । स्पर्शे व्यभिचारवारणाय विशेष्यम् । 
?R	ननूक्तमात्मगुणत्वाभावे बाह्येन्द्रियप्रत्यक्षत्वादिहेतुचतुष्टयमित्यतः सर्वं क्रमेण निरस्यन्नाद्यं निराह धर्मादीनामप्रत्यक्षत्वेऽपीत्यादिना ।। तत्सिद्धाविति । अष्टगद्रव्यातिरिक्तद्रव्यसिद्धौ शब्दगुणकत्वेनैव तस्य सिद्ध्या धर्मिग्राहकमानबाधः, शब्दो नाष्टद्रव्यातिरिक्तद्रव्यगुणः प्रत्यक्षत्वात् तदीयपरमाणवत् इत्यनुमानस्य । 
?Rतादृशद्रव्यसिद्धावप्रसिद्धविशेषणतेति शङ्कार्थः ।। परिशेषेति । तदयं प्रमाणार्थं इत्यादिना प्रागुक्तपिरशेषेत्यर्थः । साम्यादिति । तत्सिद्धौ सिद्धसाधनं असिद्धावप्रसिद्धविशेषणतेति दोषसाम्यादित्यर्थः । आत्मान्तरग्राह्यत्वादितिद्वितीयहेतुं निराह आत्मान्तरेति । सन्दिग्धासिद्धेरिति । एकेन श्रुत एव शब्दोऽन्येनापि श्रुत इति निश्चयासम्भवात् । स्तम्भकुम्भादिवत् स्थायित्वे तत्स्यात् । न चैवम् । तस्य आशुतरविनाशित्वेन वीचीतरङ्गन्यायेन शब्दान्तराण्युत्पाद्य पूर्वपूर्वशब्दानां नष्टत्वेन अन्ययान्यशब्दानामेव पुरुषान्तरैर्ज्ञातत्वसम्भवादिति भावः । ननु पुरुषान्तरैरन्यान्यशब्दश्रवणेऽपि तज्जनकशब्दपरम्परया मूलशब्दज्ञानमस्तीति मूलभूतशब्दप्रतिपत्तिः सर्वसाधारणीति शङ्कते सन्तानेति ।। प्रत्यभिज्ञानादिति । शङ्खशब्द एव मयापि श्रुत इति ज्ञानादित्यर्थः ।। सुखादीनामप्यनुमानेनेति । मुखप्रसादादिना चैत्रादिगतसुखस्यानेकैरनुमानं शक्यत्वादिति भावः ।। आत्मसमवेतस्यैवेति । आत्मनोऽपि विभुत्वादिति भावः । एतेन तृतीयहेतुरप्यप्रयोजकत्वेन निरस्तो ध्येयः । 
?R	ग्राहकस्थत्वेनेति । श्रोतृपुरुषस्थत्वेनेत्यर्थः ।। तस्याप्यसिद्धत्वादिति । एतेन तृतीयहेतोरप्यप्रसिद्धिरुक्ता ध्येया । व्यभिचारादिति । एतेन चतुर्थहेतुरपि व्यभिचारेण निरस्तो ध्येयः । नन्वहङ्कारेण वि(वि)भक्तस्य ग्रहणादित्यत्र ग्रहणादित्यस्य प्रतीयमानत्वादित्यर्थः । पादे मे सुखमिति भ्रमः अतो न दोष इति शङ्कते ग्रहणमिति ।। सन्दिग्घेति । आत्मगुणत्वाभावस्याद्याप्यसिद्ध्या अहङ्कारविविक्तत्वेन शब्दग्रहणमिदं भ्रान्तिः, उत प्रमितिरिति सन्देहास्कन्दनादिति भावः । यदपि दिक्कालमनसां गुणत्वाभावे प्रत्यक्षत्वाद्विशेषगुणत्वाच्चेति हेतुद्वयम् । तत्राद्यमाशङ्क्य निराह प्रत्यक्षत्वादितीति । द्वितीयं निराह कालादीनामिति । अन्यथा तत्सिद्धेरिति । आनुमानिकत्वप्रकारापेक्षया प्रकारान्तरेण साक्षिणैव सिद्धेरनुपदमग्रे वक्ष्यमाणत्वादित्यर्थः । येन धर्मिग्राहकमानबाध इति भावः । 
?R	किञ्चात्र सर्वत्रेति । शब्दस्य आत्माद्यष्टद्रव्यगुणत्वाभावे ये प्रयोगा अभिहिताः तत्र सर्वत्र व्याप्तिग्रहणसमये यत्र शब्दान्यत्वे सति बाह्यप्रत्यक्षत्वादिकं तत्रात्मादिगुणत्वाभाव इत्यादिरूपेण सहचारदर्शनं सङ्कोचनीयमित्यर्थः । एतत्सङ्कोचस्यैव लघुतमत्वादिति भावः । ननु प्रामाणिकत्वान्न द्रव्यान्तरकल्पनं दोषायेत्यत आह परिशेषेति ।। असाधारणता स्यादिति । अष्टद्रव्यवृत्तौ बाधकोपपन्नत्वे सति गुणत्वादिति हेतोरिति बोध्यम् । इतरेभ्यो भिद्यत इति । पृथिव्याद्यष्टद्रव्यप्रतियोगिकभेदवानित्यर्थः । ननु समुदितानामेवास्तु साधनम् । न चैकाधिकर(णा)ण्यावच्छेदकावच्छिन्नानामेतेषां क्वाप्यप्रसिद्धत्वेन अप्रिसद्धविशेषणत्वं शङ्क्यम् । 
?Rअसिद्धविशेषणत्वस्य साध्याप्रसिद्धौ तन्निरूपितव्याप्तिज्ञानायोगेन व्याप्तिग्रहप्रतिबन्धकत्वेन दोषत्वात् । इह च साध्यसाधनव्यतिरेकयोरेव व्याप्त्यङ्गीकारेणन्वयव्याप्तेरनभ्युपगमात् अबावसाध्यकव्यतिरेकिप्रयोगे च साध्यत्वेनाभिमतेतरान्योन्याभावानां समुदितानां व्यतिरेकस्य इतरत्वरूपभावपदार्थत्वेनान्योन्याभावरूपसाध्यज्ञानं विनैव यत्रेतरत्वं तत्र शब्दाश्रयत्वाभाव इति पृथिव्यादौ व्यतिरेकव्याप्तिग्रहसम्भवेन अभावसाध्यकव्यतिरेकिणि साध्याप्रसि(द्धे)द्ध्यादेरदोषत्वादिति भावेन शङ्कते अभावस्येति ।। न दोष इिति । अप्रसिद्धविशेषणत्वमिति योज्यम् ।। तथापीति । साध्यभूताभावव्यतिरेकस्य भावत्वेपि साध्याभावरूपेण प्रतिषेधमुखेन साध्यभूताभावव्यतिरेकज्ञानमावश्यकम् । साध्याभावव्यापकाभावप्रतियोगित्वस्य व्यतिरेकहेतौ गमकताप्रयोजकरूपम् । तच्च न स्वरूपसत्तया । व्यतिरेक्याभासोच्छेदापत्तेः । किन्तु ज्ञातमेव तत् । ज्ञानं च न वस्तुगत्या साध्याभावव्यापकाभावप्रतियोगिज्ञानतया । यत्र पटादौ घटाभावाभावत्वमारोप्य तद्व्यापकतया लोष्टत्वादिकं गृहीतं तत्र लोष्टत्वाद्यभावेन घटाभावाननुमानाऽपातात् । तत्र पटस्य वस्तुतः साध्यभूतघटाभावाभावत्वाभावात् । किन्तु साध्याबावत्वेन ज्ञायमानाभावव्यापकाभावप्रतियोगिज्ञानत्वेनैव वाच्यमित्यप्रसिद्धिर्दोषः  एवेति भावः ।। सर्वप्रतियोगिकैकेति । पृथिव्यादित्रयोदशपदार्थपरः सर्वशब्दः । 
?R	ननु सत्यत्वङ्गगनादेश्च साक्षिप्रत्यक्षसाधितमि त्यत्र गगनस्य साक्षिसिद्धत्वं प्रसक्तप्रतिषेधेन परिशेषतः साधितम् । आदिपदोपात्तकालदिगादेरानुमानिकत्वस्य परैंरगीकारात् तन्निरासेन साक्षिसिद्धत्वं कुतो नोपपद्यत इत्यत आह अन्यदिति । तत्तत्प्रस्तावकालैऽत्रैवोत्तरत्र वक्ष्याम इत्यर्थः ।
?R	औत्सर्गिकम् । कारणगतसहजशक्तिलब्धम् । दोषेति । ज्ञानजनकेषु दोषाहितागन्तुकशक्तिहलात् इत्यर्थः । एवमेव निष्कारणमेव ।। उक्तत्वादिति । निर्विशेषे स्वयम्भाते किमज्ञाना इत्यादिना जिज्ञासानये , सा मन्ददृष्टिस्तयैव ब्रह्मणः किं इत्यादिना अत्रैव पूर्वग्रन्थे विषयस्य आश्रयस्य च अभावेन अनुपपत्तेः उक्तत्वात् इत्यर्थः ।। भवन्मते अस्ति खलु अविद्या, इत्यतः आह अस्माभिरिति ।। कार्यान्तरस्येति । एतच्च स्वभावाज्ञानवादस्य निर्दोषत्वान्न तद्भवेत् इत्यत्रैव व्यक्तम् । 
?R	साक्षिण एव साक्षिप्रामाण्यग्राहकत्वस्य वक्ष्यमाणत्वादिति । यदि साक्षी स्वयम्भातो न मा(त्वं)नं केन गम्यते । 
?Rअक्षजादेश्च मान(त्वन्तत एवा)त्वमनवस्थाऽन्यथा भवेदि त्यादिना वैशेषिकाधिकरणादौ वक्ष्यमाणत्वादित्यर्थः ।। त्रैकालिकबाध्यार्थगोचरत्वस्य वक्ष्यमाणत्वादिति । एवमेव हि सर्वकालेष्वपि स्थैर्यादि त्युत्तरग्रन्थ इति भावः । 
?R	किन्तु तदेवेति । अनुभूयेत्यन्वयः । तदातनः सुषुप्तिकालीनः ।। इदमुपतिष्टत इति । अतीतानागतावित्यादिकमित्यर्थः । इति समाकृष्यत इति । द्विवचनान्ततया विपरिणाम्यानुवर्तिष्यत इत्यर्थः । 
?R	स्मृतिगोचरमिति । गोचरशब्दस्य क्लीबतानिर्वाहौ यदि तत्स्यादगोचरमि त्यत्र ईक्षतिनये व्यक्तः ।। न पुना रूपमित्येवेति । न पुनः पदार्थ इत्येवेत्यर्थः । एतत्वादिकमिति । एतत्त्वं तत्त्वं चेत्यर्थः । हिशब्दार्थं व्यनक्ति । सिद्धसाधने को दोष इत्यत आह परेषामिति । 	
?R	इत्युक्तमिति । रुपरहितद्रव्यत्वेन चाक्षुषतासामग्रीवैकल्यादित्युक्तं सत्यत्वं गगनादेश्चे त्येतद्व्याख्यावसरे इत्यर्थः । 
?R	प्रकारान्तरेणापि व्याख्यातुं तदेव वाक्यमन्यथाऽप्यवतारयति एवमिति । परेषाम् - तार्किकाणाम् । स्थविरे - वृद्धे ।। प्रत्यया इति । सन्तीति शेषः । कथमिति प्रश्नस्योत्तरं स्थविरादीत्यादि ।। न हि द्रव्यादिकमिति । स्थविरागिपिण्डरूपद्रव्यं यत्तद्गतगुणकर्मादिकं तन्न विषय इत्यर्थः । एतन्निरासकतया मूलं 
?Rयोजयतितुमाह तथा हीति । अनुभवत्वादिविशेषस्य प्रकृतेऽनुपयोगात् तदेतदिति दृश्यं वा स्मृतिगोचरम् इत्यस्य परस्परमिति प्रतीयमानं युगपदागतावित्यादिरूपेण प्रतीयमानमित्यर्थं असङ्गतमिति । सिद्धसाधकोऽसङ्गत इत्युक्तेर्विरोधासङ्गतिरूपार्थदोषमध्ये असङ्गतिरूपदोषान्तर्भावात् असङ्गताख्यदूषणमस्मन्मते बोध्यमित्यर्थः ।। 
?R	साक्षिसिद्धकालविशिष्टप्रत्ययेति । सुरभि चन्दनमिति चाक्षुषप्रत्ययवदिति भावः ।। वलीपलितेति । वली लम्बमानचर्मवत्त्वमुच्यते । पलितेति शुक्लकेशत्वं । कार्कश्यं चालम्बमानचर्मोपेतसर्वावयवदेहकत्वम् । यौवनावस्थेत्यर्थः । कार्कश्यादिना तत्कारण(त्वेन)कालसम्बन्धेऽनुमिते सति लिङ्गषट्कोक्तिपरभाष्यं व्यर्थमापद्येतेत्यत आह विप्रतिपन्न प्रतीति । स्वार्थानुमानेन स्वस्य कालसम्बन्धज्ञाने सत्यपि यस्तु कालसम्बन्धे विप्रतिपद्यते तादृश्यवादिनं प्रति परत्वादिप्रत्ययाः किञ्चिन्निमित्तकाः कार्यत्वाद्घटादिवदि ति कार्यत्वेन हेतुना परापरादिप्रत्ययनिमित्तस्य कस्यचिद्वस्तुनोऽनुमानार्थं परार्थानुमानषट्कप्रदर्शनपरं परापरव्यतिरेकेत्यादिप्रागुक्तभाष्यमित्यर्थः । परिशेषात्स कालसम्बन्ध एव सेत्स्यतीति भावः । एके तु कालसम्बन्धस्य परापरागिप्रत्ययनिमित्तत्वे विप्रतिपन्नं प्रति तन्निमित्तत्वानुमानार्थमित्यर्थ इति व्याचक्षते । तन्नित्यसिद्धेरित्यादि योजयति तन्नित्यसिद्धेरिति । कालसम्बन्धेऽनुमिते इत्यत्र कालसम्बन्धमात्रं बहुकालसम्बन्धो वा । आद्ये आह किञ्चेति । नित्यपदस्यार्थद्वयमुपेत्याह नित्यं सर्वदेति . नित्ये परमाणाविति । बाधितविषयत्वेन वलीपलितादिदेहावस्थारहितेपि देहे स्वतःकालसम्बन्धस्यान्वयव्यभिचारेण देहावस्थाकारणात्वस्य बाधेन कारणत्वेन कालसम्बन्धमानुमानं बाधितविषयमित्यर्थः । द्वितीयं शङ्कते अथ बहुकालेति ।। तत्सम्बन्धस्यापीति । न्यायमते बहुत्वस्यौपाधिकत्वेनोपाधीनां युगपद्बाहुल्यसम्भवेन कालबहुत्वस्यारपि सम्भवादौपाधिकबहुकालसम्बन्धस्य वलीपलितादिवैदुर्यदशायामपि सिद्धत्वेन व्यभिचारितया वलीपलितादिकारणत्वेन तदनुमानं बाधितविषयमिति भावः । यद्वा काले परमाणूनामिव युगपद्बहुत्वाभावमभ्युपेत्य दोषोक्तिरियम् । अथवा सिद्धान्ते क्षणलवादेरप्यतन्तांशोपेतत्वात्तेषां च भिन्नाभिन्नत्वादेकक्षणादिसम्बन्धदशायामेव बहुकालसम्बन्धोऽस्तीत्येवमुक्तिः । नित्यतयेति । ननु औपाधिकानां कालानां पौर्वापर्यमस्त्येवेति चेन्न । उपाधीनां कारकत्वस्याग्रे समयपादे निरसिष्यमाणत्वात् । ज्ञापकत्वे च स्वत एव पूर्वापरीभावापन्नकालविशेषाणां प्राप्त्या अपसिद्धान्तापत्तेरिति भावः । यत्किञ्चिद्द्रव्यसम्बन्धो वेति पक्षं निराह न द्वितीय इति ।। तस्येति । पृथिव्यादिरूपयत्किञ्चिद्द्रव्यसम्बन्धस्य शरीरे नित्यं सिद्धेरित्यर्थः । परिशेषावधारणेति । पूर्वत्राकाशे परिशेषावधारणोक्त्या तत्तुल्यन्यायतया वा काल एवाग्रे वक्ष्यमाणपरिशेषानुपपत्तितुल्यन्यायतया वा द्रव्यान्तरकल्पनापेक्षया पृथिव्याद्यष्टग्रव्येष्वेव परापरव्यतिकरादिप्रत्ययनिर्वाह कल्पनौचित्येन वा  अष्टद्रव्यातिरिक्तकालाख्यनवमद्रव्यपरिशेषावधारणायोगादित्यर्थः ।

?R	बहुतराणीति । यस्य जन्मान्तरं सूर्यमण्डलगतगमनक्रियारूपपरिस्पन्दाः बहवोऽतीताः तद्वत्त्वं पिण्डे परत्वं सूर्यमण्डलगतातीतबहुपरिस्पन्दविशेषणकत्वं पिण्डे परत्वमित्यर्थः । एवमग्रेपि । सूरेति ष सूर्यशब्दपर्यायः सूरशब्दः । सूरसूर्यार्यमादित्ये त्यमरकोशात् । सौरेति पाठे सूरशब्दात्तस्येदमित्यण्प्रत्यये रूपम् ।। एकेति । चैत्रमैत्रौ युगपदागतावित्यत्र चैत्रमैत्रागत्योर्योगपद्ये नाम यस्मिस्तपनपरिस्पन्दे चैत्रागतिस्तस्मिन्नेकस्मिन्नेव परिस्पन्दे मैत्रस्यागतिश्चेत् तदा 
?Rएकपरिस्पन्दविशेषणयुक्तत्वमागतिमतोः पिण्डयोर्यौगपद्यमित्यर्थः ।। अनेकेति । यस्मिन्प्रचारे चैत्रः आगतः 
?Rततोऽन्यस्मिन्परिस्पन्दे मैत्र आगतश्चेदयौगपद्यमित्यर्थः ।। तत्प्रत्ययैरिति । रविबिम्बगतबहुतरपरिस्पन्दविशेषणकपिण्डविशेष्यकप्रत्ययरूपपरत्वप्रत्ययेन 1 अल्पतरतत्सञ्चापविशेषणकपिण्डविशेष्यकप्रत्ययरूपापरत्वप्रत्ययेन 2 रविम्ण्डलगतैकक्रियाविशेषणकाऽनेकवस्तुविशेष्यकप्रत्ययरूपयौगपद्यप्रत्ययेन 3 अनेकतद्विशेषणकानेकविशेष्यकप्रत्ययरूपायौगपद्यप्रत्ययेन 4 रविमण्डलगतबहुक्रियाविशेषणकवस्तुविशेष्यकप्रत्ययरूपचिरत्वप्रत्ययेन 5 अल्पतत्क्रियाविशेषणकवस्तुविशेष्यकप्रत्ययरूपाचिरत्वप्रत्ययेन चेत्यर्थः 6 । कथमेतैः कालानुमानमित्यतो रविबिम्बगतक्रियाणामवनिगतपिण्डविशेष्यकोक्तरूपशड्विधप्रत्ययेषु विशेषणतया उपनायकप्रत्यासत्तित्वेन कालस्यानुमानमिति भावेनाह तरणिपरिस्पन्दा हीति ।. पदार्थसार्थ इति । पदार्थसमूहविशेष्यकस्वविशेषणकप्रत्ययरूपविशिष्टप्रत्ययोत्पत्तावित्यर्थः ।. स्वप्रत्यासत्तिमिति । स्वात्मना पदार्थैः सह प्रत्यासत्तिं साक्षात्परम्परासाधारणं सम्बन्धमात्रमित्यर्थः ।. स्वरसत इति । दण्ड्यादौ दण्डादेरिव संयोगेन, गुणादेर्गुण्यादिनेव समवायेन, ज्ञानादेर्ज्ञेयादिनेव स्वरूपसम्बन्धेन वेत्यर्थः ।। चन्दनसौरभवदिति । सुरभिचन्दनमिति चाक्षुषप्रत्यविषयचन्दनविशेषणसौरभवदित्यर्थः ।। तत्र संस्कारो ज्ञानं वा प्रत्यासत्तिरिति भावः । हेतौ सत्यन्तमात्रोक्तौ घटत्वपटत्वादौ व्यभिचारः । घटत्वपटत्वयोरन्योन्यं तादृशत्वेपि प्रत्यासत्त्यपेक्षाभावात् अतो विशेष्योक्तिः । तावन्मात्रस्य घटादिस्थगुणक्रियादौ व्यभिचारात्सत्यन्तम् । सा च प्रत्यासत्तिः साक्षाच्चेत् कालसिद्धिर्नेति भावेनाह परस्परासम्बन्धिनश्चेति । परिस्पन्दा इति प्राक्तनपक्षनिर्देशस्यानुषङ्गः । न केवलं प्रत्यासन्ना इति चार्थः ।। पटेति । कर्दमादिलिप्तपटसंयुक्तकर्दमादिद्रव्यसमवेतनीलिमगुणवदित्यर्थः ।। अत इति । परम्परासम्बन्धरूपप्रत्यासत्तेः प्रमितत्वादित्यर्थः । पिण्डेति । भूम्यादिगतपिण्डस्य गगनगततपनपरिस्पन्दस्य चेत्यर्थः ।। संयुक्तसंयोगीति । भूम्यादिस्थपिण्डसंयुक्तं किञ्चिद्द्रव्यं तत्संयोगोपेतं तपनमण्डलं तत्समवायात्मनीत्यर्थः । रविबिम्बसमवेतानां परिस्पन्दानां रविबिम्बस्य भूमिस्थपिण्डस्य च मध्ये तन्तुवत् उभाभ्यां संयुक्तं महदद्रव्यं किञ्चित्सिद्ध्यति स काल इत्यर्थः । 
?R	अत्रेति । भूम्यादिस्थपिण्डरविबिम्बक्रिययोरित्यर्थः । परोक्तानुमानस्य किं दूषणमुक्तं स्यादित्यत आह तदनेनति । स्वभावसम्बन्धकथनेनेत्यर्थः ।। अनैकान्त्यमुक्तमिति । भूतलनिष्टघटाभावादौ । 
?R	विशिष्टप्रत्ययदर्शनादिति । घटविशेषणकज्ञानविशेष्यकप्रत्ययेत्यर्थः ।। परपक्षे किमपि न पश्याम इति । सामीप्यशब्दितसान्निध्यस्य संयोगादिसम्बन्धहेतुकत्वात् । सिद्ध्यति भूतलाभावयोः संयोगागीकारेण तत्सम्भवेपि परपक्षे तदभावादिति भावः ।। क्रियोपनायकत्वेति । अन्यगतक्रियायाणामन्यत्रोपसङ्क्रामकत्वोपपत्तेरित्यर्थः ।। संशय इति । सूक्ष्मद्रव्याणि मध्ये सन्ति, अथानुपलमभान्न सन्तिवेति संशये सति कालाख्यापूर्वद्रव्यपरिशेषनिश्चयायोगादित्यर्थः ।। धर्मकल्पनस्येति । क्लृप्तद्रव्येष्वेव क्रियोपनायकत्वरूपधर्मकल्पनस्येत्यर्थः ।। विशेषगुणवत्त्वादिति । आकाशो नोपसङ्क्रामक इति प्रतिज्ञा ध्येया । गुणोपसङ्क्रामकत्वोपलम्भेपि क्रियोपसङ्क्रामकत्वं विशेषगुणवतो नोपलब्धमित्यतोऽप्रयोजकोयं विशेषगुणवत्त्वहेतुः क्रियोपनायकत्वाभावे इति वक्तुं साध्यप्रविष्टं सूर्यगत्युपनायकत्वं विकल्प्य निराह सूर्यगत्युपनायकत्वं चेति । उपनायकत्वप्रयोजकत्वं च किमित्यर्थः । व्यापकत्वस्य प्रयोजकतायां इत्यग्रे व्यवहारात् ।। व्यापकत्वं वेति । सकलमूर्तद्रव्यसंयोगित्वरूपं विभुत्वमित्यर्थः । 
?R	अन्यथेति । विशेषगुणरहितस्यैवोपनायकत्वतन्त्रत्व इत्यर्थः । तद्व्यापकताऽभावस्येति । आत्मनो 
?Rव्यापकत्वाभावस्य द्वितीये उत्क्रान्तिगत्यागतीनामि त्यत्र वक्ष्यमाणत्वादित्यर्थः । व्यापकत्वेङ्गीकृतेपि नानिष्ट इत्याह व्यापकत्वेऽपीति । आत्मन इत्यनुषङ्गः । आकाशवदात्मनोपि, गत्युपनायकत्वप्रसङ्ग इत्यतो नैषोऽनिष्ट इत्याह क्रियेति । न 
?Rचात्मनोऽनेकत्वाद्विनिगमनाभावात् अनेकेषामुपनायकत्वं स्यादित्यतो नैतदप्यनिष्टमित्याह अनेकेषामिति । आत्माकाशपृथिव्यादीनामितिवाऽर्थः । 
?R	तत्सिद्ध्यसिद्धिभ्यामिति । कालस्य सिद्धौ न कल्पनागौरवप्रसङ्गस्यावसरः । प्रमितत्वात् । असिद्धौ त्वनाश्रयत्वात् न कल्पनागौरवप्रसङ्गस्यावसरः अतोऽनवसरदुःस्थत्वानैव का(ले)लस्य समानः प्रसङ्ग इत्यर्थः । विशिष्टप्रत्यदर्शनेति । अयं परोऽयमपर इत्यादितपनक्रियाविशिष्टज्ञानानुभवानन्तरमित्यर्थः ।। अन्यतमद्वेति । अन्यतमं वेति पाठः साधुः । अन्यतमदिति 
?Rलेखकदोषमूलम् । अद्ङ्डतरादिभ्यः पञ्चभ्य इति सूत्रे डतर-डतम-इतर अन्य-अन्यतरेतिपञ्चानामेव ग्रहणेनान्यतमशब्दस्य अग्रहणात् । न चायं डतमप्रत्ययान्त एवेति शङ्क्यम् । अन्यशब्दे डतमो विधानाभावात् । अन्यतरान्यतमशब्दावव्युत्पन्नादि ति कैयटोक्तेश्च । आचारार्थात्क्विबन्तादन्यतमशब्दाच्छतृप्रत्ययेऽन्यतमदितिरूपं भविष्यतीत्येके समादधुः । सर्वत्र च बाधकानीति । स्वरसम्बन्धेऽसान्निध्यं बाधकम् । साक्षात्सम्बन्धे तदनुपलम्भनम् । प्रसिद्धेष्वाकाशादिरूपमन्यतममिति पक्षे सर्वसङ्क्रामकत्वमिति बाधकानीत्यर्थः ।। तदिति । सर्वसङ्क्रान्तत्वरूपं बाधकत्वमित्यर्थः । तत्स्वाभा(विकत्वे)व्येन- क्रियामात्रोपसङ्क्रामकत्वस्वाभाविकत्वेन । ननु यदि कालः स्वसम्बन्धेनान्यगतं धर्ममन्यत्रोपनयेत् तदा सर्वं सर्वत्र सङ्क्रामयेदविशेषात् इत्युक्तप्रसङ्गस्य कालस्य सिद्ध्यसिद्धिभ्यामनवसरदुःस्थत्वे परेण चोदिते सति परसिद्धत्वात्कालस्य परिसिद्धेन कालेन परस्यापादनात् न दोष इत्येव परिहारः सुवचः । स एवात्र कुतो नोक्त इत्यत आह परसिद्धत्वेनेति ।। प्रसङ्गस्येति । कालेपि समान इत्युक्तप्रसङ्गस्येत्यर्थः ।। अयमेवेति । विशिष्टप्रत्ययेत्यादिनोक्त एवेत्यर्थः ।
?R	यद्याकाशः स्वसम्बन्धेनेत्यादिनोक्तप्रसङ्गं व्यव्याहत्या निरस्य व्याप्तिहीनत्वरूपप्रकारान्तरेणापि निराह किञ्चायमिति । किमाकाशस्येत्यत्र किंशब्द आक्षेपार्थः ।। अन्यथेति । असाधुप्रसङ्गस्यापि परबाधनक्षमत्वे सिद्धमपि दूषणासमर्थमुत्तरं जातिरित्यसाधुत्वेनोक्तजात्युत्तरस्यापि परबाधकत्वसम्भवेन जात्युत्तरं सदुत्तरं नेति निराकरणं न स्यादित्यर्थः । असाधुप्रसङ्गस्यास्मदुक्तदिशा निरासाभावे सिद्धमपि दूषणासमर्थमुत्तरं जातिरिति व्याहत्यादिनाऽसाधुत्वेनोक्तजात्युत्तरस्यापि निराकरणं न स्यादित्यर्थः । त्वदुक्तप्रसङ्गस्यापि व्याहतियुक्ताङ्गहीनत्वरूपसाधारणासाधारणासामर्थ्ये(र्थ्योपे)तत्वेन जात्युत्तरत्वादिति भावः ।। संयोगोपनायकत्वेनेति । दूरस्थे पिण्डे परत्वप्रत्ययः समीपस्थे चापरत्वप्रत्ययश्च यौ जायेते तौ च दूरदेशसंयोगसमीपदेशसंयोगविशेषकपिण्डविशेष्यकौ भवत इति कालकृतपरत्वापरत्वविपरीतपरत्वापरत्वप्रत्यये विशेषणीभूतसंयोगोपनायकत्वेनेत्यर्थः । ननु समीपस्थेऽपरत्वं दूरस्थे च परत्वं चाव्यवस्थितम् । कालकृतं तु व्यवस्थितम् । समीपस्थो युवा चेदपरः स्थविरश्चेत्परः । एवं दूरस्थोपि । तथाच कथं दिश एव व्यवस्थिताव्यवस्थितपरत्वापरत्वप्रत्ययजनकतेत्यत आह सहकारीति । संयोगपरिस्पन्दरूपगुणक्रियालक्षणसहकारिभेदेनेत्यर्थः । व्यवस्थिताव्यवस्थितेत्यस्यान्योन्यं विपरीतेत्यर्थः ।। अयन्था कालेऽपीति । कालेऽपि सहकारिभेदेन विचित्रप्रतीतिजनकत्वानङ्गीकारे एकस्मिन्नेव पुरुषे स्थविरापेक्षयाऽपरत्वेन प्रतीतेऽपि ततो न्यूनवयस्कपुरुषापेक्षया परत्वप्रतीतेः स्थविरे ततोपि स्थविरापेक्षयाऽपरत्वप्रतीतेश्च जायमानत्वेन कालस्यापि व्यवस्थिताऽव्यवस्थितपरत्वापरत्वप्रतीतिजनकत्वात् तत्रापि कालेऽवान्तपभेदः कल्प्येतेत्यर्थः । अस्तु वेत्यादिनोक्तमपि मूलारूढं दर्शयति तदिदमिति । 
?R	निमित्तकारणेति । स्थविरे परत्वगुणोत्पत्तौ युवापेक्षाबुद्धिः यूनि अपरत्वोप्तत्तौ स्थविरापेक्षाबुद्धिः निमित्तकारणमिति निमित्तकारणापेक्षाबुद्धीत्युक्तम् । उक्तन्यायेनेति । तस्य असमवायिकारणसंयोगाश्रयत्वस्य अपेक्षाबुद्धिसम्पादनस्य च नित्यत्वेन प्रसिद्धेनाकाशादिना द्रव्येण सिद्धेर्न कालस्यानुमावसरो भवेदित्युक्तन्यायेन निरस्तमित्यर्थः । 
?R	क्वचित्साक्षिणेति । सुषुप्त्यादावित्यर्थः । अन्यथा बहुकालं अहमस्वाप्समल्पकालमहं सुप्तिमानभूवमित्याद्यौत्तरीयकस्मृतिर्न स्यादिति भावः । क्वचिज्जाग्रत्कालीनपदार्थेषु सूर्योदयास्तमयादिलिङ्गेन मोक्षभाक्त्वश्रुत्यन्यथानुपपत्त्यादिरूपजीवादिनित्यत्वसाधकयुक्त्या च बहुत्वादिज्ञानम् । ब्रह्मादौ नित्यं सर्वगतं सुसूक्ष्मं इदमग्र आसीत् । अथ मर्त्योऽमृतो भवति इत्यादिश्रुत्या । आकाशवत्सर्वगतश्च, नित्यः इत्याद्यागमेन च कालनित्यत्वं ज्ञेयम् । क्षीयन्ते चास्य कर्मणी त्यागमेन च कालाल्पत्वं ज्ञायत इत्यर्थः । किञ्चेत्यादिनोक्तमपि मूलारूढमित्याह एतदपीति । मूले साक्षिसिद्धेनेत्युपलक्षणम् । कालेनेत्यस्य बह्वल्पकालेनेत्यर्थः । तदेतच्छब्दयोः परापरेत्यर्थखत्वं च प्रागुक्तदिशा ध्येयमिति भावः । 
?R	विवादेति । वक्ष्यमाणसाध्यकत्वतदभावाभ्यां विमतं क्षित्यादिकार्यमित्यर्थः ।। बहुवचनेति । विशेषगुणरहितद्रव्येभ्य इति प्रक्षेपे दिक्कालयोरिव विशेषगुणरहितद्रव्यान्तरसिद्ध्यापत्तेरित्यर्थः । ननु द्वयोरेव मनसोः संयोगो न बहूनामित्यत आह न चेति । द्वयेति । द्वयमात्रसंयोग इत्यर्थः । मनो मनसेत्येकवचनं विवक्षितं तेनेष्टसिद्धिरिति भावः ।। आकालिक इति । यस्यादिः अन्तश्चैककालीनौ तदाकालिकमुच्यते । तथाच पूर्वतन्त्रेऽर्थवादनये आकालिकेप्सेति गुणसूत्रे प्रयोगः । आकालिकडाद्यन्तवचन इति पाणिनीयसूत्रे आकालशब्दस्य इकट्प्रत्ययान्तत्वनिपातनात्साधुत्वं ध्येयम् । 
?R	द्रव्यचतुष्टयेति । अनेकाकाशकालदिगात्मद्रव्यचतुष्टयसिद्धिरिति भावः ।. अणुत्ववदिति । अणुत्वस्य 
?Rपार्थिवपरमाण्वादिचतुष्टयवृत्तित्वादिति भावः । किमत्राविप्रतिपन्नात्माकाशयोः परिमाणं पक्षीक्रियते । अथ विप्रतिपन्नदिक्कालयोः । तत्राद्यं निराह अत्र यदीति । द्वितीयं निराह अत एवेति । बाधादेवेत्यर्थः । परममहत्परिमाणसामान्यमिति । परममहत्परिमाणनिष्टजातिरित्यर्थः ।। विशेषेति । विशेषगुणशून्ये च ते द्रव्ये च विशेषगुणशून्यद्रव्ये अधिकरणे ययोस्ते, ते च ते अनेकव्यक्ती च, तद्वृत्तीत्यर्थः ।    अनेनोक्तजात्यधिकरण परिमाणद्वयाश्रयविशेषगुणहीनद्रव्यद्वयसिद्धौ दिक्कालयोः सिद्धिः । आत्माकाशयोर्विशेषगुणवत्त्वादिति भावः । क्वचिद्विशेषगुणशून्यद्रव्यत्वाधिकरणानेकव्यक्तिवृत्तीति पाठः ।। परिमाणतारतम्येति । विश्रान्तिविषयपरिमाण निष्टजातित्वादित्यर्थः । अणुपरिमाणपरममहत्परिमाणयोः पश्चात् परतोन्यूनाधिकपरिमाणान्तराभावादिति भावः ।। मनःसिद्ध्यापीति । मनसामनेकत्वेन तन्निष्टपरिमाणस्याप्यनेकव्यक्तित्वात् मनसो विशेषगुणशून्यद्रव्यत्वाच्चेति भावः ।। निराकरिष्यमाणत्वेनेति । वैशेषिकनये नरत्वादिरमप्येवं तत्तद्धर्मतयेयते । न सर्वधर्म एकोऽस्ति समुदायमृते वैशेषिकनये । महत्त्वं च परमाणावणावपी त्यादिनेति भावः । व्याप्यजातिमभ्युपेत्याह वर्णसिद्ध्येति । वर्णानामनेकत्वाद्विशेषगुणशून्यद्रव्यत्वात् परममहत्परिमाणाश्रयत्वाच्चेति भावः । वर्णानां द्रव्यत्वे विप्रतिपन्नं प्रत्याह अनेकेति । दिक्कालयोर्बहुत्वस्य तादृशद्रव्यान्तरस्य वा सिद्धिप्रसङ्ग इत्यर्थः । ननु द्रव्यान्तरसिद्धौ बाधात्कल्पनागौरवाच्च दिक्कालयोरेव बहुत्वेन साध्यपर्यवसानं भविष्यतीति तटस्थशङ्कामनूद्य निराह अस्त्विति ।। आत्मवदिति । आत्मत्वेन यथासङ्ग्रहः पूर्वमुक्तः तथेहापि दिक्कालादीनां भविष्यतीत्यर्थः ।। हेतुदृष्टान्तयोश्चानुपपत्तिरिति । असिद्धिसाध्यसाधनवैकल्यरूपेत्यर्थः । न महत्त्वस्यापि विश्रमः । दृश्यतेऽनन्त इत्येव तथाऽऽनन्त्यमणावपि इत्यादिना वैशेषिकनये परिमाणतारतम्यविश्रान्तेः जातेरनेकवृत्तित्वाभावस्य(च) वक्ष्यमामत्वादिति भावः ।   
 ?Rप्रामाण्यप्रग्रहणादिनेति । स्वविषये साक्षात्‌ इति आदिपदम्‌ ।।
?Rननु स्वविविषयमात्रग्राहिभिः प्रमाणैः कथं विषयसत्यत्वसिद्धिः । प्रामाण्यग्रहकेण वा कथं तत्सिद्धिरित्यत आह - अयमात्राभिप्राय इति ।। पौनरुक्त्याद्वयाघाताच्चेति । घट इत्यनेनैव घटसत्त्वप्राप्तेः पुनरस्तति पौनरुक्त्यं नास्तीति च व्याहतमित्यर्थः । घट इत्यनेन त्रैकालिकनिषेधाप्रतियोगित्वरूपसत्त्वलाभेऽपि देशकालविशषसम्बन्धित्वालाभातत तदथर्मस्त्यासीदित्यादिप्रयोग इत्यादिभावेन परिहारति - घटोऽस्तीति । विपरीतेति । घट इत्युक्तौ नास्तीति विपरीताकाङ्क्षापि भवतीति तन्निरासार्थनस्तीत्याद्युक्तिरित्यर्थः । ननु यदुक्तं घटोऽस्तीत्यत्र घटपदेन सत्त्वमात्रप्राप्तावपि गृहादिदेशविशेषे वर्तमानादिकालविशेषे सत्त्वमसत्त्वं वा वक्तुमस्तीत्याद्युक्तिरतो न पौनरुक्त्यादीति । तन्न । सत्त्वे सर्वत्र सत्त्वस्यैव प्राप्तेः । उक्तं हि वाचस्पत्ये । यत्सत्तत्सदा सर्वत्र सदेव । न हि रूपं कदाचित्‌ कुत्रचित्‌ गन्धो भवतीत्यत आह - न हीति ।। एवं साक्ष्यादेः स्वविषये साक्षात्सत्वावगाहित्वमुक्त्वा साक्षिणः प्रत्यक्षादिप्रामाण्यग्रहणद्वाराऽपि सर्वसत्वावगाहित्वामाह - ज्ञानगतं चेति । अर्थसत्वलाभायेक्तं यार्थ्यलक्षणमिति ।। स्वदेशेत्यादि । भूतलादिस्वदेशे वर्तमानादिस्वकाले घटत्वादिस्वधर्मेण कपालादिरूप स्वसमवायिलक्षणोपाधावित्यर्थः । यद्वा स्वयं यद्देशे यत्कालेऽस्ति तादृशदेशकाललक्षणे उपाधौ आश्रय इत्यर्थः । इत्यस्येतीतिशब्दस्यायमत्राभिप्राय इति पूर्वेणान्वयः ।।
?Rकिमनोनोक्तशङ्कानिरास इत्यतो "?Rदोषाभावे प्रमाणत्वम्‌' इति ज्ञानपादीयानुव्याख्याहृदि कृत्वाह अयमर्थ इति । अर्थित्वेनेति । पुरुषस्याकाङ्क्षावत्त्वेन, निर्दिधारयिषितं = ?Rनिर्धारयितुमिष्यं इत्यर्थः । दोषदर्शने त्वप्रामाण्यमिति । अवधारयतीत्यनुषङ्गः । प्रामाण्यमनुमेयमिति तत्त्वनिर्णयटीकाद्यनुरोधोऽत्र विषये तर्कताण्डवे प्रामाण्यानुमित्यसम्भववादे व्यक्तः । इति वक्ष्याम इति । "?Rयत्क्वचिद्वयभिचारि स्याद्दर्शनं मानसं हि तत्‌' इत्यादौ ज्ञानपादीयानुव्याख्यानसुधायामिति भावः।।
?Rखथमनेनोक्तशङ्कानिरास इत्यतो "?Rन परीक्षानवस्था स्यात्‌ साक्षिसिद्धे त्वसंशयात्‌' इत्यादिज्ञानपादीयानुव्याख्यां हृदि कृत्वाह एतदुक्तं भवतीति । सन्देहबीजमाह पुरुषवचसामिति । व्याप्त्यादिग्राहिणामिति च संशयाभावे हेतुः । सुखादौ तदभावे चेति । सुखदुःखाद्यभावे चेत्यर्थः ननु सुखादावपि साधारणधर्मदर्शनात्स्यादेव सन्देह इत्यत आह - न च प्रतीतत्वेति ।। साक्षिप्रतीतत्वेत्यर्थः । विशेषनिष्ठस्येति । साक्षिप्रतीतरूपविशेषनिष्ठस्य साक्षिप्रतीतत्वस्येत्यर्थः । यद्वा प्रतीतिविशेषनिष्ठसाक्षित्वरूपधर्मस्येत्यर्थः । न्यायमतेऽनुव्यवसायत्वस्येवेति भावः । ननु न साक्षित्वमपि स्वयं संशयनिवर्तकम्‌ । अतिप्रसङ्गात्‌ । नापि येन केनचिद्रुपेण ज्ञातं अतिप्रसङ्गादेव । किं तु प्रामाण्यादिव्याप्यत्वेन ज्ञातमेव । व्याप्यत्वेन ज्ञातं चान्येनेत्यनवस्थेति युक्तम्‌ । साक्षिणः स्वप्रकाशत्वेन स्वेनैव तज्ज्ञासम्भवादिति भावः । यद्वा सुखत्वादिविशेषविषयकत्वस्येत्यर्थः । अन्यथेति । सत्यपि विशेषदर्शने साधारणधर्ममात्रेण सन्देह इत्यर्थः । अत एवेति । साक्षिणि णः सन्देहानुत्पादादेवेत्यर्थः ।।
?Rननु साक्षिणः स्वप्रामाण्यविषये यथा न परीक्षापेक्षा तथा सर्वत्राप्यस्तु प्रमारत्वाविशेषात्‌, किपरीक्षाव्य(वसायेने)सनेनेत्यत आह - एतावानिति । द्वयीं याथार्थाऽयाथार्थ्यरूपाम्‌ । दोषाभावस्य साक्षिणैव निश्चितत्पमिति निश्चितत्पमिति ज्ञानपादीयानुव्याख्यानानुरोधादाह - दोषाभावं चेति ।। परीक्षायां चेति । सजातीयज्ञानान्तरसंवादिरूपायामित्यर्थः । पूर्वेति । अस्त्य पुरतः पानीयमित्यादिनोक्तरीतय्त्यर्थः । परीक्षान्तरं सजातीयज्ञानान्तरसंवादादिरूपम्‌ । स्वविषय इत्यादौ स्वपदेन साक्षी गृह्यते । बुद्धिदोषनिरासमात्रकारणत्वाद्युक्तीनामिति तत्त्वनिर्णयोक्तमाह - परीक्षाया इति ।। ननु साक्षिणो ग्रहणशक्तेर्ज्ञान इव प्रामाण्येपि सहजत्वे विलम्बो न युक्तोऽतों नैवमित्याह - साक्षी हीति ।। ज्ञानग्रहणशक्तिप्रामाण्यग्रहणशक्त्योभर्ेदमुपेत्येक्तं प्राग्राण्यग्रहणशक्तिः प्रतिबद्धेति । तेन तत्पतिबन्धे ज्ञानमपि न गृह्येतेति न शङ्क्यम्‌ । द्वयोर्भेदेपि (सजातीयत्व)सहजत्वमात्रेण प्रामाण्ये स्वतस्त्वोपपत्तेरिति भावः । शक्त्यक्यपक्षे तु प्रामाण्यांशग्रहशक्तिरिति व्याख्येयम्‌ । अन्यथा कारणत्वं व्याहन्येति । अनवस्थानिवृत्त्यर्थं क्वचिदनपेक्षायामित्यर्थः । कारणत्वमेवेति । प्रतीम इत्यन्वयः । अन्यथासिद्धं - प्रतिबन्धकनिरासोपक्षीणम्‌ । सार्वत्रिकत्वं परीक्षायाः साक्षिणोऽप्रामाण्यग्रहण इति योज्यम्‌ । निषेधति नेति । एवं सतीति । उभयत्र व्यापारे सतीत्यथर्ः । प्रामाणिकत्वाद्गौरवं न दोष एवेति भावेनाह विशेषेति । प्रतिबन्धकनिवृत्तावेव न्यायानुसन्धानरूपपरीणक्षाया उपयोगो नाप्रामाण्यग्रह इति विशेषावधारणायां कतर्व्यायामशक्यत्वं तादृशनिर्धारणस्य कर्तुमशक्यत्वं यत्तस्यैवेत्यर्थ; । उभयत्राप्यन्वयव्यतिरेकाभावादिति भावः । तथापीति । विशेषवधारणस्याशक्यत्वेपीत्यर्थः । तथात्वमिति । अन्यथासिद्धत्वमित्यर्थः । ननु स्वत एव ज्ञानानां प्रमाण्यं गृह्यते न साक्षिणा । नापि परीक्षाधीनम्‌ । सर्वज्ञानानां स्वप्रकाशत्वाद्यथार्थत्वाच्च । तथा च न वैरूप्यम्‌ । 
?Rपरीक्षाऽनवस्थाप्रसङ्गश्च नास्ति । किं च ज्ञानं प्रामाण्यं वा न साक्षिवेद्यम्‌ । किन्तूभयमप्यनुमेयमेवेत्यादिचोद्यं हृदि निधायाह - विस्तररित्वति ।। "?Rन परीक्षाऽनवस्था स्यात्‌' इत्याना ज्ञानपादे वक्ष्यत इत्यर्थः ।।
?Rप्रपञ्चरोपाद्यन्यथानुपपत्तेरित्यत्र आदिपदेन प्रपञ्चे बाधग्रहः । कुतस्तयोरनुपपत्तिरित्यतो निरधिष्ठानस्येत्यादि । उक्तद्विरूपभ्रमस्यादर्शनान्निरवधिकबाधस्य चादर्शनादित्यर्थः । विनिवृत्तिरिति । आत्यन्तिकप्रामाण्याभावेत्यर्थः । किमनेनेक्तचोद्यस्योत्तरं दत्तमित्यत आह एतदुक्तं भवतीति । नियामकं वाच्यमितीतिशब्दस्य इतिवक्तव्य इति पूर्वेणान्वयः । उक्तोत्तरत्वादित्येतद्वयनक्ति अस्या इति । यदीत्यस्य "?Rविनिवृत्तिश्च किं विश्ऱ्वस्य न शङ्क्यते' इति पूर्ववाक्येन किंशब्दं विनाकृतेनान्य इति भावेनाह - यदि ब्रह्मणो निवृत्तिर्न शङ्क्यत इति सम्बन्ध इति । विश्ऱ्वस्येत्यस्य ब्रह्मण इति पूर्वव्याख्‌यानात्‌ ब्रह्मण इत्युक्तम्‌ । अस्फुटत्वादाह - अयमाशय इति । करणव्युत्पत्तिमुपेत्याह - संसृतेरविद्याया इति ।। व्यभिचारः स्यादिति । इतः पूर्वं तथाभावादित्युक्तहेतोरित्यर्थः । विरुद्धता चेति । प्रागनिवृत्तत्वहतोरिति योज्यम्‌ । 
?Rशिप्यमनस्सामाधानाय प्रतिजानीति - अन्यथेत्यादीति ।। श्रुतिस्मअतीति । यत्प्रयन्त्यभिसंविशन्ति' । "?Rयप्येति भुवनं साम्पराये' । "?Rतस्याभिध्यानाद्योजनात्‌' इत्यादिश्रुतिः । "?Rयतो जगत्स्थाननिधसम्भवः' । "?Rप्रकृतिस्तूदरूपेण सवर्मावृत्य तिष्ठति । प्रलयेऽतो लयं प्राहुः सर्वतः सप्लुनोदकम्‌' इति स्मृतिः । "?Rअहं कृत्स्नस्य जगतः प्रभवः प्रलयस्तथा' इत्यादीतिहासः । "?Rस्राष्या पाता च संहर्ता स एको हरिरीश्ऱ्वर' इत्यादिपुराणमिति भावः । तात्पर्यं पूर्ववदिति । एतदुक्तं भवतीत्यादिना पूर्वमुक्तं यत्तात्पर्यं तद्वदेवेत्यर्थः । तथाहि । किमात्यन्तिकप्रामाण्यग्रहणे साक्षिणः शक्तिरस्त्युत नास्ति । अद्ये कथं प्रपञ्चविषयाणां प्रत्यक्षादीनां प्रामाण्यमात्यन्तिकं न गृह्णयात्‌ । द्वितीये ईश्ऱ्वरेच्छया विश्ऱ्वलय इति बोधकश्रुत्यादीनामपि नात्यन्तिकं प्रामाण्यं गृह्णीयात्‌ । अथ क्वचिच्छक्तिः क्वचिन्नेति ब्रूयात्‌ तदा नियामकं वाच्यमित्येवं ध्यायमिति । इत्यत)उक्तं)आहेति । इतःपूर्वं तथाऽभावात्‌ यद्यकस्माद्विनिवृत्तिर्विश्ऱ्वस्य न शङ्क्यते तर्हि न संसृतेर्गतिः स्यादित्येवं पूर्ववाक्यान्वयादिना इत इत्यादिमूलस्य पूर्वव्याख्याऽवसरोक्तदिशा समग्रत्वे सत्युक्तशङ्का तन्निरासश्‌च लभ्यत इति भावः । तर्हि नो संसृतेर्गतिः स्यादिति परिहारोक्तिपरांशं पक्षत्रयनिरासपरतया योजयितुं त्रेधा विकल्पयति किमत्रेति । ननु कथमत्र तृतीयकल्पस्योत्थितिः । मूले निर्हेतुकस्याभावात्‌ यदीत्यापादकानुवादाभावात्‌ । "?Rइतःपूर्व तथाभावाद्यदीत्यानुवादेन तु पूर्वकल्पत्येतदुपपादनायेत्यर्थः । यदि निर्हेतुकं भविष्यति तर्हि पूर्वमपि तथा स्यात्‌ । न चासीत्तथा । अतो नोत्तरत्रापीत्येवमुपपादनायेति भावः । (यद्वा इतःपूर्वं निवृत्त्यभावाभावादुत्तरत्रापि विश्ऱ्वस्य ब्रह्मणो न निवृत्तिर्न शङ्क्यत इति इतःपूर्वं र्नितुकविनाशस्योत्तरस्मादिति ब्रूषे इति कल्पत्रयोपपादनाय पूर्वोक्तिरित्यर्थः । यद्वा इतःपूर्वं तथाऽभावाद्विश्ऱ्वस्य ब्रह्मणो न निवृत्तिरिति पूर्वोक्तदृष्यान्तव्याप्त्युपपादनायेत्यर्थः । संसारानिवृत्तिप्रसङ्गादित्यत्र संसारशब्देन तत्त्वज्ञानरूपसंसार उच्यते । संसारनिवृत्तिहेतुरित्यत्र सुखदुःखादिबन्धः । अविद्यात्मकत्वात्‌ । अविद्यापरिणामात्मकत्वात्‌ । मूलं योजयति तथा चेति ।। अविद्यामात्रेति । अविद्य(तत्कार्यरू)मात्रारोपसर्वविरोधित्वादित्यर्थः । अत एवेति । विद्याख्यसंसृतेरिव विश्ऱ्वस्यापि स्वेनैव निवृत्तिरिति शङ्कोदयसम्भवादेवेत्यर्थः ।।
?Rव्याख्यानमेकमेलनया(हेलयाकरिष्यश्र गमनिकान्तरमाह - अथवेति ।। तदसिद्धयाचेति । यत्पूर्वं नाभूदित्यादिप्रागुक्तपक्षप्रविष्यो यो हेतुः तस्य श्रुत्यादिसिद्धिरहितं तदिति विशेषणादिति वा तदनुवादतया प्राप्तस्य इतः पूर्वं तथाऽभावादिति हेतो(र्वे)रित्यर्थः । उक्तव्यभिचारस्थले अविद्यानिवृत्त्यादौ च विशेषणाभावप्रयुक्तस्य विशिष्यहेत्वभावस्यैव सत्त्वेनाव्यभिचारादिति भावः ।।
?Rयथाशब्दस्यात्रोत्तरत्र चेति । एवमेव हीत्येतत्प्रतियोगितयाऽत्र श्ऱ्लोके । एवमक्षजमानत्वेत्युत्तरश्ऱ्लोकस्थैवंशब्दप्रतिद्वन्द्वितयोत्तरश्ऱ्लोके चेत्यर्थः । तत्प्रमाण्यमित्यत्र तच्छब्दार्थमाह - तस्येत्यादि ।। चशब्दो निराकृत्यैवेत्येवकारार्थः । अपिशब्दार्थो न केवलमित्यादि । इति शब्दाध्याहारेण लब्धयोजनामाह - सर्वेति ।।
?Rएवमिति दार्ष्यान्तिकोक्तिरिति । यद्यपि पूर्वश्ऱ्लोकस्य प्रागुक्तयोजनात्रयमध्ये प्रथमयोजनायां यथाशब्दान्वितदृष्यान्तस्य दार्ष्यान्तिकोक्तिरेवमेव हीत्यादौ पूर्वत्रैवास्ति । तथापि द्वितीयतृतीययोजः येः पूवर्ोतरार्धोक्तार्थस्य दृष्यान्तत्वमस्तीति तदपेक्षया "?Rएवमक्षज...' इत्यादौ दार्ष्यान्तिकोक्तिरित्यर्थः । आद्यकल्पेपि दृष्यान्तदार्ष्यान्तिकभावेन पूर्वोत्तरार्धयोजने कृतेऽपि तदर्थस्य दृष्यान्तत्वसम्भवाच्च दृष्यान्ततया पूर्वश्ऱ्लोकोक्तं सर्वमनुवदति यदीति । तर्हीयनन्तरं यथेतिपदं यदीत्यादिव्यवस्थापयेदित्यन्तं वाक्यं च यदिशब्दं हित्वा योज्यम्‌ । तेन यथाशब्दयस्योत्तरेणान्वय इति प्रागुक्तं स्पष्यीकृतं ध्येयम्‌ ।। समुदायेति । पादन्यूनपूर्वोत्तरश्ऱ्लोकद्वयार्थ इत्यर्थः ।।
?Rतस्य तथात्वमिति । साक्षिण आत्यन्तिकप्रामाण्यमित्यर्थः । यद्वा अक्षजादिज्ञानप्रामाण्यस्येत्यर्थः ।।
?Rअन्यथा श्रुतियुक्त्यादीत्यादिश्ऱ्लोकचतुष्ययस्य तात्पर्यान्तरमाह - अथवा किं साक्षीत्यादिना ।। अर्थो योजना च प्रागुक्तदिशैवेति भावः । (एतावन्भेदः पूर्वत्र निर्दोषज्ञानेत्यनेन साक्षिग्रहः उत्तरपक्षद्वये तदग्राह्यजन्यज्ञानग्रह इति ।)
?Rउत्तरवाक्यमवतारयति - स्यादेतदिति ।। शुक्तिरजतादिज्ञानवदिति । तन्मते शुक्तिकारूपाधिष्ठानावच्छिन्नचैतन्यगताज्ञानमेव दुष्यचक्षुरादिसम्प्रयोगजन्यशुक्तिकाद्याकारान्तःकरणवृविक्षुभतं सत्‌ रजतादिरूपेण भ्रान्तिज्ञानरूपेण च द्वेधा परिणमत इत्यङ्गीकाराच्छुक्तिरजतादावविद्याकृतत्वमस्तीति भावः । नन्वविद्यायाः "?Rनिर्विशे स्वयं भाते' इत्यादिना आद्यसूत्रे चिन्मात्राश्रितत्वपक्षस्य "?Rमा मन्ददृष्यिस्तस्यैव ब्रह्मणः किं ततोन्यगः' इत्यादिनाऽत्रैव पूर्वत्र सर्वज्ञब्रह्माश्रितत्वपक्षस्य जीवाश्रितत्वपक्षस्यापि चायोगेन निरस्तत्वात्पुनः कथमियमाशङ्केति भावेन सिद्धान्ती शङ्कते नन्वविद्येति । स्वतोऽन्यते(ती)ति । "?Rअन्यगा चेत्स्वतोन्यता' इति ग्रन्थे जीवगतेतिपक्षे जीवब्रह्मभेदः स्वाभाविकः स्यात्तथा चापसिद्धान्त इत्युक्तमित्यर्थः । नन्वस्मिन्नपि पक्षे "?Rनाज्ञानकल्पकं किञ्चिदन्योन्याश्रयता यत' इत्यनेनैव दोष उक्तः तमाशङ्क्य निराह - न चेति ।। भेदेऽविद्यापेक्षा, अविद्यायां च जीवापेक्षा, जीवश्च भेदापेक्ष इति चक्रकेयत्यर्थः । भिन्नजीवापेक्षमज्ञानमज्ञानाधीनो ब्रह्मभिन्नो जीव इति विवक्षयाऽन्योन्याश्रय आदिपदेन ग्राह्यः । श्रुत्यादीति । "?Rअनादिमायया सुप्तो यदा जीव' इत्यादिसिद्धत्वादित्यर्थः । यद्यप्येषा अभ्यधिकाशङ्का न भूले भाति । तथाऽपि "?Rवाक्याऽनुमादितश्चेत्स्यात्‌' इप्रिकरणबलाद्वा "?Rप्रपञ्चो यदि' इति श्रुतेरग्रे प्रथमव्याख्यानबलाद्वा लभ्यत इति भावः । यद्वा मृषापदव्यावर्त्योक्तिरियमिति ध्येयम्‌ । ननु "?Rनादेहयोगिनो दृष्यिः' इति किं भ्रान्तिकल्पितं तत्र' इति ग्रन्थेन पूर्वत्रैव कल्प्याभावस्योक्तत्वात्‌ जीवाश्रिताज्ञानवादोक्तिरयुक्तेति भावेनाशङ्क्य निराह - न चेति ।। आत्माश्रयनिरासायोक्तम्‌ तदतिरिक्तेति । कल्पकजीवातिरिक्तेत्यर्थः । अभ्यधिकाशङ्कया प्रातिस्वियकरूपेणैतत्पक्ष)स्यात्रो)स्योत्तरत्रोत्थानमुपेत्य दूषणोक्तौ किं बीजमित्यत आह - एकजीवेति ।। यच्चेति चशब्दः यच्चाविकृतमेवकमित्युक्तेन समुच्चयार्थ इति भावेनाह - ब्रह्मविवर्तवादिभिरिति ।। ज्ञानेत्युपलक्षणं मत्वेक्तं ज्ञानेच्छाप्रयत्नैरिति ।।
?Rसत्यत्वदृष्येर्बाध्यत्वाददोष इत्यत आह - न हि त्वदज्ञानेति ।। बलवत्प्रमाणेति । श्रुत्यादि तु न दृष्यितो बलवत्‌ निरसिष्यते चेति भावः । तदभावेऽप्यस्तीत्यत आह - न हीति ।। 
?Rद्वितीयतृतीयावित्युक्तकल्पद्वयं व्यञ्जयन्नेव व्याचष्ये - यदि पर इत्यादिना ।। अन्यथेति । अपश्यन्नास्तीति पश्यन्वा यदि वदेतदेत्यर्थः । प्रतियोग्यभाव इति । प्रतिभटस्याभाव इत्यर्थः ।।
"?Rमिथ्यत्वं यदि दुःखादेस्तद्वाक्यस्याग्रतो भवेत्‌' इत्यादिजिज्ञासासूत्रानुभाष्येण "?Rभ्रमत्वे त्वियमुक्तिश्च तदन्तः पतनान्न हि' इत्यादिना अत्रत्यपूर्वानुभाष्येण च पौनरुक्त्यनिगसायाह - प्राक्‌ प्रपञ्चेति ।। बाह्याभ्यन्तरप्रपञ्चेत्यर्थः । सर्वश्रुतीति । सर्वासां मिथ्यात्वश्रुतीनामित्यर्थः । वाक्यद्वयमिति । अनेन प्रपञ्चो यदीत्यादिवाक्यद्वयं नास्त्येव माण्हके गौडपादेन कल्पितमिति केषाञ्चिद्वचनमसाम्प्रदायिकत्वादुपेक्ष्यमिति सूचितम्‌ । श्रुतीनामिति । वाचारम्भणमित्यादीनामित्यर्थः । अस्यां चेति । व्याक्रियमाणप्रपञ्च इत्यादिश्रुतावित्यर्थः । उक्तत्वादिति । पूर्वतनमन्त्रे एकवचनेनैकजीववादस्योक्तत्वादित्यर्थः । उभयानुगुण्यादिति । प्रक्‌प्रकृतप्रपञ्चमिथ्यात्वानन्तरप्रकृतैकामानकल्पितत्वरूपोभयानुगुण्यादित्यर्थः । चशब्दस्यान्वयोक्तिः लिङ्‌प्रयोगद्वयं चेति । यद्याद्यास्त्विति । यदिशब्दप्रभृतिशब्दास्त्वित्यर्थः ।।
?Rअसाङ्गत्यनिरासायाह - परकीयमिति ।। विद्येतेत्यन्तरं पूर्वस्मात्‌ इतिपदमनुषज्यमिति भावेन व्याचष्ये - इत्येतच्छब्दरूपमिति ।। विद्येतेत्यनुवादात्पकृतिप्रत्यययोर्द्वयोरप्युत्पत्तिरर्थ इति भ्रमं निराह - प्रकृत्यर्थेति ।। धातोरित्यस्य विशेषणतया तस्येति पदं अस्मादित्यस्य विशेष्यतया व्याख्यानादिति पदं चाध्याहार्यमितिभावेनाह - तस्य व्याख्यानादिति शेष इति ।। अस्माकं व्यभिचारित्वादिति । यदि सत्‌ स्यान्निवर्तेतेत्युक्तौ नित्यपदार्थे व्यभिचारित्वात्सत्त्वहेतोरित्यर्थः । विरुद्धत्वादिति । सत्त्वहेतोः ब्रह्मणि निवर्त्यवाभावं वै सम्बन्धाद्विरुद्धहेत्वाभासादित्यर्थः । उत्पत्तिरेव निवृत्तिव्याप्तिक्त सत्ता तु प्राय इति प्रतीतेः कथमेवं व्याख्येत्यत आह - उत्पत्तिरित ।। बाहुल्यं बहुल इति स्वार्थे ष्यञ्‌ । एतेनेति । सत्तार्थत्वेऽनुपपत्तिकथनेन इवा उत्पत्त्यर्थत्वेन वा उपपत्तिकथनेनेत्यर्थः । वक्ष्यमाणत्वादिति । वैशेषिकनये "?Rन सर्वधर्म एकोऽस्ति' इत्यादिनेति भावः। इत्यादाविति । वैशिषिकाधिकरणम्‌ ।।
?Rवाशब्देनेति । यद्यपि वृत्तौ पञ्चशब्दे दशशबदश्च(डत्प्रडतिप्रत्ययान्तो निपातयते वर्गेऽभिधेये । तदस्य परिमाणम्‌' इत्येतस्मिन्विषये वाशब्दात्‌ सङ्ख्याया अतिशब्दन्तयाः कन्नित्यतोऽनुवर्तमानकन्प्रत्ययश्च भवति । पञ्चारिमाणमस्य वर्गस्य 
?Rपञ्चद्वर्ग पञ्चको वर्गः दशद्वर्गः दशको वर्ग इत्येवोक्तं पञ्चमाद्यपादे । न तु डप्रत्ययान्तोपि निपात इति । तथापि श्रौतप्रयोगानुपारात्सोऽप्यङ्गीकार्य इति भावेन वाशब्देनेत्याद्युक्तम्‌ । नित्यस्वरूपभूतोऽनादिनित्य एवेति । "?Rयस्माद्वस्तुविनाशे तु तद्भेदो नास्ति कुत्रचित्‌' इत्यादितैत्तिरीयभाष्योक्तेरिति भावः । विनाशेपि घटादेर्धर्मरपो भेदः परवाद्यभ्युपगतघटत्वादिजातिवन्नित्योऽभ्युपगन्तव्यः । वस्त्वन्तरताऽऽपत्त्वभावात्‌ कालत्रयेऽपीति सन्न्यायरत्नावल्युक्तं विवृण्वन्नेतदभिप्रायमाह - टीकाकारास्त्विति ।। अन्येपीति । तार्किका इत्यर्थः । नित्ये च त्रयाणामन्योन्याभावैधर्म्यभेदस्वरपभेदानां सिद्धिरित्यर्थ इत्येके । अन्येऽपि सिद्धान्त्येकदेशिनो नित्यवर्गे जीवभेदेश्ऱ्वरभेदजडभेदानां त्रयाणां नित्यातासिद्धिरित्याहुरित्यन्ये व्याचक्षते ।। 
?Rपरोक्तेति ।। अस्मिन्नपि व्याख्यान इत्यादिना परोक्तेत्यर्थः । च शब्दा इति । त्रय इत्यथर्ः । यच्छब्ददश्रवणादाकाङ्क्षां पूरयन्योजयति एष भेदपञ्चक इति । अत्रापीति । प्रागुदाहृताद्यमन्त्रेऽपि भेदपञ्चकोनादिर्भवितुमर्हतीति । सत्यो भवितुमर्हतीति प्रतिज्ञानद्वयं मन्त्राद्बहिरेव कर्तव्यमित्यर्थः । मायामात्रमित्युत्तरार्धे तत्सत्यत्वस्यपि साधनादिति भावः। प्रथमश्ऱ्लोकस्य = ?Rप्रथममन्त्रस्य । ऊहनीयमिति । भेदप्रपञ्चोऽसत्यश्चेद्वात्येनतेत्याद्युत्यूहनीयमित्यर्थः । तेनेति । उपसंहारपरार्धेत अज्ञाते द्वैतं न विद्यत' इत्येतद्वयाख्यातमित्यर्थः । श्रुत्यन्तरेणेति । इतिश्रुरित्युदाहृतश्रुत्यन्तरेणेत्यर्थः । कप्रत्यय इति । लशक्वतद्धिते' इति ककारव्यञ्जनस्यापगमे "?Rआदे च उपदेशाऽशिति' इत्यैकारस्यात्वे "?Rआतो लोप इटि च' इत्यकारलोपे रूपमिति भावः । ननु धातोरित्यधिकारसूत्रे एकवचनेन धातोनिर्देशाद्धातुद्वयात्कथं प्रत्ययोत्पत्तिरित्यत आह धातुद्वयादिति ।
?Rइत्येतदिति । द्वितीयमन्त्रस्य पूर्वार्धमित्यर्थः । अप्रकृतोपपादनपरत्वं मन्त्रयोनिर्रस्यन्मन्त्रद्वयार्थं व्यनक्ति इयमत्र योजनेत्यादिना दुर्वाद इत्यन्तेन । मायाशब्दो जडप्रकृत्यादिसूक्ष्मनाह - तयैवेति ।। परमेश्ऱ्वरेच्छयैवेत्यर्थः । "?Rअद्वैतं बुध्यते तदा' इत्यत्रत्यबोधशब्दार्थोऽपरोक्षज्ञानमिति ।। 
?Rलबधमिति । अजमितीश्ऱ्वरस्य, अनादीत्युक्त्या जडप्रकृत्यादेः, तदावृतत्वोक्त्या जीवानां चानादित्वोक्त्याऽर्थात्तद्भेदानामपि लब्धमित्यर्थः । उक्तरीत्येति । "?Rमितं त्रातं मायाख्यहरिविद्यये' इत्युक्तरीत्येत्यर्थः । ततश्च किमित्याकाङ्क्षायामध्याहारेण पूरयति तत्सत्यमिति । तत्तस्माद्भगवता मितत्वात्त्रातत्वाच्चेत्यर्थ; । अत एव प्राक्‌ यस्मादित्युक्तम्‌ । क्रमेण हेतुद्वयस्याप्रयोजकत्वं निराह - न हीति ।। द्वैतपदेन पूर्वार्धोक्तभेदपञ्चकलाभप्रकारं दर्शयति - अत्र द्वयोरिति ।। द्वितेति । भेद इत्यर्थः । सामान्येति । नपुसङ्कं पुल्लिङ्गस्त्रीलिङ्गयोरनुगतं सामान्यमेव न तु लिङ्गान्तरमिति शाब्दिकमर्यादया सामान्ये विवक्षिते पुल्लिङ्गेऽपि वगर्ेऽर्थे नपुंसकं युक्तमित्यर्थः । नन्वेतावता पदार्थद्वयसन्न्धिभेदवर्ग एव लभ्यते पञ्चवर्गः कथं लभ्यत इत्यत आह - पञ्चसम्बन्ध इति ।। बाधकं चेति । न केवलं मायामात्रमित्यनेनोक्तं प्रमाणमात्रमिति चशब्दार्थः । तत्त्वे ज्ञात इत्यत्र अज्ञात इति विभागः । प्रपञ्चो यदीति श्रुत्यर्थः ।। 
?Rपरिणामिवादिकृतं व्याख्यानं श्रीभाष्याद्युक्तं श्रुतिवाक्योदाहरणपूर्वमनुवदति उत तमित्यादिना विवर्तवादीत्यतः प्राकत्नग्रन्थेन । उपदेक्ष्यन्निति । "?Rएवमेव खलु सोम्येमाः प्रजाः सन्मूलाः' इत्यादिना ब्रह्मानन्यत्वोपदेशं करिष्यन्नित्यर्थः । उदाहृतश्रुतिवाक्यार्थमाह - यथैकमृत्पिण्डादीति ।। मृत्पिण्डलोहमणिनखनिकृन्तनपरिणामानामित्यर्थः । घटादीनां घटलोहमयकाष्णर्ायसानामित्यर्थः । दृष्यान्त यगतवाक्यशेषत्रयमवतारयति - अनन्यत्व इति ।। मृत्पिण्डादिभिर्घटादीनामन्यत्व इत्यर्थः । व्यवहारार्थमिति । अयं घटः घटेन जलमाहरेत्याद्यभिज्ञानभिलपनादिव्यवहारसिद्धयर्थमित्यर्थः । षष्ठयर्थ इति । वाचः वाग्व्यवहारस्येत्यर्थे तृतीयेत्यर्थः । समस्तेन्द्रिय(व्यापा)व्यवहारेति । अभिज्ञा = ?Rप्रत्यभिमा । हानोपादानादिरूपज्ञानेन्द्रियमात्रजन्यव्यापारस्येत्युपलक्ष्यत सन्‌ स्पृश्यमानवाची । तथाच घटेनोदकमाहेरेत्यादिव्यवहारार्थं  घटादिविकरो घटादिनामधेयं वाचारम्भणमालभ्यमानं मृदादिद्रव्येर स्पश्यत इत्यर्थः । व्यवहारसिद्धयर्थं मृदादिकारणमेवावस्‌थान्तरनामान्तरभाग्भवतीति यावत्‌ । अत्र सुधायां लोखकदोषाकिञ्चिद्वाक्यं पतितं न समग्रमित्याहुः । मृत्तिकेत्येव सत्यमिति योजयितुं पूर्वभागलब्धार्तमाह - इति कुम्भादेरित्यादिना ।। स्वरूपेति । पृथुबुध्यनोराद्याकारभेदजलाहरणादिकार्यभेदघटादिव्यपदेशाभिज्ञादिभेदादित्यर्थः । परस्परमिति वाच्यानां घटपटादीनां घटपटादिशब्दरूपवाचक्नं च परस्परं भेद इत्यर्थः । पूवर्पक्षमिति । अनन्यत्वे कथं कार्यत्वमिति शङ्कितपक्षं निषेद्धुं प्रत्यभिज्ञाप्रमाणं श्रुतिशेषो ब्रूत इत्यर्थः । प्रतिज्ञायेति । "?Rयेनाश्रुतं श्रुतम्‌' इति वाक्येनेति भावः । यथा सोम्येतीति । प्रागुक्तवाक्यत्रयमित्यर्थः । पूर्वोक्तपपादकतया वाक्यशेषार्थमाह - यत इति । नामधेयमात्रं 
?Rह्येतदित्यस्य फलितार्थमाह - अनृतमिति ।। 
?Rरामानुजभाष्याद्युक्तमाशङ्क्य निराह - न च कृत्यशल्यट इति ।। स्ववचनेति । षष्ठे छान्दोग्यभाष्ये कर्मार्थकल्युडन्तत्वप्रत्याख्यानपरस्ववचनेन वाचाऽऽरब्धत्वमिति कर्मार्थकत्वोक्तेर्विरोदाच्चेत्यर्थः । तृतीयाया अलुगिति । छान्दसेऽलुगिति भावः । टापं चेति । "?Rवृष्यि भागुरिल्लापमवाप्योरुपसर्गयोः' इति पूर्वाधर्गतेन वष्यीति क्रियापदने भागुरिरिति कर्तृवाचकपदेन च टापञ्चेति द्वितीयान्तस्यान्वयः । इति वचनादिति । शाब्दिकानां वचनादित्यर्थः । उत्तरत्रेति । नामैवेति सम्बध्यत इत्यथर्ः । अवयवार्थेति । वाचेति शब्दारम्भणशब्दरूपावयवार्थकथनं त्वित्यर्थः । वैद्यार्थं = ?Rशब्दार्थस्पष्यतार्थमित्यर्थः । नोक्तार्थतेति । चक्षुःप्रातिपदिकेन चक्षुषा पश्यतीति वाक्यस्य न गतार्थतेत्यर्थः ।।
?Rकर्मणि घञिति । "?Rअकर्तरि च कारके सञ्ज्ञायम्‌' इत्येनेनेति भावः । अर्थान्तरं चेति । विक्रियत इति कर्मणि घञन्तत्वेन प्राप्तार्थादर्थान्तरं चेत्यर्थः । नन्ववं बहुत्वस्य प्रकारविशेषणत्वाद्बहुप्रकारमिति वक्तव्ये विकृतं बह्विति कथं विकृतविशेषणत्वेनोक्तिरित्यत आह - प्रकारेति ।।
?Rनिष्कृ(ष्य)ष्यश्रुत्यर्थमाह - ततश्चैवं योजनेति ।। बहुव्रीहिभूतस्य वाचारम्भणशब्दस्य विकारविशेषणत्वं मत्वा नपुंसकत्वायोगं शङ्कते न च वाचेति ।। निघ्नत्वादिति । अधीनत्वादित्यर्थः । "?Rअधीनो निघ्न आयत्त' इत्युक्तेः । "?Rअतोऽन्यनामधेयं तु वाचारम्भणहेतुतः । साङ्केत्येन विकारः स्यात्‌' इति छान्दोग्यभोयोक्तं प्रमाणं हृदि कृत्वाह वाचा यस्येत्यादि । तत्त्वनिर्णयन्छान्दोग्यभाष्यबृहदारण्यकभाष्येषूक्तमाह - वाचा नाम्नामित्यादि ।। लिङ्गव्यत्यासशङ्कैव नेति । पक्षद्वयेऽप्यबहुव्रीहित्वेन भावार्थल्युडन्ततया नित्यनपुंसकत्वादिति भावः ।। 
?Rअस्माकमिवेति । अद्वैतवादिनामिवेत्यर्थः । व्यक्तमेतद्यतो वाचारम्भणमित्यादिपूर्वगन्थे । ननु, यथा सोम्य संस्कृतेन विज्ञातेन सर्वं साङ्केतिकं विज्ञातं स्यादिति दृष्यान्तत्वद्योतकपदानामभावात्‌ कथं दृष्यान्तान्तरतयोपयुज्यत इत्यत आह - यथेति ।। प्रकृतेति । प्रकरणप्राप्तेत्यर्थः । फलापेक्षयेदमितीत । संस्कृतज्ञानेन साङ्केतिकं ज्ञातं भवतीत्येतदित्यर्थः । यद्वा प्रधानज्ञानादप्रधानं ज्ञातं भवतीत्येतदित्यर्थः । उक्तानुसारेण शेषो ज्ञातव्य इति । अप्रधानदेवताकर्माद्यज्ञोऽपि तत्तज्ज्ञानफलं समस्तं लभत इति शेषो ध्येय इत्यर्थः ।।
?Rननु सर्वशब्द्य दकारादौ प्रत्यये परतः सादेशो विकल्पेन विहितः सदा सर्वदेति रूपसिद्धयर्थम्‌ । तत्कथमिहास्य सदाशब्दस्य विकल्पेन सादेशो भवति । स्थाननिमित्तयोरभावादित्यत आह - योगविभागादिति । सोऽन्यतरस्यामित्येवो योगः । सादेशो विकल्पेन भवतीष्यविषय इति तदर्थो ध्येय इति भावः । अव्ययात्त्यबिति चतुर्थाव्यायद्वितीयपादीयसूत्रे "?Rअमेहक्वतसित्रेभ्यः' इति त्यपो वार्तिककारादिभिः नियमितत्वात्‌ योगविभागस्य क्लिष्यत्वाच्च पक्षान्तरमाह सदाशब्दादिति । तद्धिता इतीति । यद्यपि चतुथर्ाद्यपादे तिद्धिता इति सूत्रं तत्‌ आपञ्चमाध्यायपरिसमाप्ति अधिकारार्थम्‌ । तथापि "?Rप्रत्ययः, परश्च' इत्यादाविव तद्धित इत्येव वक्तव्ये बहुवचनमनुक्ततद्धितपरिग्रहार्थमिति वृत्त्यादावुक्तत्वात्‌ ड्यप्रत्यय इत्युक्तम्‌ । डित्वाट्यिलोप इति भावः ।।
?Rशङ्कते ब्रह्मण इति । हेतुत्वे हि यत्सत्यं तज्जरादिहीनमित्यन्वयव्याप्त्या वा यज्जरादिमनन तत्सत्यमिति व्यतिरेकव्याप्त्या वा भाव्यम्‌ । न तद्‌ द्वयमपीति क्रमेण निराह - त्वयेत्यादिना ।। 
?Rउक्तमिति भावे निष्ठाप्रत्यय इति भावेनाह - उक्तमुक्तिः शब्द इति यावदिति । इति द्वितीय इति । योगमाश्रित्येति पक्ष इत्यर्थः । किमयं भावे ल्युडन्तः? अथ कर्मणि । आद्ये आह - कृद्योग इति ।। आरम्भणशब्दस्य ल्युडन्तत्वात्‌ ल्युटश्च कृदतिङितिसूत्रेण कृत्सञ्ज्ञत्वेन तद्योगे "?Rकर्तअकर्मणोः कृति' इति सूत्रेण षष्ठयां प्राप्तयामित्यर्थः । अस्माकं साङ्केतिकनाम्न एव तद्योगेन "?Rवाचेत्यस्य' इति नायं दोष इति भावः । अन्त्य आह - ल्युटः कर्मणि विधानाभावाच्चेति ।। न च कृत्यल्युटो बहुलमिति बहुलग्रहणात्कर्म्रयपि ल्युड्‌भवतीति शक्यम्‌ । अस्य पक्षस्य वाचारब्दं त्वित्येतद्वयाख्यावसरे प्रागेव निरस्तत्वात्‌ । एतच्चोपलक्षणम्‌ । वाचारभ्यस्यारम्भरमिति युज्यते शब्द इति प्रागुदाहृतछान्दोग्यभाष्योक्तनपुंसकानुपपत्तिदोश्च ध्येयः । ब्रह्मणोपीति । त्वत्पक्षे वाचेत्यस्य शब्दपरत्वाच्छब्देनारभ्यते व्यवह्रियते इत्यस्य ब्रह्मण्यपि भावात्‌ । वागिन्द्रियपरत्वे वाचा वागिन्द्रियेण व्यवह्रियमारत्वरूपारम्भणस्य ब्रह्मणोऽपि सत्त्वादिति भावः। उक्त इत्येतत्कर्मणि निष्ठान्तमुपेत्याधुनार्थमाह - श्रुत्या वाचारम्भणमित्येवोक्त इति ।।
?Rननु कथं विकारशब्देनैव शब्दार्थयोर्द्वयोरपि ग्रहणमित्यत आह - तन्नामरूपाभ्यमिति । तत्‌ = ?Rतेजोबन्नम्‌ ।।
?Rक्वचित्पदार्थविपर्यासकृदिति । व्यक्तमेज्जिज्ञासासूत्रे "?Rइतिशब्दोन्नये' इत्येतद्वयाख्यानसुधायाम्‌ । क्वचिद्धेताविति । एतच्च गन्थ 
?Rएव तत्र तत्र व्यक्तम्‌ । एवमित्यर्थ इति । "?Rविकारशब्दान्नेति चेत्‌' इत्यादौ । आदिशब्दार्थ इति । "?Rय इमे ग्राम इष्यापूर्ते दत्तमित्युपासते' इत्यादौ । तदीयं व्याख्यातं प्राक्प्रदर्शितम्‌ ।।
?Rइतिशब्दसार्थक्यमाशङ्क्य निराह - नन्वित्यादिना निरर्थकतैवेतीत्यन्तेन । साध्याविशिष्यतैवेति । उपादानोपादेयाभेदरूपसाध्याविशिष्यतेत्यर्थः ।।
?Rपदसमुच्चय इति । उक्तानुक्तपदानां समुच्चय इत्यर्थः । तद्वयनक्ति - त्रयाणामित्यादिना ।। विवर्तपक्षोऽयं दृष्यान्तोऽत्यन्तायुक्त इत्याह - आरोपितत्वं त्विति ।। विवर्तवादी शङ्कते युक्त्येति । ननु युक्त्या साधिते सति लौकिकपरीक्षकाणां तत्र बुद्धिसाम्यं स्यात्‌ । अन्यथा तत्साधकयुक्तेः का गतिः स्यादिति भावेन पृच्छति किं त्विति । उत्तरयति घटादीनामिति । वक्ष्यते समयपदे "?Rसमुदाय उभयहेतुकेऽपीतिनये । "?Rनैकस्मिन्सर्वमिति' इतिशब्दो हेतौ । येनाश्रुतं श्रुतमित्यादिप्रतिज्ञावाक्ये अर्थविशेषविवक्षार्तमेकादिपदं सार्थकमित्याशङ्क्य तर्हि तत्रैवैकादिपदं प्रयोज्यम्‌ । न तु दृष्यान्तेषु । तत्र तु प्रयोगे व्यर्थ एवेति निराह - नन्वेकेत्यादिना ।।
?Rसर्वविज्ञानस्येति ।। इतिशब्दस्येति विशिनष्यीति पूर्वेणान्वयः । अन्यत्रेति । "?Rसादृश्याच्चैकस्त्रीज्ञानादन्यस्त्रीज्ञानम्‌' इति तत्त्वनिणर्ये व्युत्पादितमत्रानुसन्धेयमित्यर्थः । अवान्तरभेदोऽपीति । "?Rयथा मृत्पिण्डविज्ञानात्सादृश्यादेव मृण्मयाः । विज्ञायन्ते तथा विष्णोः सादृश्याज्जगदेव च । यथा स्वर्णस्य विज्ञानात्सर्वे लोहमयास्तथा । प्राधान्याद्विष्णुविज्ञानाद्विज्ञातं स्याज्जगत्सदा । अत्यल्पेऽपि हि विज्ञाते सदृशे तादृशं बहु । ज्ञायते नखकृन्तन्या यथा सर्वमयोमयम्‌ । किमु विष्णोर्बहोज्ञर्ानादत्यल्पं जगदीदृशम्‌ । अनन्याधीनविज्ञानादन्याधीनं तथैव च । मृदयोलोहनाम्ना ज्ञानात्साङ्केतिकं यथा' इति छान्दोग्यभाष्योक्तोऽत्रानुसन्धेय इत्यर्थः । बृहद्भाष्ये तु "?Rसादृश्य एव नखनिकृन्तनदृष्यान्तः । अभ्यासस्तात्पर्यार्थ इत्युक्तम्‌ ।।
?Rजीवरूपेणेति । "?Rअनेन जवेनात्मनानुप्रिविश्य' इतिवाक्योक्तजीवशब्दितानिरुद्धरूपेर प्रवेशनमित्यर्थः । अधिष्ठानमध्यस्तमिति । अधिष्ठानं कर्तृ अध्यस्तं कर्म प्रेक्षापूर्वं करोतीत्यनुषङ्गः । एष चेत्यन्वितश्चशब्दोऽनुक्तसमुच्चय इति भावेनाह - तेनेति ।। "?Rयदग्ने रोहितं रूपं तेसस्तदूपं यच्छुक्लं तदपां यत्कृष्णं तदन्नस्य अपागादग्नेरग्नित्वं वाचारम्भणं विकारो नामधेयं त्रीणि रूपाणीत्येव सत्यमित्याद्यग्न्यादित्यादेरग्न्यादित्वाद्यभावकथनमित्यर्थः । तथाचोक्त भाष्य इति । "?Rअतो यल्लोहितं रूपं श्रियस्तद्रूपसम्भवम्‌' इत्यादिना । "?Rएक एवाद्वितीयोऽसावतः सर्वोत्तमत्वतः' इत्यन्तेन षष्ठे छान्दोग्यभाष्ये उक्तमित्यर्थः ।।
?Rएतेनेति । तदुक्तरीत्या सूत्रार्थस्याग्राह्यत्वफलकथनेनेत्यर्थः । अन्यथाऽत्रोक्तसूत्रार्तस्य निःशङ्कं परिग्रहानापत्तेरिति भावः ।। 
?Rअन्तर्याम्यधिकरण इति । "?Rरमणं नातियत्नस्य विक्षेपादेव युज्यते' इत्यादिना "?Rकथमात्मप्रतीपकम्‌' इत्यन्तेन श्रमाभाव इत्येतदुक्तमित्यर्थः । अश्रम इत्युक्तेरर्थवत्त्याय हेतुगर्भविशेषणमुपेत्याह - यद्वेति ।। इत्यादिनेति । इतरव्यपदेशादिति युक्तिपादीयाधिकरणगुणसूत्रादिनेत्यर्थः । जन्मादिसूत्रोदितेति । एतच्चोपलक्षणम्‌ । जिज्ञासासूत्रस्थब्रह्मपदोक्तप्रधानलक्षणमित्यपि ध्येयम्‌ । तेन सकलश्रुतिसमन्वयः फलमिति युक्तम्‌ । यद्वा "?Rजन्माद्यस्येति सूत्रेण गुणसर्वस्वसिद्धये । ब्रह्मणो लक्षणं प्रोक्तम्‌' इत्यानन्दमयनयानुव्याख्यानोक्त्या जन्मादिहेतुत्वलीणसिद्धया प्रधानलक्षणं फलतः सिद्धयतीति भावेन जन्मादिसूत्रेत्येवेक्तम्‌ । मूले गुणपदेन स्रष्यृत्वादीनां तदाक्षिप्तज्ञानानन्ददीनां अज्ञान्दुःखद्वेषादिदोषाभावानां च ग्रहः । जन्मादीतिपदेन जन्मसूत्रमादिसूत्रं च ग्राह्यमित्येके । मूलेऽशेषगुणेति जन्मादिसूत्रोक्तगुणाष्यकस्यैव ग्रहः । अतो जन्मादिसूत्रेति युक्तमित्यन्ये । अशेषपदेनापौनरुक्त्यायाह - पूर्णाः प्रत्येकं निरवधिका इति ।। 
?Rइति श्रीमत्सुधीन्द्रतीर्थपूज्यपादशिष्यश्रीराघवेन्द्रयतिकृते श्रीमन्न्यायसुधापरिमळे प्रथमाध्यायस्य चतुर्थः पादः ।।
