?R       श्रीहयवदनाय नमः ॐ ।। द्वितीयपादस्येति । प्रतिपाद्यमर्थं दर्शयतीत्यन्वयः । तस्य फलोक्तिःपूर्वेत्यादि । पूर्वोपादोत्तरपादोक्तार्थादर्थभेदोक्त्या पादभेदस्यैकरूपार्थप्रतिपादकत्वोक्त्या स्वस्मिनद्वितीयपादे एकवाक्यतायाश्च सिद्धेः । अत्र नियामकस्यार्थैकत्वादिकं वाक्यमि त्यादेरन्तरधिकरण एवोक्तेरिति भावः । 
?R	उक्तं चेति । सङ्क्षेपभाष्ये ।। अन्यत्रप्रसिद्दत्वादिवदिति । यथाऽन्यत्रोभयत्तान्यत्रैवप्रसिद्धत्वमापातस्तद्वदित्यर्थः । प्रपञ्चितश्चायं नामलिङ्गादिभेदश्चन्द्रिकायाम् । मुख्यार्थ इतीति । सप्तम्यन्तं मुख्यार्थपदम् । अत्र विशेष उपासनापादे वक्ष्यत इति भावः । 
?R	ॐ सर्वत्रप्रसिद्धोपदेशात् ॐ ।। केचिदिति । मायावादिनो रामानुजीयाश्च । इत्युक्तेति ।। छान्दोग्ये तृतीयाध्याये उक्तेत्यर्थः । ननूपक्रमप्राबल्यस्य पूर्वतन्त्रे स्थितत्वात्सत्यकामत्वादिचरमधर्मेण कथं प्रबलस्य मनोमयत्वादिप्रथमश्रुतस्य बाध इत्यत आह चरमेति । आनर्थक्यप्रतिहतानां विपरीतं बलाबलमि ति पूर्वतन्त्र एवोक्तेरिति भावः । 
?R	तर्हीति। आनन्दमयनयन्यायेन दर्शनशक्तिप्राचुर्यादिना सावकाशत्व इत्यर्थः । हेत्वन्तरेणेति । सर्वप्राणिहृदयगुह्यास्थत्वरूपार्भकौकस्त्वहेतुना पूर्वपक्ष इत्यर्थः । अत एव सूत्रेऽर्भकौकस्त्वोक्तयनन्तरं तद्व्यपदेशादित्युक्तिः ।। परस्ये7त्यधिकरण इति । तत्तेज ऐक्षतेति गौणेक्षणप्रायपाठात्तदैक्षतेत्युक्तमपीक्षणं गौणमिति शङ्कितेऽनेन जीवेनात्मनेत्यात्मशब्दादीक्षणं न गौणम् । प्रायपाठस्तु निर्णायके सत्यप्रयोजक इति गौणस्चेन्नात्मशब्दादित्यत्र निरस्तेप्यत एव प्राण इत्यत्र कतमा सा देवता उद्गीथमन्वायत्ता आदित्य इति होवाचेत्याद्यब्रह्मादित्यान्नप्रायपाठात्प्रस्ताववाक्यस्थप्राणोप्यब्रह्मेति पूर्वपक्षो यथा तथेत्यर्थः । निरस्तोऽपीक्षत्यधिकरणे पूर्वोक्तपक्षोपोद्बलनाय पुनरुपन्यस्त इति वाचस्पत्युक्तेरिति भावः । दर्शयतीति । विवक्षितगुणोपपत्तेरिति सूत्रस्य विवक्षितः । सर्वेषु भूतेष्वेतम् इति श्रुतावभिमतः दूरे शक्तस्यापि तत्तच्छक्तिप्रबोधनार्थं तत्र तत्रावस्थानरूपो यो गुणस्तस्य लीलयोपपत्तेरिति वर्णकान्तरमभिप्रेत्येति योज्यम् ।
?R	ननु प्रकृतोपयोगं दर्शयतीत्युक्तं किं प्रकृतं कथमस्य प्रकृतोपयोग इत्यत आह एतदुक्तमिति । इतःपरं तत्र तत्रेति वाक्यस्य पञ्चधाप्युपयोगमाह अथ वेत्यादिना अन्यथाऽनेन व्याचष्ट इत्यन्तेन ।। अत्र तु सर्वपदार्थान्तर्गतत्वमिति । नन्वेवमपि तदनेन गतार्थं आ(त्तं)प्तं वै भूयसा कनीयः । इति न्यायादिति चेत्सत्यम् । चन्द्राद्यन्तःस्थत्वं सर्वगतस्यायुक्तमित्याक्षेपे व्योमवदित्यनेनात्र तदुपपाद्यत इति तात्पर्यात् । वक्ष्यति च एतद्भावाभिधमि त्येतद्व्याख्याने यावन्तः शब्दाः क्वचिर्प्रतीके स्थितिवाचिनस्ते सर्वेप्यनेनोपलक्ष्यन्त इति । तत्र कतिपयान्तस्थत्वमित्युक्तिस्तु वेयोमवदित्यत्रत्यन्यायानुसन्धानेनापि कतिपयान्तःस्थत्वमेव न सर्वान्तस्थत्वमित्यभिप्राया ।। अर्भकौकस्त्वादित्‌याक्षेपानुपपत्तिरिति । सर्वेषु भूतेष्वेतम् इत्यनेनाकाशादेरिव विभुत्वस्योक्तौ सत्याम् अर्भकौकस्त्वात्तद्व्यपदेशाच्च नेति चेत् इतिसूत्रे सर्वेषु भूतेषु इत्यल्पस्थानस्थितत्वश्रवणात्तस्यापरिच्छिन्ने हरावयोगान्नात्र विष्णुः प्रतिपाद्यः किन्त्वादित्यादिरेवेति पूर्वपक्षानुपपत्तिरित्यर्थः । व्याचष्ट इति । तत्र तत्र स्थित इतिस्लोकेनेति योज्यम् । 
?R	समासानुपपत्तिमाशङ्कते तत्तच्छक्तिप्रबोधक इति कथमिति ।। कर्तरि चेति । कर्त्रर्थकतृजकाभ्यां सह षष्टी न समस्यते इति द्वितीयाध्यायद्वितीयपादे निषेधादित्यर्थः । यत्तु तृजकाभ्यां कर्तरि इति सूत्रमुदाहार्यम् । तस्यैव कर्त्रर्थकतृजकाभ्यां सह षष्टी न समस्यते इत्यर्थः । न तु तृजकाभ्यां सह कर्त्रर्थकषष्टी नसमस्यते इति । तथात्वे तृचः कर्तयैव विधानेन तद्योगेऽकर्त्रर्थकषष्ट्या असम्भवेन तृज्ग्रहणानर्थक्यप्रसङ्गात् । कर्तरि चेति तदुत्तरसूत्रस्य तु तृजकाभ्यां सह कर्त्रर्थकषष्टी न समस्यत इति । तथैव मञ्जर्यामुक्तेरिति । तन्न । वृर्त्तो तुज्ग्रहणमुत्तरार्थमित्युपेत्य कर्तरीति षष्ठीविशेषणं चोपेत्य कर्तरि षष्ठीसमासनिषेधस्य पूर्वसूत्रार्थत्वमुक्त्वा कर्तरि चेत्यस्य कर्त्रर्थकतृजकाभ्यां षष्ठी न समस्यता इत्युक्तत्वात्तदनुरोधेनेयमुक्तिरिति ध्येयम् । मञ्जर्युक्तेर्दूषणं त्वनवसरत्वान्नोच्यते ।। याजकादिभिश्चेति  याजकपूजकादिशब्दैः कर्त्रर्थकतृजकान्तैरपि षष्ठी समस्यत इति पुनः षष्ठीसमासवाधानाद्याजकादिदणेऽस्यापि शब्दस्य पटितव्यत्वादिति भावः । प्रतिप्रसवो निषेघस्यापवादः । वृत्त्यादौ यादकादिगणमध्ये बोधकशब्दस्यापाठादाह। यद्वेति ।। पचादीति । नन्दिग्रहिपचादिभ्यो ल्युणिन्यचः इतिसूत्रे पचादिगतशब्देभ्योऽच्प्रत्ययवाधानात्पचादिगणस्य च अजपि सर्वधातुब्यो वक्तव्यः इति भाष्योक्तेः यङोचि च इतिसूत्रेऽज्ग्रहणेन ज्ञामनाद्वा आकृतिगणद्वात्प्रकर्षेण बोधयतीत्यर्थे प्रपूर्वाद्बुध अवबोधने इत्यतो ण्यन्तादच्प्रत्यये पुगन्तेति गणे णेरनिटीति णिलोपे सति प्रबोध इति रूपम् । तेन इगुपधज्ञाप्रीकिरः क इति भाव्यमिति चोद्यानवकाशः ।। अज्ञात इति । अज्ञाते अज्ञाते़ऽर्थे कप्रत्ययो भवतीति सूत्रस्यार्थः । शक्तिप्रबोधनमन्यैर्न ज्ञायत इत्यर्थः । 
?R	अत्रेति । अस्मिन्नधिकरणे तृतीयं गुणसूत्रमित्यर्थः । अत्र सूत्रे क्रमकर्त्रोर्भेदमुपेत्य पूर्वपक्षो निरस्तः । स तु 
?Rभेदोनुव्याख्याने उत्सर्गतोऽनियत इत्युच्यते । तत्र भेदल्यौत्सर्गिकत्वोक्तेर्बीजं विवक्षुः सूत्रार्थ तावदनुवदति अस्यार्थ इत्यादिना ।। तत्रेति । एवं सूत्रार्थे सतीत्यर्थः । व्याप्तो नेति पक्षे परिशेषयितुं व्याप्तिपक्षं तावन्निराह नाद्य इति । ननु नियामकाभावेनेत्यसिद्धम् । कर्मकर्त्रोर्भेदाभावे कर्मादिलक्षणविरोधस्य व्यभिचारादर्शनसहकृतसहचारदर्शनस्य च नियामकस्य भावादित्यत आद्यं तावदाशङ्क्य निराह स्यादेतदित्यादिना को विरोध इत्यन्तेन ।। क्रियाऽऽश्रय इति । गमनादिरूपक्रियाऽऽश्रय इत्यर्थः ।। लक्षणेति । अन्यत्वगर्भितकर्मलक्षणविरोधादित्यर्थः । 
?R	नेदं कर्मादिलक्षणम् । येन तद्विरोधभिया भेदोऽभ्युपेयः स्यात् । किन्तु क्रियाविषयत्वादिकमेवेति परोक्तलक्षणं निराह यत इति । देशादिति योज्यम् । अवधौ पञ्चमी न हेतौ । तस्यापीति । अवधिभूतदेशस्यापीत्यर्थः । तथा च कौशाम्ब्याः पाटलीपुत्रं गच्छचीच्यत्र पञ्चमी न स्यात् । द्वितीयेनैव स्यादित्यत तथा चेति । तदभाव इति । अनागतादेरभावे । ननु वर्तमानकर्मादेरेवैततल्लक्षणमित्यत आह वर्तमानेपीति ।। निराकरिष्यमाणत्वादिति । न परिच्छेदकार्येव प्रमाणमिति च प्रमा इत्यत्र युक्तिपाद इति भावः ।। व्याहा(व्यवहा)रादीति । अभिलपनरूपस्य हानादिबुद्धिरूपस्य वेत्यर्थः । उपादानादीति ।। परिग्रहपरित्यागादिरूपस्येत्यर्थः ।। अन्यथेति । कर्मकर्तृभावस्य भेदव्याप्तत्वे तण्डुलाः स्वयमेव पच्यन्ते. वत्साः स्वयमेव मुच्यन्ते , भिद्यते काष्टं स्वयमेवेत्यादिकर्मवत्कर्मणा तुल्यक्रिय इति तृतीयाद्यपादतृतीयसूत्रे कर्मकारकस्तक्रियया तुल्यक्रियः कर्ताकर्मवत्कार्य लभत इत्युक्त्या सिद्धः कर्ता दुर्लभः स्यादित्यर्थः ।। कारकान्तरेति । अधिकरणकरणादिरूपकारकान्तरेत्यर्थः । 
?R	व्यभिचारादर्शनसहितसहचारदर्शनं नियामकमिति द्वितीयपक्षमाशङ्क्य निराह नन्वित्यादिना ।। वक्ष्यमाणत्वादिति । सहदर्शनमात्रेण न व्याप्तिरवसीयते इति वैशेषिकनये वक्ष्यमाणत्वादित्यर्थः ।। अन्यथेति । मामहं जानामीत्यात्मककर्तृकज्ञाने आत्मनोऽकर्मत्वे कदाप्यात्मनः साक्षात्कारो न स्यादित्यर्थः । ननु नास्त्येव सः आत्मनो नित्यानुमेयत्वात् प्रत्यक्षत्वे च तार्किकादिरीत्या कर्मत्वाभावेपि मानससाक्षात्कारस्य, प्राभाकररीत्या स्वप्रकाशज्ञानाश्रयतया आत्मसाक्षात्कारस्य चोपपत्तेरित्यत आद्यं तावन्निराह न चेति । द्वितीयं मतमनूद्य निराह कश्चिदित्यादिना अपरस्त्वितिपर्यन्तेन ।। अहं सुखमित्यादीति । आहं सुखं जानामि अहं दुःखं जानामीत्यादिव्यवहारः स्यात् न तु मामहं दानामीत्यादिव्यवहार इत्यर्थः । अकस्यैवात्मनोऽवच्छेदकभेदेनैव कर्तृत्वं कर्मत्वं चोपपद्यत इत्याशङ्कते अथ ज्ञानाश्रय इति ।। युञ्जानस्येति । समाधिं कुर्वत इत्यर्थः ।। निरुपाधिकमात्मानमिति । तस्यां दशायामात्मस्वरूपं सुखाद्युपाध्यनवच्छिन्नमेवावभासत इत्यङ्गीकारात् सुखादिविशिष्टं कर्मेति वक्तुं न शक्यत इत्यर्थः ।
?R	तृतीयं मतमनूद्य निराह अपरस्विति  इत्याहेत्यन्वयः । कथमाशीविषमुखे निपातोऽयमित्यतो व्यनक्ति यदीति ।। स्वलक्षणेति । स्वेन कल्पितं यल्लक्षणं परसमवेतक्रियाफळशालित्वं कर्मत्वं. क्रियाश्रयत्वं कर्तृत्वमिति कर्मकर्तृत्वमितिकर्मकर्तृलक्षणं तन्मात्राधीनविरोधमिति बहुव्रीहिः ।। कर्मकर्तृभावमिति । एकस्येति योज्यम् । क्रमणः कर्तृभावं कर्मकर्तृभावमिति वा । क्रियायाः क्रमभावे कथं विरोध इत्यत आह क्रिया हीति । ननु लम्बकर्णमानयेत्यादिबहुव्रीहिसमासस्य अन्वयपदार्थविषयकतया लम्बमानकर्णरूपविषयकस्यापि लम्बमानकर्णानयनादिहेतुतायाः दर्शनात् अस्वविषयस्य स्वव्यवहारहेतुतानुपपत्तेरित्ययुक्तमित्यत आह तद्गुणेति । तस्य गुणभूतस्य अन्यपदार्थे स्वविज्ञानं यस्मिन्बहुव्रीहौ  तद्गुणसमविज्ञानबहुव्रीहिः लम्बकर्ण इत्यादिः । 
?R	अनुमानेपीति । आत्मा न चाक्षुषे ज्ञानेऽवबासते इत्यनुमाने इत्यर्थः । ज्ञानानाश्रयत्वज्ञानासम्बन्धित्वादिकमेव चाक्षुषज्ञानेऽवभासे प्रयोजकं न त्वरूपद्रव्यत्वमिति शङ्का निरस्ता । चाक्षुषज्ञानावभासे रूपस्यैव प्रयोजकत्वेन तदभावे तदभावनियमेन हेतोरेव प्रयोजकत्वाज्ज्ञानाश्रयत्वस्याप्रयोजकत्वादिति भावः ।। अनाश्रयत्वादिति । तज्ज्ञानानाश्रयत्वादित्यर्थः । घट इत्यादिज्ञाने आत्मनो भानमेव नियामकमित्यत आह न हीति । ननु घटज्ञानस्याकारो न घटोऽयमिति , किन्तु घटमहं जानामीत्येव । तत्र चात्मा भात्येवेत्यत आह घटमिति । नन्वत्रापि प्रत्यये ज्ञानमेव कर्मतया भाति । आत्मा त्वाश्रयतयैव । अन्यथात्मसिद्धिरेव न स्यादित्यत आह आत्मसिद्धिस्त्विति । अत एव प्राग्घटज्ञानकर्मक इत्यनुक्त्वा ज्ञानविशिष्टात्मकर्मक , इत्यवोचामेति भावः । एवञ्च विशिष्टात्मज्ञाने कर्तुरेव कर्मत्वं प्राप्तमित्याकूतम् । 
?R	दोषद्वयमिति । कर्मक्रतृभावस्य भेदव्याप्तत्वे मामहं जानामीत्यात्मसाक्षात्कारानुपपत्तिः । अव्याप्तत्वे च सूत्रे भेदव्याप्तत्वत्वमुपेत्य कर्मकर्तृव्यपदेशस्य हेतुत्वेनोक्त्यनुपपत्तिरिति दोषद्वयमित्यर्थः । न चास्ति प्रकृतेऽपवाद इति । अर्भकौकस्तवस्य व्योमवत्समाहितत्वाच्चक्षुर्मयत्वादेश्चानन्दमयनयन्यायेन सावकाशत्वादिति भावः ।। विशेषेम वेति । मामहं 
?Rजानामीत्यादाविति भावः ।। प्रतिनिधिरित्युक्तमिति । जन्मादिनय उक्तमित्यर्थः । ननु हिंसात्वादिजातिविषय उत्सर्गः । अग्निाषोमीयादिव्यक्तिविशेष अपवादः सिद्धः । कुतो भस्मत्वामाप्तस्य नरत्वं पुनरिष्यते । इत्यादिना वैशेषिकनयेऽनुगतजातिः सिद्धान्ते निरसिष्यते । तथा च कथमुत्सर्गापवादन्यायावकाश इत्यत आह यथा चेति । (इति)व्युत्पत्तिरपि हि सादृश्येनैव गम्यते इत्येताद्व्याख्यानसुधायां वैशेषिकनये सादृश्यमादायैवोत्सर्गादिरिति वक्ष्याम इति भावः । न्वपवादकृतव्यभिचारिणोपि व्यभिचारित्वात्तस्य हेतुत्वेनोपादानमलौकिकमित्यत आह सोपाधिकेति ।। वक्ष्यते चैतदिति । उत्सर्गतोपि यत्प्राप्तमवादविवर्जितम् । व्यभिचार्यपवादेन मानमेव भविष्यति इतिभक्तिपादे वक्ष्यत इत्यर्थः । 
?R	क्वचित्प्रतीक इति । परिच्छिन्नस्थलविशेष इत्यर्थः । अन्तराधिकरणादावत्रत्यन्यायसिद्धचन्द्राद्यन्तःस्थत्वमुखेनेन्द्रादिनामसमन्वय एव क्रियते । नत्वन्तःस्थत्वं तत्र ब्रह्मणि व्युत्पाद्यते । अत एव सङ्क्षेपभाष्ये व्योमवदित्यत्रोक्तन्याय एव अन्तरःस्ववदि ति सञ्चारितः । एवमन्यत्रापि ध्येयम् । उत्तरत्रापीति । क्रियालिङ्गे इत्यत्रापि क्रियावाचिनः सर्वे शब्दाः उपलक्ष्यन्त इत्यादिरूपेण ज्ञेयमित्यर्थः ।। पूर्ववदिति । पूर्वत्र यथाऽधिकाशङ्कया गुहामित्यस्य प्रवृत्तत्वान्नान्यतरवैयर्थ्यम् तथेहान्तराधिकरणानन्तरमधिकाशङ्कया प्रवृत्तान्तर्यामिनयस्य न व्यर्थमित्यर्थः । अत एव सङ्क्षेपभाष्ये अधिकरणद्विकद्वयस्याप्यत्ता नियन्ता चेत्येवार्थ उक्तो न तु प्रत्येकमिति भावः ।। अत एवेति । अधिकाशङ्कया प्रवृत्तत्वादेव क्रियासमन्वयपरपूर्वाधिकरणद्वयेनैवान्तरादिनयद्वये समन्वीयमानक्रिया अपि समन्वितत्वेन व्याख्यायते । भावोपि भावसमन्वयपरेम सर्वत्र प्रसिद्धे ति नयेन ब्रह्मनिष्ट इति व्याख्यात इति ।। किमेताभ्यामधिकरणाभ्यामिति चोद्यं निरस्तमित्यर्थः । यद्वा अन्तर्यामिनयोक्तभावेन व्याख्यायतेऽतो व्याख्येयव्याख्यानभावात् नान्यतरवैयर्थ्यमिति समाधानं निरस्तम् । अधिकाशङ्कयोत्थानेनार्थवत्त्वादेवेत्यर्थः । अधिकाशङ्का चन्द्रिकायां विवृता ध्येया । अत्राप्यग्रे तत्तदधिकरणे व्यक्ता भविष्यतीति नात्र प्रदर्श्यते ।. न तु लिङ्गमिति । विश्वजीवान्तरत्वाद्यैर्लिङ्गैस्सर्वैरिति सङ्क्षेपभाष्ये वैश्वानरशब्दस्य सिद्धान्तदिशा विष्णौ यौगिकत्वाभिप्रायेण लिङ्गत्वोक्तावपि इह पूर्वपक्षरीत्यान्यत्राप्यापातदशाऽऽपन्नरूढिमुपेत्य श्रुतिरेवेवं न तु लिङ्गमित्युक्तमित्यविरोध इति बोध्यम् । मानाधिकरणानीति शेषोक्तिः । ननु पादान्तर्भावसौकर्याय लिङ्गमेव समन्वीयताम् । तत्त्यागेन श्रुत्युपादाने सूत्रकारस्य किं बीजमित्यत आह साक्षात्प्रकरणीति । प्रकरणमस्यास्तीति प्रकरणं । प्रकरणप्रतिपाद्यमिति यावत् । वैश्वानरनाम प्रकरणप्रतिपाद्ये वस्तुनि साक्षाच्छ्रूयते । लिङ्गानि तु वैश्वानरविशेषणतया । यद्वा वैस्वानरनाम साक्षाद्वचनवृत्त्या प्रकरणप्रतिपाद्यबोधकं, लिङ्गानि तु त्द्व्याप्यार्पकतया वा तद्व्याप्यतया वा न, साक्षात्, एतो वैश्वानरनाम्नः साक्षात्प्रकरणिनिष्टत्वाच्च न केवलमनेकलिङ्गसमन्वयार्थत्वादिति । यद्वा चस्त्वर्थः । ननु सूत्राणां विश्वतोमुखत्वसिद्द्यर्थमधिकरणविषयोपाधिसङ्ग्रहश्लोके वैश्वानरश्रितिमात्रं वैश्वानर(विद्या)प्रकरणस्थानेकलिङ्ग्युतं समन्वीयत इत्युक्तिरयुक्ता । वैस्वानरनयस्य विश्वतोमुखत्वानापत्तिश्चेत्यत आह सा चेति । इदमग्निसूक्तमिदं इदंवायुसूक्तमिदमिन्द्रसूक्तमित्यादिरूपेण सूक्तानामसाङ्कर्यप्रतिपादकम् । तथा इयमग्निविद्या इयं प्राणविद्या इत्यादिरूपेणोपनिषद्गतविद्यानां असाङ्कर्यप्रतिपादकं च यत् तत्तत्सूक्तादिस्थाग्निवाय्वादिशब्दजातं तस्य सर्वस्योपलक्षणमित्यर्थः । एवं च  न प्रक्रमविरोधे नाप्यधइकरण विश्वतोमुखत्वभङ्ग इत्यर्थः ।। 1 । 2 । 1 ।। 
?R				?R?0	।। इति सर्वगतत्वाधिकरणम् ।।
?R?0	?R?0ॐ अत्ता चराचरग्रहणात् ॐ ।। व्यचीचरदितिः । विचारयामासेत्यर्थः ।। अत्रेति । भाष्यकारोक्तवाक्य इत्यर्थः । न चोपलक्षित इति । ओदनोपसेचनशब्दाभ्यां अत्तेति कुत उपलक्ष्यं त्वदुक्तरीत्या ओदनादिगतसंहार्यत्वप्रतियोदितया संहर्तेति वा ओदनादिगतभोज्यत्वस्यान्तरङ्गतया ओदनादिपदेन अन्तरङ्गभोज्यत्वस्योपस्थितौ प्रतियोदतया भोक्तेत्येवोपलक्षणासम्भवेन अत्तेत्येवोपलक्षणाऽसम्भवेनात्तैवोपलक्षित इति(नियमश्च) निश्चयश्च नास्तीत्यर्थः ।। तदेनेनेति । चराचरग्रहणादिति कथनेन । द्योतयति सूत्रकार इत्यर्थः । 
?R	अभिहितमिति । जन्माद्यस्येति सूत्रेण गुणसरवस्वसिद्धये इत्यादिनेति भावः । लक्षणसूत्र इति । जन्मादिसूत्रे लक्ष्यलक्षणयोर्भेद इत्यादिना अतोऽनन्तगुणं ब्रह्म निर्भेदमपि भण्यत  इत्यन्तेन ग्रन्थेन प्रतिपादितमित्यर्थः ।। अदनादीति । हनुचलनादिरूपक्रियाणामित्यर्थः । उक्तमितीतिशब्दो हेत्वर्थः ।। तदाक्षिपतीति । अपरिच्छिन्नस्य अपरिच्छिन्नावयवकस्य च चलनक्रियैव गगनादेरिवायुक्ता इत्याक्षेपस्तु भूमनये उत्क्रमणादिक्रियासमर्थनन्यायेन समाहित इति नास्यानवसर चोद्यावकाश इति ध्येयम् । भगवतः क्रियावत्त्वसमर्थनप्रकारश्च भूमनय एव चन्द्रिकायां सम्यक्प्रदर्शितः । अत्राप्यग्रे 
?Rक्रियाशक्त्यात्मनेत्येतद्व्यख्यानवसरे परिस्पन्दाभावे प्रमाणाभावादित्यादिना किञ्चिद्विवरिष्यते । सोऽपीति । सर्वगतत्वव्यवच्छेदोऽपि । अत्र क्रियायाम् । विवरिष्यते चैतदग्रे । कुतोऽनुपपत्तिरित्यतः सर्वकारणस्यानित्यत्वे तज्जनतविनाशाभ्यां भाव्यम् । जनकादिकं च न सर्वस्मादन्यस्तीति सर्वमेवेति वाच्यम् , तच्चायुक्तमित्याह यत्खल्विति । यच्चेच्यनन्तरं यस्येत्यनुषङ्गः ।। विरुद्धेति । विरुद्धधर्मवत्त्वस्य वस्तुभेदव्याप्तत्वादित्यर्थः । तुशब्दार्थं व्यनक्ति ततो यदि नामेति । 
?R	उक्तवक्ष्यमाणन्यायेनेति । अतोऽनन्तगुणं ब्रह्म निर्भेदमपि भण्यते । एवं धर्मान् इत्याद्युक्तन्यायेन भक्तिपादे उभयव्यपदेशादित्यत्र वक्ष्यमाणन्यायेनेत्यर्थः ।। संहरणादिक्रियाणामिति । संहारस्याप्यदनविशेषस्त्वात्प्रागदनादिक्रियाणां इत्युक्तावप्येनमुक्तेरविरोधः ।। आद्येऽपिप्रमाणं किं प्रत्यक्षमनुमानमागमोवेति हृदि विकल्प्य क्रमेण निराह नाद्य इत्यादिना ।. ज्ञानादिरपि कुतो न भवेदित्यन्तेन । ननु लिङ्गाभावेनेत्ययुक्तम् । क्रियात्वस्य वा असत्यावरणादौ प्रागूर्ध्वमनुपलम्भस्य वा आवरणाद्यभावे सति कदाचिदुपलम्भस्य वा क्रियाजन्यफलानुपलम्भस्य वा नित्यं त्फलानुपलम्भस्य वा कादिचित्कफलजनकत्वस्य वा कदाचित्संयोगाद्यसमयायित्वस्य वा सामान्यवत्त्वस्य वा सामान्यवत्त्वे सत्यस्मदादिबाह्येन्द्रिय ग्राह्यत्वस्य वा बाह्येन्द्रियग्राह्यसजीयत्वस्य वा लिङ्गनवकस्य सम्भवादित्यतः क्रमेण तत्सर्वमाशङ्क्य निराह क्रियात्वं लिङ्गमिति चेदित्यादिना स्फुटोऽस्य व्यभिचार इत्यन्तेन । आश्वरगतज्ञानादिधात्वर्तरूपक्रियामात्रं पक्षईकृत्य परिस्पन्दत्वेन हेतुना अनित्यत्वं साध्यते , अथ परिस्पन्दमेव । आद्य आह सर्वक्रियाणामिति । अन्त्यआह ईश्वरपरिस्पन्देति ।। वक्ष्यमाणत्वादिति । शक्तिसद्भाव एव त्वि त्याद्युत्तरग्रन्थ एवेति भावः ।। असतीति । आवरणेऽन्यस्मिन् प्रतिबन्धके वा असति प्रागूर्ध्वं चानुपलम्भादीश्वरक्रियाऽनित्येति साध्यत इत्यर्थः ।। एतेनेति । वक्ष्यमाणदिशा नित्यभूतायामनीश्वरक्रियायां व्यभिचारकथनेन उक्तकार्यत्वोपाधिकथनेन प्रत्यक्षेणोपलम्भेऽसिद्धिकथनेनागमेन सर्वदोषलम्भेन चावरणाद्यभावे सति कदाचिदेवोपलब्धिरूपो हेतुरपि प्रत्युक्त इत्यर्थः । स्थलान्तरेप्यनैकान्त्यमाह वर्णेति । अप्रयोजकश्चायं हेतुरित्याह किञ्चेति ।. आदिग्रहणेनेति । आवरमाद्यभावे सतीत्यादिपदेन व्यक्त्यभावे सतीति गृह्यत इत्यर्थः ।। सन्दिग्धेति । व्यक्त्यभावे सतीतिविशेषणस्यानिश्चयादिति भावः ।। परिस्पन्दत्वानुपपत्तेरिति । संयोगविभागासमवायिकारणं कर्मेति तार्किकैस्तल्लक्षणोक्तेरिति भावः ।। नित्यगुणादिनेति । नित्यभूते गुणे सामान्यादौ च गगनपरिणामादौ नित्यसंयोगादिजनकत्वानुपलभ्येऽपि नित्यत्वाभावरूपसाध्याबावाद्व्यभिचारः । यन्नित्यं तत्सदा स्वकार्यं करोतीति सामान्यव्याप्तिविवक्षायामपि लयवर्तीश्वरेच्छादौ सृष्ट्यादिकार्यजनकत्वाभावाद्व्यभिचार इत्यर्थः । गगनादिनेति । तत्र कदाचिद्घटादिमूर्तसंयोगजनकत्वेसत्यपि अनित्यत्वरूपसाध्याभावादिति भावः । न च गगनादिकं सदा किञ्चित्संयोगादिकं जनयत्येवेति वाच्यम् । तस्यापि लयेऽभावात् ।। इति विशेषणवैयर्थ्यादिति । व्यभिचारावारकत्वादिति भावः ।। दुर्निरुपत्वेनेति । एतच्च वैशेषिकाधिकरणे असवायिकारणलक्षणदूशणप्रस्तावे स्पष्टीभविष्यतीति भावः । 
?R	हेतोरप्रयोजकत्वं च वक्तुमाह किञ्चेति । द्वितन्तुकेति बहुव्रीहिः । तन्तुद्वयारब्धकार्यस्यावयवभूते तन्तावित्यर्थः ।। (तद्विभागं तन्त्वन्तरविभागं) ।। संयोगेति । तन्तुदवयसंयोगविनाश इत्यर्थः ।। सामान्यवत्त्वे सतीति । घटत्वादावव्यभिचाराय एतद्विशेषणम् । आत्मन्यव्यभिचाराय बाह्येति । योगिव्यावृत्तयेऽस्मदादीति ।। परमाण्वादाविति । द्रव्यत्वापृथिवीत्वादिना तादृशघटादि जातीयत्वात्  परमाण्वादेरिति भावः ।। अस्येति । सामान्यवत्त्वे स्तयस्मादिबाह्येन्द्रियग्राह्यत्वस्येत्यर्थः । प्राग्विकल्पितपक्षत्रयमध्ये प्रमाणबलादिति आद्यं पक्षं प्रत्यक्षानुमानागमरूपतयाऽऽशङ्क्य मूलाद्बहिरेव निरस्य द्वितीयमाशङ्क्य मूलारूढतया निराचष्टे अस्त्वित्यादिना । न च घटादिक्रियाया नित्यत्वे निर्बाधं प्रमाणमस्तीत्यन्तेन ग्रन्थेन । क्रियात्वं व्याहन्येतेति । संयोगविभागासमवायिकारणं कर्मेति तल्लक्षणादिति भावः । विवक्षितेति ।। यस्मिन्क्षणे संयोग इत्युच्यते ततः पूरवकाल इत्यर्थः । पूर्वं क्रियारूपो विशेषः  शक्त्यात्मना स्थिर इति योजनामभिप्रेत्याह उक्तः । अधुना स क्रियारूपो विशेषः क्रियाशक्त्यात्मनेत्येकपदत्वमुपेत्य व्यनक्ति शक्तिरूपेणेति । क्रियाशब्दस्य व्यक्त्यर्थत्वं चोपेत्यार्थमाह व्यक्तिशक्तिरूपेण कारणेनेति वेति । व्यक्तिरूपत्वं शक्तिरूपत्वं चेति क्रियायाः द्विरूपत्वाद्हेतोः क्रियारूपो विशेषः स्थिर इति युक्तम् । शक्तिरूपत्वेन स्थैर्यस्य कादाचित्कव्यक्तिरूपतामादाय बाधकपरिहारस्य च सम्भवादिति भावः ।। 	
?R	व्यक्तेरैकरूप्यमुपेत्य शङ्कते ननु संहारकाल इति ।। सञ्जिहीर्षादेव नित्यानित्यविकल्पानुपपत्तेरिति । सञ्ञ्जीहीर्षादिकं नित्यं चेत् संहारातिप्रसङ्गः । अनित्यं चेत्तत्संहारस्यापि सञ्जिहीर्षाधीनत्वेनात्माश्रयाद्यापातात् । 
?Rसञ्ञ्जिहीर्षानधीनत्वेऽन्यसंहारस्यापि तदधीनत्वाभावापाताद्व्यभीचारादिति दूषणप्रसङ्गेनेति भावः ।। विषयभूतेनेति । इच्छां प्रति विषयभूतेन संहारादिनेच्छायां सञ्जिहीर्षत्वादिरूपो विशेष उपधीयते । इच्छाविषयत्वं चागामिन्यपि संहारे सम्भवतीति नान्योन्याश्रय इति भावः । इच्छायाः संहाराविषयता संहारादिविषयकतेत्यर्थः । परममहदिति भिन्नं पदम् । एकपदत्वे वा आत्महतस्समानाधिकरणजातीययोरि ति आत्त्वस्य स्थान्यादेशोक्तिव्यत्ययेन समानाधिकरणजातीययोः इति द्वन्द्वेऽल्पाच्तरस्य परनिपातेन च ज्ञापनादनित्यत्वमिति ध्येयम् । 
?R	अस्तीति । प्रमाणमित्यनुषङ्गः ।। सत्प्रतिपक्षत्वादिति । ईश्वरः परिस्पन्दहीनः परममहत्परिमाणवत्त्वादित्युक्तेः ईश्वरः परिस्पन्दवान् अणुपरमाणवत्त्वात् मध्यमपरिमाणवत्त्वादिति वक्तुं शक्त्यत्वादिति भावः । द्वयोरपीति । अणुत्वमहत्त्वयोरपीत्यर्थः ।। परिहरिष्यते चेति । अक्षराधिकरणे वैशेषिकाधिकरणे चेति भावः । 
?R	यतस्तत्रेति । अभिन्नयोरपि शक्तिव्यक्त्योरित्यर्थः । चशब्दं भिन्नक्रमतया योजयति शक्तितेति व्यक्तितेति च विशेषोप्यस्तीति । प्रागेवेति । स्वनिर्वाहकतेत्यादिना जन्माधिकरणे । तर्ह्यनवस्थेत्यतो विशेषवानित्यस्य किं प्रमाणबलादङ्गीक्रियते , नित्यत्वे बाधकसद्भावात् , साधकाभावाद्वेति प्राग्विकल्पितपक्षत्रये प्रथमः पक्षो बहिरेव निरस्तः । द्वितीयः शक्त्यात्मनेति मूलेन । अन्त्यस्तु क्रियादिस्चेत्यादिमूले प्रमाणकथनेन निरस्तः इत्यर्थः । नित्यत्वे साधकाभावादिति चोद्यनिरासाय नित्यत्व एव श्रुतिर्वाच्या । न तु स्वरूपत इत्यत आह तस्य विवादास्पदत्वादिति । तद्हेतौ स्वरूपत्वहेतुभूते नित्यत्व इत्यर्थः । नित्यत्वेतिपदानुरोधादाह सद्भावे नित्यत्व इति । सद्भावशब्दस्य सत्त्वमेवार्थ इत्युपेत्य नित्यतेत्यस्यैवार्थान्तरमाह अथवेति ।। ज्ञानक्रियादिशक्तिर्यावत्कालभाविनीति । नित्या चेत्तज्ज्ञानादिकमपि नित्यम् , अनित्या चेत् शक्तिर्ज्ञानादिकमप्यनित्यमिति भगवतोऽन्यत्र नित्यानित्यभेदेन क्रियादिकं द्विरूपमपीत्युक्तं भवति । 
?R	शक्तिसद्भावे तु स्वभआव इति श्रुतिः इति पौङ्गीश्रुतिश्चास्त्येवेति योजनान्तरमुपेत्य अतीन्द्रियशक्त्यपलापवादिमतनिरासकतया तात्पर्यतो व्याचष्टे स्वरूपसहकारीति । स्वरूपं च सहकारिसमवधानं च ताभ्यामतिरिक्तेत्यर्थः ।। श्रुत्यादीत्याद्युक्त्या शक्तयः सरवभावानामचिन्त्याज्ञानगोचरा इत्यादिस्मृतिरपि विष्णुपुराणादिस्था ग्राह्येति सूचयति । यद्वा सत्तत्त्ववचनमादिपदार्थः ।। सम्बन्धितयेति । अस्येति परमात्मन इति वा षष्ट्या सम्बन्धितया प्रतीतेर्न शक्तिपदेन स्वरूपमादाय स्वरूपमात्रपरं वाच्यमित्यर्थः ।। स्वाभाविकत्वादिति । नित्यत्वमादिपदार्थः । सहकारिण आगन्तुकत्वादिति भावः । शक्तिव्यवहारान्यथानुपपत्तिं च शक्तिसद्भावे मानमाह किञ्चेत्यादिना ।। उक्तत्वादिति । देहसंयोगादिसहकारिविरहान्न तदजीजनदित्यनेनोक्तत्वादित्यर्थः ।। कारणत्वस्यान्वयव्यतिरेकावगम्यत्वान्यथाऽनुपपत्त्या च वह्नित्वादिति सामान्यवद्वह्न्यादिस्वरूपतत्सहकारिभ्योऽतिरिक्तशक्तिसिद्धिरित्याह किञ्च मृदिति ।। कारणस्यैवेति । कारणत्वधर्माक्रान्तस्यैवेत्यर्थः । तथा च कारणत्वं सहकारिसमवधानरूपं कथं स्यादित्यर्थः ।। आस्तां विस्तर इति । प्रपञ्चस्तु तर्कताण्डवे द्वितीयपरिच्छेदे ध्येयः । 
?R	क्रियाप्रसङ्गात् क्रियामात्रमतीन्द्रियमिति मतमप्यपाचिकीर्षुराह ननु च क्रियायामिति ।। विभागेति । पूर्वदेशविभागोत्तरसंयोगाभ्यामतिरिक्तस्य विशेषस्यादर्शमादित्यर्थः । विभागसंयोगातरिक्तविशेषानुपलब्धिरेव प्रमाणमित्यत आह यदुक्तमिति।। परस्येति । योगीश्वरादिकमनङ्गीकुर्वत इत्यर्थः । 
?R	वक्ष्यमाणत्वादिति । वैशेषिकनये वक्ष्यमाणत्वादित्यर्थः । तदेवेति । आस्चर्यमहत्त्वमेवेत्यर्थः । तथा च घटादिकर्मणः प्रत्यक्षमेव, आश्रयस्य महत्त्वादिति भावः ।। चलतीतिप्रत्ययः स्यादिति ।। नास्ति च प्रत्ययः, अतो न कापि क्रिया प्रत्यक्षेतिभावः ।। संयोगविभागयोरपीति । एकस्मिन्संयोगे विभागे वा जातेऽपि तत्प्रत्यक्षं स्यादित्यर्थः । नास्ति च प्रत्यक्षम् अतो न कदापि संयोगादिः प्रत्यक्षः स्यादिति भावः । अस्तु को दोषः इत्यत आह तथाचेति । संयोगादेरप्रत्यक्षत्वे इत्यर्थः । लिङ्गज्ञानाभावादिति भावः ।। सेनावनादिवदिति । सेनावनपदवाक्यादेः सङ्घरूपेण प्रत्यक्षता यथा. तथा पक्षिसञ्ञ्चारादौ संयोगादेरपि सङ्घातरूपेण प्रत्यक्षतोपपद्यते । तथानुभवात् । न तु प्रातिस्विकरूपेणेत्यर्थः । अन्यथा वेति पक्षं निराह न द्वितीय इति । द्व्याश्रयौ द्वयोर्व्यासज्यवर्तिनौ इत्यर्थः । 
?R	अस्माकमिति । घटसंयोगः पटे , पटसंयोगे घटे , घटपटौ विभक्तौ , इत्यत्रापि घटविभागः पटे, पटविभागो घटे , इत्येवं रूपेण , द्वयं द्व्याश्रयमित्यर्थः । न स्रवधर्म एकोऽस्ति समुदायस्तु भिन्नगः , इत्यादिना वैशेषिकनयेऽस्यार्थस्य व्यक्तत्वादिति भावः । शङ्कते यद्गतमिति । सर्वस्येति । श्येनस्य देशान्तरसंयोगविभागस्थाणुसंयोगविभागरूपसर्वस्येत्यर्थः ।। विकल्पेति । विकल्पे कृते कोऽपि कल्प उपपन्नो नेत्यर्थः । एतावतीति । जन्यजनकभावरूपोपयोगे सति 
?Rव्याप्तिपक्षधर्मतावत्त्वमित्येतावतीत्यर्थः ।। अकार्येति । रूपरसाद्यनुमानानामित्यर्थः । नन्वनुमितस्यानुमापकजनकत्वेनैवोपयोगो नाभिमतः । किन्तु यथाकथ़्चिद्रसादिनाऽनुमितरूपादौ त्वस्ति स , इति वदन्तं प्रत्याह किञ्चेति । 
?R	श्येनस्थाणुसंयोगादौ स्थाणुकर्मणा न व्याप्तिरिति शङ्कामनूद्य निराह अथोच्येतेति ।। तत्तदिति । कार्याधिकरणमत्र तत्पदेन परामृश्यते । तद्गतस्य कार्याश्रयगतस्य तदवयवगतस्य कार्याश्रयावयवगतस्य च परित्यागेनेत्यर्थः । तन्तुषु विद्यमानः पटः तन्तुगतसंयोगासमवायिकारणकोकारणकं दृष्टमितीहापि स्थाणुगतः संयोगः स्थाणुकर्मणा तदवयवकर्मणा वा स्यान्नत्वन्यगतेनेति भावः । अयं च दोषस्तवापि तुल्य इत्यत आह प्रत्यक्षकर्मेति । संयोगजन्मना कर्मनाशोऽनुमीयत इत्यतः किं कार्यजन्म स्वसमवायिकारणविनाशकमिति व्याप्त्या संयोगजन्मना कर्मनाशोऽनुमीयते अथ संयोगजन्म स्वहेतुकर्मनाशकमिति व्याप्त्या । आद्यं निराह नहीति । अन्त्यं निराह नापीति । दृष्टान्ताभावान्नेत्थमपि व्याप्तिपिति भावः । सदासंयोगविभागोदयानापत्तिः कर्मनाशो लिङ्गमस्तु व्याप्तिश्च व्यतिरेकयोरिति भावेन शङ्कते कर्मावस्थान इति । अत्रापि किं पूर्ववत् सामान्यतो व्याप्तिः उत विशिष्य । आद्यमाक्षिपति तत्किमिति । किमित्याक्षेपे । यावत्कारणसत्त्वं कार्यान्तरजननं नेत्यर्थः । कुतो नेत्यत आह मा हीति । यावत्तन्तुसंयोगसद्भावमित्यव्ययीभावः । यावति काले तन्तुसंयोगसद्भावः तावत्यपि काले पटपरम्परोत्पादो हि यस्मान्मा भूत्तस्मादिति योजना । अन्यथा सोपि स्यादेवेति भावः । द्वितीयं निराह यावदिति ।। न निश्चित इति । कर्मणोऽप्रत्यक्षत्वेन सम्प्रतिपन्नदृष्टान्ताभावादिति भावः ।। असौ प्रत्य इति । अनुमानाद्युपनीते गगने पतति पतत्रीति प्रत्यय इत्यर्थः । दीपिकेति । प्रदीपे नीते सति तदालोकस्यापि गगने गतिर्दृश्यते । तत्प्रतीतिपशक्त्या स्यात् । आलोकान्तरसंयोगस्यानुपलम्भान्महान्धकारे तदभावाच्चेति भावः । 
?R	नन्वन्धकारापगम एव गतिप्रत्यायक इति चेन्न । संयोगागिलिङ्गकत्वक्षतेः । दोषान्तरं चाह किञ्चेति । तत्रान्धकारापगमाभावादिति भावः । यद्वा आलोकसंयोगविभागलिङ्गकत्वे दोषान्तराभिधानमेतदिति ज्ञेयम् । तत्र संयोगादेरज्ञानात् । अस्माकं तु तमसो द्रव्यत्वेन तज्ज्ञानेन तत्संयोगानुमानद्वारा तत्प्रतिभास इति भावः । यद्वा नयनादिपरिस्पन्देन पक्ष्मचलनभुजस्फुरणादिग्रहः । तस्य तु मन्मते स्पार्शनत्वादिति भावः । ननु रविबिम्बस्य प्रत्यक्षत्वेऽपि तद्गतकर्मणोऽनुमेयत्ववत् देवदत्तकर्मणोऽप्यनुमेयता स्यादित्यत आह यदि चेति । तत्र कर्माप्रत्यक्षता तु दुरस्थत्वदोषवशादेवेति भावः । उभयत्र सूर्यमण्डलदेवदत्तयोः । कर्मापलापाऽऽपादनस्य परिहारमाशङ्कते न सेयोगादीति ।. तस्येति । कर्मकारणस्येत्यर्थः । तत्किमित्यत उक्तं संयोगादिविशेषस्येति । नोदनादिरूपसंयोगविशेषस्य वेगगुरुत्वादेश्चेत्यर्थः । संयोगविशेषस्य स्वाश्रये कार्यारम्बकत्वं व्यनक्ति शरीरेति । तस्य कर्मजन्यत्वात् कार्यारम्भकत्वमयुक्तमित्येतद्व्यनक्ति कथमिति । भवत इत्यन्वयः । तदर्थं शरीरनिष्टमात्मसंयोगजन्यं किञ्चित्कर्माख्यं वस्तूपेयमिति भावः । स्वाश्रयसमवेते कार्यारम्भकत्वादिकं कुत्रेत्यत आह एवमन्यत्रापीति । हस्ततरुसंयोगरूपः कर्मकारणसंयोगो हि हस्तसमवेतकाये तरुसंयोगे कारणम् । कथं तस्मात्कार्याकाशसंयोगविभागौ भवत इति द्रष्टव्यमित्यर्थः । यद्वा अन्यत्रेत्यस्य वेगादिकारणान्तर इत्यर्थः । बाणादौ कर्मजनकस्य वेगादेर्बाणाकाशसेयोगादिजनकत्वं कथमित्यर्थः ।। तथा सतीति । अदर्शनादकारणत्वे सतीत्यर्थः ।। परत्रेति । स्वाश्रयतत्समवेताभ्यामन्यत्रेत्यर्थः । धर्मिकल्पना कर्मरूपधर्मिकल्पना । गरीयसी तस्माल्लाघवाद्धर्मकल्पनैव युक्तेति भावः ।। तस्मादिति । अप्रत्यक्षत्वे कर्मणोऽभावादिदोषप्रसङ्गादित्यर्थः ।। 1 - 2 - 2 ।। 
?R				?R?0।। इति अत्तृत्वाधिकरणम् ।।
?R	ॐ गुहां प्रविष्टावात्मानौहितद्दर्शनात् ॐ । द्वित्वं चेत्यस्य सङ्गत्यप्रतीतेस्तां वक्तुमाह ऋतमाह । नन्वेकस्याप्यन्नमयाद्यनेकशब्दवाच्यत्वं अनेकरूपाभिप्रायेणेतिभाष्ये अभिधानात् द्विवचनमपि तेन न्यायेन युक्तमित्याशङ्क्य निराह न चेति ।। बाधकेति । तत्र ब्रह्मशब्दादिकमेव बाधकं । न चात्रापि गुहानिहितत्वादि बाधकम् । जीवेश्वरयोः सम्भवादिति भावः । एतच्च बहुरूपत्वादिति भाष्योक्तिं हृदि कृत्वोक्तम् । वस्तुतस्तु तत्र विषयवाक्ये न द्विवचनं बहुवचनं वास्ति । येन तत्रैकस्यानेकत्वायोगशङ्कया तत्परिहारस्तत्र घटेन । अन्नमयप्राणमयमनोमयविज्ञानमयाऽनन्दमया मे शुन्ध्यतामि त्यत्र बहुवचनश्रवणेपि तेषामब्रह्मत्वात् । भाष्ये बहुरूपत्वेन समाधिस्तु कथं चिदनेकत्वानिपपत्तिशङ्कोदयेपि अत्रत्यन्यायं हृदि कृत्वैव कृत इति चन्द्रिकायां व्यक्तम् ।। उपचार इति । कर्मफलभोगस्येत्यनुषङ्गः । ननु गुणभूतद्विवचनश्रुतिमुख्यत्वाय प्रातिपदिकस्योपचारो न युक्तः । द्विवचनश्रुतेर्निरवकाशत्वात् । ब्रह्ममात्रपक्षे द्वयोरप्यस्वरस्याच्चेति भावः ।। अनुशासनेति । भेदवाचित्वव्युत्पादकव्याकरणादिरूपप्रमाणाभावादित्यर्थः । 
?R	तद्भावाभावादिति । भावाभावरूपत्वाभावादित्यर्थः ।। सहावस्थानेति । नाजात एकोन्यं हन्ति नाप्यन्याधारः इति न्यायेन मूषकमार्जारयोः किञ्चित्कालं सहावस्थितयोरिव वध्यधातुकभावदृष्टेरिति भावः ।. नोपयुज्यत इति । तस्यान्योन्याभआवरूपत्वेन सहावस्थानाविरोधादिति भावः ।। न चात्रेति । यस्सेतुरि तिवाक्ये कुतो नेत्यत आह व्यावर्तकेति । उभयग्रहणव्यावर्तकाभावादिति भावः । न चैकवचनमेव व्यावर्तकं अभेदैकत्वावधारकमपि भवति द्वित्वं इति वादिनं प्रति तस्य व्यावर्तकत्वासिद्ध्याऽन्योन्याश्रयादिति भावः । कुतो निरस्तमित्यत आह तथा हीति ।। इत्यर्थ इति । तथैवाद्यस्य चतुर्थपादे वृत्तावुक्तेरिति भावः । नन्वेवं बहुषु बहुवचनमित्यत्रापि भावप्रधानत्वापत्त्या बहुष्विति बहुवचनायोगश्चेति शङ्क्यम् । आधारगतबहुत्वस्य बहुत्वरूपधर्मेऽप्यारोपेण बहुवचनोपपत्तेरिति मञ्जर्यादावुक्तत्वात् । अन्यथेति । बावप्रधानतामुपेत्य सङ्ख्याविशिष्टधर्मिवाचकत्व इत्यर्थः । अन्यत्रेति । एकवचनमत्यादिप्रयोगस्थल इत्यर्थः ।। 
?R				।।?R?0	इति गुहाधिकरणम् 	।।
?R	।।	ॐ अन्तर उपपत्तेः ॐ । चक्षुरन्तस्थो विष्णुरेवेति भाष्यदिशावा पररीत्या वा अन्तरशब्दस्यान्तस्थत्वार्थस्य मत्वा शङ्कते अत्रत्यादिना ।. इत्युक्तमिति । सर्वत्रेतिनये एतद्भावाभिधं लिङ्गमि त्यादिविषयमालायामुक्तमित्यर्थः ।। रमतेरिति । रमुक्रीडायामित्यस्माद्धातोः कर्तरि ञम्मताड्डुः इति उणादिसूत्रेण ञम्सञ्ज्ञककवर्गादिपञ्चवर्गान्तिमवर्णान्ताद्धातोर्डप्रत्यये चुटू इति डकारव्यञ्जनस्य लोपे ङित्वात् अभयस्यापि इति धातोष्टिलोपे र इति रूपमिति भावः । नन्वन्तरशब्दस्य रो रि इति रेफस्य ढ्रलोपे पूर्वस्य दीर्घोऽणः इति दीर्घे अन्तार इति स्यादित्यत आह उणादय इति । कृवापाजिमिस्विदिसाध्याशूभ्य उण् इत्युणादिप्रकरणस्थाद्यसूत्रोक्तोण्  प्रत्ययादयः प्रत्यया बहुलं भवन्ति यतो विहितास्ततोऽन्यत्रापि भवन्ति , केचिजविहिताः एव प्रयोगतः उन्नीयन्त इत्यष्टाध्यायीगततृतीयाद्यपादीयाद्यसूत्रे वृत्तावभिधानादिति भावः । एवं च उत्तररेफस्य पूर्वरेफलोपानिमित्तत्वान्न दीर्घप्राप्तिरत्रेति हृदयं । ञमन्ताडु इति विहितडप्रत्ययस्योणादिवृत्तौ उणादयो बहुलम् इति बहुलग्रहणात् चुटू इतीत्सञ्ज्ञा डप्रत्ययस्थडकारव्यञ्जनस्य नेत्युक्त्वा रम्यते रमते वा रण्डेत्याद्युदाहरणस्योक्तत्वेपीहोत्सर्गतः चुटू इत्यन्तेन प्राप्तेत्सञ्ज्ञा भवत्येव । यद्वा षःप्रत्ययस्य . चुटू इति पृथग्योगकरणं चुटू इत्यस्मानित्यत्वाज्ञापनार्थम् । तथा च तेन वित्तश्चञ्चुप्चणपाविति सूत्रोक्तप्रत्यय चकारस्य नेत्सञ्ज्ञा । विद्याचञ्चुरित्यादिसिध्यतीति प्रथमाध्याये तृतीयपादे वृत्त्यादावुक्तत्वात् रण्डेत्यादौ चुटू इति विधेरप्रवृत्तिः इह प्रवृत्तिरिति डकारव्यञ्जनस्येत्सञ्ज्ञा ध्येया ।। लघु चैवमिति । न केवलं श्रुत्यनुसारीति चार्थः ।। अन्तर इति कुर्वन्निममेवार्थमिति । अत्र यत्कश्चिदाह । श्रुतौ अन्यान्तर आत्मे त्यादाविवान्तरशब्द एव , न तु अन्तः शब्दः । अन्तर अक्षणीति वक्तव्येऽपि सेदुराजेत्यादिवत् अहहारेत्वे त्यादिवदयं निर्देशः कृतः । तेन श्रुत्यनुसारिणि सूत्रेऽपि तथैव निर्दशः कृत इति नायं निर्देशो भवदभिमतार्थसाधक इति । तन्न । कल्पकाक्षावात् । सोत्रनिर्देशस्यान्यथोपपत्तेः । अतिशयाभावाच्च । अन्तस्तद्धर्मेत्यादावपि तथानिर्देशापाताच्च । य एषोऽन्तरादित्ये , य एषोऽन्तरक्षणी त्येवंरूपवाक्ययोरेव तत्र परैरुदाहृतत्वात्  अत एेवेतिवदित्युक्तं । एतेनान्तर इत्येव श्रुतावपि विच्छेदमुपेत्य क्रियाभावपरत्वेन व्याख्यायताम् । किमात्मशब्दार्थनिर्देशपरतयेत्यपि प्रत्युक्तं ध्येयं । सर्वत्र तथाऽपत्तेः । अन्यथोपपत्तौ वृथा क्लेशायोगाच्चेत्यलम् । क्विबित्युपलक्षणम् । ददातेराकारलोपः तकारादेशश्चेति ज्ञेयं । पूर्वान्तवत्स्वरः सङ्घौ इत्यादिना यतिभङ्गदोषस्याऽऽनन्दमयनये अभेदेपि विशेषेणैवान्य इत्यत्रैव परिहृत्वान्नात्र यतिभङ्गः शङ्क्यः ।। आदेयशब्दस्य पदद्वयसमाहाररूपत्वाद्वा  नात्र यतिभङ्गचोद्यावकाशः । परमतमाशङ्क्य निराह सुखसम्बन्धेति ।।
?R	लघु चैवमिति । न च सुखिशब्दसुखविशिष्टशब्दयोः पर्यायत्वेन पर्यायेषु न लाघवगौरवचिन्तेति परिभाषायाः सत्त्वाल्लघु चैवं सतीति कथं सङ्गच्छत इति वाच्यम् । रूढया पर्यायेषु लाघवगौरवचिन्ता न कार्येति परिभाषाभिप्रायात् । प्रकृते च सुखिशब्दस्य रूढ्या सुखसम्बन्धबोधकत्वेन सुखविशिष्टशब्दस्य तथाऽबोधकत्वात् , किन्तु योगेनैवेति चोद्यानवसर इति भावः ।। श्रुताविति । श्रुत्युक्तस्यैव सूत्रे वक्तव्यत्वादिति भावः ।। अन्यत्रापीति । जीवेऽपीत्यर्थ । श्रेष्टसुखसिद्धिः कथमित्यत आह । सुखेनेति ।। कडारा इति । बहुवचनमाद्यर्थे । कडारादयः शब्दाः कर्मधारयसमासे पूर्वस्मिन् परस्मिन्वा प्रयोज्या इत्यर्थः । विशिष्टशब्दस्यापि कडारादिशब्दमध्ये ग्राह्यत्वादिति भावः । मुख्यामुख्ययोरिति । एतेन छान्दोग्यभाष्यदिशा ब्रह्मशब्दस्य विष्णुरूपधर्मिपरत्वेपि न दोष इति सूचितम् ।। 
?R	नचाऽधिकारिकमितीति । ज्ञानार्थिनाऽधिकारिविशेषप्राप्यब्रह्मादिपदं नाकाङ्क्ष्यम् । तथात्वेऽनर्थप्राप्तेरिति ज्ञानपदेन चाऽऽधिकारिकमपि पतनानुमानात्तदयोगादिति षष्टेऽधिकरणे कथनेन नियमनादितत्तद्व्यापारस्य तत्तत्स्वभावत्वावगमादिति भावः । स्वभावत्वे युक्तिमाह मोक्षेऽपीति । मोक्षेप्यनुवृत्तौ प्रत्यक्षोपदेशादिति चेन्नाधिकारिकमण्डलस्थोक्तेरि ति 
?Rचतुर्थाध्यायचतुर्थपादीयसूत्रसिद्धान्तांशे प्रमाणयति  आधिकारिकेति । मुक्तानां जगद्व्यापारवर्जमित्युक्तम्‌ । ता यो वेद स वेद ब्रह्म सर्वेऽस्मै देवा बलिमावहन्ती ति प्रत्यक्षं स्पष्टं मुक्तस्य सर्वदेवपूज्यत्वव्यपदेशात् मुक्तानां जगदैश्वर्यमस्तीति चेन्न । अधिकारे विनियुक्तानां देवानां मण्डले स्थितस्य मुक्तविरिञ्चस्यैव तत्रोक्तेर्नाशेषमुक्तानां जगद्विषयैश्वर्यमित्युक्त्या मुक्तावनुवृत्तेरवगमादिति भावः । कथमनादिस्वभावस्य नियम्यत्वमित्यत आह अङ्गीकृतं चेति । विवृतमेतद्गायत्रीनयचन्द्रिकायां ।अनादीनां गुणादीनां यथा गुण्यादितन्त्रते त्यादिग्रन्थेन । 
?R	अर्थान्तरमुक्तमित्येतद्व्यनक्ति मध्य इति । ईश्वरस्यादित्यानां च मध्य इत्यर्थः । ईश्वरष्चेत्यादिकं सूत्रस्य वृत्त्यन्तरोक्तिपरतया योजितं इदानीं अन्योन्यनियमे तस्मादनवस्थित्यसम्भवौ इत्युक्तसूत्रार्थोपपादकतया सूत्रतात्पर्योक्तिपरतया योजयति ।। अथवेति ।। 1 । 2 ।। 
?R					?R?0	इति अन्तराधिकरण्
?R?0	?R?0ॐ अन्तर्याम्यधिदैवादिषु तद्धर्मव्यपदेशात् ॐ ।। अधइकराशङ्कोक्तेर्बीजं दर्शयति ननवित्यादिना । अलग्रकत्वेपि । मनसो व्याकुलत्वम् । श्रुतिलिङ्गप्रकरणैर्विपक्षबाधकहेतुभ्यां च व्याहतमपि सेत्स्यतीत्यत आह न चेति ।। उक्तेति । पूर्वाधिकरण इत्यादिनोक्तयोर्व्याप्तिपक्षधर्मतयोरित्यर्थः । भगवान् न रमणयुक्तः , विक्षेपयुक्तत्वात् सम्मतवत् । नचासिद्धिः भगवान् विक्षेपयुक्तः , अतिप्रयत्नवत्त्वात् सम्मतवत् । न चात्राप्यसिद्धिः । भगवानतिप्रय्तनत्वात् , विश्वनियमनरूपमहाव्यापारवत्त्वात् सम्मतवत् । न चात्राप्यसिद्धिः । पूर्वाधिकरण एव तादृशव्यापारवत्त्वसिद्धेरित्येवमुक्तव्याप्तिपधर्मतयोर्निश्चयाय विक्षेपपादेवेत्येवशब्दः प्रयुक्तः इत्यर्थः ।। तैलदानमिवेति । पिण्याकयाचककर्तृकतैलदानमिवेत्यर्थः । पिण्यादिकं याचमानं केनचिद्हेतुना निर्बध्य तैलं दत्वा याहीत्युक्ते सति तैलदानं तस्य यथा प्रसक्तं तथेदं जातमित्यर्थः । पूर्वं व्यतिरेकदृष्टान्तपरतया योजितम् , इदानीं दार्ष्टान्तिकपरतयैव योजयति ।। अथवेति । तावता कथं गतार्थतानिरास इत्यतोऽधिकरणार्थं निष्कृष्य दर्शयति न राजादिवदिति ।। 1-2-5 ।। 
?R			।।	?R?0इति अन्तर्याम्यधिकरणम्		 ।।
?R	ॐ अदृश्यत्वादिगुणको धर्मोक्तेः ॐ ।। उक्तरीत्येति । जन्माधइकरणे अत्तेत्यधिकरणे चोक्तरित्येत्यर्थः ।। परिहृतत्वादिति । जन्मादिनये अत्तेति नये चेति भावः ।. इह हीति । अद्रेश्यमिति श्रुतावित्यर्थः । द्रेश्यमित्यस्य दृश्यमित्यर्थमुपेत्य दृश्यादित्यनुवादः कृतः ।। असामर्थ्येनेति । अदृश्यत्वादीत्यत्र नञो निषेधार्थकत्वे क्रियान्वयनियमेनोत्तरपदेनाकाङ्क्षाविरहात् दृस्यत्वाभावादिगुणक इत्यादि स्यात् नत्वदृश्यत्वादीति निर्देश इति भावः ।। दृश्यादिविरोधित्वमिति । अत्र तु असुरा अविद्येत्यादा विव न समासानुपपत्तिरिति भावः ।।
?R	न विद्यते गोत्रादिकमिति । निषेधार्थकनञस्तत्पुरुषस्य निषेधेऽपि न बहुव्रीहेरिति भावः ।। अशेषश्रुतीति ।। अद्रेश्यमग्राह्यमगोत्रमित्यादिश्रुतिस्थाशेषपदव्याख्यानं सूत्रकृता कृतं स्यात् । अन्योन्याभावमात्रस्योक्तौ तु तेन न सर्वपदव्याख्यानं लभ्यत इति भावः । नष्टस्य कथमभावधर्मित्वमित्यत इतीरिते (भावाभावविभागेन द्विधैवाचेतनं मतम् ) इत्यभावस्य तत्त्वान्तरत्वमभिधाय भावाभावस्वरूपत्वान्नान्योन्याभावता पृथगि त्यन्योन्याभावस्य धर्मिस्वरूपतामाहेत्यर्थः ।। 
?R	अक्रौर्यमिति । शान्त्यभआवाभाव इत्यर्थः ।। अनेनेति । निष्प्रतियोगिकसप्रतियोगिकरूपे गुणदोषाबावावभिन्ने बहुस्थले व्यभिचारकथनेनेत्यर्थः ।। 
?R	अन्ययोरिति । परस्परविरहव्याप्ययोरित्यर्थः ।. अवच्छिन्नयोरिति । घटघटाभावपटपटाभावेत्येवंरूपयोरित्यर्थः ।। एतत्सर्वं तृतीय इति । अभावधर्माणां भेदाभेदचिन्तानादिकं तृतीयेऽध्याये उभयव्यपदेशात्तु अहिकुण्डलवदि ति गुणगुणिभेदाभेदचिन्तापरभक्तिपादीयाधिकरणे सङ्गतम् । तथाऽप्यन्योन्याभावस्य धर्मितः पार्थक्यस्य उत्कृष्टदोषतया पृथक्पार्थक्येन दूषितमित्यर्थः । यद्वा अन्योन्याभावस्य स्वरूपत्वपक्षे विरोधादिबहुबाधकसत्त्वेन भेदपक्षस्योल्बणतयेत्यर्थः । केचित्तु आद्यपक्षदूषणं तृतीयपक्षदूषणे अन्तर्भवतीत्यर्थ इत्याहुः । अन्योन्याभावस्य स्वरूपत्वे सर्ववाद्यभ्युपगमे विपक्षे बाधकद्वयं च प्रमाणयति ।। भेदो हीति । भेदस्य स्वरूपत्वेप्यन्योन्याबावस्य किमायातमित्यत आह अन्योन्याभावश्चेति ।। 
?R	परेणैव व्युत्पादितत्वादिति । अथ मतमित्यादिग्रन्थेनेति भावः । क्रियावत्त्वमूर्तत्वेत्यादि । तेषामन्योन्यमविनाभावाभ्युपगमादिति भावः ।। अपर्यायप्रयोगे सतीति । परेण सहप्रयोगे निर्णीते सतीत्यर्थः । घटादिव्यवहारेऽपीति । घटकरीरकलशादिव्यवहारेऽप्यसहप्रयोगस्य प्रयोजनान्तरप्रसङ्गादित्यर्थः ।। न चैतदिति ।। अपर्यायप्रयोगस्य प्रयोजनान्तरं क्वचित्प्रमितत्वं च नास्तीत्यर्थः । 
?R	असहप्रयोगस्यान्यथाकल्पनं समूलमिति शङ्कते अथ मतमिति ।। यदिति । यस्मादित्यर्थः । पाणिनीयसूत्रबलाच्च पृथक्त्वान्योन्याभावयोर्भेदः सिध्यतीत्याह किञ्चेति । ननु अन्यारादितरर्ते दिक्शब्दाञ्चूत्तरपदाजाहियुक्ते , इति सूत्र अन्य आरात् इतरऋते दिक्शब्द अलूत्तरपद अच् आहीत्येवंरूपशब्दयोगे पञ्चमी भवतीत्येवोच्यते । न च पृतक्त्ववाचिशब्दयोग इति तत्राह अन्य इतीति ।। वचनादिति । वृत्तिकारस्येति योज्यम् ।। आभ्यां विवेक इति । पृथक्त्वान्योन्याभावाभ्यां पार्थक्यमित्यर्थः । 
?R	किञ्चेत्यादिकं च निराह ।। पञ्चमीप्रयोगेत्यादिना ।। अन्यशब्दोपपदे । अन्यशब्द एव समभिव्याहते पञ्चमी विधीयते न तु तदर्थकभिन्नार्थान्तरादिपदयोगे सतीत्यर्थः । स्वं रूपं शब्दस्याशब्दसञ्ज्ञे ति सूत्रेणाग्रेर्ढगित्यादावग्न्यादिशब्दस्वरूपस्येवान्यशब्दस्वरूपग्रहणस्यैव प्राप्तत्वात् । अर्थग्रहणव्याख्याने ज्ञापकाभावाच्च मैत्रो भिन्नश्चैत्रादित्याद्युदाहरणनिर्वाहस्यान्यथैव वक्ष्यमाणत्वात्। पदमञ्जर्यामपि वृत्तिकारव्याख्यानेनैवार्थग्रहणं ज्ञेयमित्युक्तत्वाच्च । प्रत्युतार्थग्रहणे इतरशब्दवैयर्थ्याच्च । न च चैत्रमैत्रयोः प्रकृतयोरयं चैत्रः शूर नेतर इति निर्देश्यमानप्रतियोगिपदार्थं इतरशब्देनोच्यत इति वृत्तावुक्तत्वात् , न इतरशब्दवैयर्थ्यमिति वाच्यं एवंरूपेतरशब्दार्थस्य , अन्यपदार्थान्तर्भावोस्ति नवेति चिन्त्यमिति द्वितीयाध्यायतृतीयपादे अन्यारादितरेतिसूत्र एव मञ्जर्यामुक्तत्वेनान्यपदार्थमध्य एावास्याप्यर्थस्य ग्रहणसम्भवेन तद्वैयर्थ्यानिस्तारादिति भावः । 
?R	अन्य इत्यर्थग्रहणाभावे बाधकमाशङ्क्य प्रतिबन्दीमाह कथं तर्हीति । तर्ह्यन्यशब्दोपपद एव पञ्चमीति पक्ष इत्यर्थः ।। विलक्षण इति । अन्येत्यर्थग्रहणपक्षेऽपि अन्योन्याभावपृथक्त्वस्वरूपभेदानां त्रयाणामेव भेदत्वोपगमेन तेषामेवान्यपदार्थत्वाद्वैलक्षणस्यान्यशब्दार्थत्वाभावादिति भावः । अन्योन्याभावरूपे भेदस्थले पञ्चम्यभावाद्वैलक्षण्यं पृथक्त्वान्तर्भूतमित्युपेत्यैव पञ्चमी समर्थनीया । न चैतद्युक्तमित्याह । नहीति । सद्भावात्  । वैलक्षण्यस्येति योज्यम् ।। कथञ्चिदिति । निरूपणावधित्वमात्रेणेत्यर्थः । तथा चापादाने पञ्चमीत्यनेनैव पञ्चमी भविष्यतीति भावः ।। 
?R	स्वयमेव व्युत्पादितमिति । विशिष्टत्वादिमति गुणादिपञ्चके पृथक्त्वाभआवस्योक्ततया व्युत्पादितप्रायमित्यर्थः ।। 
?R	इत्थमिति । अन्य इत्यर्थग्रहणमित्यर्थः ।। अप्राप्तेऽपीति । प्रथमचरमतयाल्पार्थकतिपयनेमाश्च , विभाषोर्णोः , विबाषोपयनये अनुपसर्गाद्वेत्यादिविकल्पानां न वेति विभाषा इति सूत्रे महाभाष्ये अनेकेषां प्रदर्शितत्वादिति भावः ।
?R	यत्पृथक्त्वमवधिनिरूप्यमित्याद्युक्तं च निराह प्रतियोगीति ।। वक्ष्याम इति । समयपादे नासतो दृष्टत्वादि ति शून्यवादिनिरासप्रस्तावे स्वरूपं वस्तुनो भेद इत्यादिव्याख्याऽवसर इति भावः । विधिरूपत्वनिषेधरूपत्वाभ्यां स्वरपभेदान्योन्याभावयोर्भेद इत्यत आह विधिरूपत्वे चेति । अतद्भाव इत्यादावुक्तन्यायेनेत्यर्थः ।। अत एवेति । विधिनिषेधरूपयोरतद्भाव इत्यादौ उक्तन्यायेन व्यभिचारितया भेदासाधकत्वाद्विधिरूपत्वनिषेधरूपत्वाभ्यां पृथक्त्वान्योन्याभावयोर्भेद इत्यपि निरस्तमित्यर्थः ।। विवेचकत्वमिति । विधिरूपत्वनिषेधरूपत्वयोरिति योज्यम् । पृथक्त्वस्य निषेधरूपतां चाह किञ्चेति ।। कथमिति । पृथक्त्वान्योन्याभावयोरेकत्वे घटः पदात्पृतगित्यत्रेव घटो न भवति पट इत्यत्रापि पञ्चमी स्यादिति वादिनस्तव मतेऽन्योन्याभावयोगे पञ्चम्ययोगादिति भावः । 
?R	समानार्थत्वादिति । समानार्थप्रदर्शकवाक्यरूपत्वाद्विग्रहस्येति भावः । अत एव च समर्थः पदविधिरि ति द्वितीयाध्यायाद्यपादे प्राक् कडारात्समास इत्यादिसमासप्रकरणे ऽव्ययं विभक्ती त्यादिभिः पञ्चभिः सूत्रैर्नित्यसमासं विधाय विभाषा अपपरिबहिरञ्चवः पञ्चम्ये त्यादिना विकल्पेन बहवः समासा उक्तास्सूत्रकृता । विग्रहसमासयोर्भिन्नार्थत्वे च नित्यसमासपक्षेऽपि राजपुरुष इति समासेन राज्ञः पुरुष इति विग्रहवाक्यस्य निवर्तनाप्रसक्तेस्तन्निवृत्तिर्माभूद्विग्रवाक्यस्यापि कदाचित्प्रयोगः स्यात् इत्येतदर्थं षष्टीतत्पुरुषादिसमाससूत्रेषु विभाषापदानुवर्तनेन विकल्पेन समासं न विदध्यात् तेन समासविग्रहयोरेकार्थत्वस्यैवागमादिति भावः । यत्तु समर्थसूत्रव्याख्यानावसरे वावचनानर्थक्यं च । स्वभावसिद्धत्वादि त्यादिवार्तिकभाष्यकैयटपदमञ्जरूषु समासविग्रहयोर्भिन्नार्थत्वं व्युत्पाद्य सूत्रकारीयविभाषाग्रहमस्यानर्थक्यमुक्तं तदपेशलम् । विग्रहसमासयोरेकार्थत्वानुभवात् । राजुपुरुषमानय राज्ञः पुरुषमानयेत्यादौ कार्यैक्यदर्शनाच्च । 
?R	एतावान्भेदः । समासे पदद्वयमनन्यापेक्षस्वार्थं सत् राजविशिष्टपुरुषमभिधत्ते । विग्रहे त्वर्थान्तरापेक्षां सहते । ऋद्दस्य राज्ञः पुरुष इति । न चैतावताऽर्थभेदः । प्रतिपाद्यैक्यत्वात् । एतावन्मात्रभेदेनसमासो विग्रहस्यानिवर्तकः तर्हि विभाषावचनात्प्राग्विहित्नोपकुम्भादिसमासेनापि कुम्भस्योपेतिविग्रहवाक्यं न(नि)वर्तेत । तथा उपपदसमासेनापि कुम्भकारादिशब्देन तद्विग्रहवाक्यं न निवर्तेतेति । अत एव दसमस्याष्टमपादीयाद्यनये मीमांसकैरपि विग्रहसमासयोरेकार्थत्वमेवोपेत्य नानुयाजेष्वित्यत्र पर्युदासः सिद्धान्तित इति । 
?R	अनित्यतादिकमिति । कृतकत्वादिहेतुनेति भावः । ननु दूष्यपक्षाभावेऽपि स्थाप्यपक्षभावात्कथम्मवादितेत्यत आह तदभाव इति । दूष्यपक्षाभाव इत्यर्थः ।। द्वितीयस्यापीति । दोषोन्नायकत्वपक्षस्यापीत्यर्थः । 
?R	अथ बाधकसद्भावादन्योन्याभावस्य न धर्मिस्वरूपत्वमिति प्राग्विकल्पिततृतीयपक्षं विवृण्वन्नेव निराह अन्योन्याभावस्येति ।। प्रागुक्तमेवेति । जन्मादिसूत्रोक्तमेवेत्यर्थः ।। बाधोपपन्नेति । उपपन्ना बाधेत्यर्थः । श्रुतीनामिति । एकधैवानुद्रष्टव्यम् । एकमेवाद्वितीयम् । एवं धर्मान्पृथक्पश्यन् । नेह नानास्ति किञ्चन । इत्यादिगुणगुण्यभेदश्रुतीनामित्यर्थः । तत्वं भावेनेति । तत्वं समवायस्यैकत्वं भावेन सप्तया व्याख्यातमिति गौतमसूत्रस्यार्थो वैशेषिकनये सुधायां व्यक्तः ।। भेदेति । भेदसमवाययोः कल्पनयेत्यर्थः ।। समवायस्य सम्बन्ध इति । एकत्वेन सहेति योज्यम् । न वाङ्गीक्रियत इति पक्षं निराह अत एव न तृतीय इति । एकत्वेन सह समवायस्य सम्बन्धाभावेनेत्यर्थः । समवायानन्तरं वेति पक्षं निराह न द्वितीय इति । इत्यस्यानुपपत्तेरिति । समवायानेकत्वस्य प्राप्तेरिति भावः । 
?R	का कथन्ता इत्यत आह न ह्यवयवेति ।। सम्बन्धः । समवायेन सहेति योज्यम् । संयोगादेरभावेऽपि समवाय एव समवायेनावयवादिवस्तुना सम्बन्धोऽस्त्विति चेत् । स किं अन्यः उतानन्योऽपि स्वनिर्वाहकः । आद्यो नेति भावेन तत्र हेतुमाह यत इति । अन्त्ये आह स्वनिर्वाहकत्वे तूक्तमिति । स्वनिर्वाहकत्वे पुन रित्यादिना निरन्तरग्रन्थ एवोक्तमुत्तरमित्यर्थः । स्वभावभेदास्वभावविशेषादित्यर्थः ।। भेद इति । भेदाभेदयोर्वस्तुना सहात्यन्तभेदेंऽगीकृते सतीत्यर्थः । नन्वेवं कथं सिद्धान्ते उपादानोपादेयगुणगुण्यादौ भेदाभेदाङ्गीकार इत्यत आह यथा चेति ।। वक्ष्याम इति । इतरव्यपदेशादि त्यधिकरणे
?Rअंशिनोऽपि पटाद्या ये भिन्नैरिव परस्परम् । अंशैरंशिन उच्यन्ते इति सङ्ग्रहेणोक्तविस्तृतिपरस्य अंशिनोंशैरभेदोयमंशेन तु भिदाभिदेतिवैशेषिकनयानुव्याख्यानावसरे वक्ष्याम इत्यर्थः । 
?R	पूर्वोक्तेः । जन्मादिसूत्रोक्तेत्यर्थः । असावित्यस्मैतादृशबुद्धिस्थपरामर्शित्वरूपमर्थान्तरमाह यद्वेति ।। व्याख्यातचरमिदमिति । जन्मादिसूत्रे सत्यज्ञानादिकेऽप्येवमित्यादिव्याख्यानावसर इति भावः ।। 1 ।2 ।6 । 
?R	ॐ वैश्वानरः साधारणशब्दविशेषात् ॐ ।. पादान्तर्बावस्यानुक्त्वा पादार्थोपसंहारो न युक्तः । तथापि पादद्वयार्थोपसंहारो व्यर्थ एवेत्यत प्रागुक्तं शङ्कापूर्वं विवृण्वन्स्मारयति ।। अस्येत्यादिना । 
?R	 समन्वयासिद्धिप्रसङ्गादिति । ननु कथमेतत् वैश्वानरनाम्नो देवतार्थत्वे अन्तर्नयन्यायेन , जडरूपभूतार्थत्वे , आकाशनयन्यायेन न समन्वयसिद्धेरिति चेत्तत्राहुः । वैश्वानरनाम्नः समन्वयासिद्दीति नार्थोऽस्य वाक्यमपि तु आनन्दमयनयमारभ्यादृश्यत्वनयपर्यन्तमुक्तरूढयोगिकाशेषशब्दसमन्वयासिद्धिप्रसङ्गादित्यर्थः । सर्वशब्दानां ब्रह्मणि समन्वये लोके संव्यवहारविरोधेनान्यत्र प्रसिद्धनामेनो रूढस्य योगिकस्य वा कस्यापि विष्णौ समन्वयायोगादिति सर्वापेक्षसमाधानस्य साक्षादप्यविरोधमितिसूत्रेणात्रैव समाधानम् । अत एव समन्वयासिद्धीत्येवोक्तं न तु प्रतियोगिविशेष उपात्त इति ।। समर्थइत इति । एतत्पादीयाद्यनये विषयमालोक्तिप्रस्तावे समर्थित इत्यर्थः ।। इति ज्ञापयितुं पादद्वयार्थं तावदुपसंहरतीति । एतेन वैश्वानरनयतात्पर्यमुक्त्वा पश्चादेवोपसंहारो युक्त इति चोद्यं निरस्तम् । पादान्तर्भावस्याप्यनेन ज्ञापिततया अस्य पूर्वसङ्गतत्वात् । सन्न्यायरत्नावली-नयचन्द्रिकयोस्तु वैश्वानरनयतात्पर्योक्तिपरतयैव बहुलिङ्गेत्यादि सर्वं योजितम् ।। आनन्दमयेति । शब्दप्रवृत्तिहेतूनां तस्मिन्मुख्यसमन्वयादित्यादि नोक्तशब्दप्रवृत्तिहेतुपौष्कल्यान्यगस्वातन्त्र्यादिन्यायैः श्रुतिस्मृतिभिश्च सिद्धां प्राज्ञरूढिं न बाधत इत्यर्थः ।। 1 । 2 । 7 ।। 
?R				इति श्रीमन्न्यायसुधापरिमळे सुधीन्द्रगुरुपादशिष्यराघवेन्द्रयतिकृते	 
?R							।। प्रथमाध्यायस्य द्वितीयः पादः ।।				हरिः ॐ ।। भिन्नवाक्यत्वादिति । पूर्वोत्तरपादैरस्य पादस्येति योज्यम् । स्वस्मिन्नेकवाक्यत्वसिद्धिः आदिपदार्थः ।। तयोरर्थभेदाभेदनिमित्तत्वस्य अन्तरधिकरणे अर्थैकत्वादेकं वाक्यम् इति जैमिनिसूत्रोदाहरणेन व्यक्तीकृतत्वादिति भावः । अन्यत्रेत्यस्य प्रतियोगिसापेक्षत्वादाह अन्यत्र तस्मादिति । तावता कथमर्थभेद इत्यत्र आह पूर्वत्रेति । पूर्वपादद्वय ित्यर्थः । उत्तरपादे तु वक्ष्यामः , इति भावः । मूले समन्वयापेक्षयैव पुनःशब्दो नोभयत्रप्रसिद्धशब्दसमन्वयापेक्षयेति भावः । शब्दवृत्तिरेव नास्ति किमिति प्रश्नस्योत्तरं न नास्ती ति । तावता कथं व्यर्थतापरिहारः पूर्वपादद्वयादर्थभेदश्च , भगवदेकनिष्टत्वोक्तेरुभयत्र साम्यादित्यतो व्यनक्ति एतदुक्तमिति ।। अन्यत्र तात्पर्ये प्राप्त इति । वेदवाक्येष्विव त्यनुषङ्गः । पूर्वपक्षन्यायैरिति भावः ।. भगवत्येव शक्तितात्पर्ये इति ।. द्युब्वाद्यायतनं तत्त्वित्यादिसावधारणप्रतिज्ञाशेन शक्तेः , हेत्वंशेन तात्पर्यस्य , लाभात् , हेत्वंशेन बाधाभावे सति शक्तेरपि लाभाद्वेति भावः ।. उत्तरेति । प्रथमाधिकरणे लिङ्गस्य भूमादिनयेषु 
?Rनाम्नः समन्वयादुत्तरप्रतिपादनेत्युक्तम् । 		
?R	अत्र मूले अतच्छब्दात् इति सूत्रांशस्य वृत्त्यन्तरोक्त्या भाष्योक्तेवृत्तिर्दुष्टेतिभ्रान्तिनिरासाय प्रस्तावपूर्वमनुपपत्त्युद्गाटनेन समाधिमाह द्युभ्याद्यायतनमित्यादिना । सूत्रमितिजात्येकवचनम् । तच्छब्देति । भस्मधरोग्रत्वसंसारित्वादिशब्दाभावादिति व्याख्यातमित्यर्थः ।। असामर्थ्येनेति । अतच्छब्दादित्यत्र नञोऽर्थद्वयं सम्भवति । श्राद्धं न भुङ्क्त इत्यश्राद्धभोजनादाविव प्रसज्यप्रतिषेधार्थत्वम् । घटादन्योऽघट इत्यादाविव पर्युदासार्थत्वमिति । तत्र प्रसज्यप्रतिषेधोऽयं क्रियया सह यत्र नञ् । पर्युदासस्य विज्ञेयो यत्रोत्तरपदेन नञ् इत्युक्तत्वात् । आद्यार्थे तच्छब्दो नास्ति इति अतच्छब्दः तस्मात् इति वक्तव्यम् । तत्र क्रियाऽन्वितस्य नञ उत्तरपदेन तच्छब्देनाऽकाङ्क्षाविरहात् तेन सह साकाङ्क्षात्वरूपं सामर्थ्यं नास्ति । नञ् इति सूत्रेण च नञ्पदं समर्थं समर्थेनोत्तरपदेन समस्यत इति साकाङ्क्षत्वरूपसमर्थयोरेव पदयोः समासो विहितः । ततश्चेहासामर्थ्येन समासानुपपत्तेरित्यर्थः । 
?R	छन्दोवदिति । छन्दोविषये दृष्टानिविधिः छन्दसी त्यसामर्थ्येपि समास इति भावः । यद्यपीदं न सूत्रं नापि वार्तिकं नापि न्यायः तथापि वृद्धिरादैजि ति सूत्रे ऐजित्यत्र चोःकुरिति कुत्वमाशङ्क्य छन्दोवत्सूत्राणि भवन्तीति भाष्यकारेष्टेरपि निर्णायकत्वात् तस्योपन्यासः । 
?R	 अकर्तरि चेति । तृतीयाध्यायस्य तृतीयपादे प्रास्यन्ति तमि ति प्रास इत्यादिरूपसिद्ध्यर्तं अकर्तरि च कारके सञ्ज्ञायामिति सूत्रे कर्त्रन्यकारके सञ्ज्ञायां च विषये धातोर्घञिति घ़ञ् प्रत्ययविधायके अकर्तरीति किम्पर्युदासः प्रसज्यप्रतिषेधो वेति विचारे , पर्युदासपक्षे , नञिव युक्तन्यायेन कर्तभिन्नस्य कर्तृसदृशस्य कारकस्यैव ग्रहणसम्भवात् कारकपदं व्यर्थम् । क्रियते च तत् , तेन ज्ञायते अकर्तरीति न पर्युदासः किन्तु प्रसज्यप्रतिषेध इति । तथा च प्रसज्यप्रतिषेधेऽपि समासोष़स्तीति ज्ञापनाय कारकपदमिति । यद्यपि भाष्ये अकर्तरीति पर्युदासमेवाश्रित्य कारकपदं प्रत्याख्यातम् । तथापि वृत्तौ तथोक्तत्वादिति ज्ञापकादित्युक्तम् । भाष्यकारमते तु समर्थः पदविधिरिति सूत्रव्याख्याऽवसरे सुडनपुंसकस्येति नञःप्रसज्यप्रतिषेधार्थकत्वमुपेत्य असूर्यपश्यानि मुखानी त्यादिनर्वाहस्य दर्शितत्वात्तत्सूत्रमुदाहार्यम् । 
?R	यद्वा भाष्यकारीयोक्तिरेव अयुक्ता । अनपुंसकस्ये त्यस्य पर्युदासत्वेपि दोषाभावेन कारकग्रहणज्ञापकेनैवासूर्यपश्यानि मुखानीत्यादि निर्वाह्यमिति भावेनाकर्तरीत्युक्तम् ।। अर्थाभाव इति । अव्ययं विभक्तिसमीपसमृद्धिवृद्द्यर्थाभावे त्यादि द्वितीयाध्यायाद्यपादीयसूत्रेार्थाभावे वर्तमानं यदव्ययं तदुत्तरपदेन समस्यते । स समासो अव्ययीभाव इत्यव्ययीभावविधानात् । इह च तच्छब्दस्याभावो अतच्छब्दमिति अभावार्थकस्य नञः उत्तरपदेन सहाव्ययीभावविधानात् । माक्षिकाणाबावो निर्मक्षिकम् । विवादस्याभावोऽविवादमित्यादिवदित्यर्थः । ननु अव्ययीभावश्चेति सूत्रेण अव्ययत्वे सति अव्ययादाप्सुप इति समासादुत्पन्नसुपो लुकि प्राप्ते नाव्ययीभावादतोम्त्वपञ्चम्या इतिसूत्रेणामादेशेऽविवादमित्यादाविव अम् प्राप्नोतीति चोद्यं तु अपञ्चम्या इत्युक्तत्वादम् न भवतीति चन्द्रिकायां समाहितं ध्येयम् । एतेन अतद्धर्माभिलापादि त्येतदपि त्रेधा समाहितं ध्येयम् । अतदित्यनुवादो ब्रह्मेति व्याख्या ।
?R	नन्वेवं व्याख्याने स्वशब्दादित्यनेन पौनरुक्त्यमित्यर्थः सत्यमेवं तथापि प्रयोजनवशात् पौनरुक्त्यं सह्यमिति भावेन प्रयोजनोक्तिपरतया मूलस्य तातपर्यमाह अथवेति ।। इत्येतत्प्रदर्शयितुमाह । यद्यपि अदृश्यत्वनये विशेषणभेदव्यपदेशाभ्यां च नेतरा विति चशब्दोक्त्यैव एतत्प्रदर्शितम् । अन्यथा तस्य वैयर्थ्यात् । अत एवं तत्र टीकायामर्थान्निराकृतमपि विशेषयुक्त्या पराकुर्वत्सूत्रमित्यवतारितम् । तथापि साक्षात्प्रदर्शयितुं तदित्यर्थः ।। ब्रह्मपरामर्श इति । पूर्वसूत्रे साध्यार्पकतया समन्वयसूत्रादनुवृत्तं तत्त्विति तच्छब्दनिर्दिष्टब्रह्मपरामर्श इत्यर्थः ।। अनेकार्थत्व इति । आत्मशब्दस्येति योज्यम् । तच्छब्दः तस्य ब्रह्मणः शब्दः आत्मशब्दः । अन्यार्थः प्रधानाद्यर्थोपि इत्यर्थः । अत इति । तच्छब्दाद्ब्रह्मवाचकात्मशब्दादित्युक्तौ प्रधानादिवाचकोपि सम्भवतीति प्रधानादिरपि किं नेति शङ्कानिवृत्त्यर्थमित्यर्थः ।। तस्यैवेति । ब्रह्मण एवेत्यर्थः ।। इत्युक्तमिति । तदित्यनेन सन्निहितानुमानिकपदनिर्दिष्टशिवादिभ्योऽन्यदतद् अतत्-ब्रह्मेति । शिवाद्यन्यशब्दादित्युक्तौ शिवादिशब्दो नेति लाभात्तेन ब्रह्ममात्रसाधारणशब्दादिति प्राप्तत्वा(भावा)दिति भावः ।।1।3।1 ।। 
?R	ॐ भूमा सम्प्रसादात् ॐ ।। कश्चिदिति । रामानुजः । अपरो मायावादी ।। प्रसीदत्यनेनति । प्रपूर्वात् षद्लृविशरणगत्यवसादनेष्वि त्यतो अकर्तरि च कारक इति करणे घञिति भावः । प्रसिद्धसुखपदत्यागेन यौगिकसम्प्रसादपदोक्तिकृत्यं चन्द्रिकायां व्यक्तम् । सुखाधिक इत्यस्य हेतुत्वलाभाय पदद्वयमध्याहरति (यतस्तस्मा)यस्मात्तस्मादिति ।।1 ।3 ।2 ।। 
?R	।। ॐ अक्षरमम्बरान्तधृतेः ॐ ।। अत्रेति । अक्षरं ब्रह्मैवेत्युक्तेः अर्थ इत्यर्थः ।। हेत्वन्तरेति । प्राकृतस्थौल्यादिराहित्यरूपहेत्वन्तरेत्यर्थः । वौशेषिकनये अणुत्वं च महत्त्वं च यतो वस्तुव्यपेक्षये त्यादिना वक्ष्यमाणेन गतार्थत्वमाशङ्क्य निराह न चैकपरिमाणेति । उत्कृष्टापकृष्टपरिमाणद्रव्यान्तराभावाच्चेति । ब्रह्मण इति योज्यं । तथैव वैशेषिकनये वक्ष्यमाणत्वादिति भावः ।। इत्युक्तविरोध इति । सर्वत्रेतिनये सर्वत्र सत्त्वस्य । अत्तेतिनये क्रियायाः । अदृश्यत्वनये रूपेतिगुणसूत्रे रुग्मवर्णमिति दिव्यविग्रहस्य गुणस्य चोक्तत्वात्तद्विरोध इत्यर्थः ।। उक्तोभयविधेति । स्थूलत्वादिविपरीतमणुत्वादीति स्थूलत्वादिनिवृत्तिमात्रे चोक्तोभयविधेत्यर्थः । विरुद्धैलक्षणैर्युतमित्येतत् पूर्वं हेतुतया योजितमिदानीं व्याख्यानप्रकारार्पकतया योजयति यतोम्बरान्तेत्यादिना ।। विरुद्धवदितीति । विरुद्धवदित्यादित्रिपादीत्यर्थः ।। विरुद्धैरितीति । ब्रह्मैवेत्यन्तमित्यर्थः । तावतोक्तशङ्कानिरासः कथमित्यत आह एतदुक्तमिति ।। श्रुत्यादीति । योसौ विरुद्धोऽविरुद्धः यस्मिन्विरुद्धगतयोऽप्यनिशं पतन्ती त्यादिसिद्धत्वादित्यर्थः ।। सर्वधर्मेति वक्ष्यामाणश्रुत्यादिसिद्धत्वादित्यर्थः
?R	एतदभिप्रेतमित्युक्तं व्यनक्ति तानीति । तान्यस्थूलादिकानीति मूलपदयोरन्वयेन अनुवादः । अणुत्वमहत्त्वादिकानीति व्याख्या । मूलस्थचशब्दार्थमाह न मुनरित्यादि । यशोदाप्रत्यक्षमिति । तच्च , पीतप्रायस्य जननी सुतस्य रुचिरं स्मितं । मुखं लालयती राजन् जृम्भतो ददृशो इदं । खं रोदसी इत्यादिना भागवते प्रसिद्धमिति भावः । आदिपदादर्जुनादेः विश्वरूपादिग्राहकप्रत्यक्षग्रहः । उभयकार्येति । गोपिकोलूखले दाम्ना बबन्ध प्राकृतं यथा । तद्दाम बध्यमानस्य स्वार्भकस्य कृतागमः । द्व्यङ्गुलोनमभूदि त्यादिना सिद्धस्य यशोदयोलूखले बद्दुमनेकदामभिरुद्योगेपि तैर्दामभिरबद्दत्वरूपकार्यस्यान्ते अत्यल्पदाम्ना बद्दत्वरूपकार्यस्य च दर्शनेन विष्णुरणुः अल्पदामबद्दत्वात् वत्सादिवत् विष्णु) महान् अनेकदामभिरप्यबद्दत्वात् पर्वतादिवत् इत्यनुमानस्येत्यर्थः ।। तत्रेति । अणुत्वमहत्‌तवादौ । विष्णुः न स्थौल्यादिपरणामद्वयवान् द्रव्यत्वात् इत्याद्यनुमानमेव विपरीतप्रमाणमित्यत आह द्रव्यत्वादेरिति ।। 
?R	व्यभिचारं च द्रव्यत्वादेः वक्तुमाकाशेप्यणुत्वमहत्त्वे महतोप्लत्वम् अपि तु व्योमवत्प्राह वेदवित् इत्यादिवैशेषिकनयानुव्याख्यानं हृदि कृत्वा उपपादयति किञ्चेत्यादिना ।। आद्योन्त्य इति । आकाश एवेति विकल्पदोषेण दुष्टो भविष्यतीति भावः ।। अभ्युपगमविरुद्ध इति । अपसिद्धान्त इत्यर्थः ।। आत्माश्रयादिकमिति । उपाधिखण्डनाद्युक्तदिशेति भावः ।। आकाशेणुरपीति । संयोगस्य स्वाभाविकप्रदेशवृत्तित्वात् प्रदेशस्याणुत्वात् प्रदेशप्रदेशिनेर्भेदाभावात् आकाशो अणुरित्युक्तं । अथ परस्परं विरोध इति कल्पं निराह न द्वितीय इति ।। 
?R	अन्यधर्मस्यान्यवृत्तित्वेऽतिप्रसङ्गाच्चेति । प्रदेशपक्षेपि न्यायमते प्रदेशिनोः भेदादिति भावः । ननु घाटादावप्यन्यत्र अदृष्टविरुद्धधर्मा अङ्गीकार्या । वस्तुस्वभावस्य तादृशत्वेन विरोधपरिहारसम्भवादित्याशङ्क्य निराह न चैवमिति । एवं सतीति । वस्तुस्वभावत्वेनैव विरोधपरिहारे सतीत्यर्थः ।। वाक्यव्यवस्थेति । सगुणनिर्गुणवाक्य निष्क्रियसक्रियवाक्यजगत्सत्यत्वासत्यत्वादिवाक्यानां भिन्नविषयत्वादिना व्यवस्था न स्यात् । एकविषयत्वेऽपि वस्तुस्वभावस्यैव तादृशत्वादिति विरोषपरिहारस्य सुवचत्वादिति भावः । प्रमाणस्वरूपेति । अस्य प्रमाणस्यैतदेव तातपर्यं नान्यदिति निर्धारणे सत्येव वस्तुस्वभावानुसरणमित्यर्थः ।। अत एवेति । प्रमाणस्वरूपावधारणार्थत्वादेव इत्यर्थः ।। 
?R	सूत्रमिति । पूर्ववच्चशब्दार्थोऽयमिति भावः । अत्रेत्यनुवादः परमेश्वरस्य सस्वभावत्व इति व्याख्या । सूत्रे  चब्दसङ्गृहीतं व्याख्यानं विधिरूपतवात् स्वशब्देन कर्तुमुचितम् इत्यनौचित्यमाशङ्क्य निराह बहुपदेति । इदं स्थौल्‌यादिराहित्यार्थत्वरूपं व्याख्यानं श्रुतिगतास्थूलादिसर्वपदविषयत्वात् अन्यभावव्यावृत्तेरिति वा चशब्देन कृतमित्यर्थः ।। कतिपयेति । अस्थूलादिपदचतुष्टयेत्यर्थः ।। 1 । 3 । 3 ।। 
?R	तदुभयेति । भाष्ये स्पष्टव्याख्यानं पुनर्व्याख्यानप्रतिज्ञेत्युभयसिद्ध्यर्थमित्यर्थः ।। यद्वा अवक्तव्यत्वप्रतिज्ञातत्वोभयसिद्ध्यर्थमित्यर्थः ।. विषयेति । विषयान् पूर्वपक्षन्यायात्सिद्धान्तन्यायांश्चेत्यर्थः ।। तत्रैवावगन्तव्यमिति । तदस्माभिः किञ्चिदत्र विव्रियते । द्युभ्वादी त्यत्र सर्वाधारत्वं लिङ्गं , भूमाक्षर नययोर्भूमाक्षरनामनी , ईक्षती त्यत्र सृष्टिस्थानं , दहर इत्यत्र हृत्पद्मस्थत्वलिङ्गं अनुकृते रित्यत्रानुकूल्येन गृह्यमाणत्वलिङ्गं पुनरपि शब्दादेव प्रमितः कल्पनात् ज्योतिः आकाश इति चतुर्षु नयेषु क्रमेण ईशान वज्र ज्योतिः आकाशशब्दाः , सुषुप्ती त्यत्र स्वाप्नादिद्रष्टृत्वं लिङ्गम् , पत्यादी त्यत्र ब्राह्मणशब्दश्चेहपादे विचार्यन्त इत्यर्थः । विचार्यपदं यथायोगं विपरिणामेन सर्वत्रान्वेति । अत्र लिङ्गवचनविपरिणामेन सर्वविशेषणेन साधारणशब्देन सर्वेषामुभयत्र प्रसिद्धिः , द्विस्थिता इत्यनेक तु पूर्वोत्तरपक्षहेतुमत्तोक्तेति भेद इति चन्द्रिका । साधारणपदस्य विपरिणामेन सर्वत्रान्वयद्योतनाय अन्तेपि द्विस्थिता इत्युक्तमिति न्यायविवरणटीका । 
?Rबाहुल्यं लिङ्गशब्दानामिति रुद्रादिप्रापकश्रुतिलिङ्गबाहुल्यम् । भूमे त्यत्र प्राणाद्भूयसोऽनुक्तिः । चशब्देनोत्क्रमणलिङ्गं समुच्चीयते , अक्षर नये अत्तेत्युक्त्वा न तदश्नाति किञ्चने ति विरुद्धता , आक्षति नये अन्यस्यान्यथाभावादृष्टिः , दहर न वाक्यान्वयाभावः अनुकृति नये कथं नु तदि ति तच्छब्दश्रुतिर्ज्ञानिसुखपरामर्श इति भ्रमः , शब्दादेवे त्यत्र प्राणापाननेतृत्वादिलिङ्गस्यान्यत्र विष्णोरनवकाशभ्रमः , कम्पनादि त्यत्र वज्रश्रुत्यद्यतत्वरूप निरवकाशश्रुतिलिङ्गाख्यद्वयं , ज्योतिर्नये बहूनां जीवप्रापकाणां तादृक्तवं निरवकाशत्वं , आकाश नये उक्तस्य योगिकार्थस्य विष्णोः स्वीकारे वैनामेति निपातविरोधः , सुषुप्ति नये जीवेशाभेदेनेश्वरोक्तावप्यर्थाज्जीव एवोच्यत इत्यर्थात् तथागतिः , पत्यादि नये निरवकाशश्रुतिद्वयेन विरिञ्चब्रह्मणोरैक्यमिति समस्तमेतदिति , क्रमादुक्तद्वादशनयानां अत्र पादे पूर्वपक्षयुक्तय इत्यर्थः । एतेन मुक्तोपसृप्यते त्याद्यपि स्पष्टम् । 
?R	इत्युक्तमिति । प्रदर्शिताः प्रकर्षेण दर्शिताः न तु सूचिता इत्यर्थप्रतीतेरिति भावः । भेदस्योपजीव्यप्रमाणतेत्येतद्घटयति उपजीव्यं प्रमाणमिति । जीवांशे प्रत्यक्षं ईश्वरांशे च श्रुतिवाक्यमित्यर्थः । भेदबोधकं प्रमाणमैक्यस्योपजीव्यमिति यावत् । सर्वैश्वर्यादिकाद्या इत्यनन्तरम् इति शब्दमध्याहृत्य ता इत्यस्यार्थमाह इति सिद्धान्तयुक्तय इति ।। 
?R	प्रसङ्गेत्यादि । स्मृतस्योपेक्षानर्हत्वं प्रसङ्गः । यथा द्वितीये उत्क्रान्तिगत्यागतीनाम् इति नये जीवाणुत्वे हेतूकृतोत्क्रान्तिगत्यागतीनां स्वात्मना योत्तरयोरि ति सूत्रे भगवदधईनत्वचिन्तनं प्रासङ्गिकम् । प्रकृतप्रमेयोपयुक्तचिन्तनमुपोद्घातः । यथा जिज्ञासासूत्रे जिज्ञासाकर्तव्यत्वचिन्तनं सङ्गतिरिति । वक्तव्यस्य सर्वस्योक्त्यनन्तरं प्राप्तिरवसरप्राप्तिः । यथा पञ्चाधिकरणीतः पश्चादध्यायस्य आरभ्यत्वम् । कारणकार्यत्वेति कारणत्वकार्यत्वेनेत्यर्थः । वक्ष्यमाणं प्रति कारणत्वमेका सङ्गतिः । यथा समन्वयसूत्रमीक्षतिनयस्य मुख्यवृत्त्या समन्वयस्योक्तावेव तत्साधनायोत्तरस्योत्थानात् । यथा वा आद्यद्वितीयाध्याययोः समन्वयोक्तावेव तत्राविरोधसाधनस्योत्थानात् कार्यत्वसङ्गतिः । यथा गुहां प्रविष्टावित्यस्य अत्तेतिनयकार्यकरत्वम् । यथा समन्वयसूत्रं शास्त्रयोनिसूत्रेण पूर्वेण सह जगत्कार्णत्वं विष्ण्वेकनिष्टमिति निर्णयं करोति । जिज्ञासासूत्रं चोत्तरेण जन्मादिसूत्रेण सह जिज्ञासाकर्तव्यत्वनिर्णयरूपमेकं कार्यं करोतीत्यादि ध्येयम् । अवरुद्धत्वात् । प्रतिरुद्धत्वादित्यर्थः ।। प्रसङ्ग इति । स्मृतत्वरूपः । उपोद्बलितः प्रबलितः इत्यर्थः । इत्युक्तोपपन्नत्वादिकमिति । देवानामनधइकारे देवा उपासत इत्यस्य अप्रामाण्यापातेन तदुपास्यत्वं ब्रह्मणः अनुपपन्नं अधिकारे सत्युपपद्यत इति भावः । आदिपदेन मनुष्याधिकारत्वादित्यस्य सामान्यपरस्य पर्युदस्तेतरपरतया प्रमाणाविरुद्धत्वं ग्राह्यम् । एतेन देवोपास्यत्वलिङ्गस्य फलतः समन्वयसिद्धेः फलतोन्तर्भावसङ्गतिरपि सूचिता । 
?R	का कथन्तेत्यत आह विप्रतिरोध इति । विप्रतिषेधे विरोधे सति परम्पश्चात्तनसूत्रोक्तमेव कार्यं कर्तव्यमिति परप्राबल्यन्यायेनेह पूर्वनिर्दिष्टपुल्लिङ्गापेक्षया परनिर्दिष्टस्त्रीलिङ्गेन भाव्यमित्यर्थः । पुमांस्त्रियेत्येतन्नपुंस्त्वस्त्रीत्वजात्याक्रान्तविषयम् । विशेष्यविभक्तिकस्वतन्त्रस्त्रीपुंसपरश्चेति भावः । 
?R	अननुष्टितसाधनं चेति बहुव्रीहिः । अनुष्टितस्यासिसाधयिषितत्वात् । सिसाधयिषितस्यैव च फलत्वादिति भावः । एतच्च मोक्षस्याफलत्वायोक्तम् । तत्साधनज्ञानस्य देवैः सम्पादितत्वादिति भावः ।। अत एवेति । स्वयोग्यफलस्य वसुत्वादेर्ज्ञानस्य च प्राप्तत्वेन तत्सलकविद्याविशेषेप्यधिकारासम्भवादेव क्वचिद्विद्यायामधिकार इति कल्पोपि नेत्यर्थः ।। एवमिति । अधिकारो नेति मन्यत इत्यर्थः ।। छ ।। पदापेरिति । वसुत्वादिपदमवान्तरफलम् आदिपदोपात्तज्ञानं परमफलमिति ज्ञेयम् । तत्प्रतिविधानार्थं -तन्निषेधार्थम् ।। इत्यादिश्रुतीति । स एतदेवामृतं वेद वसूनामेवैको भूत्वाग्रिनैव मुखेनैतदेवामृतं दृष्ट्वा तृप्यती त्यादिश्रुतिसिद्धमित्यर्थः ।। इति योज्यमिति । विद्याधिराजस्य फलान्तरार्थसिद्धेर्थे विधिरिति मतमिति योज्यमित्यर्थः ।
?R	सर्वदेत्येतद्वाक्यभेदेन योजयति  यच्चेति । तेनेत्यनुवादः । तदुभयार्थमिति व्याख्या अप्रकाशितगुणविशेषप्रकाशार्थं कदाचित्प्रकाशितस्य तिरोहितस्य पुनःप्रकाशार्थमिति वा । मोक्षे सुखविशेषार्थमप्रकाशितप्रकाशार्थमिति वार्थः ।। यस्मादित्यर्थं इति । तेन इत्यतः पूर्ववाक्येन तस्यान्वय इति भावः । परब्रह्मातिरिक्ताशेषेति । आलोचने सतीति योज्यम् । सर्वविषयत्वयोग्याभिप्रायं वा । न चेदं मुक्तब्रह्मपरम् । साधकप्रस्तावात् ।। अत्राप्येवेतीति । अवधारणार्थः तुशब्दो ब्रह्मान्याशेषविषयमेवेति सम्बध्यत इत्यर्थः । तद्व्यवच्छेदमाह नन्वित्यादि । पूर्णपदोक्तासङ्कुचितसर्वार्थविषयकत्वनिरतिशयस्पष्टत्ववृद्धिक्षयापेतत्वविशेषणयुक्तमित्यर्थः ।। एतेनेति । मोक्ष इत्यादिना 
?Rअन्यार्थमित्यादिग्रन्थेनेति वार्थः ।। अत्र चेति । सुखविशेषादिसत्त्वे चेत्यर्थः । 
?R	 मोक्ष इत्युक्तेति । मोक्ष इत्याद्युक्तेरित्यर्थः । हृदीत्यनुवादः । वर्तन्त इति शेषोक्तिः ।। अस्यापीति । इत्यादयो विशेषाः हृदि वर्तन्त इत्येतदुपपादनाय न केवलमितरेषां तादृशज्ञानमसम्भावितमिति प्रदर्शनार्थमित्यपेरर्थः । न च विष्णुज्ञानस्य तादृशत्वे विद्यापतेः सूत्रकारस्य किमागतमिति शङ्क्यम् । अस्य विष्ण्ववतारत्वस्य तमेव शास्त्रप्रभवमिति ग्रन्थादावेवोक्तत्वादिति भावः । अविरोधस्तयोस्तत इत्युक्तत्वात्पुनरुक्तिरित्यत आह विद्येशेत्युपसंहार इति । अयं न्याय इति । अत्रेव तत्र तत्र प्रस्तुतभिन्नविषयत्वाद्यविरोधव्युत्पादनन्यायः ।। अन्यत्र । चरणादिति चेन्न तदुपलक्षणार्थेति कार्ष्णाजनिः सुकृतदुष्कृते एवेति तु बादरि रित्यत्र । तथा शेषत्वात्पुरुषार्थवादो यथान्येष्वि ति जैमिनि , अधिकोपदेशात्तु बादरायणस्यैव तद्दर्शनादि त्यत्र । तथा परामर्शं जैमिनिरचोदनाचापवदतिहि अनुष्टेयं बादरायणस्साम्यश्रुतेः इत्यत्र । तथा स्वामिनः फलश्रुतेरित्यात्रेयः , आर्त्विज्यमित्यौडुलम्बनान्नयतीति बादरायण इत्युपाततो विरोधस्थलेऽनुसन्धेय इति ज्ञापयितुमित्यर्थः । तथा व्यक्तमेतद्भाष्य एव तत्र तत्रेति भावः ।। इति चोक्तमिति । आदिपदयुक्ततया , बहुवचनान्ततयोक्तम् । अन्यथा जैमिनेरेवात्र प्रस्तुतत्वादेकवचनान्ततया स एवोच्यतेति भावः ।। 1 । 3 । 8 ।। 
?R	?R?0	।।  इति श्रीराघवेन्द्रयतिकृतश्रीमन्न्यासुधाटिपण्यां प्रथमाध्यायस्य तृतीयः पादः ।। 
 					           
 