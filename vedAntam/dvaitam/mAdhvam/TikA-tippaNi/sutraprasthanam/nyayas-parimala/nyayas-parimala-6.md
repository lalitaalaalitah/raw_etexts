?R	प्रवर्तकाभिमतप्रत्य इति । इदं रजतमित्येवंरूपे सत्यरूप्यज्ञान इत्यर्थः ।। अपेक्षितोपायेति । इष्टसाधनावगमांशपुरोवृत्त्यवगमांशयोरित्यर्थः । साधारणं रूपम् । इदन्त्वज्ञानत्वादिलक्षणमित्यर्थः ।। असाधारणेति । शुक्तित्वग्रहणत्वादिरूपः ।। एकेति । एको यः प्रवर्तकः प्रत्ययस्तत्सदृशवपुरिदं वेदनद्वयं प्रवृत्तिमुपजनयतीत्यर्थः ।। अत्रैव भ्रमस्थल एव । नन्वर्थस्य सन्निकर्षद्वारैव हेतुत्वे सादृश्यान्वेशणं व्यर्थम् , तस्यार्थहेतुत्वपक्ष एवोपयोगस्य वाच्यत्वादित्यत आह सादृश्यं त्विति ।। निवर्तकेति । इयं शुक्तिः इदं तु रजतमितिज्ञानयोर्भेदग्रहाद्यत्र शुक्तौ न प्रवर्तते तत्राभेदाग्रहणमस्ति विषययोर्ज्ञानयोश्चेत्यर्थः ।। भेदाग्रह इति । भेदाग्रहसहितचक्षुरादिकरणमित्यर्थः ।। पुरोवृत्तिप्रवृत्तेर्हीति । शरीरपरिस्पन्दरूपप्रवृत्तेरित्यर्थः ।। पक्षधर्मताया इति । इष्टसाधनतानुमाने पक्षीभूतप्रवृत्तिविषयशुक्तिकादाविष्टसाधनताप्रयोजकस्याज्ञातत्वादित्यर्थः ।। भेदाग्रहसारूप्यादिति । इदं रजतमिति सत्यरजतस्थलीयेदं ग्रहरजतग्रहयोरेकत्वेन तत्र यथा ज्ञानस्वरूपतो विषयश्च भेदाग्रहात् पुरोवर्तिनीष्टसाधनतानिमानद्वारेच्छादिकं तथाऽत्रापीत्यर्थः । 
?R        उत सर्वोऽपि भेदाग्रहादितिपक्षमाशङ्कते अस्तु तर्हि द्वितीयः पक्षः इत्यादिना एतदप्ययुक्तमित्यन्तेन । संयोगस्य संयुक्तसमवायस्य वा सन्निकर्षत्वमुपेत्याह इन्द्रियसन्निकर्षाभावादिति । विसंवादिन्यव्यभिचारायाविसंवादिव्यवहारजनकत्वविशिष्टेत्युपलम्भविशेषणम् ।। साकाङ्क्शेति । साकाङ्क्शौ यौ रूपरूपिणौ धर्मधर्मिणौ तयोः सहोपलम्भ इत्यर्थः । 
?R         निरस्तत्वादिति । किञ्चान्योन्याभावो नामेत्यादिना ग्रन्थेनेत्यर्थः ।। एवं सतीति । सर्वोऽपि व्यवहारो भेदाग्रहादित्यमगीकारे सतीत्यर्थः । कस्तर्हि व्यवहारहेतुरित्यतो निर्विकल्पकप्रत्यय एव हेतुर्भविष्यतीतिभावेन तत्र परोक्तसामग्रीमुपपादयति वस्तुमात्रेति । शङ्कते रूपेति । तथाच तादृश एव व्यवहारहेतुरिति भावः । अचकासदपीति पदविभागः । नन्वेवं तर्हि सविकल्पक एव मास्तु व्यवहारस्तु निर्विकल्पकादेवास्तु । तथाच न संसर्गाग्रहस्वीकार इथ्यत आह न च निर्विकल्पकस्येति । 
?R        अन्यथाख्यातिं विनेति । शुक्तौ रजतत्वसंसर्गज्ञानस्य प्राप्तत्वादिति भावः । 
?R         आद्ये दोषान्तरमाह किं चेति । विपर्ययस्यापीति । संसर्गग्रहे सति असंसर्गाग्रहोऽवर्जनीयसन्निधिरिति त्वदुक्तविपर्ययस्यापीत्यर्थः । तर्हि विनिगमनाविरहात्संसर्गग्रह एव प्रवर्तक इत्यस्य भङ्ग इत्यत आह अवश्यं चेदमिति ।। विमत इति । शुक्ताविदं रजतमिति व्यवहार इत्यर्थः । रजतोपाये व्यभिचारनिरासाय रजतानुपायत्वे सतीति । प्रतियोगिज्ञानाभावेनान्यथोपपत्तिवारणाय प्रकाशमानादिति । धर्म्यज्ञानेनान्यथोपपत्तिनिरासाय प्रकाशमानत्वादित्युक्तम् । विवादपदमिदं ज्ञानं रजतज्ञानान्न भिद्यते उक्ताद्हेतोरित्यादिरादिपदार्थः । 
?R 	हेतूनामप्रयोजकत्वनिरासाय विपक्षे बाधोच्छेद एव  बाधक इति भावेन आह किञ्च विपर्ययेति । यद्वाऽनुमानेन विपर्ययं समर्थ्यार्थापत्त्यापि तं साधयति किं चेति । यद्वा वक्ष्यमाणप्रयोगस्याप्रयोजकत्वशङ्कानिरासायान्यथोपपत्तिं निराह किं चेत्यादिना । तथात्वे विपर्ययाभावे । तथात्वापातात् बाधकत्वापातादित्यर्थः । समयान्तरे कालान्तरे । विमतमित्यतः प्राक् तदयं प्रयोग इति विपरिणामेनानुषङ्गः । अत्र सर्वत्र पक्षपरिष्कारः पूर्वोक्तरीत्यैव ध्येयः ।। अत एेवेति । साधकानामुक्तत्वात् बाधकानां परिहृतत्वात्ताभ्यां हेतुभ्यामेवेत्यर्थः । 	
?R	एवं च सतीति । भ्रान्तित्वस्य प्रमाणसिद्धत्वे सतीत्यर्थः ।। प्रत्ययत्वेति । विगीत प्रत्ययो यथार्थः प्रत्ययत्वादिति पूर्वपक्ष्युक्तानुमानमित्यर्थः । 
?R	 विवादाध्यासितं ( विवादपदं ) रजतज्ञानं रजतविषयं रजतज्ञानत्वादिति प्रागुक्तं परकीयानुमानं च निराह एतेनेति । कालात्ययापदिष्टादितोषेणेत्यर्थः । शुक्तिविषयकत्वस्य साधितत्वादिति भावः । निरस्तानुमानद्वयेऽस्मदुक्तदोषेण दुष्टत्वानङ्गीकारे चाभाससाम्यरूपबाधकं चाह अन्यथेति । 
?R	ज्ञानत्वं यथार्थमात्रवृत्ति ज्ञानमात्रवृत्तिधर्मत्वात्प्रमात्ववदिति पूर्वपक्षिणोक्तमनुमानान्तरं च निराह यदपीत्यादिना ।। विमतज्ञानेति । भ्रमस्थलीयज्ञानेत्यर्थः । तत्त्यागेन च प्रतिज्ञान इति । मात्रपदं हित्वा यथार्थज्ञानवृत्तीत्येव । प्रतिज्ञाकरणे सति याथार्थ्यसाधकेषु यत्प्राथमिकं विगीतः प्रत्ययो यथार्थः प्रत्ययत्वादित्यनुमानं तत्रोक्तो बाधितत्वरूपो दोष एवेत्यर्थः । शुक्तिका न रजतत्वेनावभासते तद्रूपेणाऽसत्त्वात् । यद्यद्रूपेणाऽसत्  तत्तद्रूपेण नावभासते । यथा मेरुः सर्षपत्वेन । इदं रजततादात्म्यं न प्रत्येतुं शक्यं असत्त्वात्कूर्मरोमवदिति पूर्वपक्षान्ते परोक्तमन्यदपि निराह यच्चेति । पदार्थेति । मेरुपदस्य 
?Rसर्षपपदस्य वा योऽर्थः तस्य प्रतिषेधो न युक्तः प्रमितत्वात् । किन्तु तत्तादात्म्यस्यैवेत्यर्थः । व्यक्तमुक्तमेतत्तर्कताण्डवे योग्यतावादे ।। एवं सतीति । बाधितस्थले संसर्गबोधाभावे सत्यनन्वितवाचकपदादिप्रयोगरूपत्वात् घटः पचति कुण्डमजाजिनं दस दाडिमानि षडपूपा इत्याद्यपार्थकवाक्याद्भेदो न स्यात् । अन्वयाप्रतीतेरुभयत्र तुल्यत्वादिति भावः । 
?R	अख्यात्यवान्तरचोदनं निराह कश्चित्पुनरिति । रामानुजादिः । तासां तेजोबन्नशब्दितदेवतानाम् । त्रिवृतन्तेजोऽबन्रूपवस्तूनामंशत्रयमेलनम् । एकैकपृथिव्यादि द्रव्यमकरोदिति षष्टछन्दोगश्रुतेरित्यर्थः । '?R समेत्यान्योन्यसंयोगं परस्परसमाश्रयाः । महदाद्या विशेषान्ता ह्यण्डमुत्पादयन्ति त '?R इति पुराणवाक्यात् । '?R त्र्यात्मकत्वात्तु भूयस्त्वादि '?R तितृतीयाद्यपादे वक्ष्यमाणसूत्रादित्यर्थः । सर्वात्मकत्वं तेजोऽबन्नरूपभूतत्रयात्मकत्वमिति वा । त्रिवृत्त्वस्योपलक्षणत्वेन सर्वभूतात्मकत्वमिति वाऽर्थः । अर्थापत्तिं चाह किञ्च सोमेति । ज्योतिष्टोमे हि '?R सोमेन यजेत '?R इति सोमलतारूपद्रव्यस्य    ' ?Rदर्श?Rपूर्णमासयोर्व्रीहिभिर्यजेते '?R ति व्रीहिद्रव्यस्य साधनत्वेन प्राप्तत्वात् सोमादिरेव गृह्यते । कदाचित्सोमादेरभावे पूतिकादिरूपसोमप्रतिनिधिग्रहणं याज्ञिकेर्यज्ञाङ्गत्वेन क्रियते । तदन्यथानुपपत्तिरन्यत्रान्यावयवसत्त्वे मानम्।  समग्रसोमाद्यवयवानांलाभे कतिपयतदवयवलाभाय पूतिकाद्युपादानात् । तथैव पूर्वतन्त्रे षष्टे तृतीयपादे व्युत्पादितत्वादिति भावः । प्रत्यक्षं च प्रमाणयति अपि चेति । कथं तर्हीयं शुक्तिः इदंरजतमित्यादिनिर्देशः शुक्तिकया ककटकादिरजतोचितार्थक्रियाऽभाव इत्यत आह निर्देशेति । अत एवेति । भूयोऽवयवज्ञानेाल्पावयवज्ञाननिवर्तनादेवेत्यर्थः । एवं स्वप्नेत्यादि । एतच्चाग्रे दूषणावसरे स्फुटीकरिष्यामः ।
?R	ननु तेजोऽबन्नरूपकारणानां मेलनेन सर्वकार्येषु तेजोऽबन्नकारणसत्त्वे तत्कार्याणामपि सर्वत्र सत्त्वमनुमीयत इत्यत आह कारणसद्भाव इति ।। कार्येति । सर्वत्र सर्वावयवसत्त्वरूपकार्यानिश्चयेत्यर्थः । 
?R         अनुकल्प इति । '?R कस्यचिन्मुख्यस्याभावेऽमुख्यस्यान्यस्योपादानमनुकल्प '?R इति मीमांसकैः परिभाष्यते । ननु सोमलाभे समग्रसोमावयवलाभोऽस्ति । भूयः सोमावयववतोऽस्योपादाने तु सकलसोमावयवालाभेनामुख्यत्वादनुकल्प एवायमित्यत आह न हीति । सोमेऽपि त्वदुक्तत्रिवृत्करणप्रक्रियया द्रव्यान्तरावयवसत्त्वादिति भावः । श्रुतीति । '?R सोमाभावे पूतिकानभिषुणयादि '?R ति श्रुतिप्रामाण्यादित्यर्थः । 
?R	यदप्यपि चेत्यादिना प्रत्यक्षमुक्तं तदपि निराह सादृश्यं चेति । न्यायमतेनाह सामान्यं वेति । स्वमतेनाह धर्मान्तरं वेति ।। वक्ष्याम इति । वैशेषिकाधिकरणे । ' ?Rन सर्वधर्म एकोऽस्ति समुदायस्तु भिन्नगः । एतादृशं च सादश्य पदार्थेषु पृथक्पृथक् '?R इत्याद्यनुव्याख्यानव्याख्यानवसर इति भावः ।। भार्यादिष्विति । भार्यायां मातृसादृश्यम् । पितृगुरुप्रभृतिषु मातङ्गशब्दितचण्डालसादृश्यम् । घृतक्षीरादौ मदिराशब्दितमद्यसादृश्यमस्तीत्यर्थः ।। ककारवकारयोरिति । निरवयवत्वात्तयोरिति भावः । न च तत्र सादृश्यमेव नेति वाच्यम् । '?R वर्ग्यो वर्गेण सवर्ण इति शीक्षाग्रन्थविरोधादिति भावः । 
?R     	 अरजतत्वमेवेति । रजतावयवानां भूयस्त्त्वज्ञानस्यैव रजतत्वज्ञानत्वादिति भावः । उतोभयमिति पक्षं निराह न तृतीय इति ।। ब्रह्मज्ञानमपीति । सर्वस्यापि पुंसो जायमानब्रह्मज्ञानस्य ब्रह्मैकांसविषयकत्वादित्यर्थः । अत एव पूर्वस्य भ्रान्तित्वानुपपत्तेरेव ।  यद्वा भूयोंऽशग्रहणस्य बाधत्वे सत्यरूप्यदाविदं रूप्यमिति ज्ञानस्यापि बाधत्वप्रसङ्गरूपातिप्रसङ्गादेवेत्यर्थः । 
?R	याऽपि पीतशङ्कादौ त्वित्यादिनोक्ता प्रक्रिया तां निराह पित्तगतेति ।। किमनेनेति । पार्श्वस्थदर्शनानुपयुक्तेनेत्यर्थः । अतीन्द्रियत्वादन्यस्यादर्शनानुपपादकत्वादिति भावः । उभयोरिति । पीत इति पश्यतः पार्श्वस्थस्य चेत्युभयोरित्यर्थः ।। अन्यथेति । द्रष्टशरीरसामीप्यस्यैव दर्शनोपयुक्तत्व इत्यर्थः । 
?R	एवमिति । स्वप्नस्फटिकलौहित्यादिप्रागुक्तोदाहरणान्तराणीत्यर्थ ः । तथा हि । अथ स्थानित्यादिश्रुतेः स्वाप्नार्थानामपीश्वरसृष्टत्वात् तद्हीः सर्वा यथार्थेत्ययुक्तम् । स्वप्न एवायं न जाग्रदिति बाधविरोधात् । स्फटिके रक्तकुसुमप्रभोपलम्भात्तलौहित्यधीर्यथार्थेत्यपि न । रक्तकुसुमसमीपस्थवस्त्वन्तरेऽपि तथोपलब्धिप्रसङ्गात् । मरीचिकासु जलावयवसत्त्वात्तद्हीरेव तत्रेति तु शुक्तिरूप्यप्रक्रियानिरासेन निरस्तम् । अलातचक्रे तु अलातस्य सर्वदेशसंयोगधीरेव न भ्रान्तिरिति तन्न । फल्गुपामराणां चक्रताबुद्धेर्भ्रान्तित्वानिवारणात् । नायनरशमयो दर्पणप्रतिहताः । ग्रीवास्थमुखमेव गृह्णन्तीति तद्धीरपि यथार्थेत्यपि न । ' ?Rअत एव चोपमा '?R इत्यत्र निरसिष्यमाणत्वात् । दिगन्तरे दिगन्तरावयवसत्त्वात् शुक्तौ रूप्यधीरिव तद्धीरपि यथार्थेत्यपि शुक्तिरूप्यप्रक्रियानिरासेन निरस्तम् । या तु द्विचन्द्रप्रक्रिया नयनस्याङ्गुल्यवष्टम्भे हि 
?Rनायनरश्मयो द्वेधा बहिर्गच्छन्ति । ऋजुतया वक्रतया च । तत्र ये ऋजवस्ते स्वदेशस्थं समीपस्थं गृह्णन्ति । ये तु वक्राः ते तु दूरदेशं व्याप्य तमेव चन्द्रं विप्रकृष्टदेशस्थं गृह्णन्तीति द्वित्वधीर्यथार्थेति । सा तु धीमात्रयाथार्थ्यसिध्युत्तरकालीनैषाऽत्यन्तप्रामाणिककल्पना । सैव न सिद्धेत्यादिरूपेण निरसनीयेत्यर्थः । 
?R	तार्किकैकदेशिमतमनूद्य निराह अन्यस्त्विति ।। गृह्यमाणयोरिति । ज्ञायमानयोरित्यर्थः । तेन स्मर्यमाणारोपस्य सङ्ग्रहः । नत्वनुभवविषययोरित्यर्थः । रजतसंस्कारेत्यग्रेतनग्रन्थविरोधात् ।। तत्संसर्गासंसर्गाविति । रजतस्य शुक्तीदमंशस्य च तादात्म्यभेदावविषयीकुर्वदित्यर्थः ।। अयथार्थव्यवहार इति । अन्यार्थिनोऽन्यत्र प्रवृत्तिरन्यस्यान्यात्मनाभिलपनं चेत्यर्थः । तन्निरासादेव भेदाग्रहनिरासादेव । 
?R    	 सर्वत्रेति । सत्यस्थलेऽपीत्यर्थः ।। अत्रैवेति । भ्रमत्वेन विमतस्थल एवेत्यर्थः ।। प्रागुक्तेति । प्राभाकरमतदूषणोक्तिप्रस्तावे किमयमेव व्यवहारो भेदाग्रहादन्यस्त्वभेदग्रहात् । उत सर्वोऽपि भेदाग्रहात् । नाद्यः । अनियतकारणतापातादिनोक्ताद्यपक्षधोषाणां नन्वस्तु तर्हि द्वितीयः पक्ष इत्यादिनाऽनूद्योक्तद्वितीयपक्षदोषाणां चाशेषाणामविशेषादित्यर्थः । कणभक्षाक्षचरणेति । कणादाक्षपादपक्षपातिनेत्यर्थः । 
?R	 प्राभाकराणां वेदप्रामाण्यसिद्ध्यङ्गतयाऽस्त्यख्यातिस्वीकारे प्रयोजनमिति विद्यते भ्रम इति प्रागुक्तं शङ्कोत्तराभ्यां व्यनक्ति नन्वित्यादि शक्यत्वादितीत्यन्तेन ।। अन्यत इति । प्रत्यक्षादितोऽधिगतत्वादित्यर्थः । इह खलु केचिद्यथार्थं सर्वं विज्ञानमिति मन्यमाना नान्यथाख्यातिं सहन्त इत्यादिनैतावत्पर्यन्तेन ग्रन्थेन सिद्धार्थमनुवदति सिद्धमेतमिति । किं तदित्यत आह शुक्तिरिति । अन्यदन्यात्मनाऽवभासत इत्यस्योपलक्षणमेतत्। उक्तं प्रमेयं क्वचित्स्थलविशेषे प्रतिपादयितुं शुक्ती रजतत्वेनेति विशिष्योक्तिः ।। 
?R	 तत्रेति । एवं सिद्धे सतीत्यर्थः । केचित् प्राचीनतार्किकाः ।। इदङ्कारेति । इदं त्वास्पदस्येत्यर्थः । परिह्रीयतां परित्यज्यताम् । सत्त्वेन नाङ्गीकार्यमित्यर्थः । न केवलं बाधस्यान्यथोपपत्त्या रजतासत्त्वे मानाभावात्सत्त्वमुपेयम् । किन्तु प्रतीत्यन्यथोपपत्त्या चेत्याह किं चेति । तावता देशान्तरे सदिति कुत इत्यत आह स्थिते चैवमिति । अदर्शनादिति भावः ।। तदिति । शुक्तिशकलमादर्शयतीत्यर्थः । 
?R	 सत्त्वेऽपीति । अन्यत्र सत्त्वेऽपीत्यर्थः । कुतोनोपकारीत्यतः प्रसक्तपक्षद्वयमाशङ्क्य उपकाराभावं व्यनक्ति इन्द्रियेति ।। तदिति ।  अन्यत्र सत्त्वमित्यर्थः । ननु भ्रान्तिहेतुसंस्कारः स्वजनकानुभवविषयमेवान्यत्रावभआसयतीत्यतो नायं नियम इति भावेनाह किं च घटान्तरमिति । गेहे घटो मया निहितः तं त्वं ग्रहाणेति चैत्रेणोक्तो मैत्रः श्वो ग्रृहीताऽस्मीत्यवदत् । तन्मध्ये स घटो नष्टोऽन्यस्तु तत्स्थाने केनचिन्निहितः । मैत्रस्तु परेद्युस्तत्र गत्वा तमेव घटं चैत्रेणोक्तघटत्वेन भ्राम्यति चेत्तदा कथमित्यर्थः । एवमुत्पत्स्यमानघटे तथा भ्रान्तिरप्युपपाद्या ।। एतेनेति । अन्यत्र सत्त्वस्य पुरोवर्तिनि प्रतीतावनुपयोगकथनेनेत्यर्थः । तेनैव प्रवृत्त्यनुपयोगस्यापि सिद्धेरिति भावः । यद्वा भ्रान्त्यनुपपत्तिनिरासेनेत्यर्थ । ननु धर्मत्वात्तादात्म्यमसदपि भासितुमर्हति न तु रजतम् तस्य धर्मित्वादित्यत आह धर्मधर्मिभावस्त्विति । धर्मत्वं धर्मित्वमित्यर्थः । बाधानुपपत्तिर्वेति पक्षं निराह न चतुर्थ इति ।
?R	ननूक्तसत्त्वग्राहिप्रमाणं तादात्म्यतत्संसर्गयोरेवासत्त्वग्राहि, नतु रजतस्यापि , तथात्वे रजतप्रतिभासानुपपत्तेरित्यत आह तद्विषयेति । प्रतिभासानुपपत्तिरूपसङ्कोचकप्रमाणस्य न तृतीयं इत्यादिना वैधर्म्यमात्रमित्यन्तेन निरस्तत्वादित्यर्थः । 
?R	 दूरस्थयोरिति । द्रष्टृपेक्षया दूरदेशस्थयोरेकदेशे सतोश्चूतपनसयोः दूरस्थत्वदोषेण पनसे चूततादात्म्यमारोप्यते एक एवायं चूतवृक्ष इति । चूत इतीतिशब्दस्य यत्रारोप्यमित्यादिपूर्ववाक्येनान्वयः । कुत एवं तत्रापिस्मर्यमाणारोपस्थल इवारोप्यस्य स्वरूपमप्यसतस्यात्किं तादात्म्यमात्रासत्त्वोपगमेनेत्यत आह बाधेति । नायं चूत एव किन्तु चूतपनसाविति बाधोत्तरकालमित्यर्थः ।। उक्तन्यायेनेति । असदेव रजतं प्रत्यभादित्यनुभवविरोधादित्यादिनोक्तन्यायेनेत्यर्थः ।। एवंविधेति । तादात्म्यमात्रं गृह्यमाणारोपे स्मर्यमाणारोपे च सर्वत्रादित्येवंरूपान्यथाख्यातिवादः प्राचीननैयायिकोक्त इत्यर्थः ।
?R	 अपर इति । बौद्धैकदेशिनो विज्ञानात्मतत्त्ववादिन इत्यर्थः । परिशेषमुक्त्वाऽनुमानं चाह किं चेति । इदमितिपक्षः शुक्तौ प्रतीयमानं रजतमित्यर्थः । ज्ञानरूपमिति साध्यम् । इन्द्रियसम्प्रयोगेऽसति अपरोक्षत्वादिति । प्रतीयमानरजतस्येन्द्रियसन्निकर्षाजन्यप्रत्यक्षविषयत्वादित्यर्थः ।। 
?R	उक्तत्वादिति । पूर्वमतनिरासप्रस्ताव उक्तत्वादित्यर्थः । तथा चासत्त्वेनोपपत्त्या न परिशेषावतार इति भावः । तत्सत्त्वे बहिष्टतायास्सत्त्वे । असत्त्वेऽसदेव रजतमित्यादिनोक्तदोषोद्धारमाशङ्कते बहिस्सत्त्वमेवेति । कल्पकाभावादिति 
?Rभावेनाह आन्तरत्व इति । अनुमानं च निरसितुं किं प्रतीयमानरजतादिसन्निकर्मन्तरेणापरोक्षत्वमभिमतमुत सन्निकर्षमात्रं विनेति हृदि कृत्वाऽऽद्य आह इन्द्रियेति । अन्त्येऽसिद्धिरिति भावेनाह शुक्तीति ।। ज्ञानस्यापीति । स्वरूपेन्द्रियसंयोगाभिव्यक्तसाक्षिरूपापरोक्षज्ञानविषयत्वस्य ज्ञानेऽपि स्वीकारादिति भावः । 
?R	 बौद्धैकदेशिनामसत्ख्यातिवादिनां मतं निरसितुमनुवदति अन्ये पुनरित्यादिना न भ्रान्तिर्नापि बाध इत्यन्तेन । कुतोऽसद्विषयैव धीरित्यतः परिशेषादिति भावेन प्रसक्तं सत्त्वपक्षं सदसत्त्वपक्षं च क्रमेण निराह न तावदित्यादिना तस्मादसदेवेत्यन्तेन ।। इदमिति । इदं रजतमितिप्रतीयमानम् ।। बाधेति । भ्रान्तित्वायोगाच्चेत्यपि ध्येयम् ।। तस्यैवेति । येन धर्मेण विशिष्टस्य सत्त्वं तेन विशिष्टस्यैवासत्त्वमेवेत्येतद्विरोधान्नेत्यर्थः ।। घटादीति । घटादेरपि देशभेदेन कालेदेन घटत्वपटत्वादिप्रकारभेदेन च सत्त्वासत्त्वयोर्भावात् । तथा चेयं भ्रान्तिः । घटादिधीस्तु प्रमेति न स्यादिति भावः । अस्त्वित्यतो दोषमाह तथा चेति ।। असत्त्वमात्रेति । सदसदात्मके रजते सत्त्वमात्रावगाहिनो भ्रमत्वेऽसदेवेदं रजतमभादित्यसत्त्वमात्रग्राहिणः कथं न भ्रमत्वमतो नैकदेशविषयकत्वेन भ्रमत्वमिति भावः । सदसदात्मकमितिपक्षे इदं रूप्यमिति धियो भ्रमत्वं प्रकारान्तरेणाशङ्क्य निराह सदेवेति । परिशेषादसद्धीरुपेयेत्याह विवेकेति । अन्यथाख्यातिवादिनाऽप्युपगतेरसद्धीरुपेयेत्याह अन्यथाख्यातीति । भ्रान्तिबाधान्यथानुपपत्त्या चासतो धीरुपेयेत्याह सत एवेति । पूर्वं रजतस्य सन्मात्रत्वे बादाद्ययोग उक्तोऽत्र तु सत एव प्रतीताविति भेदः । 
?R	एवंरूपख्यातिः तैरुपेतेत्यत्र किं ज्ञापकं येन भवतां तत्रानुमितिः स्यादित्यतः तदीयसम्मतिमाह यथोक्तमिति . चकासत् भामसानम् । नोपादद्यात् भ्रान्तिकाले । न परित्यजेत् ।
?R	 अस्येति । असन्मात्रविषयकस्येत्यर्थः ।। तज्ज्ञानस्येति । एवं चेदं रूप्यमिति ज्ञानं शुक्तिविषयकमप्यासीदित्यसन्मात्रविषयकमित्युक्तिभङ्ग इति भावः ।
?R	भ्रमस्य साधिष्टानत्वे बाधकमाशङ्क्य निराह । केशोण्ड्रकादीति । एवंविधेति । सदविषयकेत्यर्थः । 
?R	दोषप्रयुक्ताभानत्वाद् इति बहुव्रीहिः । सद्वैलक्षण्यादिधर्माणां त्रयाणां प्रत्येकं साध्यत्वमित्युपेत्यांशवतः सिद्धसाधनमिति भावेनाह शुक्तिरजतादेरित्यादिना । प्रतिज्ञां निरस्य हेतुं च निराह किं चेति । व्यर्थविशेषमत्वमुक्त्वा।सिद्धिं चाह किं च मायावादिमत इति । इदमंशे चेन्द्रियजन्यान्तःकरणवृत्तिरध्यस्तांशे तदजन्याविद्यावृत्तिरिति ज्ञानद्वयम् । तादात्म्यस्यापि तत्र भानाङ्गीकारान्नाख्यातित्वमिति हि तत्सिद्धान्तः । तत्राद्ये कस्य दोषजन्यज्ञानत्वमादाय रजतस्य सद्विषयत्वेन हेतुनाऽनिर्वाच्यत्वं साध्यते । किं शुक्तिरूपाधिष्टानज्ञानमादाय । रजतज्ञानमादाय वा । आद्ये दोषोऽधिष्टानेत्यादि । सत्यत्वात् यथार्थत्वात् । ब्रह्मज्ञानेतराबाध्यत्वादिति यावत् ।। भ्रमस्येति । रजतावभासस्येत्यर्थः ।। दोषजन्यत्वेपि । अविद्यादिरूपदोषकार्यत्वेऽपीत्यर्थः । ननु रजतावभासरूपो भ्रमोऽत्र नाविद्यावृत्तिः । किन्त्वविद्यावृत्त्यभिव्यक्तशुक्त्यवच्छिन्नाधिष्टानचैतन्यज्ञानरूपः साक्षिरूप एवेत्यत आह साक्षिणस्त्विति ।। व्यभिचार इति । तत्रासन्न सदसन्नेति साध्यांशस्य सत्त्वेऽपि सन्नेति साध्यांशस्याभावाद्व्यभिचार इत्यर्थः । प्राकट्याश्रयत्वमिति पक्षं निराह न द्वितीय इति । ज्ञाततायास्तत्राभावादिति भावः ।
?R	अत्रापीति । न सन्नाप्यसन्न च सदसदित्युक्तदिशाऽनिर्वाच्यत्वस्य त्वया वक्तव्यत्वात्तत्र च सिद्धसाधनत्वबाधव्यभिचाररूपदोषाणामपरिहारादित्यर्थः । ननु प्रत्येकं साध्यत्रयं न विवक्षितं योनांशे सिद्धसाधनत्वादिकम् । किन्तु सद्विलक्षणत्वासद्विलक्षणत्वविशिष्टं सदसद्विलक्षणत्वं साध्यते । विशिष्टं च न भवतां सिद्धम् अो न सिद्धसाध्यत्वदोष इत्यतो दोषान्तरमाह अप्रसिद्धेति । सिद्धान्तदिशा साध्याभावमुपेत्याह शुक्त्यादाविति । उभयवादिसम्मत्याऽऽह आत्मनीति । तस्यापि मायिमतेऽधिष्टानत्वेन भ्रमविषयत्वात् । सिद्धान्ते च निर्गुणत्वादिभ्रमाविषयत्वोपगमादिति भावः । 
?R	अप्रसिद्धतां परिहर्तुं सामान्यप्रसिद्धिं साधयति सदसत्वेति । सत्त्वासत्त्वे इत्यर्थः । सिद्धान्तिना सदसदात्मकत्वस्य क्वाप्यनङ्गीकारात् । सदात्मकमसदात्मकं चेति द्वैविध्यस्योपगमेन तं प्रत्येकस्मिन्वस्तुनि सत्त्वासत्त्वरूपधर्मराहित्यरूपमेवानिर्वाच्यत्वमिति भावेन धर्मद्वयमेव पक्षद्वमेव पक्षत्वेनोपात्तम् । न तु सदसदात्मकत्वरूपधर्मोऽपि । यद्वा सत्त्वासत्त्वराहित्यस्य क्वचिद्धर्मिणि साधने सदसत्त्वराहित्यमपि स्वत एव सेत्स्यतीतिभावेन द्वयोरेवोपपदनमिति ध्येयम् ।। एकेति एकधर्मिनिष्टौ यावत्यन्ता भावौ तत्प्रतियोगिनी इत्यर्थः । सत्त्वं विद्यमानत्वं असत्त्वमभावप्रतियोगित्वमित्यर्थमुपेत्य दोषमाह घटादावपि सत्त्वाद्यभावप्रसङ्गेनेति । कुत एवमित्यतः एवं साधने सत्त्वासत्त्वयोरलीकतापत्तेरिति भावेन तद्व्यनक्ति यद्धीति । 
?R	नन्वत्यन्ताभावप्रतियोगिनी इत्यत्रात्यन्तपदं परित्यजत इत्यत आह अभावप्रतियोगितामात्रेति । सत्त्वासत्त्ववत्यपि वस्तुनि तदन्योन्याभावसम्भवेन त्वदभिमतोभयराहित्यासिद्धेरर्थान्तरतेत्यर्थः । नन्वत्यन्ताभावप्रतियोगिनी इत्येव साध्यार्थः । न चैवमुक्तरूपसत्त्वासत्त्वयोर्नृश्रृङ्गवदलीकता । यथा गोत्वमश्वे नास्तीत्युक्तौ गोत्वस्य नालीकत्वमपि तु गोत्वाश्वसंसर्गस्यैवात्यन्ताभावप्राप्त्या संसर्गस्यालीकत्वम् ।एवं सत्त्वासत्त्वयोरेकधर्मिसंसर्गस्यैव निषेधो न सत्त्वासत्त्वयोर्येन तयोरलीकत्वप्राप्त्या घटादौ तद्ग्राहकप्रत्यक्षबाध इति भावेन शङ्कते एकस्मिन्न स्त इति साध्यत इति चेदिति । इयता ग्रन्थेन '?Rवैलक्षण्यं सतश्चापी '?R तिश्लोकस्य जगतोऽनिर्वाच्यत्वानुमानदूषणपरतयोक्तयोजनारीत्या शुक्तिरूप्यानिर्वाच्यत्वानुमानदूषणो।ञपि योजना सूचिता । एवं '?R यद्युच्यतेऽपि सर्वस्मादि ' ?Rत्यादेरपि शुक्तिरूप्यादेरनिर्वाच्यत्वसाधकदूषणपरतयाऽपि योजनां सूचयन्पक्षीकृतसत्त्वं विकल्प्य निराह किमिदमिति । असत्त्वं च निःस्वरूपत्वमिति भावः ।। आश्रयेति । एकांश इति इति ध्येयम् । '?R वैलक्षण्यं सतश्चापी '?Rत्यत्र सदसच्छब्दयोः स्वरूपसत्त्वासत्त्वविशेषपरत्वं मत्वा तस्यार्थान्तरपरत्वपरयोजनां सूचयन्नाह यत्किञ्चिदिति । असत्त्वविशेषस्य निःस्वरूपत्वरूपस्येत्यर्थः । '?R यद्युच्यतेपी '?R त्यर्धस्य योजनान्तरं सूचयन्नाह सर्वाणीत्यादिना ।
?R	वस्त्वन्तरापेक्षयेति । घटसत्वस्य धीरित्यादिप्रयोगे सत्त्वस्य विशेषणत्वादिति भावः । '?R सन्मात्रत्वं ब्रह्मणोपी '?Rत्यस्य वस्तुत्वमात्रत्वमित्यर्थान्तरं सूचयन्नाह तच्चात्मनीत्यादिना ।। प्रमेयत्वादिनेति । तस्य केवलान्वयिधर्मत्वेनाभावाप्रतियोगित्वादिति परैरुपगमादिति भावः ।। एकत्वगुणेति । एकधर्मिनिष्टेत्यादेर्हि एकत्वगुणयुक्तधर्मिनिष्टेत्यादिरर्थः । तथाच एकत्नगुणवती एकत्वगुणयुक्ते ये अन्योन्यभिन्ने अधिकरणे तन्निष्टौ यावत्न्ताभावौ एकत्र सत्त्वसंसर्गाभावौ परत्रासत्त्वसंसर्गाभाव इत्येवं रूपौ तत्प्रतियोगिनी इत्यर्थसम्भवेन त्वदभिमतोभयराहित्यस्यैकत्रासिद्ध्याऽर्थान्तरतेत्यर्थः । अत्यन्ताभावेत्यस्य एकस्मिन्नस्त इति साध्यत इति पूर्वग्रन्थे अप्रामाणिकसंसर्गप्रतियोगिकाभावपरत्वस्योक्ततया संसर्गराहित्येनेत्युक्तम् । नत्वत्यन्ताभावेनेति । असत्त्वेति । असत्त्वानधिकरणं यदनात्म तन्निष्टेत्यर्थः ।। न दोष इति । अर्थान्तरतादोषो नेत्यर्थः । प्रमेयत्वादावव्यभिचाराय सत्त्वपक्षकं प्रयोगमाह असत्त्वमिति । शशनृश्रृङ्गनिष्टाभावप्रतियोगित्वेन प्रमेयत्वादौ साध्यमस्तीति भावः । हेत्वभावाच्च न व्यभइचार इतिभावेन हेतुं विशिनष्टि । अनात्मनिष्टसंसर्गाभावप्रतियोगिधर्मत्वादिति । सत्त्वपक्षकेऽसत्त्वपक्षके चोभयत्र दोषमाह आद्य इति ।। असम्प्रतिपत्तेरिति । अनात्मवस्तुमात्रस्य सत्त्वाधिकरणत्वादिति भावः । अप्रसिद्धिवारकसामान्यानुमानस्य खण्डितत्वात् । विमतनिर्वचनीयं बाध्यत्वादित्यत्राप्रसिद्धिनिवारणाय प्रकारान्तरेण साध्यमाशङ्कते स्यादेतदित्यादिना ।। सिद्धसाधनस्येति । सद्वैलक्षण्याद्यंशे सिद्धसाधनस्य शुक्तिरजतादेः सत्त्वस्य सदसत्त्वस्य चास्माभिरनङ्गीकृतत्वमेन सिद्धसाधनत्वादितिग्रन्थेनोक्तत्वादिति भावः ।। बाध्यत्वस्येति । ब्रह्मज्ञानेतरनिवर्त्यत्वरूपस्येत्यर्थः । नन्वेवं प्रतीतत्वं हेतुरस्तु । जगद्ब्रह्मणोश्च दृश्यत्वेन नासाधारणमित्यत आह प्रतीतत्वस्य चेति ।। वक्ष्यमाणत्वादिति । असद्विलक्षणेत्याद्युत्तरग्रन्थ इति भावः । असतीत्युपलक्षणम् । ईक्षतिनियादौ ब्पह्मणोऽपीति ज्ञेयम् । तथाच तत्र व्यभिचार इत्याकूतम्।
?R	नन्वेवं बाध्यत्वमेव हेतुरस्तु । न चासाधारण्यम् । तस्य दशाविशेष एव दोषत्वेनानुकूलतर्के सत्यदोषत्वादित्यत आह बाध्यत्वेति । '?R ज्ञानबाध्यत्वमपि त्वित्यत्रोक्तानि । कश्चायं बाध उद्दिष्टो न हि नाशोऽसतो भवेदि '?Rत्यादिना द्वितीये '?Rपृथगुपदेशादि '?R त्येतदनुव्याख्यानादौ वक्ष्यमाणानीत्यर्थः । विवृतानि चानिर्वाच्यत्वानुमानदूषणानि न्यायामृते प्रथमपरिच्छेदेऽनिर्वाच्यत्वानुमानभङ्गे तदर्थापत्तिभङ्गे च । 
?R	ख्यातीति । असच्चेन्न ख्यायेत सच्चेन्न बाध्येत ख्यायते च शुक्तिरूप्यं बाध्यते च तेन तदुभयान्यथानुपपत्तिश्च शुक्तिरूप्यादेः सदसद्विलक्षणत्वे मानमिति निरस्तमित्यर्थः ।। अनेनेति । असतोऽपि ख्यातेर्वक्ष्यमाणत्वात् । सतोऽपि ब्रह्मणो विज्ञातस्यान्यथासम्यगित्युक्तबाध्यत्वसत्त्वेन व्यभिचारः कश्चायं बाध इत्यादिवक्ष्यमाणदिशा ज्ञाननिवर्त्यत्वरूपबाधस्य शुक्तिरूप्यादावभावात्त्रैकालिकनिषेधप्रतियोगित्वेऽसत्त्वापत्त्याऽसद्विलक्षणत्वपक्षे बाध्यत्वे चेति विपर्ययपर्यवसानायोगादित्याद्युक्तवक्ष्यमाणबाध्यत्वादिदूषणगणेनेत्यर्थः ।
?R	अनन्तरमेवेति । तस्यानिर्वचनीयत्व इत्येतद्व्याख्यानावसर इत्यर्थः । उक्तकालमसदिति कथं प्रतीयत इत्यस्योत्तरमाशङ्कते असदित्यर्थक्रियेति । ननु प्रसक्तमप्यर्थक्रियासामर्थ्यमनिर्वचनीयमेवातो नान्यथाख्यातिदोषो नाप्यप्रसक्तनिषेधो नैव च सत्त्वधीविरोध इत्यत आह वक्ष्यते चेति ।
?R	 ' ?Rतस्यानिर्वचनीयत्वे स्यादेव ह्यनवस्थितिरि '?R त्यत्रास्य पक्षस्य दूषणमित्यर्थः ।. वक्ष्यमाणत्वादिति । '?R निर्विशेषे स्वयम्भात '?R इत्यादिनेति भावः ।। प्रत्यगिति । अन्तःप्रकाशेन न बहिरित्यर्थः । विवर्तभूतं परिणामभूतं तत्सम्भिन्नतया शुक्तिसम्भिन्नतया । 
?R	 एवं रजतस्याविद्यकत्वं निरस्य तत्प्रतीति च निराह अपि चेति ।। प्रतीतिसमय एवेति । दुष्टेन्द्रिययोगाच्छुक्त्यवच्छिन्नचैतन्यस्थमज्ञानं रूप्यात्मना तत्प्रतीत्यात्मना च परिणमत इति स्वीकारादिति भावः ।। इन्द्रियव्यवधानेनेति । यथा तटाकेदकं छिद्रान्निर्गत्य कुल्यात्मना केदारान्प्रविश्य तद्वदेव चतुष्कोणाकारं भवति तथा सावयवं तैजसमन्तःकरणं चक्षुरादिद्वारेण निर्गत्य शुक्तादिविषयपर्यन्तं दीर्घप्रभाकारेण परिणम्य विषयं व्याप्य तदाकारं भवति । सेयं वृत्तिरित्युच्यते । तथाच शुक्तिग्रहणरूपवृत्त्यवच्छिन्नशुक्त्यधिष्टानचैतन्यमन्तःकरणावच्छिन्नजीवचैतन्येनैकोपाध्यवच्छिन्नतयैकीभूतम्। तेन चाधिष्टानचैतन्येन जीवचैतन्येनैकीभूतेन साक्षिशब्दितेन शुक्तिसम्भिन्नतया रूप्यं भासत इति वक्तव्यत्वादिति भावः ।। नियामकाभावादिति । शुक्ताकारान्तःकरणवृत्त्याऽभिव्यक्तेन वा तत्र प्रतिफलितेन वा शुक्त्यधिष्टानचैतन्येन शुक्तिरवभासते । शुक्त्यधिष्टानचैतन्यस्याविद्यापरिणतिरूपया रूप्याकारवृत्त्याऽभिव्यक्तेन वा तत्प्रतिफलितेन वा रूप्यं भासत इति हि तव प्रक्रिया । तस्मिन्पक्षे शउक्तिसम्भेदप्रतीतिनियमे न नियामकमस्तीति भावः । ननु शुक्त्याकारपरिणतान्तःकरणवृत्त्युपहितमेवाधिष्टानचैतन्यमविद्यावृत्तिप्रतिबिम्बितं सत् रूप्यावभासतकमिति सिद्धान्तेपगतिरेव शुक्तिसम्भेदप्रतीतिनियामिकेति वदन्तं प्रत्याह किञ्चेति ।। इन्द्रियेणेति । इन्द्रियजन्येदमंसवृत्त्यभिव्याक्तानचैतन्येनेच्यर्थः । अन्यथा इदमंशस्यानपरोक्षतापत्तेः । चैतन्यस्यैव तन्मतेऽपरोक्षत्वादिति ज्ञेयम् ।। साक्षिणेति । अविद्यावृत्त्युपहिताधिष्टानचैतन्यरूपेण साक्षिणेत्यर्थः ।। अनुभवविरोधेति । ज्ञानैकत्वसमर्थनप्रस्तावोक्तरीत्येति भावः ।। इन्द्रियजन्यवृत्तेरपीति । इन्द्रियजन्येदमंशाकारवृत्त्या सादृश्यादिदोषसहितयाऽधिष्टानचैतन्यस्याविद्यापरिणतिद्वाराऽविद्यावृत्तिप्रतिफलितरूपसाक्षिचैतन्यमेव फलम् । तस्य चैकत्वादैक्यानुभवविरोधो नेत्यर्थः ।। निरसिष्यमाणत्वादिति । अध्यायकार्यानुपपत्तिरूपाविद्याप्रमाणनिरासप्रस्तावे । 
?R	 तत्र तत्रेति । ' ?Rपृतगुपदेशात् ' '?R सन्ध्ये सृष्टिराह ही ' ?Rत्यादौ तत्रतत्रेत्यर्थः ।। 
?R	
?R                   	।।?R?0	इति पञ्चाख्यातिवादः समाप्तः  ?R?0  ।।
?R	ननु शुक्तिरूप्यमसन्न प्रतीतत्वादित्यानुमानस्य किं दूषणमनेनोक्तमित्यत आह इदमुक्तमिति । 
?R	हेतोरप्रयोजकत्वमाशङ्क्य निराह । ननु भवत्वित्यादिना ।। कारणत्वं चेति । प्रतियोगिज्ञआनस्येत्यनुकर्षः । चतुर्थीप्रयोगेणेत्युपलक्षणम् । ज्ञानव्यमेवेत्यन्वितैवकारेणेत्यपि ध्येयम् । 
?R	चतुर्थ्या कार्यकारणभावसूचनेऽपि कारणाभावे कार्योत्पत्तौ चेत्युक्तबाधकस्यैवकारलब्धत्वादसत्प्रतीतिश्चेत्याद्यंशं प्रकारान्तरेण योजयति किं चेति ।। अन्य इति । असद्वैलक्षण्यव्यवहारोऽस्प्रतीतौ कारणमिति तावदास्तामित्यर्थः । 
?R	 अयं प्रयोगोऽनेन कथं लब्ध इत्यत आह इतिव्यतिरेकेत्यादि ।। अन्वयेति । विमतोसत्प्रतीतिमानित्याद्युक्तान्वयेत्यर्थः । 
?R	असत्प्रतीतिश्चेत्यादेः शब्दाज्जायमाननृशिरोविषाणादिरूपासत्प्रतीतिश्च कथं मायावादिना निवार्यत इत्यर्थान्तरं च वक्तुमाह किञ्च नरेति । मूलस्य फलितार्थमाह कथमसत इति ।।द्वितीये द्वितीय इति । अन्यद्वेति विकल्पो बोधकं न वेति प्राग्विकल्पितद्वितीयविकल्पेऽन्तर्भवतीत्यर्थः । तद्दोषेणैव दूषितो भविष्यतीति भावः ।। असाविति । नरशिरसि विषाणामितिवाक्याज्जायमानो विकल्प इत्यर्थः ।। द्वितीय इति । असदेवोल्लिकन्नितिपक्षेऽसतो ज्ञानमस्तीत्यस्माकमिष्टं सिद्धमित्यर्थः ।। 
?R	न बोधकमितिबक्षं निराह नापि द्वितीय इति ।। विमतानीति । नरशिरसि विषाणामस्तीत्यादिपदानीत्यर्थः ।। प्रतिवादीति ष तस्यानाप्तत्वेन तदुक्तवाक्ये बोधकत्वसत्त्वेऽपि योग्यताविरहादिति भावः ।। अत एवेति . साध्याव्यापकत्वेन प्रतिवादिवाक्ये व्यभिचारापातादेवेत्यर्थः । 
?R	 अभावरूपधर्मो नाश्रयसत्त्वमपेक्षत इत्यत आह भाववदित्यादि । ननु घटस्यापि कारणे मृदि सत्त्वाद्घटो जायत इत्युक्तिर्युक्तेत्यत आह सत्कार्येति । '?R तदनन्यत्वमारम्भणसब्दादिभ्य '?R इति द्वितीयाद्यपादीयाधिकरणे ।
?R	मूले भ्रान्तावन्यथात्वस्य प्रतीतिमुपेत्य तस्यासत्त्वोक्तिरयुक्ता । ब्रान्तावन्यथात्वप्रतीतेरनिर्वचनीयख्यातिवादिनोऽसम्मतेरित्यतः तत्र यदित्यादिना श्लोकं व्याख्यातुमुपोद्घतमाह रजतादिकमित्यादिना ।। प्रतिपद्यमानेन मन्यमानेन । अन्यथाख्यातिवादिभिः प्राचीनतार्किकैः ।। तत्तावदिति । उक्तद्विरूपमन्यथात्वमित्यर्थः । एवन्त्यस्यान्वयोक्तिः असदेवेति अन्यथात्वे भग्नत्वादिति । उक्तद्विरूपसंसर्गस्थले त्वदुक्तव्याप्तेर्भग्नत्वादित्यर्थः । 
?R	ननु सत्त्वेप्यभ्रान्तावपि कुतः प्रतीयोतेत्यत आह न हि कारणसामान्य इति । कदाचित्कस्यचिदिन्द्रियसन्निकर्षादेः सम्भवदिति भावः । 
?R	समुच्चय इति । सत्त्वस्य चेति समुच्चय इत्यर्थः । उपमार्थो वेति । यथाऽन्यथात्वस्यासत्त्वं तथा सत्त्वस्याप्यसत्त्वमित्युपमार्थ इत्यर्थः ।। अनिर्वचनीयमिति । प्रातिभासिकरूपनिर्वचनीयं मन्यमानस्यापीत्यर्थः ।। अनिर्वचनीयतया प्रातिभासिकतया । व्यावहारिकरूपानिर्वचनीयमर्थक्रियाकारि दृष्टमिति मायी वदिष्यतीत्यतोऽनिर्वचनीयशब्दार्थः प्रातिभासिकं वेति विवृतः । अनिर्वचनीयताविरोधादिति । भ्रान्तिविषयरजतस्येति योज्यम् । सत्यभूतसत्त्वाश्रयस्य सद्विलक्षणत्वायोगेन सदसद्विलक्षणत्वरूपानिर्वचनीयतानुपपत्तेरितिभावेन व्यनक्ति नहीति । यथाऽसतोन्यथात्वस्येत्युक्त्या एवंशब्द उपमार्थ इत्युक्तं विवृतम् ।। सत्त्वस्यापीत्यनेन समुच्चयार्थ इति विवृतम् ।। विशिष्टेति । सत्त्वेनापरोक्षतया प्रतीततेत्यर्थः । सत्त्वे सत्त्वरूपपदार्थस्थले इति व्याप्तेर्बग्नत्वादित्यर्थः ।। एत्नेति । सत्त्वेनापरोक्षतया प्रतीतत्वहेतुनेत्यर्थः । 
?R	आहेति उक्तदोषपरिहारमाह । मायीत्यर्थः । तमनुवदति अपरोक्षतयेति ।। अन्यथात्व इति । शक्तिकेदमंशस्य यो रजतत्वसंसर्गः यश्च रजते इदन्तासंसर्गः तदुभयरूपान्यथात्व इत्यर्थः ।। प्राग्विकल्पितमिति । तस्मात् भ्रान्तावेवेत्येतदवतारिकायां विकल्पितं तथा तत्सत्त्वं सदसत् अनिर्वचनीयं वेति विकल्पितं चेत्यर्थः ।
?R	प्रातिभासिकत्वानुपपत्तेरिति । संसर्गद्वयस्येत्यनुकर्षः । नहि यस्य व्यावहारिकता सती तस्य प्रातिभासिकत्वं सम्भवतीति भावः ।। विशिष्टप्रतीतिरिति । सत्त्वप्रकारतापरोक्षप्रतीतिरित्यर्थः ।
?R	पूर्वपूर्वेति । उक्तसंसर्गद्वयस्यारोपे सिद्धे तत्र सत्त्वस्यारोप इति स्यात् । न चासतः सत्त्वस्य तत्र भआनानङ्गीकारे स एवारोपे युक्तः । एवं च तदनुपपत्त्या तत्र सत्त्वारोपः सत्त्वे च सत्त्वान्तरोप इत्यादि न युक्तमित्यर्थः ।। प्रवृत्तीति । सत्त्वप्रतीतिनिमित्तत्वात्प्रवृत्तेः सत्त्वप्रतीतेश्च त्वन्मतेऽयोगादित्युक्तत्वादिति भावः । यद्वा संसर्गद्वये भासमानं सत्त्वमनिर्वचनीयरूपमपि न सत्त्वेन भाति । किन्तु स्वरूपेणातो नानवस्थेत्यत आह प्रवृत्तीति ।। अधिष्टानेति । उत्तरोत्तरारोपं प्रति पूर्वपूर्वस्याघिष्टानत्वेन तदारोपानन्तरमेवोत्तरारोपस्य वाच्यत्वादिति भावः । 
?R	विधिप्रत्ययस्यैवेति । इदं रौप्यमित्यादिप्रत्ययस्यैवेत्यर्थः ।। सत्तवेप्यवान्तरभेदेति । पारमार्थिकसत्त्वं व्यावहारिकसत्त्वं प्रातिभासिकसत्त्वमिति सत्त्वेऽप्यवान्तरभेदोपगमेव तत्प्रतीतिमात्रे सत्यपि किमिदं प्रतीतं सत्त्वं प्रातिभासिकं सत्त्वमथ व्यावहारिकं सत्त्वमिति सन्देहावस्कन्दनेन निःशङ्कप्रवृत्त्यर्थं सत्त्वस्यापि सत्त्वेन भानस्यावश्यकत्वादिति भावः । न्यायामृते तु परमतेऽनिर्वाच्यस्य सत्त्वस्य सत्त्वेनाभाने प्रातिभासिकत्वासिद्धिवत् मन्मतेऽसतः सत्त्वस्य सत्त्वेनाप्रतीतौ असत्त्वासिद्धेरभावादिति प्रकारान्तरेँ प्रतीबन्दी मोचिता । निपुणतरमुपपादितमेतत् असद्विलक्षणज्ञप्त्या इत्यादिनाऽनवस्थितिरित्यन्तेनोक्तं प्रमेयं ख्यातिबाधान्यथानुपपत्तिभङ्गे न्यायामृते । 
?R	दूषितत्वादिति । सत्त्रैविध्यं चेत्यत्रेति भावः । 
?R	प्रकृत्यधिकरण इति । '?R सा मन्ददृष्टिस्तस्यैव ब्रह्मणः किं ततोऽन्यगे '?R त्यादिनेति भावः ।। इतरेतरेति । अज्ञाने सिद्दे तेन कल्पितजडसिद्धिः । सिद्दे च जडे तदाश्रितत्वेनाज्ञानसिद्धिः । न हि निराश्रयज्ञानं सम्भवतीति भावः ।। ब्रह्मैव प्रतिबध्नाति ब्रह्मैवावृणोति । ब्रह्माश्रितमज्ञानं स्वाश्रयस्यैव ब्रह्मणो ब्रह्मविषयकं ज्ञानं यथा न भवति तथा करेतीत्यर्थः । 
?R	एवं जीवं जडमित्यत्रापि ज्ञेयम् ।। आवरणकृत्येति । सिद्धप्रकाशलोपरूपकृत्यस्य नित्यसिद्धप्रकाशेऽनुपपत्तेः . स्वप्रकाशे च तस्मिन्प्रकाशान्तरानपेक्षणेन प्रकाशान्तरानुपपत्तिरूपकृत्यस्याप्यभावादिति भावः । विवृतमेतन्न्यायामृतेऽविद्याविषयभङ्गे । 
?R	नन्वद्वितीयत्वादिधर्माणामपि चैतन्याभिन्नत्वेनाङ्गिकारात्कथं मिथ्यात्वमित्यत आह मिथ्यात्वं चेति ।। अज्ञानारूपावरणविषयतायामित्यर्थः । मिथ्याविशेषं मिथ्याभूतधर्मरूपविशेषमित्यर्थः । 
?R	तृतीयोऽपीति । अथवा जडमिति प्रागुक्ततृतीयपक्षस्याग्रे विवरणेन इति तृतीयोऽपीत्युक्तम् ।
?R	अत एवेति ।अन्योन्याश्रयत्वादेवेत्यर्थः । जीवस्याप्यज्ञानकल्पितत्वादिति भावः । 
?R	इति तृतीयं निराचष्ट इति । दोषान्तरोक्त्येति योज्यम् । तेनेति । तृतीयोऽपि निरस्त इति पूर्वग्रन्थेन न पौनरुक्त्यं ध्येयम् ।। तेन च नेष्यत इति दूषणान्तरमित्युक्तम् । तत्किमपेक्षयेत्यतोऽसत्यपदसूचितात्प्रागस्माभिरुक्तादन्योऽन्याश्रयादिति भावेन तद्व्यनक्ति तदयमर्थ इत्यादिना ।. कारणस्येति । कारणस्य कार्योपजीवित्वादर्शनाच्चेत्यर्थः ।। जडावरणेति । अज्ञानस्य जडं प्रत्यावरकत्वानभ्युपगमाच्चेत्यर्थः । 
?R	अज्ञानमित्यस्य जडाभावार्थभ्रमनिरासायाह आवरणमित्यत्राप्यनुवर्तत इति । ब्रह्माश्रितमज्ञानं जडं प्रतिबध्नातीति तृतीयपक्षनिरासकतया व्याख्यातमेव वाक्यं जीवाश्रयं जडाश्रयं ब्रह्माश्रयं वेति प्राग्विकल्पितद्वितीयपक्षस्योक्तदोषाद्दोषान्तरपरतया योजयति अथवेति । प्रकासाश्रयतया वेति बहुव्रीहिः । पूर्वमप्रकाशस्वरूपत्वादित्यस्य जडस्येत्यन्वयमुपेत्यार्थ उक्तः । इदानीमज्ञानस्येत्यन्वयमुपेत्याह तस्या इति । अज्ञानाश्रयस्य जडस्येत्यन्वयमुपोत्याह तदाश्रयस्य जडस्येति । पक्षद्वयेऽपि जडपदात्पूर्वमज्ञानस्य प्रतीत्यभावप्रसङ्गो नेति शेषो मूले ध्येयः । 
?R	ननु जडाश्रितमज्ञानमितिपक्षस्य भवद्भिरेवानभ्युपगमादितरेतराश्रयत्वाच्चेति युक्तिद्वयेन निरस्तत्वात्पुनरत्र तन्निरासपरतया कुतो व्याक्रियत इत्यत आह अनेनेति । अप्रकाशेत्यर्थश्लोकेन ।। युक्त्यन्तरमिति । अज्ञानस्वरूपप्रतीत्यभावप्रसङ्गरूपयुक्त्यन्तरमित्यर्थः । 
?R	 इति प्रतीतिः स्यादिति । तथात्वे '?R न चावरणमज्ञानमसत्त्वे तेन चेष्यत '?R इत्यत्र पराभिमतहेत्वनुक्त्या प्रागुक्तार्थस्यासिद्धिप्रसङ्गादिति भावः । 
?R	उक्तविकल्पेति । जीवाश्रयं ब्रह्माश्रयं जडाश्रयं वेति । तथा ब्रह्मैव प्रतिबध्नाति जीवं जडं वेति च प्रागुक्तविकल्पेत्यर्थः । 
?R	ननु व्यर्थं भविष्यतीति वाच्ये व्यर्थीतिच्विप्रत्ययान्तप्रयोगः कुतः इत्यत आह प्रसङ्गस्येति ।। अभूतेति । अभूततद्भावे, '?R कभ्वस्तियोगे सम्पद्य कर्तरि च्विरि '?R ति पाणिनिसूत्रोक्तेः अभूततद्भावेत्युक्तम् । यन्न भूतपूर्वं तद्भाववाचिनः च्विप्रत्ययस्येत्यर्थः । व्यर्थशब्दात् भूधातुयोगे च्विप्रत्यये '?R अस्यच्वावि '?R ति व्यर्थशब्दस्य ईकारान्तादेशे च्वेः सर्वस्य चुटू  इत्यादिना लोपे व्यर्थीभविष्यतीतिरूपं ज्ञेयम् ।। शास्त्रस्य न स्यादितीतिशब्दस्य इत्यनिष्टत्वख्यापनायेति पूर्वेणान्वयः ।
?R	उत्तरश्लोकमवतारयितुमाह किञ्चेति । प्रागुक्तमेवाद्वैतिवाक्यं सङ्घटयति मिथ्याज्ञानेति । अन्तर्बाह्यारोपिताभिप्रायेणोक्तमहङ्काररजतादीति । तेनेत्यस्येत्यपास्तमित्यनेनान्वयः ।। उक्तविधयेति । अज्ञानस्याज्ञानान्तरमुपादानं तस्याप्यन्यदित्यङ्गीकारेऽनवस्था । अन्योन्यसापेक्षज्ञानव्यक्तिद्वयाङ्गीकारे चान्योन्याश्रय इत्युक्तविधया व्यवस्थित इत्यर्थः ।। उक्तपक्षान्तरेति । एकमेवेत्यादिनोक्तेत्यर्थः । निपात इति । तेनाथेति एकः पक्षः वेति च कश्चित्पक्ष इति न भ्रमितव्यमिति भावः ।। अभ्युपगमनीयत्वादिति । तत्र च दोषोऽभिहित एवेति भावः ।। प्रातिभासिकं प्रातिभासमात्ररूपम् । अविद्याप्रतिभास एवाविद्यायाः सत्त्वं नान्यदित्यर्थः ।। तत्प्रतिभासपरम्परेति । चैतन्यस्याज्ञानप्रतिभासत्त्वं अज्ञानप्रतिभआसान्तरात् । तदपि प्रतिभासान्तरादित्येवंरूपपरम्पराकृत इत्यर्थः । मोचितैवेति । कल्पन इति पदस्वारस्यवर्णनप्रस्तावे पूर्वतेरैवेति भावः । नन्वष्टाक्षराऽनुष्टुबिति द्वात्रिंशदक्षरानुष्टुबितिश्रुत्याऽऽनुष्टुप्छन्दसोष्टाक्षरपादत्वेनानवस्थितिस्तथाच स्यादित्यस्य नवाक्षरत्वादनुष्टुप्छन्दसो भङ्ग इत्यत आह न वा इति । वैदिकत्वेति । कुमारसम्भवे '?R त्रियम्बकं संयमिनं ददर्शे '?Rत्यत्र त्रियम्बकपदप्रयोगः स्वस्य वैदिकत्वद्योतनायेति तद्व्याख्याताप्यवादीत् । परन्तु तत्र वैदिकत्वमपरमार्थमिह तु परमार्थम् ।
?R	नन्वज्ञानाभावत इत्ययुक्तम् । तस्यानेकप्रमाणसिद्धत्वादिति भावेन शङ्कते स्यादेतदित्यादिनाऽत्रोच्यत इत्यन्तेन । 
?R	 प्रत्यक्षाभाववादिन इति । प्रत्यक्षगम्याभाववादिन इत्यर्थः । अभावबुद्धेर्द्धर्मिप्रतियोगिबोधाधीनत्वेन तद्भावाभावाभ्यामभावबुद्धिर्न सम्भवतीत्याह मयि ज्ञानमिति ।। प्रतियोगिनि चार्थ इति । ज्ञानरूपार्थ इत्यर्थः । यद्वा प्रतियोगिनि ज्ञाने तदवच्छेदकतयार्थे चेत्यर्थः । ज्ञानस्य विषयनिरूप्यत्वेन ज्ञानं नास्तीत्यस्य त्वदुक्तार्थज्ञानं नास्ति घटज्ञानं नास्ति पटज्ञानं नास्तीत्यादिरूपार्तकत्वात् ।। षष्टेति । प्राभाकररीत्या प्रतियोग्यनुपलब्धिरूपषष्टप्रमाणगोचरे । भाट्टरीत्या ज्ञाततालक्षणफलरूपकार्याख्यलिङ्गाबावानुमेयेऽपीत्यर्थः । भट्टमते ज्ञानस्यातीन्द्रियत्वेन तदभावस्याप्यनुमेयत्वात् । ननु प्रतियोगिन्यर्थेऽनवगते ज्ञानाभावरूपाज्ञानस्य ज्ञानं न सम्भवतीत्युक्तम् । अर्थस्याज्ञानेऽपि तद्ज्ञानाभावधीसम्भवादित्यतो 
?Rनैवमित्याह इह चेति । विप्रतिपन्नाज्ञानविषये चेत्यर्थः । सविषयकपदार्थे विषय एव व्यावर्तक इति वादिभिरङ्गीकाराद्विषयव्यावृत्तमित्युक्तम् । विषयावच्छिन्नमित्यर्थः । तच्छ्रवणादौ अज्ञानव्यावर्तकतयाऽनुभूयमानार्थसङ्ख्यादिश्रवणादावित्यर्थः । तच्च न ज्ञानाभावपक्षे युक्तम् । अर्थानुभावस्यैव सत्त्वादिति भावः ।। भावरूपाज्ञानपक्षे तु युज्यत इत्याह भावरूपेति ।। नियन्तुमिति । आपादयितुमिति यावत् । कुत इत्यत आह नचेति । न हीत्यर्थः । आश्रयः आत्मा प्रतियोगि च ज्ञानम् । तदुभयं च साक्षिवेद्यम् । ज्ञानद्वारा ज्ञानविषयोऽर्थश्च साक्षिवेद्य इति भावः । 
?R	अन्योन्याश्रयतेति । सिद्धे सौषुप्तिकज्ञानाभावे सौषुप्तिकसामग्र्यभावसिद्धिः सिद्धे च तस्मिन् तेन ज्ञानाभावसिद्धिरित्यन्योन्याश्रयतापत्तेरित्यर्थः ।। व्यबिचारादिति । पूर्वेद्युरनुभूतेषु मध्ये कस्यचिदस्मर्यमाणस्य सम्भवदिति भावः । 
?R	विवरणोक्तमनुमानमाह विवादेति । स्वप्रागभावेत्यादिसाध्यगतवस्त्वन्तरविशेषणचतुष्टयकृत्यं प्रमाणज्ञानप्रागभावेन तदुत्पादकादृष्टेन तत्प्रतिबन्धकादृष्टेन विषयगताज्ञातत्वरूपधर्मान्तरेणचार्थान्तरतावारणमिति वादावलीन्यायामृतयोर्व्यक्तम् । दृष्टान्ते प्रदीपप्रभायां तादृशवस्त्वन्तरमन्धकारः सिद्धः । तद्दृष्टान्तेनोक्तहेतुना सिध्यद्वस्त्वन्तरं किंरूपमित्यत आह ततश्चेति । समानः एकः आश्रयः विषयश्च यस्य तदिति विग्रहः । 
?R	अभावमानागम्यत्वादिति ।। अभावमानयोरगम्यत्वादित्यर्थः । उपलब्धभावागम्यत्वात्प्रमाणागम्यत्वादिति हेतुद्वयं बोध्यम् ।। अभावस्येति । उपलब्धभावस्येत्यर्थः ।। परेणेति । ज्ञानाभाववादिनेत्यर्थः ।। न मानगम्यमिति । अविद्याया अविद्यात्वमिदमेव हि लक्षणम् । मानाघातासहिष्णुत्वमसाधारणमिष्यत इति सुरेश्वरोक्तेरिति भावः ।। सम्प्रतिपन्नवत् । शुक्तिरूप्यादिवदित्यर्थः ।
?R	तत्त्वप्रदीपोक्तमाह विगीतमिति । देवदत्तनिष्टो यः प्रमाप्रागभावः तदतिरिक्तानादेर्निवर्तकमिति साध्यार्थः । चैत्रनिष्टप्रमाप्रागभावातिरिक्तस्य निवर्तकत्वेनार्थान्तरनिरासाय देवदत्तनिष्टेत्युक्तिः । पूर्वज्ञानस्यनिवर्तकत्वेनार्थान्तरनिरासायानादेरिति । भ्रान्तावव्यभिचाराय प्रमाणेति हेतुविशेषणम् । यज्ञदत्रप्रमाणज्ञाने च दृष्टान्ते देवदत्तनिष्टप्रमाप्रागभावातिरिक्तस्यानादेर्यज्ञदत्तगतप्रमाप्रागबावस्य निवर्तकत्वेन साध्यं बोध्यम् । हेतोऋ पक्षधर्मताबलेन चानादिभावरूपं ज्ञाननिवर्त्यं किञ्चित्साध्यति । तदेव चाज्ञानमिति भावः । 
?R	इति व्यवहारान्यथानुपपत्तिरिति । अस्य व्यहारस्य ज्ञानाभावपरत्वे प्रतियोगिभूतज्ञानावच्छेकार्थस्य ज्ञानद्वारा ज्ञातत्वाज्ञानत्वाभ्यां तथा व्यवहारायोगात् । भावरूपाज्ञानपक्षे प्रागुक्तदिशोपपत्तिरिति भावः । ननु त्वदुक्तमर्थं न जानामीत्यत्र प्रतियोगिभूतज्ञानावच्छेदकतयार्थस्यानगमेऽपि प्रमाणजन्यार्थगोचरज्ञानाभवेन तादृशज्ञानाभावविषयत्वेन वा सामान्यस्य ज्ञातत्वेऽपि तद्विशेषज्ञानाभावविषयकत्वेन वा न जानामीतिव्यवहारोयुक्त इत्याशङ्क्याद्यं निराह न च प्रमाणत इति । एतदिति । त्वदुक्तेऽर्थे मम प्रमाणज्ञानं नास्तीत्येतदतिरिक्तेत्यर्थः । द्वितीयमाशङ्क्य निराह न च प्रमाणेनेति । अविद्या नेति वादी शङ्कते नन्विति । भवद्भिरद्वैतवादिभिरित्यर्थः । सत्यमेव तथापि न जानामीत्यज्ञानानुभवः साक्षिरूप एव । स च भावरूपाज्ञानप्रत्यक्षवादे त्वित्यादिनोक्तदिशा नाज्ञानविरोधी किन्तु प्रमाणज्ञानमेव तथा । तथाचाज्ञानावच्छेदकतया साक्षिणा ज्ञायमानेऽप्यर्थे न जानामीति व्यवहारो युक्त एवेत्याहाद्वैती । अस्मन्मत इति । अज्ञानस्येति विभागः । भ्रमरूपकार्यान्यथानुपपत्तिश्च प्रमाणमित्याह किञ्च विशुद्धेति । तन्मतेऽर्थतद्धियोरप्यारोपितत्वादुक्तमर्थज्ञानात्मकस्येति । अध्यायस्यापीति । भावे कर्मणि च निष्पन्नेऽयं शब्दः । अध्यस्तस्य तद्भ्रान्तेश्चेत्यर्थः  । इतिशब्दः त्वदुक्तमर्थमित्यादिनोक्तदृष्टार्थापत्तिद्वयोक्तिसमाप्तौ ।। श्रवणेति । तस्याभिध्यानाद्योजनात्तत्त्वभआवाद्भूयश्चान्ते विश्वमायानिवृत्तिरिति श्रवणेत्यर्थः । आदिपदेन ज्ञानान्मोक्षश्रवणाद्यनुपपत्तिग्रहः । 
?R	परोक्तं सर्वं ज्ञानाभावविषययोपपन्नमिति सिद्धान्तमिति अत्रोच्यत इत्यादिना । उचितत्वादिति । उन्मीलितनेत्रस्य झडित्यभावबुद्धेरुत्पत्तेरिति भावः । ज्ञानस्य प्रत्यक्षत्वेन तदभावस्य तथात्वौचित्यादिति वाऽभिप्रायः । वक्ष्यते चैतत् ' ?Rप्रत्यक्षान्तर्गतोऽभावः सुखादेर्नियमेन तु ।। अन्यत्र झडितिप्राप्त '?R इति भक्तिपादे ।
?R	पक्षेति । सुप्तिकालं पक्षीकृत्य ज्ञानाभावोऽनुमेयः . सुप्तिकालस्य चाप्रतीतेर्नानुमानावकाश इत्यर्थः ।। तस्यापीति । जाग्रदाद्यवस्थाऽवस्थान्तरपूर्विकेत्यादिरूपेणेति भावः । विवृतमेतन्न्यायामृतेऽविद्याप्रत्यक्षभङ्गे । 
?R	अनुमानं त्विति । अप्रकाशितार्थप्रकाशकत्वादित्यनुमानमित्यर्थः ।। असिद्यादिति । 
?Rज्ञापकाप्यायकत्वरूपत्वेऽसिद्धिः । ज्ञापकत्वरूपत्वे चक्षुरादौ व्यभिचारः । ज्ञानत्वरूपत्वे साधनवैकल्यं दृष्टान्तस्येति भावः । 
?R	 प्रागुक्तानुमानान्तरं च निराह अभावेति । 
?R	घटादेरिति । घटोऽयमेतद्घटप्रागभावातिरिक्तानादेर्निवर्तको घटत्वाद्घटान्तरवदिति वादावल्युक्तदिशेति भावः । 
?R	 ज्ञानाभावविषयोपीति । तत्रोक्तानुपपत्तिस्त्वयाऽपि समाधेया । अन्यथा त्वन्मतेऽपि ज्ञानाभावव्यवहारासिद्धिप्रसङ्गादिति भावः । नास्त्येवेति । कुत इत्यतस्तत किं भ्रान्तेरनुपपत्तिरुच्यते । उत रजतादिरूपार्थस्य वेति हृदि विकल्पाद्यं निराह ज्ञानस्येति । परमतेनाह साक्षिचैतन्य इति । द्वितीयं निराह अर्थस्त्विति । श्रुतार्थापत्तिं च निराह ज्ञानादिति ।। उक्तमिति । '?R इत्युक्तेर्बन्धमिथ्यात्वं नैवमुक्तिरपेक्षत '?R इत्यत्रेति भावः । एतदपि सर्वं प्रपञ्चितमविद्यानुमानादिभङ्गेष्विति विस्तरस्तत्रैव ध्येयः । 
?R	उत्तरवाक्यमवतारयितुमाह किं चेति । न परपन्थिन इत्युक्त्या प्रागुक्तप्रत्यक्षादिकमस्माकमपि साधकमेवेत्यादि सूचितम् । स्वश्चासौ भावश्चेति । स्वइति प्रत्यगर्थः ।। भाव इति । तद्ज्ञानरूप इत्यर्थः । भुव्(भू)शुद्धिचिन्तयोरिति कविकल्पद्रुमोक्त्या चिन्तार्थस्य भवतेर्णप्रत्यये रूपत्वात् । तदित्यनुवादः । शास्त्रवैयर्थ्यमिति व्याख्या । 
?R	ननु जीवाज्ञानपक्षेऽप्यावरणकृत्याभावः । अज्ञानस्य स्वाभाविकत्वे सत्यत्वे च निवृत्त्यनुपपत्तिः । जीवधर्माणां स्वप्रकाशचैतन्याभेदेनाज्ञानविषयतानुपपत्तिरित्यतः स्वकृतयोजनापञ्चकस्याप्युपयोगं दर्शयन्नबिप्रायमाह एतदुक्तं भवतीति . ज्ञानस्वभावत्वाच्चेच्यनेनावरणकृत्यमस्तीति सूचितम् ।। वक्ष्याम इति । '?R यथा दृष्ट्या प्रसन्नस्सन्नि '?Rत्यत्रेति भावः ।। 
?R	इत्युक्तमिति । सुघटांशेऽविद्यात्वाभावप्रसङ्गादिति ग्रन्थेनोक्तमित्यर्थः ।। सर्वस्यापि सुघटस्येति । अविद्यायाः दुर्घटैकस्वभावत्वे तन्मयस्यापि तथात्वापत्त्या घटस्य पृथुबुघ्नोदराकारता पटस्यातानवितानात्मकता ज्ञानेच्छादेः सविषयकतेत्यादि न स्यादित्येवं द्रष्टव्यमित्यर्थः ।
?R	असङ्गतमित्युक्तमिति । वन्ध्यमिथ्यात्वं नैवमुक्तिरपेक्षत इत्यत्रोक्तमित्यर्थः । मन्त्रब्राह्णणेति । देवताकाण्डकर्मकाण्डब्रह्मकाण्डरूपस्येत्यर्थः । 
?R	तत्रैव जीवस्य ब्रह्मतायामेवेत्यर्थः । 
?R	पूर्वं प्रत्यक्षविरोध इत्येतदुपपादकत्वेन सत्यत्वादिपादो व्याख्यातः । अधुना मुख्यवृत्त्या ब्रह्मतां न वदेदित्यत्र प्रत्यक्षविरोध इत्ययं हेतुः । लक्षणया विरूद्धबागत्यागेन ब्रह्मतां न वदेदित्यत्र सत्यत्वात्तेन दुःखादेः इत्ययं हेतुरित्याह अथवा पृथक्साध्येति । तद्व्यनक्ति इदमित्यादिना ।। स्ववचनविरोधस्येति । अपसिद्धान्तस्येत्यर्थः । 
?R	पक्षद्वयं बहिरेव निरस्य तृतीयपक्षदोषं मूलारूढतया दर्शयति न तृतीय इत्यादिना ।
?R	परत्वादिति । पश्चात्तनत्वादित्यर्थः । प्रत्यक्षप्रवृत्त्यनन्तरमेव जीवब्रह्माद्वैतादिवाक्यस्य प्रवृत्तेरिति भावः ।। यजमानःप्रस्तरइत्यस्याइति । प्रस्तरो दर्भमुष्टिः । तत्र यजमानप्रस्तरयोर्न तादात्म्यं श्रुत्यर्थः । किन्तु यजमानवत् प्रस्तर इति यजमानकार्यं प्रस्तरः करोतीति पूर्वतन्त्रे प्रथमाध्याये चतुर्थपादे ' ?Rतत्सिद्धिजातिसारूप्यप्रशंसाभूमलिङ्गसमवायादि ' ?Rति सूत्रेऽभिहितं ध्येयम् । नन्वनेन परत्वान्निर्दोषत्वाच्चेति परोक्तहेत्वोः को दोष उक्तः स्यादित्यत आह अत्रेति । सत्यत्वादित्यादिसार्धश्लोके इमौ प्रयोगावभिहितावित्यर्थ ः । अप्रयोजकतानिरासाय तदुपर्तव्येति हेतुविशेषणम् । यथा सम्प्रतिपन्नमिति । चैत्यवन्दनादिकं न कर्मकाण्डविषय इति तदितिकर्तव्यताभूतकर्मतन्त्रस्य न वि,य इत्यर्थः । हेत्वसिद्दिनिरासाय द्वितीयप्रयोगमाह तथेति ।। व्यभिचारश्चेति । न केवलं प्रतिपक्ष इति चार्थः ।। असिद्धिरिति । निर्दोषत्वहेतोरिति योज्यम् । 
?R	चतुर्थपादमवतारयितुं शङ्कते स्यादेतदित्यादिना । सिद्धान्ती चोदयति ननु यजमानेति ।। तद्भावस्येति . यजमानभावस्येत्यर्थः । दीक्षारूपसंस्कारोपेतत्वरूपं यजमानत्वम् । तच्च दीक्षानबोधकशास्त्रगम्यमिति भावः । पूर्वपक्ष्येव पृच्छति तर्हीति । सिद्धान्ती समाधानमाह प्रत्यक्षाकारस्येति ।। निदर्शितेति । '?R यजमानप्रस्तरत्वं यथा नार्थः श्रुतेर्भवेदि '?R त्यनेन दृष्टान्तितेत्यर्थः ।। ममापीति । उपजीव्यविरोधादेव प्रस्तरश्रुतेः प्रतीतार्थत्याग इति वादिन इत्यर्थः । आकारग्राहिण एव प्रत्यक्षस्योपजीव्यत्वात् । ऐक्यवाक्ये तु नोपजीव्यप्रत्यक्षविरोध इति भावः । प्रस्तरवाक्यवैषम्ये वाचस्पत्याद्युक्तमन्यदपि प्रत्यक्षस्य बाध्यत्वे बाधकोक्तिप्रस्तावे न्यायामृते निरस्तं बोध्यम् । 
?R	आहोस्वित्सापवाद इति । उपजीव्योपजीवकन्यायः सापवादोऽकिञ्चित्कर इत्यर्थः । ऐक्यवाक्यस्थले च स न्यायः 
?Rसापवाद इति भावः ।। उपजीवकेनेति । ऐक्यवाक्यं हि नायं सर्प इत्याप्तवाक्यवत्तत्त्वविषयम् । जीवेश्वरग्राहिप्रत्यक्षश्रुती चोपजीव्ये अपि न तत्त्वविषये इति भावः ।। एवमेवेति ।। निर्बीजमेवेत्यर्थः ।। न्यायान्तरेणेति । मानान्तराप्राप्तार्थकत्वरूपापूर्वतादितात्पर्यलिङ्गरूपन्यायान्तरेणेत्यर्थः ।। तदेवेति । न्यायान्तरमेव प्राबल्यप्रयोजकतया वाच्यम् । किमनेन तत्त्वविषयकत्वकथनेनेत्यर्थः । भङ्ग्यन्तरेण तदेवोत्यत इत्यत आह निरसिष्यते चैतदिति । पृथगुपदेशादित्यादौ ।  
?R	स्वतन्त्रामुख्यप्रयोग इति । मुख्यप्रयोगे स्वतन्त्रस्यामुख्यप्रयोगे प्रयोजनं वाच्यमित्यर्थः । अकस्मादित्यस्य    निष्कारणमित्यर्थः । निष्कारणममुख्यं न हि प्रयुञ्जीमहीति न्यायस्यार्थः । सम्यगित्यनेन सूचितव्यवहारसद्भावः कथमित्यत आह व्यवहाराश्चेति ।। टीकाकृतेति । सन्न्यायरत्नावलीकृतेत्यर्थः । वशीकृतग्रामं पुरुषमधिकृत्यायं ग्रामोऽयमेवेति स्वातन्त्र्ये अभेदव्यवहारः । विद्याविशिष्टं ब्राह्मणमधिकृत्यायमेव ब्राह्मणोऽस्मिन् ग्राम इति वैशिष्ट्ये । सायं गेष्ठ एकीभूता गाव इतिस्थानैक्ये । पूर्वं परस्परविरुद्धाब्राह्मणा इदानीमेकीभूता इति मत्यैक्ये । अग्निर्माणवक इति सादृश्ये चाभेदवेयवहार इति उक्ता द्रष्टव्या इत्यर्थः। 
?R	एतच्चेति यथासम्भवमित्येतत् । '?R पृथगुपदेशादित्यधिकरणे  तद्गुणसारत्वादि ' ?Rति गुणसूत्रव्याख्यावसरे '?R तथापि तु चदानन्दपूर्वास्तत्सदृशा गुणः '?R इत्यादिना तत्त्वमसीत्यादिवाक्यं सादृश्यनिमित्तकम् । '?R सर्वं खल्विदं ब्रह्मे '?R त्यादिकं स्वातन्त्र्यवैशिष्ट्यनिमित्तकं '?R परेऽव्यय '?R इत्यादिकं तु स्थानैक्यादिनिमित्तकमित्यादिरूपेण स्पष्टीकरिप्यतीत्यर्थः ।। वृत्तिचिन्तामिति । सादृश्यस्थले गौणी । स्थानैक्यास्थले लक्षणा । मत्यैक्यस्थले लक्षितलक्षणेत्येवंरूपवृत्तिचिन्तामित्यर्थः । तावता नन्वधिकबलेत्यादिना कृतचोद्यस्य स्वातन्त्र्ये चेत्यादिना किमुत्तरं जातमित्यत आह एतदुक्तं भवतीति । 
?R	अनुवादिनीत्युक्तमिति । अद्वैतवादिभिरिति योज्यम् ।। वक्ष्यत इति । पृथगुपदेशादित्यत्र द्वितीये । ' ?Rन च मानान्तरोपेयं ब्रह्म तद्भवति क्कचिदि '?R त्यादिना वक्ष्यत इत्यर्थः । एतेन अनुवादिनी नेति वक्ष्यत इति कथनेन किञ्चेति विकल्पपूर्वं दूषणकथनेन चेत्यर्थः । 
?R	परकृतेति । अाद्यसूत्रोक्तविषयादिनाऽर्थात्सिद्धं वन्धमिथ्यात्वमिति जिज्ञासासूत्राआभिमतं बन्धमिथ्यात्वमिति यत्परकृतमपव्याख्यानं तस्य '?R इत्युक्तेर्बन्धमिथ्यात्वं नैवमुक्तिरपेक्षत '?R इत्यादिना यत्प्रत्याख्यानं कृतं तदुपसंहरन्सूत्रार्थमनुवदतीत्यर्थः । सूत्रार्थानुवादे किं फलमित्यतः शङ्कापरिहारः फलमिति भावेनोक्तम् ।। परदोषमित्यादि । परस्याध्यासभाष्यकारिणः सूत्रार्थानुपयुक्तमध्यासभाष्यकरणमसङ्गतमिति दोषो '?R बन्धमिथ्यात्वं नैव मुक्तिरपेक्षत '?R इत्यादिनोक्तः । स च दोषो भवतामपिप्राप्तः सूत्रार्थानुपयुक्तस्यैव परमतनिरासस्य कृतत्वात् । एवं च '?R परदोषं पश्यस ' ?Rति गाधाविषयताप्राप्तेत्यर्थः । मूलेऽत इत्यस्य प्रत्यक्षादिसाधकभावाद्बाधकाभावाच्चेति स्पष्टत्वात्तात्पर्यमेवाह अस्मदिति । 
	?Rवर्णकान्तरमिति । '?R जिज्ञासात्थज्ञानजात्तत्प्रसादादेव मुच्यत '?R इत्युक्तव्याख्यानापेक्षया बन्धसत्यतवार्थपरत्वव्याख्यानान्तरमित्यर्थः । ननु कथं बन्धसत्यत्वरूपातःशब्दार्थस्योपयोग इत्यत आह अत्रेयमाशङ्क्येत्यादिना । अत्रेत्यस्य प्रागुक्तसूत्रार्थ इत्यर्थः । तमेव व्यनक्ति अतो ब्रह्मेत्यादिना ।। भगवत्प्रसादेति । जिज्ञासोत्थज्ञानजन्यप्रसादसाध्यत्वोक्तावपि इह तन्मात्रोपयोगादेकदेशानुवादः । एकेति कर्मण एव व्यावृत्तिः ।। तदर्थेति । ज्ञानजन्यप्रसादार्थेति ध्येयम् । नन्वत इति सर्वनाम्नः प्रकृतपरामर्शित्वादप्रकृतबन्धसत्यत्वपरामर्शित्वं कथमित्यत उक्तम् ।। अपेक्षितेति । यावता विना जिज्ञासाविधानं न भवति यावता च भवति तावतस्सर्वस्य सङ्क्षेपेणाभिधायकतया हि सूत्रेऽतःशब्दः प्रयुक्तः । अन्यथाऽत इत्यस्य व्यर्थताऽऽपत्तेः । अत इत्युक्तेऽप्यपेक्षितहेत्वन्तराणां तेनालाभेन दिज्ञासाविधानस्य कुण्टितत्वात् । न च बन्धसत्यत्वं विना ज्ञानद्वारा जिज्ञासाजन्यप्रसादफलकत्वं युक्तम् । तच्च प्राक्साधितम् । अतो बन्धनिवृत्तिरूपमोक्षहेतुप्रसादफलकत्वान्यथाऽनुपपत्त्या लब्धं बन्धसत्यत्वमत इति सौत्रात पदेन परामृशत इति नाप्रकृतपरत्वदोष इति भावः । एतेन वक्ष्यमाणसिद्धार्थव्युत्पत्त्याद्यर्थकत्वमपि समाहितं ध्येयम् ।। मुले विधीयत इति विधानं  ?R   
?Rनामेष्टोपायत्वज्ञापनमेवेत्युक्तं सन्न्यायरत्नावल्याम् । 
?R	कृपालुत्वेति । ननु तृतीयस्य द्वितीयपादे '?R स्पृहिगृहिपतिदयिनिद्रातन्द्राश्रद्धाब्य आलुजि '?R ति सूत्रे कृप् सामर्थ्यं इत्यत आलुच्प्रत्ययस्याविदानात्कथं कृपालुशब्दप्रयोगः । न चात्र सूत्रे शकारेत्सञ्ज्ञकलुश्प्रत्ययस्य विधानेनापि तस्य सिद्धत्वेन ' ?Rतिङ् शित्सार्वधातुकमि '?R ति सार्वधातुकसञ्ज्ञायां '?R कर्तरि शबि ' ?Rति शपि सति गुणेऽयादेशे च '?R अती दीर्घो यञी '?R ति दीर्घे च सति ण्यन्तानां स्पृहीत्यादीनां स्पृहयालुरित्यादिरूपसिद्धावपि आलुच्ग्रहणं शयालुरित्यादिरूपसिद्ध्यर्थमिति मञ्जर्यामुक्तत्वात्कृपि धातोरपि आलुचि कृते '?R सञ्ज्ञापूर्वको सिधिरनित्य इति पुगन्तलघूपघस्य चेति प्राप्तगुणाभावे च सति कृपालुशब्दनिष्पत्तिरिति 
?Rवाच्यम् । तथात्वे कृपो रो ल इत्युक्तलत्वाभावस्य दयावत्त्वरूपार्थलाभस्य चानुपपत्तेः । मैवम् । । '?Rकर्कर्यालुर्गलन्तिके'?R त्यमरोक्तेरालुशब्दस्य कलशवाचितया कृपाललशार्थत्वेन कृपालुशब्दनिर्वाहात् । तथैव गीताभाष्यटीकोक्तेः । यद्वा कृपां लाति आदत्त इतिकृपापदोपपदात् सा आदान इति धातोर्डुप्रत्यये कृपालुरिति निष्पत्तिः । '?R विप्रसम्भ्यो ड्व सञ्ज्ञायमि'?R त्यत्र '?R मितड्वादिभ्य उपसङ्ख्यानमि '?R त्यक्तेः । ' ?Rपिदभिदादिभ्योऽङि'?R त्यत्र '?R क्रपेः सम्प्रसारणं चे ति भिदादिगुणसूत्रेण क्रपकृपायामिति धातुरूपस्य कृपेर्लाक्षणिकत्वेन कृपो रोल इत्यत्राग्रहणमित्यष्टमे वृत्तावुक्तत्वेन लत्वाभावोऽर्थानुगमश्च । '?R स्याद्दयालुः कारुणिकः कृपालुः सूरतस्समा ' ?Rइत्यमरव्याख्याने बन्दिघटीये दुर्घटवृत्तयादौ च कृपां लातीत्यत्र साधुत्वोक्तेः ।
?R	 ऐश्वर्यस्य समग्रम्य वीर्यस्य यशसः श्रियः । ज्ञानविज्ञानयोश्चैव षण्णां भग इतीरणे '?R ति समृतिं हृदि कृत्वाऽऽह अघटितघटकानन्तैश्वर्यादीति । इति द्वितीयमतःशब्दव्याखयानम् ।
?R	एवं मीमांसाप्रयोजनेत्यादि । ब्रह्मजिज्ञासेत्यत्र जीवान्यविषयसमर्पकब्रह्मशब्दादिनैव जीवान्यब्रह्मसिद्धौ तज्ज्ञानतत्प्रसादद्वारा मोक्षरूपफलसिद्धावपि तेषां मोक्षप्रसादज्ञानानां प्रत्येकं कर्मजन्यत्वशङ्कया जिज्ञासारूपमीमांसाप्रयोजनत्वाप्राप्तावन्यजन्यत्वशङ्काया '?R दुःखजन्मप्रवृत्तिदोषमिथ्याज्ञानानामुत्तरोत्तरापाये तदनन्तरापायादपवर्ग ' ?Rइति न्यायसूत्रदिशा प्रसादनैरपेक्ष्यशङ्कायाः , तथा मिथ्याभूतबन्धनिवृत्तिरूपमोक्षस्य ज्ञानादेव सम्भवेन प्रसादानपेक्षणात् प्रसादद्वारा मोक्षफलकत्वमयुक्तमिति शङ्कायाश्च निरासेन , ज्ञानप्रसादद्वारा मोक्षरूपप्रयोजनसमर्थनार्थत्वेन जिज्ञासयैव ज्ञानं , ज्ञानादेव च प्रसादः , प्रसादादेव मोक्ष इत्येतदर्थकतया , तथा बन्धसत्यत्वार्थकतया च , द्वेधा ' ?Rज्ञानी प्रियतमोऽतो मे '?R इत्यादिना '?R इत्युक्तेर्बन्धमिथ्यात्वम् '?R इत्यादिना च व्याख्यायेत्यर्थः ।। विषयेति । विषयसम्रथने हेतुभूता या शब्दस्य सिद्धार्थप्रमापकत्वरूपा युक्तिः तत्परतयेत्यर्थः । विषयसमर्थनं हि द्वेधा भवति । स्वप्रकाशप्रत्यगर्थाभिन्नत्वाद्ब्रह्मणो न विषयत्वमिति प्रमेये आरोपितान्यथाकारशङ्कानिरासेन , तथा ब्रह्मप्रमाणे आरोपितान्यथाकारशङ्कानिरासेन चेति । द्वितीयमपि त्रेधा शब्दस्यैवार्थसंस्पर्शशून्यत्वान्न प्रामाण्यं कुतस्तद्विशेषवेदस्येति शङ्कानिरासेन , वाक्यार्थबोधोपायाभावान्न वेदस्य प्रामाण्यमितिशङ्कानिरासेन, प्रामाण्येऽपि न सिद्धार्थे प्रामाण्यमिति कुतस्तेन विषयसिद्धिरपि शङ्कानिरासेन चेति । एवं चतुर्षु विषयसमर्थनप्रकारेष्वाद्यः ' ?Rओतत्ववाची ह्योङ्कार '?R इत्यादिना ॐकारब्रह्मशब्दयोर्जीवभेदकगुणपूर्तिवाचकत्वव्याख्यानपरेण दर्शितः । द्वितीयस्तु प्रत्यक्षवच्च प्रामाण्यं स्वत एवागमस्य हि  इत्यत्र अतःशब्दस्य वेदादिशब्दप्रामाण्यार्तपरत्वव्याख्यानेन । तृतीयस्तु '?R शक्तिश्चैवान्विते स्वार्थ '?R इत्यत्र अतःसब्दस्य वेदादिशब्दप्रामाण्यार्थपरत्वव्याख्यानेन । तृतीयस्तु '?R शक्तिश्चैवान्विते स्वार्थ ' ?Rइत्यत्र शब्दस्यान्वितार्थशक्तत्वादित्येवंरूपार्थपरत्वव्याख्यानान्तरेण प्रदर्शयिष्यते । चतुर्थस्तु वेदादेः सिद्धार्थे ब्रह्मणि प्रामाण्यादित्येवंरूपार्थपरत्वव्याख्यानरूपेण '?R कार्यता चे ' ?Rत्यादिना प्रदर्सयिष्यत इति विषयसमर्थनपरतयेत्युक्तम् ।
?R	जैमिनीयाः जैमिनीयत्वमात्मनो मन्यमाना इत्यर्थः ।। कार्यनिष्ट एवेति । स्वर्गादिजनकपरमापूर्वशब्दितकार्यपर एवेत्यर्थः । यद्यप्येषा शङ्का ॐपदप्रयोगात्प्रागेव निरस्ता तथापि तस्यैव प्रपञ्चनमित्यदोषः । तथा चोक्तं पूर्वत्र । '?R स एव भर्गशब्दार्थ '?R इत्यादेरभिप्रायान्तरोक्तिप्रस्तावे ग्रन्थकारैरेव ' ?Rवक्ष्यते चैतद्विस्तरेण कार्यता चेत्यादिने '?Rति ।। कथमितीति । अनेकपदात्मकवाक्यप्रयोगे सत्यनेकपदार्थानामेवान्योन्यसंसृष्टानां प्रतीत्या प्राधान्येन कार्यप्रतीतेरभावादिति भावः । शक्यार्थानामनेकत्वे।ञपि तात्पर्यविषयः कार्यरूपार्थ एवेति भावेनाह इत्थमित्यादिना । शाब्दाः शब्दमर्यादाऽभिज्ञाः । कार्यवादिनोऽर्थाध्याहारवादित्वात् पदार्थान्तरेत्युक्तम् । न तु पदान्तरेति । गवादिरूपपदार्थान्तरेत्यर्थः ।। कार्यात्मैवेति । कृतिसाध्यवस्तुरूप एवेत्यर्थः । कुत इत्यत आह न हीति । अस्त्वेवं लोके , वेदे तु कथमित्यत आह अतः क्रायमेव सर्वत्रेति । लोके वेदे चेत्यर्थः । लोके धात्वर्थरूपकार्यमेव वाक्यार्थः । वेदे तु यागादिधात्वर्थजन्यापूर्वरूपकार्यमित्येतावान् भेद इति भावः । यत्प्रतिपादनेन वाक्यार्थपर्यवसानमित्येतल्लौकिकवाक्ये उपपाद्य यत्प्रतिपादनायेत्युक्तमुपपादयितुं विवेकमाह तत्रेति । पर्यवसानान्यथाऽनुपपत्त्या कार्यस्य वाक्यार्थत्वे सतीत्यर्थः । लोकिकवाक्यार्थ इति वाऽर्थः ।। लिङ्गादीति । लोट्तव्यलेट्प्रत्यया आदिपदार्थः ।। कार्यतेति । लोके हि लिङ्गादिप्रत्ययस्य कार्यत्वमभिधेयमित्यङ्गीकृत्य कार्यतेत्युक्तम् । पदान्तराणीत्युपलक्षणम् । धातुरूपप्रकृतिरपि लिङ्गीदिना कार्यत्वप्रतीतये तदाधारतया तदन्वितमानयानमभिदधाना तत्परैवेत्यपि ध्येयम् । यद्वा कार्यताभिधायीत्यस्य धात्वर्थनिष्टकार्यताभिधायी धात्वर्थरूपकार्याभिधायीति यावत् ।। तत्प्रतीतये तदन्वितेति । गवानयनं कार्यमित्येवमरूपेण तदन्वितस्वार्थानभिदधानानीत्यर्थः ।। कार्येतेति . कृतिसाध्यात्वादिरूपकार्यताऽऽधारभूतापूर्वे पर्यवसित इत्यर्थः । 
?R	एवं पर्यवसानानुपपत्तिं वेदस्य कार्यपरत्वे प्रमाणमुक्त्वा लोकसिद्धकार्यव्युत्पत्तिं च प्रमाणं '?R इष्टे व्युत्पत्तिरिष्यत '?R इति वक्ष्यमाणव्यावर्त्यं व्युत्पत्तिप्रकारोपपादनपूर्वमाह किञ्चेति ।। अविवादमिति । विवादाभावोऽविवादम् । '?R अर्थाभावे यदन्वयमि '?R त्यव्ययीभावे '?R अव्ययीभावश्चे '?R ति नपुंसकता ।। विशिष्टार्थेति । इतरव्यावृत्तजलरूपार्थविषयामित्यर्थः ।। धर्मिणीति । साध्यं प्रति धर्मिभूतेत्यर्थः ।। अनेन शब्देनेति  । चैत्र जलमाहरस्वेति शब्देनेत्यर्थः ।। मानान्तरेणेति । प्राग्भवीयानुभवजन्यसंस्कारादिरूपेणेत्यर्थः ।। क्रियामात्रमिति । भोजनादिक्रियामात्रं तृप्त्यादिरूपफलमात्रं तयोर्जन्यजनकबावरूपसम्बन्धमात्रं वेत्यर्थः ।। निस्चित्येति । अनुमिनोतीतिक्रिययाऽस्यान्वयः । 
?R	भट्टमत निराह एतेन शब्द इति । व्यापारो भावना ।। पुरुषाभिप्रायेति । आगन्तव्यमित्येवं कार्यताभिप्रायानुमानादेवेत्यर्थः ।। यथाहेति । नैयायिक इति योज्यम् । दोषाः रागद्वेषमोहाः ।। ज्ञानं त्विति । रागादेरिति योज्यम् । 
?R	'?R इष्टमाकाङ्क्षत '?R इति वक्ष्यमाणव्यावर्त्यं प्रवृत्त्याद्यर्तत्वान्यथानुपपत्त्या च कार्यनिष्टत्वमुपेयमित्येतदाह अपि चेति ।
?R	प्रमाणस्येति । '?R स ए भर्गशब्दार्थ '?R इत्यादौ पूर्वत्र ॐमिति ब्रह्मेत्यादिश्रुत्या विष्णुवाचितया प्रसिद्धोङ्कारस्य स्रवतीत्यादिश्रुतिसिद्धसूत्रादिमस्य ब्रह्मणि मानत्वोक्त्या व्याहृतिगायत्रीपुरुषसूक्तद्वारा तद्व्याख्यानरूपसर्ववेदानां ब्रह्मनिष्टत्वेन पुरुषसूक्तादिव्याख्यानरूपप्रमाणस्योक्तत्वादित्यर्थः ।। बाधकेति । पूर्ववाद्युक्तबाधकत्रयस्याप्यभावाच्चेत्यर्थः । तत्कतमित्यत आद्यं बाधकमाशङ्क्य तन्निरासकतया मूलं योजयति । नन्वित्यादिना । अन्ये तु बाधके इष्टे इथ्यत्र इष्टमित्यत्र च निरासि,्येते इति भावः ।। सिद्धविशेषस्येति । इष्टसाधनादिरूपसिद्धविशेषस्येत्यर्थः ।। कीदृश इति । न कोपि दोष इत्यर्थः ।। व्याख्यानान्तरेति । अतःशब्दस्य प्रयोजनसमर्थनाय कृताज्ज्ञानादिद्वारा मोक्षफलकत्वार्थकत्वव्याख्यानाद्बन्धस्य सत्यत्वपरत्वव्याख्यानाच्च विषयसमर्थनायापेक्षितं वेदान्तानां  यत्सिद्धार्थप्रमापकत्वं तत्परत्वरूपव्याख्यानान्तरसमुच्चयार्थ इथ्यर्थः । कार्यता इष्टसाधनतेत्येका व्याख्या । इष्टतेत्यपरा । तथाचेष्टसाधनतां विनेतिवत् इष्टतां विनेत्यपि समुच्चयार्थ इत्यर्थ इत्येके । 
?R	 कृत्यप्रत्ययेति । ण्यप्रत्ययान्त इत्यर्थः । डुकृञ्करण इत्यस्य ' ?Rऋहलोर्ण्यदि ' ?Rत्युक्तण्यप्रत्यये अचोञ्णितीति वृद्धो कार्यमिति निष्पत्तेः । ण्यप्रत्ययस्य च '?R कृत्याः प्राङ् णुल '?R इति सूत्रेण कृत्यसङ्क्षकत्वात् ।। कृत्यश्चेति । कृत्यसञ्ज्ञकाः प्रत्यया इत्यर्थः ।। तयोरेवेति । ' ?Rलः करमणि च भावे चाकर्मकेभ्यः '?R इति पूर्वसूत्रप्रकृतभावक्रमणोरेव कृत्यसञ्ज्ञकप्रत्ययः क्तप्रत्ययः खलर्थप्रत्ययश्च भवतीति पाणिनिसूत्रेण च स्मर्यन्त इत्यर्थः ।। कर्तुः क्रिययेति । ' ?Rकर्तुरीप्सिततमं कर्मेति पाणिनिस्मरणादिति भावः ।
?R	 देवदत्तेति सम्बुद्ध्यन्तम् ।।
?R	 कृत्याश्चेति । तृतीये ' ?Rआवश्यकाधर्मण्ययोर्णिनिरि '?R ति पूर्वसूत्रात्प्रकृतावावश्यकेऽर्थे कृत्याश्चेति सूत्रेण कृत्यविधानादिति भावः । 
?R	उपक्रमे इति । इष्टसाधनतां विनेत्यत्रेष्टतां विनेत्यपि ग्राह्यमित्यर्थः । मुले तदित्यस्य तम्सादिति , इष्टमेवेत्यस्येष्टत्वमिति ष साधनं तथेत्यस्येष्टसाधनत्वमिति , कार्यमित्यस्य कार्यत्वमित्यर्थस्यावतारिकायामेवोक्तत्वान्न व्याख्यातं मूलमिति ध्येयम् ।। अनेनैवेति । मूलकृदुक्तविकल्पेनैवेत्यर्थः ।। उक्त इति । ' ?Rकार्यं न हि क्रिये ' ?Rति कल्पस्य ' ?Rनिषिद्धस्य समत्वत '?R इति यो दोष उक्तस्स एवेत्यर्थः ।। व्यर्थत्वादिति । अत्र कर्मनिर्णयतत्वनिर्णयटीकाभ्यां विरोधनिरासस्तर्कताण्डवे कृतिसाध्यत्वविशिष्टेष्टसाधनत्वस्य विधित्वभङ्गे ध्येयः । 
?R	एतेनेति । कृतिसाध्यत्वस्य निषिद्धेऽपि समत्वादितिकथनेत्यर्थः । न कार्यताबुद्धिरिति पदच्छेदः । 
?R	 परमुखेनैवातीतादावप्रसङ्गादि वाचयति किञ्चेत्यादिना ।। परस्येति । प्राभाकरस्येत्यर्थः ।
?R	व्यर्थं विशेषणमिति । कृतिसाध्यत्वावच्छिन्नत्वविशेषणमित्यर्थः । विवृतमेतत्सर्वं निपुणतरं कार्यताज्ञानस्य प्रवर्तकत्वभङ्गे तर्कताण्डवे द्वितीयपरिच्छेदे । 
?R	सम्भावनैवेति । सुमनसामित्यनेनेति भावः ।। श्रुताविति । वाजसनेयश्रुतौ । मूले इत्यादिवाक्यैरित्यस्य '?R मुख्येष्टं वे '?Rत्यनेनान्वयः ।
?R	तस्मादित्यर्थ इति । इतिशब्दस्य हेत्वर्थत्वात् । पूर्वत्र यत इति श्रवणात्तस्मादित्यर्थ इत्युक्तम् ।। इत्यनेन सम्बन्ध इति । सोऽयं पुरुष इत्यपि । स एव सर्ववेदार्थ इति पूर्वेण सम्बन्ध इत्यर्थः । तस्यैवाक्षेपसमाध्योरिह प्रस्तुतत्वादिति भावः । 
?Rआकाङ्क्षादिमत्त्वमात्रेण कथं सर्ववेदार्थत्वमित्यतो व्यनक्ति यत्खल्विति । विशेषणत्रयस्य क्रमेण कृत्यमाह अजिज्ञासितत्वाद्धीत्यादिना ।। इष्टेष्टसाधनत्वादिति । इष्टत्वादिष्टसाधनत्वाच्चेच्यर्थः । अधिकारिभेदेनेति भावः । आकाङ्क्षेत्यनुवादः । जिज्ञासेति व्याख्या ।। उपपादयिष्यत इति । ' ?Rवर्तमानमतीतं चे '?R त्यादाविति भावः । 
?R	 द्वितीयमपि बाधकमाशङ्क्य निराह नन्वित्यादिना ।। लोके व्युत्पत्तिदर्शनादिति । तत्प्रकारश्च कार्यताचेत्येतदवतारिकायामेव प्रपञ्चित इति भावः ।। चेष्टेति । देहस्पन्दादिरूपप्रवृत्तिः । 
?R	छोटिकावादनेति । अङ्गुलीद्वयाग्रमेलनेन क्रियमाणः शब्दः । इत्यादावित्युक्तादिपदार्थ व्यनक्ति तथेयन्तवेत्यादिना । तथेति मूलपदानुकारित्वात्तेमयावेकवचनस्येति न शङ्क्यम् ।। वा ल्यपीत्युक्तेः अवगम्येति साधु यदत्रोक्तमिति । प्राभाकरैः स्वग्रन्थे उक्तमित्यर्थः ।। उक्तत्वात् । पूर्ववाक्य इति भावः ।। प्रियासुखेति । प्रियायाः सुखप्रसवेत्यर्थः ।। यदुक्तमिति । स्वर्गन्थ इति ज्ञेयम् । न तु पूर्वपक्ष्यनुवादप्रस्ताव इति भ्रमितव्यम् ।। अप्येतित्यत्रस्थापिपदं संयोज्याह बालोपीति । ननु '?R शक्तिग्रहं व्याकरणोपमानकोशाप्तवाक्याद्व्यवहारतश्च । वाक्यश्च शेषाद्विवृतेर्वदन्ति सान्निध्यतः सिद्धपदस्य वृद्धा '?R इत्युपायान्तरमपि व्युत्पत्तावुक्तम् । तच्च प्राथमिककार्यव्युत्पत्त्यधीनम् । अन्यथोपायान्तराद्व्युत्पत्तिग्रहो न स्यादित्यतस्तदनूद्य समाधत्ते यद्यपीत्यादिना ।। आनन्तरिकीति । तथाच व्यवहारतो जायमानव्युत्पत्तेः प्राथमिकत्वासैव प्रदर्शिता मूलकारैरिति भावः ।। व्युत्पादितेति । व्युत्पत्तिरित्यनुकर्षः ।। ननुक्तं प्रथमं कार्ये व्युत्पत्त्यभावे उपायान्तरादपि व्युत्पत्तिर्न स्यादिति तत्राह किञ्चास्या इति ।। योग्यान्वित इति । तत्प्रकारस्चाग्रे '?R शक्तिश्चैवान्विते स्वार्थ '?R इत्यादौ वक्ष्यत इति भावः । 
?R	पूर्वपक्षदशायामुक्तं सर्वं सङ्ग्रहाणानुवदति देवदत्तेत्यादिना ।। यदुक्तमिति । कार्यता चेत्येतदवतारिकायाम् । 
?R	पदानि योजयन्नेवार्थमाह वर्तमान इत्यादिना ।। तात्पर्यार्थमाह अयमर्थ इति । 
?R	उत्तरार्थमिति । दृष्ट्येत्युत्तरवाक्ये पूर्वं वर्तमाने पश्चादनागतादावाकाङ्क्षाक्रमेण व्युत्पत्तिक्रमस्य वक्ष्यमाणत्वात्तदुपयोगित्वार्थमित्यर्थः । 
?R	किंवा शब्दत इति । शब्देन प्रतिपाद्यत इति वेत्यर्थः ।। उक्तत्वादिति । '?R न भविष्यत्क्रिया कार्यमि '?R त्येतद्व्याख्यावसरे उक्तत्वादित्यर्थः । 
?R	अगते गत इति च द्वेधा पदविभागमुपेत्यार्थमाह भविष्यत्यतीते चेति । नन्वत्र भविष्यतीत्येतस्य कथं लाभ इत्यत आह ?R?0अगते अनागत इति ।?R?0 
?R	तृतीयमपि बाधकमनूद्य निराह यदप्युक्तमिति । कार्यताचात्येतदवतारिकायामुक्तमित्यर्थः । नोपदेष्टव्या क्रिया किमितिप्रश्नं निराह नेति । तत्र हेतुमाह क्वचिदित्यादि । 
?R	प्रकृतानुपयोगादिति ।  वेदादिशब्दजन्यस्य साक्षात्काररूप वा ब्रह्मज्ञानस्येह प्रकृतत्वात्तदनुपयोगादित्यर्थः ।
?R	ननु परेण सर्वस्य वेदादेः कार्य एव तात्पर्यस्य वर्णितत्वाद्भवद्भिः सिद्धे व्युत्पत्त्युपपादनेन समस्तवेदराशेः कथं ब्रह्मण्येव तात्पर्यमुपपादितं भवतीत्यत आह अयमत्राशय इति । केषां चिदिष्टं केषाञ्चिदिष्ठसाधनं भगवानित्युक्तम् । तत्राद्यानुरोधेन वाक्यान्वयप्रकारमाह यो हीत्यादिना ।  द्वितीयानुरोधेनाह अथवेति ।। य इति । सात्त्विकप्रकृतिरित्यनुकर्षः । 
?R	अन्त्यपक्षे दोषमाशङ्क्य निराह न च प्रयोजनशेषतयेति । प्रयोजनार्थतयेत्यर्थः ।। प्रतिपत्ताविति । यथा ज्योतिष्टोमादिकं प्रतिपाद्यमानं स्वर्गादिफलशेषत्वेनैव '?R ज्योतिष्टोमोन स्वर्गकामो यजेते '?R त्यादिनाऽवगम्यते ।। तथा '?R सत्यं ज्ञानमनन्तं ब्रह्मे '?R त्यादौ प्रतिपत्तिवेलायां परार्थत्वेनाप्रतीत्या प्रतिपत्तौ वेदेन जनितव्यायां ब्रह्मणोऽपरार्थत्वादित्यर्थः ।। प्रमाणेति । वेदरूपप्रमाणेत्यर्थः । 
?R	 तस्य (यूपस्य ) ऽलौकिकत्वादिति । संस्कारविशेषविशिष्टकाष्टविशेषरूपत्वेन तक्ष्णाऽष्टास्रीकरणादेर्लोकतोऽनवगतत्वादिति भावः ।। एवं स्रुक्स्रुवादयोऽपीति । चतुर्जुह्वां गृह्णाति स्रुवेण अभिधारयति यदाहवनीये जुहोतीत्यादिवाक्यैश्चतुर्ग्रहणाद्यर्थं जुह्वादौ विनियुक्तोऽलौकिकत्वात्किं जुह्वादीत्याकाङ्क्षायां पर्णमयी जुहूर्भवती खादिरः स्रुवोः भवत्यर्धोदिते प्रातरादधातीत्यादिवाक्यैः पर्णमयीत्यादिविधिपरैरपि स्रुक्स्रुवादिस्वरूपं गम्यत एवेति भावः ।। प्रत्यक्षादिवैधर्म्यमिति । प्रत्यक्षादेः सिद्धार्थबोधकत्वेन प्रामाण्यसम्भवेऽपि शास्त्रस्य सिद्धरूपकार्यपरत्वेनैव प्रामाण्यमिति यद्वैधर्म्यमित्यर्थः ।। तन्निरासार्थमिति । तथात्वे यूपस्रुवादिपदार्थानामसिद्धिप्रसङ्गादतः प्रत्यक्षादिनैव शास्त्रेणापि सिद्धरूपोऽप्यर्थः सिद्ध्यति । तात्पर्यविषयश्च तादृशोऽप्यर्थ इति वाच्यमिति भावः । 
?R	वैपरीत्य इति । यस्माच्छब्दात्परत इति शब्द श्रुतः तस्य शब्दस्य प्रकरणप्राप्तार्थं प्रच्याव्य तद्विपरीतार्थपरत्वं 
?Rसम्पादयतीत्यर्थः । क्वोपलब्धमेतदित्यत आह न वेति विभाषेति यथेति । व्याकरणे प्रथमस्याद्यपादे न वेत्यादिसूत्रे न वा शब्दात्परत्र श्रुतेतिशब्दे दृष्टमेतदित्यर्थः । तत्कथमित्यतो महाभाष्योक्तप्रकारेण तदनुवदति शब्देति । क्तक्तवतू निष्टे त्यादिरूपेण शब्दस्वरूपं गृहीत्वा तस्य सञ्ज्ञाविधानप्रकरणे न वा विभाषेत्युक्तौ नेति वेति यौ शब्दौ तयोर्विभाषेति सञ्ज्ञै प्राप्नोति प्रकरणबलात् । तथा च विभाषेत्यादिकार्यस्थले विभाषा भवतीत्युक्ते न वा शब्दौ भवतीत्यर्थस्यापत्त्येष्टसिद्धिर्न स्यादतः प्राकरणिकार्थवैपरीत्यवाचिनेतिशब्देन निषेधविकल्पाप्थपरौ व्यवस्थाप्येते इत्यर्थः ।। प्रकारेति । '?R इति हेतुप्रकरणप्रकारादिसमाप्तिष्वि '?R त्यभिधानादिति भावः । आहवनीये जुहोतीत्यस्यार्थानुवादोऽयमग्नौ जुहोतीत्यादावपीति । यदग्नौ जुहोतीत्यपि समिधमित्यस्य वाऽयमनुवादः ।। इतिशब्दविधुराणामिति । '?R ओमित्येतदक्षरमुद्गीथमुपासीत '?R '?R आत्मानमेव लोकमुपासीते '?R त्यादीनाममिति भावः ।। 
?R	एकदेशिन इति । ब्रह्मतन्त्रव्याख्यातृषु मध्ये केचन मायावादिन इत्यर्थः । 
?R	 यथोक्तं पुरस्तादिति । अयमत्राशय इत्यादिपूर्वग्रन्थेन द्वेधा वाक्यान्वयस्योक्तत्वादिति भावः । 
?R	 मीमांसकवाक्यानुरोधाद्वाक्यभेदः कल्प्यत इति मायावादी शङ्कते दृष्टो हीति । तस्य कर्मकाण्डरूपवेदस्य । कर्मावबोधनरूपेण अर्थः प्रयोजनं दृष्टमिति तदीयवाक्यस्यार्थः ।. वेदोपरा इति । निष्फलवेदभाग इत्यर्थः । भवता मायावादिना । तथाच वेदान्तेतिकर्तव्यताभूतब्रह्मतन्त्रभाष्यमपि त्वया न कार्यं स्यादिति भावः । परमास्तिकेनेत्युपहासः ।। एवमिति । वाक्यभेदकल्पनेनेत्यर्थः ।। अवान्तरेति । सर्ववेदस्य ब्रह्मपरमहावाक्यैकवाक्यतयैकवाक्यत्वेऽपि तज्ज्ञानाङ्गकर्मप्रतिपादकतया ब्रह्मकाण्डस्य ब्रह्मपरमहावाक्ये अवान्तरवाक्यभूतेऽप्युपक्रमाद्यानुगुण्यसम्बवादित्यर्थः । कर्मकाण्डस्य फलकामनाधिकारिकत्वादनित्यफलत्वाद्वेदान्तानां निष्कामाधिकारिकत्वान्नित्यफलकत्वाच्च विरोधानैकवाक्यतेति शङ्कते अधिकारेति ।। उपनिषत्स्वपीति । पुत्री पशुमानित्यादीनामत्रापि श्रवणादिति भावः । 
?R	सर्वस्यैकवाक्यतामुपेत्य कर्मपरतयैकवाक्यतां वदतो मीमांसकैकदेशिनो निरीश्वरवादिनो मतमाह अपर आहेति ।। अस्य पारार्थ्य इति । आत्मज्ञानस्य कर्माङ्गत्वे विज्ञात इत्यर्थः ।। अत्रात्मपदेनैतन्मते जीव एव ग्राह्यः । फलश्रुतिरिति । '?R तरति शोकमात्मविदि '?R त्यादिफलश्रुतिरित्यर्थः । अर्थवादी भवेदित्येकं पदम् । स्वर्गादेः स्वर्गादितः । फलान्तरमात्मज्ञानस्य नेत्यर्थः ।। प्रयाजादिष्विति । '?R समिधो यजति '?R '?R तनूनपातं यजती ' ?Rत्यादिवाक्योक्तेषु प्रयाजादिनामकयज्ञेषु दर्शपूर्णमासाभ्यां स्वर्गकामो यजेतेतेतिश्रुतस्वर्गादिफलवति दर्शादिक्रमण्यङ्गाङ्गिबावेन योगस्य दर्शनादित्यर्थः । यद्वा क्रतूपकाररूपाल्पफलकप्रयाजादिषु वाक्यापर्यवसानेन प्रधानकर्मणि महाफलहेतावेव वाक्यपर्यवसानस्य दर्सनादित्यर्थः । 
?R	न गिरा गिरेति ब्रूयादिति वच इति । ज्योतिष्टोमप्रकरणे यज्ञायज्ञीयेन स्तुवीतेति स्तोत्रसाधनत्वेन प्राप्ते '?R यज्ञायज्ञावोऽग्नये गिरागिरा च दक्षसे । प्र प्रवयममृतं जात वेदसं प्रियं मित्रं न शंसिषमि '?R ति मन्त्रे गिरागिरेत्यक्षरस्थाने इराइरेत्यक्षरस्थापनं कृत्वा तेन समायुक्तस्तोत्रं कार्यमितिभावेन न गिरागिरेति ब्रूयात् ऐरं कृत्वोद्गायेदिति वाक्यं पठ्यते . तथैव नवमाद्यपादान्तेऽबिदानात् । तथाच ज्योतिष्टोमाख्यकर्मप्रकरण एवेतिपदश्रवणमस्तीति '?R आहवनीये जुहोती ' ?Rति अग्नौ जुहोती त्याहवनीयाग्निसमीपमितिपदमस्ति ।
?R	आहवनीये जुहोतीत्यादावाहनीय इति जुहोतीत्यध्याहारेणोतिपदान्वयेऽग्निस्मृतिमात्रेण होमः स्यादित्यर्थवैपरीत्यवाचकमितिशब्दस्योक्तम् । तदिह नेति वाऽत्रेवाध्याहृतस्थलेऽप्यग्निस्वरूपपरः स्यादिति भावेन वाऽऽशङ्कते नन्वत्रेति ।। उक्तमिति । पूर्वग्रन्थे उक्तमित्यर्थः । 
?R	 तथैव हीति ।। येन खलु वाक्येनेत्युक्तप्रकारेणेत्यर्थ ः । ननु पदार्थे ब्रह्मणि तात्पर्यं चेत्तर्हि सत्यब्र्हमादिपदानां पर्यायता सत्यादिपदव्यर्थता ब्रह्मणि सत्यत्वादिधर्मसंसर्गासिद्धइश्च स्यादित्यतो वा पृथगेवेत्युत्तरवाक्यसङ्गत्यर्थं वाऽऽह । पदार्थ इति ।। सत्यं ब्रह्म ज्ञानं ब्रह्मेत्याद्यवान्तरवाक्यार्थे सत्यत्वाद्यन्वयरूपे इत्यर्थो ध्येय इति भावः । 
?R	यज्ज्ञानं ब्रह्म तत्सत्यं ब्रह्म तज्ज्ञानमित्यादिरूपेण यत्सत्यं तज्ज्ञानं तद्ब्रह्मेति वाऽन्वयं मत्वा शङ्कते नन्वित्यादिना ।. तथात्व इति । अवान्तरवाक्यभेदाबाव इत्यर्थः । भिन्नावान्तरवाक्यसमुदायरूपत्वान्महावाक्यस्येति भावः । 
?R	 एकैक(श्येनान्व)स्यान्वयो़ंऽगीकृत इति ।। तृतीयाध्यायस्याद्यपादेऽर्थैकत्वे द्रव्यगुणयोरेकधर्म्यनियमः स्यादित्यधिकरणे ज्योतिष्टोमप्रकरणगतमरुणमयेत्यादिवाक्यमुदाहृत्य तथैवोक्तत्वादिति भावः । अनुवादेति । '?R गवा सोमं क्रीणाती '?R ति क्रयसाधनत्वेन गोर्विधानं या गौः क्रयसाधनत्वेन विहिता तदनुवादेनारुणया गवेत्यारुण्यविधाने सति क्रयं प्रति गोस्साधनत्वेन विधानं आरुण्यादिर्विधिं प्रत्यनुवादविधानयोर्यौगपद्ये सति नामधेयपादीयवाजपेयाधिकरणमोक्तदिशा 
?Rविधेयत्वानुवाद्ययोरन्योन्यप्रतिद्वन्दीबूतत्वेन सहानवस्थितयोरेकत्र समावेशलक्षणविरोधः स्यात् । तथा विधेयत्वसमानाधिकरणस्यगुणत्वोपादेयत्वरूपधर्मद्वयस्यानुवाद्यत्वसमानाधिकरणत्वेन प्रधानोद्देश्यत्वरूपधर्मद्वयस्य वाऽन्योन्यप्रतिद्वन्द्वीभूतस्यैकत्र समावेशलक्षणविरोधः स्यादिति विरुद्धत्रिकद्वयसमावेशलक्षणविरोधभयादित्यर्थः । एवं तर्ह्यस्मिन्नेव वाक्ये खले कपोतन्यायेन तृतीयान्तपदचतुष्टयस्य प्रत्येकं युगपत्क्रीणातिनाऽन्वये वाक्यचतुष्टयं प्राप्नोतीत्यत आह अरुणादीनामिति । अरुणया पिङ्गाक्ष्येत्येवमादिरूपेण विशेषणविशेष्यभावापन्नतया आरुण्यादिविशिष्टगोरूपवस्तुना क्रीणातीत्येकवाक्यता पश्चात्तनी अङ्गीकृतेत्यर्थः ।
?R	 कश्चिद्विरोध इति । '?R रूढियोगौ विना कश्चिनैवार्थो वेदगो भवेदि '?R त्यादिकर्मनिर्णयवाक्यं तु तत्रैव सम्यग्व्याख्यातवन्त इति न तद्विरोधोऽपीति । मूले पदार्थेऽपीत्यस्य सत्यं ब्रह्मेत्याद्यवान्तरवाक्यार्थेऽपीति पूर्वोक्तदिशा व्यक्तत्वादर्थो नोक्तः ।।
?R	 उक्तार्थम् कार्यता चेत्यादिनोक्तार्थमित्यर्थः ।। अत्रेति । श्लोक इत्यर्थः ।। अत इति सौत्रपदानुवादः । तस्य श्रुतिप्रामाण्ययोगत इत्येतद्व्याख्यानमिति दर्शयति अतः श्रुतिप्रामाण्ययोगत इति । तस्याप्यर्थमाह ब्रह्मणीति । सिद्धरूपोऽपि ब्रह्मणीत्यर्थः ।। उपसंहार इति । तेन न पुनरूक्ततादोष इति भावः ।। न विषयेति । विषयसमर्थनपरतयाऽप्यतःशब्दं व्याचष्ट इति कार्यता चेत्यादेरवतारितत्वेन सिद्धरूपे ब्रह्णणि वेदस्य प्रामाण्यादित्येतदर्थकतयाऽतःशब्दव्याख्याने विषयसद्भावस्य प्राप्तत्वाद्विषयसद्भावमात्रेणेत्युक्तम् ।। उक्तं प्रयोजनसम्बन्धमिति । '?R ज्ञानी प्रियतमोऽतो मे '?R इत्यादिनोक्तमित्यर्थः । ननु '?R जिज्ञासायाश्च तद्भवेदि '?R ति '?R कर्मणि ज्ञानफलानी ' ?Rति द्वयं विरुद्धमित्यत आह कर्माणीति । सिद्धार्थपरत्वरूपं तृतीयमतःशब्दव्याख्यानम् ।। 
?R	शब्दाप्रामाण्यवादिबौद्धमतमनुवदति नन्वित्यादिना । एवकारतात्पर्यमुपसंहारे व्यक्तम् । प्रकृताभिप्रायमाह प्रमाकरणं हीति । शब्द इति योज्यम् । अन्वयव्यभिचारान्न प्रमाकरणत्वमिति भावेन बौद्धमतरीत्या व्यतिरेकव्याप्त्युपनयरूपावयवद्वयोक्तिपूर्वं निगमयति प्रमाकरणं  चेति । निर्विषयत्वाच्च न प्रमाणं शब्द इत्याह किञ्चेति । अविज्ञानात्मकत्वाच्च न प्रमाणं शब्द इति व्यतिरेकोदाहरणोपनयपूर्वमाह अपि चेति ।। एवमिति । वक्ष्यमाणहेतुत्रयेणापि शब्दो न प्रमाणमित्यर्थः । हेतूनाह बाह्येति । हेतुद्वये दृष्टान्तः घटवदिति । उक्ताप्रामाण्यसाधकषढ्ढेतूनामप्रयोजकत्वनिरासाय प्रमाण्यपक्षे बाधकमाह किं शब्द इत्यादिना ।। गुणत्वादिति । शब्दस्येति योज्यम् । द्रव्यत्वेपीत्यत्राप्येवं योज्यम् । किं मूर्तः उत सर्वगतः शब्दः । आद्ये आह ?R?0मूर्तस्येति ?R?0 । अन्त्ये आह सर्वगतत्वे त्विति ।। आकाशार्थतेति । सर्वशब्दानामाकाशसमवेतत्वेन समवायस्य सत्त्वादाकाशमात्रार्थत्वं स्यादित्यर्थः ।तृतीयपक्षे दोषान्तरमाह द्रव्यस्यापीति ।। घटादिनेति । अयुतसिद्धत्वाभावात् । तथाचाकाशेतरसर्वपदार्थाप्रतिभास एव शब्दात्स्यादिति भावः ।। प्राग्विकल्पितासम्बन्धपक्षं निराह असम्बन्धस्येति । प्रामाण्यपक्षे बाधकान्तरं चाह किञ्चाप्तेति ।। पुरुषे विशेष इति । आप्तत्वानाप्तत्वे इति भावः । तदिति । शब्दोत्पाद्यज्ञान इत्यर्थः ।। सम्भावनेति । उत्कटकोटिसन्देहेत्यर्थः ।। व्याख्यानान्तरेति । अतःशब्दस्य प्रयोजनसमर्थनाय कृतज्ञानप्रसादद्वारा मोक्षफलकत्वोक्तिपरत्वबन्धसत्यत्वपरत्वरूपव्याख्याद्वयात् तथा विषयसमर्थनाय कृताद्वेदानां सिद्धब्रह्मपरत्वोक्तिपरत्वरूपव्याख्यानाच्च वेदानां यथार्थज्ञानजनकत्वरूपं यत्प्रामाण्यं तदर्थकत्वरूपव्याख्यानान्तरद्योतक इत्यर्थः । 
?R	हेतुसमुच्चय इत्युक्तं व्यनक्ति ।। तथाहीत्यादिना ।। एवं व्यवस्थित इति ।  बोधकत्वे सन्देहाद्यजनकत्वे च सिद्धे सत्यनुमानमुच्यत इत्यर्थः । प्रत्यक्षादिवदित्युक्त्याऽनुमानवच्चेत्युक्तमपि विवृतं ध्येयम् । हेतोरप्रयोजकत्वं निराह नहीति . याथार्थ्यं यथार्थज्ञानजनकत्वम् ।। वक्ष्यमाणत्वात् । नविलक्षणत्वादित्यधिकरणे ।। 
?R	विशिष्टशब्दपक्षीकारे चेति । श्रुतमनुस्मृतसम्बन्धं च शब्दं पक्षीकृत्य तादृशशब्दो न प्रमाणं प्रमाव्यभिचारित्वादित्युक्तौ त्वसिद्धिरित्यर्थः ।। प्रत्यक्षवच्चेतीति । चशब्दादनुमानवदिति च ग्राह्यम् ।		
?R	एवं वक्तव्यमित्यस्य कल्पनीयमित्यनेनान्वयः प्रयोजनाभावेनेति । अनुमानविषयश्रोत्रादिविषयाभ्यां विषयान्तरकल्पने प्रयोजनाभावेनेत्यर्थः । वक्ष्यामः । न विलक्षणत्वनये न हि धर्मादिसिद्धिः स्यादित्युत्तरवाक्ये । आसमन्ताद्रमयति धर्माधर्मौ परं पदम् । यच्चाप्यतीन्द्रियं त्वन्यत् इत्युपासनापादे चेति भावः । वक्ष्यमाणत्वादिति ।। स्वतः एवागमस्य हीत्यत्र स्वतः स्वेनैव रूपेण नत्वनुमानत्वेनेति व्याख्यानेन वक्ष्यमाणत्वादित्यर्थः । 
?R	प्रमाणविद इति । तार्किकाः ।। प्रत्यक्षवच्चेतीति । अत्रापि चशब्देनानुमानवदिति गृह्यते । एवमग्रेऽपि  । 
?R	धूमादिलिङ्गरूपार्थाभिप्रायेणाह । अनुमानवच्चेति । ननु धूमादिर्नानुमानम् । येन तत्रात्मासमवेतत्वहेतुसत्त्वेऽप्यप्रामाण्याभावाद्व्यभिचारः स्यात् । किन्तु धूमादिज्ञानमेव । तच्च न्यायमतरीत्याऽऽत्मसमवेतमेवातो न दोष इत्यत आह ज्ञानाङ्गीकारेणेति ।। शब्दोऽपि ज्ञानात्मेति । शब्दःप्रमाणमित्यस्य शब्दज्ञानं प्रमाणमित्यर्थ इति हेतोरसिद्धिः । शब्दज्ञानस्याप्यात्मसमवेतत्वादित्यर्थः । पररीत्येदं दूषणमिति ध्येयम् । परसिद्धैर्दूषणमित्युक्तेः । स्वरीत्या तु प्रमाणभूतानुमित्यादौ व्यभइचारो ध्येयः । वृत्तिज्ञानमात्रस्यान्तःकरणाश्रितत्वात् । असिद्धिरित्युपलक्षणम् । चक्षुरादीन्द्रियप्रत्यक्षप्रमाणे तथापि व्यभिचारापरिहारादित्यपि ध्येयम् । 
?R	 व्यतिरेकेत्युक्तमेव व्यनक्ति यथेति । शब्दस्यापीतीतिशब्दो हेत्वर्थः । यथा प्रत्यक्षस्याकाशगुणत्वं नास्तीति कृत्वा प्रामाण्यं न विहन्यते । तथा शब्दस्यापि तन्नास्तीति प्रामाण्यं न विहन्यत इत्यर्थः । यद्वा इत्यन्तेन दृष्टान्तविवरणम् । ततश्च किमित्यत उक्तम् तस्येत्यादि । 
?R	 बादकाभावादित्यस्यासिद्धिनिरासाय प्रागुक्तबाधकान्यनूद्य निराह यच्चोक्तमित्यादिना ।। अव्याप्तीति । रूपरसादौ ।। पारमेश्वरः सङ्केत इति । असमाच्छब्दादयमर्थो बोद्धव्य इथि परमेश्वरेच्छारूप इति तार्किका इत्यर्थः ।। औत्पत्तिकस्त्विति । विवृतश्चैतत्सूत्रार्थः प्राक् दृश्यते ब्रह्मसूत्राणां प्रामाण्यं त्रिविधं महदित्येतत्सुधावाक्यविवृत्तिप्रस्तावे ।। वक्ष्यति चेति . आनुमानिकपादे नैवेति पदच्छेदः । 
?R	सङ्केतवादी शङ्कते अतापीति । दीघशूको नाम गोधूमसदृशदान्यविशेषः । प्रियङ्गुस्तु सूक्ष्मधान्यविशेषः ।। अन्यत्रेति।  त्रिवृदग्निष्वि(ष्ववि)त्यादिस्तोत्रियानवके ।। चेष्टासङ्केतवदिति । भ्रूनयनहस्तादिचेष्टानामर्थविशेषे सङ्केतं कृत्वा व्यवहारन्ति नयनादिभाषणचतुरा लोके । तत्र यथा पुरुषभेदेन स च सङ्केतो नानार्तप्रत्यायकत्वेनानियतस्तथाऽसावपि अस्माच्छब्दादयं बोध्य इतीच्छारूपसङ्केत एवानियत इत्यर्थः । शास्त्रस्था वा तन्निमित्तत्वादिति यववराहाधिकरणोक्तरीत्या समाधिमाह न वयमिति । ननु क्वचित्सङ्केतेन प्रयोगप्रत्यययोरङ्गीकारे तेनैव सर्वत्र तयोरुपपत्तौ किमपूर्वशक्तिकल्पनयेत्यतः सर्वत्र शक्त्यैवार्थबोधकत्वं शब्दस्येत्याह अथवेति । तर्ह्यार्याणामपि प्रियङ्गुव्यवहारो म्लेञ्छानां दीर्घशूकव्यवहारश्च स्यादित्यत आह व्युत्पत्तीति ।  
?R	
?R	
?R	     


?R 


?R	 
?R	
?R	  
?R 
 