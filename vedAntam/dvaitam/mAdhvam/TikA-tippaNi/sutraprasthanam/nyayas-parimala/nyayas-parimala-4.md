?R	अत्रेति । सूत्रे । तदर्थ इति । धात्वर्थो दर्शनरूप इत्यर्थः । अर्थोऽनेनोपलक्ष्यत इत्यनुक्त्वा तदर्थ इति शक्यसम्बन्धद्योतनार्थम् ।। श्रुत्यनुमानादिति । पुरुषमीक्षत इति श्रुतौ पुरुषस्येक्षणकर्मतयोक्तत्वादित्यर्थः ।। विपक्ष इति । ब्रह्म वाच्यं ईक्षणकर्तृत्वात् इत्यत्र अस्त्वीक्षणकर्तृत्वं मास्तु वाच्यत्वम् इत्यत्र बाधकाभाव  इथ्यर्थः ।। अवधारणार्थमिति . अशब्दमिति प्रागुक्तश्रुत्यनुगमाय चेत्यपि ध्येयम् । तेन वाच्यमेवेति कुतो न सूत्रितमिति । तथा तत्तु इति पूर्वसूत्रात्तुशब्दमनुवर्त्य तत् वाच्यं तु इति योजनायामपि वाच्यमेवेतिलाभादीक्षतेर्वाच्यमित्येव सूत्रणीयमिति च चोद्यं निरस्तं ध्येयम् । तत्पदान्वितावधारणार्थतुशब्दस्य त	त्पदान्वयभङ्गेनान्यत्रान्वये तत्त्वित्याध्यायसमाप्तिप्रतिनयं साध्यार्पकतयाऽनुवृत्त्यनापत्तेश्चेति ।। अवधा

?Rरण(णार्थ)मपीति । अवधारणार्तकनञ्द्वयमपीत्यर्थः । श्रुत्यर्थाभ्यामिति । यथाक्रममन्वयः । सूत्रे नाशब्दमित्युक्तेर्वाच्यमेवेति विन्यासस्याभिमतत्वात् । अत एव चाग्रे ब्रह्म वाच्यं न अवाच्यमेव इति चेत्युक्तम् । एवमन्यत्रापीति । हेयत्वावचनाच्च अन्यत्राभावाच्च न तृणादिवत् अम्बुवदग्रहणात्तु न तथात्वम् इत्यादावित्यर्थः । यद्वा अन्यत्रापि आनन्दमय इत्यादौ तत्त्वित्यवधारणकृत्यं ध्येयमित्यर्थः ।। कथमत्र प्रयोग इथ्यत आह इदमुक्तं भवतीति । ईक्षणकर्मत्वात् ज्ञानकर्मत्वादित्यर्थः ।। हेतोरसिद्धिं निरस्याप्रयोजकतामाशङ्कते ननु ब्रह्मण इत्यादिना मैवमितिपर्यन्तेन । सिद्धान्ती हेतूच्छित्तिबाधकमाशङ्कते ईक्षणीयत्वं म स्यादित्यादिना ।। पूर्ववादी निराह इति चेन्नेति । अव्यापकत्वादिकमेव व्यतिरेकमुखेन व्यनक्ति ईक्षणीयत्वं हीति ।। वृत्तिविशेषेति । शक्तिरूपेति भावः ।. न च व्याप्त्यभाव इत्यर्थः । सर्वस्यापि वस्तुनो वाच्यत्वेन साध्याभावस्य क्वाप्यभावादिति भावः । यत्र शब्दैकसमधिगम्यत्वं तत्र वाच्यत्वं यथा धर्मादीति दृष्टान्तसम्भवाद्व्यतिरेकव्याप्तिसम्भवादित्युक्तम्।। तत्क्रियाऽविषय इति । तज्जन्यक्रियाया अविषय इत्यर्थः ।	
?R	न तावदित्यादिना ईक्षणीयत्वहेतोरप्रयोजकत्वं हि कारणान्तरजन्यज्ञानविषयत्वनिमित्तं वृत्त्यन्तरविषयत्वनिमित्तं च । तत्राद्यं शास्त्रयोनिसूत्रादिपर्यालोचनीया सुपरिहरमिति स्वयं परिहृत्य द्वितीयाप्रयोजकत्वचोद्यनिवर्तकतया मूलमवतारयति ननु मा भूदित्यादिना । वाच्यत्वस्य लक्ष्यत्वाव्यापकत्वात्कथं तदभावेन लक्ष्यत्वाभावापादनमित्यत आह केनचिच्छब्देनेति । 
?R	प्रसङ्गहेतुरिति । प्रसङ्गरूपहेतुः दूषणानुमानमित्यर्थः ।। अन्यथेत्यनुवर्तत इत्युक्तं तस्यार्थमाह यद्यवाच्यमपि ब्रह्म लक्ष्यमित्यङ्गीक्रियेतेति ।। स्वव्याघातकोऽयं तर्क इति शङ्कते वाच्यत्वेऽपीति ।। पूर्वसिद्धेरिति । सम्बन्धस्य द्विनिष्टत्वेन सम्बन्धज्ञानस्य सम्बन्धिज्ञानाधीनत्वात् शब्दरूपसम्बन्धिनः प्रत्यक्षत्वेऽपि ब्रह्मरूपसम्बन्धिन औपनिषदत्वेन शब्देनैव पूर्वं तत्सिद्धेर्वाच्यत्वेन तत्राप्येवमित्यनवस्थेत्यर्थः ।। अभिमान्यधिकरण इति । यौगिकानां शब्दानां वाक्यतुल्यतया पृथक् सङ्गतिग्रहणानपेक्षत्वादित्यादिसमाधानानां षास्त्रोक्तवस्तुनश्चैव(स्त्वेव) व्युत्पत्तिः शास्त्रलिङ्गतः इत्येतद्व्याख्याप्रस्तावे वक्ष्यमाणत्वादिति भावः । वक्तव्यत्वादित्यनेन तदधिकरणव्युत्पाद्यमिदमिति दर्शितम् । युक्तोऽतिप्रसङ्ग इत्यादौ अतिप्रसङ्गशब्दः प्रसङ्गपर्यायः । तथा च न अति इत्यस्याधिक्यशङ्केति भावः । 
?R	द्वितीयप्रधट्टकैतरेयभाष्योक्तमाह विशदमिति ।। तदुपरिष्टान्निराकरिष्यत इति । विज्ञेयवाच्यलक्ष्यत्वपूर्व इत्यादिव्याख्यावसरे । 
?R	 वाक्यार्थ इति । नदीतीरे पञ्चफलानि सन्ति इति वाक्यार्थ इत्यर्थः ।। अयं चेति । नदीतीरे पञ्च फलानि सन्ति इति वाक्यार्थो नद्यादिपदैर्लक्ष्यत इति वाद इथ्यर्थः ।। समर्थितत्वादिति । शक्तिश्चैवान्विते स्वार्थे इत्यादिना जिज्ञासाधिकरणे पदानामेव पदार्थेऽन्वयरूपवाक्यार्थे च शक्तेः प्रतिपादितत्वादित्यर्थः । वाक्यार्थश्च ब्रह्माभ्युपेयत इत्युक्तं निराह ब्रह्मण इति ।। अनङ्गीकारादिति । अखण्डत्वभङ्गभियेति भावः । ननु वाक्यार्थो न संसर्गरूपो न संसृष्टरूपश्च किन्त्वखण्ड एवातो न दोष इत्यत आह वाक्यस्येति । जन्मादिसूत्रे निरस्तत्वादिति भावः । 
?R	उत्तरत्रेति । अद्भुतत्वादवाच्यम् इत्यत्रेत्यर्थः ।
?R	कुण्डपायिनामयन इति । कुण्डपायिनामयनं नाम कश्चित्सत्रयागः । तत्रैकमासं क्रियमाणकर्मविशेषस्याग्निहोत्रमिति नाम अग्निहोत्रमिवाग्निहोत्रमिति गौणिमित्युक्तं पूर्वतन्त्रे उक्तं क्रियाभिधानं तत् श्रुतावन्यत्र विधिप्रदेशः स्यात् इति सप्तमाध्यायतृतीयपादीयाद्यनये । तथाचाग्निहोत्रपदेन मुख्यार्थनित्याग्निहोत्रत्यागेन गौणार्थग्रहणं तत्र न स्यादित्यर्थः ।। (एवमेवेति । निष्कारणमेवेत्यर्थः ) दोष इत्युक्तं व्यनक्ति मुख्यार्थो हीति ।। दुष्टत्वदर्शनादिति । घोषानन्वयत्वरूपदुष्टत्वेत्यर्थः ।। श्रुतेरिति । यतो वाच इत्यादिश्रुतेः यत इत्यादिकैर्वदन् इत्यादिना निरस्तत्वात् । 
?Rअवाच्यत्वसाधकनिर्गुणत्वरूपोपपत्तेश्च जन्मादिसूत्रे निरस्तत्वादित्यर्थः । 
?R	ईक्षणीयत्वहेतोर्व्यधिकरणासिद्धिनिरासकतया गौणश्चेदितिसूत्रमवतारयितुमाह अत्राहेत्यादिना । शुद्धेति जडामिश्रम् । बुद्धेति ज्ञानस्वभावः । तथाभाव सगुणभावः ।। मा भूद्व्याप्यत्वासिद्धिः इत्येतद्व्यनक्ति पक्षीकृत इति ।। वाच्यत्वे युक्तेरिवागमस्यापि साधनत्वेनाभिमतत्वात्तमप्याशङ्क्य निराह पूर्ववादी तथापीत्यादिना ।। सर्वात्मन इति । सर्वजीवस्य अहमितिसाक्षिसिद्धत्वादित्यर्थः । प्रमेयत्वं प्रमाणजन्यवृत्तिविषयत्वम् । 
?R	अधिकं श्रुतहान्यादिकं दोषं सूत्रार्थतया विवक्षुरित्यर्थः । मूलपदानि योजयति यो वादीत्यादिना ।। वदन्नित्यस्यार्थो वदतीति ।। इत्याद्यसूत्रतात्पर्यमिति । यो वादी इत्यादिनोक्तं प्रमेयं गौणश्चेत् इतिसूत्रतात्पर्यमित्यर्थः ।। द्वितीयस्येति । तन्निष्टस्य मोक्षोपदेशात् इतिसूत्रस्येत्यर्थः । 
?R	स्वपरयोर्मत इत्यनेन दोषद्वयस्योभयसम्मतिरुक्ता । तत्कथमित्यतोऽस्माभिरापाद्यमानत्वादस्मत्सम्मतत्वं परेणाङ्गीक्रियमाणत्वात्परसम्मतत्वमितिभावेनाह अस्माभिरिति ।। अङ्गीकारे परस्य किं बीजमित्यत आह न हीत्यादिना मन्वानेनेत्यन्तेन । इतिमन्वानेनाङ्गीक्रियते इति पूर्वेणान्वयः । उपपादितं मूलारूढं दर्शयति इति स्वपरयोर्मतेनेति । 
?R	प़ञ्चम्यन्तत्वेन बुध इतिपदं व्याचष्टे बोधनादिति । बोधजनकत्वादित्यर्थः । बुद्ध्यतेः क्विप् ।। श्रुतिगीतातात्पर्योक्तार्थमाह सुष्ट्विति । 
?R	च शब्द इति । मुञ्चथ चेति चशब्द इत्यर्थः । तमेवैकं जानथ इति अन्य वाचो विमुञ्चथ इति वाक्ययोः यावर्थौ, अस्य च हेयत्वावचनात् इत्यादिनोक्तौ, तद्द्वयसमुच्चयार्थ इत्यर्थः । आश्चर्य इति । अगौणतया प्रतीतमपि गौणं वदतीत्याश्चर्य इत्यर्थः । एवं वक्तारो दुर्लभा इति भावः । 
?R	 अङ्गेति । अङ्गावबुद्धास्तु न शाखासु हि प्रतिवेदम् । इत्युपासनापादीयाधिकरणे अङ्गैरङ्गदेवैरवबद्धाः सम्बद्धा अङ्गदेवताभूतब्रह्मादिविस्या इति यावत् । उपासनाः परिचयार्दयः कार्या इति वक्ष्यमाणत्वादिति भावः ।। अनैकान्तिकेति । निर्गुणव्यभिचारीत्यर्थः । प्रधानत इति भावप्रधानं मत्वाऽऽह प्रधानत्वेनेति ।	
?R	ननु सौत्रस्वाप्ययहेतोः तदुपलक्षितपूर्णत्वहेतोश्च पूर्णमदः पूर्णमिदं पूर्णात्पूर्णमुदच्यते । पूर्णस्य पूर्णमादाय पूर्णमेवावशिष्यते इतिश्रुत्युक्तो निर्गुण इति साध्येनैवान्वयेन वाच्यत्वरूपसाध्येनान्वयाभावात्कथमस्यैव वाच्यत्वस्यैवोपपादकं स्वाप्ययात् इति सूत्रमिति पूर्वमवतारितमित्यतः परम्पराभिप्रायेणेति भावेन हेत्वन्तरमध्याहृत्यऽऽह श्रुत्युक्तत्वाच्चेति । एतेन हेत्वन्तरत्वे चशब्दः स्यादिति निरस्तम् । पूर्णमद इत्यादिश्रुत्युक्तत्वाच्चेति वाच्यत्वे हेतुत्वाशयेन हेत्वन्तरेणेति पूर्वोक्तिसम्भवात् ।। नन्वेवमीक्षणीयत्वादिति प्रधानहेतोर्हि श्रुत्यैकजन्यज्ञानविषयत्वादित्यर्थस्याभिमतत्वात्तेनास्य हेतोरविशेषः । श्रुत्युक्तत्वादित्यस्यापि श्रुतिजन्यज्ञानविषयत्वादित्यर्थकत्वादिति चेन्न । तत्र तु श्रुतिसामान्यजन्यज्ञानविषयत्वादात्मावाच्य इत्यर्थस्य अत्र स्वाप्ययपूर्णत्वरूपधर्मद्वयोपेतपूर्णमद  इत्यादिश्रुतिविशेषजन्यज्ञानविषयत्वार्न्निर्गुण आत्मा वाच्य इत्यर्थस्याभिमतत्वेन सामान्यविशेषरूपतया पौनरुक्त्याभाव इति तात्पर्यात् । एवं श्रुतत्वाच्चेत्यत्रापि ध्येयम् । 
?R	भाष्य एवेति ।। न हि गौण आत्मनि निर्दोषस्य लय इति भाष्य इत्यर्थः । व्याख्यातं च तद्भाष्यटीकायां । यद्ययं स्वाप्ययवान् गौणस्तर्हि स निर्गुणश्चोभौ प्रलये लयहीनौ तिष्टत उतैकस्मिन्नन्यस्य लयो भवति । नाद्यः । इदं वा अग्रे नैव किञ्चनासीदित्यादिविरोधात् । द्वितीयेऽपि न तावद्गौणस्य निर्गुणे लयः । तस्य स्वाप्ययेनावस्थाऽभ्युपगतेः । तथा च निर्गुणस्य सगुणे लयो वाच्यः । स चाशक्यः । गौणात्मनि निर्दोषस्य सत्वादिगुणहीनस्य शुद्धस्य यत्प्रयन्ति इत्यादिश्रुतिविरोधेन लयानुपपत्तेरिति । 
?R	प्रकरणशुद्ध्येति । वाच्यत्वप्रकरणमविच्छेदेन व्याचिख्यासुरित्यर्थः । पाठक्रममनुसृत्य गतिसूत्रव्याख्याने वाच्यतासमर्थनप्रकरणं विच्छिद्येतेतिभावः ।। उत्तरत्रेति । उपासनापादे ।। तेनेति । सूचनेनेत्यर्थः ।। न ज्ञायेत चेत्तन्मा विज्ञायीत्यत आह तथाचेति । गुणपूर्णत्वलक्षणस्य जगत्कारणत्वलक्षणस्य चेत्यर्थः । 
?R	उत्तरवाक्यमवतारयितुं शङ्कामुत्पादयति सत्यमित्यादिना द्रष्टव्य इत्यन्तेन ।। न च वाच्यमिति । अस्य, तथा सति स्यादिति न च वाच्यमित्यन्वयः । 
?R	तदनादरणे किं भवतां फलमित्यत आह अनादरणे च सिद्धमिति । 
?R	पराभिमताधिकरणशरीरमनुवदति सर्वज्ञमित्यादिना ।। उक्तमिति । पूर्वाधिकरणे उक्तमित्यर्थः । ष ज्ञानक्रियाकार्येति । ज्ञानक्रिययोर्यत्कार्यं तद्दर्शमानुमेयसत्ताके ज्ञानक्रिये इत्यर्थः । अपरिणामत्वाज्ज्ञानात्मना न परिणामः । 
?Rएकत्वान्नानेकात्मना परिणाम इत्यर्थः ।। साध्याध्याहारेण सूत्रार्थमनुवदति न साङ्ख्येति ।। अशब्दं हि तदिति । शब्दाप्रतिपाद्यत्वादिति हेतुगर्भविशेषणमिति भावः ।। स ऐक्षत इति श्रुत्यन्तरम् । स ईक्षां चक्रे इत्यपि वाक्यान्तरम् । द्वितीयसूत्रमवतार्यार्थमनुवदति ननु इत्यादिना उपपन्नमित्यन्तेन । गौणप्राये गौणसन्निधौ ।। गौणत्वप्रकारं व्यनक्ति यथा हीति । अनेन जीवेनात्मनेति इत्यस्य आत्मशब्दात् इति सूत्रांशेनान्वयः ।। इति चेति । आत्मशब्दादित्यन्वयः । तृतीयसूत्रमवतार्य तदर्थमाह अथेत्यादि युक्त इत्यन्तेन । यथा यजमानकार्यकारित्वाद्ययमानशब्दः प्रस्तरे यजमानः प्रस्तरः इति प्रयुज्यते तथा आत्मनो जीवस्य ये सर्वे अर्थास्तत्कारित्वात्प्रधानस्यात्रात्मशब्दो युक्त इति भावेनाह आत्मनः सर्वार्थकारित्वादिति । चतुर्थसूत्रमवतार्य तदर्थमाह स्यादेतदित्यादिना समुच्चिनोतीत्यन्तेन । ज्ञीप्सितं ज्ञापयितुमिष्टम् ।। ग्राह्यत इति । श्वेतकेतुरिति शेषः । णिचि कर्मणि रूपम् ।। एकविज्ञानेनेति । येनाश्रुतं श्रुतं भवत्यमतं मतमविज्ञातं विज्ञातम् इति वाक्येन एकविज्ञआनेन सर्वविज्ञानं प्रतिज्ञायते । तच्च ब्रह्मण एव प्रतिपाद्यते सम्भवति । प्रधानस्य प्रतिपाद्यत्वे तु विरुद्ध्यत इत्यर्थः ।। पञ्चमसूत्रं पठित्वाऽर्थमाह स्वाप्ययादिति ।। षष्टार्थमाह गतीति । सप्तमार्थमाह  श्रुतत्वाच्चेचि ।। सवितुरेवेति । प्रत्यहमपरिणामिनः सवितुर्यथा सर्वप्रकाशनादिशक्तिस्तथेत्यर्थः ।। स्वसिद्धेनेति । सूत्रकारसिद्धेनेत्यर्थः ।
?R	न ह्यशब्दम् इत्येतदेव वाक्यं तन्निराकरणपरतयापि योजयति यतोऽसाविति ।। उपपादयिष्यत इति । चतुर्थपादे न शब्दवाच्यतैवात्र प्रधानस्य निषिध्यते इत्यादिनेति भावः ।। किञ्चाद्ये प्रधानस्येति । शब्दागोचरत्वपक्ष इत्यर्थः ।। तदुपपादनायेति । असत्तोपपादनायेत्यर्थः ।। अत एवेति । प्रमाणान्तरवेद्यत्वोपपादनायेक्षत्युपन्यासस्यायुक्तत्वादेवेत्यर्थः ।। द्वितीय इति । शब्दावाच्यत्वहेतुरित्यर्थः । तादृशस्यापि ब्रह्मणो वेदान्तेषु कारणतया प्रतिपाद्यत्वोपगमादनैकान्तिको हेतुरिति भावः ।। तृतीयचतुर्थयोरिति । अवैदिकत्वहेतोः कारणतयाऽवैदिकत्वहेतोश्च कारणतया वेदान्ताप्रतिपाद्यत्वरूपसाध्येनैकार्थत्वादिति भावः ।। नेतीति । प्रधानं न कारणतया वेदान्तवेद्यमिति प्रतिज्ञार्थसिद्धावित्यर्थः । शङ्कते परेणेति ।। इदमिति । आत्मशब्दादित्येतदित्यर्थः । तत्तेज ऐक्षत इत्यादावात्मशब्दाभावादिति भावः ।। देवतात्वेनेति । अभिमानिनये तथा वक्ष्यमाणत्वादिति भावः ।। अधस्तादिति । यजमानप्रस्तरत्वं यथा नार्थः श्रुतेरेभवेत् इत्याद्यधिकरण इत्यर्थः । सौत्रो मोक्षोपदेशादिति हेतुश्चायुक्त इत्याहुः ।। आत्मशब्दस्येति । अथोच्येतेतत्सूत्रावतारिकायामुक्तदिशा गोणत्वे शङ्कित इति भावः । परिचोदनैवेति । अवतारिकारूपशङ्कैवायुक्तेत्यर्थः । पूर्वपक्षीभूतः साङ्ख्यो ह्येवं स्थूलारुन्धतीन्यायेनाशङ्कत इति वाच्यम् । न चैवं सम्भवतीत्याह न हीति । प्रधानं नात्मेति ह्येयत्वावचनात् प्रधानमेवात्मत्वेन सूक्ष्मब्रह्मज्ञानार्थमुच्यत इति नेति प्रागुक्तसूत्रार्थ च प्रत्याह हेयत्वावचनं चेति ।। हेयत्वावचनादिति । अन्नमयादि न ब्रह्मेत्येवंरूपवचनाबावादित्यर्थः । उपलक्षणं चैतत् पुच्छरूपब्रह्मज्ञआनार्थं ब्रह्मत्वेनोपदेशसत्त्वाच्चेति पूर्वोक्तसाध्याभावोऽपि ध्येयः ।। उत्तरोत्तरेति । अन्नम ये यस्याब्रह्मत्वेप्राणं ब्रह्मोपासने इति प्राणमयस्य ब्रह्मत्ववचनं ज्ञापकम् । एवं प्राणमयस्याब्रह्मत्वे मनोमयस्य ब्रह्मत्ववचनं ज्ञापकमित्येव ज्ञेयम् । अत्रापीति । सदेव सोम्येत्यादिप्रकरणेऽपि सच्छब्दार्थस्याब्रह्मत्वे भूय एव मा भवान्विज्ञापयत्वित्यादिप्रश्र्नप्रतिवचनपौनःपुन्यरूपज्ञापकसौलभ्यादित्यर्थः ।। प्रतिज्ञाविरोधस्त्विति । हेयत्वावचनाच्चेति चशब्दसमुच्चितैकविज्ञानेन सर्वविज्ञानप्रतिज्ञाविरोधस्त्वित्यर्थः ।। न किञ्चिदिति । भोग्यात्मत्वभोक्त्रात्मकत्वयोर्मध्य इत्यर्थः । जडैक्यस्य त्वयानङ्गीकाराद्भोक्त्रैक्यस्य च यजमानप्रस्तरत्वमित्यादिना अस्माभिर्निरस्तत्वादिति भावः ।। एषा दिगिति । अयं भावः । सिद्धान्ते किं प्रधानं सदेवेत्यादिवाक्यबोध्यं नेति निरस्त विशिष्टब्रह्मणः परिणामित्यमेतद्वाक्यबोध्यमित्युच्यते किं वा कर्तृत्वं बोध्यमिति । यद्वा शुद्धस्य भ्रमाधिष्टानत्वं बोध्यमिति । नाद्यद्वितीयौ । विशिष्टे सदेवेत्यादिवाक्योक्तसत्त्वायोगात्पूर्वसूत्रेऽखण्ड एव समन्वयस्य प्रतिज्ञातत्वेनात्राखण्डस्यैव वाच्यत्वाच्च । द्वितीये वैयधिकरण्यं च । न हि प्रधानं परिमिणामीति प्राप्ते ब्रह्मकर्तृत्वसिद्धान्तो युक्तः । अत एव न तृतीयः । प्रधानं परिणामीति प्राप्तेऽधिष्टानं ब्रह्मेत्यस्य व्यधिकरणत्वादित्यादिरूपेण चन्द्रिकोक्तदिशा ध्येयः ।
?R	उक्तमवाच्यत्वे लक्षणाऽसम्भवमनालोच्य शङ्कते सत्यं समीचीनोच्यत इति । 
?R	अत्रेत्यद्यनूद्यार्थमाह अत्र तत्तुसमन्वयादिति सूत्र इति । क्वावकाशोत्रेत्येतदेववाक्यप्रकारान्तरेण योजयति यतोत्रेति । तदेवेत्यनुवादः । जन्मादीत्यादि व्याख्या । 
?R	द्वितीयमिति । सगुणस्य प्रकृतत्वेऽपि इत्यादिनोक्तपक्षमित्यर्थः ।। 
?R	हेतुफलयोरिति । लक्ष्यवस्तुनः स्वरूपेण मुख्यार्थसम्बन्धित्वेन चोपस्थितिरूपहेतोः लक्ष्यार्थप्रमितिरूपफलस्य 
?Rचासम्भादित्यर्थः ।। वक्ष्यतीति । यदि तत्स्यादगोचरम् इत्यादिग्रन्थेनेति भावः ।। अवेद्यत्वेऽपि लक्षणाफलमाशङ्कते ननु लाक्षणिका इति । शङ्का निराह नेति ।। तत्र हेतुमाह निराकृतत्वादिति । सत्यज्ञानादिकेप्येवं न व्यावृत्त्या प्रयोजनमित्यादिना जन्मादिसूत्र इति भावः । 
?R	
?R	इति क्विपि कृत इति । उपमानादाचार इतिप्रकरणे सर्वप्रादिपदिकेभ्यः क्विपित्येके, इतिवार्तिकेनेति भावः । क्विपि कृते सनाद्यन्ता धातव इतिधातुसञ्ज्ञायां तिपि कृते अर्णवतीतिरूपम् । तस्य षष्टीनिर्देशोऽर्णवतेरिति । क्विबन्तार्णवशब्दात् नन्दिग्रहिपचादिभ्यो ल्युणिन्यच इतिसूत्रेण च्प्रत्यये पररूपे अर्णवेति रूपमिति भावः । 
?R	 तदित्यनुवादः निर्गुणं ब्रह्मेति व्याख्या । नास्त्येवेति शेषोक्तिः । निर्गतमिति तदित्यस्य विशेषणमिति भावः . गोचरा इन्द्रियार्थाश्चेत्यमरोक्त्यागोचरशब्दस्य मित्यपुंलिङ्गत्वाद्व्यधिकरण बहुव्रीहिमाश्रित्यविशेष्यनिघ्नतामाह गवामिति । 
?R	यदि तत्स्यात् इति पदत्रयार्थं सोपस्करमाह एवमपीति । मा वदेदितेयसेयार्थो न च वक्तव्यमिति । अस्मच्छास्त्रगमित्यनुवादः । वेदेत्यादि व्याख्या ।। ननु माङ्गि लुङ्गि इति पाणिन्युक्तेः मा वादीत् इति वाच्यमित्यत आह माशब्दोऽयमिति । अमानोनाः प्रतिषेधे इति निषेधार्थो माशब्द इत्यर्थः ।	
?R	परकीयचोद्यमनुवदति आहेति । इत्याहेति वक्ष्यमाणेतिपदेनान्वयः । वचनविषयत्वं हि त्रेधा । वचनजन्यवृत्तिव्याप्यतया वा । आद्यद्वयस्याभावेन स्वप्रकाशत्वस्य सम्भवात् । अन्त्ये शास्त्रविषयत्वसम्भवान्न कोपि दोष इत्यर्थः । निराकरिष्यमाणत्वादिति । युक्तिपादे न परिच्छेदकार्ये च प्रमाणमिति च प्रमा इत्यत्र । न च प्रमाणतोन्या स्यात्प्रमितिर्नाम कुत्रचित् इत्यादिना भक्तिपादे च ।। ज्ञानाश्रयतयेति । ज्ञानाश्रयत्वेन हेतुनेत्यर्थः ।। व्याघातेति । वचनजन्यज्ञानाविषयतया स्वप्रकाशत्वं वचनजन्यज्ञानविषयतया च वचनविषयत्वमित्यस्य व्याहतत्वेन स्वप्रकाशत्वशास्त्रविषयत्वयोरन्यतरदपि न सिद्ध्यतीत्यर्थः । 
?R	मा वदो मा विजानीहि इत्यनयोस्तात्पर्यमाह वक्तुं ज्ञातुं च न शक्यमिति । तेन लुङ्गुपपत्तिरिति ।  स्मोत्तरे लङ्ग् च  इतिसूत्रेण स्मोत्तरमांयोगे लङ्गो विधानादिति भावः । ननु माङ्गि लुङ्ग् इति लुङ्गा भाव्यमित्यत आह माशब्दोऽयमिति । 
?R	वदव्यक्तायां वाचि इत्यस्य परस्मैपदित्यादित्युवादेति प्रयोक्तव्ये कथमित्यूद इत्यात्मने परप्रयोग इत्यत  आह भासनेति । भासनं दीप्तिः । उपसम्भाषा सान्त्वनम् । तथा चोद उक्तशङ्काकर्तारं परिसान्त्वयतीत्यर्थः । यद्वा भासनोपसम्भाषेति । भासनोपसम्भाषाज्ञानयत्नविमत्युपमन्त्रेषु वद इति सूत्रेणार्थविशेषेषु आत्मनेपदविधानादिह भासनारूपार्थे आत्मनेपदम् । स्पष्टमुवाचेत्यर्थ इति भावः । 
?R	अमुख्यवृत्तौ रूढारूढभेदेन द्वैविध्यं कुत्रोक्तमित्यत आह यथोक्तमिति । न्यायविवरणे ।। अन्येपीति । काव्यप्रकाशिकाकार इत्यर्थः । 
?R	पूर्वसूत्रसंशब्दार्थद्वयाक्षेपसमाध्यर्थमिदमित्युक्तेमेतदधिकरणोपक्रमे । तत्समाधिप्रकां व्यञ्जयन्नुपसंहरति तदेवमिति । गतीति । सर्वशास्त्रोत्पाद्यज्ञानस्यैकरूपत्वादित्यर्थः । एतच्च तृतीयतृतीये विवरिष्याम इति भावः । 
?R	  	?R?0	इति जन्माधिकरणात् अधिकरणचतुष्टयम्  
?R	    			( 1-1-2 तः 1-1-5 )
?R	 ।। ॐ आनन्दमयोऽभ्यासात्  ॐ ।। ननु जिज्ञास्यब्रह्मस्वरूपनिर्णयाय जन्मादिसूत्राद्युक्तलक्षणस्यातिव्याप्तिनिरासाय सर्वकारणादिवाक्यानां ब्रह्मपरत्वाय तत्रासम्भावनानिरासाय चोत्तरग्रन्थयस्य प्रवृत्तेर्वाच्यत्वान्मुले कथं प्रपञ्चनपरत्वोक्तिः । नह्येतत्सर्वं प्राक्सिद्धमित्यतोऽवतारयति अथात इति । विहिता कर्तव्यत्वेन बोधिता इष्टसाधनत्वेनोक्तेति यावत् । वस्तुविचारणं नामास्तीत्यनन्तरं येनाध्यायशेषस्य सार्थक्यं भवेदिति शेषः । नन्वेवं तर्हि ईक्षत्यधिकरणमपि व्यर्थं स्यादित्याशङ्क्य तत्सार्थक्यमुपपादयति सम्भावना त्वित्यादिना । ननु लक्षणप्रमाणाभ्यां वस्त्वधारितमित्यत्र सम्भावनया चेति वाच्यम्। अन्यथा तदुक्तिवैयर्थ्यामित्यत आह सम्भावना त्विति ।। अतथाभावेति । अलक्षणादिभावेत्यर्थः । नन्वीक्षतिनये प्रमाणविषयत्वसम्भावनैवोक्ता । तथाच लक्षणप्रमाणयोरित्युक्तिः कथम् । सत्यम् । ब्रह्मपदोक्तगुणपूर्णत्वलक्षणाभिप्रायेणात्र लक्षणोक्तिः । तस्य जन्मादिसूत्रे जगज्जन्मादिहेतुत्वेक्त्या सम्भावनोक्तेः । यद्वा प्रमाणे सम्भावनयाऽतद्विषये तद्हेतुत्वादिलक्षणेऽपि सा भवतीति परम्पराभिप्रायेण तल्लक्षणोक्तिः । समन्वयसूत्रस्याध्यायादित्वमुपेत्योक्तम् अध्यायशेषस्येति । तात्पर्योक्त्या शङ्कानिरासप्रकारमाह  सत्यामित्यादिना । तथा चैवं 
?Rसूत्रयोजना  इत्यादिना यस्समन्वयसूत्रस्य प्रागर्थं उक्तस्तमनुवदति । तत्तुसमन्वयादितीति ।। प्रतिपाद्यप्रतिपादकत्वलक्षणसमन्वय इति । एतदेव हि तत्परत्वरूपः सम्बन्धः । तत्प्रमितिशेषत्वस्यैव तात्पर्यशब्दार्थत्वादिति भावः ।। कथं प्रपञ्चनं किमर्थं चेत्यत आह तत्तुसमन्वयादितीति प्रतिपाद्यप्रतिपादकत्वलक्षणसमन्वय, इति । एतदेवहि, तत्परत्वरूपः सम्बन्धः । तत्प्रमितिशेषत्वस्यैव तात्पर्यशब्दार्थत्वादितिभावः ।। कथं प्रपञ्चनं किमर्थं चेत्यत आह तत्तुसमन्वयादिति हीति ।। विमर्शेति । युक्त्यनुसन्धानपूर्वकमित्यर्थः ।। अन्यदेवेति । तत्तु समन्वयादिति सूत्रकृदुक्ते सति अन्यदेव ब्रह्मभिन्नमेव वस्तु शास्त्रयोनि, समन्वयात् उपक्रमादिभिरन्यवस्तुपरत्वरूपसम्बन्धावगमादित्युक्त्वा कृती कृतार्थः स्यादित्यर्थः ।। प्रत्ययमिति । विश्वासं । एकः कश्चित्पुमान् । परस्ताद्वितस्तेरिति । त्वदुक्तप्रदेशापेक्षया वितस्तिपरिमित प्रदेशात्परस्तात्परत्र भूमध्यप्रदेश इति ब्रूयादित्यर्थः । एवमित्यनुवादः न्यायेन इत्यन्तं व्याख्या । शब्दैकजन्यज्ञानकर्मत्वादिन्यायेनेत्यर्थः । सम्भाविते सति इति शेषोक्तिः । कुतो व्यवधानमितिशङ्कानिरासप्रकारमाह सत्यमित्यादिना ।। ननु मूलेश्लोके इत्यादिना इत्येकपदत्वेन पदमध्य एव पादान्तविरामो न युक्तः, यतिभङ्गापत्तेरित्यत आह स्वादिष्विति । कप्रत्ययावधिषु परतः पूर्वं पदसञ्ज्ञं भवतीत्युक्तत्वादिह च तृतीयाविभक्तेर्नाशब्दस्य स्वादित्वेन तत्परतः पूर्वस्य पदत्वेन पदस्यैव पादान्ते विरामप्राप्तेरितिभावः ।। यतीति । यतिरुपरमः । यम उपरम इति धातोः । यस्मिन् स्थले उपरमः पदस्योचितस्तस्य भङ्ग इत्यर्थः । पदान्तस्यैव पादान्ते उपरमस्योचितत्वेन पदमध्ये अनुचितत्वात् । यतिर्विच्छेदसञ्ज्ञिका इति वृत्तरत्नाकरोक्तेः । श्लोकेषु नियतस्थानं पदच्छेदं यतिं विदुः इतिदण्डिनोप्युक्तेः । 
?R	अध्यायार्थोक्तिः पराभिमतार्थव्युदासायापीति भावेन यथाश्रुतपरभाष्यमनूद्य निराह मायावादी त्वित्यादिना ।। नामरूपविकारेति । शब्दार्थलक्षणकार्योपाधिविशिष्टमित्यर्थः । तद्विपरीतं च । 
?R	वैदिका इति । वेदगताः । संस्कृता इति यावत् । वेदगतानामेव लोकवेदाधिकरणन्यायेन लौकिकत्वात् । भाषाशब्द एव व्यावर्त्य इति भावः ।। साक्षादिति । रूढयौगिकभेदेन तद्भेद इत्यर्थः । लिङ्गपादे वक्ष्यमाणदिशा आपातत इति योज्यम् । विवृतमेतच्चन्द्रिकायाम् ।। धर्मद्वारेति । धर्मोपस्थितिद्वारैवेत्यर्थः ।। तत्रैवेति । विवादस्थल एवेत्यर्थः । तत्रेति मूलानुवादः, वक्तव्येत्यादिव्याख्या । तत्रेत्यस्यावृत्तिमुपेत्यार्थमाह तत्र प्रथमेऽध्याय इत्यादि ।। उपरिष्टादिति । उपसनापाद इत्यर्थः । मायावाद्युक्तपादोपाधीन्निराह प्रथमे स्पष्टेत्यादि । स्पष्टत्वं नाम वाक्यान्तरे ब्र्हमपरत्वेन निर्णीतत्वम् ।। बहुलं स्पष्टलिङ्गवत्त्वादिति । तच्च चन्द्रिकायां विवृतम् ।। सगुणनिर्गुणेति ।  द्वितीये सगुणं ब्रह्म तृतीये निर्गुणं ब्रह्मोच्यत इति पादयोर्भेद इत्यर्थः ।। निराकृतत्वादिति । प्राचुर्येण मायावादि इत्यादिग्रन्थेनेत्यर्थः ।
?R	इत्यस्य व्याख्या सर्वोपाधिविवर्जितम् इति । आद्येर्थे मानं यत्र हि द्वैतम् इति । यत्र हि द्वैतमिव भवति तत्रेतर इतरं पश्यति इत्यादि । सर्वाणीति तु निरुपधिकब्रह्मणि ।। अविद्याविद्याविषयेति । अविद्यापदेन तत्कार्यभ्रम उच्यते । भ्रमविषयप्रमाविषयभेदेनेत्यर्थः । द्वैतमिव इतिवाक्ये भ्रान्तिद्योतकेव शब्दस्य सर्वाणीतिवाक्ये तमेव विद्वानितितच्छब्दस्य श्रवणादिति भावः । तथा च सत्यभूतं ब्रह्म निरुपाधिकमेवेति नाद्वैतभङ्ग इति भावः । ननु निरुपाधिकब्रह्मज्ञानादेव मुक्तिसिद्धौ अविद्याविषयब्रह्म किमर्थमपेक्ष्यत इत्यत आह तत्रेति । आदिपदेन ज्ञातृज्ञेयगुरुशिष्यादिलत्रणो ग्राह्‌यः ।। क्रमेति । अर्चिरादिक्रमेत्यर्थः ।। उपाधिभेदं । उपाधिकृतभेदोपेतम् । ननु यद्येकरूपं ब्रह्म तर्हि यः सर्वज्ञः अपहतपाप्‌मा, निरनिष्ट इत्यादि वैचित्र्यं वेदवाक्येषु कथमिति पृच्छति किन्त्विति । गुणदोषविधिनिषेधपराप्वे परिहरति कानिचिदिति ।। प्राकृतभौतिकेति । अशरीरः प्रज्ञात्मेति, अस्थूलमनिण्व त्यादीनीत्यर्थः ।। वाम्मनसेति । यतो वाचो निवर्तन्त इत्यादीनीति भावः ।। अद्वितीयत्वेनेति । एकमेवाद्वितीयमित्यादीनीति भावः ।। स्रवात्मकत्वेनेति । सर्वं खल्विदं ब्रह्म पुरुष एवेदं सर्वम् इत्यादीनीति भावः । मोक्षशास्त्र इति । निरुपाधिकज्ञानाय सोपाधिकनिरूपणमुपयुज्यत इत्युक्तमिति चेन्न । तयोर्विरोधेन सोपाधिकनिरूपणस्य तत्रोपायत्वासम्भवात् । अन्यफलार्थं तत्तन्निरूपणे च मोक्षशास्त्रत्वव्याघातादिति भावः ।। उपयुज्यत इति । तदुपयोगाभावादिश्चन्द्रिकायां व्यक्तः । आभाणकं लौकिकगाथा । सार्थादिति । समूहादित्यर्थः । आदित्यादिवारविशेषे क्वचित्स्थलविशेषे विक्रियार्थं वणिग्भिरागन्तव्यमितिक्लृप्तसङ्केतस्थले मिलितवणिजां यः समूहः सोऽत्र सार्थपदेन गृह्यते । तस्मादपीत्यर्थः ।। 
?R	चतुर्थपादादिग्रन्थमवतारयति । नन्वत्रेत्यादिना ।। विश्वतोमुखता चेति । अनेकशाखानिर्णायकता चेत्यर्थः ।। अवच्छेदकेति । क्रोडीकारकधर्मा इत्यर्थः । कथं तर्हि तेषामन्यत्रप्रसिद्धत्वमित्यत आह । ते च मयट्प्रत्ययादिनेति । गुणवाचिनस्त्वानन्दादय इति । आनन्दो ब्रह्मेति व्यजानात् । विज्ञानं यज्ञं तनुते इत्यादिना श्रुता इत्यर्थः । एतच्चैतेषां 
?Rगुणवाचकत्वमुपेत्योक्तं । प्राप्यत्वेन मयट्प्रोक्तेर्नतत्राप्यन्यदुच्यते इति वक्ष्यमाणदिशा तेषामपि नामैकदेशग्रहणन्यायेन गुणिवाचित्वात् । नन्वेवं गुणवाचिनां ब्रह्मणि वृत्तिश्चेत्तर्हि तयोरैक्यं स्यात् तथा च आनन्दज्ञानादिशब्दानां पर्यायत्वं आनन्दज्ञानादिसाङ्कर्यं गुणस्य गुणिना साङ्कर्यं च स्यादित्यत आह । गुणगुणिनोरिति । यद्वा कथं तर्हि गुणवाचिनो गुणिनि ब्र्हमणि समन्वयः तस्य गुणगुण्यैक्यहेतुकत्वात् तस्यात्र नयेऽनुक्तत्वादित्यत आह गुणगुणिनोरिति । उभयव्यपदेशात्त्तहिकुण्डलवत् इतिभक्तिपादीयाधिकरणे गुणगुण्यभेदो विशेषबलेन साङ्कर्याभावश्चवक्ष्यत इत्यर्थः । तर्हि तेनैवेदं गतार्थमिति चेन्न । गुणिसामान्यवाचिनां समन्वयेऽर्थापत्तेषां समन्वयेन तदर्थमेवास्यानारम्भणात् । 
?R	आनन्दमयादेः सूत्रे ब्रह्मत्वोक्तेः का प्रसक्तिरित्यतोऽन्यत्र भाष्यकृदुक्तं प्रसञ्जकं वदन्मूलमवतारयति । तैत्तिरीयक इत्यादिना संशयबीजमाह सर्वत्रेत्यादि ( ना ) ।। अनुशासनादिति ।। तादात्म्यार्थे विकारार्थे प्राचुर्यार्थे मयट्त्रिधेति सप्तमगीताभाष्योक्तेरिति भावः ।। शरीरादिकोशेष्विति । शरीरपदेनान्नविकारदेहग्रहः । आदिपदेन प्राणविकारदेहादिग्राह्यः । तथा चान्नविकारदेहादिरूपकोशेषु जीवाश्रयभूतमञ्जूषारूपेष्वित्यर्थः ।। गौर इति । यथा देहस्य गौरत्वादिना तदभिमानिजीवो गौरादिपदवाच्यः तथाऽन्नविकारदेहाभिमानी जीवोऽन्नविकारदेहवाच्यन्नमयादिशब्देनोच्यत इत्यर्थः ।। अशनिरिति । वज्रस्वामित्वादिन्द्रो वज्रवाचकाशनिपदेनोच्यते तथा ब्रह्मादयस्तन्नियन्तृत्वात्तैः शब्दैरुच्यन्त इत्यर्थः ।। प्राचुर्येपीति । प्रागुक्तस्मृतौ प्राचुर्यार्थ इत्यप्युक्तेः । पाणिनिनापि तत्प्रकृतवचने मयडि ति प्राचुर्येण प्रस्तुतमित्यर्थे प्रथमासमर्थान्मयङ् भवतीति पञ्चमेऽध्यायेऽनुशासनादिति भावः । मयटो वैयर्थापत्त्या तादात्म्यार्थत्वमशक्यशङ्कमिति न शङ्कितम् ।। एते परस्परमिति । प्राणमयादयश्चत्वार इत्यर्थः । तस्माद्वा एतस्मादन्योऽतर आत्मा प्राणमय इति तस्यैष एव शारीर आत्मे त्यादि श्रवणादिति भावः ।। किम्त्वन्य एवेति । एतेन कोशा एव प्रकृतिरेवेत्याद्येककोटिनिर्णयेन पूर्वपक्षः उत कोशाः प्रकृतिर्वैत्याद्यनिर्णयेन, अथ सर्वेपीति । नाद्यः । अनेकप्रापकसत्त्वे निर्धारणायोगात् । न द्वितीयः, संशयाविशेषापातात् । नान्त्यः, अनेकार्थकत्वेन वाक्यभेदापत्तेरिति निरस्तं । अयमेवेति विशिष्यैककोट्यनिर्धारणेऽपि ब्रह्मान्यत्वेनावधारणसम्भवेन संशयाविशेषासम्भवादिति । एवमग्रेप्यनेककोटिकपूर्वपक्षस्थले ज्ञेयं । तैत्तिरियक इति मूलपदस्य स्वयं विशेषणमाह अत्रेति । एतदुदापरणभूत इत्यर्थः ।। आनन्दमयो ब्रह्मेति प्रतिज्ञाभाग इति । यद्यपि नास्त्यत्र ब्रह्मपदं तथाप्यस्य सर्वस्य समन्वयसूत्रप्रपञ्चनपरत्वात्तत्तेवात्र सर्वत्राप्याऽऽध्यायसमाप्ति साध्यार्पकतया ब्रह्मपरामर्शकतत्पदमनुवर्तत इति भावेनेतिप्रतिज्ञाभाग इत्युक्तं ।। तत्रेति । प्रतिज्ञांशव्याख्यानपरवाक्य इत्यर्थः ।। निर्णेतव्येति । तुल्यन्यायतया निर्णेतुं योग्यवाक्यान्तरोक्तिरित्यर्थः ।. गुणीति । गुणिसामान्यवाचिनि गुणवाचिनि यानि नामानि तद्युक्तास्वित्यर्थः ।। नचैवमत्रास्तीति । अन्नमयादिभिन्नभिन्नविषयतया श्रवणादिति भावः ।। असकृदुक्तिमात्रमिति । एतच्चान्नमयादि प्रकरणपञ्चके श्रुतब्रह्मशब्दमेलनाभिप्रायेणोक्तं । नत्वेकैकप्रकरणाभिप्रायेण विज्ञानानन्दमयप्रकरणयोरसकृच्छ्रवणेप्यन्नमयादिप्रकरणत्रये तदभावात् । विज्ञानमयादिप्रकरणद्वये मुख्याभ्यासस्य सत्त्वेनैवमुक्तेस्तदभिप्रायकत्वायोगाच्च । अत एवाग्रे इत्युक्तं भवतीति तात्पर्यवर्णनं । अयमेवाभ्यासो ब्रह्मशब्दस्य यः प्रत्यन्नमयादिशब्दमेकस्य पाठ इति सन्न्यायरत्नावल्युक्तेश्च । 
?R	इत्या(द्या)क्षेपणामिति । प्रागुक्तान्यत्वान्तरत्वशारीरत्वाद्याक्षेपोपलक्षकत्वं सौत्रविकारशब्दस्य प्राचुर्यादिति परिहारस्यान्यत्वाद्याक्षेपपरिहारोपलक्षकत्वं । तद्हेतुव्यपदेशाच्चे त्याद्यानन्दमयाद्यसाधारणयुक्तीनामन्नमयाद्यसाधारणयुक्त्युपलक्षकत्वं द्रष्टव्यमित्यर्थः । तच्च व्यक्तीकृतं चन्द्रीकायाम् । वक्ष्याम इति । ब्रह्मशब्दस्य चाभ्यासात्पञ्चरूपादिषु स्फुटमि त्येतद्व्याख्यानावसर इति भावः । 
?R	अधिकरणान्तरारम्भस्येति । आकाशाधिकरणेत्यर्थः । नन्वधिकरणान्तरारम्भ इव विश्वतो मुख्यत्वमपि अन्यथा नीयताम् । येन तदन्यथानुपपत्त्या लक्षणाऽऽश्रयणं स्यादित्यत आह विश्वतोमुख्यत्वेति । 
?R	श्रुतिरित्यनन्तरपेक्षितं पूरयति इति शेष इति । 
?R	समस्तस्येत्यनुवादः । अवयविन इति व्याख्या । अवहितैः सावधानैरित्यर्थः । मास्तु पुच्छस्य मुख्यब्रह्मत्वमित्यत आह ततश्चेति । तद्वेदनात् ब्रह्मविदाप्नोति परमित्युक्तब्रह्मज्ञानात् । परब्रह्मप्राप्तिर्या श्रुता सा बाधिता स्यादित्यर्थः ।। अधिकानुपपत्तिरिति । प्राकृतान्नविकारदेहपरामर्शादिरूपेत्यर्थः ।। विकारोपपादकत्वेनेति । अत एव पूर्वपक्षदशायामन्नमयादिशब्दे तावद्विकारार्थोंऽगीकार्य इत्यादिना तथैवोक्तमिति भावः ।। प्रकृतेनेति । जिज्ञासासूत्रेणेत्यर्थः । उपलक्षणमेतत् । तत्राऽनन्दादयो गुणाः । ईशस्यैवेति निर्णीता इत्युपासनापादीयानुव्याख्यानसुधायामुक्तदिशा सर्वापेक्षितानन्दप्रदोपासनाविषयमहागुणवाचित्वेनाध्यायादौ मङ्गलार्थत्वाच्चेत्यपि ध्येयः ।।
?R	ब्रह्मशब्दाभ्यासोऽभिहित इति । ब्रह्मशब्दोऽभिहित इत्यर्थः । तथैव प्राक् ब्रह्मशब्दस्य श्रुतत्वादिति व्याक्यानात् । तथा च सोऽन्नमयादिष्वपि समान इति ग्रन्थस्साधुः ।। इत्यादिहेतुनामिति । अस्मिन्नितिसूत्रोक्तमुक्तगम्यत्व, तदुपलक्षित भृगुवल्लीसमाख्याऽऽदिहेतूनामित्यर्थः । 
?R	तथेति मूलपदस्यार्थमाह तथासतीति ।। उद्भवर्हेति । उद्बबर्हात्मनः केशौ सितकृष्णौ महामुने । उवाच च सुरानेतौ मत्केशौ वसुधातले । अवतीर्य भुवो भारक्लेशहानिं करिष्यतः इत्यादिविष्णुपुराणे पञ्चमांशे प्रसिद्धमित्यर्थः । अत्र प्रमाणमाहेति । व्याप्तत्वेऽर्जुनप्रत्यक्षं प्रमाणमाहेत्यर्थः । द्यावापृथिव्योरिदमन्तरं हि व्यार्तं त्वयैकेन दिशश्च सर्वा इत्येकादशगीतास्थार्जुनवाक्यादवगम्यते पार्थप्रत्यक्षमित्यर्थः ।। पुराणाद्युक्तीति । पुराणेतिहासाजौ व्याप्तत्वोक्तिसमुच्चयार्थ इत्यर्थः । ननु सीमन्शब्दस्य नकारान्तत्वेन ऋन्नेभ्यो ङीबि तिप्राप्तङीप्प्रत्ययस्य मन इतिसूत्रेण मन्नन्तात्प्राप्तिपदिकात् ङीप् न भवतीति निषेधेपि निस्सीमानोस्य शक्तय इति वाच्यमित्यत आह सीमसीमे स्त्रितीयामुभे इति । इत्यमरोक्तेरिति योज्यं ।। डावुभ्याभ्यामिति । मन्नन्तात्प्ताप्तिपदिकादन्नन्ताच्च बहुव्रीहिविकल्पेन डाप्प्रत्ययो भवतीति चतुर्थाद्यपादे पाणिन्युक्त्या डाप्प्रत्यान्तत्वात् साधुरित्यर्थः । उतावयवयविनोर्भेदादित्यादिनोक्तपक्षं निराह तृतीयेऽपीति ।। इत्यादिप्रसिद्धीति । भाष्योक्तस्मृतिप्रसिद्धीत्यर्थः । तथाच अङ्गागित्वेन भगवान्स्वानन्दानुभवे स्थितः । स एव व्यूह्य चात्मानं इव पृथग्रूप इव स्थित इत्यैतरेयभाष्योक्तदिशा नारायणवासुदेवादिरूपैर्नानारत्नविनिर्मित्तप्रतिमावत्पुञ्जीभूतविद्यलक्षणरूपविशेषेण भगवत एवाङ्गत्वमङ्गित्व चोपपन्नमिति द्वयोः परमात्मत्वं नायुक्तमिति भावः । 
?R	कृष्णपिङ्गलं इत्यनन्तरं इति पूर्वार्धे परम्ब्रह्मे ति पदद्वयमध्याहृत्य योजयति इति पूर्वार्ध इति । 
?R	अत्रेति मूलपदस्यार्थमाह ऋतं सत्यमितिवाक्यं यद्गतं अत्रेति ।. स्वरितेति । स्वरितं ब्रह्मशब्दस्य यस्य तदिति विग्रहः । एवमग्रेपि ।। तथात्व इति । तत्पुरुषादिसमासन्तरत्वे इत्यर्थः । समासस्येति षष्टाद्यपादातिम्मसूत्रेण सामान्यतोऽन्तोदात्तताया विधानादिति भावः ।। अनुदात्तमिति । यस्योदात्तादिस्वरो विधीयते तं वर्णं वर्जयित्वाऽवशिष्टं पदमनुदात्तं भवतीत्यनुदात्तस्वर प्रसङ्गेनेत्यर्थः । पूर्वं हि पुर इत्यनन्तरं रुद्रस्य पराधीनत्वप्रतिपादकं पदमस्ती त्यध्याहृत्य योजयित्वा तत्र शङ्कानिरासत्वेनोत्तरार्धं योजितमिदानीं विनैव पदाध्याहारं योजनामाह अथवेति । उद्धृत्यं मूलास्पष्टत्वेन । किं च ब्रह्माधिपतिर्ब्रह्मणोधिपतिरित्युत्तरवाक्य इत्यादिना पूर्वार्धो न रुद्रविषय इत्यन्तेनोक्तमर्थमुक्त्वा स्यादेवं यदीत्यादिनोक्तशङ्कोत्तरत्वेन ब्रह्माधिपतिरि त्यादिमसग्रश्लोको व्याख्येय इत्यर्थः ।। स्वरितेन्द्रेति । औणादिकरन्प्रत्ययान्तस्येन्द्रशब्दस्य ञ्नित्यादिर्नित्य मित्याद्युक्तत्वे शेषनिघाते उदात्तादनुदात्तस्य स्वरित इति स्वरितान्तत्वादिति भावः ।
?R	शिक्षाग्रन्थश्लोकमुदाहरति तथाचाहुरित्यादिना । मिथ्याप्रयुक्तः अयथाप्रयुक्तः । वाग्वज्रः वाग्रूपवज्रः । इन्द्रशत्रुः इन्द्रशत्रुरितिमन्त्रः । स्वरतोऽपराधात्स्वरम्भ्रशनिमित्तात् । उदाहृतश्च श्लोको महाभाष्ये पस्पशाह्निके ।। 
?R	पुंसोःपुंल्लिङ्गयोरिति । एतच्चाश्वपते गोपते इत्यादौ पूर्वपदस्वरितान्तत्वेपि बहुव्रीहित्वाभावात्तत्र व्यभिचारनिरासायोत्युक्तं नयचन्द्रिकायां ।। व्यभिचारमिति । समस्यमानपदयोः पूर्वपदान्तस्वरे स्वरिते सति तत्समासप्रातिपदिकं बहुव्रीहित्वमेष्यती त्यत्र अन्वयतो व्यतिरेकतश्च वैयाकरणा व्यभिचारमुद्भावयन्तीत्यर्थः । तथाहि । आर्यश्चासौ ब्राह्मणश्चार्यब्राह्मण इत्यादिकर्मधारये पूर्वपदस्य स्वरितान्तत्वेपि तत्र बहुव्रीहित्वाभावात् । आर्येतिपदस्य ऋगतावितिधातोः ऋृृहलोर्ण्यदि ति सूत्रेण ण्यत्प्रत्यये निष्पन्नत्वात् । ण्यत्प्रत्ययस्य तित्स्वरित मितिषष्टाद्यपादीयसूत्रेण स्वरितत्वात्तदन्तस्यार्येति पूर्वपदस्य स्वरितान्तत्वात् । नच समासस्येति सूत्रेण समासान्तोदातत्त्वे अनुदात्तं पदमेकवर्जमितिशेषनिघातेनानुदात्तत्वान्नस्वरितान्तत्वमितिवाच्यम् । आर्यो ब्राह्मणकुमारयोरि ति षष्टद्वितीयपादीयसूत्रेण ब्राह्मणकुमारशब्दयोः परयोरार्यशब्दः प्रकृतिस्वरं प्राप्नोति कर्मधारये इति प्रकृतिस्वरेण स्वरितान्तत्वात् । ब्रह्मचारिपरिस्पन्दं इति बहुव्रीहौ ब्रह्मचारिपदस्य स्वरितान्तत्वाभावेपि बहुव्रीहिदर्शनात् । अत एव बहुव्रीहौ प्रकृत्या पूर्वपदमितिषष्टद्वितीयाद्यसूत्रे वृत्तौ ब्रह्मचारिपदं कृदुत्तरपदप्रकृतिस्वरत्वेनान्तोदात्तमित्युक्तमिति ।। सामान्यलक्षणेति । लक्षणशब्दोत्र सूत्रपर्यायः । स्वरितान्तं पूर्वपदं बहुव्रीहिर्भवतीति सामान्यसूत्रम् । तस्यार्यब्राह्मण इत्यादावार्य इत्यादिविशेषसूत्रेणापवादित्वेपि न दोषः । नह्यपवादकृतवियभिचारो दोषाय । व्यभिचार्यपवादेन मानमेव भविष्यती ति वक्ष्यमाणत्वात् । पस्पशाग्रन्थे महाभाष्योक्तमाह यथोक्तमित्यादिना । सामान्यविशेषवता लक्षणेनेति । शब्दानुशासनं क्रियत इति योज्यम् ।। अनेन सूत्रेणेति । महाव्याकरणसूत्रेणेत्यर्थः ।। पूर्वपदप्रकृतिस्वरत्वमुपक्ष्यत इति । तथा च ब्रह्माधिपतीत्यादौ तत्पुरुषादित्वे समासान्तोदात्तताप्राप्तौ शेषनिघातेन पूर्वपदस्य स्वरितान्तत्वं न स्यादिति भावः । नन्वेवं प्रकृतेऽसम्भव इत्यत 
?Rआह । ब्रह्मेन्द्रशब्दयोरिति । समासकार्येपीति शेषः ।। अत एवेति । प्रकृतिस्वरोपलक्षकत्वादेवेत्यर्थः ।। अन्यथेति । स्वरितान्तपूर्वपदस्यैव बहुव्रीहित्व इत्यर्थः । तथा च बहुव्रीहौ पूर्वपदस्य क्वचिदन्तोदात्तत्वेपि स्वरितान्द्यतत्वे च न दोषो भवतीति । प्रकारान्तरेण व्यभिचारदोषं निराह । अपि चेति ।। इदमिति । पूर्वपदान्ते स्वरिते सतीत्यादिना प्रागुक्तसूत्रमित्यर्थः । यद्वा बहुव्रीहो प्रकृत्या पूर्वपदमित्येतदित्यर्थः । यथोक्तं पस्पशाह्निके किं प्रयोजनं व्याकरणस्येति शङ्कापरिहारार्थं रक्षोहागमलध्वसन्देहाः प्रयोजनमित्युक्त्वा एवं वा समासः अन्यथा वेत्यादिसन्देहाभावः प्रयोजनमिति । तद्विवृत्तं महाभाष्यकृतेत्यर्थः ।। तथा चासन्दिग्ध इति । आर्यब्राह्मणइत्यादौ कर्मधारयत्वस्य निर्णीतत्वाद्विशेषणाभावेन व्याप्यस्यैवाभावान्न तत्र व्यभिचारोद्भावनं सङ्गतमिति भावः । सामर्थ्याभावेनेति । पूर्वपदान्ते स्वरिते सतीत्यर्थे पूर्वान्तस्वरितपदयोसामर्थ्येन समर्थःपदविधिरिति समर्थाधिकारे पूर्वान्तं चस्वरितं चेति विशेषणं विशेष्येण बहुल मित्युक्तसमासानुपपत्तिरिति भावः । पूर्वान्तं स्वरितं यस्येति बहुव्रीहिमाश्रित्य समासप्रातिपदिक इति पदाध्याहारेण समाधत्ते मैवमित्यादिना । पुंसोः समस्यमानपुंसोः सम्बन्धिनि समासप्राति इति कयोजनेति भावः ।। कामचारित्वादिति । तथा चात्र स्वरितपदस्यैव विशेष्यत्वाददोष इति भावः । विशेषणत्वं तस्योपेत्याप्याह आहितेति । आहिताग्न्यादिगणे विशएष्यस्यापि पूर्वनिपातोक्तेः तद्गणमध्येऽस्यापि ग्रहणसम्भवादिति भावः ।।
?R	उत्तरत्रेति । ब्रह्माधिपतिरित्युत्तरवाक्यबलेनेत्यर्थः ।। सुपांसुलिगितीति । सुपांसुलुक्पूर्वसवर्णाच्छेयाडाड्यायाजाल इति सूत्रेणेत्यर्थः ।। प्राबल्यादिति । उपपदविभक्तित इति योज्यम् । ननूर्ध्वरेतादिरिति कथम् । रेतःशब्दस्य सकारान्तत्वेन ऊर्ध्वरेतआदिरिति भाव्यमित्याशङ्क्य समाधत्ते श्रौतप्रयोगेति । ऊर्ध्वरेतं विरूपाक्षम् इति श्रौतप्रयोगेत्यर्थः ।। उक्तयुक्तीति । पौनरुक्त्यापत्तिवाक्यशेषबलरूपयुक्तिद्वयाद्वाक्यशेषस्य बहुव्रीहित्वद्योतकयुक्तिबलाच्चेत्यर्थः । 
?R	परम्ब्रह्मेत्यस्योर्ध्वरेत इत्यनेनान्वितत्वात्ध्यायतीत्यस्य कर्मापेक्षायामाह तमेवेति ।। अनेनेति । समाख्याकथनेनेत्यर्थः ।। कर्मणि वा द्वितीयेति । प्रागुद्धेश्यद्वितीयेत्युक्ता द्वितीयेत्यर्थः । 
?R	इत्यादिवाक्यत इति मूलानुवादपूर्वं शेषमाह इत्यादिवाक्यत इत्यादिना । शङ्कते ।। उत्पत्तिमत्त्वेनेति । एक इत्यादिपूर्ववाक्यमि त्यस्मिन्पक्षे इत्यादिवाक्यतो विष्णोरुत्पत्तिरवतारगे त्येकान्वय इति भावेनार्थमाह इत्यादिवाक्यतो विष्णोरिति । 
?R	जीवादौ व्यवहाराभावे को दोष इत्यत आह तथा चेति । ऊर्ध्वरेतं विरूपाक्षमित्यादेः प्रथमान्तत्वेन नपुंसकप्रयोगः कथमित्यतो विरूपाक्षाख्यमपरं ब्रह्मोक्तमित्यत्र ब्रह्मत्वापेक्षया नपुंसक इति यदुक्तं तन्न स्यादित्यर्थः ।। व्याहतमिति । स्वस्यैव ब्रह्मत्वे स्वस्मात्स्वस्योत्तमत्त्वं व्याहतमित्यर्थः ।। प्रागिति । विरूपाक्षाख्यममपरं ब्रह्मोक्तमित्यत्रेत्यर्थः ।। 
?R	परस्यैवेति । परस्य प्राप्यत्वस्यैव श्रवणेन ब्रह्मविशेषणत्वाश्रवणेप्यन्यज्ञानेनान्यप्राप्तेरयोगाद्ब्रह्मविदित्यत्रापि परब्रह्मविदितिगम्यत इति भावः ।। वक्ष्यमाणेति । मुख्यब्रह्मग्रह इति वक्ष्यमाणेत्यर्थः । 
?R	 विकारशब्दान्नेति चेन्न प्राचुर्यादिति । तावतोक्तशङ्कानिरासः कथमित्यत आह अयमर्थ इति ।। तत्प्रकृतवचन इति . प्राचुर्येण प्रस्तुतमित्यर्थे प्रथमान्तान्मयडबवती ति पाणिन्युक्तेरित्यर्थः । परस्यैव विकारप्रायपाठत्याग इत्याह परेणापि हीति ।। प्राणानां प्राणविकारत्वेति । वायुविकारा हि प्राणाः । तेषामेव तद्विकारत्वायोगादित्यर्थः । प्राणशब्दस्य वायुलक्षकत्वमुपेत्य विकारार्थत्वमुपेयत इत्यत आह यथाकथञ्चिदिति । अदधातोरित्यादि । अदभक्षण इत्यतः अद्यत इति वा अत्तीति वाऽर्थे क्तप्रत्यये रदाभ्यां निष्टातो नःपूर्वस्य च दः इति नत्वेऽन्नमितिरूपमित्यर्थः ।। अयमिति । मयडन्तोऽन्नशब्द इत्यर्थः ।। प्राणेनेति । चेष्टेत्यर्थः । 
?R	 इति यथेति । तत्र शूद्राल्पता प्रतीतेरिति भावः । अशब्दार्थत्वेप्याक्षेपात्तद्विरुद्धस्य लाभ इति शङ्कते ननु प्राचुर्यमिति । पदार्थान्तरेति । विजातीयसमानाधिकरणाल्पापेक्षया ब्राह्मणप्रचुरो ग्राम इतिवत् नक्षत्रादिपदार्थान्तरगताल्पप्रकाक्षापेक्षया प्रचुरकाशो रविरिति प्रयोगोपपत्तेरित्यर्थः । तथा च ब्रह्मणि दुःखादिप्रसक्तेरभावेपि जीवरूपपदार्थान्तरगताल्पसुखाद्यपेक्षयाऽनन्दमयो ब्रह्मेत्यादि प्रयोगोपपत्तिरिति भावः ।। यथा विरुद्धेत्यादि । प्राचुर्यस्य विशेषणत्वे विरुद्धधीर्नेति परैरप्यङ्गीकाराद्विशेषणतया तात्पर्यानाहेत्यर्थः । सामान्यैःसाधारणगुणपुरुषैः । 
?R	इति वचनादिति । गीताभाष्योक्तवचनादित्यर्थः । 
?R	न चात्र यतिभङ्ग इति । यतिस्वरूपमुक्तं प्राक् ।। पूर्वान्तवत्स्वर इति । स्वरोऽजक्षरमुच्यते । अचः स्वरा  इति प्रसिद्धेः ।  प्रकृते च विशेषेणैवेत्यत्र एवसब्दावयवभूत एकाररूपोऽच् । स च वृद्धिरेची ति वृद्ध्यैकारभावं गतः परस्यैव 
?Rशब्दस्यादिभूतोपि पूर्वस्यान्तवद्भवति यति चिन्तायां । अतः पदमध्ये विच्छेददोषो नेत्यर्थः । यणादेशः पूर्वभक्तोपि परादिवद्भवति । तस्योपयोगोऽग्रे ध्येयः । 
?R	भेदकार्यकरत्वं कथं तस्येत्यत आह विशेषो भेदकार्यमिति ।। पूर्वमेवेति । अभिन्नेपि विशेषोयमि त्यादिना जन्माधिकरणे । विशेषविषयकं । इह विषयवाक्ये भेदशब्दाभावादाह भेदनिमित्तेति ।	
?R	एतामेवेति । विशेषबलादित्येवंरूपाम् । व्यवहितेन समुच्चयेऽरुचिमत्वाह । इति वाऽपिशब्दसम्बन्ध इति । 
?R	 भृगोश्चेति चशब्दार्थमाह किञ्चेति । अर्थं वदन्नेवावतारयति उत्तरस्मिन्नित्यादिना ।। उपरिष्टादिति । अधीहिभगवोब्रह्मेत्युक्त इत्यत्रेत्यर्थः । मयट्प्रत्ययादीनां मयट्प्रत्ययान्यत्वान्तरत्वशरीरशरीरित्वावयववित्वादीनामित्यर्थः ।।
?R	पुनर्नवेति । औषधविशेषस्य नाम । काचमाची त्यपि वस्तुविशे,स्य नाम । काचमाचीति तु वायस इत्यभिधानम् । शाब्दिकादिमतमाह भीमादिशब्दा हीति । भीमशब्दो भीमसेनशब्द इत्यर्थः । तत्रापीत्यपिपदसमुच्चेयमाह अत्रापीति । भृगुवल्ल्यां ब्रह्मवल्ल्यां । 
?R	दृष्टान्तपूर्वकमेकदेशेन समग्रशब्दार्थप्रतीतिप्रकारमाह यथाहीत्यादिना । ज्योतिष्टोमप्रकरणे ।। कालविशेषविधिपरे इति । वसन्तरूपकालविशेषेत्यर्थः । ज्योतिषेतिपदेन पूर्वप्रकृतज्योतिष्टोमानुवादेन वसन्तरूपकालस्य विधानादिति भावः ।। ज्योतिषां स्तोमो हीति । यद्यपि त्रिवृत्पञ्चदशसप्तदशएकविंशा एतानि वा न तानि ज्योतिषि य एतस्य स्तोमा इति ज्योतिषि स्तोमा यस्मिन्निति ज्योतिष्टोम इति । विग्रह इति प्रसिद्धस्तथाप्यवयवविभागदर्शन एव तात्पर्यमित्येके । अन्ये तु एवमेव विग्रहः । बहुव्रीहिप्रसिद्धिस्त्वन्यथा नेयेत्याहुः । अत एवेति । राजशब्दस्यापि राजपुरुषवाचकत्वप्रसङ्गादेवेत्यर्थः ।। अधइकारेति । प्रकरणबलादित्यर्थः ।। एकदेशेति । समग्रेति च लक्षणाबीजोपपादनं ।। निमित्तेति । प्रवृत्तिनिमित्तैक्यमभिधेयैक्यमित्यर्थः । यत्तु पस्पशाह्निके कैयटे सिद्धे शब्दार्थसम्बन्धे इत्येतद्भाष्यव्याख्यानावसरे एकदेशोत्कीर्तनेन प्रतीतस्य समग्रशब्दस्य नार्थप्रत्यायकत्वमुच्चार्यमाणस्यैवार्थप्रत्यायकत्वा दित्युक्तं तन्न । अनुच्चार्यमाणस्यापि मनसानुसंहितस्य शब्दस्यार्थप्रत्यायकत्वानुभवात् । सामर्थ्यादित्युक्तं व्यनक्ति ?R?0नहीति ।। 
?R	 तद्हेतुव्यपदाशाच्च ।। यस्मादित्यस्योपरिसम्बन्ध इति । यस्मादित्यस्य केवललीलयेत्यतःपदेनान्वय इत्यर्थः । नासुखीत्यनन्तरमपीत्युक्तमित्युत्कृष्य श्रुतिशेषोक्तिपूर्वमर्थमाह सुखमेवलब्ध्वा करोतीतिश्रुत्यन्तर इत्यादि ।। भाववाचीति । पृथ्वादिभ्य इमनि ज्वेति सूत्रे भावार्थे इमनिच्प्रत्ययस्य विधानात् बहुशब्दस्य पृथ्वादिगणे पाठादिति भावः ।। तथात्वे भूमेति
?Rकथं रूपमित्यत आह बहोरिति । बहुशब्दात्परस्येमनिजादेः प्रत्ययस्यादेरिकारस्य लोपो भवति बहुशब्दस्य भूरादेशश्च भवतीति पाणिनिसूत्रादित्यर्थः । तत्र ज्ञापकमाह नाल्प इति । भूमप्रतियोगिनोऽल्पपदेन निर्देशाद्भूमा पूर्णं एवाभिमतोन्यथा नाल्पत्व इति निर्देशः स्यादिति भावः । तावता सुखपदस्य पूर्णसुख एव मुख्यवृत्तिरित्यत्र किम्मागतमित्यतो भूमेत्यत्र भुमशब्दस्य गुणैः पूर्णत्वार्थतया व्याख्यानेपीह प्रकृतोपयोगायार्थमाह स चेति । यो वै भूमा पूर्णसुखः स एव च सुखपदेनोच्यत इति श्रुत्युर्थ इत्युक्तं भवति । 
?R	अत्रापि यस्मादित्यस्योपरि सम्बन्ध इति । अतःपदेन सम्बन्ध इत्यर्थः ।। सुखेति सुखं च दुःखं च तत्साधनं च	तेषां रागद्वेषावित्यर्थः । तार्किकसम्मतिमाह यथोक्तमिति । प्रवर्तनालक्षणाः प्रवर्तकरूपा इत्यर्थः । दोषा रागद्वेषमोहाः ।।
?R	अतःकेवललीलया प्रेरक इत्येतदेव वाक्यं प्रकारान्तरेण योजयति एवमुपद्घातमुक्तत्वेत्यादि । यत् यस्मादित्यस्योपरिसम्बन्ध इत्युक्तस्य योजनान्तरम् प्रदर्श्य यस्मादित्यस्योपरिसम्बन्ध इत्युक्तम् तत्प्रदर्श्ययन्व्याचष्टे यतएवमिति । 
?R	प्राण्यादन्याच्चेत्यनयोर्व्यत्यासेनार्थोक्तिः लौकिकीं वैदिकीं वा प्रवृत्तिमिति । भाष्यनिर्देशक्रमेणानिवादः । श्रौतनिर्देशक्रमेणार्थोक्तिरिति न व्यत्यासदोषः शङ्क्यः ।। 	
?R	ॐ  मान्त्रवर्णिकमेवचगीयते ॐ ।। सूचितमिति । सङ्ग्रहेणोक्तमित्यर्थः । परशब्दस्य प्राप्तिकर्मबोधकस्थल एव श्रवणेन ब्रह्मविशेषणत्वेनाश्रवणात्तद्विशेषणत्वस्याप्यभिमतत्वे त्वावृत्तिप्रसङ्गात्तज्ज्ञापकाभावाच्चेत्यत आह तज्ज्ञानस्येति । अनन्तवदित्यादिमूलपदस्यार्थोऽन्तवन्न भवतीत्यादि ।। प्रतीयमानाकारस्येति । ब्रह्मपदेन साक्षिणा च प्रतीयमानस्य पूर्णत्वापूर्णत्वादेराकारस्येत्यर्थः । उतान्यथेति । सर्वोत्तमत्वसर्वप्रेरकत्वादित्यर्थः । ब्रह्मेति पूर्णमिति । पूर्णं सकलवस्तुगतमपरिच्छिन्नपरिमाणमित्यर्थः । अस्माकमिति । परिच्छइन्नज्ञानयोग्यानामित्यर्थः ।। श्रुतिरिति । उपनिषदित्यर्थः । तद्व्यक्तिस्थान इति । श्वेतद्वीपादौ । 
?R	अपि पदेनोत्त(नतदुत्त)रवाक्यैरपीति । कोह्येवान्या दित्यादिवाक्यैरित्यर्थः । एतच्च विवरिष्यते । 
?Rनाल्पेसुखमितिप्रोक्त्वैवानन्दमये त्यादिव्याख्यानावसरे ।। षण्णामपि प्रकरणानामिति । सृष्टिप्रकरणेन सह षट्त्वं ध्येयम् ।।
?R	इति वचनादिति । गीतावचनादित्यर्थः । यथोक्तमिति । सप्तदशे गीताभाष्ये उक्तमित्यर्थः ।। कर्मणीति । कर्मकारके ।। यातेरिति । याप्रापण इति धातोरित्यर्थः ।। अात इति । अनुपसर्गे कर्मण्युपपदे आकारान्ताद्धातोः कप्रत्ययो भवतीति कप्रत्यये कृते लशःक्वद्दित इति ककारस्येत्सञ्ज्ञायां तस्य लोप इति तस्य लोपो आतो लोप इटि चे त्याकारलोपे च सति रूपम् । सच्छब्दतकारस्य झलाञ्झशोन्त इति जशादेशे दकारः कुतो नेत्यत आह अयमस्मादीनीति । अयमस्मयादीनि शब्दरूपाणि छन्दसि विषये भसञ्ज्ञानि भवन्तीति आद्याध्यायचतुर्थपादस्थसूत्रस्यार्थः । तस्याकृतिगणत्वेन वृत्तावुक्तेः तत्रायमपि शब्दो ग्राह्यः । तथा चापदान्तत्वाज्जश्त्वाभाव इति भावः । ननु महाभूतानां ब्रह्मैव कारणमित्ययुक्तम् । आकाशादेरेव वाय्वदिकारणत्वादित्यत उक्तम् तदन्तर्गत चेति । महाभूतानां ब्रह्मैव कारणम् । तथा चाकाशाद्यन्तर्गतं सद्वाय्वादिकारणं च भवतीति भावः । तदन्तर्गतेः किम्फलमित्यत उक्तं तत्सत्तादिप्रदञ्चेति । आकाशादिसत्ताशक्तिप्रतीतिप्रवृत्त्यादिबोधनं कुर्वदित्यर्थः । 
?R	अस्तेःशत्रन्तस्येति । असभुवी त्यस्य शतृप्रत्यये श्नसोपल्लोप इत्यकारलोपे सदिति रूपमिति भावः । नन्वनन्तत्वमानदमयप्रकरणेन विव्रियत इत्युक्तं तदयुक्तम् । कोहीत्यस्य हेत्वसिद्धिनिरासकस्य त्प्रकरणेऽभावात् । तेन विनाऽनन्तत्वलक्षणोपपादनाभावादित्यत आह उक्तं चैतदिति । आनन्दमयवाचाऽपीत्यपिपदेन तदुत्तरवाक्यसमुच्चयकेनान्दमयप्रकरणेन तदुत्तरवाक्यैश्चानन्तत्वमुदाहृतमिति प्रागेवोक्तमेतदित्यर्थः ।। 
?R	ॐ नेतरोनुपपत्तेः ॐ । पुरुषं वेत्ति इत्यादिमूलं सङ्गमयितुं सौत्रं हेत्वंश शङ्कापूर्व स्वयं व्याचष्टे कुत इत्यादिना । स्वयमित्यनुवादः मुख्यया वृत्त्येत्यर्थः । एतानीत्यनुवादः नामानीति व्याख्या । तेनेत्यनुवादः तस्य व्याख्यानमेवमविद्वानित्यस्य विष्णुपरस्त्वादिति । तृतीयापेचम्योरेकार्यत्वादिति भावः । 
?R	ब्रह्मशब्दोक्त एवात्मशब्दप्रयोग इत्यत्रज्ञापकमाह तस्मादेतस्मादित्यनुसन्धानादिति । अत्रेत्यनुवादेनानुवाक इति व्याख्या । विधेयमिति । यत्सत्यञ्ज्ञानादिवाक्योक्तं स आत्मेति विधेयमित्यर्थः । तथाचाप्रस्तुतस्य कथमात्मशब्देनानुवाद इति शङ्कानवकाश इति भावः ।। चतुर्विधाकाशेति । भूतभूताभिमानितद्देहतदन्तर्नियामकरूपचतुर्विधायकाशेत्यर्थः ।। त्रैविध्यस्येति । प्रादुर्भावो परेर्जनिरि त्यादिना सृष्टेप्रादुर्भावाभिमानस्वरूपत्रैविध्यस्य वक्ष्यमाणावादित्यर्थः ।। 
?R	आकाशाद्वायुरुतीति । अनेन वायोः सृष्टिं प्रोवाचेत्यन्वयः । कीदृशस्य वायोरित्यत आह ।। उक्त विधया चतुर्विधस्येति । भूतं भूताभिमानी चेत्युक्तविधयेत्यर्थः ।। अयतेरिति । अयगतावित्यस्य उण्प्रत्यये तस्य अत उपधाया इति वृद्धौ रूपमिति भावः ।। इपपदस्येति । उपपदान्तस्याकारस्येत्यर्थः । कैः सूत्रैरेतन्निर्वाह इत्यत आह निर्वचनत्वादिति । व्याकरणवन्निर्वचनमपि पृथक्प्रमाणमेवेति तदनुरोधेन प्रकृतिप्रत्ययादिरूह्य इति भावः । उक्तं हि वर्णागमोवर्णविपर्ययश्च द्वौ चापरौ वर्णविकारनाशौ । धातोस्तदर्थातिशयेन योगस्तदुच्यते पञ्चविधं निरक्तमिति ।। पाते रूपमेतदिति । क्विप्रत्यये धातोरन्तलोपो उपसर्गस्य हृस्वत्वे च सति अबितिरूपं । तस्य बहुवचनमाप इति शब्दस्वाभाव्यादिति भावः ।. प्रथुविस्तार इति । अस्मात् षिवङ्प्रत्यये षित्वान्ङ्ङीप्रत्यये प्रत्यये गुणाभावे च रूपं निर्वचनत्वात्स्त्रीत्वात्स्त्रीलिङ्गं चेति भावः ।। 
?R	तत्स्थान इति भूतं भूताभिमानीचे त्यत्र भूतपदस्थाने भौतिकपदं भूताभिमानिपदस्थाने भौतिकाभिमानिपदं च स्थापयित्वा योज्यमित्यर्थः । उष्टानामित्यस्यार्थो दग्धानामिति ।। कर्मणि घ़ञिति । उषदाह इति धातोरिति योज्यम् । पुगन्तलघूपधस्यचे ति गुण इति भावः । कर्मणीति । कर्मण्युपपदेऽधिकरणेऽर्थे घोः किप्रत्यय इति सूत्रार्थः । धातुशकारस्य षकारः कथमित्यत आह अधिकरणे शेतेरिति । अधिकरणे सुप्युपपदे शीङ्स्वप्न इत्यस्याच्प्रत्ययो भवतीति सूत्रेण तृतीयाध्याये द्वितीयपादे अच्प्रत्ययविधानात् । तथा चाच्प्रत्यये सप्तम्यादेरलुगादिवन्निर्वचनत्वाद्व धात्वन्तलोपे पुरुष इति भवतीति भावः । 
?R	ईश्वरपरिग्रहेप्यनुपपत्तिः समैवेत्यादिना प्रागुक्तशङ्कायाः कथमनेन निरास इत्यत आह इदमुक्तं भवतीत्यादिना कल्पनीयमित्यनेन ।। कारणत्वेनेतीति । कारणत्वेन चाकाशादिषु यथा व्यपदिष्टोक्ते रित्यानुमानिकपादीयचतुर्थेऽधिकरणे कार्यत्वे सति कारणत्वरूपावान्तरकारणभूताकाशादि पुरुषान्तशब्दैः विष्णुरुच्यत इत्युपपादयिष्यमाणत्वादित्यर्थः । उपलक्षणमेतत् । द्युभ्वाद्य धिकरणे हरेः प्रादुर्भावरूपजने राकाशस्तल्लिङ्गादि त्यत्र महायोगविद्वद्रूढिभ्यां हरावाकासादिभूतभौतिकशब्दमुख्यार्थत्वस्य चोपपादयिष्यमाणत्वादिति ध्येयम् ।। अनेकार्थतायाश्चेति । ज्योतिरुपक्रमा दित्यधिकरणे कल्पनोपदेशा दिति सूत्रे ।। निगमनिघण्टुव्याकरणादिसिद्धयोगरूढ्यादिवृत्तेपङ्गीकारेण विषअवन्यार्थान्तस्यापि 
?Rस्वीकृतत्वेनानेकार्थत्वस्य तेषु तेषु पदार्थेषु रूढिरङ्गीकृता यत इत्यादिनोपपादयिष्यमाणत्वारदित्यर्थः ।। प्रकृतेति । आकाशादिपुरुषान्तशब्दैर्यत्प्रकृतं भूततदभिमान्यादिकृतं भूततदभिमान्यादिकं तत्सर्वात्मकत्वापत्तिरित्यर्थः । 
?R	इति वचनादिति । प्रथमं छान्दोग्यभाष्योक्तवचनादित्यर्थः । इतिरसेत्यत्रेतिशब्दानुवादपूर्वं शेषमाह इतिज्ञापयितुमिति शेष इति ।
?R	प्रकाशवच्चेतीति । भक्तिपादे अरूपवदे वेत्यधिकरणे प्रकाशवच्चावैयर्थ्यमि तिगुणसूत्रे यथा गृहान्तश्चाक्षुषप्रकाशे सत्यपि बाह्यप्रकाशापेक्षया नास्ति प्रकाश इति व्यवहारः तथा भगवतो विग्रहवत्त्वेपि तस्य प्राकृतत्वादिरूपलोकदेहवैलक्षण्यादरूपमव्ययमित्यादिश्रुत्युपपत्तेर्न तासां वैयर्थ्यमिति वक्ष्यामाणत्वादित्यर्थः । सप्तम्यर्थे वतिरिति । तत्र तस्येवेत्यनेन सप्तम्यर्थे वतिरित्यर्थः । 
?R	सर्वमेव त आयुर्यन्तीत्यन्नमयज्ञानान्मोक्षः श्रूयत इति । यद्यपि सर्वं वै तेन्नमाप्नुवति येन्नं ब्रह्मोपासत इत्येवान्नमयप्रकरणे मोक्षवाक्यम् । सर्वमेव त इति तु प्राणमयप्रकरणगतम् । पूर्वं नेतरोनुपपत्तेरित्येतद्व्याख्यावसरे तथैवोक्तेः । तथापि सर्वं वै तेऽन्नमाप्नुवन्तीत्यत्र मोक्षपरत्वस्यास्फुटत्वात्प्राणमयप्रकरणे स्फउटत्वात्तत्प्रायपाठादन्नमयप्रकरणे श्रुतवाक्यस्यापि मोश्रपरत्वं ध्येयमिति भावेन प्राणमयप्रकरणगतवाक्यस्य मोक्षपरत्वोपपादनमतो नासङ्गतमेतदिति बोध्यम् । उपलक्षणमेतत् । आनन्दं ब्रह्मणो विद्वान्न बिभेति कदाचनेत्यादिमनोमयादिप्रकरणस्थवाक्यानामपि मोक्षपरत्वस्पष्टीकरणं बोध्यम् ।। लेखकदोषमूलोऽयं पाठः ।  सर्वं वा इत्यादिवाक्यमेवोदाहर्यमित्येके ।। तेन समानकर्तृतेति । समानकर्तृकयोः पूर्वकाले क्त्वेति समानकर्तृकक्रियान्तरे सत्येव पूर्वकालीनक्रियावाचिधातोः क्त्वाप्रत्यविधानात्पश्यत इति क्रियान्तरानध्याहारे विदित्त्वेति क्त्वाप्रत्ययप्रयोगस्यासाधुत्वापत्तेरिति भावः ।। ब्रह्मशब्दादयोपीति । ब्रह्मशब्दमान्त्रवर्णिकगानादिसिद्धान्तसाधका अत्र लक्षणानाश्रयणे बाधकतया वक्तव्या इत्यर्थः ।। लक्षणयेति । उपलक्षणतयेत्यर्थः ।। अनेनेति । व्यवधानेनेत्यर्थः । 
?R	भेदव्यपदेशाच्चे तिसूत्रव्यावर्त्याशङ्कामाह अत्राहेति । जीवब्रह्मैक्यवादीति योज्यम् । प़ञ्चसु शब्देषु मयटां विकारार्थत्वमुपेत्य जीवे तद्धटनाप्रकारमाह स हीति । प्राणाद्युपाध्यवच्छिन्नश्च प्राणादिविकारो भवतीत्यत्र दृष्टान्तमाह घटेति ।। तदुपाधीति । जीवोपाधिभूतपुरुषशब्दितदेहविषयतयेत्यर्थः ।। तत्प्राय इति । तत्सदृश इत्यर्थः ।
?R	प्रतिज्ञेति । नास्याभेदोऽस्ति जीवेनेति प्रतिज्ञेत्यर्थः । इतिशब्दमाद्यर्थं मत्वा मूलोक्तमुपलक्षणं मत्वाऽह तथेति ।। ननूक्तवाक्यशाबल्यान्यथानुपपत्तिपराहताः भेदव्यपदेशा इत्याशङ्क्य निषेधति यदुक्तमित्यादिना ।। ततो न जीव इति । जीवब्रह्मणोरत्यन्तभिन्नत्वेन ब्रह्मत्वसाधकानां ब्रह्मशब्दादीनां जीवे कथमप्यवृत्तेरिति भावः ।। 
?R	ॐ कामाच्च नानुमानापेक्षा ॐ । यदित्यस्यार्थो यद्यस्मादिति । यस्माच्छरीराणीत्यस्य फलितार्थः शरीरत्वादित्यर्थ इति ।। प्रतिक्षेत्रमिति । प्रतिदेहमित्यर्थः । क्षेत्रज्ञानां जीवात्मनां । अत्र जीवब्रह्माभेदे प्रत्यक्षमागमं वानाशङ्क्यानुमानमेवाशङ्क्य तन्निराकृतौ तात्पर्य चन्द्रिकायां व्यक्तं ।। तथा च कथमिति । निरुपाधिकरूपस्यैव परमात्मत्वादिति भावः । 	
?R	जडआत्मेत्यादेः प्रत्यक्षानुमानागमविरुद्धानुमा कुत्र नावसरं व्रजेदिति प्रागुक्तविववृत्तिरूपत्वात्क्रमादक्षादिविरुद्धानुमानोक्तिपरत्वलाभाय मूलोक्तक्रमव्यत्यासेन मूलं व्याचष्टे आत्मेत्यादिना । इति साक्षीति । इत्यनुमानद्वयं साक्षिप्रत्यक्षविरुद्धमित्यर्थः ।। तर्हि प्रतिज्ञापदव्याघातः स्यादिति चेदिति । आत्मेत्यस्य ज्ञानाश्रय इत्यर्थत्वात् । तथाऽऽकाश इत्यस्यानिबिडावयवद्रव्यमित्यर्थत्वात् । जडमित्यस्याचेतनमित्यर्थत्वादिति भावः । समश्च परानुमान इति । विमतानि शरीराणीत्यस्य मद्भोगा यतनभूतमदीयातीतानागतशरीरव्यावृत्तये मद्भोगानायतनानि शरीराणीत्यर्थत्वादिति भावः । ननु तत्तद्भोग यतनतया प्रतीयमानानि शरीराणीति पक्षस्यार्थः अतो न व्याघात इति भआवेनाह तत्परिहारोपीति । ननु नाभेदानिमानानां प्रत्यक्षादिबाधः ।  भेदस्य मिथ्यात्वेन प्रत्यक्षादेरप्रमाणत्वादिति चोद्यं कुतो न निरस्यत  इत्यत आह यदत्रेति ।। उपरिष्टादिति । अस्मिन्नस्ये तिसूत्रव्याख्यानावसरे समीपे सहभोगस्य मुक्तित्वेनेत्यादिग्रन्थे वक्ष्यत इत्यर्थः । यद्वा । भेदग्राहकत्वमेव नास्ति प्रत्यक्षस्य कुतो भेदानुमानबाधकत्वमित्यत उक्तं यदत्रेति । भेदो विशेष्यधर्म्यादिग्रहणोपेक्षया यदि । अन्योन्याश्रयतया हेतोर्ग्राह्य इत्यादिना वौद्धपरीक्षायां प्रत्यक्षस्य भेदग्राहककत्वं वक्ष्यत इत्यर्थः । अथवानुमानानां कामचारित्वेन दूषणमीमांसाऽनारम्भापातेन व्याघातः स्यात् । इदमनिमानं मानं इदं नेति व्यवस्थायामनुमानस्य वाच्यत्वादित्यत आह यदत्रेति । आगमानुगृहीतानुमानमेवानुमाऽपि तु इत्यादौ तर्काप्रतिष्टानादि त्येतद्व्याख्यानावसरे वक्ष्यत इत्यर्थः । यद्वाऽभेदानुमानस्य प्रत्यक्षादिबाधादेरुक्तावप्यभेदागमस्यापि प्रत्यक्षबाधादेरत्र वक्तव्यत्वादित्यत आह यदत्रेति । पृथगुपदेशादि त्यत्र वक्ष्यत इत्यर्थः  इत्यादि ज्ञेयम् । अतो 
?Rविरोधस्तदवस्थ इति भावः । 
?R	इत्युक्तत्वादिति । अतो जीवैक्यमपि स निराचष्टे जगद्गुरु रिति जन्मादिसूत्रे उक्तत्वादित्यर्थः ।। स्वरूपेणेति । अभेदत्वेनेत्यर्थः । तथाचाभेदः प्रकरणविशेषविषयो नेत्येव निकारणं कृतं अभेदो नेति कुत्रापि न निराकरणं कृतं स्यादिति भावः । 
?R	ॐ अस्मिन्नस्य च तद्योगं शास्ति ॐ ।। शब्दान्तरन्यायेनेति । शब्दान्तरे कर्मभेदः कृतानुबन्धित्वादि ति द्वितीयाध्यायद्वितीयपादोक्तजैमिनीयन्यायेनेत्यर्थः । तत्र यथा यजति ददाति जुहोतीति शब्दभेदाद्यागदानहोमानां नानार्थत्वं तथेहापीति भावः । चन्द्रिकायां तु अथैषज्योतिः अथैषविश्वज्योतिरित्यादाविव सञ्ज्ञाभेदाद्भेद इत्युक्तम् । शब्दभेदादर्थभेद इतिन्यायेनेत्येके । 
?R	श्रोतृबुद्धिसौकर्यायाह एवमिति । तद्विजिज्ञापयिषयेति तज्ज्ञापयामीतीच्छयेत्यर्थः ।। अन्नमयादीनामिवेति । अन्नमयादिषु पुच्छत्वेनोक्तं पृथिव्यादिकं यथा न प्रधानं तथेत्यर्थः । निषेधति नेति । आनन्दमयस्य पुच्छत्वेन कथनं नोपेयत इत्यर्थः । तत्र हेतुमाह स्वप्रधानतया प्रकृतत्वादिति । ननु तदप्येषश्लोको भवति । असन्नेव स भवती त्युक्तश्लोकस्यान्नमयादिप्रकरणेष्विवानन्दमयप्रकरणेप्यानन्दमयविषयत्वात्कथं तत्रत्यब्रह्मशब्दस्य पुच्छे श्रवणं आनन्दमये त्वश्रवणमित्यतः पूर्वप्रकरणचतुष्टयोक्तश्लोकचतुष्टयस्यान्नमयादिविषयत्वेप्यत्रानन्दमयप्रकरणे कथितश्लोकस्य पुच्छविषयत्वमेवोपेयते । अतो नोक्तहेतुद्वयमसिद्धमिति भावेनाह असन्नेवेति ।। अत्रेति । श्लोक इत्यर्थः । श्लोकस्यानन्दमयविषयत्वे बाधकं चाह न चानन्दमयस्येति । आनन्दमयशब्देनोक्तानन्दस्य असन्नेव स भवतीति सन्तमेनं ततो विदु रिति तदेतच्छब्दाभ्यां परामर्शेनासच्छब्दसच्छब्दाभ्यामुक्तावभावभावौ न युक्तौ भावाभावशङ्काया एवायोगादित्यर्थः । कथं तर्हीति । स्वप्रधानत्व इत्यर्थः ।। प्रिया(द्य)वयवयोगशरीरत्वाभ्यामिति । तस्य प्रियमेव शिरः इत्यादिना प्रिया(द्य)वयवयोगः । तस्यैष एव शारीर आत्मे त्यादिनाऽऽनन्दमयस्यविज्ञानमयः शरीरमुच्यते । इदं च स विशेषब्रह्मणि सम्भवति न निर्विशेष इति भावः ।। वाङ्मनसेति । यतो वाचो निवर्तत इत्यादिश्रुतेर्त्यर्तः ।। अनन्तत्वुतेरिति । सत्यं ज्ञानमनन्तं ब्रह्मे ति श्रुतानन्तत्वस्य देशकासवस्त्वपरिच्छेदरूपत्वेन भेदविरोधादिति भावः ।। न चैवं भार्गवीति । आनन्दमयस्थानापन्नस्य आनन्दो ब्रह्मेति व्यजानादि त्युक्तस्य ब्रह्मत्वेनोपगमादिहानन्दमयस्याब्रह्मत्वे तद्विरोध इति नेत्यर्थः । प्राप्यस्थले मयट्श्रवणमस्तीत्यत आह एतमिति ।। अतिक्रमणीयतयेति । उपशब्दस्यातिक्रमणार्थत्वोपगमादिति भावः ।। द्वारतयेति । अरुन्धतीज्ञानार्थं स्थूलतारोपदर्शनमिवेति भावः । 
?R	इति न्यायेनेति । विप्रतिपत्तौ विकल्पः स्यात्समत्वात् , गुणे त्वन्याय्यकल्पना एकदेशत्वात् इति नवमोक्तजौमिनीयन्यायेनेत्यर्थः । स च न्यायः गुहानयचन्द्रिकाव्याख्यानेऽस्माभिः विवृतः । 
?R	तद्दितार्थाद्यभावादिति । द्वितीयस्याद्यपादे दिक्सङ्ख्ये सञ्ज्ञायामि त्यनुवर्त्य तद्दितार्थोत्तरपदसमाहारे चे ति सूत्रे तद्दितार्थे विषयभूते उत्तरपदे च परतः समाहारे वाच्ये दिक्सङ्ख्ये सुबन्तेन समस्येते इति समासं विधाय सङ्ख्यापूर्वो द्विगुरि ति तदुत्तरसूत्रेण सङ्ख्यापूर्वकसमासस्य द्विगुसञ्ज्ञोक्त्या द्विगोः इति ङीपि सति पञ्चस्वरूपीति भाव्यमिति न शङ्क्यम् । तद्दितार्थविषय इत्यादिसमासनिमित्तानामिहाभावेन तेन समासस्यैवात्राप्राप्तेः । किन्तु पञ्च च तानि स्वरूपाणि च पञ्चस्वरूपाणीति विशेषणं विशेष्येण बहुलमि ति सूत्रेण विशेषणसमास एवेत्यर्थः । भाष्यस्थाशेषपदानामुपयोगं व्यञ्जयन्परमतनिरासप्रकारं व्यनक्ति इदमुक्तं भवतीत्यादिना स्यादितीत्यन्तेन । 
?R	मतुवसोरुरिति । मत्वन्तस्य वस्वन्तस्य च पदस्य रुरित्ययमादेशो भवति सम्बुद्धौ परतः छन्दसि विषये इति सूत्रार्थः । उक्तोत्तरत्वादिति । प्राप्यत्वेन मयट्प्रोक्तेर्न तत्राप्यन्यदुच्यते इत्युक्तत्वादिति भावः ।। मनोमयश्लोक इति । यतो वाचो
?Rनिवर्तत इति श्लोके  मनसः प्रशंसाऽभावादिति भावः । अत्रापीति । भृगुवल्ल्यामपीत्यर्थः ।। व्योमन्निति । अच्छेद्यत्वेन व्योमनिभे ब्रह्मणीत्यर्थः ।। युक्तीति । ब्रह्मप्रश्नोत्तरत्वादित्युक्त्युपन्यास इत्यर्थः ।। अस्यापीति । भृगुर्वै वारुणि रित्यनुवाकस्यापि ब्रह्मविदि त्यनुवाकसमानयोगक्षेमत्वादित्यर्थः । 
?R	किमनेनेति । द्वितीयाचन्द्रप्रश्न इत्यादिकथनेनान्नादिकं ब्रह्म भवितुमर्हति । ब्रह्मप्रश्नोत्तरत्वात् । यत् यत्प्रश्नोत्तरं तत्तद्भवतीति विवक्षितानुमाने शाखादौ व्यभिचारः शङ्क्यत  इत्यर्थः । सा असिद्दिः । 
?R	यस्माद्वाघूलशाखायामित्यादि । तस्माद्वा एतस्मादन्नरसमयात् अन्योन्तर आत्मा वाङ्मयः । तस्माद्वा एतस्माद्वाङ्मयादन्योन्तर आत्मा चक्षुर्मयः तस्माद्वा एतस्माच्चक्षुर्मयादन्योन्तर आत्मा श्रोत्रमयः तस्मात्प्राणमयः 
?Rतस्मान्मयोमयस्तस्माद्विज्ञानमयस्तस्मादानन्दमय इथि हि वाघूलशाखेति तत्त्वप्रदीपोक्तरीत्याऽष्टरूपोक्तिस्तत्र ध्येया । हेत्वन्तरमेवाह अत्रापि हीति । एतदुक्तमिति अन्यथा पृथक्सृष्ट्यादिप्रतिपादकवाक्यान्युदाहृत्य प्रदर्शयेदिति भावः । क्वचिदन्यत्रानुक्तावापेनेत्यादि । यथा ब्रह्मवल्ल्यामनुक्तस्य चक्षुरादेः भृगुवल्ल्यामावापः प्रक्षेपः भृगुवल्ल्यामुक्तस्य चक्षुरादेर्ब्रह्मवल्ल्यामुद्वापोनुक्तिः भृगुवल्ल्यामेव(न्यत्रा)नुक्तस्य चक्षुरादेरावापोन्यत्रोक्तस्य ज्ञानादेरुद्वाप इत्युभयथा  क्वचिद्वाघूलशाखायाः सामग्र्येणेति विवेकः । 
?R	मूलपदैरुक्त शङ्कानिरासस्याप्रतीतेर्व्यनक्ति अयमर्थ त्यादिना ।। अर्थापत्तिरन्यथोपपत्त्येति । पुनरुपसरणान्यथानुपपत्तिरनुज्ञास्वीकाररूपान्यथोपपत्त्येत्यर्थः ।। अक्षरार्थ इति । यत इत्यादिमूलस्येति योज्यम् ।। स्वयमेवाङ्गीकृतत्वादिति । गुणे त्वन्याय्यकल्पने त्युक्तत्वादिति भावः । इतिपदं पूर्वं हेत्वर्थकं व्याख्याय प्रकारार्थतयापि व्याख्याति इति प्रकारेणेति ।
?R	यदत्र नियामकमुक्तमिति । स्रवान्तरत्वादिरूपं यन्नियामकमुक्तं तत् ततोपि ब्रह्मपुच्छमिति पुच्छब्रह्मणः श्रवणादित्यादिना निराकृतमित्यर्थः ।
?R	अधिकरणसिद्धान्तन्यायेनेति । सिद्धान्तो हि स्वतन्त्रप्रतितन्त्राधिकरणाभ्युपगमभेदेन चतुर्धा । तत्र कस्यचिदर्थस्य सिद्धावनुषङ्गतः सिद्धोर्थोऽधिकरणसिद्धान्तः । यथा कर्तृसिद्धौ सार्वज्ञसिद्धिः तेन न्यायेनेत्यर्थः । नन्वधिकरणोपक्रमे गुणिसामान्यवाचिनां गुणवाचिनां च प्रथममाह देवस्समन्वयं इत्यत्रैतदधिकरणसमन्वेतव्यशब्दविभाजकोपाधेरुक्तत्वादाध्यात्मिकादिशब्दानां तदनाक्रान्तानामत्र समन्वये उपक्रमविरोध इत्यतो वक्ति अत एवेति । आध्यात्मिकादिशब्दसमन्वयस्यानुषङ्गिकत्वादेव न गुणिसामान्यवाचिनामित्युपक्रमविरोध इत्यर्थः ।।  छ  ।।
?R	उत्तरमूलमवतारयति समस्तैरित्यादिना सङ्गतिं तावद्दर्शयतीत्यन्तेन ।। अतिव्याप्तिश्च स्यादिति । तच्छब्दार्थगुणवत्यन्यस्मिन्निति योज्यं । गुणानां प्रत्येकमेवलक्षणत्वादिति भावः । अतिव्याप्तिरत्र भगवतोन्यत्रैव स्थितिर्ध्येया । यद्वा केषाञ्चिच्छब्दानामेव समन्वयप्रतिज्ञाने तत्तच्छब्दप्रवृत्तिनिमित्तभूतकतिपयगुणवत्तमेव भगवतो लक्षणं स्यान्न स्रवगुणवत्त्वम् तच्च ब्रह्मण्यसमन्वितशब्देषु कतिपयशब्दवाच्येपि गतमित्यतिव्याप्तिरित्यर्थः ।। अभिधेयेऽतिव्याप्तीति । अत्राप्यतिव्याप्तिरन्यत्रैव वृत्तिर्ध्येया । 
?R	तदाधिक्यादिति । तस्याः रूढेराधिक्यं तस्मादित्यर्थः । कथमेतेन शब्दप्रवृत्तीत्यादिमूलेन योगस्य साम्यशङ्कानिरास इत्यत आह एतदुक्तं भवतीति । यद्यपीदं समाकर्षाधिकरणे व्युत्पाद्यं तथापि शिष्यहिताय प्रसङ्गादत्रोक्तं । योगादिवृत्तेर्लक्षणोदाहरणादिकं चतुर्थपादे व्यक्तं भविष्यति न च रूढयोग इति । रूढयोगे पङ्कजादिशब्दे रूढोपचारे चित्रलिखितसंहोदौ रूढलक्षणायां मञ्चाः क्रोशन्ति मार्गाश्चलन्तीत्यादौ रूढवृत्तेरभावेपि उक्तहेतुसत्त्वादिति भावः ।। सपक्षत्वादिति । रूढिमत्त्वरूपसाध्यस्यापि सत्त्वादिति भावः । कथमित्यत आह समाहारेति । नन्ववयववृत्तिर्योगोऽखण्डवृत्ती रूढिरिति तथा रुडिर्हि मुक्यवृत्तिरुपचारादिरमुख्यवृत्तिरिति चतुर्थपादे प्रयोगमात्रबाहुल्यं रूढिरित्यभिधीयते इत्यादिव्याख्यावसरे वक्ष्यते । तथा च वृत्ती एकस्मिन्नर्थे एकस्य शब्दस्य विरुद्धे इति चेन्न । रुढियोगयोर्यथाक्रमं पद्मत्वपङ्कजनिकर्तृत्वादिरूपभिन्नधर्मनियतयोरपि तद्द्वारैकस्मिन्नर्थे सैन्धवादिशब्दवृत्त्योरिव समाहारसम्भवादुभयकार्यदर्शनस्य समाहारेणैवोपपत्तौ वृत्त्यन्तरकल्पनागौरवाच्चेति भावः । यत्तु नहि योगरूढ्योः समाहारो योगरूढिः येन विरोधः स्यादित्यादिचतुर्थपादीयसुधोक्तिः तदभिप्रायं तत्रैव विवरिष्यामोऽतो न विरोधः शङ्क्यः ।। 
?R	टिढ्ढाणञित्यादिनेति । वेदेन कृतेत्याद्यर्थे वेदशब्दाढ्ढकि कृते ढस्येक इति इकादेशे कितिचेत्यादिवृद्दौ यस्येत्यकारलोपे टिड्ढाणणञ्द्वयसज्दघ्नञ्मात्रचूतयाप्ठक्ठञ्कञ्क्वरप इति सूत्रेण ङीप्प्रत्यये सति वैदिकानि स्यादित्यर्थः ।। अर्श आदिभ्य इति । अर्शःप्रभृतिशब्देभ्यो मत्वर्थेच्प्रत्यये यस्येति सूत्रेण वैदिकशब्दाकारलोपेऽकारान्तत्वादजाद्यष्टाविति टाप्प्रत्यये वैदिकेति रपमित्यर्थः । आस्यादिति । मुखादित्यर्थः । 
?R	इति कृत्वा हृदीत्यत्रेतिशब्देन परामृश्यमानं दर्शयति एतां सङ्गतिमिति । जन्माद्यस्येत्यादिनोक्तां सङ्गतिं शब्दप्रवृत्तिहेतूनामित्यादिनोक्तामुक्तामुपपत्तिं चेत्यर्थः । एतस्य हृदि करणं च समन्वयसूत्रात्साध्यार्पकतया प्रत्यधिकरणमाध्यायपरिसमाप्तितत्त्वित्यन्यव्यावर्तकावधारणार्थकतुशब्दयुक्ततत्पदानुवृत्तिबलाज्ज्ञायत इति हृदयम् ।  सर्वथान्यव्यावृत्तेरयोगेन महायोगविद्वद्रूढिभ्यामेवान्यव्यावृत्तिलाभात् । न चोदाहरणमात्रेन्यव्यावृत्त्यर्थं तत् । 
?Rतस्योपलक्षणमात्रत्वात् । नचैवमन्योन्तर आत्मानन्दमय इत्यादिश्रुतिष्वानन्दमयादिशब्दैः मुख्यामुख्ययोर्मुख्ये सम्प्रत्यय इति न्यायेनानन्दमयादिशब्दानां मुक्यार्थत्वस्य प्रतिज्ञांशमात्रेण सूचनेपि तस्य शब्दस्य तस्मिन्नर्थे तात्पर्यमस्तीत्यस्य तेनाप्राप्त्या तात्पर्यज्ञापनार्थत्वेनाभ्यासादिति हेतूक्तिसार्थक्यान्मुख्यवृत्तिमवधार्य हेतूक्तेः प्रवृत्तत्वादिति । व्यक्तमेतदुत्तरनयन्यायविवरणटीकायाम् । 
?R			?R?0	।।  इति आनन्दमयाधिकरणम् ।।
?R?0	ॐ?R?0 अन्तस्तद्धर्मोपदेशात् ॐ ।। यथोक्तं भाष्य इति । इन्द्रो रोजेत्यादिभिरन्यः प्रतीयत इति स च प्राणः प्रसिद्धेर्वायुरित्यापततीत्याद्युक्तेरि ति भावः । इन्द्रत्वष्ट्रग्निसवितृबृहस्पतिप्रापकश्रुतीः क्रमेणाह इन्द्रो राजेत्यादिना । ब्रह्मेति प्रथमान्तं चतुर्मुखवाचि तपसान्वविन्ददितिवाक्यशेषस्थक्रिययोन्वेति । सप्ताश्वत्वैकचक्ररथलिङ्गे आह सप्तेति ।। इत्यादिश्रुत्येति । अन्नमयादिप्रत्यायकान्नादिसमानाधइकरणब्रह्मश्रुत्येत्यर्थः । एतेन पूर्वसिद्धान्तन्यायेन पूर्वपक्षप्रवृत्तेः पूर्वेणास्याऽऽपवादिकी सङ्गतिरपि सूचिता । ननु तत्र श्रुतिलिङ्गान्येकं ब्रह्म्ैव निर्णाययन्ति । अत्र तु श्रुतिलिङ्गानि नानाकोटिप्रापकाणीति कथं निर्णयं कुर्युरिति चेन्न । ब्रह्मान्यत्वेन निर्मयकरणसम्भवात् । अत एव प्रागतान्य इतिसंशयकोटिरुक्ता । तेषामेकत्वस्य वक्ष्यमाणत्वाच्चेति ध्येयम् ।। तदन्नौषध्यादिपदार्थेषु स्यादिति । एतच्च सर्वभूतभौतिकाचेतनस्वभावस्येशाधीनत्वादिव्युत्पादनं वक्ष्यमाणाकासनये व्युत्पत्स्यमानं हृदि कृत्वोक्तम् । न पूर्वनये सिद्ध कृत्वा । पूर्वत्राचेतनस्येशाधीनत्वासाधनादुत्तराधिकरणपूर्वपक्षानुवादप्रसङ्गाच्च । तथैवाकाशनयचन्द्रिकोक्तेरिति ज्ञेयम् । 
?R	इत्युच्यत इति । देवा अपि न जानन्ति किम्वन्य इति कैमुत्येनादृश्यत्वप्रतीतेरिति भावः ।। व्याघातादिति । ननु कथं व्याघातः । यद्येकं वाक्यमित्यस्य एकविषयकमित्यर्थः स्यात्तदा व्याघातः । तदेव कुत इत्यतो द्वितीयाध्यायाद्यपादीयजैमिनिसूत्रं संवादयति यथोक्तमिति । अर्थस्य प्रतिपाद्यस्यैकत्वादेकं वाक्यम् । यावद्भिः शब्दैरेकोर्थः प्रतिपाद्यते तावान् शब्दसमूहः एकवाक्यं न केवलमर्थैक्यं एकवाक्यतया तन्त्रम् । किन्तु विभागे कस्यचिच्छब्दस्यापगमे सति साकाङ्क्षं चेत्प्रयुञ्जमानशब्दजातं तदात्मकं वाक्यमिति । यथा घटोऽस्तीति वाक्यपदजातं एकार्थबोधकत्वात् । अनयोः पदयोरेकस्य विभागे साकाङ्क्षत्वाच्च । एकार्थत्वमेकवाक्यत्वमित्युक्ते घटोऽस्ति घटोऽस्तीत्यनयोरेकवाक्यत्वापातः । अतो विभागे साकाङ्क्षमित्युक्तम् । तावत्येवोक्ते अष्टवर्षं ब्राह्मणमुपनयीत तमध्यापयीते त्यनयोरेकवाक्यतापत्तिः । पूर्ववाक्यस्यापि विभागे तमित्यस्य साकाङ्क्षत्वादिति ज्ञेयम् । भाष्यकारादयस्तु अर्थस्य प्रयोजनस्यैकत्वादित्यर्थः । भगो वा विभजतु । पूषावांविभजत्विनयोर्विभागरूपैकप्रयोजकत्वात्तत्रातिव्याप्तिनिरासाय साकाङ्क्षञ्चेद्विभागे स्यादित्युक्तम् । तावत्युक्ते स्योनन्ते सदनं करोमि घृतस्य धारया सुशेवं कल्पयामि तस्मिनन्सीदामृते प्रतितिष्ट व्रीहीणां मेघ सुमनस्यमाने ति मन्त्रे पूर्वदलस्य विभागे तस्मिन्नित्यस्य साकाङ्क्षत्वात्पूर्वोत्तरदलयोरेकवाक्यतयाऽऽपत्तिः । अतोऽर्थैकत्वादित्युक्तम् । तयोर्वाक्ययोः सदनकरणासादनरूपभिन्नप्रयोजनत्वान्नातिव्याप्तिरिति व्याचक्षते । अहमिति ब्रह्मवाक्यम् । नन्वेवं पूर्वनये भेदव्यपदेशाच्चेति सूत्रे देवादेरीश्वरेणोक्तभेदविरोध इत्यत आह अत एवेति । अभेदस्य प्रमितत्वादेव देवेतरविषयभेदव्यपदेशो व्याख्येय ित्यर्थः । एतेन पूर्वत्र जीवमात्राभेदशङ्का निरस्ता । अत्र तु जीवविशेषदेवानेदशङ्का निरस्यत इति गत्यन्तरमपि सूचितम् ।। विनिगमन इति । अन्तः प्रविष्टः इन्द्रादिरेवेत्यत्र विनिगमन इत्यर्थः । मूलं योजयति इत्येवं देवानामित्यादिना । 
?R	श्रुतिस्मृतीति । भाष्योक्तेति योज्यम् । मूलार्थमाह इत्येवमित्यादिना । 
?R	तैरेवेत्यवधारयतेति । तच्छब्दस्यैवकारेणान्वयमुपेत्यायमनुवाद इति ज्ञेयम् ।। प्रकारान्तरेणेति । वाक्यान्तरद्योतकत्वप्रकारापेक्षया जीवसामान्यजीवविशेषभेदशङ्कानिरासकत्वरूपप्रकारान्तरेणेत्यर्थः । अस्य नयस्य द्वितीयपादे निवेशमाशङ्क्य निराह यद्यपीति ।
?R	केचिदिति । मायावादिनो रामानुजीयाश्चेत्यर्थः । प्रथमाध्यायगतवाक्यविचारोऽत्र चतुर्थाध्यायगतवाक्यविचारस्तत्रातो न पौनरुक्त्यमिति शङ्कते य एष इति । ननु तत्र ब्रह्मधर्माश्रवणान्नानेन गतार्थ तदित्यत आह तत्रापीति । य एष इति वाक्येऽपीत्यर्थः । विवृतमेतत्पौनरुक्त्यमधिकाशङ्कानिरासस्चान्तरनयचन्द्रिकायाम् ।। 
?R				।। इति अन्तःस्थत्वाधइकरण् ।। 
?R	ॐ आकाशस्तल्लिङ्गात् ॐ ।। पठन्तीति । प्रथमेऽध्याये ।। अस्य लोकस्येति । पृथिवीलोकशब्देन पूर्वोक्तस्येत्यर्थः । योगरूढिभ्यामित्युक्तं क्रमेण व्यनक्ति आकासनमित्यादिना ।  प्राणिसञ्चारानुकूलतया स्थितिराकाशनम् ।। लोकवेदयोरिति . वियद्विष्णुपदं वापि पुंस्याकाशविहायसी इत्यमरादौ लोके । आत्मन आकाशः सम्भूत इत्यादौ वेद इत्यर्थः । न च 
?Rसाम्यमपीत्यनन्तरं स्वभावप्राबल्यस्य बलवत्त्वादिति योज्यम् । कुत इत्यत आह यथाऽऽहुरिति । तत्त्वनिर्णयादावुदाहृतब्रह्मतर्कवाक्यकर्तार आहुरित्यर्थः । कृत्रिमेति । बहुत्वकृतबाहुल्यं कृत्रिमं स्वभआवप्राबल्यमकृत्रिममिति तदेवोत्पत्तिविशिष्टत्वाज्ज्याय इत्यर्थः ।
?R	युक्तमिन्द्रादी त्यादिना पूर्ववैषम्येणात्र पूर्वपक्षप्रदर्शनेन पूर्वेणास्य प्रत्युदाहरणरूपानन्तरसङ्गतिरपि सूचिता । मूले विवरपदं भावप्रधानमित्युपेत्योक्तम् । अवकाशत्वं भूते निरवधिकमिति । तत इतिपदस्य तत्रेत्यर्थमुपेत्येश्वरयोगनिरासकतयापि विवरादिः कथं तत इत्येतदर्थमाह न चाकाशशब्दस्येत्यादिना । 
?R	उक्तपूर्वपक्षाच्छादकं किञ्चिदिति । योगरूढिभ्यां भूतमेवाकाशशब्दवाच्यं न पुनर्ब्रह्मेत्युक्ताशङ्कानिवर्तकम् । भगवति महायोगविद्वद्रूढ्यादिकं किञ्चिदपि नोच्यत इत्यतो महायोगविद्वद्रूढिभ्‌यां विष्णोरेवाकाशशब्दार्थत्वमित्यर्थान्तरमित्यर्थः । भूतेऽपि कथञ्चिद्व्याख्यातुं शक्यत्वादिति । एतेन परभाष्ये कारणत्वादिलिङ्गोक्तिरयुक्तेति सुचितम् ।
?R	प्राणिनिकायेति । प्राणिसमूहेत्यर्थः । न प्रतिष्टां लोकमिति । प्रतिष्टां सर्वाधारं लोकम् । पृथिवीलोकं अतिक्रम्यान्यन्न जानीयादिति श्रुत्यर्थः । पृथिवीलोकमतिक्रम्य साम न नयेत् सामप्रतिपाद्यपृथिवीलोकशब्दितादन्यन्न ब्रूयादित्यर्थः । 
?R	निरुपचरितं सर्वोत्तमत्वं हीति । परस्मादुत्तमं परोक्तं परो इति ततः परम् । परोवरं परं तस्मात्प्रोक्तं पारोवरीयकमि ति छान्दोग्यभाष्योक्तेरिति भावः । उत्तमत्वामात्रविवक्षायां बाधकं चाह अन्यथेति । यद्वा परिमाणत आधिक्यं परोवरीयःशब्दार्थ इति विवक्षायां बाधकमाह अन्यथेति । ज्यायानित्यस्य व्याप्ततम इत्यर्थत्वात् । बुद्धशब्दस्येयसुन्प्रत्यये ज्यादेशे च ज्यायानिति रुपनिष्पत्तेः ।। ओमितीति । ओमित्येतन्नामकमक्षरशब्दितं ब्रह्मोद्गीथमुद्गीथनामकमुपासीते ति छान्दोग्योपक्रमे उक्तत्वादित्यर्थः । इत्यादेरिति । सर्वभूतगुणैर्युक्तं दैवं त्वं ज्ञातुमर्हसीति मोक्षधर्मवाक्यस्यान्यत्र भाष्यकारोक्तस्य सङ्ग्रह इत्यर्थः । सर्वेषां पृथिव्यादिभूतानां ये धारकत्वतर्पकत्वतापकत्वशोषकत्वावकाशदातृत्वादयो गुणास्तैर्गुणैर्युक्तं विष्णाख्यं दैवं ज्ञातुपर्हसीति कञ्चित्प्रत्युच्यते । कथं समाहितमित्यतः महायोगे हि द्वेधा । अन्यगतशब्दप्रवृत्तिहेतुं प्रति स्वातन्त्र्यं श्बदप्रवृत्तिहेतुपौष्कल्यवत्त्वं चेति । तत्राऽऽद्यं नभ इति भागवतसिद्दम् । अन्त्यं तु आदिपदोपात्तमोक्षधर्मवाक्यसिद्दमिति भावेनाह आकाशेऽवकाशदातृत्वस्येति । ननूक्तमत्राचेतनगतं तत्स्वभावभूतं च कथमन्यधीनमिति तत्राह उपपत्तिं त्विति ।। गायत्र्यधिकरणोपक्रमे आखआशाधिकरणवैषम्यं व्युत्पादयन्तो वक्ष्याम  इत्यर्थः ।। छ ।।      
?R			।। इति   आकाशाधिकरणम् ।।	
?R	ॐ अत एव प्राणः ॐ ।। प्रधानत्वादिति । मुख्यप्राणवाचित्वादिति भावः । श्रूयते प्राणशब्द इति योज्यम् । ननु वायुविकारे श्वासवायौ चेष्टादौ च प्राणशब्दवाच्यत्वस्य सत्त्वात्तस्य कुतो न संशयकोटित्वमित्यत आह वायुवृत्त्यादेरिति । अनुपपत्तिमेवाह न हीति । औषधे त्रायस्वैनमत्याद्यप्यभिमानिचेतनपरमेवेति भावः । लोकवेदयोः पौरुषेयोपौरुषेयग्रन्थयोः । प्राणन्ति जीवन्ति चेष्टन्ते वा । एतदपीति । चोद्यमिति योज्यम् । पूर्वन्यायेनेति । इन्द्राकाशादिशब्दानां महायोगविद्वद्रूढिभ्यां निरवकाशलिङ्गेन च विष्णूपस्थापकत्वन्यायेनेत्यर्थः ।। अभ्यधिकाशङ्कामिति । विष्णुत्वावगमकमहायोगविद्वद्रूढिनिरवकाशलिङ्गानां त्रयाणामभावहेतुका(ना)मित्यर्थः । 
?R	अपहार इति । इन्द्रादिभ्यो विष्णाविति योज्यम् । जीवनचेष्टेति । जीवनचेष्टयोर्हेतुतेत्यर्थः । वाक्यशेषे प्रतीतेरग्रे स्पष्टयिष्यमाणत्वादिति भावः । शरीरेऽधिकरणे । मुख्ये सतीत्यर्थः ।। वायुविकारशरीरत्वान्मुख्यस्येति । यथा कुलालशरीरान्वयादिना कुलालस्य हेतुता तथैवात्रापीति भावः । ननु मुख्यप्राणस्यैव हरेरपि जीवनान्वयव्यतिरेकित्वे कथं निर्णय इत्यतो योजनान्तरं चाह अथवेति । आदिपदेनात्र न पूर्वत्रेव चेष्टाग्रहः । तस्यापि प्राणपदेनैवग्रहसम्भवात्किन्तु भोगकारणत्वमिति भावेनाह यच्चेति ।। युक्तीति । सर्वेन्द्रियदेवप्राणनादियुक्तीत्यर्थः । एतेन हरौ विद्वद्रूढिरपि निरस्ता । योगपूर्वकत्वात्स्याः । एवं सौत्रप्रतिज्ञांशव्यावर्त्यमुक्त्वाऽत एवेति हेत्वंशव्यावर्त्यमाह न चात्रेति । किञ्चेति चार्थः । लक्ष्मीपतित्वादिकं तु अद्भ्यः सम्भूतः इत्यनुवाकान्तरगतं भर्ता सन्नित्यनुवाकगतप्राणविशेषणं न भवति । प्राणविशेषणत्वे वा योगेन लक्ष्म्यादिशब्दस्य प्राणभार्यापरत्वमेवेति भावेनोक्तम् अनन्यथासिद्धमिति किमपीति च । 
?R	पूर्वोक्तसमानस्येति । महायोग विद्वद्रूढिनिरवकाशलिङ्गेन पूर्वोक्तसमानस्योत्यर्थः ।। यथाभाष्यमेवेति । प्रसिद्धेरिति भाष्यानुसारादन्यत्र रूढिमात्रेण पूर्वपक्षः किं न स्यादित्यर्थः । 
?R	इति यथेति । तत्रैवकारेण वामनश्रुतेरेबलवत्त्वस्य प्रमितग्रहणेन निरवकाशत्वस्य भाष्येऽभिधानात् । परन्तु तत्र 
?Rश्रुतेर्जाता अत्र तु लिङ्गस्य निरवकाशत्वेन वलवत्त्वमिति भेद इति भावः ।। श्रीश्चत इति । यद्यपि हीश्वत इत्येव तैत्तिरीयाणां पाठस्यापि भाष्योक्ततैत्तिरीयसमानशाखातंरवाक्यमेवात्र पठितमित्यदोषः । वक्षस्स्थलस्थिताः श्रीः अङ्कस्था लक्ष्मीः ।। सन्निहितेति । श्रीपतित्वादिलिङ्गस्यानुवाकान्तरस्थत्वेपि ते इति युष्मच्छब्दनिर्दिष्टस्यैव तद्वै त्वं प्राण इत्यत्रापि युष्मच्छब्देन प्रत्यभिज्ञानेनानुवाकद्वयोक्तवस्तुन एकत्वात्सन्निहितेत्युक्तम् ।। अशक्यचिन्तनस्येति । लक्ष्म्यादिशब्दानां योगेन प्राणभार्यापरत्वे प्रसिद्धिबाध इति भावः ।। एतदेवेति । लिङ्गं बलवदेव स्यादित्येतदित्यर्थः । बलवदित्यस्यार्थो मुख्यमिति ।। न मुख्य इति । न मुख्यप्राण इत्यर्थः । 	
?R	मुख्याधीनतया मुख्यप्राणाधीनतयेत्यर्थः ।। श्रुतीति । इतरेण तु जीवन्तीति वक्ष्यमाणश्रुतिबलादित्यर्थः ।। प्रमाणद्वयेत्यर्थः । अन्वयव्यतिरेकरूपश्रुतिरूपप्रमणद्वयेत्यर्थः ।। श्रूयत इति । यस्मिन्नेतावुपाश्रिताविति वक्ष्यमाणश्रुतिशेषे श्रूयत इत्यर्थः । एतावित्यस्य प्राणापानाख्यरूपद्वयवान्मुख्यप्राण इत्यर्थत्वादिति भावः ।। एतदेवेति । अस्य मुख्यप्राणस्यापि प्रेरको हरिरित्येतदेवेत्यर्थः । तद्व्यनक्ति न हीति । अत एव श्रुतौ न प्राणेन नापानेन मर्त्यो जीवति कस्चनेति मुख्यप्राणरूपयोः प्राणापानयोः जीवनहेतुत्वं निषिध्यते । अन्वयव्यतिरेकसिद्धस्य सर्वथानिषेधायोगेन मुख्यं जीवनहेतुत्वं नेत्यभिप्रायेण तन्निषेधसम्भवात् अन्यथाऽसम्भवादिति भावः । लिङ्गं बलवदेवेत्यस्यार्थान्तरं लिङ्गपदस्यारस्यमनुरुध्याह अथवेति । तथाऽस्येति । एतेन यस्मिन्नेतावुपाश्रितावित्यस्य एतौ जगज्जीवनदौ प्राणापानादौ यस्मिन्मुख्यतो जगज्जीवनदे हरावुपाश्रितौ तत्प्रेरणया जगज्जीवनं कुरुत इत्यर्थः उक्तो भवति । यस्मिन्नेतावुपाश्रितावित्यस्य तात्पर्यान्तरं व्यनक्ति यतः परमेस्वरेति ।। संवदतीमं सर्वमप्यर्थमिति । यथा चैतत्तथा पूर्वमेव दर्शितम् । एवञ्जातीयकेत्यनेन तत्प्राणे प्रपन्न उदतिष्टत् । तत्प्राण उत्क्रान्तेपद्यतेत्यादेर्ग्रहणं सूचयति । वक्ष्यमाणप्राणनयन्यायेन तत्रापि प्राणशब्दस्य विष्णुपरत्वात् ।। युक्त्यानुकूल्य परिहारायापीति । यद्देवाप्राणये नवेति वाक्य्शेषोक्तेन्द्रियप्राणनसर्वजीवभोगकारणत्वरूपयुक्त्यानुकूल्यस्य पूर्वपक्ष्युक्तस्य परिहारायापि लिङ्गं इन्द्रियप्राणानादिलिङ्गं हरावेव बलवत् मुख्यं न तु मुख्यप्राणे । कुतः । प्रेरकोस्यापि यद्हरिरिति योज्यमित्यर्थः । येन वा पश्यति येन वा शृणोति प्राणस्य प्राण इत्यादिश्रुतेरिति भावः । 
?R	वृत्तिकारादिमतमाह अत्रकेचिदिति ।। अपर इति । मायावादिप्रभृतयः । अयुक्तत्वं व्यनक्ति शब्देति । पूर्ववाक्ये शब्दभेदात्संशयानुपपत्तिः द्वितीये तु प्रकरणादिति विवेको द्रष्टव्यः । वाक्यद्वये संशयानुपपत्तौ क्रमादुक्तं हेतुद्वयं क्रमेण व्यनक्ति यथेत्यादिना नैतदुदाहरणं युक्तमत्यन्तेन । ज्योतिष्टोमाधिकारे ज्योतिष्टोमप्रकरणे । तदयुक्तमित्यपर इत्युक्तं तन्मतमाह किं त्वित्यादिना ।। श्रूयत इति । छान्दोग्ये प्रथमाध्याये । प्रस्तोतरिति समबोधनम् । प्रस्तावमन्वायत्ता प्रस्तावप्रतिपाद्या । प्राणमेवेत्यादिवाक्येन प्राणस्य सर्वभूतोत्पत्तिलयहेतुत्वमुच्यते ।
?R	संशयोत्थानमाशङ्क्य निराह नन्वित्यादिना । जन्मलयहेतुत्वरूपनिरवकाशब्र्हमलिङ्गसद्भावेन तल्लिङ्गादिति पूर्वोक्तन्यायेन प्राणस्यापि ब्रह्मत्वनिर्णयसम्भवादिति भावेन पूर्वपक्षानुदयं च व्यनक्ति किञ्चेति । कथमिदं पारमेश्वरलिङ्गमित्यतस्तद्वाक्यं प्रलयसृष्टिकालीनलयादिुपमुत सुप्तिजागरणकालीनलयादिपरम् । आद्ये आह यतो वा इति । अन्त्ये आह सुप्तीति । 
?R	मुख्येपि प्राणसंवेशोद्गमने दृस्येते इति । ननु वक्ष्यमाणश्रुताविन्द्रियाणामेव प्राणसंवेशोद्गमने श्रूयेते न तु भूतानाम् छ तथा च सर्वाणि ह वा इमानि भूतानि प्राणमभिसंविशन्तीत्यादिश्रुतेर्मुख्यप्राणविषयत्वसाधने कथमियं श्रुतिः समाख्येति चेन्न । इन्द्रियसारत्वाद्भूतानां प्रस्ताववाक्यमपि सवापवाक्यानुरोधेन प्रसिद्धप्राण एव भूतलयद्वारेन्द्रियलयपरमेवेति तात्पर्यात् । शङ्कितुरभिप्रायमुद्घाट्य निराह स्वापेति ।। अनुमानमस्त्विति । प्राणवृत्तिर्देवता वा इन्द्रियोद्गमनाधारः इन्द्रियेषु परिलुप्यमानेषु प्राणस्यापरिलुप्यमानत्वात् । सामान्यव्याप्त्या यथा मृत्पिण्डो घटस्येत्यादिरूपमनुमानमित्यर्थः ।। स्वापकाले इन्द्रियलोपेप्यपरिलुप्यमानतयावस्थानादित्यनुमानमेव प्राणे इन्द्रियसंवेशोद्गमनसाधकं भविष्यति । तथा चोदाहृतश्रुतेरनुमानसंवादेनैव प्राणविषयत्वं प्राबल्यं च निश्चीयत इति भावः ।। अवधारणेति । प्राण एवेत्यवधारणेत्यर्थः । 
?R	इन्द्रियसारत्वादिति । इन्द्रियाणि सारभूतानि येषामिति बहुव्रीहिः । तथा चेन्द्रियाणभूतसारत्वादिति लक्ष्यते (तथा च प्राणस्यापरिलुप्यमानत्वादिति हेतुर्विपक्षे बाधकसत्त्वादसाधारणानैकान्तिक इति भावः ) किमेतदनुमानमिति प्रस्ताववाक्यमिन्द्रियादिलयपरं भूतसारेन्द्रियलयपरत्वादित्यनुमानं चेत् विशेष्यव्याप्त्यभावादिति भावेनाह किमेतदनुमानमिति । प्राणः भूतसंवेशोद्गमनवान् तत्सारभूतेन्द्रियसंवेशोद्गमनवत्त्वात् । यो यत्सारसंवेशानादिमान्स तत्संवेशनादिमानिति सामान्यव्याप्तिमूलरमनुमानमित्यर्थः ।। व्याप्त्याभावादिति । ऊर्णनाभेः स्वसारभूततन्तुसंवेशादिमत्त्वेपि 
?Rस्वसंवेशनादिमत्त्वाभावादिति भावः ।। श्रुतिबाधेति । प्रस्तावश्रुतेर्ब्रह्मपरत्वबाधेन परवाक्यरीत्या प्रसिद्धप्राण एवेन्द्रियलयादिपरं प्रस्ताववाक्यमिति पूर्वपक्ष इत्यर्थः । अब्रह्मप्रायपाठात्प्रस्ताववाक्यमब्रह्मपरमितिपूर्वपक्ष्यत इति भावेन शङ्कते नन्वादित्य इति । कतमा सा देवता उद्गीथमन्वायत्ता आदित्य इति होवाचेति कतमा सा देवता प्रतिहारमन्वायत्ता अन्नमिति होवाचेति वाक्यद्वये श्रुत आदित्योऽन्नं चेत्यर्थः । निर्मायकाभाव एवेति । विशये प्रायदर्शनादिति जैमिनिसूत्रादिति भावः । नन्वस्य ब्रह्मरूपत्वेऽन्नमेव प्रतिहरमाणानीति कथं युज्यते । ब्रह्मणोऽद्यत्वासम्भवादित्यत आह अन्नमेव प्रतिहरमाणानीति । भुञ्जानानीत्यर्थः ।। प्रायपाठादिति । ब्रह्मपरत्वेन निर्णीतप्रस्तावोद्गीथवाक्यद्वयप्रायपाठादित्यर्थः ।।
?R				?R?0	इति प्राणाधिकरणम्  
?R?0	
?R	ॐ छन्दोऽभिधानादिति ॐ ।। इतरद्धित्वा गायत्रीनामोक्तौ हेतुःप्राधान्येनेति । तत्र हेतुद्वयं वेदमातुरित्यादि ।। पठन्तीति । तृतीयोऽध्याये ।। एतदपि पूर्वन्यायेनेति । गायत्रीशब्दार्थो न विष्णुरित्येतदपि निरवकाशब्रह्मलिङ्गरूपेणेन्द्राकाशप्राणज्योतिरादिशब्दानां विष्ण्वर्थकत्वप्रतिपादनन्यायेनेत्यर्थः । वक्ष्यमाणदिशाऽत्रापि निरवकाशब्रह्मलिङ्गसद्भावादितिभावः । मूलं योजयति तदुभयमित्यादिना । नित्यत्वादित्युपलक्षणं मत्वाऽह अनादित्वाच्चेति । एतच्च कृत्वा चिन्तयोक्तम् । वेदानुपूर्वीकृत्रिमत्वस्यान्यत्र व्यक्तत्वादिति चन्द्रिकायां व्यक्तम् । 
?R	उत्तरार्धं योजयितुमाह किञ्चेति । द्वेधा हि शङ्का प्रमेयाश्रिता प्रमाणाश्रिता चेति । पूर्वार्धेनाद्योक्ता अन्त्या तूत्तरार्धेनोच्यत इति किञ्चेत्यारम्भः । सर्वात्मकत्वेति ।
?R	गायत्रीवा इदं सर्वं भूतमित्युक्तसर्वात्मकत्वेनेत्यर्थः । ननूपक्रमे श्रुतगायत्र्यां कथं ज्योतिःसब्दो युक्त इत्यत आह युज्यते चेति ।। उपदेशेति । ध्युस्थत्वदिवःपरत्वरूपोपदेशभेदेनेत्यर्थः ।। अत्रापीति । न केवलं ज्योतिर्नय एव ज्योतिषि सन्देह इत्यपरेत्यर्थः । तद्हेरेवेति मूलमसकृदावृत्त्याऽनेकधा योजयति तज्ज्योतिःप्रकरणमित्यादिना ।. यतस्तदिति । तद्दृष्टृत्वादिकं देहाधिष्टानद्वारोपपद्यत इत्यन्वयः ।। विवक्षेति । भाष्याद्युक्तदिशा त्रिसप्तलोकविवक्षाभेदादित्यर्थः । तदित्यनुवादः । प्रसिद्धबहुलशब्दजातमपीति व्याख्या । 
?R	पूर्वेणेति । तद्हरेरेवेति साध्येनेत्यर्थः । हेतुसमुच्चय इति । बाहुल्याच्छ्रुतिलिङ्गयोरित्युक्तहेतुना तादृशत्वादित्युक्तहेतोः समुच्चय इत्यर्थः ।। उक्तं चेति । जिज्ञासाधिकरणे द्रव्यं कर्म च कालश्चे त्यादिप्रमाणमुक्तमित्यर्थः । 
?R	सिद्धान्तरीत्या कर्णादिविदूरत्वं चरणशब्दार्थमुपेत्याह चरणाभिधानाभावादिति । शङ्कते न स्यादित्यादिना । पूर्वं त्रिपादस्यामृतं दिवीत्यत्र यत् द्युसम्बन्तिया पुनरुच्यमानं परामृश्यत इथ्यर्थः । द्युसम्बन्धादिति । दिवःपरयो ज्योतिर्दीप्यत इति दिव इत्युक्तसम्बन्धादित्यर्थः ।। अत्राभिप्रेयत इति । चरणाभिधानादित्यात्राभिप्रेयत इत्यर्थः । श्रुतहानाद्येव व्यतिरेकमुखेनोपपादयति अन्यथेति ।। 
?R	 			?R?0	इति गायत्र्यधिकरणम् 
?R?0	ॐ?R?0 प्राणस्तथानुगमात् ॐ ।। उक्तोत्तरत्वादिति । वाक्यभेदेनाधिकरणभेदे शास्त्रापर्यवसानप्रसङ्गादित्यन्तरधिकरणे उक्तत्वादिति भावः । इन्द्रश्रुतिः अहमितिप्रसिद्धेन्द्रप्रयुक्ताहं श्रुतिः ।। अन्यथोक्तन्यायस्येति । यदीयश्रुत्यादिबाहुल्यं यत्र स एव तत्र ग्राह्य इत्युक्तन्यायस्येत्यर्थः । अनेकार्थत्वे वाक्यभेददोष इत्याशङ्क्याह न चेति । 
?R	 न्यायविशेषेति । अन्तर्यामिगतत्वरूपन्यायविशेषेत्यर्थः । यद्वा तत्तत्कर्तुत्वादिति वक्ष्यमाणसर्वकर्तृत्वरूपन्यायविशेषेत्यर्थः । सिद्धान्तदिशा इन्द्रविशेषमत्वाभावमुपेत्याह वक्तुरिति । प्रतर्दनस्य श्रोतृत्वेन वक्तृत्वाभावादिति भावः ।। 
?R	न श्रुत्यनुगतमिति । अस्मदीयश्रुतौ विश्वामित्रस्य शस्त्रवक्तृत्वश्रणात्वक्तुरिति सौत्रोक्तिः श्रुत्यनुगता । त्वदुदाहरणे प्रतर्दनस्य केवलं श्रोतृत्वेन वक्तृत्वाश्रवणाद्वक्तुरिति न श्रुत्यनुगतमित्यर्थः । ननु वक्तुरिन्द्रस्येत्येवार्थ इति चेत् तर्हि वक्तुरिति व्यर्थं । इन्द्रस्य वक्तृत्वज्ञापनं तस्य प्रयोजनमिति चेत्तत्राह तेषामिति । तर्हीन्द्रस्य वक्तृत्वमनेनोच्यत इत्यस्त्वित्यत आह वक्तृत्वं हीति ।। इन्द्रप्रतिपत्त्यर्थमिति । इन्द्रत्वप्रतिपत्त्यर्थमित्यर्थः । आत्मोपदेशादित्यनेनात्ममात्रे प्राप्ते तस्येन्द्रत्वप्रतिपत्त्यर्थं वक्तुरिति पदमिति नेत्यर्थः ।। युक्तीति । पूर्वपक्षयुक्तिद्योतनायेत्यर्थः ।। 
?R	उक्तत्वादिति । कथं च लक्षणवादी ब्रूयाद्ब्रह्मवमन्वयम् । योसौ शब्दस्य मुक्यार्थस्तत्र स्यात्समन्वयः इत्यादिनेक्षतिनये समन्वयसूत्रस्थसंशब्दरूपस्य लक्ष्यत्वेऽनवस्थारूपस्य निर्णायकस्य चोक्तत्वादित्यर्थः ।। 
?R	वीप्सायामिति । लक्षणेत्थम्भूताख्यानभागवीप्सासु प्रतिपर्यनव इति सूत्रेण कर्मप्रवचनीयसञ्ज्ञक इत्यर्थः । तथा च कर्मप्रवचनीययुक्ते द्वितीयेति भावः । 
?R	गमकत्वादिति । विग्रहेणोक्तार्थस्य प्रत्यायकत्वादित्यर्थः , विग्रहेण योऽर्थ उच्यते तं चेत्समस्तं पदजातं प्रत्यायति तत्र समासो भवति । तादृशार्थोऽत्र समस्तेन गम्यत इति समासः (युक्तः) । कृत्तद्दितसमासा हि अर्थगमक एव शब्दे भवन्ति । न सर्वत्र । अभिधानलक्षणा हि कृत्तद्दितसमासाः इति अकर्तरि च कारक इति सूत्रभाष्योक्तेः । अत एव ग्रामं गच्छतीत्यादौ ग्रामगामीति कर्मण्यङ्(णि)न भवति कृतः कट इति घञ् न भवति अनभिधानादित्युक्तं भाष्ये अत एव अधिकशब्दादेव तस्य विकार इत्यण्प्रत्ययः आिविकमित्यनेनाविविकारस्य प्रतीतेः । न तु अवेर्विकार आवमिति आवशब्देनाविविकारस्याप्रतीतेराविशब्दाद्विकारार्थकाण्प्रत्यरूपतद्दितो न भवति किन्त्वविकशब्दादेवेत्युक्तम् । पञ्चभिर्भुक्तमस्येति व्यधिकरणस्थले पञ्च भुक्तवन्तोऽस्येति समानाधिकरणस्थले वाऽनेकमन्यपदार्थे समासो न भवति अनभिधानादित्युक्त नेकमि ति सूत्रभाष्ये ।। बहुज्ञा एवेतीति । तथा च प्रदर्शितमस्माभिस्तत्रतत्र बह्वर्थत्वमिति भावः ।। लक्षणसिद्दिमिति ष ब्रह्मपदोक्तगुणपूर्णत्वरूपप्रधानलक्षमासिद्दिमित्यर्थः ।। 
?R	?R?0इति श्रीमन्न्यायसुधापरिमळे सुधीन्द्रगुरुपादशिष्यराघवेन्द्रकृते प्रथमाध्यायस्य प्रथमः पादः ।।  
 