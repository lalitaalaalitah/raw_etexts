मूलम् - नचोच्चारणकाल एव वर्णानामुत्पत्तिरिति वाच्यम् ; तदेवेदं वचनमिति प्रत्यभिज्ञाविरोधात् ।
(त.मं.) ननु प्रत्युच्चारणं वर्णानामुत्पत्तिदर्शनात् तत्क्रमात्मकस्य वेदस्य कथमनुत्पत्तिरित्यत आह - न चोच्चारणेति ।। यन्मया पुराऽधीतं 'सत्यं ज्ञानमनन्तं ब्रह्म' इति तदेवेदं वचनमिति प्रत्यभिज्ञाविरोधात् ।
टीका - ननु तथाऽपि नापौरुषेयत्वं वेदस्योपपद्यते, तस्य वर्णसमुदायरूपत्वात्, वर्णानां चोच्चारणेनोत्पद्यमानत्वात् । न चोत्पत्तिमतां समुदायिनां समुदायो नोत्पत्तिमानिति युज्यते । नच वाच्यं प्रागुच्चारणादनुपलब्धा वर्णा उच्चारणे सत्युपलब्धाः पुनर्नोपलभ्यन्त इत्येवानुभवसिद्धम्, नतु तेषामुत्पत्तिर्विनाशो वा । नचोपलब्ध्यनुपलब्धिमात्रेणोत्पत्त्याद्यध्यवसायो युक्तः । तथा सत्युपलभ्याऽनुपलब्धानां घटादीनां तदैवोत्पत्त्यादिप्रसङ्गादिति । वर्णास्तावन्न घटादिवदन्यत आगत्यान्यत्र गता अमूर्तत्वात् । तदपि गुणत्वात् । द्रव्यत्वेऽपि सर्वगतत्वात् । अणुत्वेऽतीन्द्रियत्वापत्तेः । मध्यमपरिमाणत्वे नित्यत्वविरोधात् । नापि केनचित् प्रागावृतत्वादनुपलब्धा आवरणापगतावुपलभ्य पुनस्तदुपनिपातान्नोपलभ्यन्ते । आवरकानुपलम्भाद्, अमूर्तत्वेनाऽवरणानुपपत्तेश्च । नचेन्द्रियदोषादनुपलब्धिः । वर्णान्तरोपलब्धेः । नच श्रोतुरनवधानम् । अवधानेऽप्यनुपलम्भात् । नचातीन्द्रियाः । उच्चारणेऽप्यनुपलब्धिप्रसङ्गात् । नच सहकार्यभावः । अन्वयव्यतिरेकवतस्तस्यानुपलम्भात् । उच्चारणं सहकारीति चेन्न । नकिञ्चित् (अकिञ्चित्) कुर्वतः सहकारित्वानुपपत्तेः । नच व्यञ्जकम् । भिन्नदेशत्वात् । उच्चारणं हि वक्तृवक्त्रे वर्तते वर्णास्तु श्रोतृश्रोत्रदेशे प्रतीयन्ते । नहि विभिन्नदेशयोर्घटालोकयोर्व्यङ्ग्यव्यञ्जकभावोऽस्ति । तस्मादागमनाद्यनुपपत्तौ उच्चारणानन्तरोपलब्धिर्वर्णानां तदुत्पाद्यत्वेनैवोपपद्यते । अन्यथा कुलालव्यापारानन्तरमुपलभ्यमानो घटोऽपि तदनुत्पाद्य आपद्येत । तदेवं समुदायिनां वर्णानां पुरुषव्यापारोत्पाद्यानां वीचीतरङ्गन्यायेन श्रोत्रदेशे वर्णान्तरजनकत्वं, तेषां चोपलब्धिरित्येवं तत्समुदायरूपस्य वेदस्यापि पौरुषेयत्वमेव युक्तमित्यत आह- नचोच्चारणेति ।। सामीपिकाधिकरणे सप्तमी । उच्चारणकालानन्तरमेवेत्यर्थः  ।  उच्चारणस्य काल उच्चारणकालः, आनन्तर्यलक्षणः सम्बन्धः षष्ठ्यर्थ इति वा । तदनन्तरमेव विनाशश्चेत्यपि द्रष्टव्यम् । कुतो न वाच्यमित्यतो व्यञ्जकभावाभावाभ्यामेवोपलम्भानुपलम्भौ, उच्चारणन्तु व्यञ्जकजनकत्वेनोपयुज्यते, व्यञ्जकाश्च ध्वनयः, ते च नाभसा इत्यादिकं वक्तुम्, अस्याश्च कल्पनाया वर्णानामनादिनित्यत्वव्यवस्थितावेव सम्भवात् तत्साधकमुत्पत्त्याद्यङ्गीकारे च बाधकं प्रमाणं हेतुत्वेनाऽह- तदेवेदमिति ।। उच्यतेऽभिधीयते अर्थोऽनेनेति वर्णोऽत्र वचनशब्देन गृह्यते । पूर्वं गकारं श्रुतवतः पुनस्तच्छब्दश्रवणे स एवायं गकार इति तावत् प्रत्यभिज्ञा जायते । सा च श्रुतश्रूयमाणगकाराभेदं गोचरयन्त्युच्चारणजन्यत्वं विरुणद्धि । नहि प्राक्तनस्येदानीन्तनेनोत्पत्तिर्युज्यते । एवं पूर्वं पूर्वतरमित्यनादिनित्यतैव वर्णानां प्रत्यभिज्ञया सिद्ध्यति ।
(र.टि.) तदैवोत्पत्त्यादिप्रसङ्गादिति ।। न च वाच्यमिति पूर्वेणान्वयः । ननु परेणोच्चारणस्य वर्णकारणत्वाङ्गीकारात् कथमुच्चारणकाले वर्णानामुत्पत्तिरित्युक्तमित्यतो व्याचष्टे- सामीपिकाधिकरण इति ।।
(रा.टि.) तथाऽपीति ।। वेदस्यापौरुषेयत्वे प्रामाण्यहानेरभावेऽपीत्यर्थः ।। उत्पद्यमानत्वादिति ।। वर्णानामुत्पद्यमानत्वात् तत्समुदायरूपस्य वेदस्यापौरुषेयत्वं न सम्भवतीत्यभ्युपेत्योक्तम् । वस्तुतस्तु वर्णानामुत्पत्तिविनाशवत्त्वेऽपि नियतानुपूर्वीकत्वरूपानादिनित्यत्वलक्षणापौरुषेयत्वस्य सम्भवात् । 'वस्तुतत्वविचारकं प्रति तु वर्णानां कूटस्थनित्यत्वमुपपादितम्' इति सुधोक्तेः, 'अभ्युपगम्य वा इदमुक्तम्' इति तर्कताण्डवे चोक्तेः । नच वाच्यमित्यस्योत्पत्त्यादिप्रसङ्गादितीतिपदेनान्वयः ।। विनाशो वेति ।। अनुभवसिद्ध इत्यनुवर्त्यम् । कुतो न वाच्यमित्यत आह पूर्ववादी- वर्णास्तावदित्यादिना ।। असिद्धो हेतुरित्यत आह- तदपि गुणत्वादिति ।। ज्ञेयमिति योज्यम् । रूपादिवदिति भावः ।। अतीन्द्रियत्वेति ।। अणुद्रव्यस्य परमाण्वादेस्तथात्वदर्शनादिति भावः ।। नित्यत्वविरोधादिति ।। घटादेरिवेति भावः । कुतो नापीत्यतो हेतुमाह- आवरकेति ।। अमूर्तत्वेनेति ।। द्रव्यस्यामूर्तस्य परिमितपरिमाणाभावात् तादृशस्यैव घटादेरावरणदर्शनादिति भावः ।। अतीन्द्रिया इति ।। वर्णा इत्यनुषङ्गः । नकिञ्चिदिति नसमासः । किमप्यकुर्वत इत्यर्थः ।। व्यञ्जकमिति ।। उच्चारणमित्यनुषङ्गः ।। तस्मादिति ।। उच्चारणस्य व्यञ्जकत्वायोगादित्यर्थः ।। तदेवमिति ।। तत् तस्मात् नित्यत्वायोगाद् एवम् उक्तदिशा । पुरुषव्यापारोत्पाद्यानामित्यन्वयः । ननूत्पत्तिपक्षेऽपि भिन्नदेशत्वापरिहाराच्छ्र2ोतृश्रोत्रेणोपलब्धिः कथमित्यत आह- वीचीतरङ्गेति ।। तटाकमध्ये पाषाणादिप्रक्षेपे सति चक्राकारतयाऽष्टदिक्सम्बन्धित्वेनोत्पन्नतरङ्गपरम्परा तीरदेशं यथा प्राप्नोति तथैव वक्तुर्वक्त्रदेशोत्पन्नशब्दाच्छब्दान्तरं, तस्मादप्यन्यः शब्द इत्येवं श्रोत्रदेशे वर्णान्तरजनकत्वमित्यर्थः । स्त्रीरूपोऽणुतरङ्गो वीचीत्युच्यते । स्थूलः पुन्तरङ्गस्तरङ्ग उच्यत इति ध्येयम् ।। सामीपिकाधिकरण इति ।। द्वितीयाध्यायतृतीयपादे 'सप्तम्यधिकरणे च' इति सूत्रेणाधिकरणे सप्तमी भवति । चकाराद्दूरान्तिकार्थेभ्यश्च भवतीत्यधिकरणे सप्तमी विहिता । अधिकरणं च 'आधारोऽधिकरणम्' इति सूत्रेणोक्ताऽधारः । स चाऽधारश्चतुर्धा । औपश्लेषिकः सामीपिको विषयो व्याप्तिश्चेति । स्थाल्यां पचति, नद्यामास्ते, तर्के कुशलः, सर्वस्मिन् स्थितः, इत्युक्तत्वादिह नद्यामास्त इत्यत्रेव सामिपिकाधिकरणे सप्तमीत्युक्तम् ।। आनन्तर्यलक्षणस्सम्बन्ध इति ।। 'षष्ठी स्थाने योगा' इति सूत्रभाष्ये 'एकशतं षष्ठ्यर्थाः' इत्युक्तेरयमपि तन्मध्ये कश्चिदर्थ इति भावः ।। नाभसा इति ।। नभस्सम्बन्धिनः ।। इत्यादिकं वक्तुमिति ।। 'अत आकाशगुणे शब्दे व्यज्यमाना वर्णाः' इत्यादिना वक्तुमित्यर्थः ।। पूर्वं पूर्वतरमिति ।। गकारं स एवायमिति गोचरयन्ती प्रत्यभिज्ञा श्रुतश्रूयमाणगकाराभेदं गमयतीत्येवमनादिनित्यतैवेत्यर्थः।
(श्री.टि.) वर्णानित्यत्ववादी वैशेषिकादिः शङ्कते- नन्विति ।। ननु समुदायिनां वर्णानामुत्पद्यमानत्वेऽपि तत्समुदायरूपस्य वेदस्य नोत्पत्तिरिति चेत्तत्राऽह- नचेति ।। न हीत्यर्थः । उच्चारणेनोत्पत्तिर्नास्तीति सिद्धान्ती शङ्कते- नच वाच्यमिति ।। ननूपलब्ध्यनुपलब्धिभ्यामेवोत्पत्तिविनाशौ साध्यावित्याशङ्क्य निषेधति- नचेति ।। उपलभ्येति ।। आदावुपलब्धिविषयो भूत्वेत्यर्थः ।। तदैवेति ।। उपलब्ध्यादिसमय एवेत्यर्थः ।। प्रसङ्गादिति ।। न च वाच्यमित्यन्वयः । कुतो न वाच्यमिति चेदुच्यते । प्रागुच्चारणादनुपलब्धा वर्णा उच्चारणे सत्युपलब्धाः पुनर्नोपलभ्यन्त इत्येतावदेवानुभवसिद्धमित्युक्तं यत्तत्सत्यमेव । तथाऽप्युच्चारणानन्तरोपलब्धिर्वर्णानां तदुत्पाद्यत्वेनैवोपपद्यते नान्यथेति वक्तुं प्रसक्तप्रतिषेधं तावत्करोति- वर्णास्तावदित्यादिना ।। उच्चारणानन्तरम् अन्यतो देशान्तरादागत्योच्चारणोपरमे सति अन्यत्र देशान्तरं प्रति गता इत्यर्थः ।। अमूर्तत्वादिति ।। अमूर्तानां गमनाऽगमनादिक्रियाया अयोगादित्यर्थः । स्वरूपासिद्धिपरिहारायाऽह- तदपीति ।। अमूर्तत्वमपीत्यर्थः । वर्णा अमूर्ता गुणत्वात् । मूर्तत्वं हि इयत्ताऽवच्छिन्नपरिमाणयोगित्वं वक्तव्यम् । तच्च न सम्भवति, गुणे गुणानङ्गीकारादिति भावः । ननु वर्णानां द्रव्यत्वाङ्गीकाराद्गुणत्वं स्वरूपासिद्धमिति चेत्तत्र पृच्छामः । द्रव्यत्वे किं गगनादिवत्सर्वगतत्वमङ्गीक्रियते परमाणुवदणुपरिमाणवत्त्वं वा घटादिवन्मध्यमपरिमाणवत्त्वं वा । आद्ये सर्वगतत्वाद्गमनागमनादिक्रियाऽनुपपत्तिस्तदवस्थेत्याशयेनाऽह- द्रव्यत्वेऽपीति ।। सर्वगतत्वान्नान्यत आगत्यान्यत्र गता इति सम्बन्धः । न द्वितीय इत्याह- अणुत्व इति ।। वर्णानां श्रोत्रेन्द्रियग्राह्यत्वस्यानुभवसिद्धत्वेन तद्विरोध इति भावः । नापि तृतीय इत्याह- मध्यमपरिमाणत्व इति ।। भवदङ्गीकृतं नित्यत्वं विरुध्येतेत्यर्थः । अन्यथा घटादेरपि नित्यत्वं स्यादिति भावः ।। प्रागिति ।। उच्चारणात्ढड्य  !्रद्धप्??त्र्                                          ऋद्भद्भप्तद्रव्यत्वाद्गगनादिवदावरणानुपपत्तिरित्यर्थः ।। इन्द्रियदोषादिति ।। श्रोत्रेन्द्रियदोषादित्यर्थः । तथा चेन्द्रियदोषस्यैवाऽवरकत्वमिति भावः । वर्णान्तरेति ।। श्रोत्रेन्द्रियस्यैव दुष्टत्वे वर्णमात्रं नोपलभ्येत । न हीदमनुभूयते । (ककारानुपलम्भेऽपि गकारोपलब्धेरनुभूयमानत्वात् ।) एकवर्णानुपलम्भेऽपि वर्णान्तरानुभवस्य सर्वजनसिद्धत्वात् । तथा च य एको वर्णो नोपलभ्यते तत्राऽवरकमिन्द्रियदोषातिरिक्तं नास्तीत्यर्थः ।
नन्विन्द्रियदोषातिरिक्तं वर्णान्तरानुपलम्भे श्रोतुरनवधानं विषयान्तरमनःसञ्चाररूपो मनोव्यासङ्ग एव निमित्तमित्याशङ्क्य निषेधति- नचेति ।। अवधानेऽपि मनोव्यासङ्गाभावेऽपि ।। अनुपलम्भादिति ।। एकवर्णोपलब्धिकाले वर्णान्तरस्येत्यर्थः ।। अतीन्द्रिया इति ।। उच्चारणात् प्रागतीन्द्रियत्वान्नोपलभ्यन्त इत्यर्थः । (श्री.टि.) उच्चारणेऽपीति ।।  न ह्यतीन्द्रियं कदाऽप्यैन्द्रियकं भवितुं  युक्तमिति  भावः ।। सहकार्यभाव इति ।। कारणमिति शेषः । उच्चारणात्प्राक् सहकार्यभावान्नोपलभ्यन्त इति भावः । तस्य सहकारिणः । अकिञ्चित्कुर्वत इति ।। यद्धि कार्योत्पत्तौ किञ्चिदुपकारि तदेव हि सहकारीत्युच्यत इति भावः । नन्वकिञ्चित्कुर्वत उच्चारणस्य सहकारित्वानुपपत्तेरिति यदुक्तं तन्न । उच्चारणस्य वर्णव्यञ्जकतया उपकारित्वादकिञ्चित्करत्वाभावात् सहकारित्वोपपत्तिरित्याशङ्क्य निषेधति- न च व्यञ्जकमिति ।। भिन्नदेशत्वादिति ।। समानदेशयोरेव हि व्यङ्ग्यव्यञ्जकभावो दृष्ट इति भावः । भिन्नदेशत्वमेवोपपादयति- उच्चारणं हीति ।। अन्यथेति ।। प्रकारान्तरानुपपत्तावुपलब्धिस्तदुत्पाद्यत्वेनैवोपपद्यत इत्यनङ्गीकार इत्यर्थः ।। पुरुषव्यापारेति ।। ताल्वोष्ठपुटव्यापारजन्योच्चारणेत्यर्थः ।। वीचीतरङ्गन्यायेनेति ।। तरङ्गन्यायेनेत्यर्थः । यथा हि स्तिमितजलोपेतवाप्यां मध्ये पाषाणप्रक्षेपे कृते सति मण्डलाकार एकस्तरङ्गो जायते, तस्माच्च  तरङ्गात्पुनस्तरङ्गान्तरं जायते , एवं  क्रमेणान्तिमो  मण्डलाकारस्तरङ्गस्तीरसम्बद्धो भवति । एतन्न्यायेन शब्दाच्छब्दान्तरोत्पत्तिक्रमेणोत्पन्नोऽन्तिमो वर्णात्मकः शब्द एक एव सर्वपुरुषश्रोत्रसम्बद्धो भवति । अस्मिन्पक्षे य एव शब्दस्त्वया श्रुतः स एव मयाऽपीति प्रत्यभिज्ञा प्रमैव । कदम्बमुकुलन्यायपक्षे तु दशदिक्षु दशमुकुलवद्दशदिक्षु दशशब्दसन्तानानि प्रत्येकं जायन्ते । तत्र दशदिक्षु जातेषु शब्दसन्तानेषु जातोऽन्तिमः शब्दस्तत्तद्दिगवस्थितैः पुरुषैः श्रूयते । अस्मिंश्च पक्षे य एव शब्दस्त्वया श्रुतः स एव मयाऽपीति प्रत्यभिज्ञा भ्रमरूपा इति वीचीतरङ्गन्यायकदम्बमुकुलन्याययोर्विशेषो द्रष्टव्यः । तेषां श्रोत्रदेशोत्पन्नानां वर्णान्तराणाम् ।
ननु परेणोच्चारणस्य वर्णकारणत्वाङ्गीकारात्कथमुच्चारणकाले वर्णानामुत्पत्तिरिति समानकालत्वमुच्यत इत्यत आह- सामीपिकाधिकरण इति ।। सामीप्यमेव सामीपिकं तद्रूपेऽधिकरण इत्यर्थः । वैयाकरणानां मते लक्षणावृत्त्यभावेन गङ्गायां घोषो, वटे गाव इत्यादौ सामीप्यरूपाधिरणे सप्तमीत्युक्त्वा गङ्गासमीपे घोषो, वटसमीपे गाव इति 'आधारोऽधिकरणम्' इति सूत्रव्याख्यानसमये सामीप्यादिरूपेणाऽधारश्चतुर्धेत्युक्तत्वात् । एवं च प्रकृते उच्चारणकाल इत्यस्य उच्चारणकालसमीप इत्यर्थः । उच्चारणकालसामीप्यं च अनन्तरकालस्यास्तीति भावेनाऽह- उच्चारणकालानन्तरमेवेत्यर्थ इति ।। उच्चारणकाल इति सप्तम्या आनन्तर्यं लभ्यत इति व्याख्यायेदानीमुच्चारणकाल इत्यत्र षष्ठीविग्रहबलादेवानन्तर्यं लभ्यत इति भावेन व्याचष्टे- उच्चारणस्य काल इति ।। द्रष्टव्यमिति ।। उच्चारणोपरमानन्तरमित्यर्थः ।। नाभसा इति ।। ते च ध्वनयो भूताकाशगुणा इत्यर्थः । तथा च भूताकाशमेव श्रोत्रं तद्गुण एव ध्वनिः, अतस्तत्प्रदेशवर्ती ध्वनिस्तदवच्छिन्नमेव वर्णं व्यञ्जयतीति न व्यङ्ग्यव्यञ्जकयोर्भिन्नदेशत्वमिति भावः । इत्यादि इत्यादिपदेन वर्णानां कदाचिदेवोपलब्धिर्न सर्वेषां सर्ववर्णोपलब्धिरित्यादिकं ग्राह्यम् ।। वक्तुमिति ।। 'अत आकाशगुणे शब्दे' इत्यादिनेति शेषः ।। हेतुत्वेनेति ।। उच्चारणकाले वर्णानामुत्पत्तिरिति न च वाच्यमित्यत्र हेतुत्वेनेत्यर्थः ।। तच्छब्देति ।। स चासौ शब्दश्चेति तच्छब्दो गकाररूपशब्देत्यर्थः । कथं विरुणद्धीत्यत आह- न हीति ।। प्राक्तनस्य गकारस्य । इदानीन्तनेनोच्चारणेन ।। एवं (श्री.टि.) पूर्वं पूर्वतरमिति ।। पूर्वकाले तत्पूर्वकाले चेत्यर्थः । स एवायं गकार इति प्रत्यभिज्ञा सर्वेषां जायत इति शेषः ।
(पां.टि.)  ।। न चोत्पत्तिमतामिति ।। न चोत्पत्तिमतामपि समुदायिनां समुदायस्यानुत्पत्तिमत्त्वं भविष्यति । अन्यथा उत्पत्तिमतां प्रवाहिणां प्रवाहस्याप्युत्पत्तिमत्त्वप्रसङ्गेन तद् अनादित्वभङ्गापातादिति वाच्यम् । तत्र प्रवाहमध्यपतितैकप्रवाहव्यक्तिसद्भावदशायामपि प्रवाहसत्त्वव्यवहारवत् प्रकृते समुदायमध्यपतितैकसमुदायिव्यक्तिसद्भावदशायां समुदायस्यासत्त्वेन तत्रेवात्र वैवक्षिकस्यानादित्वस्यासम्भवेन वैषम्यादित्याशयात् । ननु शब्दो द्रव्यं साक्षात्सम्बद्धेन्द्रियग्राह्यत्वात् सङ्ख्यावत्त्वाच्च घटवत् । श्रोत्रं नित्यद्रव्यग्राहकं निरवयवेन्द्रियत्वान्मनोवदित्याद्यनुमानैर्वर्णानां द्रव्यत्वस्थितेर्गुणत्वमसिद्धमित्यत आह- द्रव्यत्वेऽपीति ।। अमूर्तत्वमिति सम्बन्धः ।। अमूर्तत्वेनेति ।। अङ्गुल्यादेः करणसम्बन्धितयाऽऽवरणत्वेन, आव्रियमाणसूर्याद्यपेक्षयानधिकपरिमाणस्य तदावरणत्वसम्भवेऽपि विषयसम्बन्ध्यावरणस्याऽव्रियमाणापेक्षयाऽधिकपरिमाणस्यैव तदावरणातायाः सर्वत्र दृष्टत्वेन, प्रकृते चाऽवरकत्वेन पराभिमतस्य वस्तुनो विषयसम्बन्ध्यावरणत्वेनाऽव्रियमाणवर्णापेक्षयाऽधिकपरिमाणताया वक्तव्यत्वात् । तस्याश्च वर्णानां सर्वगतत्वेनासम्भवात् । अनधिकपरिमाणया विषयसम्बन्धिन्याऽविद्यया  सर्वगतस्य  ब्रह्मणोऽनावरणवदनधिकपरिमाणेनाऽवरकेण सर्वगतवर्णानामावरणानुपपत्तेरित्यर्थः । नन्वङ्गुल्यादिवत् करणसम्बन्धिनो  दोषस्यैव वर्णाऽवरणत्वाभ्युपगमान्नोक्तानुपपत्तिरित्याशङ्क्य निषेधति- नचोन्द्रयेति ।। न च सहकार्यभाव इति ।। स च सहकारी, किम् उच्चारणातिरिक्तोऽभिमतः, उच्चारणमेव वेति विकल्पद्वयं मनसि निधायाऽद्यमनुपलम्भबाधेन दूषयति- अन्वयेति ।। द्वितीयं शङ्कते- उच्चारणमिति ।। सहकारित्वव्यापकस्य किञ्चित्कुर्वत्त्वस्योच्चारणेऽसत्त्वान्न तद्व्याप्यं सहकारित्वं तस्य सम्भवतीत्याशयेन दूषयति- अकिञ्चिदिति ।। न चेति ।। तथा चाऽलोकादिवद्विषयसंस्कारकत्वादुच्चारणस्य, न तत्र व्यापकाभूतस्य किञ्चित्कुर्वत्त्वस्य निवृत्तिरिति न सहकारित्वानुपपत्तिरिति भावः ।। वीचीतरङ्गन्यायेनेति ।। यथा वीची प्रथमोत्पन्ना वीच्यन्तरमारभते तच्च वीच्यन्तरं तरङ्गान्तरम्, तथा शब्दोऽप्याद्यः सर्वतो दिक्षु सजातीयशब्दान्तरमारभते तदपि शब्दान्तरमिति वीचीतरङ्गन्यायेनेत्यर्थः । कदम्बगोलकन्यायेनानेकशब्दारम्भपक्षे भिन्नदिगवस्थितयोः 'य एव शब्दस्त्वया श्रुतः स एव मयाऽपि' इति प्रत्यभिज्ञानुपपत्तिः । बाधकाभावाच्च न तज्जातीयविषयत्वकल्पना युक्तेत्याशयेनात्र वीचीतरङ्गन्यायस्यैवानुसरणं कृतमिति ध्येयम् ।
ननु वर्णानामुच्चारणेनोत्पत्तिं वदतोच्चारणकालानन्तरकाले तदुत्पत्तेरङ्गीकारेणोच्चारणकाले तदुत्पत्तेरनङ्गीकारान्न तत्प्रतिषेधो युक्त इत्यतो 'नद्यामास्ते' इत्यत्र नदीपदवाच्यप्रवाहे आसनासम्भवेऽपि तल्लक्षिततीरस्याऽश्रयतया गम्यमानत्वात् सामीपिकाधिकरणत्ववद् उच्चारणकालपदवाच्यस्योच्चारणकालस्य वर्णोत्पत्त्यधिकरणत्वाभावेऽपि तल्लक्ष्यस्योच्चारणकालानन्तरकालस्याऽश्रयतया गम्यमानत्वेन सामीपिकाधिकरणत्वसम्भवान्नद्यामिति सप्तमीवदुच्चारणकाल इति सप्तम्या अपि सामीपिकाधिकरणसप्तमीत्वेन पराभिमतोच्चारण(पां.टि.) कालानन्तरकाले  वर्णोत्पत्तिनिषेधकत्वलाभान्नानुपपत्तिरित्याशयेनाऽह - सामीपिकेति ।। 'लक्ष्यार्थे यत्राऽश्रयत्वप्रतीतिस्तत्सामीपिकम्' इत्यन्यत्र स्पष्टम् । अस्मिन् पक्षे उच्चारणकालपदस्य तत्समीपकाले लक्षणाऽऽश्रयणीया भवतीत्यपरितोषात्पक्षान्तरमाह- उच्चारणस्येति ।। आनन्तर्यलक्षणश्चेति ।। 'षष्ठी स्थानेयोगा' इति सूत्रे 'एकशतं षष्ठ्यर्थाः' इति महाभाष्ये 'ते च स्वस्वामिभावादयः षष्ठीदण्डके पठिताः' इति कैयटे चोक्तत्वादिति भावः ।। व्यञ्जकेति ।। तथा चानादिनित्यत्वेऽपि न सर्वदोपलब्धिप्रसङ्ग इति भावः । ननु व्यञ्जकमपि किमुच्चारणमुतान्यत् । नाऽद्यः । तस्य भिन्नदेशत्वेन तदयोगात् । नान्त्यः । वर्णसमानदेशस्यान्यस्याभावात् । भावे वा उच्चारणवैयर्थ्यापातादित्यत आह- उच्चारणन्त्विति ।। ननूच्चारणजन्यस्य ध्वनेर्वर्णव्यञ्जकत्वे ध्वनिना व्यक्तस्य वर्णस्य सर्वदोपलब्धिः स्यादित्यतो ध्वनीनामाशुतरविनाशित्वेन व्यञ्जकाभावान्न सर्वदोपलब्धिप्रसङ्ग इत्याशयेनाऽह- व्यञ्जकाश्च ध्वनय इति ।। आशुतरविनाशिन इति शेषः । ननु ध्वनीनां वायुगुणत्वेन स्पर्शनेन्द्रियग्राह्यत्वान्न श्रोत्रग्राह्यवर्णव्यञ्जकत्वम् । समानेन्द्रियग्राह्ययोर्घटदीपयोर्व्यङ्ग्यव्यञ्जकभावदर्शनेन भिन्नेन्द्रियग्राह्ययोर्ध्वनिवर्णयोस्तदयोगादित्यतो न ध्वनीनां वायुगुणत्वम् । तथा सति बधिराणामपि स्पर्शनेन्द्रियेण शब्दोपलम्भापत्त्या बधिराभावप्रसङ्गात् । किन्त्वाकाशगुणत्वमेव । ततश्चोभयोरपि श्रोत्रग्राह्यत्वाद्युक्तो व्यङ्ग्यव्यञ्जकभाव इत्याशयेनाह- ते चेति ।। नन्वेवमपि श्रोत्रस्याऽकाशात्मकतया निरवयवत्वेन तद्गुणस्य ध्वनेः प्रदेशवृत्तित्वानुपपत्त्या सर्वगतत्वेन सर्वत्र वर्णव्यञ्जकत्वापत्त्या देवदत्तस्य वर्णोपलम्भकाले दूरस्थानां यज्ञदत्तादीनामपि तदुपलम्भः स्यादित्यतोऽव्याकृताकाशस्य स्वतो निरवयवत्वेऽपि श्रोत्रस्य भूताकाशात्मकत्वेनाव्याकृताकाशात्मकत्वाभावाद् भूताकाशस्य च स्वत एव सावयवत्वेन तद्गुणस्य ध्वनेः प्रदेशवृत्तित्वसम्भवेन प्रदेशवर्तिना तेन प्रदेशावच्छिन्नवर्णस्यैवाभिव्यक्तेर्वक्तव्यत्वेन सर्वत्र वर्णानभिव्यक्तेर्देवदत्तस्य तदुपलम्भसमये न यज्ञदत्तादेस्तदुपलम्भप्रसङ्गः इत्याशयेन इत्यादीत्यादिपदम् । ननु तथाऽपि ध्वनिना एकवर्णव्यक्तौ सर्ववर्णव्यक्त्यापत्त्या तदा गकारस्येव सर्वेषामपि वर्णानामुपलम्भः स्यादित्यतः परमते वर्णोत्पादकतयाऽभिमतोच्चारणानामिव तद्व्यञ्जकतयाऽभिमतानां ध्वनीनामपि मन्मते प्रतिवर्णनित्यत्वेन एकेनोच्चारणेनैकस्य वर्णस्येव एकेन ध्वनिनाऽप्येकस्यैव वर्णस्याभिव्यक्त्या तदुपलम्भसम्भवेऽपि सर्वेषामनभिव्यक्तत्वान्न तदोपलम्भप्रसङ्ग इत्याशयेनाप्युक्तमादीति ।। वक्तुमिति ।। 'अत आकाशगुणे शब्दे व्यज्यमाना वर्णादयः' इत्यादिनेति शेषः । अनादिनित्यत्वस्थितावेवेति ।। अन्यथाऽन्योन्याश्रयप्रसङ्गादिति भावः ।
(व्या.टि.) ननु, वेद उत्पत्तिमान् उत्पत्तिमत्समुदायत्वात् पुलिनपुञ्जवदित्यनुमानमभिसन्धाय शङ्कते- नन्वित्यादिना ।। अभिसंहिते विशेषणासिद्धिं वारयति- वर्णानां चेति ।। हेतोरप्रयोजकतां वारयति- नचद्द्धति ।। ॢाउाक्षद्द्ध तत्निास्त्रातहद्द्धतूच्छिफिबाळ्धिकद्द्धइति ह्ाा़ाः । उच्चारद्भ्याद्द्धनाद्द्धत्उाद्यमानत्ास्स्त्राासिद्धिग्न् शङ्कतद्द्ध- नच 'ााच्स्त्रामिति ।। उत्उाफिॢाळ्नाशाद्द्ध 'ाद्द्धति ।। ूनद्द्धन ॢानाशिसमरूॣास्त्रात्ााद्विनाशित्ामउस्त्रानरूमद्द्धस्त्रामिति सूचितम् । ूष्टााद्द्धत्उाफिमत्निारूइिउातत्ाॢानाशिनिरूइिउातत्ास्त्रााद्द्धः क्षद्भ्यान्ाािॣउर्ां़ााहद्द्ध 'स्त्राहि्ाचाऱाारद्भ्याास्त्रा ॢाशद्द्धङ्खस्त्राम्, जॣासमरूॣास्त्राद्द्ध तद्वारद्भ्याास्त्रा (़स्त्राा.टि.) ॢाशद्द्धङ्खाद्भ्यामित्स्त्रा़ाधद्द्धस्त्राम् । 'ास्तरूतस्तरू क्षद्भ्यान्ाािॣउर्ां़ााह़स्त्राा़ाृफग्न् धान्स्त्राराशिसाधारद्भ्याग्न् र्कंइमिकऌाद्भ्याळ्समरूॣास्त्राद्द्ध 'ाद्द्धॣद्द्ध समरूॣास्त्रात़्ाग्न् कइथग्न् नॢााळ्च्स्त्रामिति नैस्त्राास्त्रिाकइाः उर्ांष्ट़स्त्रााः । तॣनन्तरमरूउान्ब्ध्स्त्रानरूउान्ब्धी ए़ा तॣङ्क्रत्उाफिॢानाशहद्द्धतू स्स्त्राातामित्स्त्रात ूाह- तथा सतीति ।। श्वटाॣौ 'स्त्राहि्ाचारात्नौतौ हद्द्धतू इति ह्ाा़ाः । 'ाद्भ्यााळ् उच्चारद्भ्याद्द्धनाद्द्धत्उाद्यन्तद्द्ध उच्चारद्भ्याात् उर्ांाकानरूउान्ह्स्त्रामानत्ाद्द्ध सत्स्त्रारूच्चारद्भ्याानन्तरम् ूनन्स्त्राथासिद्धाद्द्धउान्म्ह्ाात्, स्त्राॣ् स्त्राॣ्स्त्रााउाारात् उर्ांाकानरूउान्ह्स्त्रामानत्ाद्द्ध सति स्त्राॣ्स्त्रााउाारानन्तरमरूउान्ह्स्त्रातद्द्ध तत् तॣ्स्त्रााउााराद्द्धत्उााद्यम्, स्त्राथा करूइनन्स्त्रााउाारजन्स्त्रााद्द्ध श्वटः । 'ाद्भ्यााळ् ॢानाशिन उच्चारद्भ्यााद्द्धउारमद्द्ध सत्स्त्रानन्स्त्राथासिद्धानरूउान्म्ह्ाािॣति च उर्ांस्त्रााद्द्धकाद्वस्त्रामहि्ाधित्सरूराॣौ ता़ाद्धद्द्धत्ााद्द्धॢाळ्शद्द्धङ्खाद्भ्याासिद्धिग्न् 'ाारस्त्राति- 'ाद्भ्यााळ् इत्स्त्राािॣना ।। उउान्म्ह्ाानरूउान्म्ह्ास्त्रााद्द्धरन्स्त्राथासिद्धिस्त्राळ्थास्त्रााद्द्धकाम् ून्स्त्राताद्द्ध कात्स्त्रााकातिह्स्त्रााम्, ूा़ारद्भ्यााना़ारद्भ्यााह्स्त्रााग्न् 'ाा, इान्द्रस्त्राॣाद्द्धङ्खाह्ाा़ााह्ाा़ााह्स्त्रााग्न् 'ाा, ूऩाधाना़ाधानाह्स्त्रााग्न् 'ाा, सहकइारिह्ाा़ााह्ाा़ााह्स्त्रााग्न् 'ाा,  'स्त्राञ्जकइह्ाा़ााह्ाा़ााह्स्त्रााग्न् 'ाा इति ॢाकइल्उस्त्रा र्कंइमद्द्धद्भ्या ॣूङ्खाद्भ्याान्स्त्रााह- ता़ािॣत्स्त्राािॣना ।। हद्द्धत्ासिद्धिमाशङ्क्य साधस्त्राति- तॣउाीति ।। कारूद्भ्यात्ाािॣति ।। शब्ॣाद्द्ध कारूद्भ्यााद्द्ध बहिरिन्द्रिस्त्रा़स्त्रा़ास्थाहद्द्धतरूत्ााद्रूउाािॣ़ािॣत्स्त्रानरूमानात् तत्सिद्धिप्लड्य  !र्न्द्धउ़्यइह्ळ                                          क्ल्दृद्गूॣस्त्राम् । शब्ॣाद्द्ध न कारूद्भ्याः ऊाद्द्धष्टार्कांाह्यत्ााॣ् शब्ॣत्ा़ािॣति, शब्ॣाद्द्ध द्ऱस्त्राग्न् साक्षात्सम्बन्धद्द्धनद्द्धन्द्रिस्त्रार्कांाह्यत्ााक्न्ट़ािॣति चानरूमिमानग्न् मीमाग्न्सकग्न्इ उर्ान्त्स्त्रासिद्धिरित्स्त्रात ूाह- द्ऱस्त्रात्ाद्द्धऽउाीति ।। द्ऱस्त्रात्ाद्द्ध उारिमाद्भ्याग्न् निस्त्रातग्न्, तस्स्त्रा तल्लक्षद्भ्यात्ाात्, स़ाळ्कातत्ाग्न् तरू करूइत इत्स्त्रातः उारिशद्द्धङ्खासिद्धग्न् तिॣति ॢा़ाक्षरूः उर्ांसैतउारिमाद्भ्याद्वस्त्राग्न् र्कंइमद्द्धद्भ्या निरस्स्त्राति- ूद्भ्यारूत्ा इत्स्त्राािॣना ।। नित्स्त्रात्ाॢाराद्द्धधािॣति ।। तस्स्त्रा तॣह्ाा़ा़स्त्रााप्तत्ाािॣति ह्ाा़ाः ।
द्वितीस्त्राग्न् ॣूङ्खास्त्रिातरूमरूउाक्षिउाति- नाउाीति ।। ूनरूउान्म्ह्ाािॣति ।। उर्ान्त्स्त्राक्षािॣउर्ाम्माद्भ्यौरिति शद्द्धङ्खाः । साधकइाह्ाा़ामरूैत्ाा बाधकइमउस्त्रााह- ूमूतळ्त्ाकद्द्धनद्द्धति ।। ूल्उास्स्त्रा तताद्द्धऽधिकइमा़ारद्भ्याग्न् स्त्राथा उाटनिी' । ऊरूतग्न् च 'ूाफग्न् 'ौ ह्ाूस्त्रासा कइनीस्त्राः' इति । स़ाळ्कातस्स्त्रा तताद्द्धऽधिकइउारिमाद्भ्यााह्ाा़ाद्द्धनाऽ़ारद्भ्याासम्ह्ा़ाः । तृतीस्त्राग्न् उाराह- नचद्द्धति ।। ूनरूउान्ब्धिरिति ।। उच्चारितस्स्त्रााद्द्धच्चारद्भ्यााद्द्धउारमद्द्ध सतीति शद्द्धङ्खाः ।। 'ाद्भ्यााळ्न्तरद्द्धति ।। उाू़ाळ्ाद्भ्यााळ्नरूउान्म्ह्ाॣशास्त्राामद्द्ध़ाद्द्धति शद्द्धङ्खाः । उर्ान्तिनिस्त्रातउर्ान्तिबन्धकइउर्ान्तिबध्स्त्रात्ाद्द्ध काौऱाािॣति ह्ाा़ाः । तरूरीस्त्राग्न् निरस्स्त्राति- नच ऊाद्द्धतरूरिति ।। ूनरूउान्म्ह्ाािॣति ।। ऊरूतउाू़ाळ्स्स्त्राद्द्धति शद्द्धङ्खाः ।। ूतीन्द्रिस्त्राा इति ।। ूनरूउान्म्ह्ामाष्टाान्स्त्राथासिद्धॢाद्भ्याळ्नमिॣम् ।। उच्चारद्भ्याद्द्धऽउाीति ।। स्ाह्ाा़ास्स्त्राानाकान्तरूकइत्ाद्द्धनानउाास्त्राािॣत्स्त्राथळ्ः । उाञ्चमग्न् निराह- नच सहकइारीति ।। 'ाद्भ्यााद्द्धळ्उान्म्ह्ाकइऊाद्द्धष्टास्स्त्राद्द्धति शद्द्धङ्खाः ।। ूकिइञ्चििॣति ।। ताच्छीन्किइद्भ्यिानद्द्धरस्त्रााद्द्धकाािॣति ह्ाा़ाः । ङ्खाशग्न् निराह- नच 'स्त्राञ्जकइमिति ।। 'ाद्भ्यााळ्नामिति शद्द्धङ्खाः । एतॣङ्क्रउाउााॣस्त्राति- उच्चारद्भ्यामिति ।। हद्द्धताद्द्धरउर्ांस्त्रााद्द्धजकइत्ाग्न् उारिहरति- नहीति ।। तॣद्द्ध़ामनन्स्त्राथासिद्धानन्तराद्द्धउान्ब्धिरुत्उााद्यत्ामद्द्ध़ा कामस्त्रातीति निकामस्त्राति- तस्मािॣति ।। ॢाउाक्षद्द्ध बाधकइमाह- ून्स्त्राथद्द्धति ।। ए़ामनन्स्त्राथासिद्धानन्तराद्द्धउान्ब्धिॢाळ्नाशद्द्धनै़ााद्द्धउाउाद्यतद्द्ध । ून्स्त्राथा उउान्ह्स्त्रा मरूद्गरउर्ांहारानन्तरमनरूउान्ह्स्त्रामानाद्द्ध श्वटािॣरउस्त्राॢानाश्स्त्रााउाद्यद्द्धत इत्स्त्रािउा सग्न्स्त्रााद्द्धज्स्त्राम् । 'ाीची ूल्उातरङ्गः । नन्ान्स्त्राथाऽनरू़ााॣाद्द्धऽस्त्राम् । न ह्यरूच्चारद्भ्यासमस्त्राद्द्ध 'ाद्भ्यााद्द्धळ्त्उाफिस्तैरुैता । तैरुच्चारद्भ्याजन्स्त्रात़्ााहि्ाधानात् । जन्स्त्राजनकइस्त्रााद्द्धः उाौ़ााळ्उास्त्रााळ्ाश्स्त्राम्ह्ाा़ाािॣत्स्त्रात ूाह- सामीिउाकद्द्धइति ।। ूौउाBद्द्धङ्खिाकइमहि्ा़स्त्रााउाकग्न्इ 'ौङ्खास्त्रिाकग्न्इ सामीिउाकग्न्इ चद्द्धति चतरूॢाळ्धाधिकइरद्भ्याद्द्ध, 'ाटद्द्ध काा़ाः सरूशद्द्धरत इतॢात् सामीिउाकइमष्टा (़स्त्राा.टि.) ॢा़ाक्षितमित्स्त्राथळ्ः । न च काङ्गास्त्रााग्न् श्वाद्द्धङ्खा इत्स्त्रााॣौ न्क्षद्भ्यााद्द्धच्छद्द्धॣाऽउाफिः । ू़स्त्रा़ाहितसामीिउाकइाधिकइरद्भ्यास्स्त्रा सप्तमॣााच्स्त्रातस्त्राा न्क्षद्भ्यााऽह्ाा़ाद्द्धऽिउा 'स्त्रा़ाहितसमीउाद्द्ध, ूौउाBद्द्धङ्खिाकइत्ाॢा़ाक्षास्त्रााग्न् 'ाा उर्ाङ्कृइतिन्क्षद्भ्यााद्द्धउाउाफद्द्धः । कद्द्धइचिॣष्टाािउा उर्ाङ्कृइतद्द्धन्ळ्क्षद्भ्याद्द्धत्स्त्रााहङ्क्रः । ूानन्तस्र्त्रां ॢाह्ौत्स्त्राथळ्तस्त्राा 'स्त्रााख्स्त्राास्त्रा समासाथळ्तस्त्रााऽिउा 'स्त्रााचष्टद्द्ध- उच्चारद्भ्यास्स्त्राद्द्धति ।। उत्उाफिरित्स्त्रारूउान्क्षद्भ्यामित्स्त्रााह- तॣनन्तरमद्द्ध़ाद्द्धति ।। उत्उाफ्स्त्रानन्तरकइान्मद्द्ध़ाद्द्धत्स्त्राथळ्ः ।। 'ौतरूमिति ।। 'ूत ूाकइाशकारूद्भ्याद्द्ध शब्ॣद्द्ध' इत्स्त्राािॣनद्द्धति शद्द्धङ्खाः । स्त्राद्यिउा 'ौशद्द्धङ्खिाकइमतद्द्ध स्त्राद्द्ध 'ाद्भ्यााळ् उच्चारद्भ्यााद्द्धत्उााद्या न तद्द्ध ऊाद्द्धष्टाद्द्धद्भ्यााद्द्धउान्ह्स्त्रान्तद्द्ध । स्त्राद्द्ध च ऊाद्द्धष्टाॣद्द्धशद्द्ध ऊाद्द्धष्टाद्द्धद्भ्यााद्द्धउान्ह्स्त्रान्तद्द्ध न तद्द्ध उच्चारद्भ्याजन्स्त्राा इति, 'ाद्भ्यााळ् उच्चारद्भ्याजन्स्त्राा ूनन्स्त्राथासिद्धाद्द्धच्चारद्भ्याानन्तराद्द्धउान्ब्धद्द्धरिति उाराहि्ामतहद्द्धतरूसाध्स्त्रास्त्रााद्द्ध़ौळ्स्त्राधिकइरद्भ्यस्त्राम् । 'ऊाद्द्धष्टार्कांाह्यो गुणः शब्दः' इति लक्षणासम्भवश्चेति दोषः स्फुरति । तथाऽपि स शिष्यैरेवोह्यतामिति नोक्तम् । वचनपदस्य वाक्यपर्यायताभ्रमव्युदासाय व्याचष्टे- उच्यत इति ।। नन्वनया प्रत्यभिज्ञया श्रुतश्रूयमाणवर्णाभेदसिद्धावपि कथमनादिनित्यत्वसिद्धिरित्यतस्तत्प्रकारं दर्शयति- एवमिति ।। श्रुतगकारस्य पूर्वपूर्वतरकाले उत्तरोत्तरकालेऽपि प्रत्यभिज्ञया ज्ञायमानतयाऽनादिनित्यत्वसिद्धिरित्यर्थः ।
टीका - अत्र केचित्- तानेव शाटकानाच्छादयामस्तानेव शालीन्भुञ्ज्मह इतिवत् त एवेमे वर्णा इति व्यपदेशमात्रमित्याचक्षते । तदसत् । प्रत्यभिज्ञानस्य साक्षिसिद्धत्वात् । तदिदमुक्तम्- प्रत्यभिज्ञेति ।। प्रत्यभिज्ञैवेयं न व्यपदेशमात्रमिति । अपरे तु- गत्वादिजातिविषया प्रत्यभिज्ञा न वर्णविषयेत्याहुः । तदप्यसत् । सामान्यनित्यतायाः प्रमाणविरुद्धत्वात् । वर्णविषयत्वस्य स्पष्टप्रतिभासत्वाच्च । अन्ये तु- मन्यन्ते गौरित्यत्र गकारौकारविसर्जनीयैर्वर्णैर्व्यङ्ग्यः पदस्फोट एव प्रत्यभिज्ञायत इति । एतदप्ययुक्तम् । वर्णातिरिक्ते स्फोटे प्रमाणाभावात् । एकं पदमिति प्रत्यक्षं प्रमाणमिति चेन्न । भिन्नेष्वपि वर्णेष्वेकार्थाभिधानोपाधिनैकत्वस्य सम्भवात् । एकदेशावस्थानेन निमित्तेनानेकेष्वेव तरुषु वनमितिवत् । तदपि, वर्णानामिति प्रकृते वचनग्रहणेन सूचितम् ।
न वर्णाः प्रत्येकमर्थमभिदधति । अनेकवर्णोच्चारणवैयर्थ्यापत्तेः । नापि समुदिताः । क्रमवतां समुदायानुपपत्तेः । नित्यत्वेऽपि प्रतीतानामेवार्थाभिधायकत्वम्, प्रतीतयश्च क्रमभाविन्य इति न समुदायः सम्भवति । अतो वर्णैरनुपपद्यमानमर्थाभिधानं तदतिरिक्तं पदस्फोटं कल्पयतीति चेन्न । एकबुद्ध्युपारूढत्वेन वर्णानामेवार्थाभिधायकत्वोपपत्तेः । तदिदमुक्तं वचनमिति । एवमेव पदातिरिक्तवाक्यस्फोटनिराकरणाय वर्णेषु प्रकृतेष्वपि 'तद्वद्वेदस्य' इति वेदग्रहणं 'तदेवेदं वाक्यम्' इति वाक्यग्रहणं च करिष्यति । वर्णानामेव पदबुद्धिविषयाणामन्वितस्वार्थाभिधायकत्वेन वाक्यार्थवेदनसम्भवेन तदतिरिक्तवाक्यस्फोटकल्पकाभावादिति । अन्यथा वर्णानां स्फोटव्यञ्जकत्वमप्यनुपपन्नम् । प्रत्येकसमुदितविकल्पस्य तत्रापि सम्भवात् । प्रथमोच्चारितेनैव वर्णेनाभिव्यक्तोऽपि स्फोटो द्वितीयाद्युच्चारणेन विशदीक्रियत इति चेन्न । निरवयवस्य वैशद्यावैशद्यकल्पनानुपपत्तेः । न च गकारमात्रश्रवणेनाविशदाऽपि पदप्रतीतिरनुभूयते । अतो वर्णविषयैवेयं प्रत्यभिज्ञा इति स्थितम् ।
(र.टि.) ।। वचनग्रहणेनेति ।। प्रतिज्ञावाक्ये वर्णत्वरूपधर्मपुरस्कारेण वर्णानामुक्तत्वात् तद्धर्मपुरस्कारेणैव तेषां वक्तव्यत्वेऽपि पदार्थाभिधायकत्वलक्षणधर्मपुरस्कारेण वर्णानामुक्त्येत्यर्थः । एवमभिप्रायाभावे प्रतिज्ञाहेतुवाक्ययोर्भिन्नविषयकत्वं स्यादिति भावः ।। क्रमवतामिति ।। आशुतरविनाशिनामित्यपि द्रष्टव्यम् ।। तदिदमुक्तं वचनमितीति ।। वर्णानामिति प्रकृतत्वेऽपि पदार्थाभिधायकत्वलक्षणधर्मपुरस्कारेण वर्णानामुक्त्या वर्णानामेवावस्थाविशेषविशिष्टानां पदार्थाभिधायकत्वं ज्ञापितमित्यर्थः ।। एवमेवेति ।। एकं वाक्यमिति प्रत्यक्षबलेन प्रत्येकसमुदितविकल्पदूषणग्रामे(से)ण पदानां संसर्गविशेषप्रतिपादकत्वान्यथाऽनुपपत्त्या च प्राप्तवाक्यस्फोटनिरासाय, उपक्रमवाक्ये वर्णत्वपुरस्कारेण वर्णानां गृहीतत्वेन उपसंहारवाक्ये तथैव तेषां ग्राह्यत्वेऽपि संसर्गादिवाक्यार्थवेदनकरणत्वरूपवेदत्ववाक्यत्वधर्मपुरस्कारेण वर्णानां ग्रहणं करिष्यतीत्यर्थः । एवमभिप्रायाभावे उपक्रमोपसंहारयोर्भिन्नविषयत्वं स्यादिति भावः । वेदादिग्रहणलब्धं हेतुमाह- वर्णानामेवेति ।। यद्यपि पदानामेव वाक्यबुद्धिविषयाणां वाक्यार्थवेदकत्वसम्भवेनेति वक्तव्यम् । तथाऽपि 'वर्णानामेव पदबुद्धिविषयाणामन्वितस्वार्थाभिधायकत्वेन' इत्यस्मत्सिद्धान्ताभिप्रायेणोक्तमिति बोध्यम् । उपलक्षणं चैतत् । भिन्नेष्वपि पदेषु  संसर्गविशेषाद्येकार्थाभिधानोपाधिनैकत्वस्य  सम्भवेन  एकं  वाक्यमिति  प्रत्यक्षोपपत्ते(त्ति)रिति  च द्रष्टव्यम् ।
(रा.टि.) ।। तदपीति ।। एकार्थाभिधायकत्वेनैवानेकेष्वपि वर्णेष्वेकत्वधीरित्येतदपि करणव्युत्पत्त्याऽर्थाभिधायकवर्णवाचिवचनपदग्रहणेन सूचितमित्यर्थः । एवं स्फोटे प्रत्यक्षप्रमाणं निरस्य अर्थापत्तिमाशङ्क्य निराह- न वर्णा इत्यादिना वचनमितीत्यन्तेन ।। क्रमवतामिति ।। क्रमेणोत्पत्तिविनाशवतामित्यर्थः ।। एकबुद्ध्युपारूढत्वेनेति ।। ज्ञानस्याक्षणिकत्वमतेनेदम् । क्षणिकत्वपक्षे तु पूर्वपूर्ववर्णानुभवजनितसंस्कारसचिवश्रोत्रेण सम्बद्धान्त्यवर्णज्ञानं पूर्वसर्ववर्णविषयकमित्येकबुद्ध्युपारूढत्वं ध्येयम् ।। वचनमितीति ।। एकबुद्ध्युपारूढवर्णसमुदाय इत्युक्तमित्यर्थः ।। वर्णेषु प्रकृतेष्विति ।। 'नचोच्चारणकाल एव वर्णानाम्' इति प्रकृतेष्वित्यर्थः ।। अन्यथेति ।। वर्णानामेवेत्यादिनोक्तदिशा वाक्यार्थवेदनाङ्गीकार इति वा वर्णाभिव्यक्तस्फोटेनैवार्थवेदनाङ्गीकार इति वाऽर्थः ।। तत्रापि सम्भवादिति ।। वर्णाः किं प्रत्येकं स्फोटाभिव्यञ्जका उत समुदिताः । नाऽद्यः । अनेकवर्णोच्चारणवैयर्थ्यात् । नान्त्यः । क्रमवतां तेषां समुदायानुपपत्तेरित्येवमिति भावः । अनुभवबलादेवं कल्प्यत इत्यत आह- नचेति ।।
(श्री.टि.) प्रत्यभिज्ञैवेयमिति ।। ज्ञानमेवेदमित्यर्थः ।। जातिविषयेति ।। स एवायं गकार इत्यस्य तदेवेदं गत्वमित्यर्थः ।। सामान्यनित्यताया इति ।। जातेर्नित्यतायाः
़मासेन शूद्रो भवति ब्राह्मणो रसविक्रयात् ।
जातेरपायो भवति महापातककारिणः ।।'
इत्यादिप्रमाणविरुद्धत्वादित्यर्थः । जातिव्यक्त्योरभेदस्यान्यत्र समर्थितत्वेनानित्यव्यक्त्यभिन्नजातेरप्यनित्यतया तन्नित्यत्वावगाहिप्रत्यभिज्ञाया जात्यनित्यत्वग्राहिप्रमाणविरुद्धत्वाद्  इत्यर्थ इत्यप्याहुः । किञ्च गत्वं जातिरेव न भवति यद्विषयकतया प्रत्यभिज्ञाया अन्यथासिद्धिः स्यात् । तारत्वादिना साङ्कर्यात् । तारत्वं गत्वं विहाय तारककारे वर्तते, गत्वं च तारत्वं विहाय मन्द्रगकारे, समावेशस्तु तारगकार इति द्रष्टव्यम् ।। वर्णविषयत्वस्येति ।। स एवायं गकार इति प्रत्यभिज्ञाया गकाररूपधर्मिविषयत्वमेव प्रतिभासते न तु गत्वरूपजातिविषयत्वमित्यर्थः ।। सम्भवादिति ।। तथा च एकं पदमिति प्रत्यक्षम् औपाधिकैकत्वावगाहीत्यर्थः । उपाधिनिमित्त एकत्वव्यवहारः कुत्र दृष्ट इत्यत आह- एकदेशेति ।। इदम् उपलक्षणम् । 'गौरित्युक्ते गकारौकारविसर्जनीयवर्णातिरिक्तस्य क्वचिदप्यनुभवानारोहात् । भवानपि चक्षुषी निमील्य परिभावयतु । गौरित्युक्ते किं वर्णा एवानुभूयन्ते ततोऽतिरिक्तं वा किञ्चनेति । तस्मान्न स्फोटे प्रत्यक्षं प्रमाणम्' इति चन्निभ(क्त्श्)्युक्तं दूषणमपि द्रष्टव्यम् । ननु वर्णानामर्थाभिधायकत्वं केन पदेन सूचितम् इत्यत आह- तदपीति ।। 'न चोच्चारणकाल एव वर्णानामुत्पत्तिः' इति प्रतिज्ञावाक्ये वर्णत्वरूपधर्मपुरस्कारेण वर्णानामुक्तत्वात्त एवामी वर्णा इति तद्धर्मपुरस्कारेणैव तेषां वक्तव्यत्वे वचनमिति पदार्थाभिधायकत्वलक्षणधर्मपुरस्कारेण वर्णानामुक्त्या सूचितमित्यर्थः। एवमभिप्रायाभावे प्रतिज्ञाहेतुवाक्ययोर्भिन्नविषयत्वं स्यादिति भावः । वर्णानामेकार्थाभिधायकत्वोपाधिरेव न सम्भवत्यतो वर्णव्यङ्ग्यः पदस्फोटोऽवश्यमङ्गीकार्य इत्याशङ्कते- न वर्णा इति ।। अनेकेति ।।  एकेन वर्णेन अर्थस्याभिहितत्वाद्वर्णान्तरोच्चारणं व्यर्थं स्यादित्यर्थः । क्रमवतां वर्णानाम् । आशुतरविनाशिनाञ्चेत्यपि द्रष्टव्यम् । क्रमवतां स्थायित्वे समुदायसम्भवात् ।। नित्यत्वेऽपीति ।। वर्णानामित्यर्थः ।। अतो वर्णैरित्यादि ।। यथोक्तं चन्निभि(क्त्श्)कारेण । '़तस्माद्वर्णानां समासव्यासाभ्यां वाचकत्वानुपपत्तौ यद्बलादर्थप्रतिपत्तिः स स्फोटो वर्णातिरिक्तो वर्णाभिव्यङ्ग्योऽर्थप्रत्यायको 'नित्यश्शब्दः स्फोटः' इति तद्विदो वदन्ति ऽ' अत एव वैयाकरणाः 'स्फुट्यते व्यज्यते वर्णैरिति स्फोटो वर्णाभिव्यङ्ग्यः । स्फुट्यति स्फुटीभवत्यर्थ इति स्फोटोऽर्थप्रत्यायकः' इति स्फोटशब्दार्थं द्वेधा निरुक्तवन्तः । तथा चोक्तं पतञ्जलिना महाभाष्ये 'अथ गौरित्यत्रैकः शब्दो येनोच्चारितेन सास्नालाङ्गूलखुरककुदविषाणानां सम्प्रत्ययो भवति स स्फोटशब्दः' इति । तदिदमुक्तम् वचनमितीति ।। वर्णानामिति प्रकृतत्वेऽपि पदार्थाभिधायकत्वलक्षणधर्मपुरस्कारेण वर्णानामुक्त्या वर्णानामेवावस्थाविशेषविशिष्टानां पदार्थाभिधायकत्वं वचनमित्युक्त्या ज्ञापितमित्यर्थः ।
ननु माऽस्तु पदस्फोटः । तथाऽपि पदव्यङ्ग्यो वाक्यस्फोटस्तावदवश्यमङ्गीकार्य एव । तथा हि । न पदानि (श्री.टि.)प्रत्येकं संसर्गरूपवाक्यार्थमभिदधति । अनेकपदोच्चारणवैयर्थ्यापत्तेः । नापि समुदितानि । क्रमवताम् आशुतरविनाशिनां च समुदायानुपपत्तेः । नित्यत्वेऽपि प्रतीतानामेव पदानां संसर्गाभिधायकत्वं, प्रतीतयश्च क्रमभाविन्य इति न समुदायः सम्भवति । अतः पदैरनुपपद्यमानं वाक्यार्थाभिधानं तदतिरिक्तं वाक्यस्फोटं कल्पयतीति चेत् । तत्राऽह- एवमेवेति ।। प्रतिज्ञावाक्ये वर्णत्वपुरस्कारेण वर्णानां गृहीतत्वेनोपसंहारवाक्येऽपि तेषां तथैव ग्राह्यत्वे संसर्गरूपवाक्यार्थवेदनकरणत्वरूपवेदत्ववाक्यत्वलक्षणधर्मपुरस्कारेण वर्णग्रहणं करिष्यतीत्यर्थः । एवमभिप्रायाभावे उपक्रमोपसंहारयोर्भिन्नविषयत्वं स्यादिति भावः । एवमेवेत्यतिदिष्टं वेदादिग्रहणलब्धं हेतुमाह- वर्णानामेवेत्यादिना ।। अन्वितस्वार्थेति ।। योग्येतरान्विस्वार्थेत्यर्थः ।। वेदनेति ।। वेद्यतेऽनेनेति वेदनं, वेदनहेतुत्वमित्यर्थः । ननु एकं वाक्यमिति प्रत्यक्षमेव वाक्यस्फोटे प्रमाणमिति चेन्न । भिन्नेष्वपि पदेषु  संसर्गविशेषरूपैकार्थाभिधानोपाधिना  एकत्वस्य सम्भवेन एकं वाक्यमिति प्रत्यक्षोपपत्तेरिति च द्रष्टव्यम् ।। अन्यथेति ।। पदबुद्धिविषयाणां वर्णानां वाक्यार्थवेदनकरणत्वानङ्गीकार इत्यर्थः ।। तत्रापीति ।। वर्णानां स्फोटव्यञ्जकत्वपक्षेऽपीत्यर्थः । तथा हि । न वर्णाः प्रत्येकं स्फोटं व्यञ्जयन्ति, अनेकवर्णोच्चारणवैयर्थ्यापत्तेः । नापि समुदिताः, क्रमवतामाशुतरविनाशिनां च समुदायानुपपत्तेरिति भावः । वर्णानां प्रत्येकमेव स्फोटव्यञ्जकत्वमित्यङ्गीकृत्य तत्रोक्तदोषपरिहारमाशङ्कते- प्रथमेति ।। अभिव्यक्तः, ईषदभिव्यक्तो न विशद इत्यर्थः। स्फोटः पदस्फोटः ।। निरवयवस्येति ।। अखण्डस्येत्यर्थः । वैशद्यावैशद्ययोरवयवविशेषप्रतीत्यधीनत्वादिति भावः । प्रथमोच्चारितवर्णेनाभिव्यक्त इत्येतदेवायुक्तमित्याह- नचेति ।। न हीत्यर्थः । पदप्रतीतिः पदस्फोटप्रतीतिः ।। वर्णविषयैवेति ।। न स्फोटविषयेत्यर्थः ।
(पां.टि.) गत्वादिजातिविषयेति ।। गत्वादिजात्यभेदविषयेत्यर्थः । न चैवं तज्जातीयोऽयमित्याकारत्वापत्तिरिति वाच्यम् । जात्यभेदादधिकस्य जातिगतजातित्वस्य प्रतीतावेव तदाकारत्वादिह च जातित्वस्याप्रतीतेरित्याशयात् ।। वर्णविषयत्वस्येति ।। अन्यथा 'स एवायं घटः' इत्यादिप्रत्यभिज्ञाया अपि घटत्वादिजात्यभेदविषयत्वाऽपत्त्या व्यक्यभेदस्य न क्वापि सिद्धिः स्यादिति भावः । वैयाकरणमतमनुवदति- अन्ये त्विति ।। व्यङ्ग्य इति ।। स्फोटस्य नित्यत्वाङ्गीकारेण वर्णानां तदारम्भकत्वानुपपत्तेरिति भावः ।। एकमिति ।। वर्णानाम् अनेकतया एकत्वावगाहिप्रत्ययविषयत्वासम्भवेन एकं पदमित्यबाधितप्रत्यक्षस्य स्फोटं विनाऽनुपपत्तिरिति भावः ।। एकार्थेति ।। न चैवमेकार्थप्रत्यायकत्वेन एकत्वप्रत्ययः, ततश्च एकार्थप्रत्यय इत्यन्योन्याश्रयः स्यादिति वाच्यम् । एकार्थप्रत्यायकत्वस्य समयग्राहकप्रमाणादेव सिद्धत्वेन एकत्वप्रत्ययानपेक्षणात्, तदनवकाशात् । पदार्थप्रतिपत्त्यन्यथाऽनुपपत्तिरेव पदस्फोटे प्रमाणमित्याशङ्कते- नेति ।। अनेकेति ।। गौरित्यत्र सर्वेषामपि वर्णानां गोरूपैकार्थाभिधायकत्वे गकारौकारविसर्जनीयानामन्यतमेन तदर्थावगमात् तन्मात्रार्थकशेषवर्णवैयर्थ्यापत्तेरित्यर्थः ।। क्रमवतामिति ।। वर्णानां क्रमभावित्वेन एकवर्णसमयेऽन्यस्याभावान्न समुदायः सम्भवतीत्यर्थः । श्रोत्रं नित्यद्रव्यग्राहकं निरवयवेन्द्रियत्वात् मनोवदित्यनुमानेन नित्यत्वसिद्धेर्न वर्णानामनित्यत्व(पां.टि.) मित्यत्राऽह- नित्यत्वेऽपीति ।। प्रतीतानामेवेति ।। अप्रतीयमानानां प्रत्यायकत्वस्य सर्वपदार्थप्रतीतिप्रसङ्गदुष्टत्वेनासम्भवदुक्तिकत्वादिति भावः । अस्तु तर्हि प्रतीतानामेवार्थाभिधायकत्वमित्यत आह- प्रतीतयश्चेति ।। वर्णव्यञ्जकध्वनिजनकोच्चारणस्य प्रतिनियतत्वेनाऽशुतरविनाशित्वेन क्रमिकत्वेन च तज्जन्यध्वनीनां तज्जन्यप्रतीतीनामपि तादृशत्वेन, एकप्रतीतिकालेऽपरप्रतीत्यभावान्न तासां समुदायः सम्भवतीत्यर्थः। एकबुद्ध्युपारूढत्वेनेति ।। पूर्वपूर्ववर्णानुभवजनितसंस्कारसहकृतान्त्यवर्णविषयकश्रोत्रजनितसदसदनेकवर्णविषयकानुभवारूढत्वेनेत्यर्थः । 'पूर्वपूर्ववर्णानुभवजनितसंस्कारसहकृतम् अन्त्यवर्णसन्निकृष्टं श्रोत्रमनेकेष्वपि वर्णेष्वेकां पदबुद्धिं जनयति' इति पद्धतावुक्तत्वात् । यद्वा पूर्वपूर्वसंस्कारसहितोत्तरोत्तरानुभवाऽहितातिपटुसंस्कारजन्यनिखिलवर्णविषयैकस्मृत्युपारूढत्वेनेत्यर्थः । 'एकस्मृतिसमारूढानामेकार्थप्रत्यायकत्वोपपत्तेः' इति सुधायामुक्तत्वात् । न च वर्णानां सर्वगतत्वेन नित्यत्वेन च तत्र दैशिकस्य कालिकस्य वा क्रमस्यायोगाद् एकस्मृतिसमारूढानां बुद्धिक्रमस्याप्ययोगात् क्रमरहितस्याप्यर्थप्रत्यायकत्वे राजा जारेत्यादावर्थभेदप्रतीतेर्निर्निबन्धनत्वप्रसङ्गान्न एकस्मृत्युपारूढानामर्थप्रत्यायकत्वमिति वाच्यम् । अनुभवक्रमोपहितानामेव वर्णानां स्मृत्याऽवगाहनाङ्गीकारेण बौद्धक्रमस्यैव सम्भवेन क्रमवतामेव वर्णानामर्थप्रत्यायकत्वाभ्युपगमेन क्रमव्युत्क्रमयोरविशेषाऽपादनासम्भवात् । न चानुभवक्रमरूपोपाधेः पूर्वमननुभवान्न स्मृतिविषयत्वमिति वाच्यम् । क्रमिकतत्तद्वर्णानुभवानन्तरं क्रमविशिष्टानुभवानामेव साक्षिणाऽनुभवोपपत्तेरिति दिक् ।
ननु कथं वेदादिग्रहणमात्रेण पदातिरिक्तवाक्यस्फोटस्याभावनिर्णय इत्यतः स किम् एकं वाक्यमिति प्रतीतिबलात् कल्पनीयः किं वाक्यार्थप्रतीत्यन्यथाऽनुपपत्त्या वा । नाऽद्यः । एकदेशावस्थानेन निमित्तेनानेकेषु तरुषु वनमिति प्रतीतिवदनेकेष्वपि पदेषु एकार्थप्रत्यायकत्वेनोपाधिना एकत्वसम्भवेनान्यथासिद्धत्वादित्यभिप्रेत्य द्वितीयं दूषयति- वर्णानामेवेति ।। एकबुद्ध्युपारूढत्वेन वर्णानामेकार्थप्रत्यायकत्वानङ्गीकारे बाधकं चाऽह- अन्यथेति ।। सम्भवादिति ।। तथा च प्रत्येकपक्षे वर्णान्तरवैयर्थ्यम्, समुदायस्तु न सम्भवतीति प्रागुक्त एव दोष इति भावः । ननु च यथा रत्नापरीक्षकस्य पुनःपुना रत्नातत्त्वं वीक्षमाणस्य पञ्चषाणि रत्नादर्शनानि प्रत्येकं रत्नास्वरूपमवगाहमानान्यपि न सहसैव समानासमानजातीयव्यावृत्तं रत्नातत्त्वमवभासयन्ति । किन्तु पूर्वपूर्वदर्शनजनितभावनासचिवचेतोलब्धजन्मनि चरमे चेतसि चकास्ति रत्नातत्त्वम् । तथा व्यञ्जयन्तोऽपि प्रत्येकमिमे वर्णा न प्रागेव स्फुटतरं स्फोटमवभासयितुमीशते, अपि तु अल्पम् । पूर्वपूर्वाभिव्यक्तिजनितसंस्कारसचिवोत्तराभिव्यक्तिक्रमेण अन्योऽन्यो वर्णः स्फुटतरं स्फोटज्ञानमाधत्त इति न वैयर्थ्यम् । द्वितीयादीनामपि, पूर्वेषां तदभावे तदभिव्यक्तिजनितसंस्काराभावेन अन्त्यवर्णस्यासहायतया व्यक्तावभासहेतुत्वासम्भवादित्यभिप्रेत्य शङ्कते- प्रथमोच्चारितवर्णेन चेति ।। किमत्र वैशद्यावैशद्ये अर्थगते अभिमते किं वा ज्ञानगते इति विकल्पं मनसि निधायाऽद्यं दूषयति- निरवयवस्येति ।। सर्वांशानाम् अनुभूयमानता हि वैशद्यम् । किञ्चिदंशानामननुभवश्चावैशद्यम् । न च निरंशस्य स्फोटस्योक्तरूपे वैशद्यावैशद्ये सम्भवत इत्यर्थः । द्वितीयं दूषयति- नचेति ।। नापि पूर्वपूर्ववर्णैरस्फुटमुत्तरोत्तरैर्विशदं तज्ज्ञानं कस्याप्यनुभवसिद्धमित्यर्थः ।
(व्या.टि.) अस्य प्रत्यभिज्ञात्वं वर्णविषयत्वं च दृढीकर्तुं परपक्षान् प्रतिक्षिपति- अत्र केचिदित्यादिना ।। प्रत्यभिज्ञेतीत्यतः परं नामकार्तनेनेति शेषः । उक्तिप्रकारं दर्शयति- प्रत्यभिज्ञैवेति ।। 'तदेवेदमिति विरोधात्' इत्येतावता सम्भवे नामकार्तनस्यान्यथा वैयर्थ्यादित्यर्थः ।। प्रमाणेति ।। 'मासेन शूद्रो भवति ब्राह्मणो रसविक्रयात्' इत्यादिनेत्यर्थः ।। वर्णविषयत्वस्येति ।। व्यक्तिविषयत्वस्य स्पष्टप्रतिभासत्वेऽपि जातिविषयत्वकल्पने सोऽयं घट इत्यत्रापि तत्त्वाऽपत्त्या व्यक्तिस्थायित्वासिद्ध्यापातात् । सोऽयं गकार इत्यादौ 'वर्णात्कारः' इति कारप्रत्ययप्रयोगान्यथाऽनुपपत्त्या च तज्जनकप्रतीतेर्व्यक्तिविषयकत्वं वाच्यम् । वैयाकरणमतं दूषयितुमनुवदति- अन्ये त्विति ।। गौरित्यत्रेति ।। श्रुते पुनः श्रूयमाण इति शेषः । प्रत्यभिज्ञायत इति ।। स एवायं गौरिति शब्द इतीति शेषः । अनेन वर्णविषयिणी नास्त्येव   प्रत्यभिज्ञा,  पदविषयिणी  तु  प्रत्यभिज्ञा  वर्णसमुदायातिरिक्तस्फोटविषयिणीति  ध्वनितम् ।। एकमिति ।। अनेकेष्वैक्याभावादन्यगोचरं प्रत्यक्षमिति भावः । उपचारोऽयमित्युपेत्य तन्निमित्तमाह- एकार्थेति ।। अत्र एकशक्तिपर्याप्त्यधिकरणत्वमुपाधिः । तेन घटाः इत्यादिबहुवचनान्ते सर्वोभयादिशब्देषु च बोध्यानामनेकत्वेनैकबोध्यकत्वस्योपाधित्वायोगेऽपि शक्यतावच्छेदकस्य घटत्वादेर्न्यायनये एकत्वरूपगुणाभावेन, अस्मन्मते व्यक्तिभेदेन भिन्नत्वेन नानार्थके नानात्वेनैकशक्यतावच्छेदककत्वस्य च उपाधित्वायोगेऽपि न दोषः । नानार्थके शक्त्यन्तरपर्याप्त्यधिकरणत्वेऽपि एकशक्तिपर्याप्त्यधिकरणत्वानपायात् । वर्णानामधिकरणत्वेऽपि पर्याप्त्यधिकरणत्वाभावात् । एकाक्षरनिघण्टुप्रतिपन्नशक्तिपर्याप्त्यधिकरणत्वं पदत्वं चाभिमतमेव वर्णस्य । इदं च शक्तं पदमिति पक्षमुपेत्येत्यवधेयम् । तन्निदर्शयति- एकदेशावस्थानेनेति ।। एतन्निराकरणं नोन्मूलमित्याह- तदपीति ।। वचनग्रहणेनेति ।। करणसाधनत्वात् तत्पदस्येति भावः । शाब्दिकोऽर्थापत्तिं स्फोटे प्रमाणयितुं वर्णाः किं प्रत्येकमर्थमभिदधति, मिलित्वा वा इति विकल्पं हृदि निधायाऽद्यं निराह- न(च) वर्णाः प्रत्येकमिति ।। अनेकेति ।। युगपदेकार्थाभिधित्सयेति शेषः ।। समुदायेति ।। मेलनेत्यर्थः ।। क्रमेति ।। पौर्वापर्येत्यर्थः ।। एकबुद्धीति ।। पूर्वपूर्ववर्णानुभवजन्यसंस्कारसहकृतान्तिमवर्णानुभवे समूहालम्बने, तावदनुभवजन्यसमूहालम्बनरूपस्मृतौ वा उपारूढत्वेनेत्यर्थः ।। अन्वितेति ।। योग्येतरान्वितेत्यर्थः ।। कल्पकाभावादिति ।। अन्यथाऽनुपपत्तिभङ्गादित्यर्थः । एकं वाक्यमिति प्रत्यक्षं एकशक्तिविषयमुख्यविशेष्यकान्वयबोधजनकत्वेनानेकपदेषूपपन्नं  न  कल्पकमिति भावः ।। अन्यथेति ।। प्रमितवर्णपरित्यागेनाप्रमितस्फोटकल्पन इत्यर्थः  ।।  विकल्पस्येति  ।।  अन्यतरपरिग्रहे दोषस्य चेत्यर्थः । तथा हि । किं वर्णाः पदानि वा किं पदस्फोटं वा वाक्यस्फोटं वा प्रत्येकं व्यञ्जयन्ति उत मिलित्वा । नाऽद्यः । अनेकोच्चारणवैयर्थ्यात् । न द्वितीयः । क्रमोत्पत्तिकानां वर्णानां पदानां तत्प्रतीतीनां वा मेलनासम्भवादिति । वर्णेनेत्युपलक्षणम् । पदेनापीति ग्राह्यम्  ।  स्फोट इति सामान्येन द्वयोक्तिः  ।। निरवयवस्येति ।।  तथाऽभ्युपगतस्येत्यर्थः ।। अविशदाऽपीति ।। येन वैशद्याय द्वितीयोच्चारणकल्पनेति ।। अनुभूयत इति ।। विपक्षेऽनुभवविरोधं सूचयति । अनेन निरवयवत्वेन बह्ववयवताया विषयीकृतत्वरूपं विषयगतं वैशद्यं स्फोटप्रतीतेरेवाभावे ज्ञानगतं वैशद्यञ्च नाऽशङ्कनीयमिति सूचितम् । उपसंहरति- अत इति ।।
मूलम् - नच सादृश्यात् प्रत्यभिज्ञा भ्रान्तिरिति वाच्यम् ; 'सोऽयं देवदत्तः' इत्यादेरपि तथात्वप्राप्तेः ।
(त.मं.) न च पूर्वाधीतवचनसादृश्यादस्य वचनस्य तदेवेदं वचनमिति प्रत्यभिज्ञा भ्रान्तिरिति वाच्यम् । पूर्वानुभूत एव देवदत्ते सोऽयं देवदत्त इत्यादिप्रत्यभिज्ञाया अपि भ्रान्तित्वप्राप्तेः । बाधरहितस्य भ्रान्तित्वकल्पने तु एवमतिप्रसङ्गः स्यादित्याशयः ।
टीका - अस्तु तथाऽपि नानया वर्णानां नित्यत्वं सिद्ध्यति । यतः पूर्वोच्चारितेन गकारेणेदानीमुच्चारितस्य गकारस्य सादृश्यात् तन्निबन्धना भ्रान्तिरेवेयम् । यथा परिलूनपुनर्जातकुन्तलकलापयोः सादृश्यात् स एवायं कुन्तलकलाप इति प्रत्यभिज्ञा भ्रान्तिरित्यत आह- नच सादृश्यादिति ।। कुतो न वाच्यमिति चेद्वैषम्यात् । युक्तं कुन्तलकलापप्रत्यभिज्ञाया भ्रान्तित्वकल्पनम् । परिलूनकुन्तलकलापस्य भूमौ पतितस्य दर्शनेन नायमसाविति बाधकप्रत्ययोदयात् । नचात्र तथा बाधकप्रत्ययोऽस्ति । एवमेव भ्रान्तित्वकल्पने च अतिप्रसङ्ग इति भावः । ननु वर्णेष्वपि तीव्रत्वमन्द्रत्वादिविरुद्धधर्माध्यासेन भेदानुमानं प्रत्यभिज्ञाबाधकं विद्यते । विरुद्धधर्माधिकरणानामप्यभेदे कुत्रापि भेदाभावप्रसङ्गेन निरवकाशमनुमानं प्रत्यभिज्ञाप्रत्यक्षमपि बाधितुं क्षमत एवेति चेत् । किं यादृशतादृशो विरुद्धधर्माध्यासो भावभेदहेतुरङ्गीक्रियते उत विशिष्टः । आद्येऽतिप्रसङ्गमाह- सोऽयमिति ।। तथात्वे देवदत्तादेरपि शिखी मुण्डी जटिल इति विरुद्धधर्माध्यासेन भेदप्राप्तेः सोऽयं देवदत्त इत्यादेरपि प्रत्यभिज्ञाया भ्रान्तित्वप्राप्तेः । यत्र देशकालपुरुषावस्थादिभेदस्य व्यवस्थापकस्याभावस्तत्रैव विरुद्धधर्माध्यासो भेदहेतुरिति द्वितीय एव पक्षोऽङ्गीकरणीयः, यथा जीवेश्वरयोः सर्वज्ञत्वाल्पज्ञत्वादिरूपः । नच तथाविधो विरुद्धधर्माध्यासो वर्णेष्वस्ति । एकस्यैव वर्णस्य कालभेदेनोच्चारयितृपुरुषभेदेन नासिकादिस्थानभेदेन विरुद्धधर्माध्यासोपपत्तेः । केनापि प्रमाणेन ज्ञानद्वयप्रामाण्यानुपपत्तौ खल्वन्यतरस्याप्रामाण्यमङ्गीकर्तव्यमित्याशयः ।
ननु वैशेषिकादयो देवदत्तादेरपि पार्थिवद्रव्यस्य पाकेन प्रतिक्षणमुत्पत्तिविनाशावङ्गीकुर्वाणाः सोऽयमिति प्रत्यभिज्ञाया भ्रान्तित्वमङ्गीकुर्वत एव । तत् कथमिदमापादनमिति चेत् । सत्यम् । तथाऽपि पार्थिवपरमाणुषु  रूपादिपरिवर्तनेनाऽकाशादिषु च शब्दादिभावाभावेन प्राप्तस्यातिप्रसङ्गस्य कः प्रतीकारः । एतदेव विशदयितुम् इत्यादेरित्यादिग्रहणं कृतम् । किञ्च पाकेन देवदत्तादेरप्यापरमाणुविनाशे पुनद्र्व्यणुकादिक्रमेणोत्पादाङ्गीकारेण प्रत्यभिज्ञाभ्रान्तित्वाभ्युपगमोऽनुपपन्न एव । तथा सति सौगतैस्सह विवादाभावप्रसङ्गात् । पार्थिवं हि सर्वं द्रव्यं देवदत्तसमानम् । आप्यतैजसवायवीयानां च वायूपघातादिमात्रेणावयवापगमोऽस्त्येव । आकाशस्य स्थायित्वं तैरप्यङ्गीकृतमेव । आत्मा तु स्वरूपत एव नाङ्गीकृतः । तथा कर्मसामान्यविशेषसमवाया गुणाश्च द्रव्यातिरिक्ता न सन्त्येव । केवलं परमाणुषु विवादोऽवशिष्यते । तेषां चातीन्द्रियत्वेनास्मत्प्रत्यभिज्ञाऽगोचरत्वेन स्थायित्वसाधनोपायाभावः । निबिडावयवं स्फटिकादिकं विवादपदमिति चेन्न । तस्यापि प्रबलवातातपाद्यभिघातेनावयवापगमस्यावर्जनीयत्वात् । पूर्वापरकलाविकलकालवर्तित्वं क्षणिकत्वं बौद्धैरङ्गीकृतम्, वैशेषिकादिभिस्त्वाशुतरविनाशित्वमिति चेत् । सत्यम् । अयं तु विवादो न प्रत्यभिज्ञामात्रेण निरसनीयः ।
नन्वस्माभिरपि देवदत्तादेराशुतरविनाशित्वेन भेदोऽङ्गीक्रियत एव । सत्यम् । परिणामवादेऽभेदस्यापि विद्यमानत्वेन सोऽयमिति प्रत्यभिज्ञानस्याभ्रान्तित्वोपपत्तेः । अवयवोपचयापचयनिमित्तकपरिमाणभेददर्शनेन देवदत्तादौ परिणामोऽङ्गीक्रियते । नच वर्णेषु परिणामज्ञापकं किमप्यस्तीत्यत्यन्ताभेदः कूटस्थनित्यत्वं चाभ्युपगम्यते । अत एवात्र सोऽयमिति निरवधारणमुक्तम्, तत्र तु तदेवेदमिति सावधारणमिति । विरुद्धधर्माधिकरणत्वमात्रस्य भेदहेतुत्वमङ्गीकृत्य प्रत्यभिज्ञाभ्रान्तित्वाङ्गीकारेऽतिप्रसङ्ग इति ।।
(र.टि.) ।। भावभेदहेतुरिति ।। अभावो निर्धर्मक इति पक्षे न विरुद्धधर्माधिकरणत्वेनाभावभेदः, किन्तु प्रतियोग्यादिभेदेनेत्यभिप्रेत्य भावग्रहणं कृतमिति द्रष्टव्यम् ।। प्राप्तस्यातिप्रसङ्गस्येति ।। वैशेषिकादिमते योगिसद्भावेन  परमाण्वादिविषयकतदीयप्रत्यभिज्ञाभ्रान्तित्वापादनरूपस्येत्यर्थः  ।।  परिमाणभेददर्शनेनेति ।। परिमाणस्य यावद्द्रव्यभावित्वेन तद्भेदस्य द्रव्यभेदव्याप्तत्वादिति भावः ।। अत एवात्रेति ।। यतः परिणामवादिनां मते देवदत्तादौ भेदोऽप्यस्ति वर्णेषु चात्यन्तभेद एव, अत एवेत्यर्थः ।
(रा.टि.) ।। परिलूनेति ।। छिन्नपुनर्जातयोः केशसमूहयोरित्यर्थः । 'सोऽयं देवदत्त इत्यादेः' इति वाक्यस्य प्रागुक्तदृष्टान्तवैषम्यविवृतिपूर्वं तात्पर्यमाह- युक्तमित्यादिना भाव इत्यन्तेन । दुर्बलं कथं बाधकमित्यत आह- विरुद्धधर्माधिकरणानामिति ।। कुत्रापीति ।। घटपटादिष्वपीत्यर्थः ।। यादृशतादृश इति ।। देशकालपुरुषावस्थादिभेदरूपभेदव्यवस्थापकयुक्तो विरुद्धधर्माध्यास इत्यर्थः ।। विशिष्ट इति ।। उक्तरूपव्यवस्थापकस्याभावेन युक्त इत्यर्थः ।। तथात्व इति ।। यादृशतादृशस्यापि भेदकत्व इत्यर्थः ।। इति विरुद्धधर्माध्यासे(रा.टि.) नेति ।। अवस्थाभेदेन कालभेदेन वा भेदप्रतीतिव्यवस्थापकेनोपर्युक्तेन विरुद्धधर्माध्यासेनैव वस्तुनो देवदत्तस्य भेदप्राप्तेरित्यर्थः ।। व्यवस्थापकस्येति ।। भेदप्रत्ययव्यवस्थापकस्येत्यर्थः ।। नासिकादीति ।। 'मुखनासिकावचनोऽनुनासिकः' इति पाणिन्युक्तेर्नासिकादिस्थानेत्युक्तम् ।। ज्ञानद्वयेति ।। विरुद्धधर्मज्ञानादनुमित्यभेदप्रत्यभिज्ञारूपज्ञानद्वयेत्यर्थः ।। पाकेनेति ।। घटादौ पाके सति कपालद्वयसंयोगरूपासमवायिकारणनाशपरम्परया परमाणुद्वयसंयोगनाशपर्यन्तमसमवायिकारणनाशेन परमाणुपर्यन्तं कार्यनाशे सति भोजकादृष्टबलेन पुनः परमाणुक्रियावशेनाणुद्वयसंयोगादिपरम्परया घटादिकार्योत्पत्तिरिति पीलुपाकप्रक्रियया प्रतिक्षणमुत्पत्तिविनाशावङ्गीकुर्वाणा  इत्यर्थः  । पाकेनेत्युपलक्षणम् । नोदनाभिघातादिनैकैकावयवापगमेनापीत्यपि ध्येयम् ।। भ्रान्तित्वमिति ।। परिणामभेदेन देवदत्तादिदेहेऽपि प्रतिक्षणमुत्पत्तिविनाशयोरङ्गीकाराद्भ्रान्तित्वमङ्गीकुर्वत एवेत्युक्तम् ।। तथाऽपीति ।। सोऽयमित्यादिबुद्धेर्भ्रान्तित्वेऽपीत्यर्थः ।। रूपादिपरिवर्तनेनेति ।। प्राप्तस्येत्यन्वयः । तद्रूपादेः पाकजत्वोपगमादिति भावः । आकाशादिष्वित्यादिपदेनाऽत्मदि??ालग्रहणम् । शब्दादीत्यादिपदेन ज्ञानसुखदुःखेच्छासंयोगादिपरिग्रहः । तेषाम् अव्याप्यवृत्तित्वादिति भावः ।। अतिप्रसङ्गस्येति ।। यादृशतादृशविरुद्धधर्माश्रयपरमाण्वादिभेदस्येत्यर्थः । तत्र कालादिभेदेनोपपन्नेनापि विरुद्धधर्माध्यासेन प्राप्ताश्रयभेदापादनस्य न किञ्चिदुत्तरमिति भावः । तत्प्रक्रियैवायुक्तेत्याह- किञ्च पाकेनेति ।। सौराऽलोककृतपाकेनेति वा जाठराग्निकृतपाकेनेति वाऽर्थः ।। सौगतैरिति ।। सर्वक्षणिकत्ववादिभिः । समानमित्युक्तं व्यनक्ति- आप्येति ।। अस्त्येवेति ।। तथाच तत्रापि पीलुपाकप्रक्रियया प्रतिक्षणमुत्पत्त्यादेरङ्गीकार्यत्वान्न तत्रापि तैस्तव विवादः । आकाशादिषु स भविष्यतीत्यत आह- आकाशस्येति ।। द्रव्यातिरिक्ता इति ।। अङ्गुल्य इव द्रव्येभ्यः पृथग्भूता इत्यर्थः । येन तेषु क्षणिकत्वाक्षणिकत्वविवादो घटेतेति भावः । वर्णेष्वपि किमेवं भेदाभेदौ स्त इत्यतो नेत्याह- अवयवेति ।। देवदत्तादाविति ।। देवदत्तदेहादावित्यर्थः ।। कूटस्थेति ।। कूटमाकाशम् । 'कूटं खं विदलं व्योम' इत्यादेः । तद्वत्तिष्ठतीति कूटस्थतया आद्यन्तशून्यत्वं निर्विकारनित्यत्वमित्यर्थः।। अत्रेति ।। देवदत्तादौ ।। तत्रेति ।। वर्णविषये । सोऽयमित्यादेः फलितार्थमुपसंहरति- विरुद्धधर्मेति ।।
(श्री.टि.) परिलूनाः परितश्छिन्नाः । 'लूञ् छेदने' इति धातोः ।। एवमेवेति ।। बाधकप्रत्ययाभावेऽपीत्यर्थः ।।  अतिप्रसङ्ग इति  ।।  सोऽयं  देवदत्त  इत्यादिप्रत्यभिज्ञाया अपि भ्रान्तित्वं स्यादित्यर्थः । तीव्रत्वं तारत्वम् ।। भेदानुमानमिति ।। श्रुतश्रूयमाणौ तीव्रमन्द्रगकारौ भिन्नौ तीव्रत्वमन्द्रत्वरूपविरुद्धधर्माधिकरणत्वात् । यद् विरुद्धधर्माधिकरणं तद् भिन्नमिति व्याप्तेरित्यर्थः । अनुमानेऽप्रयोजकताशङ्कापरिहारायानुकूलतर्कमाह- विरुद्धेति ।। कुत्रापि जगति ।। यादृशतादृश इति ।। अविशेषित इत्यर्थः । अध्यासोऽधिकरणत्वम् ।। भावभेदहेतुरिति ।। पदार्थभेदहेतुरित्यर्थः । भावबोधे तु 'अभावो निर्धर्मक इति पक्षे न विरुद्धधर्माधिकरणत्वेन अभावभेदस्सम्भवति । किन्तु प्रतियोग्यादिभेदेनेत्यभिप्रेत्य भावग्रहणं कृतमिति द्रष्टव्यम्' इति  व्याख्यातम् ।। विशिष्ट इति ।। देशकालपुरुषावस्थादिभेदरूपव्यवस्थापकाभावविशिष्ट  इत्यर्थः ।। तत्रैवेति ।। यत्र देशादिव्यवस्थापक(श्री.टि.) सद्भावस्तत्र विरुद्धधर्माध्यासो न भावभेदहेतुः । तद्यथा एकस्यैव देवदत्तस्य सत्त्वासत्त्वयोर्देशभेदेन, शिखित्वमुण्डित्वयोः कालभेदेन, एकस्यैव घटस्यैकदैव ज्ञातत्वाज्ञातत्वयोः पुरुषभेदेन, एकस्यैव देवदत्तस्य नीलशुक्ल्केशवत्त्वयोर्यौवनाद्यवस्थाभेदेनोपपन्नत्वादित्यवधेयम् ।। जीवेश्वरयोरिति ।। जीवे सार्वज्ञस्य ईश्वरेऽल्पज्ञत्वस्य च देशादिभेदेन कदाऽपि व्यवस्थाया असम्भवादिति भावः । तथाविधो व्यवस्थापकाभावविशिष्टः ।। कालभेदेनेति ।। एक एव देवदत्तः कदाचिद्गकारं तीव्रतयोच्चारितवान्कदाचिन्मन्द्रतयेति कालभेदेनेत्यर्थः । उच्चारयितृपुरुषभेदेनेति ।। एकमेव गकारम् एकः पुमान्तीव्रतयोच्चारयति अपरस्तु मन्द्रतयेत्यर्थः ।। नासिकादीति ।। नासिकाध्वनिनोच्चारिते सति गकारो मन्द्रस्सम्पद्यते । सम्यगुच्चारिते सति तीव्रस्सम्पद्यत इत्यर्थः ।। उपपत्तेरिति ।। तथा च विशिष्टस्य हेतुत्वेऽसिद्धिरिति भावः । ननु तारो गकारो, मन्द्रो गकार इति तारत्वमन्द्रत्वरूपविरुद्धधर्मावगाहिज्ञानद्वयमध्ये एकस्य ज्ञानस्याप्रामाण्यमेवाङ्गीकृत्य विरुद्धधर्माधिकरणत्वमेव नास्तीति हेतोस्स्वरूपासिद्धिरित्येव कस्मान्नोच्यते । किं विशिष्टस्य हेतुत्वमङ्गीकारयित्वा तस्य स्वरूपासिद्ध्युक्त्येत्यत आह- केनापि प्रकारेणेति ।। प्रकृते च उक्तप्रकारेण ज्ञानद्वयस्यापि प्रामाण्यं युक्तमिति भावः ।
आदिपदं सङ्गमयितुमाह- नन्विति ।। वैशेषिकादय इत्यत्राऽदिपदेन नैयायिका ग्राह्याः । देवदत्तादेः 'एष चेतनया युक्तो जीव इत्यभिधीयते' इति वचनाद्देवदत्तशरीरस्येत्यर्थः ।। पाकेनेति ।। आतपादिरूपतेजस्संयोगेनेत्यर्थः ।। अङ्गीकुर्वाणा इति ।। पीलुपाकप्रक्रिययेत्यर्थः ।। तत्कथमिति ।। वर्णानित्यत्ववादिनो वैशेषिकादीन्प्रति हीदमापादनं कर्तव्यं, तन्न सम्भवति । अनिष्टत्वाभावादित्यर्थः ।। रूपादिपरिवर्तनेनेति ।। पार्थिवपरमाणुगतरूपादीनां पाकजत्वादिति भावः ।। प्राप्तस्यातिप्रसङ्गस्येति ।। वैशेषिकमते योगीश्वराणां सत्त्वेन तेषां सोऽयं परमाणुः सोऽयमाकाश इति प्रत्यभिज्ञा भवति । तस्या भ्रान्तित्वं स्यात् । रूपादिपरिवर्तनशब्दभावाभावादिरूपविरुद्धधर्माधिकरणत्वस्य परमाण्वादावपि सत्त्वादित्यर्थः । मूले भगवत्पादैः सोऽयं देवदत्त इति प्रत्यभिज्ञाया भ्रान्तित्वमङ्गीकृत्य 'इत्यादेः' इत्युक्तम् । वस्तुतस्तु सा प्रत्यभिज्ञा भ्रान्तिर्न भवत्येवेत्याशयेनाऽह- किञ्चेति ।। अभ्युपगमो वैशेषिकादीनाम् ।। सौगतैस्सहेति ।। देहदीपफलादिदृष्टान्तेन सर्वस्यापि घटादिप्रपञ्चस्य क्षणिकत्वे सौगतैः प्रतिपादिते सति 'सोऽयं देवदत्तः, सोऽयं घटः' इत्यादिप्रत्यभिज्ञया स्थायित्वं तान्प्रति वैशेषिकादिभिः प्रतिपादनीयम् । देवदत्तादेरपि पाकेन प्रतिक्षणमुत्पत्तिविनाशावङ्गीकृत्य प्रत्यभिज्ञाया भ्रान्तित्वाङ्गीकारे स्थायित्वसाधकाभावेन सौगतमतमेवाङ्गीकृतं स्यात् । तथा च तैः सह वैशेषिकादीनां विवादो न स्यादित्यर्थः । ननु कथं विवादाभावः । देवदत्तादेः पाकेन प्रतिक्षणमुत्पत्तिविनाशाङ्गीकारेऽपि घटादिपार्थिवद्रव्यस्य क्षणिकत्वं सौगतैरुच्यते । तत्र स्थायित्वं प्रत्यभिज्ञया साध्यत इति पार्थिवद्रव्यमेव विवादपदं भविष्यतीति वैशेषिकेणोक्ते सत्याह- पार्थिवं हीति ।। समानमिति ।। तत्रापि पाकेन देवदत्तदेहवत् प्रतिक्षणमुत्पत्तिविनाशयोस्सत्त्वादित्यर्थः । तथा च प्रत्यभिज्ञा भ्रान्तिरिति भावः । नन्वाप्यतैजसवायवीयपदार्थानां क्षणिकत्वे तैरभिहिते प्रत्यभिज्ञया स्थायित्वं साधयिष्यामीति तेषामेव विवादपदत्वं भविष्यतीत्यत आह- आप्येति (श्री.टि.) ।। अवयवापगम इति ।। तथा च तत्र प्रत्यभिज्ञा भ्रान्तिरेवेति भावः । नन्वस्तु तर्ह्याकाशे विवादः। तस्य क्षणिकत्वे परैरभिहिते प्रत्यभिज्ञया स्थायित्वं तत्र साधयिष्यामीति चेत् तत्राऽह- आकाशस्येति ।। तैः सौगतैः ।। अङ्गीकृतमिति ।। 'आकाशो द्वौ विनाशौ च नित्यं त्रयमसंस्कृतम्' इति तद्वचनाद् इत्यर्थः । तथा च स्थायित्वस्योभयसम्मतत्वान्न तत्र विवाद इति भावः । नन्वस्तु तर्ह्यात्मनि, कर्मसामान्यविशेषसमवायेषु च विवादः । तेषां तैः क्षणिकत्वेऽभिहिते प्रत्यभिज्ञया स्थायित्वं तेषां मया साध्यत इति चेत् तत्राऽह- आत्मा त्विति ।। 'समवायाः' स्वरूपत एव नाङ्गीकृता इति वर्तते ।
ननु कथमेतत् । वैभाषिकसौत्रान्तिकाभ्यामात्मनोऽङ्गीकृतत्वात् । यथोक्तमनुव्याख्याने तन्मतानुवादावसरे 'आत्मानं च क्षणस्थितम्' इति । उच्यते । स्वरूपत एव नाङ्गीकृत इत्यस्य आकाशादिवत्पञ्चस्कन्धातिरिक्तो नाङ्गीकृत इत्यर्थः । तौ ह्यात्मानं पञ्चस्कन्धानां मध्ये सञ्ज्ञास्कन्धेऽन्तर्भावयतः । ततश्च ताभ्यामात्मनः क्षणिकतयाऽङ्गीकृतत्वेन पञ्चस्कन्धातिरिक्तस्य स्थायिन आत्मनः स्वरूपेणैवानङ्गीकारात् कुत्र विवादः स्यात्? धर्मिण एवाभावात् । अत एवोदाहृतानुव्याख्यानावसरे सुधायामुक्तम्- 'सन्तन्यमानं ज्ञानमेवाऽत्मा' इति । 'अन्योन्यापेक्षया पुंसस्समुदायत्ववेदनम्' इत्येतद्व्याख्यानसमयेऽप्युक्तम्  'ज्ञानं हि द्विविधम् । प्रवृत्तिज्ञानम् आलयज्ञानं चेति । तत्राऽलयज्ञानमेव प्रवृत्तिज्ञानदुःखसंस्कारास्पदं पुमानित्युच्यते' इति । तथा चाऽत्मनः पञ्चस्कन्धान्तर्गतत्वेन सौगतैः क्षणिकत्वाङ्गीकारात् त्वयाऽपि देवदत्तादेरात्मनः  पाकेन  क्षणिकत्वाङ्गीकारान्न  तत्र  प्रत्यभिज्ञया  स्थायित्वं साधयितुं शक्यमिति हृदयम् । अस्तु तर्हि रूपादिगुणेषु विवादः । तेषां क्षणिकत्वे सौगतैरुक्ते प्रत्यभिज्ञया स्थायित्वं साधयिष्यामीति चेत्  तत्राऽह- गुणाश्चेति ।। द्रव्येषु च पार्थिवादिषु विवादो न सम्भवतीत्युक्तमेवेति भावः ।। अस्मदिति ।। योगिसद्भावे मानाभावादिति भावः ।। प्रत्यभिज्ञाऽगोचरत्वेनेति ।। प्रत्यभिज्ञाविषयत्वाभावादिति भावः ।। निबिडेति ।। तथाच स्फटिकादेः क्षणिकत्वे तैरभिहिते प्रत्यभिज्ञया स्थायित्वं साध्यते, तस्य निबिडावयवत्वेनावयवापचयाभावात् प्रत्यभिज्ञाया न भ्रान्तित्वमिति भावः ।। तस्यापीति ।। तथा च तत्रापि प्रत्यभिज्ञाया भ्रान्तित्वमेवेति भावः । ननूक्तरीत्या पार्थिवादिद्रव्यस्य क्षणिकत्वं सौगतवद्वैशेषिकैरप्यङ्गीकृतमेवेति न विवादः, तथाऽपि क्षणिकत्वलक्षणे विवादोऽस्तीत्याशयेन शङ्कते- पूर्वापरेति ।। कला विभागः । 'अयं पूर्वभागोऽयमपरभागोऽयं मध्यभागः' इति विभागो यत्र कर्तुं न शक्यतेऽसौ पूर्वापरकलाविकलकालः, तत्र वर्तित्वं क्षणिकत्वमित्यर्थः । 'पूर्वमध्यापरकलारहितः क्षण इष्यते' इत्युक्तत्वादिति भावः ।। आशुतरविनाशित्वमिति ।। त्रिक्षणावस्थायित्वमित्यर्थः । तथा चाऽशुतरविनाशित्वग्राहिप्रत्यभिज्ञया तदभिमतं क्षणिकत्वं निरस्यत इति भावः ।। अयं तु विवाद इति ।। इदं वस्तु न पूर्वापरकलाविकलकालवर्ति किन्त्वाशुतरविनाशीत्यर्थे प्रत्यभिज्ञाया अप्रवृत्तेः, प्रत्यक्षेणातिसूक्ष्मकालभेदानाकलनादिति भावः । शिष्यः शङ्कते- नन्विति ।। अवयवोपचयापचयाभ्यां प्रतिक्षणं देवदत्तादेरुत्पत्तिविनाशाङ्गीकारेण भेदाङ्गीकारादस्मन्मतेऽपि सोऽयं देवदत्त इति प्रत्यभिज्ञा भ्रमरूपैवेत्यर्थः । तथा च वैशेषिकादिभिरिवास्माभिरपि प्रत्यभिज्ञाया भ्रान्ति(श्री.टि.) त्वाङ्गीकारान्न तान्प्रति प्रत्यभिज्ञाया भ्रान्तित्वापादनं भवतां युक्तमित्याशयः ।। परिणामवाद इति ।। अवयवोपचयापचयाभ्यां परिणामवाद इत्यर्थः ।। अभेदस्यापीति ।। भेदाभेदाङ्गीकारादिति भावः ।। प्रत्यभिज्ञानस्येति ।। अभेदावगाहिप्रत्यभिज्ञाया इत्यर्थः । अत एव 'स एवायं देवदत्त इत्यत्यन्ताभेदावगाहिप्रत्यभिज्ञाया भ्रान्तित्वेऽपि सोऽयमिति तु न भ्रमः' इत्युपपादितमन्यत्रेति द्रष्टव्यम् । ननु वर्णेषु प्रत्यभिज्ञयाऽभेदः सिद्ध्यतु, देवदत्तादाविव भेदोऽप्यस्ति किम्? इत्याशङ्कायां प्रत्यभिज्ञाबलादत्यन्ताभेद एव सिद्ध्यतीत्याह- अवयवेति ।। किमपीति ।। निरवयवत्वेन तदुपचयापचयकल्पनाऽयोगादित्याशयः । कूटस्थनित्यत्वं निर्विकारत्वे सति नित्यत्वम् । अत्र ज्ञापकमाह - अत एवेति ।। यतः परिणामवादिनां मते देवदत्तादौ भेदोऽप्यस्ति वर्णेषु चात्यन्ताभेदोऽत एवेत्यर्थः ।
(पां.टि.) भ्रान्तित्वं किं बाधकबलात्कल्प्यते किं वा तदभावेऽपि । आद्येऽपि बाधकत्वेनाभिमता भेदधीः किं प्रात्यक्षिका किं वाऽनुमानिका इति विकल्पं मनसि निधायाऽद्यं दूषयति- नचात्र तथेति ।। नायमसौ इतिवत् 'स गकारोऽयं गकारो न भवतॢइति न विशेषेण भेदप्रत्यक्षमस्तीत्यर्थः । पूर्वविकल्पद्वये द्वितीयं दूषयति- एवमेवेति ।। बाधकाभावेऽपीत्यर्थः । अन्तिमविकल्पद्वये द्वितीयं शङ्कते- नन्विति ।। विरुद्धधर्माध्यासेनेति ।। विरुद्धधर्माधिकरणत्वेनेत्यर्थः । अत एवोत्तरत्र 'विरुद्धधर्माधिकरणानामपि' इति वक्ष्यतीति ज्ञेयम् । ननु दुर्बलस्यानुमानस्य कथं प्रबलप्रत्यक्षबाधकत्वमित्यत उक्तम् ।। निरवकाशमिति ।। तत्कथमित्यतोऽनुकूलतर्कसहकृतत्वादिति भावेन तमाह- विरुद्धेति ।। कुत्रापीति ।। जीवेश्वरादावपीत्यर्थः ।। भावभेदहेतुरिति ।। इदं चाभावस्तुच्छत्वान्निर्धर्मक इति मतमाश्रित्योक्तम् । तन्मत एवाभावस्य विरुद्धधर्माधिकरणत्वाभावेन, तस्य भावाभावसाधारण्येन पदार्थमात्रभेदकत्वाभावेन भावमात्रभेदकत्वस्य सत्त्वात् । अत एव भाववदभावस्यापि प्रामाणिकत्वसधर्मकत्वव्युत्पादनेनैतन्मतं सुधायां निरस्तम् । मतान्तरे तु भावपदं पदार्थमात्रवचनमिति द्रष्टव्यम् । ननु किमनेनैकस्यैव कालादिभेदाद्विरुद्धधर्माधिकरणत्वव्युत्पादनप्रयासेन । प्रत्यभिज्ञाविरोधेन भेदानुमानस्य, भेदानुमानविरोधेनाभेदप्रत्यभिज्ञानस्य वाऽप्रामाण्यस्यैवाऽश्रयितुं शक्यत्वादित्यत आह- केनापीति ।। तत्कथमित्यतः किमनया प्रत्यभिज्ञया घटादिषु स्थिरत्वं साध्यते नित्यत्वेनाभ्युपगतेषु परमाणुषु वेति विकल्पद्वयं मनसि निधायाऽद्यं दूषयति- पार्थिवं हीति ।। तथेति ।। स्वरूपेणैवानङ्गीकृता इति सम्बन्धः । द्वितीयमनूद्य दूषयति- केवलमित्यादिना ।। प्रबलतरेति ।। निबिडावयवत्वं हि न विभागायोग्यावयवत्वम् । विभागस्य प्रत्यक्षसिद्धत्वात् । किन्तु घटादितोऽप्युत्कृष्टकारणापेक्षत्वम् । ततश्च यादृशतादृशकारणेनावयवविभागस्य तत्राभावेऽपि प्रबलतरवातातपाद्यभिघातेनावयवापगमस्यावर्जनीयत्वाद् अवयवविभागेनासमवायिकारणसंयोगनाशेन द्व्यणुकनाशापत्त्या तन्नाशे च समवायिकारणनाशात् त्र्यणुकनाश इत्यनेन क्रमेण स्फटिकादिनाश आवश्यक इति भावः । क्षणिकत्वस्योभयसम्मतत्वेन तत्र विप्रतिपत्त्यसम्भवेऽपि तद्विशेषे विप्रतिपत्तेः सत्त्वान्न विवादाभावप्रसङ्ग इत्याशङ्कते- पूर्वेति ।। न च 'अष्टादश निमेषास्तु काष्ठास्त्रिंशत्तु ताः (पां.टि.) कलाः । तास्तु त्रिंशत्क्षणः' इति स्मरणात् क्षणस्य पूर्वापरकलाराहित्याभ्युपगमेऽपि सभागत्वमात्राभ्युपगमात् कथमेतदपीति वाच्यम्  ।  कलाशब्दस्य  भागमात्रवचनत्वेन प्रसिद्धकलारूपकालविशेषपरत्वाभावेनादोषात् ।। अस्माभिरपीति ।। परिणामवादिभिरपीत्यर्थः । ततश्च तदत्यन्ताभेदावगाहिनी प्रत्यभिज्ञा भ्रान्तिरेवेति शेषः । आरम्भवादे तत्तत्परिमाणविशिष्टदेवदत्तस्वरूपद्वयस्यात्यन्तभेदेन प्रत्यभिज्ञाविषयीभूताभेदाभावात् प्रत्यभिज्ञाया भ्रान्तित्वप्रसक्तावपि परिणामवादे पूर्वोत्तरवस्तुनोर्भेदाभेदाङ्गीकारात्पूर्वोत्तरकालभाविनोरभेदस्य प्रत्यभिज्ञाविषयत्वपक्षे सावधारणस्य तस्य भ्रमत्वेऽपि सोऽयमित्यभेदविषयस्याभ्रमत्वान्न तेन स्थैर्यसाधनानुपपत्तिरित्याह- परिणामवाद इति ।।
(व्या.टि.) प्रत्यभिज्ञाया वर्णविषयत्वमङ्गीकृत्य प्रमात्वमाक्षिपति- अस्त्वित्यादिना ।। सादृश्यनिबन्धना भ्रान्तिः क्व दृष्टा इत्यतस्तां दर्शयति- यथा परिलूनेति ।। परिपूर्वाल्लुनातेः 'ल्वादिभ्यश्च' इति निष्ठानत्वे रूपम् ।। वैषम्यादिति ।। बाधकभावाभावाभ्यामिति शेषः । क्रमेण तौ दर्शयतिनायमसाविति, न चात्रेति च ।। एवमेवेति ।। बाधकं विनेत्यर्थः । अत्र यदुक्तं बाधकाभावान्नेयं प्रत्यभिज्ञा भ्रान्तिरिति । तन्न । श्रुतपुनःश्रूयमाणवर्णाः परस्परं भिन्ना विरुद्धधर्माध्यासाद् इत्यनुमानस्यैव बाधकत्वात् । विपक्षे कुत्रापि भेदाभावप्रसङ्गेन हेतोर्निरवकाशत्वादित्याशयेन शङ्कते- नन्विति ।।  दूषयितुं विकल्प्य पृच्छति- किमिति ।। यादृशतादृश इति ।। याथातथिक इत्यर्थः ।। विशिष्ट इति ।। व्यवस्थापकाभावेनेति शेषः ।। शिखीति ।। व्रीह्यादित्वादिनिः ।। जटिल इति ।। पिच्छादित्वादिलच् । प्रथमदूषणे द्वितीयं परिशेष्य प्रकृते तदभावमाह- यत्रेत्यादिना ।। अत इति पुरस्तादुपस्कर्तव्यम् ।। नासिकादिस्थानभेदेनेति ।। अनुनासिकाऽननुनासिकभेदेन अचां हलां च भेदसिद्धये स्थानभेदाङ्गीकारादित्यर्थः । कुत एवं तारमन्द्रध्वनिव्यङ्ग्यत्वरूपतारमन्द्रत्वयोर्वर्णेषु व्यवस्थाकल्पना । अन्यतरज्ञानाप्रामाण्यमेव किं न स्यादित्यत आह- केनापीति ।। ज्ञानद्वयेति ।। विरुद्धधर्माध्यासप्रत्यभिज्ञारूपं च प्रकृते ज्ञानद्वयम् । भेदानुमित्यभेदप्रत्यभिज्ञाद्वयं ज्ञानद्वयमिति केचित् । तत्रोभयप्रामाण्यं कथमिति चिन्त्यम् । वर्णानित्यत्ववादिनो वैशेषिकान्प्रति हीदमापादनम् । न चेदमनिष्टं तेषाम् । तैरपि सोऽयमितिप्रत्यभिज्ञाभ्रान्तित्वाङ्गीकारादिति शङ्कते- नन्विति ।। परिवर्तनेनेति ।। पीलुपाकवादादिति भावः । आकाशादीत्यादिपदेनाऽत्मपरिग्रहः ।। शब्दादीत्यादि ।। अत्राऽदिना बुद्ध्यादिपरिग्रहः । शब्दबुद्ध्यादेरव्याप्यवृत्तित्वाभ्युपगमात् । यथोक्तम् 'अव्याप्यवृत्तिः क्षणिको विशेषगुणः' इति । अतिप्रसङ्गस्येति ।। सोऽयं परमाणुः, सोऽयम् आकाशः, सोऽयमात्मेत्यादेर्भ्रान्तित्वप्रसङ्गस्येत्यर्थः । अतिप्रसङ्गान्तरज्ञापकमाह- एतदेवेति ।। अतिप्रसङ्गस्य बहुविषयत्वमित्यर्थः ।
ननु मुखोक्तस्यादृढत्वे कथं बहुविषयत्वमतिप्रसङ्गस्येत्यतः प्रथमातिप्रसङ्गं द्रढयति- किञ्चेति ।। कुत इत्यतो विपक्षेऽनिष्टं प्रसञ्जयतितथा सतीति ।। विवादाभावेति ।। विषयाभावेन स्थायित्वक्षणिकत्वविवादाभावः स्यादित्यर्थः। अयं भावः। प्रत्यक्षयोग्येष्वेव पार्थिवद्रव्येषु प्रत्यभिज्ञया स्थिरत्वं प्रसाध्य क्षणिकत्वं निरसनीयम् । (व्या.टि.) अतीन्द्रियेषु प्रत्यभिज्ञाऽप्रसरात् । अत एव वैभाषिकाधिकरणे 'अनुस्मृतेश्च' इति सूत्रेण पार्थिवादिप्रत्यक्षयोग्येषु प्रत्यभिज्ञया स्थिरत्वं प्रसाध्यार्थान्तरे च 'उत्तरोत्पादे च पूर्वनिरोधात्' इत्यादिना कार्यकारणभावानुपपत्त्यादिना क्षणिकत्वं दूषितम् । वैशेषिकेनैव तत्र क्षणिकत्वमुपेत्य प्रत्यभिज्ञाभ्रान्तित्वाभ्युपगतौ संवादेनासौ निगृह्येत । विवादस्तु बधिरकलहायित इति । ननु देवदत्ताद्येकदेशे संवादेऽपि द्रव्यान्तरेऽस्तु विवाद इत्यत आह- पार्थिवं हीति ।। तर्हि अस्त्वाप्यादौ विवाद इत्यत आह- आप्येत्यादिना ।। अस्त्येवेति ।।  अवयवापगमे परमाणुसंयोगरूपासमवायिकारणनाशादापरमाणुनाशोऽवर्जनीय  एवेति भावः । आकाशस्येति ।। तैरपीति ।। उभयाङ्गीकारान्न विवाद इति भावः ।। नाङ्गीकृत इति ।। नन्वेवमनुव्याख्यानविरोधः । तत्र वैभाषिकाधिकरणे 'आत्मानं च क्षणस्थितम्' इति परमतानुवादादिति चेन्न । तत्र जीवक्षणिकताऽनुवादात् । अत्र च परमात्मनः स्वरूपतो निषेधात् । अत एव तत्र सुधायां 'किमीश्वरेण' इतीश्वरं प्रतिक्षिप्य 'अनुसन्धातुरात्मनः क्षणिकत्वाङ्गीकारात्' इति परमतम् अनूदितम् । जीवक्षणिकत्वन्तु न प्रत्यभिज्ञामात्रनिरस्यमित्यर्थः । कर्मादयो भवन्तु विवादविषया इत्यतस्त एव नेत्याह- तथेति ।। यथोक्तं सुधायां परमतानुवादे 'देशान्तरोत्पाद एव कर्मप्रत्ययावलम्बनम् । क्षणिकस्य वास्तवकर्मायोगात् । सन्निकृष्टविप्रकृष्टतयोत्पाद एव संयोगादिव्यवहारगोचरः। अतद्व्यावृत्तिरेव गोत्वादिसामान्यबुद्धिबोध्या' इत्यादि ।। गुणाश्चेति ।। सङ्ख्याद्या इत्यर्थः ।। केवलमिति ।। परिशेषादित्यर्थः ।। निबिडेति ।। अस्फुटावयवापगममित्यर्थः ।। अवर्जनीयत्वादिति ।। तुलारोपणे लघुत्वदर्शनादिति भावः ।
।। पूर्वापरेति ।। 'पूर्वमध्यापरकलारहितः क्षण इष्यते' इत्यनुव्याख्याने परमतानुवादादिति भावः । अत्र कलाशब्दो विभागवाची । न तु त्रिंशत्काष्ठावाचीति ध्येयम् । विवादसद्भावमङ्गीकरोति- सत्यमिति ।। दूषयति- अयं त्विति ।। प्रत्यभिज्ञेति ।। स्थायित्वसाधकत्वेन आशुतरविनाशित्वविरोधित्वेन क्षणिकत्वाशुतरविनाशित्वविवादस्य प्रत्यभिज्ञाऽनिरस्यत्वादिति भावः । युक्त्यन्तरनिरसनीयत्वेऽपि प्रत्यभिज्ञामात्रनिरसनीयविवादाभावापादनं युक्तमिति तात्पर्येण मात्रेणेत्युक्तम् ।। देवदत्तादेरिति ।। शरीरस्येति शेषः। अङ्गीक्रियत एवेति ।। अतः सोऽयमिति प्रत्यभिज्ञाभ्रान्तित्वापादनमयुक्तम् । प्रसङ्गस्य विपर्ययापर्यवसानादिति भावः । अभ्रान्तित्वेति ।। विषयाबाधादिति भावः । तत्पदपरामृष्टस्य इदम्पदपरामृष्टशरीरं प्रति साक्षादुपादानत्वाभावेऽप्यभेदोऽस्त्येव कार्पासस्येव पटेनेत्यवधेयम् । ननु परिणामे प्रमाणाभाव इत्यत आह- अवयवेति ।। परिमाणभेदः परिणामे प्रमाणमित्यर्थः ।। किमपीति ।। परिमाणभेदादिकमित्यर्थः । कूटस्थेति ।। निर्विकारेत्यर्थः । कूटवत्तिष्ठतीति व्युत्पत्तेः । 'कूटं खं विदलं व्योम'  इति गीताभाष्योक्तेः  ।  एवं वैषम्ये मूलज्ञापकमाह- अत एवेति ।। ननु तत्रापि सावधारणं भाष्ये श्रुतम् । तदेवेदमिति प्रत्यभिज्ञानाच्चेति चेन्न । तत्र एवकारं भिन्नक्रममाश्रित्य इदमेवेति आत्यन्तिकभेदनिरासार्थकत्वोपपत्तेः। उपसंहरति- विरुद्धेति ।।
मूलम् - सर्वक्षणिकत्वं वदताऽपि बौद्धेन सेयं दिगित्यादिप्रत्यभिज्ञाया भ्रान्तित्वं न वाच्यम् ; पञ्चस्कन्धेभ्योऽन्यत्वात् ।
(त.मं.) ननु नायमनिष्टः प्रसङ्गः । सर्वं क्षणिकमिति हि ब्रूम इति वदन्तं बौद्धं प्रत्याह - सर्वेति ।। सेयं दिगित्यादीत्यत्राऽदिशब्दात् तदिदं गगनमिति द्रष्टव्यम् । संस्काररूपविज्ञानसञ्ज्ञादुःखेभ्यः पञ्चस्कन्धेभ्यः ।
टीका - भवेदेषा विभीषिका वैशेषिकादीनाम् । तैः स्थायिनः पदार्थस्याङ्गीकृतत्वात् । यस्तु बौद्धः सर्वस्य क्षणिकत्वमङ्गीकृत्य प्रत्यभिज्ञामात्रस्य भ्रान्तित्वमङ्गीकरोति तस्य तु तथाऽङ्गीकारेऽपि न कश्चिदतिप्रसङ्ग इत्यत आह- सर्वेति ।। दिक्शब्देनात्र आकाशो गृह्यते, अव्याकृताकाशस्यैव दिक्त्वज्ञापनार्थम् । आदिग्रहणेन सोऽयं विनाश इत्यस्य ग्रहणम् । कुत इत्यत आह - पञ्चेति ।। रूपसञ्ज्ञावेदनासंस्कारविज्ञानलक्षणाः पञ्चस्कन्धा एव अर्थक्रियाकारित्वरूपसत्त्वयोगात् क्षणिकाः। तत्र रूपरसगन्धस्पर्शशब्दात्मकाः परमाणवो रूपस्कन्धः । सविकल्पकं ज्ञानं सञ्ज्ञास्कन्धः । सुखदुःखे वेदनास्कन्धः । समनन्तरप्रत्ययस्संस्कारस्कन्धः । निर्विकल्पकं ज्ञानं विज्ञानस्कन्धः । आकाशस्य प्रतिसङ्ख्याऽप्रतिसङ्ख्यानिरोधाख्ययोर्द्वयोर्विनाशयोश्च पञ्चस्कन्धेभ्योऽन्यत्वान्नित्यत्वमिति बौद्धसिद्धान्तः । यथोक्तम्-
़आकाशो द्वौ विनाशौ च नित्यं त्रयमसंस्कृतम्' इति ।
विनाशद्वयस्वरूपं च
़बुद्धिपूर्वविनाशो हि प्रतिसङ्ख्यानिरोधगीः  ।  
अबुद्धिपूर्वकस्तेषां निरोधोऽप्रतिसङ्ख्यया ।।' इति ।
तस्मादाकाशादीनां नित्यत्वात् तद्विषयप्रत्यभिज्ञाभ्रान्तित्वं बौद्धेनापीति न वाच्यम् । अस्ति चाकाशादीनां यादृशतादृशविरुद्धधर्माधिकरणत्वम् । ततस्तन्मात्रस्य भेदहेतुत्वाङ्गीकृतौ आकाशादीनामपि भेदप्रसङ्गेन तद्विषयप्रत्यभिज्ञाया अपि भ्रान्तित्वं स्यादिति सम्भवत्येव बौद्धं प्रत्यतिप्रसङ्गाभिधानम् इति भावः । यद्यप्यत्र सर्वक्षणिकत्वनिराकरणेनाप्युत्तरं शक्यते वक्तुम् । तथाऽप्यतिप्रसङ्गकथनप्रस्तावे एतद्व्युत्पादनस्यैवोचितत्वान्न तदत्रोक्तम् । कृतश्चान्यत्र सर्वक्षणिकत्वनिरासः ।
पञ्चस्कन्धेभ्य इति 'विशेषणं विशेष्येण' इत्यनेन विशेषणसमासोऽयं नतु 'तद्धितार्थ' इत्यादिना समाहारद्विगुः । अतः पञ्चस्कन्ध्या इति नोक्तम् ।
(र.टि.) आकाशो गृह्यत इति ।। 'आकाशो द्वौ विनाशौ च' इत्युक्तेस्तैराकाशस्यैव स्थायित्वेनाङ्गीकारादिति भावः । ननु 'तद्धितार्थ' इति सूत्रप्रापितसमासे 'सङ्ख्यापूर्वो द्विगुः' इति द्विगुसञ्ज्ञायां 'द्विगुरेकवचनम्' इति एकवचने 'द्विगोः' इति ङीपः प्राप्तौ पञ्चस्कन्ध्या इति वक्तव्यम्, पञ्चस्कन्धेभ्य इति कथमित्यत आह- विशेषणमिति ।। यद्यपि 'पात्रादिभ्यो न' इत्यत्राऽदिपदेन स्कन्धशब्दं गृहीत्वा वक्तुं शक्यते, तथाऽपि बहुवचनोपपत्त्यर्थम् एवमाश्रितमिति द्रष्टव्यम् ।
(रा.टि.) तथेति ।। सोऽयमिति धियो भ्रान्तित्वाङ्गीकारेऽपीत्यर्थः । तथात्वे सोऽयमाकाश इत्येव कुतो नोक्तमित्यत आह- अव्याकृतेति ।। तस्यारूपितया बाह्येन्द्रियागोचरत्वेऽपि साक्ष्युपनीतस्य सुरभिचन्दनमितिवच्चाक्षुषप्रत्यभिज्ञोपपत्तिरित्याहुः ।। स्कन्धा इति ।। समुदायाः ।। सत्त्वयोगादिति ।। यत्सत् तत्क्षणिकं यथा दीपादीति व्याप्तेरिति भावः । अर्थक्रियाकारित्वरूपेत्युक्तिस्तु व्याप्तेरनुकूलतर्कसूचनाय । अर्थक्रियाकारिणः क्षणान्तरेऽपि सत्त्वे तेन घटाद्यर्थान्तरम्, ताभ्यां च द्रव्यान्तरम्, तैश्च घटादिद्रव्यान्तराणीत्येकेनापि घटादिना कुलालशालापरिपूर्तिः स्यात्, अतः क्षणमध्य एवोत्पत्तिविनाशावभ्युपेयाविति तर्कस्याभिमतत्वात् ।। समनन्तरेति ।। सविकल्पकानन्तरेत्यर्थः । अत्र रूपस्कन्धो बाह्यः । अन्ये चत्वार आन्तराः ।। प्रतिसङ्ख्येति ।। निरोधपदं प्रत्येकमन्वेति । प्रतिसङ्ख्यानिरोधो नाम बुद्धिपूर्वको मुद्गरादिना घटादिनाशः । अबुद्धिपूर्वकः प्रतिक्षणविनाशोऽप्रतिसङ्ख्यानिरोध इत्युच्यते । तावेव ससन्तानविनाशनिस्सन्तानविनाशावित्यप्युच्येते । तयोर्द्वयोश्चेत्यर्थः । प्रतिसङ्ख्यादिशब्दार्थनिर्वचनपरं तदीयवचनं पठति- बुद्धिपूर्वेति ।। पञ्चस्कन्धानामिति योज्यम् । प्रतिसङ्ख्यानिरोध इति गीः शब्दो वाचकतया यस्य स तथा ।। तेषामिति ।। पञ्चस्कन्धानामित्यर्थः । अप्रतिसङ्ख्यया अप्रतिसङ्ख्याशब्देन गीयत इत्यर्थः ।। यादृशतादृशेति ।। शब्दाश्रयत्वतदभावाश्रयत्वादिरूपमिति भावः ।। कृतश्चान्यत्रेति ।। सूत्रभाष्यानुव्याख्यानाऽदौ । ननु 'तद्धितार्थोत्तरपदसमाहारे च' इति सूत्रे 'तद्धितार्थे विषये, उत्तरपदे परतः, समाहारे च वाच्ये दिक्सङ्ख्ये समस्येते' इत्युक्तेः समाहारे च तत्पुरुषे सति 'सङ्ख्यापूर्वो द्विगुः' इति द्विगुसञ्ज्ञायां 'द्विगोः' इति ङीप्प्रत्यये पञ्चानां स्कन्धानां समाहारः पञ्चस्कन्धीति भवितव्यम्, कथं पञ्चस्कन्धेभ्य इति तत्राऽह- विशेषणमिति ।। 'विशेषणं विशेष्येण बहुलम्' इति सूत्रेण पञ्च च ते स्कन्धाश्चेति विशेषणसमास इत्यर्थः ।
(श्री.टि.)  बौद्धः शङ्कते-  *विरुद्धेति ।। मात्रस्येति ।। व्यवस्थापकाभावरूपविशेषणेनाविशिष्टस्येत्यर्थः । तथाऽङ्गीकारेऽपीति ।। विरुद्धधर्माधिकरणत्वमात्रस्यैव भावभेदहेतुत्वाङ्गीकारेऽपीत्यर्थः । ननु तन्मते 'आकाशो (श्री.टि.) द्वौ विनाशौ च' इत्याकाशस्यैव स्थायित्वेनाङ्गीकारात्सोऽयमाकाश इति प्रत्यभिज्ञाया इति वक्तव्यम् । सेयं दिगिति कस्मादुक्तमित्यत आह- दिक्शब्देनेति ।। ननु कण्ठरवेणाऽकाश इत्यनुक्त्वा दिक्शब्देन तस्य ग्रहणे किं निमित्तमित्यत आह- अव्याकृतेति ।। स्वमत इति शेषः ।। समनन्तरप्रत्यय इति ।। स्मृतिरित्यर्थ इति केचित् । अन्ये तु सं= समानः, पूर्वानुभवसमानविषयकः, अनन्तरप्रत्ययः= प्रत्यभिज्ञादिरूपो यस्मात् समनन्तरप्रत्ययः । प्रत्यभिज्ञादिजनकः संस्कार एव संस्कारस्कन्ध इत्यर्थ इत्याहुः । अपरे तु समनन्तरप्रत्ययो रूपादिस्कन्धानां वासनेत्यर्थ इत्याहुः । 'समनन्तरप्रत्ययः पूर्वविज्ञानम्' इति वाचस्पतिः । न च पूर्वविज्ञानस्य संस्कारजनकस्य कथं संस्काररूपत्वम् इति वाच्यम् । तन्मते वैशेषिकादिमत इव विज्ञानजन्यसंस्काराश्रयस्य स्थायिन आत्मनोऽभावाद्विज्ञानमेव संस्कार इत्यभ्युपगमादिति वाचस्पतिपक्षस्य विवरणटीकायामुपपादितत्वात् । समनन्तरप्रत्ययः सजातीयपूर्वविज्ञानमित्यर्थः । आकाशो द्वौ विनाशौ च इति त्रयं नित्यं स्थायि । असंस्कृतम् अविकारीत्यर्थः । विनाशद्वयस्वरूपं च इति श्लोकेनोक्तमित्यन्वयः ।। बुद्धिपूर्वेति ।। तेषां पञ्चस्कन्धानां बुद्धिपूर्वविनाशे= देवदत्तेन मुद्गरप्रहारादिना सन्तानसाहित्येन बुद्धिपूर्वं क्रियमाणे विनाशे, प्रतिसङ्ख्यानिरोधः= प्रतिसङ्ख्यानिरोधशब्दव्यवहारः । स नाशः प्रतिसङ्ख्यानिरोध इत्युच्यत इति यावत् । अयमेव च ससन्ताननाश इत्युच्यते । प्रतिसङ्ख्यानिरोधधीरित्यपि क्वचित्पाठः । तेषां पञ्चस्कन्धानामेव अबुद्धिपूर्वको देवदत्तकृतमुद्गरप्रहारादिकं विनेति यावत् । सन्तानमन्तरा प्रतिक्षणं जायमानो यो निरोधो विनाशः, सोऽप्रतिसङ्ख्यानिरोध इति वर्तते । अप्रतिसङ्ख्यानिरोध इत्युच्यते । अयमेव च निस्सन्ताननाश इत्युच्यत इति श्लोकार्थः ।। तस्मादिति ।। पञ्चस्कन्धेभ्योऽन्यत्वादित्यर्थः ।। यादृशतादृशेति ।। शब्दभावाभावादीत्यर्थः ।। यद्यप्यत्रेति ।। विरुद्धधर्माधिकरणत्वमात्रस्य भेदहेतुत्वमङ्गीकृत्य प्रत्यभिज्ञाभ्रान्तित्वाङ्गीकारेऽतिप्रसङ्ग इति भवेदेषा विभीषिकेत्यादिशङ्कायामित्यर्थः ।। अतिप्रसङ्गकथनप्रस्ताव इति ।। सादृश्यात्प्रत्यभिज्ञा भ्रान्तिरिति वैशेषिकेण शङ्किते यादृशतादृशविरुद्धधर्माधिकरणत्वस्य भावभेदहेतुत्वाङ्गीकारे सोऽयं देवदत्त इत्यादेरपि तथात्वप्राप्तेरिति तं प्रत्यतिप्रसङ्गकथनप्रस्ताव इत्यर्थः ।। तद्व्युत्पादनस्येति ।। अतिप्रसङ्गव्युत्पादनस्येत्यर्थः ।
ननु पञ्चस्कन्धेभ्य इति कथम् । पञ्चानां स्कन्धानां समाहार इति समाहारविवक्षायां 'तद्धितार्थोत्तरपदसमाहारे च' तद्धितार्थोत्तरपदे, समाहारे वाच्ये दिक्सङ्ख्ये एकार्थेन समस्येते इत्यनेन समासे 'सङ्ख्यापूर्वो द्विगुः' सङ्ख्यापूर्वो द्विगुसञ्ज्ञस्स्यादिति समासस्य द्विगुत्वे 'द्विगुरेकवचनम्' द्विगोरर्थः समाहार एकवत् स्यादित्येकवद्भावे, 'अकारान्तोत्तरपदो द्विगुः समाहारे स्त्रियामिष्टः' इति स्त्रीत्वविवक्षायां 'द्विगोः' द्विगोङर्ीप् स्यात् इति ङीपि ङकारपकारयोर्लोपे, पञ्चस्कन्ध ई इति स्थिते 'यस्येति च' भस्येवर्णावर्णयोर्लोपः स्यादीकारे तद्धिते च पर इत्यनेन भसञ्ज्ञकस्य धकारस्थाकारस्य ईकारे परे लोपे, पञ्चस्कन्धीति प्रातिपदिकसिद्धौ स्वाद्युत्पत्त्यनन्तरं पञ्चस्कन्ध्या इति स्यादित्यत आह- पञ्चस्कन्धेभ्य इतीति ।। 'विशेषणं विशेष्येण बहुलम्' भेदकं भेद्येन समस्यत इति सूत्रार्थः । तथा च पञ्च च ते स्कन्धाश्च पञ्चस्कन्धास्तेभ्यः पञ्चस्कन्धेभ्य इति कर्मधारयसमासो विवक्षित इति न (श्री.टि.) दोष इति भावः । अत्र यद्यपि 'पात्रादिभ्यः प्रतिषेधः' इति वार्तिकेन पात्रादिगणोपरि ङीपः प्रतिषेधात् पञ्चानां पात्राणां समाहारः पञ्चपात्रमितिवत् पञ्चस्कन्धेभ्य इति भविष्यति । तथाऽपि पात्रादिगणमध्येऽस्य पाठाभावात्, आकृतिगणत्वकल्पनस्य चागतिकागतित्वात् पञ्चपात्रमितिवत्पञ्चस्कन्धमित्येव भवितव्यत्वेन पञ्चस्कन्धेभ्य इति बहुवचनानुपपत्तेश्चेत्थं समाहितमिति ज्ञातव्यम् ।
(पां.टि.) नन्वाकाशनित्यतायाः परसम्मतत्वेऽपि दिशो नित्यत्वस्य तदसम्मतेः सोऽयमाकाश इति प्रत्यभिज्ञाया न भ्रान्तित्वमित्येव वाच्यम् । तत्कथमुक्तं सेयं दिगित्यादीत्यतोऽत्र दिक्शब्देनाऽकाशस्यैव ग्रहणान्नानुपपत्तिरित्याह- दिक्शब्देनेति ।। तथाऽपि प्रसिद्धाकाशपदपरित्यागेनाप्रसिद्धदिक्शब्देन तद्ग्रहणमनुपपन्नमित्यतः सति प्रयोजने न तद्दोषायेत्यभिप्रेत्य तदाह- अव्याकृतेति ।।  प्रसिद्धपदपरित्यागेनाप्रसिद्धपदप्रयोग इति शेषः । तत्रेति ।। विषयेन्द्रियात्मना स्थिता इति शेषः । तत्र विषयात्मना स्थितानां रूपादीनां रूप्यन्त इति व्युत्पत्त्या, इन्द्रियात्मना स्थितानां तु तेषां रूप्यन्ते एभिर्विषया इति व्युत्पत्त्या रूपस्कन्धत्वमिति द्रष्टव्यम् । अत्र रूपस्कन्धो बाह्यः । अन्ये चत्वार आभ्यन्तरा इति विवेकः । एतद्व्युत्पादनप्रकारश्च शेषवाक्यार्थचन्द्रिकोक्तरीत्याऽवसेयः। सुखदुःखे इति ।। यद्यपि दुःखमेव परमते वेदनास्कन्धः । सुखं तु दुःखाभाव एव । 'दुःखाभावं सुखं चाऽहुः' इत्यन्यत्रोक्तत्वात् । तथाऽपि तदेकदेशिमतमाश्रित्यायमनुवाद इत्यवधेयम् ।। समनन्तरप्रत्यय इति ।। प्रत्ययानन्तरभाविनां विज्ञानादिरूपप्रत्ययानां सम्बन्धिनी रागद्वेषमोहरूपा वासना समनन्तरप्रत्यय इत्यर्थः । 'तेषां वासना संस्कारस्कन्धः' इत्यन्यत्रोक्तत्वात् । 'संस्कारस्कन्धो रागादयः क्लेशा उपक्लेशाश्च मदमानादयो धर्माधर्मौ च' इति भामत्याम् उक्तेश्च । समनन्तरप्रत्यय इत्युक्तिस्तु उक्ताभिप्रायकन्यायनिबन्धस्थोदयनाचार्योक्तिमाश्रित्येति द्रष्टव्यम् । न केवलमाकाशनित्यताया बौद्धसिद्धान्तत्वं न्यायतस्सिद्धमित्येव । किन्तु वचनतोऽपीत्यभिप्रेत्य तद्वचनम् उदाहरति- यथोक्तमिति ।। असंस्कृतमिति ।। यथा क्षणिकं नीलादिकमुत्तरं पूर्वेण संस्कृतं, कारणस्य कार्येण वासनाकारितायाः परेणाङ्गीकृतत्वात्, न तथेदं त्रयं संस्कृतम् । अविकृतमिति यावदिति नित्यत्वे हेतुगर्भविशेषणमेतदिति ज्ञातव्यम् ।। न तदिति ।। सर्वक्षणिकत्वनिराकरणेनोत्तरमित्यर्थः। अन्यत्रेति ।। अनुव्याख्यान इत्यर्थः ।
।। विशेषणसमास इति ।। पञ्च च ते स्कन्धाश्चेति विशेषणसमास इत्यर्थः । ननु पञ्चानां स्कन्धानां समाहार इति द्विगुरेव किं न स्यात्तत्राऽह- न त्विति ।। तथा सति 'द्विगुरेकवचनम्' इत्येकवचने 'अकारान्तोत्तरपदो द्विगुः स्त्रियामिष्टः' इति स्त्रीलिङ्गतायां सत्यां 'द्विगोः' इति ङीपि सति पञ्चस्कन्ध्या इति प्रसङ्गादित्यर्थः । न च 'पात्रादिभ्यः प्रतिषेधो वक्तव्यः' इति वार्तिकाद्द्विगुसमासाङ्गीकारेऽपि न ङीप्प्राप्तिरिति वाच्यम् । स्कन्धशब्दस्य तत्रापाठात् । न च तस्याऽकृतिगणत्वकल्पनया निर्वाहः । तर्हि 'त्रिलोकनाथेन सतां मखद्विषः' इत्यादिप्रयोगस्थलोकशब्दस्यापि पात्रादित्वकल्पनापातात् । न चेष्टापत्तिः । 'यदि त्रिलोका गणनापरा स्यात्' इत्यादिप्रयोगविरोधेन तस्या वैयाकरणानामसम्मतत्वात् । तथाऽपि बहुवचनायोगावारणाच्च । ननु 'विशेषणं (पां.टि.) विशेष्येण बहुलम्' इत्यनेन न प्रकृते विशेषणसमासोऽभ्युपगन्तुं शक्यते । तद्विशेषक 'दिक्सङ्ख्ये सञ्ज्ञायाम्' इत्यत्र सञ्ज्ञायामेव विशेषणसमासस्य नियमितत्वात् । पञ्चस्कन्धशब्दस्य च विशिष्टस्यासञ्ज्ञात्वादिति चेत् । षोडशपदार्थादिपदवद्विशिष्टस्यापि पञ्चस्कन्धशब्दस्य सामयिकसञ्ज्ञात्वाभ्युपगमेन विशेषणसमासस्योपपन्नत्वात् ।
(व्या.टि.) *अथ वा शून्यवादी पूर्वमनूद्य स्वपक्षे तद्दोषं परिहरति- विरुद्धेत्यादिना ।। ननु व्यधिकरणमिदं दूषणाभिधानं तैर्दिश एवानभ्युपगमादित्यत आह- दिक्शब्देनेति ।। न च तथाऽपि प्रसिद्धपरित्यागेनाप्रसिद्धपदप्रयोगे प्रयोजनं वाच्यमित्यत आह- अव्याकृतेति ।। तेन दिशामाकाशात्पार्थक्यवादिनो वैशेषिकादयो निरस्ता वेदितव्याः । के च ते सर्वे, कुतस्तेषां क्षणिकत्वमित्यत आह- रूपेति ।। रूपादिषु रूपशब्दो लिङ्गसमवायाद्गौणः प्राणभृच्छब्दवत् । अर्थक्रियाकारित्वरूपेति सत्त्वनिरुक्त्या एकस्यैव घटस्य क्षणान्तरवृत्तित्वे तस्य कुर्वद्रूपत्वेन घटान्तरोत्पत्त्या तस्यापि स्वसदृशकार्यारम्भकत्वेन घटपरम्परया गृहपूर्तिः स्यादिति युक्तिः सूचिता ।। सुखेति ।। अत्र सुखशब्देन दुःखाभावग्रहणम् । यथोक्तमनुव्याख्याने 'दुःखाभावं सुखं चाऽहुः' इति । वस्तुतस्तु 'चशब्देन केचित्सुखमपि वेदनास्कन्धेऽन्तर्भावयन्ति इति सूचयति' इति सुधोक्तेः, 'सुखमपि वेदनास्कन्ध इति केचिदतः' इति चन्द्रिकोक्तेः सुखपदं सुखपरमेव । गीः शब्दः, ततो बहुव्रीहिः ।। अप्रतिसङ्ख्ययेति ।। सञ्ज्ञिना सञ्ज्ञा लभ्यते । गीयते इति शेषः ।। यादृशतादृशेति ।। देशकालादिभेदव्यवस्थाप्यमानेत्यर्थः ।। उचितत्वादिति ।। अवसरप्राप्तत्वादित्यर्थः । ननु तर्हि पर्यनुयोज्योपेक्षणमित्यत आह- कृत इति ।। अन्यत्रेति ।। वैभाषिकाधिकरण इत्यर्थः ।। न समाहारद्विगुरिति ।। अनङ्गीकारफलमाह- अत इति ।। च्यवत्स्वार्थात्समाहारद्विगोरच्यवत्स्वार्थत्वाद्विशेषणसमासो बलवानिति भावः ।
मूलम् - नच दिश एव भ्रान्तिकल्पिताः ; विज्ञानशून्ययोरपि साम्यात् । नचाऽदित्योदयादिनैव दि??ल्पना ; अन्धकारेऽपि दिङ्मात्रप्रतीतेः ।
(त.मं.) अबाधितानां दिशां भ्रान्तिकल्पितत्वाङ्गीकारे बौद्धविशेषाभ्यामबाधितत्वेनाङ्गीकृतयोः विज्ञानशून्ययोरपि भ्रान्तिकल्पितत्वं स्यात् । न चाऽदित्योदयोल्लेखेनैव दि??ल्पना न स्वरूपतो दिशः सन्तीति वाच्यम् । अन्धकार आदित्यदर्शनाभावेऽपि दिङ्मात्रप्रतीतेः ।
टीका - अत्र बौद्धैकदेशिनौ विज्ञानशून्यवादिनावाहतुः । स्यादयं प्रसङ्गः सौत्रान्तिकादीनां यैर्दिशो नित्यत्वमङ्गीकृतं नास्माकम् । विज्ञानातिरिक्तं शून्यातिरिक्तं वा सर्वं भ्रान्तिकल्पितमित्यङ्गीकारात् । तत्र दिगेव भ्रान्तिकल्पिता, कुतस्तस्या र्ड्य  !्रद्धप्??स्त्र्                                          ढ्ढन्न्0ुा्रसङ्गः स्यादित्यत आह- नच दिश एवेति ।। दिगिति प्रकृतेऽपि दिश इति बहुवचनं दिशां बहुत्वमपि सत्यमिति ज्ञापनार्थम् । तेनैकैव दिग् उपचारेण दशव्यवहारभागिति वदन्तो वैशेषिकादयो निरस्ता भवन्ति  ।  श्रुतिस्मृतिलोकव्यवहारसिद्धस्य दशत्वस्य निष्कारणमुपचरितत्वग्रहणानुपपत्तेः । कुतो नेति चेत् । किं दिशां भ्रान्तिकल्पितत्वं केनचित्प्रमाणेनोच्यते, एवमेव वा । नाऽद्यः । प्रपञ्चमिथ्यात्वप्रमाणानामन्यत्र दूषितत्वात्  ।  असाधारणप्रमाणस्यानुपलम्भात् । न द्वितीयः । अतिप्रसङ्गादित्याह- विज्ञानेति ।। प्रमाणेन विनैव भ्रान्तिकल्पितत्वकल्पनस्य सत्यत्वेनाभ्युपगतयोर्विज्ञानशून्ययोर्विषयेऽपि कर्तुं शक्यत्वात्तयोरपि भ्रान्तिकल्पितत्वमापद्येत ।
ननु यस्य स्वरूपमेव परोपाधिनिबन्धनं तन्मिथ्या, यथा अङ्गुल्यवष्टब्धनयनोपाधिनिमित्तोऽपरश्चन्द्रमाः । परोपाधिकं च दिक्स्वरूपम्, आदित्योदयादिनैव दि??ल्पनात् । तत्कथं दिशो भ्राान्तकल्पितत्वे प्रमाणाभाव इत्यत आह- नचाऽदित्येति ।। कुतो नेति चेत् । दिक्सामान्यस्वरूपम् आदित्योदयादिकल्प्यम् उत तद्विशेषस्वरूपम् । नाऽद्य इत्याह- अन्धकारेऽपीति ।। पराभिमतोपाध्यभावोपलक्षणमन्धकारग्रहणम् । यदि दिक्स्वरूपमौपाधिकं स्यात्तर्हि उपाधिं विना नोपलभ्येत । नहि नयनस्याङ्गुल्यवष्टम्भेन विनाऽपरश्चन्द्रमा उपलभ्यते । उपलभ्यते चोपाधित्वाभिमतादित्योदयाद्यभावेऽपि दिक्स्वरूपम् । तत्कथं तदुपाधिकं स्यात् । अवकाशमात्रं हि दिगुच्यते । तच्च परनिरपेक्षेणैव साक्षिणा सर्वावस्थासु प्राणभृन्मात्रस्य सिद्धम् । कथमन्यथाऽन्धकारे करप्रसारणमपि कुर्युः । द्वितीयेऽपि किं दिग्विशेषस्वरूपमात्रमादित्योदयादिना कल्प्यमुत तदीयं प्राच्यादित्वम् । तत्राऽद्यस्यैतदेवोत्तरम्- अन्धकारेऽपीति ।। अवकाशभागा एव हि दिग्विशेषाः । तेऽप्यादित्योदयादिनिरपेक्षेण साक्षिणैव प्रतीयन्ते । कथमन्यथा तदभावेऽपि मूर्तान्तरावष्टब्धाकाशभागपरित्यागेन भागान्तरे करप्रसारणादिकं क्रियते । नच भागानामौपाधिकत्वम् । स्वतो निर्भागस्योपाधिनाऽपि सम्बन्धाभावात् । प्राच्यादित्वं च यदि तत्स्वलक्षणं तदैतदेवोत्तरम् ।। अन्धकारेऽपीति ।। अथ प्राच्यादिशब्दवाच्यत्वं तदपि शब्दार्थसम्बन्धस्यौत्पत्तिकत्वेन न काल्पनिकम् ।
(र.टि.) नन्वन्धकारे सत्यालोकाभावो वर्तते न तु दिगुपाधित्वेन पराभिमतानां सूर्योदयादीनां सर्वेषामभावः । तथा च तेषां दि??ल्पकत्वाङ्गीकारे कथमेतद्व्यभिचारप्रदर्शनमित्यत आह- पराभिमतेति ।।
(रा.टि.) सौत्रान्तिकादीनामित्यादिपदेन वैभाषिकपरिग्रहः ।। श्रुतीति ।। 'देवमनुष्या दिशो व्यभजन्त प्राचीं देवा दक्षिणां पितरः' इत्यादिश्रुतिसिद्धस्य 'दिशो दश दशास्योऽसावजयत् खलु लीलया' इत्यादिस्मृतिसिद्धस्य चेत्यर्थः ।। अन्यत्रेति ।। 'वैधर्म्याच्च न स्वप्नादिवत्' इति सूत्रभाष्यानुव्याख्यानादाविति भावः ।। असाधारणेति ।। दिङ्मात्रकल्पितत्वबोधकप्रमाणस्येत्यर्थः । विषयेऽपीति सप्तम्यर्थोक्तिः । अवयवद्वयोपेतानुमानप्रयोगमाशङ्कते- ननु यस्येति ।। पराभिमतेति ।। नक्षत्रचन्द्रोदयाद्यभावोपलक्षणमित्यर्थः । अन्यथाऽदित्योदयाभावेऽप्यन्यमेवोपाधिमन्धकारे ब्रूयात् । गृहादावन्धकारे कस्याप्यभावादिति भावः । अनौपाधिकत्वमेव व्यनक्ति- अवकाशमात्रमिति ।। सम्बन्धाभावादिति ।। कृत्स्नसम्बन्धैकदेशसम्बन्धविकल्पानुपपत्त्यादिनेति भावः ।। तत्स्वलक्षणमिति ।। भागस्वरूपमित्यर्थः ।
(श्री.टि.) मूलगतैवकाराभिप्रायमाह- कुतस्तस्या इत्यादिना ।। सत्यं स्वाभाविकम् । आद्येऽपि किं प्रपञ्चमिथ्यात्वप्रमाणमेव दिशां भ्रान्तिकल्पितत्वे प्रमाणं दिशामपि प्रपञ्चान्तर्गतत्वादित्युच्यते किं वा दिशामेव भ्रान्तिकल्पितत्वसाधकमसाधारणं प्रमाणं किञ्चिदुच्यते । नाऽद्य इत्याह- प्रपञ्चेति ।। न द्वितीय इत्याह- असाधारणेति ।। दिशां भ्रान्तिकल्पितत्वेऽसाधारणप्रमाणमाशङ्कते- नन्विति ।। 'सौगतास्तु सोपनीतिमुदाहृतिम्' इति वचनाद्यस्येत्यादिना द्व्यवयवप्रयोग इति ज्ञातव्यम् । अनेन, दिशो भ्रान्तिकल्पिताः, परोपाधिनिबन्धनस्वरूपवत्त्वात्, अङ्गुल्यवष्टब्धनयनोपाधिनिमित्तापरचन्द्र इवेत्यनुमानमुक्तं भवति । अनुमाने स्वरूपासिद्धिं वक्तुमाह- किं दिक्सामान्येत्यादि ।। नन्वन्धकारेऽपीति कथमुक्तम्, परेण ह्यादित्योदयादिनैव दि??ल्पनोक्ता न त्वालोकेन । तथा चान्धकारे सत्यालोकाभावो वर्तत इत्येव प्राप्तं न तु दिगुपाधित्वेन पराभिमतानामादित्योदयादीनां सर्वेषामभावः । न हि सूर्योदयाद्यभावोऽन्धकारः । तथा चाऽदित्योदयादीनां दि??ल्पकत्वाङ्गीकारे कथमेतद्व्यभिचारप्रदर्शनमित्यत आह- पराभिमतेति ।। कथमादित्योदयाभावेऽपि दिक्स्वरूपम् उपलभ्यत इत्यतस्तदुपपादयति- अवकाशमात्रमिति ।। केवलाव्याकृताकाशमेवेत्यर्थः ।। दिगित्युच्यत इति ।। दिक्सामान्यमित्युच्यत इत्यर्थः ।। परनिरपेक्षेणेति ।। आदित्योदयादिरूपोपाधिनिरपेक्षेणेत्यर्थः ।। सर्वावस्थास्विति ।। आदित्योदयसद्भावदशायां तदभावदशायां चेत्यर्थः ।। अन्यथेति ।। साक्षिणाऽवकाशमात्ररूपदिक्सामान्यस्वरूपस्यासिद्धत्व इत्यर्थः । अन्धकारे दिक्सामान्यस्वरूपकल्पकादित्योदयाद्युपाध्यभावदशायाम् ।। अवकाशभागा एवेति ।। अव्याकृताकाशस्यांशा एवेत्यर्थः ।। अन्यथेति ।। अव्याकृताकाशप्रदेशरूपदिग्विशेषस्वरूपस्य साक्षिणा प्रतीत्यनङ्गीकार इत्यर्थः । तदभावेऽपि दिग्विशेषस्वरूपमात्रकल्पकादित्योदयाद्युपाध्यभावेऽपि ।। मूर्तान्तरेति ।। कुड्यादीत्यर्थः । ननु दिग्विशेषस्वरूपत्वेनाभिमतानाम् अवकाशभागानामौपाधिकत्वे परोपाधिकत्वेन दिग्विशेषस्वरूपाणां मिथ्यात्वमेव प्राप्तमित्याशङ्क्य निषेधति- नच भागानामिति  ।। सम्बन्धाभावादिति  ।।  उपाधिसम्बन्धार्थं पुनरौपाधिकभागान्तरकल्पने चानवस्थेति भावः । तदीयं दिग्विशेषस्वरूपसम्बन्धि यत्प्राच्यादित्वं तदादित्योदयादिना कल्प्यमिति द्वितीयपक्षं दूषयितुमाह- (श्री.टि.) प्राच्यादित्वं चेति ।। तत्स्वरूपेति ।। दिग्विशेषस्वरूपेत्यर्थः ।। अन्धकारेऽपीतीति ।। दिग्विशेषस्वरूपं चाऽदित्योदयादिनिरपेक्षेण साक्षिणैव प्रतीयते । कथमन्यथा मूर्तान्तरावष्टब्धावकाशभागपरित्यागेन भागान्तरे करप्रसारणादिकं कुर्युरित्युक्तमेवोत्तरमित्यर्थः । तदपि प्राच्यादिशब्दवाच्यत्वमपि । न काल्पनिकमित्यन्वयः। न काल्पनिकम् अस्माच्छब्दादयमर्थो बोद्धव्य इति परमेश्वरेच्छारूपसङ्केतो नेत्यर्थः । येन प्राच्यादिशब्दवाच्यत्वस्य परमेश्वरेच्छारूपपरोपाधिकत्वप्राप्त्या पुनर्मिथ्यात्वं स्यादिति भावः । कुतो न काल्पनिकमित्यत उक्तम्- शब्दार्थसम्बन्धस्यौत्पत्तिकत्वेनेति ।। स्वाभाविकत्वेनेत्यर्थः । यथोक्तं जैमिनिना 'औत्पत्तिकस्तु शब्दस्यार्थेन सम्बन्धः' इति । उक्तं चानुव्याख्याने 'नित्ययोगोऽपि शब्दानामर्थैर्नैव निषिध्यते' इति । सङ्केतपक्षस्तु सुधायां दूषित इत्यवधेयम् ।
(पां.टि.) ननु सेयं दिगित्येकवचनस्य प्रस्तुतत्वात्तदनुसारेण, न च दिगेव भ्रान्तिकल्पिता इत्येकवचनमेव प्रयोक्तव्यम् । तत्किमिति दिश इति बहुवचनस्य प्रयोग इत्यतस्तत्प्रयोजनमाह- दिगितीति ।। किं तद्बहुत्वस्य सत्यताज्ञापनेनापि सिद्ध्यतीत्यत आह- तेनेति ।। ननु वैशेषिकाद्युक्तरीत्या बहुत्वस्यौपचारिकत्वमेव किं न स्यादित्यतः किं साधकप्रमाणाभावादौपचारिकत्वाश्रयणं बाधकसद्भावाद्वा इति विकल्पं मनसि निधायाऽद्यं दूषयति- श्रुतिस्मृतीति ।। द्वितीयमसिद्ध्या दूषयति- निष्कारणमिति ।। आद्ये प्रमाणं भवत् साधारणं वा स्यादसाधारणं वेति विकल्पं मनसि निधायाऽद्यं दूषयति- प्रपञ्चेति ।। अन्यत्रेति ।। मिथ्यात्वानुमानखण्डनादौ, अत्रैव ग्रन्थेऽपि प्रदेशान्तरे वा इत्यर्थः । द्वितीयं दूषयति- असाधारणस्येति ।। दिङ्मात्रमिथ्यात्वसाधकस्येत्यर्थः ।। प्रमाणाभाव इति ।। असाधारणप्रमाणाभाव इत्यर्थः । ननु दिश उपाधिनिबन्धनत्वे परेण शङ्किते तन्निरासायोपाध्यभावेऽपि प्रतीयमानत्वमेव वाच्यम् । न त्वन्धकारेऽपि प्रतीयमानत्वम् अनुपयोगादित्यत आह- पराभिमतेति ।। अप्रयोजकत्वनिरासाय तर्कमूलभूतां व्याप्तिम् उपपादयति- नहीति ।। इष्टापत्तिं निरस्यति- उपलभ्यते चेति ।। ननु पराभिमतोपाध्यभावदशायां तत्स्वरूपोपलम्भकाभावात्स एव नास्तीति नेष्टापत्तिपरिहार इत्यत आह- तच्चेति ।। नन्वन्धकारे करप्रसारणान्यथानुपपत्त्या परनिरपेक्षेण साक्षिणा सर्वावस्थास्ववकाशज्ञानसिद्धावपि न दिक्स्वरूपज्ञानसिद्धिरिति नानेन दिक्सामान्यस्वरूपस्यौपाधिकत्वाभावसिद्धिरित्यत उक्तम्- अवकाशमात्रं हीति ।। पूर्वोत्तरभावेन योजनीयम् । उपपत्तिबाधितं च भागानामौपाधिकत्वकल्पनमित्याह - न चेति ।। तत्कथमित्यतोऽसम्बद्धस्योपाधेर्भेदकताया अतिप्रसङ्गदुष्टत्वेनासम्भवात् सम्बद्धपक्षेऽप्युपाधिसम्बन्धस्याऽकाशे सर्वगतत्वे कृत्स्नस्याप्याकाशस्य एकोपाधिना ग्रस्तत्वेनोपाधेर्भेदकत्वाभावापत्त्या एकदेशगतत्वं वाच्यम् । न च तत्सम्भवति । तथा हि । स किमेकदेशः स्वाभाविको वा औपाधिको वा । नाऽद्यः । आकाशस्य स्वतो निर्भागत्वाभ्युपगमेन तदयोगात् । नान्त्यः । 'एकदेशेऽनवस्था स्यात्' इत्युक्तन्यायेनानवस्थाप्रसङ्गादित्याशयेनाऽह- स्वत इति ।। औत्पत्तिकत्वेनेति ।। स्वाभाविकत्वेनेत्यर्थः । 'औत्पत्तिकस्तु शब्दस्यार्थेन सम्बन्धः' इति जैमिनिसूत्रादिति भावः ।
(व्या.टि.) विज्ञानशून्यवादिनाविति ।। 'सुप्यजातौ णिनिस्ताच्छील्ये' इति णिनिरिति भावः । कुतस्तरामिति ।। 'किमेत्तिङव्ययघादाम्वद्रव्यप्रकर्षे' इत्यव्ययपूर्वात्तरप आम्प्रत्यय इति भावः ।। श्रुतिस्मृतीति ।। 'प्राची दिगग्निर्देवता' इत्यादिश्रुतिः, 'विद्रवन्ति दिशो दश' इत्यादिस्मृतिः, ताभ्यामित्यर्थः । आद्येऽपि साधारणेन उतासाधारणेनेत्याद्यं द्वेधा विकल्प्य क्रमेण निराह- प्रपञ्चमिथ्यात्वेत्यादिना ।। विषयेऽपीति ।। अनेन मूलं विषयसप्तम्यन्तमिति सूचितम् । परोपाधिकत्वभ्रान्तिकल्पितत्वेऽसाधारणप्रमाणमभिसन्धायोदाहरणोपनयौ दर्शयति- ननु यस्येति ।। उदयादीत्यादिपदेन चन्द्रतारकाद्युदयग्रहणम् । नन्वन्धकारेऽपीत्यसङ्गतम् । न ह्यालोकगम्यत्वं परोऽब्रवीद्येन प्रतीत्या तन्निवर्तेत । औपाधिकत्वमेव हि सोऽभ्यधात् ततः कथमनेन तन्निरास इत्यत आह- पराभिमतेति ।। फलितमाह- यदीत्यादिना ।। तर्कमूलभूतां व्याप्तिं दर्शयति- नहीति ।। ननु दिशः परत्वापरत्वानुमेयतया निरपेक्षप्रतीतिरसिद्धेत्यत आह- अवकाशमात्रं हीति ।। दिश आकाशाद् भेदे प्रमाणाभावादिति भावः  ।  साक्षिणैवेति ।। 'अव्याकृतं हि गगनं साक्षिगोचरम्' इत्यनुव्याख्यानोक्तेरिति भावः । विपक्षे बाधकमाह- अन्यथेति ।। अवकाशज्ञान इत्यर्थः । उपाधिसम्बन्धानुपपत्त्या च भागानामौपाधिकत्वं निराह- नचेति ।। सम्बन्धाभावादिति ।। 'न चेदुपाधिसम्बन्ध एकदेशेऽथ सर्वगः' इत्युक्तदिशेति भावः । द्वितीयेऽपि किं प्राच्यादित्वं स्वलक्षणमुत तच्छब्दवाच्यत्वमिति विकल्प्याऽद्यं दूषयति- प्राच्यादित्वमिति ।। स्वलक्षणमिति ।। प्राच्यादिशब्दशक्यस्वरूपमात्रमित्यर्थः । द्वितीयं दूषयितुमनुवदति- अथेति ।। वाच्यत्वमित्यनेन वाच्यतावच्छेदकप्राचीत्वादिकमुपलक्षणीयम् । तदपि नित्यत्वान्न काल्पनिकमिति चावधेयम् । ससम्बन्धिकस्य प्राचीत्वादेरनङ्गीकारे वाच्यत्वस्य वक्ष्यमाणसम्बन्धिशब्दत्वस्य चानुपपत्तेः ।
मूलम् - कादाचित्कभ्रान्तिरेवाऽदित्योदयादिदर्शनान्निवार्यते । सा च विज्ञानशून्ययोरपि भवतीति तेषां मतम् ;  वादिविप्रतिपत्तेः  ।  अतो दिशः स्थिरा एवेति सिद्ध्यति शून्यवदेव ।
(त.मं.) तर्हि भ्रमादनिश्चितदिग्विशेषस्य कथमादित्यदर्शनाद्दििङ्नश्चय इत्यत आह - कादाचित्केति ।। यथाकथञ्चिद् भ्रान्तिविषयत्वमभ्युपगतं चेद् दिशामवास्तवत्वमेव स्यादित्यत आह- सा चेति ।। अस्ति हि शून्यविज्ञानयोः प्रतिवादिनां विप्रतिपत्तिः । सा च तत्र भ्रान्तिनिमित्तेति हि तेषां मतम् ।
टीका - एवं तर्हि दिक्प्रतीत्यर्थिनः किमित्यादित्योदयादिकं प्रतीक्षन्त इत्यत आह- कादाचित्केति ।। दिक्स्वरूपतद्विशेषयोः सिद्धत्वेऽपि दिगन्तरे दिगन्तरत्वभ्रान्तिं निवर्तयितुमेव तत्प्रतीक्षणम् । सा च भ्रान्तिरपि न सर्वदा  । अतस्तत्प्रतीक्षणमपि न सर्वदेति सूचयितुं कादाचित्केत्युक्तम् । तेन दिक्प्रतीतावादित्योदयाद्यपेक्षाभावः स्पष्टी(स्फुटी)कृतो भवति । अनेन प्राच्यादिशब्दव्युत्पत्तौ आदित्योदयादीनामुपलक्षणत्वेनोपात्तत्वात्तदर्थमप्युपयोग इति सूचितम् । दिगन्तरे दिगन्तरभ्रमस्य तद्विषयत्वात् ।
ननु दिशो वास्तवत्वे स्तम्भादिवद्व्यवस्थितत्वं स्यात् । स्तम्भो हि सर्वान् प्रति स्तम्भ एव । नचैवं दिक्, अस्माकं प्राच्या अन्येषां प्रतीचित्वात् । मैवम् । किं दिक्स्वरूपम् अधिकृत्य एतदुच्यते उत प्राच्यादिशब्दवाच्यत्वम् । नाऽद्यः । स्वरूपस्य व्यवस्थितत्वात् । न द्वितीयः । सम्बन्धिशब्दत्वात् । नहि पितापुत्रादिशब्दा अव्यवस्थिता इत्येतावता पित्रादिस्वरूपं तच्छब्दवाच्यत्वं वाऽवास्तवं भवतीति ।
ननु यदि दिशो भ्रान्तिविषयत्वमङ्गीकृतं तदा मिथ्यात्वं सिद्धमेव शुक्तिरजतादिवदिति चेत् । किमारोप्यतया भ्रान्तिविषयत्वं मिथ्यात्वे हेतुत्वेन विवक्षितमुताधिष्ठानतया अथ साधारणम् । आद्ये सिद्धसाधनम् । आरोप्याया दिशो मिथ्यात्वेनाङ्गीकारात् । आरोप्यस्य मिथ्यात्वेऽपि प्रधानस्य सत्यत्वोपपत्तेः । द्वितीयतृतीयौ निराकरोति- सा चेति ।। सा भ्रान्तिश्च सत्यत्वेनाङ्गीकृतयोर्विज्ञानशून्ययोरधिष्ठानयोर्विषयेऽपि भवतीति तेषां विज्ञानवादिनां शून्यवादिनां च सम्मतम् । कथमित्यत आह- वादीति ।। अस्ति खलु वादिनां विज्ञानविषये शून्यविषये च विप्रतिपत्तिः । नोक्तरूपं विज्ञानं शून्यं वा तत्त्वमिति वैशेषिकादिभिरभ्युपेतत्वात् । सा च तेषां विप्रतिपत्तिर्भ्रान्तिरिति परेणावश्यमङ्गीकार्यम् । तथा चोक्तविधया भ्रान्तिविषयत्वमनैकान्तिकमिति । प्रकृतमुपसंहरति- अतो दिश इति ।। अतो बाधकप्रमाणाभावात् साधकस्य साक्षिणो भावाच्च विज्ञानशून्यवद्दिशः सत्या एवेति बहिरेवोपसंहर्तव्यम् । ततोऽयं द्वितीयस्थैर्योपसंहारः । तत्र अत इति प्रत्यभिज्ञानादित्यर्थः । कैश्चिद्विज्ञानवादिभिर्विज्ञानस्य स्थैर्यं नाङ्गीकृतमिति शून्यवदेवेत्युक्तम् । अनेन प्रागुक्तस्यातिप्रसङ्गस्य विपर्यये पर्यवसानं चोक्तं भवति ।
(र.टि.) ।। उपलक्षणत्वेनोपात्तत्वादिति ।। व्युत्पित्सुभिरिति शेषः । प्राच्यादिदिग्विशेषे आदित्योदयादीनां कादाचित्कत्वादुपलक्षणत्वेनेत्युक्तम् । ननु तद्वाचकशब्दप्रवृत्तिनिमित्तधर्मव्याप्तधर्मस्य ज्ञानमपि तस्मिन्नतत्त्वभ्रमनिवर्तकं भवति । न तु प्रवृत्तिनिमित्तभूतधर्मस्यैव ज्ञानम् । तथा चाऽदित्योदयादीनां प्राच्यादौ कादाचित्क(र.टि.)प्रतीच्यादित्वभ्रमनिवर्तकज्ञानविषयत्ववचनेन प्राच्यादिशब्दव्युत्पत्तावादित्योदयादीनां कथमुपयोगः सूचित इत्यत आह- दिगन्तर इति ।। प्रतीच्यादौ प्राचीत्वादिभ्रमस्याऽदित्योदयादिविषयत्वादित्यर्थः । अतस्मिंस्तद्धर्मारोपप्रकारत्वस्य तद्वाचकशब्दप्रवृत्तिनिमित्तत्वाव्यभिचारादिति भावः । 'न च दिश एव भ्रान्तिकल्पिताः' इत्यादिना उपपादितावान्तरप्रमेयं, दिक्सत्यत्वमनुपसंहृत्य कथं दिक्प्रत्यभिज्ञाया अभ्रान्तित्वोपसंहार इत्यत आह- अतो बाधकप्रमाणाभावादिति ।। अनेन 'अतो दिशः' इत्यनन्तरं 'सत्या एव' इत्यध्याहृत्य एतदेव तदुपसंहारपरत्वेन योज्यमित्युक्तं भवति । 'बहिरेवोपसंहर्तव्यम्' इत्यस्याप्ययमेवार्थः । अत एवात्र अत इति मूलपदं 'बाधकप्रमाणाभावात्' इत्यादिना, उत्तरत्र तु 'तत्रात इति प्रत्यभिज्ञानात्' इत्यनेन द्वेधा व्याख्यातम् ।। अनेनेति ।। प्रत्यभिज्ञाया अभ्रान्तित्वोपसंहारपरेणानेन वाक्येन 'सोऽयं देवदत्त इत्यादेरपि' इत्यत्राऽदिपदोक्तदिक्प्रत्यभिज्ञाभ्रान्तित्वप्रसङ्गस्य 'नास्ति च दिक्प्रत्यभिज्ञाभ्रान्तित्वम्, अतो दिशः स्थिरा एव' इति विपर्ययपर्यवसानं चोक्तं भवतीत्यर्थः ।
(रा.टि.) ।। तत्प्रतीक्षणमिति ।। आदित्योदयादिप्रतीक्षणमित्यर्थः ।। तेनेति ।। भ्रान्तिनिवृत्त्यर्थकत्वकथनेनेत्यर्थः । अनेनेति ।। कादाचित्केत्यादिकथनेनेत्यर्थः । ननु भ्रमनिवृत्त्यर्थमुक्तादित्योदयादीनां कथं व्युत्पत्तावुपलक्षणतया उपात्तत्वमुच्यत इत्यत आह- दिगन्तर इति ।। तद्विषयत्वात् सूर्योदयादिविषयत्वादित्यर्थः । उदीच्यादौ इयं प्राचीत्यादिभ्रमस्य अस्यां सूर्योदय इत्येवंरूपत्वात्प्राच्यादिपदव्युत्पत्तावुपलक्षणतया तटस्थनिमित्ततयोपादानम् अर्थात्प्राप्तम्, शब्दप्रवृत्तिनिमित्तज्ञानेन तदन्याऽकारभ्रमनिवृत्तेः तन्निवर्तकत्वेनोक्तस्य सूर्योदयादेस्तच्छब्दप्रवृत्तौ निमित्तत्वलाभादिति भावः । प्रधानस्य सत्यत्वोपपत्तेरिति ।। यदनुभवजन्यसंस्कारसचिवं दुष्टेन्द्रियम् आरोपितविषयं ज्ञानं जनयति तत् प्रधानमुच्यते, तस्य सत्यत्वोपपत्तेरित्यर्थः । एतेन सर्वदिशामपि कालादिभेदेन दिगन्तरभ्रमविषयत्वात् सर्वासां मिथ्यात्वं प्राप्तमिति परास्तम् । प्रधानदिशां सत्यत्वादिति । सप्तम्यर्थमाह- विषयेऽपि भवतीति ।। नोक्तरूपमिति ।। विज्ञानं शून्यं वा एकमेव तत्त्वमन्यत्सर्वं तत्र कल्पितमित्येव परोक्तरूपमित्यर्थः । उक्तविधयेति ।। अधिष्ठानतया आरोपाधिष्ठानसाधारणतया वा इत्युक्तविधयेत्यर्थः । 'दिगेव भ्रान्तिकल्पिता कुतस्तस्या नित्यत्वम्' इति प्रागुक्ताक्षेपमध्ये प्रथमस्य 'न च दिश एव भ्रान्तिकल्पिताः' इत्यादिना निरस्तस्योपसंहाराप्रतीतेराह- सत्या एवेति बहिरेवोपसंहर्तव्यमिति ।। प्रत्यभिज्ञानादिति ।। तस्य अभ्रान्तित्वं च दिशां सत्यत्वसाधनेनैव सिद्धमिति कुतस्तस्या अभ्रान्तित्वमिति तृतीयाक्षेपोऽपि प्रत्युक्त इति भावः । प्रागुक्तस्येति ।। 'न च दिश एव भ्रान्तिकल्पिताः । विज्ञानशून्ययोरपि साम्यात्' इत्युक्तातिप्रसङ्गस्येत्यर्थः ।
(श्री.टि.) ।। एवं तर्हीति ।। अवकाशभागभूतानां दिशाम् अनौपाधिकत्व इत्यर्थः । दिक्प्रतीतीति ।। प्राच्यादिदिक्प्रतीत्यर्थिन इत्यर्थः । किमितीति ।। दिक्स्वरूपस्याऽदित्योदयकल्पितत्व एव ह्युपाधिभूतादित्योदयादिप्रतीक्षा उपपद्यते नान्यथेति भावः । दिगन्तरे प्राच्याम् । दिगन्तरत्वभ्रान्तिं प्रतीचीत्वभ्रान्तिम् । तत्प्रतीक्षणम् (श्री.टि.) आदित्योदयप्रतीक्षणम्  । तेनेति ।। कादाचित्कभ्रान्तिनिवृत्त्यर्थमेवाऽदित्योदयप्रतीक्षावचनेनेत्यर्थः । अनेनेति ।। आदित्योदयदर्शनस्य प्राच्यधिष्ठानकप्रतीचीत्वप्रकारकभ्रान्तिनिवारकत्वरूपव्याप्यधर्मकथनेन, आदित्योदयस्य प्राचीशब्दप्रवृत्तिनिमित्तत्वलाभात्तदर्थमपि प्राच्यादिशब्दवाच्यवाचकभावलक्षणसम्बन्धज्ञानलक्षणव्युत्पत्त्यर्थमपि, प्रवृत्तिनिमित्तभूतानाम् आदित्योदयादीनामुपयोग इति व्यापकं सूचितमित्यन्वयः । एवं च यद् यदधिष्ठानकभ्रमनिवर्तकं तत् तच्छब्दप्रवृत्तिनिमित्तं यथा शुक्त्यधिष्ठानकरजतत्वप्रकारकभ्रान्तिनिवर्तकं  शुक्तित्वं शुक्तिशब्दप्रवृत्तिनिमित्तम् । प्रवृत्तिनिमित्तभूतेन च तेन शुक्तिशब्दवाच्यत्वज्ञानं भवति । एवमादित्योदयस्यापि प्राच्यधिष्ठानकप्रतीचीत्वप्रकारकभ्रान्तिनिवर्तकत्वात् प्राचीशब्दप्रवृत्तिनिमित्तत्वम् । प्रवृत्तिनिमित्तभूतेन च तेन प्राचीशब्दवाच्यत्वज्ञानं भवतीत्याशयः । ननु गवादिशब्दप्रवृत्तिनिमित्तस्य सास्नादेर्यावद्द्रव्यभावित्वदर्शनेन आदित्योदयादीनां तथात्वाभावात्कथं प्रवृत्तिनिमित्तत्वमित्यत उक्तम्- प्राच्यादिशब्दव्युत्पत्तावादित्योदयादीनामुपलक्षणत्वेनोपात्तत्वादिति ।। व्युत्पित्सुभिरिति शेषः । प्रवृत्तिनिमित्तं हि द्विविधं विशेषणमुपलक्षणं चेति । तत्राऽद्यं सास्नादि । द्वितीयं काकादि । तत्र देवदत्तगृहादौ काकादेरिव प्राच्यादिशब्दव्युत्पत्तावप्यादित्योदयादेः कादाचित्कत्वेन व्युत्पत्तिसमयेऽविद्यमानत्वरूपोपलक्षणत्वेन प्रवृत्तिनिमित्तत्वमित्यर्थः । ननु यद् यदधिष्ठानकभ्रमनिवर्तकं तत् तच्छब्दप्रवृत्तिनिमित्तमिति व्याप्तिरयुक्ता । तथा हि । धूमवत्त्वं पर्वताधिष्ठानकनिर्वि...त्वप्रकारकभ्रमनिवर्तकमिति पर्वतशब्दप्रवृत्तिनिमित्तं स्यात्, तेन तच्छब्दवाच्यत्वज्ञानं च स्यात् । तथा शुक्त्यधिष्ठानकरजतत्वप्रकारकभ्रमनिवर्तकत्वं रजताभावज्ञानस्याप्यस्तीति रजताभावोऽपि शुक्तिशब्दप्रवृत्तौ निमित्तं स्यात्, तेन तच्छब्दवाच्यत्वज्ञानं च स्यात् । तथा च व्यभिचार इत्याशङ्क्य व्याप्तौ किञ्चिद्विशेषणं देयमित्यभिप्रेत्य तद्विशेषणं प्रकृते उपपादयति- दिगन्तरे दिगन्तरभ्रमस्य तद्विषयत्वादिति ।। दिगन्तरे प्रतीच्यां दिगन्तरभ्रमस्य प्राचीत्वभ्रमस्य । तद्विषयत्वात् तद् विषयो यस्य तत्तद्विषयं तस्य भावस्तद्विषयत्वं तस्मात्तद्विषयत्वात् । तद्विषयकत्वाद् आदित्योदयप्रकारकत्वादित्यर्थः ।
इदमत्राऽकूतम् । यद्यधिष्ठानकभ्रमनिवर्तकं यदारोपे च यत्प्रकारत्वेन भासते तत् तत्र प्रवृत्तिनिमित्तमिति व्याप्तिरभिप्रेता । यथा शुक्तित्वं शुक्त्यधिष्ठानकरजतत्वप्रकारकभ्रमनिवर्तकं यदारोपे यस्य शुक्तिरूपाधिष्ठानस्यान्यत्र व(र)ङ्गादावारोपे च शुक्तित्वं प्रकारत्वेन भासत इति शुक्तित्वं शुक्तिशब्दप्रवृत्तौ निमित्तं भवति । एवं च न व्यभिचारः । धूमवत्त्वस्य रजताभावस्य वा पर्वतशुक्त्यधिष्ठानकनिर्वि...त्वरजतत्वप्रकारकभ्रमनिवर्तकत्वसद्भावेऽपि पर्वतस्य शुक्तेर्वाऽन्यत्राऽरोपे धूमवत्त्वस्य रजताभावस्य वा प्रकारत्वेन भासमानत्वाभावान्न तयोस्तच्छब्दप्रवृत्तिनिमित्तत्वम् । प्रकृते च प्रतीच्यां प्राचीत्वारोपेऽप्यादित्योदयस्य प्रकारत्वेन भासमानत्वाद्युक्तं तच्छब्दप्रवृत्तिनिमित्तत्वमिति । अत्र यद् यदधिष्ठानकभ्रमनिवर्तकं तत् तच्छब्दप्रवृत्तिनिमित्तमित्यंशो मूले भ्रान्तिनिवर्तकत्वोक्त्या सूचितः । दिगन्तर इत्यादिना सूचितो यदारोपे च यद्भासत इत्यंशः कादाचित्कभ्रान्तीति मूले सामान्योक्त्या सूचित इत्यवधेयम् ।
(श्री.टि.)   किं दिक्स्वरूपमित्यादि ।। किं दिक्स्वरूपस्य वास्तवत्वे स्तम्भादिवद् व्यवस्थितत्वं स्यादित्यापाद्यते, उत प्राच्यादिशब्दवाच्यत्वस्य वास्तवत्वे स्तम्भादिवद् व्यवास्थतत्वं स्यादिति वेत्यर्थः । व्यवस्थितत्वादिति ।। तथा चेष्टापत्तिरिति भावः । नन्वस्तु प्राच्यादिशब्दानां सम्बन्धिशब्दत्वम्, तथाऽप्यव्यवस्थितत्वादवास्तवत्वं दिशां दुष्परिहरमित्यत आह- न हीति ।। कस्यचित्पितुरेवान्यं प्रति पुत्रत्वात् कस्यचित्पुत्रस्यैवान्यं प्रति पितृत्वादित्यर्थः । दिशो मिथ्याभूता भ्रान्तिविषयत्वाच्छुक्तिरजतादिवदित्यनुमानं दिशां मिथ्यात्वे प्रमाणमित्याशङ्कते- नन्विति ।। साधारणमिति ।। आरोप्याधिष्ठानसाधारणं भ्रान्तिविषयत्वमात्रमित्यर्थः । सिद्धसाधनत्वमेव विवृणोति- आरोप्याया इति ।। नन्वारोप्याया दिशो मिथ्यात्वे दिक्स्वरूपस्य सत्यत्वाङ्गीकारो भग्न इति चेत्तत्राऽह- आरोप्यस्येति ।। दिक्स्वरूपस्येत्यर्थः । तथा चाऽरोप्यस्य रूप्यस्य मिथ्यात्वेऽपि प्रधानभूतापणस्थरूप्यस्य सत्यत्ववदारोप्यदिक्स्वरूपस्य मिथ्यात्वेऽपि प्रधानभूतदिक्स्वरूपस्य सत्यत्वमेवेत्यर्थः । कथमितीति ।। अधिष्ठानतया भ्रान्तिविषयत्वं साधारणं वा कथं विज्ञानशून्ययोरस्तीत्याशङ्कायाम् आहेत्यर्थः।  नोक्तरूपमिति ।। 'ज्ञानमेवैकमखिलज्ञेयाकारं प्रभासते  । तत्र सन्ततिभेदश्च स्वभेदो भेद एव च । कल्पिताः प्रतिभासन्ते । शून्यं मनोवाचामगोचरम्' इत्यादिना विज्ञानवादिशून्यवादिभ्यामुक्तरूपमित्यर्थः । तत्किमनेनानुमानस्य दूषणमुक्तमित्यत आह- तथा चेति ।। उक्तविधयेति ।। विज्ञानं शून्यं वा न तत्त्वमित्येवम् अतत्त्वताप्रकारकभ्रमाधिष्ठानत्वस्य विज्ञानशून्ययोरपि सद्भावेन अधिष्ठानतया भ्रान्तिविषयत्वमनैकान्तिकमित्यर्थः । दिश इत्यनन्तरं सत्या एवेति शेषपूरणम् । स्थैर्योपसंहारो वर्णस्थैर्योपसंहारः । तत्रात इतीति ।। तत्र द्वितीये स्थैर्योपसंहारे अत इत्यस्य प्रत्यभिज्ञानादित्यर्थो द्रष्टव्य इत्यर्थः । विज्ञानशून्ययोरुभयोरपि प्रकृतत्वाद्विज्ञानपरित्यागेन शून्यवदेवेत्युक्तौ किं निमित्तमित्यत आह- कैश्चिदिति ।। अनेनेति ।। दिशां सत्यत्वोपसंहारपरेणानेन मूलवाक्येनेत्यर्थः । प्रागुक्तस्येति ।। प्रमाणं विना एवमेव दिशां भ्रान्तिकल्पितत्वं चेदुच्यते तर्हि सत्यत्वेन त्वदभ्युपगतयोर्विज्ञानशून्ययोरपि भ्रान्तिकल्पितत्वं स्यादिति प्रागुक्तस्यातिप्रसङ्गस्य,़न हि विज्ञानशून्ययोः कल्पितत्वं त्वदभिमतम् । अतो न दिशामेवमेव भ्रान्तिकल्पितत्वम्' इति विपर्ययपर्यवसानं चोक्तं भवतीत्यर्थः।
(पां.टि.) ।। एवं तर्हीति ।। दिक्सामान्यस्वरूपादेरुपाधिनिरपेक्षसाक्षिसिद्धत्वाभ्युपगम इत्यर्थः । तेनेति ।। आदित्योदयादिप्रतीक्षणस्य कादाचित्कत्वकथनेनेत्यर्थः । स्पष्टीकृत इति ।। आदित्योदयादेस्तत्प्रत्यायकत्वे सर्वत्र दिक्प्रतीतिस्थले तदपेक्षाप्रसङ्गेन कादाचित्कत्वानुपपत्तेस्तदन्यथाऽनुपपत्त्या न आदित्योदयादेस्तत्प्रत्यायकत्वमित्यनेन प्रकारान्तरेणान्धकारेऽपीत्यादिनोक्तस्तत्प्रतीतावुपयोगाभावः स्पष्टीकृत इत्यर्थः । नन्वादित्योदयादिना प्राच्यादिशब्दव्युत्पत्तेरपि दर्शनेन तस्य व्युत्पत्तावप्युपयोगसिद्धेः 'कादाचित्कभ्रान्तिरेवाऽदित्योदयादिदर्शनान्निवार्यते' इति दिगन्तरे दिगन्तरत्वभ्रममात्रनिवर्तकत्वाभिधानमादित्योदयादेरनुपपन्नमित्यत आह- अनेनेति ।। अत्रानेन तदर्थमप्युपयोग इति सूचितमिति सम्बन्धः । अनेन आदित्योदयादेर्भ्रमनिवर्तकत्वकथनेन, तदर्थमपि प्राच्यादिशब्दव्युत्पत्त्यर्थमप्युपयोग इति सूचितमित्यर्थः । न केवलं दिगन्तरभ्रमनिवृत्त्यर्थम् अपि तु (पां.टि.)प्राच्यादिशब्दव्युत्पत्त्यर्थमपीत्यपिशब्दार्थः । ननु कादाचित्केति मूले आदित्यदर्शनस्य भ्रमनिवृत्त्यर्थकत्वोक्तेस्तदर्थमुपयोगसूचनसम्भवेऽपि प्राच्यादिशब्दव्युत्पत्त्यर्थताया मूलेऽनुक्तेर्न तदर्थतयोपयोगसूचनं सम्भवतीत्यत उक्तम्- प्राच्यादिशब्दव्युत्पत्तावादित्योदयादीनामुपलक्षणत्वेनोपात्तत्वादिति ।। भ्रमनिवर्तकत्वेनाऽदित्योदयादेरुपयोगकथनस्य आदित्योदयादीनां प्राच्यादिशब्दव्युत्पत्तावुपयोगोपलक्षणत्वेन स्वीकारादित्यर्थः । अनेन 'भ्रान्तिर्निवार्यत इत्यत्र भ्रान्तिपदेन लक्षणया प्राच्यादिशब्दवाच्यत्वप्रमापरिग्रहः । निवार्यत इत्यनेन लक्षणया भवतीत्यर्थपरिग्रहः । लक्षणाऽपि न जहत्स्वार्था । तथात्वे प्राच्यादिशब्दवाच्यत्वप्रमायामेव तदुपयोगापत्त्या भ्रमनिवर्तकत्वाभावापातात्  ।  किन्त्वजहत्स्वार्था एव इति भावेन उपलक्षणपदप्रयोगः । न चैवं युगपद्वृत्तिद्वयविरोधः । सिद्धान्ते तस्यादोषत्वात्' इति वाक्यं व्याख्यातं भवति । ततश्च मुख्यया वृत्त्या भ्रमनिवर्तकत्वस्येव लक्षणया प्राच्यादिशब्दवाच्यत्वप्रमार्थताया अप्युक्तत्वादादित्योदयादेरुभयत्रोपयोगसूचना नानुपपन्नेति भावः । ननु कादाचित्कभ्रान्तिरेवेत्यादित्योदयादेर्दिगन्तरे दिगन्तरभ्राान्तनिवर्तकत्वोक्तिर्नोपपद्यते । दिगन्तरस्य नियतयाथार्थ्यसाक्षिसिद्धत्वेन भ्रमविषयत्वानुपपत्त्या दिगन्तरभ्रमस्यैवासिद्धेः। अस्तु वा दिगन्तरभ्रमः । तथाऽपि न भ्रान्त्यादिपदेन व्युत्पत्त्याद्युपलक्षणं सम्भवति । लक्षणाबीजभूतशक्यसम्बन्धाभावाद् इत्यत आह- दिगन्तर इति ।।
दिगन्तरे प्राच्यादौ दिगन्तरभ्रमस्य प्रतीच्यादित्वरूपदिगन्तरत्वभ्रमस्य तच्छब्दवाच्यत्वरूपदिगन्तरत्वविषयत्वादित्यर्थः । स्यादयं विरोधो यदि प्राच्यादौ तत्तच्छब्दवाच्यत्वरूपप्रतीच्यादित्वभिन्नतत्स्वलक्षणरूपप्रतीच्यादित्वभ्रमो दिगन्तरभ्रमपदेन विवक्षितं स्यात् । न चैतदस्ति । किं तर्हि तच्छब्दवाच्यत्वरूपदिगन्तरत्वभ्रम एव तथोच्यते । न चैवं सत्युक्तदोषप्रसरोऽस्ति । तत्तच्छब्दवाच्यत्वरूपदिगन्तरत्वस्य साक्ष्यसिद्धतया भ्रमविषयत्वसम्भवात् । अत एव 'प्राच्यादित्वं च यदि तत्स्वलक्षणं तदा एतदेवोत्तरम्' इति ग्रन्थेन तस्य भ्रमविषयत्वविरोधिनीं साक्षिसिद्धतामभिधाय 'अथ प्राच्यादिशब्दवाच्यत्वं तदपि शब्दार्थसम्बन्धस्यौत्पत्तिकत्वेन न काल्पनिकम्' इति ग्रन्थेन तच्छब्दवाच्यत्वरूपदिगन्तरत्वस्य मिथ्यात्वविरोधिनी वास्तवतैवोक्ता, न तु भ्रमविषयत्वविरोधिनी साक्षिसिद्धताऽपि । अन्यथा भ्रमविषयत्वाभावोपपादनाय दिक्सामान्यतद्विशेषतत्स्वलक्षणरूपप्राच्यादित्वानामिव तच्छब्दवाच्यत्वरूपदिगन्तरत्वस्य भ्रमविषयत्वविरोधिनी साक्षिसिद्धतैवोच्येत । या तु टीकाकारीया उत्तरत्र 'आरोप्याया दिशो मिथ्यात्वेनाङ्गीकारात्' इत्युक्तिः साऽपि न दिक्स्वरूपादेर्भ्रमविषयत्वाभिप्राया । तथा सति साक्षिसिद्धतया भ्रमविषयत्वाभाववर्णनपरपूर्वनिरवकाशटीकाग्रन्थविरोधात् । किन्तु भ्रमविषयत्वाङ्गीकारेऽपि न कदाचिदस्माकं क्षतिः । आरोप्याया दिशो मिथ्यात्वेऽपि प्रधानीभूतदिशः सत्यत्वेन तत्प्रत्यभिज्ञाभ्रमत्वापादनसम्भवेन तत्प्रतिबन्धात्प्रकृतप्रत्यभिज्ञाया अभ्रान्तित्ववर्णननिर्वाहादित्यभ्युपगमवादेनैव । अत एव तदुत्तरवाक्ये 'आरोप्यमिथ्यात्वेऽपि प्रधानसत्यत्वोपपत्तेः' इत्यादिनोक्तरीत्यैव स्वाशयोद्घाटनमिति न विवक्षितदिगन्तरत्वभ्रमस्य सिद्धान्तविरुद्धत्वम् । नापि भ्रान्त्यादिपदेन व्युत्पत्त्याद्युपलक्षणे नियामकसम्बन्धाभावः । (पां.टि.) प्रतीच्यादिशब्दवाच्यताभ्रमस्य प्राच्यादिशब्दवाच्यत्वप्रमाविषयविषयतया समानविषयताया एव तथात्वादिति । नन्वेवं दिशो मिथ्यात्वे तत्स्थैर्यस्य कफोणिगुडायितत्वान्न तत्प्रत्यभिज्ञाया अभ्रान्तित्वमिति कथं तद्भ्रान्तित्वापादनम् इत्यतो भ्रान्तेः सत्यप्रधानसापेक्षायास्तदभावेऽनुपपत्तेः आरोप्यतया दिशो भ्रान्तिविषयत्वोपपादनाय प्रधानदिशः सत्यताया अवश्यमभ्युपगमनीयत्वात्तत्स्थैर्यस्योक्तरीत्याऽविकलत्वान्न तत्प्रत्यभिज्ञाया भ्रान्तित्वप्रसङ्गानुपपत्तिरित्याशयवानाह- आरोप्यस्येति ।। उक्तविधयेति ।। अधिष्ठानतया साधारण्येन वेत्यर्थः । प्रागुक्तस्यातिप्रसङ्गस्येति ।। प्रत्यभिज्ञाया अभ्रान्तित्वोपसंहारपरेणानेन वाक्येन सोऽयं देवदत्त इत्यादिपदेनोक्तदिक्प्रत्यभिज्ञाभ्रान्तित्वप्रसङ्गस्य 'नास्ति च दिक्प्रत्यभिज्ञाया भ्रान्तित्वमतो दिशः स्थिरा एव' इति विपर्ययपर्यवसानं चोक्तं भवतीत्यर्थः ।
(व्या.टि.) शङ्कते- एवं तर्हीति ।। दिक्स्वरूपस्य तदीयप्राच्यादित्वस्य तच्छब्दवाच्यत्वस्य च अनौपाधिकत्व इत्यर्थः । अर्थान्तरं दर्शयितुं स्वरूपप्रतीतावनपेक्षामनुमन्यते- सिद्धत्वेऽपीति ।। दिगन्तरे अन्यस्यां दिशि । दिगन्तरत्वभ्रान्तिं दिगन्तरत्वतच्छब्दवाच्यत्वभ्रान्तिम् । प्रतीच्यादौ प्राच्यादित्वतच्छब्दवाच्यत्वभ्रान्तिमिति यावत् । एवेति स्वरूपप्रतीतिं निवारयति । कादाचित्कपदव्यावर्त्यमाह- सा चेति ।। सूचयितुमिति ।। प्रतीक्षणस्य कादाचित्कत्वघटनार्थम् इत्यर्थः । तेन कादाचित्कपदेन । स्फुटी(स्पष्टी)कृत इति ।। स्फुटी(स्पष्टी)करणं च दिक्प्रतीतेः सार्वकालिकत्वाद् उदयादिप्रतीक्षणस्य कादाचित्कत्वान्न तत्र तस्योपयोग इति । अधिकरणसिद्धान्तमाह- अनेनेति ।। आदित्योदयादेर्भ्रान्तिनिरासोपयोगकथनेनेत्यर्थः । शब्दव्युत्पत्ताविति ।। दिगियं प्राचीशब्दवाच्येत्यादिशब्दशक्तिप्रमायामित्यर्थः । कथमुपादानमित्यत आह- उपलक्षणत्वेनेति ।। संस्थानविशेषविशिष्टस्य देवदत्तगृहशब्दवाच्यत्वे काकादेरिव, पृथिव्याः पृथिवीशब्दवाच्यत्वे गन्धवत्त्वस्येव, शक्यतानवच्छेदकत्वेऽपि शक्तिनियतत्वेनोपात्तत्वादित्यर्थः । तदर्थमपीति ।। शक्तिप्रमार्थमित्यर्थः । शब्दशक्तिप्रमोपयोगाभावे तद्भ्रमनिरासासम्भवात् । तथा हि । आदित्योदयस्य स्वाधिकरणे प्राचीशब्दवाच्यत्वप्रमाद्वारा अन्यत्र व्यापकाभावरूपेण स्वाभावेन प्राचीशब्दवाच्यत्वाभावप्रमाद्वारा तच्छब्दवाच्यत्वभ्रान्तिनिवर्तकत्वं वाच्यम् । तच्च वाच्यत्वप्रमोपयोगं विनाऽनुपपन्नम् । अतः प्राचीशब्दवाच्यत्वभ्रमनिरासकत्वेन तत्प्रमोपयोगसूचनम् । एवमादित्योदयस्य स्वाधिकरणे प्रतीचीशब्दवाच्यत्वभ्रमनिरासकत्वमपि तदभावव्याप्यप्राचीशब्दवाच्यत्वप्रमाजननद्वारेति शब्दशक्तिप्रमायामुपयोगः । यथा चतुर्दश्याममावास्याशब्दवाच्यत्वभ्रान्तिनिरासकत्वं चन्द्रोदयस्य चतुर्दशीशब्दवाच्यत्वप्रमाजननद्वारा । अत एव चन्द्रोदयात्तद्भ्रमनिवृत्तौ प्रायश्चित्तमाम्नातम् 'पुरस्ताच्चन्द्रमा अभ्युदेति' इति । मीमांसितं चैतत्तान्त्रिकैः । ननु शब्दवाच्यत्वभ्रमनिरासकत्वं नोक्तम् । किन्तु दिगन्तरत्वभ्रान्तिनिवर्तकत्वमेवेत्यत आह- दिगन्तर इति ।। तद्विषयत्वात् दिगन्तरत्वविषयत्ववत् शब्दवाच्यत्वविषयत्वात् । तथा च वाच्यत्वभ्रमनिरासकत्वमप्युक्तम् इति भवति सूच्यसूचकभाव इति भावः । न च पूर्वं भ्रान्तिरेवेत्यवधारणेनान्यत्रोपयोगाभावः सूचितः । प्रमायामप्युपयोगसूचने व्याघात इति वाच्यम् । सामान्यविशेषस्वरूपप्रतीतावुपयोगस्यानभिमतत्वेन तन्मात्रव्यावर्तकत्वात् तस्य । न च 'आरोप्याया दिशो मिथ्यात्वेन' इति वक्ष्यमाणत्वाद् दिक्स्वरूपभ्रान्तिरप्य(व्या.टि.) स्तीति वाच्यम् । उक्तरीत्या साक्षिसिद्धस्य तस्य भ्रमत्वायोगात् । ग्रन्थस्य तु मिथ्यात्वेऽपि प्रधानसत्यत्वं भवतीत्यभिप्रायेण अभ्युपेत्यवादेन साक्ष्यसिद्धप्राचीत्वादिरूपेण भ्रान्त्यभिप्रायेण वा प्राचीत्वादिभ्रान्तिरित्यभिप्रायेण वा प्रवृत्तत्वात् ।
केचित्तु भ्रान्तिपदेन प्रमायाः, निवार्यत इत्यनेन भवतीत्यस्योपलक्षणावृत्त्या ग्रहणेन शब्दव्युत्पत्तौ कारणतयाऽदित्योदयादीनामुपात्तत्वात्तदर्थमप्युपयोग इति सूचितमित्याहुः । तन्न स्वरसम् । उपलक्षणावृत्तिमत्पदस्य भ्रान्तिरित्यस्य, निवार्यत इत्यस्य चाग्रहणात् । उपलक्षणीयस्यापि प्रमाभवनादेरनुक्तेः । व्युत्पत्तावित्यादेर्यथाप्रतीतान्वयसम्भवे त्यागायोगाच्च । उपलक्षणावृत्त्या ग्रहणे सूचितमित्ययोगाच्च ।
अपरे तु अनेनेति वाक्यम्, अनेन प्राच्यधिष्ठानकप्रतीचीत्वप्रकारकभ्रान्तिनिवर्तकत्वरूपव्याप्यधर्मकथनेनोदयस्य प्राचीशब्दप्रवृत्तिनिमित्तत्वलाभात्तदर्थमप्युदयादीनामुपयोग इति व्यापकं सूचितमिति व्याख्याय, ततो यद् यदधिष्ठानकभ्रमनिवर्तकं तत् तच्छब्दप्रवृत्तिनिमित्तमित्यभिप्रेतव्याप्तेः, धूमवत्त्वे पर्वताधिष्ठानकनिर्वि...त्वप्रकारकभ्रमनिवर्तके, रजतत्वाभावे शुक्त्यधिष्ठानकरजतत्वप्रकारकभ्रमनिवर्तके च व्यभिचारमाशङ्क्य तत्र विशेषणं देयमित्याशयेन दिगन्तर इति वाक्यमवतार्य, आदित्योदयादिप्रकारकत्वादित्यर्थमभिधाय, यद्यदधिष्ठानकभ्रमनिवर्तकम् अधिष्ठानारोपे च यत्प्रकारत्वेन भासते तत्तच्छब्दप्रवृत्तिनिमित्तमित्याकूतमाविरकार्षुः । तन्न । तच्छब्दपदेन सर्वतद्वाचकग्रहणे इदमादिपदानामपि अधिष्ठानवाचकत्वेन शुक्तित्वादेरपि तत्प्रवृत्तिनिमित्तत्वाभावेन व्यभिचारात् । यत्किञ्चित्तद्वाचकग्रहणे धूमवत्त्वरजतत्वाभावादेरपि धूमवद्रजतत्वाभाववदित्याद्यधिष्ठानवाचकपदप्रवृत्तिनिमित्तत्वेन व्यभिचाराभावेनाधिष्ठानारोपे चेत्यादेर्वैयर्थ्यात् । तन्मात्रस्य वा सम्भवेन पूर्ववैयर्थ्याच्च । गन्धवत्पृथिव्यां जलादिभ्रमनिवर्तके गन्धे, जला(लेऽ)धिष्ठानपृथिव्यारोपेऽपि गन्धवत्पृथिव्या गन्धवत्पृथिवीति प्रकारतया भानसम्भवेन व्यभिचाराच्च । न च तस्यापि पृथिवीपदप्रवृत्तिनिमित्तत्वम् । 'याथार्थ्यमेव मानत्वम्' इत्यत्र सुधायां गन्धादेः प्रवृत्तिनिमित्तत्वनिषेधेन तद्विरोधात् । किञ्चोक्तव्याप्तौ प्रवृत्तिनिमित्तत्वं किं शक्तिविषयतया विवक्षितं किं वा उपलक्षणतया । आद्ये आदित्योदयादेस्तादृशत्वासम्भवेन प्रकृतासङ्गतेः । तादृशत्वे नक्षत्रोदयादेरपि तादृशत्वापत्त्या प्राच्यादिशब्दस्य नानार्थत्वापत्तेः । उपलक्षणत्वेनेति टीकाविरोधाच्च । द्वितीये शुक्तित्वादौ व्यभिचारात्  ।  सुधायां गन्धवत्त्वस्य पृथिवीपदप्रवृत्तिनिमित्तत्वखण्डनेनोपलक्षणस्य प्रवृत्तिनिमित्तत्वायोगाच्च । एतेन प्रवृत्तिनिमित्तत्वसामान्यं विवक्षितमित्यपि निरस्तम् । शक्त्यविषयस्यापि प्रवृत्तिनिमित्तत्वेऽतिप्रसङ्गाच्च । उपलक्षणस्यापि प्रवृत्तिनिमित्तत्वे काकादौ व्यभिचाराच्च । न ह्युपलक्षणस्य काकादेगृर्हशब्दप्रवृत्तिनिमित्तत्वं दृष्टमिष्टं वा । न च प्रवृत्तिनिमित्तत्वाभावे व्युत्पत्त्युपयोगो न स्यादिति वाच्यम् । अप्रवृत्तिनिमित्तानामप्यनेकेषां लक्षणानामनेकलक्ष्यवाचकशब्दव्युत्पत्तावुपयोगदर्शनात् । अशब्दनिमित्तस्यापि व्युत्पत्तावुपयोगो महाभाष्ये दर्शितः यथा 'स राजा योऽश्वेयः पीठः' इति । किञ्च प्राच्यादिशब्दस्य यावद्वस्तुभाविप्रवृत्तिनिमित्तमुपेत्याऽदित्योदयादेरपि तत्त्वमुपेयते यद्वाऽऽदित्योदयादेरेव । नाऽद्यः । तस्यैव निमित्तत्वसम्भवेऽ(व्या.टि.) न्यस्यापि तत्कल्पने गौरवात् । प्राचीपदेनानेकप्रकारकबोधापत्तेश्च । तत्पदजन्यबोधप्रकारत्वाभावे प्रवृत्तिनिमित्तत्वस्य साङ्केतिकत्वापत्तेः । द्वितीये आदित्योदयादेरप्रकारत्वे प्राच्यादिपदजन्यबोधस्य निष्प्रकारकत्वापत्तेः । प्रकारत्वे त्वादित्योदयवती प्राचीति सहप्रयोगानुपपत्तिः । आदित्योदयस्य ससम्बन्धित्वभावेन न तत्प्रवृत्तिनिमित्तकप्राच्यादिशब्दस्य वक्ष्यमाणसम्बन्धिशब्दत्वानुपपत्ति(त्ते)श्च । अधिकं तु गुरुप्रभायां द्रष्टव्यम्  ।  तस्माद्दिगन्तरे  दिगन्तरभ्रमस्य  उपलक्षणविषयत्वाभिधानं  तस्य  शब्दप्रवृत्तिनिमित्तत्वाभिधानं चायुक्तम् ।
दिशो वास्तवत्वेऽनिष्टं प्रसञ्जयति- नन्विति ।। आपाद्यापादकयोर्व्याप्तिं दर्शयति- स्तम्भो हीति ।। प्रसङ्गस्य विपर्यये पर्यवसानमाह- न चैवमिति ।। अनेन, दिशो न वास्तवा अव्यवस्थितत्वाद् इत्यनुमानं सूचयति । तस्य पक्षधर्मतां दर्शयति- अस्माकमिति ।। अन्येषामिति ।। ततः प्राच्यानामित्यर्थः । प्रतिषेधति- मैवमिति ।। परोक्तं दूषयिष्यन् विकल्प्य पृच्छति- दिक्स्वरूपमिति ।। उच्यत इति ।। मिथ्यात्वं परान् प्रत्युपदिश्यत इत्यर्थः । आद्यं स्वरूपासिद्ध्या दूषयति- नाऽद्य इति ।। द्वितीये हेतोरन्यथासिद्धिमाह- सम्बन्धीति ।। ससम्बन्धिकधर्मप्रवृत्तिनिमित्तकशब्दत्वादित्यर्थः । यथा पित्रादिशब्दस्य जनकत्वे सति पुंस्त्वादिकं प्रवृत्तिनिमित्तम् । तत्र जनकत्वादि यन्निरूपितं तस्य पितेत्यादिव्यवहारः । तथा प्राच्यादिशब्दव्यवहारोऽपि । तथा हि । प्राच्यादिशब्दस्य प्रवृत्तिनिमित्तं प्राचीत्वादिकमखण्डं सर्वदिग्भागनिष्ठं भागान्तरनिरूपितमवश्यमङ्गीकर्तव्यम् । न तु सूर्योदयादिकं प्रवृत्तिनिमित्तम् । अस्य प्राचीतिवद् अस्य सूर्योदयवतीति व्यवहाराभावेन सम्बन्धिशब्दत्वायोगात् । तस्य सर्वदिग्भागगतत्वाभावाच्च । एवं चाव्याकृताकाश एव दिक् । सा व्याप्ता । तस्या अनन्ता भागाः। सर्वेष्वपि दिग्भागेषु प्राचीत्वादिदशकं दिग्भागत्वं दिक्त्वमित्यादयो धर्माः । तत्र यद्भागे यद्भागनिरूपितं प्राचीत्वादिकं न तन्निरूपितप्रतीचीत्वादि, किन्तु भागान्तरनिरूपितमिति निरूपकभेदः । तत्र दिक्स्वरूपदिक्त्वतद्भागस्नड्य  !्रद्धप्??4                                          द्व्य्(ॐ)श्च्दावप्रतीतेः । 'दिगन्तरे दिगन्तरत्वभ्रान्तिं निवर्तयितुम्' इति टीकोक्तभ्रान्त्ययोगाच्च । न च संस्थानविशेषस्य चक्षुषा ग्रहेऽपि देवदत्तगृहशब्दशक्तिमजानतोऽव्यवहारवत् साक्षिणा प्राचीत्वज्ञानेऽपि शक्त्यज्ञानादन्धकारे न व्यवहार इति वाच्यम् । व्युत्पन्नस्य व्यवहारापत्तेः । न च दिगन्तरत्वभ्रान्तिस्तच्छब्दवाच्यत्वविषयिण्येवेति वाच्यम् । प्राचीपदवाच्यतावच्छेदकप्रमायां व्युत्पन्नस्य शक्तिम् अविस्मरतस्तद्विरुद्धप्रतीचीत्वादिकं पश्यतः प्रतीच्यादौ प्राचीपदवाच्यत्वभ्रमायोगात् । आदित्योदयस्य वाच्यतावच्छेदकत्वं च निरस्तम् । न च साक्षिवेद्यगतत्वेन तस्य साक्षिवेद्यत्वम् । सुखस्य साक्षिवेद्यत्वेऽपि तद्गतमनोविकारत्वादेरतथात्वात् । किन्तूपदेशानुमानादिगम्यं प्राचीत्यादि ।
नन्वेवं सूर्योदयादेः कथमुपयोग इति चेत्, इत्थम् । का प्राचीति पृष्टे सूर्याभिमुखं जननक्रमेण विद्यमानभ्रातृपङ्क्तौ यत्पृष्टभावाभावे सति एतत्पिङ्क्तस्थत्वं यस्य तस्य तदवरजत्वम् इत्युपदेशेनाग्रजावरजभावज्ञानवद् अपर्यवसितपिङ्क्तस्थदिग्भागेष्वपि यत्पृष्टभावाभावे सत्येतत्पिङ्क्तस्थत्वं यस्य तस्य तन्निरूपितं प्राचीत्वम् । (व्या.टि.) पार्ष्टिकस्य प्रतीचीत्वम् । एवमेतस्याः पङ्क्तेः तिरश्चीनपङ्क्तौ विद्यमानानां दक्षिणोत्तरभाव इत्युपदेशेन प्राचीत्वादिज्ञानं भवति ।* तथा चोपलक्षणतयोपयोगः । न च सूर्योदयपौरस्त्येषु प्राचीत्वं कुत इति वाच्यम् । मानसोत्तरे लोकालोके च प्राच्यामिन्द्रपुरीत्यादि व्यवहारात् । लोकेऽपि यत्र दीपः सा प्राचीत्युक्ते तत्पौरस्त्यभागेष्वपि प्राचीत्वप्रतीतेश्च । न च सूर्योदयस्योपलक्षणत्वे पातालादौ महरादौ च स्थितानां कथं प्राच्यादिपदव्युत्पत्तिरिति वाच्यम् । उपलक्षणनियमाभावेन तत्रत्यानामुपलक्षणान्तरस्य सम्भवात् । सर्वज्ञकल्पानां तेषामुपलक्षणं विना प्रतीत्युपपत्तेश्च । अत्रापि अरुणोदयादेरुपलक्षणत्वाच्च । अत एव मूले आदित्योदयादीत्यादिपदम् । एतेन यन्निष्ठोदयगिरिसंयुक्तसंयोगापेक्षयाऽल्पतरतादृशसंयोगवत्त्वं यस्य तस्य तदपेक्षया प्राचीत्वमित्यादिवैशेषिकोक्तमपास्तम् । उदयगिरेरेवोपलक्षणत्वे नियामकाभावात् । उदयगिरेः पुरस्ताद्दूरं विद्यमानस्य मूर्तस्य पश्चात्सन्निहितापेक्षया प्राचीत्वानापत्तेश्च । उदयगिरिसन्निहितस्य परितो वर्तमानसंयोगानादाय भूयःसंयोगवत्त्वाच्च । आकाशमध्यस्थयोः प्राचीत्वाद्यनापत्तेश्चेति दिक् ।
ननु तर्हि सम्बन्धिशब्दत्वादेव सिद्धं शब्दाव्यवस्थितत्वं दिक्त्वधर्ममिथ्यात्वं गमयिष्यतीत्यतो न, व्यभिचारादित्याह- न हि पितापुत्रादीति ।। 'ऋतो विद्यायोनिसम्बन्धेभ्यः' इत्यधिकृत्य 'आनङ् ऋतो द्वन्द्वे' इत्यानङ् । कादाचित्केत्यस्योपरि शङ्कते- नन्विति ।। सिद्धमेवेति ।। तस्य तत्प्रतिबद्धत्वादित्यर्थः । प्रतिबन्धं दर्शयति- शुक्तीति ।। आरोप्याया इति ।। दिशः साक्षिसिद्धत्वेऽपि प्राचीत्वादेरतादृक्त्वेन तेनाऽकारेणाऽरोप्याया मिथ्यात्वमस्तीत्यर्थः । दिश इत्यस्य प्राचीत्वादेरिति वाऽर्थः । प्राचीत्वादेः सर्वभागगतत्वेऽपि भागविशेषनिरूपितस्य देवदत्तपुत्रत्वादेरिवाऽरोपः सम्भवतीत्यवधेयम् । तर्हि सत्यत्वप्रत्याशा कथमित्यत आह- आरोप्यस्येति ।। उपपत्तेरिति ।। अन्यथाख्यात्यसम्भवेन तस्याऽरोप्यत्वाभावादिति भावः । निराकरोतीति ।। अनैकान्त्येनेति शेषः । तयोर्विपक्षत्वं स्फोरयति- सत्यत्वेनेति ।। तेषामिति ।। 'मतिबुद्धिपूजार्थेभ्यश्च' इति षष्ठी । हेत्वभावमाशङ्कते- कथमिति ।। विप्रतिपत्त्या तत्साधयति- अस्तीति ।। अवश्यमिति ।। इतरथा विप्रतिपत्तित्वानुपपत्तेरिति भावः । निगमयति- तथा चेति ।। ननु प्राग्दिश एव भ्रान्तिकल्पिता इति दिशां स्थैर्यसत्त्वयोराक्षिप्तत्वादुभयोपसंहारे कर्तव्ये कथमेकत्रोपसंहार इत्यत उपसंहारान्तरमभिप्रेतमिति व्याचिख्यासुः अत इति मौलपदमावृत्त्या योजयति- अत इति ।। बहिरेवेति ।। उन्मूलमेवेत्यर्थः । तत्र द्वितीयोपसंहारे । उभयोः प्रकृतत्वेऽप्यन्यतरपरित्यागे कारणमाह- कैश्चिदिति ।। अतिप्रसङ्गस्येति ।। साम्यरूपस्येत्यर्थः ।
मूलम् - अतस्तद्वद्वेदस्यापि स्थैर्यं सिद्धम् ; तदेवेदं वाक्यमिति प्रत्यभिज्ञानात् ।
(त.मं.) उक्तार्थं निगमयति - अतस्तद्वदिति ।।
टीका - अस्तु दिशां स्थैर्यम्, किं प्रकृत इत्यत आह- अतस्तद्वदिति ।। अत इति परामृष्टं दर्शयति- तदेवेदमिति ।। वेदस्येति वाक्यमिति च वर्णा एवोच्यन्ते । तेषामेव प्रक्रान्तत्वात् । तात्पर्यं तु प्रागेवोक्तम् ।
अथ वा वर्णस्थैर्यवर्णनं कुत्रोपयुक्तमित्याशङ्क्य वेदस्यापीत्युक्तम्  । वर्णानां वेदस्यापीति योजना । वेदापौरुषेयत्वस्य बाधकत्वेन वर्णानामुत्पत्तिविनाशित्वं परेणोपन्यस्तम् । तस्य परिहृतत्वान्निराबाधं वेदस्य स्थैर्यमपौरुषेयत्वं सिद्ध्यतीति । न केवलं बाधकाभावात्, नाप्युक्तानुमानात्, किं तर्हीत्यत आह- तदेवेदमिति ।। यद्वर्णक्रमाद्युपेतं पूर्वं मया श्रुतं वाक्यं तदेव तद्वर्णक्रमाद्युपेतमेवेदं श्रूयमाणं वाक्यमिति प्रत्यभिज्ञानादर्वाचीनपुरुषस्वातन्त्र्याभावस्तावत्प्रतीयते । एवं पूर्वं पूर्वतरं पूर्वतममपीति व्यत्यासाभावस्तावत्सिद्धः । आदिसृष्टौ तु वक्ष्याम इति भावः ।
(र.टि.) ।। वर्णा एवोच्यन्त इति ।। पदादिबुद्धिविषयाणां वर्णानामेवार्थवेदनकरणत्वेन वेदादिशब्दवाच्यत्वादिति भावः ।
(रा.टि.) वर्णानामिति कुतो योजनीयमित्यत आह - वेदापौरुषेयत्वस्येति ।। यद्वा अतश्शब्दार्थं व्यनक्ति- वेदेत्यादिना ।। स्थैर्यमित्यनुवादः, अपौरुषेयत्वमिति व्याख्या । उक्तानुमानादिति ।। वेदकर्तुरप्रसिद्धेरित्यत्रोक्तेत्यर्थः । वेदस्यापौरुषेयत्वमित्यनुकर्षः । वक्ष्याम इति ।। 'नित्या वेदाः' इत्यादिस्मृत्युक्तिप्रस्ताव इति भावः ।
(श्री.टि.) ।। वर्णा एवोच्यन्त इति ।। पदादिबुद्धिविषयाणां वर्णानामेवार्थवेदनकरणत्वेन वेदादिशब्दवाच्यत्वादिति भावः । प्रक्रान्तत्वादिति ।। 'न चोच्चारणकाल एव वर्णानामुत्पत्तिः' इत्युपक्रान्तत्वादित्यर्थः । तात्पर्यं त्विति ।। पदातिरिक्तवाक्यस्फोटनिराकरणाय वेदशब्दवाक्यशब्दग्रहणमिति तात्पर्यं वचनपदप्रयोजनोक्तिसमय एव उक्तम् इत्यर्थः । परिहृतत्वादिति ।। प्रत्यभिज्ञाविरोधेनेत्यर्थः । बाधकाभावादिति ।। अपौरुषेयत्वाङ्गीकार इति शेषः । अपौरुषेयत्वं सिद्ध्यतीत्यनुवर्तते । उक्तानुमानमात्रादिति ।। वेदकर्तुरप्रसिद्धेरित्यनेनोक्ताद् 'वेदोऽपौरुषेयोऽप्रमितकतृर्कत्वाद्गगनवत्' इत्युक्तानुमानमात्रादित्यर्थः । स्वातन्त्र्याभावः सजातीयोच्चारणमनपेक्ष्योच्चारयितृत्वाभावः । एवं पूर्वमित्यादि ।। एवमेव पूर्वकाले तत्पूर्वकाले च प्रत्यभिज्ञानादित्यर्थः । (श्री.टि.) नन्वादिसृष्टौ कस्याप्युपदेष्टुरभावेन केषामपि वेदाध्ययनाभावेनैतादृशप्रत्यभिज्ञाया अयोगादर्वाचीनपुरुषस्वातन्त्र्यस्यैव प्रतीतेस्तदा कथं वेदस्यापौरुषेयत्वसिद्धिरित्यत आह- आदिसृष्टौ त्विति ।। 'सर्गे सर्गेऽमुनैवैत उद्गीर्यन्ते' इत्यादिना विष्णोरेव ब्रह्मादीन् प्रत्युपदेष्टृत्वस्य वक्ष्यमाणत्वात्तस्यापि महोपाध्यायतुल्यत्वेनोक्तप्रत्यभिज्ञानोपपत्त्या निरुक्तस्वातन्त्र्याभावाद्व्यत्यासाभाव एव सिद्ध्यतीति वक्ष्याम इत्यर्थः ।
(पां.टि.) ननु वेदशब्दस्य वाक्यशब्दस्य च प्रसिद्धस्वार्थपरित्यागेन वर्णपरत्वाश्रयणे किं निमित्तमित्यतः स्वार्थपरत्वे वेदादिशब्दस्य, उपसंहारस्य वेदस्थैर्यविषयत्वप्राप्त्या वर्णस्थैर्यविषयोपक्रमविरोधप्रसङ्गात्, वर्णपरतायां चोपसंहारस्य वर्णस्थैर्यविषयकत्वप्राप्त्या वर्णस्थैर्यविषयकोपक्रमेण समानविषयकत्वलाभाद् उपक्रमोपसंहारयोरेकविषयतालाभाय प्रसिद्धस्वार्थपरित्यागेन वर्णमात्राश्रयणस्योपपन्नत्वादित्याशयेनाऽह- वर्णानामेव प्रक्रान्तत्वादिति ।। ननु वर्णवाचकतया प्रसिद्धवर्णपदस्यैव प्रयोक्तव्यत्वात् तत्परित्यागेन वेदादिपदप्रयोगे किं निमित्तमित्यतो वेदादिपदप्रयोगेण वर्णानामेव पदबुद्धिविषयाणामन्वितार्थाभिधायकत्वेन वाक्यार्थवेदनसम्भवेन वाक्यार्थप्रतीत्यन्यथाऽनुपपत्तिरूपवाक्यस्फोटकल्पकाभावसूचनेन, अनेकेष्वपि तरुष्वेकदेशावस्थानेन वनमिति प्रत्ययवदनेकेष्वप्येकार्थाभिधानोपाधिना 'एकं वाक्यम्' इति प्रत्ययोपपत्तिसम्भवेन एकं वाक्यमिति प्रत्यक्षस्यापि तत्कल्पकत्वाभावसूचनेन च पदातिरिक्तवाक्यस्फोटनिराकरणार्थत्वाद्वर्णपदपरित्यागेन पूर्ववाक्ये वेदपदस्य, उत्तरवाक्ये च वाक्यपदस्य प्रयोगः कृत इति तात्पर्यं 'तदेवेदं वचनमिति प्रत्यभिज्ञानात्' इति वाक्यव्याख्यानावसर एव चोक्तम् इत्याह- तात्पर्यं त्विति ।। अत्र पक्षे वेदपदस्य वाक्यपदस्य च वर्णमात्रपरत्वाश्रयणाल्लक्षणा भवतीत्यपरितोषात् तत्स्वारस्याय प्रकारान्तरेण योजयति- अथ वेति ।। वेदस्यापीत्यपिशब्दार्थकथनम् । वर्णानामिति ।। अत इत्यादिमूलं वेदापौरुषेयत्वोपसंहारपरत्वेन अप्रतीतेस्तथा व्याचष्टे- वेदेति  ।।  तर्हि  तदेवेत्युत्तरवाक्यवैयर्थ्यमित्यतः  तद् युक्त्यन्तरसमर्पकतया  योजयति-  न केवलमिति ।। उक्तेति ।। वेदोऽपौरुषेयोऽप्रमितकतृर्कत्वादित्युक्तेत्यर्थः । नन्वर्वाचीनपुरुषाणां स्वातन्त्र्याभावेन इदानीं व्यत्यासाभावसिद्धावपि  आदिसृष्टौ  वेदोपदेशकस्य ईश्वरस्य नियामकाभावेन अन्यथाऽप्युपदेशस्य सम्भवाद् व्यत्यासः स्यादेवेत्यत आह- आदिसृष्टाविति ।। वक्ष्याम इति ।। 'सर्गे सर्गेऽमुनैवैत उद्गीर्यन्ते तथैव च' इत्यादिनेति शेषः ।
(व्या.टि.) ।। अत इतीति ।। एतच्छब्देनेत्यर्थः । प्रकृतहानाप्रकृतस्वीकारनिरासाय व्याचष्टे- वेदस्येतीति ।। तात्पर्यमिति ।। वाक्यस्फोटनिरासाकूतम् । परमप्रकृतोपसंहारपरतया व्याचष्टे- अथ वेति ।। अत इति परामृष्टं दर्शयति- परिहृतत्वादिति ।। उक्तेति ।। कतृर्प्रसिद्ध्यभावरूपेत्यर्थः । पुरुषस्वातन्त्र्याभाव इति ।। श्रुतश्रूयमाणवर्णयोरिति शेषः । एवमिति ।। यथेदं श्रूयमाणं श्रुताभिन्नं तथा श्रुतमपि श्रुतचरादिति भावः । व्यत्यासाभाव इति ।। सर्वदा एकप्रकारत्वरूपमपौरुषेयत्वमित्यर्थः । वक्ष्याम इति ।। 'यतस्ता हरिणा दृष्टाः' इति स्मृतिमिति शेषः ।
मूलम् - न चानुमानादीनामागमं विना प्रामाण्यं धर्मादिषु ; तदगोचरत्वात् । अतोऽपौरुषेयवाक्येनैव धर्मादिसिद्धेः सर्ववादिनामपि तदङ्गीकार्यम् ।
(त.मं.) धर्मादिषु पौरुषेयवाक्यस्य प्रामाण्यं न चेद् अनुमानादीनां स्यादित्यत आह - न चानुमेति ।। तदगोचरत्वात् अनुमाद्यगोचरत्वाद् धर्मादीनाम् । व्याप्तिदर्शनपूर्वकं ह्यनुमानम् । धर्मादौ साध्ये सति कस्यचित् साधनस्य व्याप्यत्वं चात्र नोपलभ्यते । तस्मात् कथमनुमानस्य धर्माधर्मादिगोचरत्वम्; प्रत्यक्षस्य तु किमु वक्तव्यमिति ।
टीका- किञ्च सामान्यसिद्धिपरिशेषाभ्यामपि वेदस्यापौरुषेयत्वं सिद्ध्यति । तथा हि । अस्ति तावद्धर्माधर्मस्वर्गनरकादिषु सर्ववादिसम्प्रतिपत्तिः । यस्तु तान्नाङ्गीकरोति सोऽपि पूर्वोक्तप्रकारेण बोधनीयः । ते च, प्रमाणोपेता वस्तुत्वाद्घटवत् । न ह्यप्रामाणिकेऽर्थे सर्वेषां सम्प्रतिपत्तिः सम्भवति, अतिप्रसङ्गात् । एवं सर्ववादिनां सम्प्रतिपत्तिमूले धर्मादिविषये प्रमाणे सामान्यतस्सिद्धे तस्य परिशेषेणापौरुषेयत्वं साधयितुं प्रसक्तप्रतिषेधं तावत्करोति- न चानुमानादीनामिति ।। आगमं विनेति ।। अपौरुषेयवाक्यं विनेत्यर्थः । ततश्चानुमानप्रत्यक्षपौरुषेयवाक्यानामित्युक्तं भवति । प्रत्यक्षस्य धर्मादिविषयत्वमसम्भावितं, तथा पौरुषेयागमस्यापि, पूर्वोक्तन्यायात् । किन्तु प्रमाणत्वमात्रेण तयोः  प्रसक्तिः  ।  अनुमानं तु सम्भावितमित्यतस्तदादित्वेन ग्रहणम्  ।  कुतो नेत्यत आह- तदिति ।। धर्मादीनामनुमानाद्यगोचरत्वात् ।
नन्वनुमानादीनि धर्मादिषु प्रमाणानि न भवन्ति, धर्मादीनां तदगोचरत्वादिति व्यधिकरणत्वम् । मैवम् । यो यद्गोचरो न भवति तत्र तन्न प्रमाणमिति व्याप्तिसम्भवेनादूषणत्वात् । अथवा अनुमानादीनि धर्मादौ प्रमाणानि न भवन्ति अतद्गोचरत्वात् । धर्मादीनि वा अनुमानादिभिर्न प्रमीयन्ते तदगोचरत्वादिति प्रयोगद्वयमत्राभिप्रेतम् । एवमपि साध्याविशिष्टतेति चेन्न । फलाभावस्य साध्यत्वात्, सामर्थ्याभावस्य साधनत्वात् । तथा हि । प्रत्यक्षं न तावद्बाह्यम्, तस्य रूपादिमति द्रव्ये, तदीयेषु गुणकर्मसामान्येष्वेव सामर्थ्यात् । नापि मानसम्, सुखादिवद्धर्मादावनुव्यवसायाभावात् । अन्यथा सुखमनुभवामीतिवद्धर्ममनुभवामीति स्यात् । स्वर्गादीनां तु विप्रकृष्टत्वान्न प्रत्यक्षगोचरता । न च योगादिसिद्धानां प्रत्यक्षमस्मदतीन्द्रियार्थविषयमिति वाच्यम् । तस्याप्यपौरुषेयवाक्यं विनाऽसिद्धेः । तदिदमुक्तम्- आगमं हीति ।। किञ्च तेषां तेन धर्मादिसिद्धावप्यस्माकं तन्निश्चयोपायो नास्ति । न ह्यन्यदीयेन प्रत्यक्षेणान्यस्य निश्चयोऽनुष्ठानं वा सम्भवति । नाप्यनुमानम् । तत्प्रतिबद्धलिङ्गाभावात् । सामान्यतो दृष्टेन कथञ्चित्स्वरूपमात्रसिद्धावपि न साधनफलसम्बन्धरूपस्तद्विशेषोऽनुमातुं शक्यः । नच तदनिश्चयेऽनुष्ठानं सम्भवति । नचैवं धर्ममीमांसाऽनुपपत्तिः । अपौरुषेयवाक्येन धर्मादिप्रतिपत्तौ तदितिकर्तव्यतात्वेन मीमांसाया उपयोगाङ्गीकारात् । एतदप्युक्तम्- आगमं विनेति ।। न च पौरुषेयं वाक्यम् । पुरुषाणाम् अज्ञानादिसम्भवेन धर्माद्युपदेष्टर्याश्वासानुपपत्तेः । न च मन्वादिष्वाश्वासो दृश्यत इति वाच्यम् । अपौरुषेयवाक्यमूलत्वनिश्चयेनैव तत्राप्याश्वासात् । एतदप्यभिहितम्- आगमं विनेति  ।।
एवं प्रसक्तप्रतिषेधं विधाय इदानीं परिशेषसिद्धमर्थमाह- अत इति ।। अत्र अनुमानादिभिर्धर्माद्यसिद्धेरिति वक्तव्ये अपौरुषेयवाक्येनैव धर्मादिसिद्धेरिति वचनम् अपौरुषेयवाक्याङ्गीकारे तु न काचिदनुपपत्तिरिति सूचयितुम् । तच्च वाक्यं वेद एव परिशेषात् । तदतिरिक्तानि हि कतृर्प्रसिद्धिमन्ति नच धर्मादिव्यवस्थापराणि । नचैवं वेद इति भावः । नन्वेवं सति वेदेनैव सर्वेषां धर्मादिप्रतिपत्तिरित्यायातम्  । (तर्हि वादिविप्रतिपत्तिर्न स्यात् ।) सत्यमेव तत् । किन्तु धर्मादिस्वरूपे वेदेन प्रतीते तद्विशेषेषु तमतिक्रम्य स्वमतिदोषाद् वादिनां विप्रतिपत्तयः प्रतीयन्ते । अन्यथा धर्मादेर्बुद्धावारोहस्यैवासम्भवादिति ।
(र.टि.)  ।। स्वर्गादीनामिति  ।।  धर्मादिवन्नित्यातीन्द्रियत्वाभावेनानुव्यवसायाभावहेतोरसिद्धत्वादिति भावः । तदिदमुक्तमागमं विनेतीति ।। अनेन, आगमं वेदरूपमूलप्रमाणं विना अनुमानादीनां धर्मादिषु न प्रामाण्यं, किन्तु तत्सहितानामेवेति मूलवाक्यं प्रकारान्तरेण योजितं भवति । ननु विशिष्य धर्मादिव्याप्यलिङ्गाभावेऽपि 'ज्योतिष्टोमादिकं धर्मादिसाधनं, तदुद्देशेन प्रेक्षावद्भिः क्रियमाणत्वाद् यद् यदुद्देशेन पे्रक्षावद्भिः क्रियते तत् तत्साधनं यथा कृष्यादिकं धान्यादिसाधनम्' इति सामान्यतो दृष्टेन धर्मादिसिद्धिर्भविष्यतीत्यत आह- सामान्यतो दृष्टेनेति ।। वैशेषिकादिभिः साध्याप्रसिद्धेर्दूषणत्वाङ्गीकारान्नैवमनुमातुं शक्यत इति ज्ञापयितुं कथञ्चिद् इत्युक्तम् । अत्रानुमानादिभिरिति ।। अनेन 'धर्मादिकमपौरुषेयवाक्यैकप्रमाणकमनुमानप्रत्यक्षपौरुषेयवाक्याप्रमाणकत्वे सति सप्रमाणकत्वाद्व्यतिरेकेण घटादिवत्' इति परिशेषरूपव्यतिरेक्यनुमानप्रयोगदर्शनपरत्वेन मूलवाक्यं व्याख्यातं भवति । मूले तदङ्गीकार्यमित्यनेन प्रतिज्ञाया अपि सूचितत्वात् ।
(रा.टि.) ।। पूर्वोक्तप्रकारेणेति ।। 'यस्य तौ नाभिमतौ' इत्यादिनोक्तप्रकारेणेत्यर्थः । ते चेति ।। धर्माधर्माद्यतीन्द्रियपदार्था इत्यर्थः । उक्तसामान्यानुमानस्य विपक्षे सम्प्रतिपत्त्यभावरूपतर्कसाहाय्यमाह- न (रा.टि.) ह्यप्रामाणिक इति ।। अतिप्रसङ्गादिति ।। शशशृङ्गादावपि तत्प्रसङ्गादित्यर्थः । तस्येति ।। सामान्यानुमानसिद्धस्य धर्मादिप्रमाणस्येत्यर्थः । पौरुषेयागमस्यापीति ।। धर्मादिविषयत्वमसम्भावितमित्यनुकर्षः । पूर्वोक्तेति ।। 'नच पौरुषेयेण वाक्येन तत्सिद्धिः' इत्यादिनोक्तन्यायादित्यर्थः । सामानाधिकरण्यमपि सुसम्पादमित्याह- अथवेति ।। अतद्गोचरत्वादिति ।। धर्माद्यविषयकत्वादित्यर्थः । प्रयोगद्वयमत्राभिप्रेतमिति ।। हेतुसाध्ययोर्वैयधिकरण्येन उपन्यासपरवाक्य इत्यर्थः । अन्यथा, प्रयोगद्वयाभिप्रायाभावे अतद्गोचरत्वादित्येव ब्रूयादिति भावः । साध्याविशिष्टतेति ।। तत्राप्रामाण्यतदविषयकत्वयोरविशेषादिति भावः । फलेति ।। अनुमानादीनि न धर्मादिविषयप्रमितिरूपफलजनकानि तज्जननासमर्थत्वादित्येवमित्यर्थः । हेतोरसिद्धिं प्रतिज्ञापूर्वं निराह- तथा हीत्यादिना ।। बाह्यमिति ।। धर्मादिज्ञानजनने शक्तमिति योज्यम् । एवमग्रे 'नापि मानसम्' इत्यादावपि ज्ञेयम् । रूपादिमतीति ।। रूपरसगन्धस्पर्शोपेतद्रव्य इत्यर्थः । अनुभवेति ।। सुखमनुभवामीत्यनुव्यवसायवद्धर्ममधर्मं वा अनुभवामीत्यनुव्यवसायाभावादिति भावः । तस्यापीति ।। योगिनां धर्मादिप्रत्यक्षमस्तीत्यस्यापीत्यर्थः । तदिदमिति ।। योगिनां धर्मादिप्रत्यक्षमस्तीत्येतदपौरुषेयवाक्यरूपागमं विना न सिद्धमित्येतदित्यर्थः । तन्निश्चयेति ।। धर्मादिनिश्चयेत्यर्थः ।
तत्प्रतिबद्धेति ।। धर्मादिव्याप्तलिङ्गाभावादित्यर्थः । सामान्यतो दृष्टेनेति ।। 'सुरनरतिर्यगादिरूपं प्रतिमुखवैलक्षण्यरूपं वा विचित्रकार्यं विचित्रकारणजन्यं विचित्रकार्यत्वाद्घटपटादिविचित्रकार्यवद्' इत्यादिरूपानुमानेनेत्यर्थः । साधनेति ।। इदमस्य स्वर्गादेस्साधनम्, इदमस्याग्निहोत्रादेः फलमिति यस्साध्यसाधनभावरूपः सम्बन्धस्तद्रूपो विशेष इत्यर्थः । नचैवमिति ।। अनुमानस्य धर्मविशेषाननुमापकत्वे धर्माधर्मस्वरूपनिर्णायकयुक्त्यनुसन्धानार्थकयुक्तिनिबन्धनरूपधर्ममीमांसाऽनुपपत्तिरित्यर्थः । तदितिकर्तव्यतेति ।। अपौरुषेयवाक्येतिकर्तव्यतेत्यर्थः । वेदेतिकर्तव्यता नाम वेदजन्यज्ञाने न्यायानुसन्धानरूपोपकारकत्वम् । न्यायानुसन्धानरूपोपकारेणाप्रामाण्यशङ्कापगमे निश्चितप्रामाण्यकं निश्चयरूपं ज्ञानं जनयतीत्यप्रामाण्यशङ्कादिरूपदोषनिवर्तकन्यायानुसन्धानरूपोपकारं कुर्वती न्यायनिबन्धनरूपा मीमांसा इतिकर्तव्यतेत्युच्यते । एतदपीति ।। मीमांसाऽनुगृहीतापौरुषेयवाक्यं विना धर्माधर्माद्यसिद्धिरित्येतदित्यर्थः । नच पौरुषेयं वाक्यमिति ।। धर्मादिविषयप्रमितिजनने शक्तमिति योज्यमिति प्रागेवोक्तम् । आगमं विनेतीति ।। मूलभूतागमं विना मन्वादिष्वनाश्वासादित्यर्थः । कथं परिशेष इत्यत आह- 1एतदतिरिक्तानि हीति ।। न चेति ।। धर्मादिव्यवस्थापराणि च न भवन्तीत्यर्थः । न चैवमिति ।। वेदः कतृर्प्रसिद्धिमानिति धर्मादिव्यवस्थापरश्च नेत्यपि नेत्यर्थः । एवं सतीति ।। धर्मादिर्वेदेतरप्रमाणावेद्यत्वे सतीत्यर्थः । चैत्यवन्दनादिर्धर्म इति वेदाप्रामाण्यवादिनां कथं व्यवहार इत्यत आह- किन्त्वित्यादि ।। तमतिक्रम्येति ।। वेदप्रतीतं धर्मं विहायेत्यर्थः । वेदप्रतीतितः प्रकारान्तरेणेत्यर्थः ।
(श्री.टि.) वक्ष्यमाणानुमाने आश्रयासिद्धिस्वरूपासिद्धिपरिहारमाह- अस्ति तावदित्यादिना ।। पूर्वोक्तप्रकारेणेति ।। 'यस्य तौ नाभिमतौ नासौ समयी' इत्यादिना पूर्वोक्तप्रकारेणेत्यर्थः । ते चेति ।। सर्ववादिसम्प्रतिपन्ना धर्माद्या इत्यर्थः । वस्तुत्वादिति ।। सर्ववादिसम्प्रतिपन्नत्वमेवेह वस्तुत्वमभिप्रेतम् । तथा च वस्तुत्वात् सर्वसम्प्रतिपन्नत्वादित्यर्थः । पक्षतावच्छेदकमेवात्र हेतुरिति भावः । अत्राप्रयोजकताशङ्कापरिहाराय हेतूच्छित्तिरूपमनुकूलतर्कमाह - न हीति ।। कुतो न सम्भवतीत्यत आह - अतिप्रसङ्गादिति ।। अन्यथा शशविषाणादावपि सर्वसम्प्रतिपत्तिः स्यादित्यतिप्रसङ्गादित्यर्थः । सम्प्रतिमूले सम्प्रतिपत्तिं प्रति मूलभूते । मूले आगमं विनानुमानादीनामित्यन्वयः, आगमं विना स्थितानाम्, आगमातिरिक्तानामित्यर्थ इत्यभिप्रेत्य व्याचष्टे - अपौरुषेयेति ।। किमनेनोक्तं भवतीत्यत आदिपदार्थं दर्शयन्नपौरुषेयवाक्यातिरिक्तत्वोक्त्या लब्धमर्थं च दर्शयन्नाहततश्चेति ।। प्रत्यक्षादीनामिति वक्तव्येऽनुमानस्याऽदित्वेन ग्रहणे निमित्तमाहप्रत्यक्षस्येत्यादिना ।। पूर्वोक्तन्यायादिति ।। पौरुषेयागमस्यापि धर्मादिप्रतिपादकत्वमसम्भावितम्, अज्ञानविप्रलम्भयोः प्राप्तेरित्याद्युक्तरीत्या तत्प्रणेतर्याप्त्यनिश्चयादित्यर्थः । असम्भावितत्वे किमर्थं तदुभयग्रहणमिति पृच्छति- किन्त्विति ।। उत्तरमाह - प्रमाणत्वमात्रेणेति ।। यो यद्गोचरो न भवतीति ।। सत्यां व्याप्तौ व्यधिकरणत्वमकिञ्चित्करमित्याशयः ।
व्यधिकरणत्वशङ्काऽनर्हं प्रयोगद्वयं दर्शयति - अथ वेत्यादिना ।। एवमपीति ।। प्रयोगद्वये व्यधिकरणत्वाभावेऽपीत्यर्थः । साध्याविशिष्टतेति ।। अतद्गोचरत्वादित्यस्य हेतोरनुमानादीनां धर्मादिविषयकप्रमाजनकत्वाभावादित्यर्थः । धर्मादिविषयकप्रमितिकारणत्वाभाव एव च साध्य इति प्रथमप्रयोगे साध्याविशिष्टत्वम् । द्वितीयप्रयोगेऽपि धर्मादीनामनुमानादिजन्यप्रमाविषयत्वाभावः साध्यः । अनुमानादिजन्यप्रमाविषयत्वाभावरूपं तदगोचरत्वं हेतुरिति द्वितीयप्रयोगे च साध्याविशिष्टत्वमित्यर्थः । उभयत्रापि समाधानमाह - फलाभावस्येत्यादिना ।। फलोपधानाभावस्येत्यर्थः । सामर्थ्यं योग्यता, तदभावस्येत्यर्थः । तथा चानुमानादीनि धर्मादिविषयप्रमारूपफलजनकानि न भवन्ति धर्मादिविषयकप्रमाजनकत्वयोग्यतारूपसामर्थ्यशून्यत्वात् । यद् यज्जनकत्वयोग्यताशून्यं तत् तज्जनकं न भवति, यथा दण्डः पटस्य । तथा धर्मादीन्यनुमानादिजन्यप्रमारूपफलविषयभूतानि न भवन्ति । अनुमानादिजन्यप्रमाविषयत्वयोग्यताशून्यत्वात् । यद् यज्जन्यप्रमाविषयत्वयोग्यताशून्यं तत् तज्जन्यप्रमाविषयो न भवति, यथा रूपं घ्राणस्य इति सामान्यव्याप्तिमूलकप्रयोगद्वयस्यात्राभिप्रेतत्वेन न साध्याविशिष्टतेत्याशयः । प्रसक्तप्रतिषेधप्रकारं दर्शयति - प्रत्यक्षमिति ।। धर्मादिविषयकं प्रत्यक्षमित्यर्थः । तदीयेषु तदाश्रितेषु । सामर्थ्यादिति ।। धर्मादीनां च रूपादिरहितत्वाद्रूपादिमद्द्रव्याश्रितत्वाभावाच्च न बाह्यप्रत्यक्षविषयत्वमिति भावः । मानसमिति ।। धर्मादिकं मनोजन्यानुभवविषय इत्यर्थः । अनुभवेति ।। अनुभवानुव्यवसाययोरभावादित्यर्थः । धर्मादिविषयकानुभवाभावे हेतुस्तदवगाह्यनुव्यवसायाभावादिति । अन्यथेति ।। सुखादिवद्धर्मादेर्मानसप्रत्यक्षविषयत्व इत्यर्थः । इति स्यादिति ।। इत्येवं मनोजन्यानुभवावगाह्यनुव्यवसायः स्यादित्यर्थः ।
(श्री.टि.)  ननु धर्मादावनुभवानुव्यवसाययोरभावेऽपि
़यन्न दुःखेन सम्भिन्नं न च ग्रस्तमनन्तरम् ।
अभिलाषोपनीतं च तत्सुखं स्वःपदास्पदम् ।।'
इति वचनेन स्वर्गस्य सुखरूपत्वावगमान्नरकस्य च दुःखस्वरूपत्वान्मनसा तद्विषयकोऽनुभवोऽनुव्यवसायश्च स्यादेवेत्यत आह- स्वर्गादीनां त्विति ।। परलोके जायमानानां सुखादीनां विप्रकृष्टत्वेनैतद्देहावच्छेदेन मनसाऽनुभवितुमयोग्यतया न मानसप्रत्यक्षविषयत्वमित्यर्थः । योगिप्रत्यक्षमेव धर्मादिसद्भावे प्रमाणमित्याशङ्क्य निराकरोति- न चेति ।। तस्यापि योगादिसिद्धानां प्रत्यक्षस्यापि । अनुमानादीनामित्यत्र आदिपदोक्तयोगिप्रत्यक्षस्यापि, आगमं विना अपौरुषेयवाक्यं विना असिद्ध्या, धर्मादिविषये प्रामाण्यं प्रमापकत्वं नास्तीति मूलयोजनामभिप्रेत्याऽह - तदिदमुक्तमिति ।। तेषां योगादिसिद्धानाम् । तेन स्वकायप्रत्यक्षेण । ननु तर्हि तदीयप्रत्यक्षेणैवास्माकमपि तन्निश्चयोऽनन्तरमनुष्ठानं च सम्भवतीति चेत्तत्राऽह - न हीति ।। एवं प्रमाणत्वमात्रेण प्रसक्तं प्रत्यक्षं निराकृत्यानुमानं निराचष्टे- नापीति ।। तत्प्रतिबद्धेति ।। धर्मादिव्याप्तलिङ्गाभावादित्यर्थः । ननु विशिष्य धर्मादिव्याप्तलिङ्गाभावेऽपि 'ज्योतिष्टोमादिकं धर्मादिसाधनं तदुद्देशेन प्रेक्षावद्भिः क्रियमाणत्वात् । यद् यदुद्देशेन प्रेक्षावद्भिः क्रियते तत् तत्साधनं यथा कृष्यादिकं धान्यादिसाधनम्' इति सामान्यतो दृष्टेन धर्मादिसिद्धिर्भविष्यतीत्यत आह- सामान्यतो दृष्टेनेति ।। सामान्यव्याप्तिमूलकत्वाद् अस्य सामान्यतो दृष्टत्वं ज्ञातव्यम् । वैशेषिकादिभिः साध्याप्रसिद्धेर्दूषणत्वाङ्गीकारान्नैवमनुमातुं शक्यत इति ज्ञापयितुं कथञ्चिदित्युक्तम् । अन्ये तु, ननु देवदत्तशरीरादिकं देवदत्तविशेषगुणजन्यं कार्यत्वे सति देवदत्तस्य भोगहेतुत्वाद् देवदत्तप्रयत्नाजन्यस्रगादिवदित्यनुमानेन धर्मादिसिद्धिर्भविष्यतीत्यत आह- सामान्यतो दृष्टेनेति ।। अस्य प्रत्यक्षायोग्यार्थानुमापकत्वात्सामान्यतो दृष्टत्वम् । यथाऽऽहुः-
़दृष्टं सामान्यतो दृष्टमिति चास्य विधाद्वयम् ।
पूर्वं प्रत्यक्षयोग्यार्थं तदयोग्यार्थमुत्तरम् ।।' इति ।
देवदत्तशरीरादिकं धर्मातिरिक्तदेवदत्तविशेषगुणजन्यमित्यपि साधयितुं शक्यत्वेनातिप्रसङ्गित्वान्नैवमनुमातुं युक्तमित्याशयेन कथञ्चिदित्युक्तमित्याहुः । केचित्तु, ननु तथाऽपि सुखदुःखादिकमसाधारणकारणजन्यं भावत्वे सत्युत्पत्तिमत्त्वाद् घटादिवदिति सामान्यतो दृष्टेन परिशेषाद्धर्मादिस्वरूपसिद्धिर्भविष्यतीत्यत आह सामान्यतो दृष्टेनेतीत्याहुः । साधनेत्यादि ।। पूर्वाग्रदूर्वास्थापनादिसाधनजनितमदृष्टमीदृशं फलमुपजनयतीत्येवंरूपो धर्मविशेष इत्यर्थः । अनुमातुं शक्यः, अनुमानेन निश्चेतुं शक्यः । ननु माऽस्तु तन्निश्चयः । तथाऽपि तत्स्वरूपज्ञानमात्रेणैवालमित्याशङ्क्य निषेधति- न चेति ।। नन्वनुमानस्य धर्मज्ञापकत्वाभावे 'अथातो धर्मजिज्ञासा' इत्यादिना धर्ममीमांसाकरणवैयर्थ्यं स्यात् । मीमांसाया युक्त्यनुसन्धानरूपतयाऽनुमानरूपत्वादित्यशङ्क्य प्रतिषेधति- न चैवमिति ।। अनुमानस्य आगमम् अपौरुषेयागमं विना स्वातन्त्र्येण धर्मादिषु प्रामाण्यं (श्री.टि.)तत्प्रमापकत्वं नास्तीति मूलयोजनामभिप्रेत्य तत्फलितमर्थमाह - अपौरुषेयवाक्येनेति ।। यथाऽऽहुः-
़धर्मे प्रमीयमाणे हि वेदेन करणात्मना ।
इतिकर्तव्यताभागं मीमांसा पूरयिष्यति ।।' इति ।
प्रमाणत्वमात्रेण प्रसक्तं पौरुषेयागमं निराचष्टे - न चेति ।। दृश्यत इति ।। तथा च तद्वाक्येन धर्मादिसिद्धिर्भविष्यतीति भावः । आगमं विनाऽनुमानादीनामित्यस्यापौरुषेयागमव्यतिरिक्तानामित्यर्थस्योक्तत्वात्, तल्लब्धस्य पौरुषेयागमस्य मन्वादिप्रणीतस्य धर्मादिषु प्रामाण्यं धर्मादिप्रमाजनकत्वं नास्ति, कुतः आगमं विना अपौरुषेयवाक्यमूलकत्वं विना तेष्वाश्वासाभावादिति शेष इति मूलयोजनामभिप्रेत्याह - अपौरुषेयेति ।। अत्रेत्यादि ।। अनेन धर्मादिकम् अपौरुषेयवाक्यैकप्रमाणकम् अनुमानप्रत्यक्षपौरुषेयवाक्याप्रमाणकत्वे सति सप्रमाणकत्वाद्व्यतिरेकेण घटवदिति परिशेषरूपव्यतिरेक्यनुमानप्रदर्शनपरं मूलवाक्यमित्युक्तं भवतीति ज्ञातव्यम् । नन्वस्त्वपौरुषेयवाक्यम् । तद्वेद एवेति कुत इत्यत आह- तच्चेति ।। अपौरुषेयमित्यर्थः । न चैवमिति ।। कतृर्प्रसिद्धिशून्यो धर्मादिव्यवस्थापरश्चेत्यर्थः । नन्वेवमिति ।। अपौरुषेयवाक्येनैव धर्मादिसिद्ध्यङ्गीकार इत्यर्थः । सर्वेषां वादिनाम् । तथा च तेषां धर्मादौ आनुमानिकत्वादिविप्रतिपत्तिर्न स्यादिति भावः । वेदेन 'धर्मं चरत माऽधर्मम्' इत्यादिवेदेन । प्रतीते सामान्येन सर्ववादिनां प्रतीते सति । तद्विशेषेषु अग्नीषोमीयपश्वालम्भनादिरूपधर्मविशेषेषु । तम् 'अग्नीषोमीयं पशुमालभेत' इत्यादिवेदम् । अतिक्रम्य 'न हिंस्यात्' इत्यादेरुत्सर्गाभिप्रायेण प्रवृत्तत्वमज्ञात्वा, स्वबुद्धिदोषाद् वादिनाम् अहिंसैव परमो धर्मः, केशोल्लुण्ठनं धर्मः, सप्तघटिकातः प्राग्भोजनं धर्मः, इत्यादिरूपा विप्रतिपत्तयः । प्रतीयन्ते प्रतीता भवन्ति विस्तृता भवन्तीत्यर्थः। एवं च धर्मादेरानुमानिकत्वादिविप्रतिपत्तिः स्वमतिदोषाद्युक्तेति भावः । अन्यथेति ।। सामान्यतो धर्मादिस्वरूपस्य वेदात्प्रतीत्यभाव इत्यर्थः । बुद्धाविति ।। तथा च धर्मादावनुमानप्रवृत्तिरपि न सम्भवति आश्रयासिद्धिप्रसङ्गादिति भावः ।
(पां.टि.) धर्मादिकम् अपौरुषेयशब्दप्रमाणकम् इन्द्रियलिङ्गपौरुषेयशब्दाप्रमाणकत्वे सति सप्रमाणकत्वात् । यद् यदप्रमाणकत्वे सति सप्रमाणकं तत् तदितरप्रमाणकं यथा सम्मतम् । न चाप्रसिद्धविशेषणत्वम् । सामान्यव्याप्तेरुक्तत्वेन व्याप्तौ सत्यां तस्यादोषत्वादित्यभिप्रेतानुमाने आश्रयासिद्धिं तावत्परिहरति- अस्ति तावदिति ।। वादिनामिति ।। समयिनामित्यर्थः । अप्रामाणिकाभ्युपगमे समयित्वमेव तेषां न स्यात् । न ह्यप्रामाणिकविषयः समयश्चेत्युपपन्नमिति भावः । ननु चार्वाकस्य न धर्मादिषु सम्प्रतिपत्तिरस्तीत्यतस्तद्रीत्या आश्रयासिद्धिरपरिहार्यैवेत्यत आह- यस्त्विति ।। पूर्वोक्तेति ।। 'यस्य तौ नाभिमतौ नासौ समयी' इत्यादिपूर्वोक्तप्रकारेणेत्यर्थः  । तथा च न तद्रीत्याऽप्याश्रयासिद्धिरिति भावः । हेतौ विशेष्यासिद्धिं परिहरति- ते चेति ।। अप्रयोजकत्वमाशङ्क्याप्रामाणिकत्वे सर्वसम्प्रतिपत्तिविषयत्वानुपपत्तिरूपबाधकसत्त्वान्न तदित्या(पां.टि.) शयेनाऽह- न ह्यप्रामाणिकेति ।। यथा चात्र नेष्टापत्तिस्तथोक्तं प्राक् 'अस्ति तावत्' इत्यादिना । प्रत्यक्षादीनामिति प्रत्यक्षादित्वेन ग्रहणे कर्तव्ये तदकृत्वाऽनुमानादित्वेन ग्रहणे किं निमित्तमित्यतो नियामककथनेन तदुपपादयति- प्रत्यक्षस्येत्यादिना ।। 'तथा हि, प्रत्यक्षं न तावद्बाह्यम्' इत्यादिवक्ष्यमाणरीत्येति शेषः । पूर्वोक्तेति ।। 'न च पौरुषेयेण वाक्येन तत्सिद्धिः' इत्यादिपूर्वोक्तेत्यर्थः । अङ्गीकृत्य वैयधिकरण्यस्य दूषणत्वं समाधानमाह- अथ वेति ।। एवमपि वैयधिकरण्यपरिहारेऽपि । प्रत्यक्षमपि किमस्मदादीनामभिमतं किं वा योगिनाम् । आद्येऽपि किं बाह्यम्, उत मानसमिति विकल्पान् मनसि निधायाऽद्यं प्रतिषेधति- प्रत्यक्षमिति ।। तत्कुत इत्यतो घ्राणश्रोत्ररसनानां गन्धशब्दरसलक्षणनियतविषयत्वेनात्र प्रामाण्यमसम्भावितमिति भावेन चक्षुःस्पर्शनयोरसामर्थ्यमुपपादयति- तस्येति ।। द्वितीयं दूषयति- नापीति ।। तृतीयमाशङ्क्य निषेधति- न चेति ।। अङ्गीकृत्यापौरुषेयवाक्यं विना योगिप्रत्यक्षसिद्धिं दूषणान्तरमाह- किञ्चेति ।। ननु योगिप्रत्यक्षेणैव अस्माकमपि धर्मादिसिद्धिः किं न स्यादित्यतोऽतिप्रसङ्गान्नैवमित्याह- न हीति ।। नन्वस्माकमुपायाभावाद्धर्माद्यनिश्चयेऽपि योगिप्रत्यक्षात्तत्सिद्धिरपरिहार्यैव । प्रत्यक्षेण वस्तुसिद्धेर्यत्किञ्चित्पुरुषीयप्रत्यक्षमात्रसापेक्षत्वेन सर्वपुरुषीयप्रत्यक्षानपेक्षत्वादित्यत आह- अनुष्ठानं वेति ।। अस्मदीयधर्मानुष्ठानस्यास्मदीयतन्निश्चयमात्रसाध्यत्वान्न तेन विना तत्सम्भवतीत्यर्थः । तत्प्रतिबद्धेति ।। तद्व्याप्तेत्यर्थः । सामान्यतो दृष्टेनेति ।। देवदत्तशरीरादिकं देवदत्तविशेषगुणजन्यं कार्यत्वे सति देवदत्तभोगहेतुत्वाद्देवदत्तप्रयत्नाजन्यस्रगादिवदिति सामान्यतो दृष्टेनेत्यर्थः । देवदत्तशरीरादेर्देवदत्तविशेषगुणजन्यत्वं न साक्षात्साध्यम् । धर्माधर्मयोरप्यारम्भकप्रेरणादिरूपेणैवोपयोगाङ्गीकारात्, देवदत्तशरीरं न साक्षाद्देवदत्तविशेषगुणजन्यं शरीरत्वाद्यज्ञदत्तशरीरवदिति सत्प्रतिपक्षत्वाच्च । नापि परम्परया तत् । तथा सति जन्मान्तरीयप्रयत्नााराधितदेवताद्वारेणोपपत्त्याऽर्थान्तरत्वापातात् । देवदत्तविशेषगुणजन्यतया विनाऽप्याकाशादेरिवेश्वरेच्छया देवदत्तस्य भोगहेतुत्वसम्भवेनाप्रयोजकत्वाच्च इत्यादियुक्तिपादोदितमेव दूषणमभिप्रेत्योक्तम्- कथञ्चिदिति ।। न चैवमिति ।। साधनफलसम्बन्धरूपधर्मविशेषस्यानुमानाविषयत्व इत्यर्थः । धर्ममीमांसानुपपत्तिरिति ।। धर्ममीमांसाया युक्त्यनुसन्धानात्मकत्वादिति भावः । आश्वासानुपपत्तेरिति ।। धर्माद्युपदेष्टर्याप्तिनिश्चयानुपपत्त्या तद्वाक्ये प्रामाण्यनिश्चयानुपपत्तेरित्यर्थः । आश्वास इति ।। आप्तत्वनिश्चय इत्यर्थः । उपलक्षणं चैतत् । तद्वाक्ये प्रामाण्यनिश्चयो दृश्यत इत्यपि द्रष्टव्यम् । नन्वेवं सामान्यसिद्धिपरिशेषाभ्यामपौरुषेयवाक्यसिद्धावपि वेदापौरुषेयत्वस्यासिद्धत्वात् 'किञ्च सामान्यपरिशेषाभ्यां वेदापौरुषेयत्वं सिद्ध्यति' इत्येतत्प्रतिज्ञाविरोध इत्यत एतदुभयोपजीवनेन प्रवृत्तपरिशेषान्तरेण तत्सिद्धेरभिप्रेतत्वान्न तद्विरोध इति वेदापौरुषेयत्वविषयकं परिशेषमाह - तच्चेति ।। गूढाभिसन्धिराशङ्कते - नन्वेवमिति ।। गूढाभिसन्धिरेव परिहरति - सत्यमिति ।। प्रमापकस्य प्रमाणस्यैकत्वाद्धर्मादौ वादिना मतभेदो न स्यादित्याशयेन शङ्किता स्वाभिप्रायमुद्घाटयति - किन्त्विति ।।
(व्या.टि.) एवं वेदापौरुषेयत्वे बाधकाभावं साधकेष्वप्रमितकतृर्कत्वानुमानं प्रत्यभिज्ञाप्रत्यक्षं चोक्त्वा परिशेषा(व्या.टि.) नुमानमपि विवक्षुः प्रतिजानीते - किञ्चेति ।। अन्यच्चेत्यर्थः । सामान्यसिद्धीति ।। धर्मादिविषयप्रमाणसिद्ध्यपौरुषेयेतरपरिशेषाभ्यां वेदापौरुषेयत्वमित्यर्थः । ननूद्देश्यसिद्धौ समप्राधान्यभाव एव द्विवचननिर्देशो युक्तः । यथा दर्शपूर्णमासाभ्यामिति । न चात्र समप्राधान्यम् । सामान्यसिद्धेर्विशेषपरिशेषाङ्गत्वात् । टीकायां 'सामान्यतः सिद्धे' इति निमित्तसप्तमीप्रयोगाच्च । अतस्तथा प्रयोगोऽयुक्त इति चेत् । मैवं मंस्थाः । उभयोरङ्गाङ्गिभावे सामान्यासिद्धौ कस्य विशेषः परिशिष्येत । विशेषपरिशेषाभावे सामान्यसिद्धिः क्वोपयुज्येत इत्युभयोरावश्यकत्वे सामान्येन  तथोक्तिः  ।  अथ वा सामान्यसिद्धिपरिशेषयोरुभयोर्विशेषणविशेष्यभावेनानुमानावयवत्वात् तथोक्तिः । अनुमानप्रकारश्च- धर्मादिः अपौरुषेयप्रमाणकः तदितराप्रमाणकत्वे सति सप्रमाणकत्वात् । यद् यदितराप्रमाणकत्वे सति सप्रमाणकं तत् तदेकप्रमाणकं यथा सम्मतमिति । अपौरुषेयं, वेद एव, अकतृर्कत्वप्रसिद्धिमत्त्वे सति धर्मादिव्यवस्थापरत्वादिति तर्कताण्डवदिशा बोध्यः । नन्वेवमपि धर्मादौ प्रमाणसामान्यसिद्धिः, तस्यापौरुषेयवाक्येतरत्वनिरासेनापौरुषेयवाक्यत्वपरिशेषः, अपौरुषेयवाक्यस्य वेदतदतिरिक्तान्यतरत्वसिद्धिः, वेदातिरिक्तत्वनिरासेन वेदत्वपरिशेष इति सामान्यसिद्धिद्वयस्य परिशेषद्वयस्य वक्ष्यमाणत्वेन कथं द्विवचनमिति चेन्न । सामान्यसिद्धित्वेन परिशेषत्वेन च एकाकरणात् । अथ वा सामान्यसिद्धिभ्यां परिशेषसिद्धिभ्यामिति प्रत्येकं (विभिन्न) विभक्त्यर्थस्यान्वयः । यथा 'ओजःसहोऽम्भसा वर्तते' इति सूत्रे अम्भसेत्येकत्वस्य, यथा वा द्वापरादाविति भागवते द्वापरे चादौ चेति तात्पर्यानुसारेणैकत्वस्य, यथा वा 'अजाविखरयोः' (अजाविभ्याम्) इति द्वित्वस्य प्रत्येकमन्वयः । वेदस्यापौरुषेयत्वमिति ।। अपौरुषेयस्य वेदत्वमित्यर्थः । तथैव परिशिष्यमाणत्वात् । समानवित्तिवेद्यतया तथोक्तिः । तत्राऽद्यौ सामान्यसिद्धिपरिशेषौ दर्शयति- अस्ति तावदिति ।। सम्प्रतिपत्तिः निश्चयः । हेतोः स्वरूपासिद्धिं वारयति- यस्त्विति ।। प्रयोगप्रकारं दर्शयति- ते चेति ।। हेतुं दर्शयति- वस्तुत्वादिति ।। सर्वसम्प्रतिपन्नवस्तुत्वादित्यर्थः । विपक्षे हेतूच्छित्तिं बाधिकामाह- न हीति ।। अतिप्रसङ्गादिति ।। अमूलफलप्रसङ्गादित्यर्थः । निष्कृष्याऽह- एवमिति ।। सिद्ध इति निमित्तसप्तमी ।
ननु मूले अनुमानादीनामित्युक्तिरयुक्ता । अन्यपदार्थयोरुभयोर्बहुत्वान्वयायोगात् । अस्य चाप्रकृत्यर्थत्वात् । प्रत्ययानां प्रकृत्यर्थगतस्वार्थबोधकत्वव्युत्पत्तेरिति चेन्न । अनुमानम् आदिर्येष्विति निर्धारणसप्तम्या विगृह्य समस्यमानानां पदार्थानां सम्भूयान्वयोपपत्तेः, शास्त्रादिसङ्गतिरितिवत् । तथाऽन्वयं दर्शयति- ततश्चेति ।। त्रयाणां प्रमाणत्वेन प्रसक्तावप्यनुमानस्य सम्भावितत्वेन धर्मादावधिकप्रसक्तेरादित्वेन कार्तनमित्याशयेनाऽह- प्रत्यक्षस्येत्यादिना तदादित्वेन ग्रहणमित्यन्तेन ।। व्यधिकरणत्वमिति ।। साहचर्यनियमरूपव्याप्तिविघटकतया दूषणमिति शेषः । व्याप्तिसम्भवेनेति ।। अविनाभावरूपव्याप्तौ सामानाधिकरण्याप्रवेशादिति भावः । साहचर्यनियमो व्याप्तिरिति पक्ष आह- अथ वेति ।। अतद्गोचरत्वादिति ।। मूले नञ्व्यत्ययोऽभिसंहित इति भावः । ननु तदविषयकत्वस्यैव तदप्रामाण्यरूपत्वेनाऽद्ये साध्याभेदः । एवं तदविषत्वस्यैव तदप्रमेयत्वरूपत्वेन द्वितीयेऽपीति शङ्कते- एवमपीति ।। फलाभावस्येति ।। आद्ये विषयीकरणरूपफलाभावस्य, द्वितीये विषयी(व्या.टि.) भवनरूपफलाभावस्येत्यर्थः । पक्षे साध्यसाधने विशिष्योपपादयति- तथा हीति ।। अत्र प्रत्यक्षं लौकिकमलौकिकं वेति विकल्प्याऽद्ये बाह्यं मानसं वेति विकल्प्याऽद्यं निराह- न तावदिति ।। तदीयेषु द्रव्याश्रितेषु । सामान्ये गुणकर्मद्वारा तदीयत्वं बोध्यम् । द्वितीयं निरस्यति- नापि मानसमिति ।। अनुभवानुव्यवसाय इति ।। अनुभवस्य साक्षात्कारस्य,अनुव्यवसाय इति षष्ठीतत्पुरुषः । केचित्तु अनुभवानुव्यवसाययोरिति द्वन्द्वमाहुः । तन्न । 'अनुभवाननुव्यवसायाद्' इति सुधाऽनानुगुण्यात् । अन्यथा धर्ममनुभवामीति स्यादिति ।। अनुभूतेऽनुव्यवसायस्य दृष्टत्वादित्यर्थः । अतीन्द्रियैकदेशे स्वर्गादौ लौकिकप्रत्यक्षसाधारणसन्निकर्षाभावेन प्रत्यक्षमात्रं निरस्यति- स्वर्गादीनां त्विति ।। लौकिकप्रत्यक्षमात्रे सन्निकर्षो हि प्रयोजक इति भावः । स्वर्गादिपदेन सुखादिविवक्षायां कालविप्रकर्षो देशविशेषविवक्षायां देशविप्रकर्षो बोध्यः । अलौकिकप्रत्यक्षं शङ्कते- न चेति ।। तस्येति ।। योगजप्रत्यक्षस्येत्यर्थः । मूलमारोहयति- तदिति ।। प्रागागमं विनेति विना कृतानामिति व्याख्यातम् । अधुना न सिद्धं योगिप्रत्यक्षमित्यपि व्याख्यातम् । वैयधिकरण्यं करणफलयोरित्याह- किञ्चेति ।। तत्प्रतिबद्धेति ।। प्रतिबन्धो व्याप्तिः । सामान्यत इति ।। इष्टापूर्तादिविषया प्रवृत्तिः फलवती प्रेक्षावत्प्रवृत्तित्वाद् इति सामान्यतो दृष्टेनेत्यर्थः । अनुष्ठानमिति ।। 'ज्ञात्वा कर्म समाचरेत्' इति ज्ञानपूर्वकत्वादनुष्ठानस्येत्यर्थः । मूलमनुकूलयति- एतदपीति ।। अनेन, आगमकरणं विना प्रामाण्यम् इतिकर्तव्यतात्वमिति व्याख्यातम् । आश्वासेति ।। आप्तिनिश्चयेत्यर्थः । वाक्यमूलत्वेति ।। 'यद्वै किञ्च मनुरवदत्तद्भेषजम्' इति वेदेनैव तदाप्तिनिश्चयादित्यर्थः । मूलमनुकरोतिएतदिति ।। अनेनाऽगमं विना प्रामाण्यम् आप्तवाक्यत्वमिति व्याख्यातम् । द्वितीयौ सामान्यसिद्धिपरिशेषौ दर्शयति- तच्चेति ।। सामान्यतः सिद्धं धर्मादिविषयापौरुषेयवाक्यमित्यर्थः । न चैवं वेद इति वैधर्म्योपनयः । शङ्कते- वेदेनैवेति ।। तथा च कारणान्तराभावाद्धर्मे विप्रतिपत्त्यनुपपत्तिरिति गूढाशयः । वेदेनैवेत्येतदङ्गीकरोति - सत्यमिति ।। विप्रतिपत्तिमूलं पृच्छति- किन्त्विति ।। तदाह- स्वमतिदोषादिति ।। 'तामसत्वाच्च लोकस्य' इत्युक्तेरिति भावः ।
मूलम् - तत्प्रामाण्यं च स्वत एव सिद्धम् ।
टीका- ननु वाक्यस्य यथार्थज्ञानसाधनत्वलक्षणं प्रामाण्यमाप्तोक्तत्वगुणाधीनं सर्वत्रोपलब्धम् । अत एव वाक्यजन्यज्ञानस्यापि याथार्थ्यरूपं प्रामाण्यं वाक्यगताऽऽप्तोक्तत्वगुणजन्यम् । तथाच वेदस्यापौरुषेयतायां गुणाभावात्प्रामाण्यं न स्यात् । नहि बीजस्य कलमत्वाभावे कलमाङ्कुरं प्रति कारणत्वमस्ति । अत एव कारणाभावाज्ज्ञानस्यापि प्रामाण्यं न भवेदित्यत आह - तत्प्रामाण्यं चेति ।। तस्य वेदस्य यथार्थज्ञानजनकत्वलक्षणं प्रामाण्यमाप्तोक्तत्वलक्षणगुणनिरपेक्षेण स्वरूपेणैव सिद्धम् । तथा ज्ञानस्यापि याथार्थ्यरूपं प्रामाण्यं गुणानपेक्षेण वाक्येनैवोत्पद्यत इति सिद्धम् ।
अयमाशयः । वेदस्यापौरुषेयत्वं तावदुक्तवक्ष्यमाणानेकप्रमाणसिद्धम् । गुणस्य पौरुषेयवाक्येषु सन्निधिदृर्श्यते । तत्र किं दर्शनाश्रयेण प्रामाण्यं प्रति गुणस्य कारणत्वमभ्युपगम्य वेदापौरुषेयत्वं त्याज्यम्, उत प्रमाणानुसारेण वेदापौरुषेयत्वमङ्गीकृत्य क्वचिद्गुणसन्निधेर्यादृच्छिकत्वं गृहीत्वा गुणानां प्रामाण्यकारणत्वं त्याज्यमिति संशये द्वितीयपक्ष एवाऽश्रयितुमुचितः । सावकाशेनैकेन अनवकाशानां बहूनां बाधस्यायुक्तत्वाद् वैपरीत्यस्यैवोपपन्नत्वात् । दृश्यते च यादृच्छिकसंवादिनोऽनाप्तवाक्यस्य गुणाभावेऽपि यथार्थज्ञानजनकत्वम् । नच तत्र वाक्यस्याकारणत्वम् । कारणान्तरानिरूपणेनाकारणकार्योत्पत्तिप्रसङ्गादिति । एतेन, प्रमा ज्ञानहेत्वतिरिक्तहेत्वधीना कार्यत्वे सति तद्विशेषत्वादप्रमावदित्यपि बाधितविषयत्वेन परास्तम् ।
(र.टि.) नन्वन्यथाऽनवस्थानादितिवत् स्वपक्षसाधकस्य परपक्षबाधकस्य वाऽनुक्तेः कथमुत्पत्तिस्वतस्त्वं सिद्ध्येदित्यतोऽभिप्रायमाह- अयमाशय इति ।। तथा च वेदापौरुषेयत्वग्राहकप्रमाणानां निरवकाशत्वान्यथाऽनुपपत्तिः स्वपक्षसाधिका । यादृच्छिकसंवादिस्थले प्रामाण्यं प्रति गुणस्य व्यतिरेकव्यभिचारः परपक्षे बाधक इति द्रष्टव्यमिति भावः । प्रमेति ।। अनित्यप्रमा ज्ञानसामान्यहेतुतदतिरिक्तहेतुभ्यां जन्येत्यर्थः । तेन न भागे बाधासिद्धी व्याघातश्च । कार्यत्वे सतीति ।। ईश्वरज्ञानादौ व्यभिचारवारणाय कार्यत्वे सतीति विशेषणम् । घटादौ व्यभिचारवारणाय तद्विशेषत्वादिति । ज्ञानसामान्ये व्यभिचारवारणाय विशेषपदमिति बोध्यम् । बाधितविषयत्वेनेति ।। प्रकृते ज्ञानहेत्वतिरिक्तहेतुजन्यत्वं हि गुणजन्यत्वे पर्यवसन्नं वक्तव्यम् । तच्च यादृच्छिकसंवादिस्थले प्रमां प्रति गुणस्य व्यतिरेकव्यभिचाराद्बाधितमिति भावः ।
(रा.टि.) एवं वेदापौरुषेयत्वेऽप्रमितकतृर्कत्वानुमानं, सामान्यपरिशेषानुमाने, प्रत्यभिज्ञानं च प्रमाणमुक्त्वा तत्र वर्णानामुत्पत्तिविनाशरूपबाधकं च निरस्याधुनाऽप्रामाण्यरूपबाधकान्तरमाशङ्क्य तन्निरासकतया मूलमवतार्य योजयति- नन्वित्यादिना ।। सर्वत्रेति ।। लौकिकवाक्येष्वित्यर्थः । अत एवेति ।। आप्तोक्तत्वगुणाधीनत्वोपलम्भादेवेत्यर्थः । व्याप्तिमुक्त्वा तर्कमाह- तथाचेति ।। आपादकस्याप्रयोजकत्वं निराह- नहीति ।। अत एवेति ।। ज्ञानजनके वेदे आप्तोक्तत्वगुणाभावादित्यर्थः । व्यधिकरणे पञ्चम्यौ । व्याख्यानव्याख्येयभावेन समानाधिकरणे वा । स्वरूपेणैवेति ।। ज्ञानजननशक्त्यैवेत्यर्थः । प्रागुक्तदृढतर्कस्य का गतिरित्यतः सर्वत्र गुणाधीनतोपलब्धेः कल्पकोक्तिपूर्वमन्यथासिद्धिव्यभिचारावाह- अयमाशय इति ।। वक्ष्यमाणेति ।। श्रुतिस्मृतिरूपेत्यर्थः । उत प्रमाणेति ।। उक्तवक्ष्यमाणेत्यर्थः । यादृच्छिकत्वं दण्डरूपादिवदवर्जनीयसन्निधिकत्वं दैवादायातत्वं वेत्यर्थः । बहूनामिति ।। प्रमाणानामित्यर्थः । गुणाभावेऽपीति ।। विषयसत्त्वं तत्र गुण इति न युक्तम् । विषयस्य ज्ञानं प्रति कारकत्वस्यैवाभावात् । विस्तरस्तु तर्कताण्डवे । (रा.टि.) एतेनेति ।। गुणस्य यादृच्छिकत्वकथनेनेत्यर्थः । ज्ञानरूपकार्येऽव्यभिचाराय तद्विशेषत्वादित्युक्तम् । बाधितेति ।। गुणस्योक्तविधया यादृच्छिकत्वानैकान्तिकत्वाभ्यां हेतुत्वाभावेन ज्ञानहेत्वतिरिक्तहेत्वधीनत्वाभावादिति भावः ।
(श्री.टि.) ।। अत एवेति ।। वाक्यप्रामाण्यस्य गुणजन्यत्वादेवेत्यर्थः । प्रामाण्यं न स्यादिति ।। यथार्थज्ञानजनकत्वरूपं प्रामाण्यं न स्यादित्यर्थः । ननु गुणाभावेऽप्यस्तु वेदस्य प्रामाण्यमित्यत आह- न हीति ।। बीजेन कलमाङ्कुरे जननीये कलमत्वस्येव वेदेन यथार्थज्ञाने जननीये गुणस्य कारणत्वेन तदभावे तज्जनकत्वासम्भवादिति भावः । अत एव वेदस्यापौरुषेयत्वादेव । कारणाभावादिति ।। वाक्यगताऽऽप्तोक्तत्वगुणजन्यत्वाभावादित्यर्थः । क्वचित् पौरुषेयवाक्ये । सावकाशेन यादृच्छिकतया सावकाशेन । एकेन गुणसन्निधानेन । बहूनाम् अपौरुषेयत्वप्रतिपादकागमानाम् । प्रमाणानां बहुत्वोपपादनायैव प्राक् 'वेदस्यापौरुषेयत्वमुक्तवक्ष्यमाणानेकप्रमाणसिद्धम्' इत्युक्तमिति ज्ञातव्यम् । वैपरीत्यस्यैवेति ।। निरवकाशेनैकेन सावकाशानेकबाधस्यैव युक्तत्वादित्यर्थः । आप्तोक्तत्वगुणे सति वाक्यस्य यथार्थज्ञानजनकत्वरूपं प्रामाण्यं, तदभावे तदभाव इति न सम्भवति । यादृच्छिकसंवादिस्थले आप्तोक्तत्वगुणाभावेऽपि भ्रान्तप्रतारकवाक्यस्य यथार्थज्ञानजनकत्वदर्शनेन व्यतिरेकतो व्यभिचारादित्याह- दृश्यते चेति ।। ननु यादृच्छिकसंवादिस्थले यथार्थज्ञानोत्पत्तौ वाक्यस्य कारणत्वमेव नास्तीत्याशङ्क्य निषेधति- न च तत्रेति ।। प्रामाण्यस्योत्पत्तौ ज्ञानजनकातिरिक्तजन्यत्वरूपपरतस्त्वसाधकम् अनुमानमाशङ्क्य निराकरोति- एतेनेति ।। अधीनत्वं जन्यत्वम् । ननु प्रमाया अपि जन्यत्वेन ज्ञानहेतुजन्यतया तदतिरिक्तहेतुजन्यत्वाभावाद्व्याघात इति चेन्न । ज्ञानहेतुजन्यत्वे सति तदतिरिक्तहेतुजन्येत्यभिप्रेतत्वात् । अप्रमाया दोषजन्यत्वेन साध्यपर्यवसानं पक्षे तु गुणजन्यत्वेनेति विवेकः । ईश्वरप्रमायां व्यभिचारवारणाय कार्यत्वे सतीति विशेषणम् । तावत्युक्ते निर्विकल्पकज्ञाने व्यभिचारः, तस्य निर्विकल्पकप्रत्यक्षस्य भूयोऽवयवेन्द्रियसन्निकर्षरूपगुणजन्यत्वाभावेन साध्याभावाद् अतस्तद्विशेषत्वादित्युक्तम् । सप्रकारकज्ञानत्वं तदर्थ इति न व्यभिचारः । अथ वा घटादौ व्यभिचारवारणाय तद्विशेषत्वादित्युक्तम् । ज्ञानविशेषत्वादित्यर्थः । ज्ञानसामान्ये व्यभिचारवारणाय विशेषपदमिति द्रष्टव्यम् । एतेनेत्यस्य विवरणम्- बाधितविषयत्वेनेति ।। प्रकृते ज्ञानहेतुजन्यत्वे सति तदतिरिक्तहेतुजन्यत्वं साधयता हि गुणजन्यत्वेन पर्यवसानं वक्तव्यम् । तस्य पक्षीभूतयादृच्छिकसंवाद्यनाप्तवाक्यजन्यप्रमायाम् अभावाद् बाधितविषयत्वमित्यर्थः ।
(पां.टि.) ननु वेदतज्जन्यज्ञानरूपकरणफलयोः प्रामाण्यस्वतस्त्वस्य 'प्रामाण्यं च स्वत एव' इत्यादिना पूर्वमभिधानात् तत्प्रतिपादकस्य 'तत्प्रामाण्यं च' इत्यादिग्रन्थस्य वैयर्थ्यमित्याशङ्क्य वेदापौरुषेयत्वानुमानबाधकतया पौरुषेयत्वानुमानानुग्राहकतया परोक्तस्य, वेदापौरुषेयतायां च करणफलयोः प्रामाण्यं नोत्पद्यत इति तर्कस्य तयोरुत्पत्तौ प्रामाण्यस्वतस्त्वप्रतिपादनेन निराकरणार्थत्वान्न तदिति भावेनोत्पत्तौ प्रामाण्यस्य स्वतस्त्वप्रतिपादकतया उत्तरग्रन्थं योजयितुं करणफलयोरुत्पत्तौ परतस्त्वशङ्कामुत्थापयति- नान्वति ।। ननु (पां.टि.) वेदस्याऽप्तोक्तत्वाभावेऽपि यथार्थज्ञानजनकत्वसम्भवादप्रयोजकमेतदित्यत आह- न हीति ।। अन्यथा तदपि स्यादिति भावः । उक्तवक्ष्यमाणेति ।। 'वेदोऽपौरुषेयोऽप्रमितकतृर्कत्वात्' इत्यादिभिरुक्तप्रमाणैः, 'वाचा विरूप नित्यया' इत्यादिभिर्वक्ष्यमाणैश्च प्रमाणैः सिद्धमित्यर्थः । वैपरीत्यस्यैवेति ।। निरवकाशैरनेकैः प्रमाणैः सावकाशस्यैकस्य प्रमाणस्य बाधस्योपपन्नत्वादित्यर्थः । व्यभिचाराच्च न गुणस्य प्रामाण्यं प्रति हेतुत्वमित्याह- दृश्यते चेति ।। कुसुमाञ्जल्युक्तमनुमानमनूद्य निराकरोति- एतेनेति ।। प्रमेति ।। अनित्यप्रमेत्यर्थः। तेन नेश्वरप्रमांशे बाधासिद्धीति भावः । कार्यत्वे सतीति ।। अत्रेश्वरप्रमायामव्यभिचाराय कार्यत्वे सतीति विशेषणम् । अनित्यज्ञानत्वरूपसामान्यधर्मावच्छिन्नेऽनित्यज्ञानेऽव्यभिचाराय तद्विशेषत्वादिति विशेष्योपादानमिति द्रष्टव्यम् ।
केचित्तु,यद्यपि परैर्जन्यज्ञानत्वादिति हेतूकृतं, न तु कार्यत्वे सति तद्विशेषत्वादितीति नैवमनुवादो युक्तः । तथाऽपि जन्यज्ञानत्वस्य ज्ञानसामान्यसामग्रीजन्यत्वेनाप्युपपत्त्या तद्विशेषसामग्रीजन्यत्वेऽप्रयोजकतया ज्ञानविशेषत्वस्यैव विशेषसामग्रीजन्यत्वप्रयोजकत्वमाश्रयणीयम् । एवं चात्र हेतावप्रयोजकत्ववारणाय तद्विशेषत्वादिति विशेष्योपादानम् । 'यन्निष्ठा यन्निरूपिता व्याप्तिर्येन विशेषणेन विना न गृह्यते' इत्यादि वदद्भिः परैरप्रयोजकत्वाहितव्यभिचारवारकस्यापि सार्थक्यस्यावश्यं वक्तव्यत्वादिति ज्ञापनायेह टीकायां जन्यज्ञानत्वादित्यनुक्त्वा कार्यत्वे सतीत्याद्यनुवादः कृतः । एतदनुरोधेनैव तर्कताण्डवेऽपि तथैव कृतमित्याहुः । तत्तु 'प्रमायाः परतन्त्रत्वात् सर्गप्रलयसम्भवात् । तदन्यस्मिन्ननाश्वासान्न विधाऽन्तरसम्भवः' इति कुसुमाञ्जलिद्वितीयस्तबकगतकारिकाविवरणरूपोत्तर 'तथा हि प्रमा ज्ञानहेत्वतिरिक्तहेत्वधीना कार्यत्वे सति तद्विशेषत्वात्' इत्याद्युदयनग्रन्थतद्विवरणरूपवर्धमानादिग्रन्थादर्शनमूलकत्वादुपेक्ष्यम् । एतेनेत्युक्तमेव विशदयति- बाधितविषयत्वेनेति ।। प्रमाया ज्ञानत्वेन तद्धेतोर्ज्ञानहेतुत्वेन तदतिरिक्तजन्यत्वस्य तत्र बाधितत्वादित्यर्थः।
(व्या.टि.) अत्र वेदापौरुषेयत्वे गुणाभावेन प्रामाण्याभावमापादयितुं गुणस्य प्रामाण्यकारणत्वे सिद्ध एव कारणाभावेन कार्याभावस्य सुप्रसञ्जनत्वाद्गुणस्य प्रामाण्यप्रयोजकत्वमन्वयव्यतिरेकाभ्यामुपपादयति - नन्वित्यादिना ।। नन्वेतदसङ्गतम् । परतस्त्ववादिना हि ज्ञानगतयाथार्थ्यस्य गुणजन्यत्वं साधनीयम्, 'प्रमाऽसाधारणकारणं गुणः' इति तल्लक्षणकरणात् । अनुमास्यति चात्र तथैव 'प्रमा ज्ञानहेत्वतिरिक्तहेत्वधीना' इति । अतः प्रमासाधनत्वस्य गुणकारणत्वाभिधानं केन सङ्गतम् । अयुक्तं च । न हि लोके यत्कार्यस्य कारणं तत् तत्कारणताया अपि कारणम् । पटकारणतन्तुसंयोगादेस्तन्तुगतपटकारणत्वाकारणत्वात् । न चात्र गुणभेदः । आप्तोक्तत्वस्यैवोभयत्र गुणत्वात् इति चेन्न । भावानवबोधात् । तथा हि । याथार्थ्यरूपस्य ज्ञानप्रामाण्यस्य ज्ञानकारणातिरिक्तकारणाजन्यत्वं स्वतस्त्वम् । तथा ज्ञानजननशक्तेरेव प्रमाजनकत्वं तद्वत्सहजत्वं वा करणप्रामाण्यस्य स्वतस्त्वं स्वतस्त्ववादिनोऽभिप्रेतम् । यद्वक्ष्यति 'औत्सर्गिकत्वात् स्वतःप्रामाण्यस्य' इति । अतः करणप्रामाण्यस्यान्याऽहितत्वेन परतस्त्वे ज्ञानप्रामाण्यस्यापि परतस्त्वं तत एव सेत्स्यति । यथा करणस्य अप्रमाजनकत्वशक्तेः दोषाऽ(व्या.टि.) हितत्वेऽप्रमात्वस्यापि (दोषाहितत्व) तज्जन्यत्वमित्यनुशयानः करणप्रामाण्यस्य परतस्त्वं तदानुषङ्गिकतया फलप्रामाण्यस्य परतस्त्वमप्यसाधयदिति नासङ्गतिः । गुणाधीन इति ।। अध्युपपदात् 'अध्युत्तरपदात् खः' इति खः । तस्य ईनादेशः । गुणाऽहिता प्रमाजननशक्तिर्न स्वाभाविकात्यर्थः । अन्याऽहितत्वं परतस्त्वं न त्वनेकान्याहितत्वं, दोषाऽहिते तथा दर्शनात् । अनन्यथासिद्धान्वयव्यतिरेकौ दर्शयति - सर्वत्रेति ।। ननु ज्ञानप्रामाण्यस्योत्पत्तिस्वतस्त्वे कथं तद्विरुद्धं(तदविरुद्धं)करणप्रामाण्यस्योत्पत्तौ परतस्त्वं(स्वतस्त्वं) प्रतिज्ञायत इत्यतस्तदप्यानुषङ्गिकमित्याह- अत एवेति ।। करणशक्तेः परायत्तत्वादित्यर्थः । एवं तत्परतस्त्वं प्रतिज्ञाय वेदापौरुषेयत्वेऽनिष्टं प्रसञ्जयति - तथा चेति ।।  ननु गुणहीनमपि वेदवाक्यं शाब्दप्रमाका(क)रणं किं न स्यादित्यतो यद् यदधीनं तत् तदभावे न इत्येतदुपपादयति- न हीति ।। तदानुषङ्गिकं बाधकान्तरं प्रसञ्जयति- अत एवेति ।। गुणाभावादेवेत्यर्थः । सिद्धान्ती करणफलोभयप्रामाण्यस्वतस्त्वं निरुच्य प्रतिजानीते- तस्येति ।। स्वरूपेणैवेति ।। स्वभावेनैवेत्यर्थः । सहजशक्त्येति यावत् । न हि प्रतिज्ञामात्रेणार्थसिद्धिरित्यतो मूलाशयं प्रकाशयति- अयमाशय इति ।। वेदस्यापौरुषेयत्वमिति ।। अत्र वेदस्वरूपं तदपौरुषेत्वं च सुधायां प्रश्नपूर्वकं निरुक्तम् 'ननु को वेदः, किञ्च तस्यापौरुषेयत्वम् । क्रमविशेषविशिष्टवर्णा वेदः । तस्य नियतैकप्रकारत्वमपौरुषेयत्वम् । स्वतन्त्रपुरुषपूर्वकत्वाभाव इति यावत्' इति । यादृच्छिकत्वं रासभादिवद्दैवादागतत्वम् । वैपरीत्यस्येति ।। बहुभिर्निरवकाशैः सावकाशैकबाधस्येत्यर्थः । गुणस्य प्रामाण्यव्यतिरेकाभावं दर्शयति- दृश्यते चेति ।।
नन्वेतत्सुधाविरुद्धम् । तत्र हि 'केनचित्पञ्च वराटिकाः पाणौ गृहीत्वा कति वराटिका इति पृष्टः सम्भावनया पञ्च वराटिका इत्याह । दैवात्पञ्च वराटिका आसन् । तत्र वाक्यस्य यादृच्छिकसंवादिनोऽप्यप्रामाण्यम्' इत्यप्रामाण्याभिधानादिति चेन्न । अभिप्रायसद्भावात् । तथा हि । तत्र हि ज्ञानस्य याथार्थ्येऽपि न वाक्यस्य तज्जनकत्वम् । तस्य प्रत्यक्षजन्यत्वात् । अत्र तु वाक्यस्यैव तज्जनकत्वात्प्रामाण्यम् । अत एवात्र वाक्यस्याकारणत्वमाशङ्क्य कारणान्तराभावेन तत्प्रासाधि । वाक्यस्य प्रामाण्ये गुणव्यभिचारोऽत्राभिहितः । सुधायां तु अनाप्तिमूलत्वादप्रामाण्यमेवेति  न  परस्परविरोधः । कारणान्तरेति  ।।  प्रत्यक्षादेर(भावा)सम्भवादिति भावः । पूर्वोक्तव्यतिरेकाभावं ज्ञानप्रामाण्यपरतस्त्वानुमानेऽप्यतिदिशति- एतेनेति ।। प्रतियोगिविशेषानुपादाने ज्ञानहेतोरप्यन्यापेक्षयाऽतिरिक्तत्वात्सिद्धसाधनमतो ज्ञानहेत्विति  ।  ईशप्रमायां व्यभिचारवारणाय कार्यत्वे सतीति । बाधितेति ।। प्रमाया अपि ज्ञानत्वेन तद्धेतोर्ज्ञानहद्द्धतरूतस्त्राा तॣतिरिैतजन्यत्वसाधने बाध इत्यर्थः । यद्वा गुणस्योक्तदिशा यादृच्छिकत्वानैकान्त्याभ्यां  हेतुत्वाभावेन  ज्ञानहेत्वतिरिक्तहेत्वधीनत्वसाधने बाध इत्यर्थः ।
मूलम् -  अप्रामाण्यस्य  च  परतस्त्वानङ्गीकारे  दुष्टेन्द्रियादेरप्यप्रामाण्यहेतुत्वं न स्यात् । तदनङ्गीकारे चानुभवविरोधः । अतः प्रामाण्यं स्वतः परतोऽप्रामाण्यमिति (च) सिद्धम् ।
(त.मं.) निगमनप्रसङ्गे परतोऽप्रामाण्यं द्रढयति - अप्रामाण्यस्येति ।। आदिशब्दादज्ञानविप्रलम्भौ द्रष्टव्यौ ।
टीका- ननु यदि वाक्यमात्रस्य यथार्थज्ञानजनकत्वं तदा बौद्धादिवाक्यस्यापि तत् स्यात् । ततश्च तज्जन्यं ज्ञानं यथार्थमापद्येतेति चेन्मैवम् । तस्याज्ञानविप्रलम्भादिदोषमूलत्वेनायथार्थज्ञानजनकत्वात् । वाक्यगता हि दोषास्तस्य यथार्थज्ञानजननशक्तिं प्रतिबध्य विपरीतज्ञानजननशक्तिमाविर्भावयन्ति । औत्सर्गिकत्वात्स्वतःप्रामाण्यस्यापवादेनाप्रामाण्यं भवतीति किमनुपपन्नम् ।
वाक्यगतस्याप्रामाण्यस्य दोषाधीनत्वं कुत इत्यतस्तद्विपक्षे बाधकेनोपपादयति- अप्रामाण्यस्य चेति ।। वाक्यगतस्यायथार्थज्ञानजनकत्वलक्षणस्याप्रामाण्यस्य परतस्त्वानङ्गीकारे पुरुषदोषनिबन्धनत्वानङ्गीकारे काचादिव्यभिचारादिदुष्टयोरिन्द्रियलिङ्गयोरपि अप्रामाण्यहेतुत्वं ज्ञानगतायाथार्थ्यहेतुत्वं न स्यात् ।
पुरुषदोषाणां वाक्याप्रामाण्यनिमित्तत्वाभावो हि द्वेधा भवति । तस्याप्रामाण्याभावेन अप्रामाण्यस्य स्वतस्त्वेन वा । आद्ये दुष्टेन्द्रियादेरप्यप्रामाण्यं न स्यात् । द्वितीये काचादीनामपीन्द्रियाद्यप्रामाण्ये निमित्तत्वं न स्यात् । अस्ति च दुष्टेन्द्रियादेरप्यप्रामाण्यं काचादेश्च तन्निमित्तत्वमिति । उभयस्याप्यनभ्युपगमे किं बाधकमित्यत आह- तदनङ्गीकारे चेति ।। यदि दुष्टेन्द्रियादेरप्रामाण्यं नाऽङ्गीक्रियते तदाऽपि द्वयी गतिः । ज्ञानकरणत्वाभावो वा याथार्थ्यं वा । आद्ये ज्ञानस्येन्द्रियाद्यन्वयव्यतिरेकानुविधानानुभवविरोधः । ज्ञानस्यैवानङ्गीकारे साक्ष्यनुभवविरोधः । द्वितीये तु बाधानुभवविरोधः । तृतीये त्वप्रामाण्यस्य काचाद्यन्वयव्यतिरेकानुभवविरोध एव ।
ननु यादृच्छिकसंवादिषु सत्यपि दोषेऽप्रामाण्याभावात्कथमप्रामाण्यस्य दोषान्वयव्यतिरेकानुविधानमिति चेन्न । तस्य सद्भाव एवोत्पादो नासद्भाव इत्यन्वयव्यतिरेकयोः कार्यकारणभावहेतुत्वात् । कारणे सत्यपि कार्यानुत्पादस्य सामग्‌रयभावेन प्रतिबन्धेन वा उपपत्तिरिति । अत एव दोषाभावोऽपि न प्रामाण्यकारणम् । यादृच्छिकसंवादिषु सत्यपि दोषे प्रामाण्यज्ञानोदयादित्याशयवानुपसंहरति - अत इति ।।
(र.टि.) ननु 'अधिकं प्रविष्टं न तु तद्धानिकरम्' इति न्यायेन बौद्धादिवाक्यस्य प्रमाजनकत्वं दुष्परिहरम् इत्यत आह - वाक्यगता हीति ।। वाक्यगतस्यायथार्थज्ञानजनकत्वलक्षणस्येति ।। मूलेऽप्रामाण्यस्येत्यप्रामाण्यपदस्य ज्ञानगतायाथार्थ्यपरत्वे दोषान्वयव्यतिरेकित्वेन दुष्टेन्द्रियादेरित्यस्य सङ्गतत्वेऽपि अपिपदमसङ्गतम् । सकलकरणगताप्रामाण्यपरत्वे तु दुष्टेन्द्रियादेरपीत्यापादनानुपपत्तिः, उक्ताप्रामाण्यस्वतस्त्ववादिनं प्रति तस्येष्टत्वादिति भावः । इन्द्रियादिगतायथार्थज्ञानजनकत्वलक्षणाप्रामाण्यस्य काचादिदोषनिबन्धनत्वाभावस्यैव विवक्षितापादकापाद्यत्वेनेन्द्रियादिगताप्रामाण्यस्य दोषनिबन्धनत्वं न स्यादित्येव वक्तव्ये दुष्टेन्द्रियादेरपीत्येवं विन्यासः किमर्थमित्यत आपादके विवक्षितपक्षद्वयदूषणार्थमेवमुक्तमित्यभिप्रेत्य तत्पक्षद्वयप्रदर्शनपूर्वकं वाक्यं योजयति- पुरुषदोषाणामित्यादिना ।। दुष्टेन्द्रियादेरप्यप्रामाण्यं न स्यादिति ।। अनेन दुष्टेन्द्रियादेरपि ज्ञानगतायाथार्थ्यहेतुत्वलक्षणं यदप्रामाण्यं तन्न स्यादिति दुष्टेन्द्रियादेरपीति वाक्यं व्याख्यातं भवति । काचादीनामपीति ।। अनेन दुष्टेन्द्रियादेरपीत्यत्र विशेषणत्वेन प्रविष्टदोषाणां बुद्ध्या विवेकेन तेषामपीत्यपिशब्दं संयोज्य इन्द्रियादेर्यदप्रामाण्यं ज्ञानगतायाथार्थ्यजनकत्वलक्षणं तद्धेतुत्वं न स्यादिति प्रकारान्तरेण दुष्टेन्द्रियादेरपीति वाक्यं  व्याख्यातं  भवति  ।। तृतीय इति ।। काचादिदोषाणामिन्द्रियादिगताप्रामाण्यनिमित्तत्वानङ्गीकार इत्यर्थः ।। तस्य सद्भाव एवेति ।। अनेन 'अतः प्रामाण्यं स्वतः परतोऽप्रामाण्यम्' इत्येतन्मूलगतातश्शब्दः 'अप्रामाण्यं परतः' इत्यत्र दोषस्याप्रामाण्यं प्रति कारणत्वग्राहकान्वयव्यतिरेकसद्भावरूपहेतुप्रदर्शकत्वेन व्याख्यातो भवति ।। अत एव दोषाभावोऽपीति ।। अनेन 'प्रामाण्यं स्वतः' इत्यत्रापि हेतुप्रदर्शकत्वेनातश्शब्दो व्याख्यातो भवति । न च 'दोषाभावस्य कारणत्वे च नास्माकमनिष्टम्' इति भाष्यटीकाविरोधः । तस्याभ्युपगमवादत्वात्, दोषस्य प्रतिबन्धकत्वेन तदभावस्य प्रयोजकत्वाभिप्रायकत्वाद्वा । अत एव तत्रैव 'प्रदीपावरणनिवृत्त्यादीनामपि प्रकाशनादिकारणत्वापत्तेः' इति प्रतिबन्धकाभूतावरणनिवृत्त्यादेरपि कारणत्वमापादितम् ।
(रा.टि.) प्रामाण्यस्य स्वतस्त्वे बाधकमाशङ्कते- ननु यदीति ।। तर्हि प्रमाजननस्वभावो व्याहन्येतेत्यत आह- वाक्यगता हीति ।। प्रकृताभिप्रायेणेयमुक्तिः, कारणगता हीत्यर्थः । औत्सर्गिकत्वादिति ।। यद् ज्ञानकरणं तत् प्रमां जनयतीत्येव, नतु सर्वथाऽपवादादौ सत्यपि तामेव जनयतीति नियम इत्यनियतसहचारमात्रत्वादित्यर्थः ।। अप्रामाण्यं न स्यादिति ।। सत्यपि दोषे तदकार्यत्वात्तस्येति भावः । दुष्टेत्यत्र विशेषणमात्रे तात्पर्यमिति भावेनाऽह- काचादीनामिति ।। विपर्यये पर्यवसानमाह- अस्ति चेति ।। ज्ञानकरणत्वाभाव इति ।। दुष्टेन्द्रियादेरित्यनुकर्षः । अप्रामाण्यस्वतस्त्वेनेति तृतीयपक्षोऽप्यत्र ध्येयः । अग्रे तृतीय इत्युक्तेः । बाधेति ।। चक्षुषा विपरीतमेवाज्ञासिषम् इत्यादिरूपबाधानुभवविरोध इत्यर्थः । इत्यन्वयव्यतिरेकयोरिति ।। धूमाग्न्योरिवेति (रा.टि.) भावः । अत एवेत्युक्तं व्यनक्ति- यादृच्छिकेति ।। इत्याशयवानिति ।। एतेन वक्तव्यं सर्वमनुक्त्वा कथमुपसंहार इति शङ्काऽपास्ता ।
(श्री.टि.) तस्य बौद्धादिवाक्यस्य ।। अज्ञानेत्यादि ।। अज्ञानविप्रलम्भप्रमादापटुकरणत्वरूपपुरुषदोषमूलकत्वेनेत्यर्थः । ननु 'अधिकं प्रविष्टं न तु तद्धानिकरम्' इति न्यायेन बौद्धादिवाक्यस्य प्रमाजनकत्वं तु स्यादेवेति चेत्तत्राऽह- वाक्यगता हीति ।। दोषा अज्ञानविप्रलम्भमूलकत्वादयः ।। अप्रामाण्याभावेनेति ।। तस्य वाक्यस्य अप्रामाण्यस्यैवाभावेन पुरुषदोषाणां वाक्याप्रामाण्यनिमित्तत्वाभाव इत्यर्थः । अप्रामाण्यस्येति ।।  सत्यप्यप्रामाण्ये  तस्य  ज्ञानजनकजन्यत्वरूपस्वतस्त्वेन  पुरुषदोषाणां  वाक्याप्रामाण्यनिमित्तत्वं नास्ति । तथात्वे परतस्त्वापत्तेरित्यर्थः । पक्षद्वयेऽपि प्रतिबन्द्योत्तरं वक्तुं प्रवृत्तं दुष्टेन्द्रियादेरपीत्यादिवाक्यं योजयति- आद्य इत्यादिना ।। दुष्टेन्द्रियादेरपीत्यत्रेन्द्रियविशेषणतया प्रविष्टदोषाणां बुद्ध्या विवेकं कृत्वा अपिशब्दं तैः संयोज्य द्वितीयपक्षोत्तरत्वेनाप्येतदेव योजनीयमित्याह- द्वितीय इति ।। वाक्याप्रामाण्यस्य स्वतस्त्वेन पुरुषदोषाणां वाक्याप्रामाण्यनिमित्तत्वं नास्तीति यद्युच्यते तर्हि काचादिदोषाणामपि अयथार्थज्ञानजनकत्वरूपेन्द्रियाद्यप्रामाण्ये हेतुत्वं निमित्तत्वं न स्यात् । तत्रापि इन्द्रियाद्यप्रामाण्यस्य स्वतस्त्वेन काचादीनां तन्निमित्तत्वं नास्ति । तथात्वे परतस्त्वापत्तेरिति वक्तुं शक्यत्वादिति भावः । विपर्ययपर्यवसानं दर्शयति- अस्ति चेति ।। उभयस्येति ।। दुष्टेन्द्रियादेरप्रामाण्यस्य, काचादिदोषाणामपीन्द्रियादिनिष्ठायथार्थज्ञानजनकत्वलक्षणाप्रामाण्यहेतुत्वस्य चानभ्युपगम इत्यर्थः । तथा च तर्कद्वयेऽपि इष्टापत्तिरिति भावः ।। ज्ञानेति ।। दुष्टेन्द्रियादेर्ज्ञानकरणत्वाभावेनैवायथार्थज्ञानसाधनत्वरूपाप्रामाण्यं नास्तीत्यर्थः ।। याथार्थ्यं वेति ।। दुष्टेन्द्रियादेर्यथार्थज्ञानसाधनत्वादेव निरुक्तमप्रामाण्यं नास्तीत्यर्थः । ज्ञानकारणत्वाभावरूपाद्यपक्षेऽपि ज्ञानमुत्पद्यते, परन्तु इन्द्रियादेस्तत्कारणत्वाभावादेव दुष्टेन्द्रियादेस्तत्कारणत्वं नास्तीत्यर्थः, उत ज्ञानस्वरूपमेव नास्तीति कृत्वा दुष्टेन्द्रियादेस्तत्कारणत्वं नास्तीत्यर्थ इति द्वेधा विकल्पं हृदि निधायाऽद्ये दूषणमाह- ज्ञानस्येति ।। 'इदं रजतम्' इत्यादिज्ञानस्येत्यर्थः । दुष्टेन्द्रिये सतीदं रजतमित्यादिज्ञानं जायते, तदभावे तदभाव इत्यन्वयव्यतिरेकानुविधानावगाह्यनुभवविरोध इत्यर्थः ।
द्वितीये दूषणमाह- ज्ञानस्यैवेति ।। शुक्तिकां रजतत्वेन जानामीति भ्रमरूपज्ञानस्वरूपावगाहिसाक्षिरूपानुभवविरोध इत्यर्थः ।। द्वितीय इति ।। इदं रजतमित्यादिज्ञानस्य यथार्थत्वेन दुष्टेन्द्रियादेरयथार्थज्ञानहेतुत्वानङ्गीकारे नेदं रजतमिति रजताभावावगाहिबाधस्वरूपानुभवविरोध इत्यर्थः । काचादेर्दोषस्येन्द्रियादेरयथार्थज्ञानहेतुत्वरूपाप्रामाण्ये निमित्तत्वं नाङ्गीक्रियत इति पक्षे दोषमाह - तृतीये त्विति ।। दुष्टेन्द्रियादेर्ज्ञानगतायाथार्थ्यहेतुत्वं  नाङ्गीक्रियत इति प्रथमपक्षस्य द्वेधा  विकल्पितत्वाद्  द्वितीयस्याप्यस्य तृतीयत्वमित्यवगन्तव्यम् ।। काचादीति ।। काचादिदोषे सतीन्द्रियादेरयथार्थज्ञानहेतुत्वं, तदभावे तदभाव इत्यन्वयव्यतिरेकानुविधानानुभवविरोध इत्यर्थः । तस्य दोषस्य । उत्पादोऽप्रामाण्यस्य । अप्रामाण्यमुत्पद्यते चेत्तर्हि दोषसद्भाव एवोत्पादः, (श्री.टि.) नासद्भाव इति कार्यमुखान्वयव्यतिरेकयोर्विवक्षितत्वान्न यादृच्छिकसंवादादिस्थले व्यभिचारः । तत्राप्रामाण्योत्पत्तेरेवाभावादिति भावः । किञ्चैतादृशान्वयव्यतिरेकयोर्बहुसांव्यवहारिकत्वाभावात्पूर्वोक्तौ कारणमुखान्वयव्यतिरेकावेवाभिप्रेतौ । तर्हि यादृच्छिकसंवादादिषु व्यभिचार इत्यत आह - कारणे सतीति ।। मङ्गलस्य समाप्तिं प्रति हेतुत्वे कादम्बर्यादौ ग्रन्थे अन्वयव्यभिचारे प्राप्ते यथा समाधीयते- अन्वयव्यभिचारो न समाप्तिं प्रति मङ्गलस्याकारणत्वकल्पकः, किं नाम? तत्र तावन्मात्रे मङ्गले सत्यपि विघ्नसमसङ्ख्याकमङ्गलरूपसामग्य्‌राभावात्, अन्तरा विघ्नोत्पत्तिरूपप्रतिबन्धकेन वा समाप्त्यभावो युक्तः । न हि प्रतिबद्धं कारणं कार्यमजनयदकारणं भवति अतिप्रसङ्गादिति । तथा प्रकृते यादृच्छिकसंवादादिस्थले दोषरूपे कारणे सत्यपि विषयासत्त्वस्याप्रामाण्योत्पत्तौ सामग्रीत्वात्तदभावेन वा, विषयसत्त्वस्याप्रामाण्योत्पत्तौ प्रतिबन्धकत्वेन प्रतिबन्धकाभूतविषयसत्त्वस्य सत्त्वाद्वाऽप्रामाण्यरूपकार्यानुत्पादो  युक्त  इति  नान्वयव्यभिचारो दोषस्याकारणत्वकल्पक इत्याशयः । दोषाभाव इति ।। दोषस्याप्रामाण्यकारणत्वेन तदभावः प्रामाण्योत्पत्तौ कारणमिति नेत्यर्थः । अत एवेत्युक्तं विशदयति- यादृच्छिकेति ।। दोषाभावे सति प्रामाण्योत्पत्तिर्दोषे सति प्रामाण्योत्पत्त्यभाव इति वक्तुं न युज्यते व्यतिरेकव्यभिचारादित्यर्थः ।
(पां.टि.) वाक्यमात्रस्येति ।। आप्तोक्तत्वरूपगुणनिरपेक्षवाक्यस्येत्यर्थः । इष्टापत्तिं परिहरति- ततश्चेति ।। न चात्रापीष्टापत्तिरिति वाच्यम् । तस्य वेदविरोधित्वेन तदयोगात् । वेदविरोधिनोऽपि तस्य प्रामाण्ये वेदस्याप्रामाण्यप्रसङ्गात् । विरुद्धयोर्द्वयोः प्रामाण्यस्यायोगात् । योगे वा वस्तुनो द्वैरूप्यप्रसङ्गादित्यशयात् । ननु यथार्थज्ञानजननशक्तिमतो वाक्यस्य कथं दोषसहकारमात्रेण यथार्थज्ञानाजनकत्वम् अयथार्थज्ञानजनकत्वं च स्यादित्यत आह - वाक्यगता हीति ।।
ननु दोषाणां सहजशक्तिप्रतिबन्धकत्वेऽपि न विपरीतशक्त्याधायकत्वमपि वक्तुं युक्तम् । दुष्टस्य कुटजबीजस्य कुटजाङ्कुराजनकत्ववद्वटाङ्कुरजनकत्वाभावात् । विपरीतशक्त्याधायकत्वे च भर्जितकुटजबीजस्य वटाङ्कुरजनकत्वप्रसङ्गात् । ततश्च दुष्टस्य वाक्यस्य यथार्थज्ञानाजनकत्वमेव युक्तम् । न त्वयथार्थज्ञानजनकत्वमपीति कथं तदङ्गीकार इत्यतो भर्जनादिदोषाणां सहजशक्तिमात्रप्रतिबन्धकत्वेऽपि न दोषमात्रस्य तन्नियमः । किन्तु केचित्सहजशक्तिप्रतिबन्धेन विपरीतशक्तिमप्यादधति । विषस्य मारकत्वशक्तिं प्रतिबध्याऽरोग्यादिजननशक्तिमादधानानां पदार्थानामपि बहुलमुपलम्भात् । अतो दोषवैचित्र्याद्वाक्यगतदोषाणां सहजशक्तिप्रतिबन्धकत्वस्य विपरीतशक्त्याधायकत्वस्य चोपपन्नत्वाद्, युक्ते एव वाक्यस्य यथार्थज्ञानाजनकत्वायथार्थज्ञानजनकत्वे इत्याशयेन दोषवैचित्र्यप्रसिद्ध्यर्थकस्य हिशब्दस्य प्रयोगः ।
नन्वेवं ज्ञानकरणस्य वाक्यस्य यथार्थज्ञानजनकत्ववदयथार्थज्ञानजनकत्वस्याप्यभ्युपगमे प्रामाण्यं स्वतोऽप्रामाण्यं परत इति सिद्धान्तो भज्येतेत्यतो वाक्यादीनामुभयजनकत्वेऽपि तन्निष्ठयथार्थज्ञानजननशक्तेः सहजत्वम्, (पां.टि.) अयथार्थज्ञानजननशक्तेस्तु अन्याहितत्वमित्येतावन्मात्रेणैव स्वतस्त्वपरतस्त्वविभागस्याभिप्रेतत्वान्न सिद्धान्तभङ्गोऽपीत्याशयेनाऽह- औत्सर्गिकत्वादिति ।। उभयत्रापीष्टापत्तिं निरस्यति- अस्ति चेति ।। उभयस्येति ।। दुष्टेन्द्रियादेरप्रामाण्ये, काचादीनां चेन्द्रियाद्यप्रामाण्ये निमित्तत्वमित्युभयस्येत्यर्थः । दुष्टेन्द्रियादेर्ज्ञानकरणत्वाभाव इत्याद्येऽपि, सत्यपि ज्ञाने तस्य तत्करणत्वाभावोऽभिप्रेतः, किं वा ज्ञानस्यैवासत्त्वेन तत्करणत्वाभाव इति विकल्पं मनसि निधायाऽद्यं दूषयति- आद्ये ज्ञानस्येति ।। तत्र ज्ञानस्यानन्यथासिद्धेन्द्रियाद्यन्वयव्यतिरेकानुविधानेन दुष्टेन्द्रियजन्यत्वसिद्ध्या तस्य ज्ञानकरणतायाः सिद्धत्वेन ज्ञानकरणत्वाभावविवक्षायां तद्ग्राहकेन्द्रियाद्यन्वयव्यतिरेकानुविधानानुभवविरोधः स्यादित्यर्थः । ज्ञानस्यैवासत्त्वात्तत्करणत्वाभावो दुष्टेन्द्रियादेरित्यभिप्रेतं द्वितीयं पक्षं दूषयति- ज्ञानस्यैवेति ।। साक्ष्यनुभवेन तत्र ज्ञानसत्तायाः सिद्धत्वेन तदसत्त्वे तत्सत्ताग्राहकसाक्ष्यनुभवविरोधः स्यादित्यर्थः । दुष्टेन्द्रियादेर्याथार्थ्यं वेति प्राक् कण्ठतो विकल्पितं द्वितीयं पक्षं दूषयति- द्वितीये त्विति ।। बाधानुभवेन दुष्टेन्द्रियादेरयथार्थत्वस्यैव सिद्धत्वेन तद्याथार्थ्याभ्युपगमे बाधानुभवविरोधः स्यादित्यर्थः । अप्रामाण्यस्य स्वतस्त्वेनेत्याद्यद्वितीयं दूषयति- तृतीये त्विति ।। अप्रामाण्यस्य काचाद्यन्वयव्यतिरेकानुविधानेनोत्पत्तौ दोषाधीनत्वेन परतस्त्वस्यैव सिद्धत्वात्तत्स्वतस्त्वाभ्युपगमे तस्य दोषाद्यन्वयव्यतिरेकानुविधानानुभवविरोध इत्यर्थः । दोषाभावोऽपीति ।। न चास्य ग्रन्थस्य भाष्यटीकया विरोधः, 'दोषाभावस्य कारणत्वे च' इत्यादिना तत्र दोषाभावस्य कारणत्वोक्तेरिति वाच्यम् । तत्र कारणशब्दस्य घटं प्रति कुलालपित्रादिसाधारणं यत् तद्व्यतिरेकप्रयुक्तव्यतिरेकप्रतियोगित्वरूपं प्रयोजकत्वं तन्मात्रपरत्वेन कारणत्वपरत्वाभावात् । आप्तोक्तत्वरूपगुणजन्यत्वस्येव दोषाभावजन्यत्वस्यापौरुषेयत्वाविघातकत्वाद् अपौरुषेयत्वसाधनस्यैव तत्र प्रस्तुतत्वात् प्रकृताभिप्रायेणाभ्युपगमवादेन तत्र दोषाभावस्य कारणत्वोक्तिः । अत एव 'दोषाभावस्य कारणत्वेऽपि नास्माकमनिष्टम् । तावता वेदापौरुषेयत्वाव्याघातात्' इत्युत्तरत्र वेदापौरुषेयत्वाव्याघातकत्वेनानिष्टत्वाभावप्रतिपादनम् । अत्र तु प्रामाण्यस्वतस्त्वस्यैवोपपादनीयतया तदर्थं वस्तुस्थितिकथनमिति तु गुरवः ।
(व्या.टि.) प्रामाण्यस्योत्पत्तिस्वतस्त्वे बाधकमाशङ्कते- नन्विति ।। वाक्यमात्रस्य गुणानपेक्षस्येत्यर्थः । ननु दोषस्य दुष्टबीजादाविव स्वभावशक्तिप्रतिबन्धकत्वं युक्तम्, न विपरीतकार्यजनकत्वमित्यतो दोषाणां तदभावेऽपि एषामेष स्वभाव इत्याह- वाक्यगता हीति ।। आविर्भावयन्ति आदधति । अनेन कथमस्याः शङ्कायाः परिहार इत्यतोऽभिसन्धिमुद्घाटयति- औत्सर्गिकत्वादिति ।। स्वसामग्रीवशसम्पन्नमौत्सर्गिकं, तत्प्रतिबन्धकमपवाद इत्यर्थः ।
इन्द्रियलिङ्गयोरप्रामाण्यस्योत्पत्तिपरतस्त्वमभ्युपेत्य शब्दे तदसहमानः शङ्कते- वाक्यगतस्येति ।। तत् शब्दाप्रामाण्यपरतस्त्वम् । बाधकेन अतिप्रसङ्गेन । वाक्यगतस्य दुष्टवाक्यगतस्य । ज्ञानगतेति ।। अयथार्थज्ञानहेतुत्वं न स्यादित्यर्थः । ननु दुष्टवाक्यगताप्रमासाधनत्वस्य वाक्यदोषानधीनत्वे दुष्टेन्द्रियलिङ्गगताप्रामाण्य(व्या.टि.) साधनत्वस्यापि तद्दोषाधीनत्वं न स्यात् इति वक्तव्ये किमिदमसङ्गताभिधानमित्यतः 'अप्रामाण्यहेतुत्वं न स्यात्' इति मूलम् 'अप्रामाण्यं न स्यात्,  दोषस्य तद्धेतुत्वं न स्यात्' इति (भावेन) विभागेन प्रसङ्गपरतया व्याख्याति- पुरुषदोषाणामिति ।। तस्येति ।। दुष्टवाक्यस्येत्यर्थः । अप्रामाण्यस्येति ।। दुष्टवाक्याप्रामाण्यस्येत्यर्थः । अप्रामाण्याभावस्याप्यापाद्यत्वाभिप्रायेणाऽद्यं निरस्यति- आद्य इति ।। तद्धेतुत्वाभावस्याप्यापाद्यत्वाभिप्रायेण द्वितीयमपास्यति- द्वितीय इति ।। अनेन अप्रामाण्यस्य दुष्टवाक्यीयाप्रमाकरणत्वस्य, दोषानधीनत्वे दुष्टेन्द्रियादेः इन्द्रियादिदोषाणां तदीयाप्रमासाधनत्वनिमित्तत्वं न स्यात्, दुष्टेऽप्यर्धजरतीयानुपपत्तेरिति प्रतिबन्दीग्रहणतया मूलं योजितं वेदितव्यम् । अतिप्रसङ्गस्य विपर्ययपर्यवसानमाह- अस्ति चेति ।। उभयस्येति ।। पर्यवसितोभयस्येत्यर्थः । 'उभादुदात्तो नित्यम्' इत्युभशब्दात् तयपोऽयज् विज्ञेयः । 'तदनङ्गीकारे च' इति मूलेऽप्रामाण्यानङ्गीकारे, दोषहेतुत्वानङ्गीकारे चेत्युभयम् एकोक्त्याऽनूद्यते । अप्रामाण्यानङ्गीकारे हेतुं विकल्प्य सर्वेष्वपि पक्षेषु अनुभवविरोधं दर्शयति- तदाऽपि द्वयी गतिरिति ।। 'द्वित्रिभ्यां तयपोऽयज्वा' इति तयपोऽयच्, तस्य स्थानिवद्भावेन 'टिड्ढाणञ्' इति ङीबिति भावः । अनुविधानं तत्प्रयोज्यान्वयव्यतिरेकप्रतियोगित्वम् । चक्षुषा पश्यामीत्यनुभवादिति भावः ।। ज्ञानस्यैवेति ।। भ्रमस्यैवेत्यर्थः ।। साक्ष्यनुभवेति ।। भ्रान्तोऽस्मीति  तत्सत्त्वानुभवादित्यर्थः  ।। बाधानुभवेति ।। विपरीतमपश्यम् इत्यनुभवेत्यर्थः ।। तृतीय इति ।। दोषहेतुत्वानङ्गीकार इत्यर्थः । प्रामाण्यं नाङ्गीक्रियत इत्यस्य द्वेधा विकल्पितत्वाद्दोषाणां तद्धेतुत्वं नास्तीति द्वितीयस्य तृतीयत्वं बोध्यम् । गुणस्य प्रामाण्ये व्यतिरेकाभावेनाकारणत्ववद् दोषाणामन्वयाभावेनाप्रामाण्याहेतुत्वं शङ्कते- नन्विति ।। सद्भाव एवेति ।। एवकारेणान्वये सद्भावो व्यापको नतु व्याप्य इति द्योतयति, वि...मानेव धूमवानितिवत् । कारणे सति कार्यं भवत्येवेति वैभाषिकपरिभाषा नास्माकं सम्मतेति भावः । तथाऽप्यन्वयव्यभिचारमन्यथा परिहरति- कारणे सत्यपीति ।। दोषान्वयव्यतिरेकित्वेनाप्रामाण्यस्य परतस्त्वे दोषाभावान्वयव्यतिरेकानुविधानात् प्रामाण्यस्यापि परतस्त्वं स्यादिति प्रतिबन्दीमाशङ्क्य निराकरोति- अत एवेति ।। व्यतिरेकाभावादेवेत्यर्थः। तमेवोपपादयति- यादृच्छिकेति ।। न चैवं 'दोषाभावस्य कारणत्वेऽपि नास्माकमनिष्टम् । तावता वेदापौरुषेयत्वाव्याघातात्' इति भाष्यटीकाविरोध इति वाच्यम् । कारणतावच्छेदकप्रतिबन्धकाभावसाधारणप्रयोजकत्वमात्रस्य तत्राभिप्रेतत्वादित्यवोचाम । विस्तरस्तु तर्कताण्डवे बोध्यः । अप्रामाण्यस्योत्पत्तिपरतस्त्ववादः ।
मूलम् - 'वाचा विरूप नित्यया़, 'नित्ययाऽनित्यया स्तौमि ब्रह्म तत्परमं पदम् इति, श्रुतिर्वाव नित्या अनित्या वाव स्मृतयो याश्चान्या वाचः' इति पैङ्गिश्रुतिः । 'विज्ञेयं परमं ब्रह्म ज्ञापिका परमा श्रुतिः । अनादिनित्या सा तच्च विना तां न स गम्यते' इति कात्यायनश्रुतिः । 'सहस्रधा महिमानः सहस्रं यावद्ब्रह्म विष्ठितं तावती वाक् ।' 'कश्छन्दसां योगमावेद धीरः को धिष्ण्यां प्रति वाचं पपाद' इत्यादि च ।
(त.मं.) हे विरूप!नूनमिदानीं अभितो द्योतकाय तस्मै वृष्णे समर्थाय नित्यया वाचा सुष्ठुतिं चोदयस्वेति । मन्त्रवर्णमनूद्य व्याचक्षाणां पैङ्गिश्रुतिमप्यस्मिन्नेवार्थ आह - नित्ययेति ।। यद्यपि कर्मदेवाद्यपि श्रुत्या विज्ञेयम् । तथाऽपि परमं विज्ञेयं ब्रह्म । यद्यपि वेदानुकूलतर्कादिकमपि ज्ञापकं ब्रह्मणः, तथाऽपि परमा ज्ञापिका श्रुतिः । ब्रह्मणः सहस्रं स्वातन्त्र्यसार्वज्ञादिमहिमानः एकैकशोऽपि सहस्रधा । अत्र सहस्रशब्दोऽनन्तवाची । 'न ते विष्णो जायमानो न जातो देव महिम्नः परमं तमाप' इत्यादिना तन्महिम्नोऽनन्तत्वावगमात् । ईदृशमहिम्नि ब्रह्मणि किं प्रमाणमित्याशङ्कायामाह- यावदिति ।। यावत्कालं ब्रह्म विशेषेण स्थितं वागपि कालतस्तावती विद्यते । छन्दसां वेदानां योगं ब्रह्माख्याभिधेयसम्बन्धं क आ वेद? धिष्ण्यमाधारः । धिष्ण्यं च अयम् अश्चेति धिष्ण्याः- परमः । अन्यार्थकतया प्रतीयमानामपि वाचं तं धिष्ण्यामुद्दिश्य कः प्रतिपपाद  । क इति ब्रह्मा, कर्त्राक्षेपो वा । अत्रापि वेदार्थस्य ज्ञानप्रतिपादनयोरेवोक्तत्वात् न कर्ताऽस्तीति पर्यवसीयते ।
टीका - एवमनुमानादिना समर्थितं वेदापौरुषेयत्वं श्रुतिपुराणवाक्यैरपि साधयति- वाचेति ।। 'तस्मै नूनमभिद्यवे वाचा विरूप नित्यया । वृष्णे चोदस्व सुष्टुतिम्' इति मन्त्रस्यायमर्थः- 'अभितो द्यौः प्रकाशो यस्यासावभिद्युस्तस्मै अभिद्यवे, वृष्णे वर्षित्रे नूनं निश्चितं, हे विरूप, नित्यया वाचा वेदलक्षणया, सुष्टुतिं शोभनां स्तुतिं, चोदस्व प्रेरय- कुरु' इति विरूपऋषिं प्रत्युच्यते । इति श्रुतिरिति शेषः । वाक्शब्दो वागिन्द्रियेऽपि प्रसिद्ध इति स्पष्टां वेदविषयां श्रुतिं पठति- नित्ययेति ।। परमं पदं परमं प्राप्यम्  ।  इति मन्त्रमुदाहृत्य ब्राह्मणं नित्यानित्यशब्दविषयं निर्दिशति- श्रुतिर्वावेति ।। श्रुतिद्वयेन नित्यत्वमेव प्रतीतं न त्वपौरुषेयत्वमित्यतो वाक्यद्वयम् उदाहरति- विज्ञेयमिति ।। परमं विज्ञेयं मुमुक्षूणां प्रधानं प्रमेयम् । परमा ज्ञापिका प्रधानं प्रमाणम् । अनादीति तदुभयोपपादनम् । विनेति परमज्ञापकत्वे युक्त्यन्तरम् । स ब्रह्मशब्दोक्तः परमात्मा । यस्य सहस्रमपरिमिता महिमानः प्रत्येकमपि सहस्रधा अपरिमितविधाः, तद् ब्रह्म यावद्देशकालव्यापितया विष्ठितं विशेषेण स्थितं वाक् वेदवागपि तावती तावद्देशकालव्यापिनी । प्राज्ञेन केनचित्पुरुषेण वेदस्य कृतत्वात्कथमेतदित्यत उक्तम्- कश्छन्दसामिति ।। छन्दसां वेदानां योगम् अर्थैः सह वाच्यवाचकभावसम्बन्धं को धीरो धीमान् आवेद सम्यग्वेद न कोऽपि । धिष्ण्यां बुद्धिपूर्वां वाचं वेदवाचं कः प्रति पपाद परान् प्रति प्रतिपादितवान् न कोऽपि । वेदार्थस्य ज्ञाता, ज्ञात्वा व्याख्याताऽपि दुर्लभः किमुत तत्कर्तेति । इति च श्रुतिरिति शेषः । प्रत्येकम् अभिप्रेतमर्थमाहेत्यध्याहारः।
(र.टि.) 'वाचा विरूप नित्यया' इत्यस्य 'नित्ययाऽनित्यया' इत्यनेनैकवाक्यत्वभ्रमं वारयितुमाह- इति श्रुतिरिति शेष इति ।। कात्यायनश्रुतित्वभ्रमं वारयितुमाह - श्रुतिरिति शेष इति ।।
(रा.टि.) पदमित्यस्यार्थः प्राप्यमिति । इति मन्त्रमिति ।। पदमित्यन्तं मन्त्रमित्यर्थः । 'श्रुतिर्वाव' इति ब्राह्मणं, कतृर् । प्रधानं प्रमेयमिति ।। लक्ष्मीब्रह्मादिकं त्वप्रधानं प्रमेयमित्यर्थः । प्रधानं प्रमाणमिति ।। इतिहासादि त्वप्रधानं प्रमाणमिति भावः । तदुभयेति ।। प्रधानप्रमेयत्वप्रधानप्रमाणत्वोपपादनमित्यर्थः । ब्रह्मेति प्रकृतत्वात् कथं स इत्युक्तिरित्यत आह- स इति ।। 'ब्रह्मेत्युक्त्या प्राप्तनपुंसकत्वशङ्कानिरासाय स इत्युक्तिः' इति पदम्नाभतीर्थटीका । यत्तच्छब्दाध्याहारेण योजनामाह- यस्य सहस्रमिति ।। श्रुतिरिति सर्वत्राभिप्रेतप्रथमान्तानाम् अन्वयाप्रतीतेराह- प्रत्येकमिति ।।
(श्री.टि.) अनुमानादिनेति ।। वेदोऽपौरुषेयोऽप्रमितकतृर्कत्वादित्यनुमानम्, आदिपदेन सामान्यसिद्धिपरिशेषसङ्ग्रहः । अन्ये तु प्रमेयसमर्थनं स्वपक्षसाधनेन बाधकपरिहारेण च भवति । तथा चानुमानग्रहणेनाप्रमितकतृर्कत्वसामान्यसिद्धिपरिशेषरूपस्वपक्षसाधकसङ्ग्रहः । आदिपदेन सकतृर्कत्वाभावे प्रामाण्यं न स्यात्, तस्य परतन्त्रत्वादित्यादिबाधकपरिहारसङ्ग्रह इत्याहुः । वर्षित्र इति ।। भक्ताभिलषितसेचकायेत्यर्थः । प्रेरयेति ।। 'चुद प्रेरणे' इति धातोरित्यर्थः । तत्तात्पर्यमाह - कुर्विति ।। विरूपनामा ऋषिः स्वात्मानं प्रति वक्तीत्यर्थः । 'वाचा विरूप नित्यया' इत्यस्य 'नित्ययाऽनित्यया' इत्यनेनैकवाक्यताभ्रमं वारयितुं वाचा विरूप नित्ययेत्यनन्तरमध्याहार्यमाह - इति श्रुतिरिति शेष इति ।। प्रसिद्ध इति ।। न स्पष्टं वेदवागर्थक इति भावः । अर्चिरादीनां कार्यब्रह्मणश्च प्राप्यत्वात् परममित्युक्तम् । शब्दविषयं शब्दप्रतिपाद्यम् । प्रधानं प्रमेयमिति ।। प्राधान्येन ज्ञेयमित्यर्थः । उभयोपपादनमिति ।। ब्रह्मणोऽनादिनित्यत्वेन धर्मादिप्रमेयवैलक्षण्यात् परमविज्ञेयत्वम् । श्रुतेश्चानादिनित्यत्वेनेतरप्रमाणवैलक्षण्यात् परमप्रमाणत्वमित्येवं ब्रह्मणः परमविज्ञेयत्वं, श्रुतेः प्रधानप्रमाणत्वं चेत्युभयोपपादनम् 'अनादिनित्या सा तच्च' इत्यनेन कृतमित्यर्थः । युक्त्यन्तरमिति ।। 'श्रुतिः, परमा ज्ञापिका- प्रधानं प्रमाणम्, इतरप्रमाणावेद्यवस्तुप्रमापकत्वाद् व्यतिरेकेण प्रत्यक्षादिवत्' इति युक्त्यन्तरमनेनोक्तमित्यर्थः । 'नेन्द्रियाणि नानुमानम्' इत्यादिवाक्याद्धेतुसिद्धिरिति भावः । ननु विना तां न तद्गम्यत इति वक्तव्यं, न तु स इति पुंलिङ्गप्रयोग इत्यत आह - स ब्रह्मशब्दोक्त इति ।। एतदिति ।। ब्रह्मवत्सर्वदेशकालव्याप्तिरूपमाहात्म्यमित्यर्थः । न कोऽपीति ।। तथा च वेदार्थस्य ज्ञाता दुर्लभ इत्यर्थः । बुद्धिपूर्वामिति ।। वेदार्थं सम्यग् ज्ञात्वेति यावदित्यर्थः । न कोऽपीति ।। तथा च व्याख्याताऽपि दुर्लभ इत्यर्थः । इति चेत्यनेनास्याः कात्यायनश्रुतित्वं प्रतीयते । अत आह - इति च श्रुतिरिति शेष इति ।। 'वाचा विरूप नित्यया' इति श्रुतिः, पौङ्गिश्रुतिः, कात्यायनश्रुतिः, सहस्रधेति च श्रुतिरभिमतमर्थं वेदापौरुषेयत्वमाहेति प्रत्येकमध्याहारः कार्य इत्यर्थः ।
(पां.टि.) अनुमानादिनेत्यादिपदेन प्रत्यभिज्ञादेः परामर्शः । विरूपेति स्वात्मानं प्रति सम्बोधनम् । न त्वपौरुषेयत्वमिति ।। तत्प्रत्यायकपदाभावादिति भावः ।
(व्या.टि.) द्यौः प्रकाश इति ।। दीव्यतेर्द्युतिकर्मत्वादिति भावः । यस्यासावभिद्युरिति ।। यद्यपि 'गोतो णित्' इत्यत्र ओत इति सामान्यग्रहणादोकारान्तपदमात्रस्य णिद्वद्भावाद् गोशब्दवद्रूपमिति अभितो द्यौः प्रकाशो यस्यासावभिद्यौरित्येव टीकायां निर्देष्टव्यम् । स्त्रीप्रत्ययान्तत्वाभावेन 'गोस्त्रियोरुपसर्जनस्य' इति ह्वस्वासम्भवात् । गव इतिवदभिद्यव इति चतुर्थी भवति । तथाऽपि छन्दसि 'अभिद्यवः सुम्नायन्तो हवामहे' 'हन्मनाहन्नभिद्यून्' इति जस्शसोः प्रयोगात् 'गोस्त्रियोः' इति सूत्रेण वेदे स्त्रीलिङ्गमात्रस्य ह्वस्वो न तु स्त्रीप्रत्ययान्तस्येति नियम इति ज्ञापनादत्रापि तदनुकरणं कृतम् । सुष्टुतिमिति ।। 'उपसर्गात्' इति षत्वं ततः ष्टुत्वम् । ननु कथमत्रोपसर्गसञ्ज्ञा, 'सुः पूजायाम्' इति कर्मप्रवचनीयसञ्ज्ञाविधानेनोपसर्गसञ्ज्ञाबाधात् । 'आकडारादेका सञ्ज्ञा' इति नियमितत्वात् । अतः सूक्तं सुस्तुतमित्यादिवत् षत्वं दुर्लभमित्यत आह- शोभनामिति ।। सौष्ठवं हि पूजा । न चात्र सौष्ठवं विवक्षितमिति भावः । 'सर्वे विधयश्छन्दसि विकल्प्यन्ते' इति वा समाधिरवधेयः । चोदस्वेति ।। णिजभावश्छान्दसः । विरूपमृषिमिति । विरूपेति स्वात्मानं प्रति सम्बोधनमित्यन्यत्र । वागिन्द्रिये प्रसिद्ध इति ।। 'अथ वाचा व्याहरति' 'यद्धि मनसा ध्यायति तद्वाचा वदति' इत्यादाविति भावः । स्पष्टामिति ।। स्पष्टत्वं चास्याः श्रुतिपदनिर्देशाद्विज्ञेयम् । मूले श्रुतेरसमाप्तत्वादितिशब्दो व्यर्थ इत्याशङ्क्याऽह - इतीति ।। आवृत्त्या योज्यम् । तदुभयेति ।। परमज्ञाप्यत्वज्ञापकत्वेत्यर्थः । उपपादनमिति ।। अनादिनित्यत्वस्योभयस्मिन् हेतूकरणादिति भावः ।
युक्त्यन्तरमिति ।। श्रुतिः परमज्ञापिका गमकान्तरागम्यगमकत्वाद् रूपे चक्षुरिवेति युक्तिरुपात्तेत्यर्थः । तदिति नपुंसकेन प्रकृतस्य स इति पुंलिङ्गेन परामर्शोऽयुक्त इत्याशङ्क्य परमात्मशब्दाध्याहारेण योजयति- परमात्मेति ।। श्रुतिर्ब्रह्मशब्दं निर्वक्ति- सहस्रधेति ।। तत्रोद्देश्यविधेयभावप्रकटनाय यत्तच्छब्दाध्याहारेण योजयति- यस्येति ।। 'सहस्रशब्दोऽप्यमितं यतो वक्त्यमितान्यतः' इत्यैतरेयोदाहृतमानेन सहस्रशब्दस्य अनन्तनामत्वात् 'मय्यनन्तगुणेऽनन्ते' इत्युपबृंहणानुसारेण व्याचष्टे- अपरिमिता इति ।। सहस्रधाशब्दस्य 'सङ्ख्याया विधार्थे धा' इति धाप्रत्ययान्तस्य 'अनन्ते गुणतः' इत्युपबृंहणानुसारेणाऽह- प्रत्येकमिति ।। तद्ब्रह्मेतिपदं पूर्वत्र विधितयोत्तरत्रानुवादतया चेति व्याख्येयम् । यावत्पदं तु 'यत्तदेतेभ्यः परिमाणे वतुप्' इति यत् परिमाणम् अस्येत्यर्थे वतुपि 'आ सर्वनाम्नः' इत्याकारादेशे निष्पन्नम् इत्युपेत्यानुवदति- यावदिति ।। परिमाणं चात्र नोर्ध्वतादि,  किन्तु  देशकालव्यापनमिति तद्भावकथनपूर्वकं विष्ठितपदं व्याचष्टे- देशकालेति ।। विशेषेणेति ।। 'उपसर्गात्' इति तिष्ठतेः सस्य षत्वं ततः ष्टुत्वं चेति भावः । तावतीति ।। पूर्वस्माद्वतुपि 'उगितश्च' इति ङीबिति भावः । तद्भावमाह- तावद्देशकालेति ।। यद्यप्यत्र यावद् ब्रह्मेत्याद्येव प्रकृतोपयोगि, ब्रह्मवद् वाचि अपि अनादिनित्यत्वप्रतिपादनात् । तथाऽप्यत्र ब्रह्मशब्दो न रूढः, किन्तु गुणपूर्तिवाचीति ज्ञापनाय पूर्वांशोदाहर(व्या.टि.) णम् । ननु पूर्वश्रुतिवदुत्तरश्रुतावपौरुषेयत्वप्रतिपादनात् किं तदुदाहरणेनेत्यतः साऽपि कैमुत्यन्यायेनापौरुषेयत्वं प्रतिपादयतीति वक्तुकामः 'क' इति श्रुतिमवतारयति- प्राज्ञेनेति ।। अत्र 'प्रज्ञादिभ्योऽण्' इति स्वार्थिकोऽण् बोध्यः । अत्र छन्दःशब्दो न अनुष्टुप्छन्द इत्यादाविव वर्णसङ्ख्यापरः, किन्तु 'श्रोत्रियश्छन्दोऽधीते' इतिवद्वेदपर इति व्याचष्टे- वेदानामिति ।। योगशब्दस्योपायार्थत्वभ्रमं वारयति- अर्थैः सहेति ।। धीमानिति ।। 'ऊषसुषिमुष्कमधो रः' इत्यत्राप्यन्येभ्योऽप्युपसङ्ख्यानादत्रापि धीशब्दान्मत्वर्थीयो रप्रत्यय इति भावः  । आङोऽर्थः सम्यगिति । अत्र 'किमः कः' इति प्राप्तस्य कादेशस्य आक्षेपार्थत्वात् तस्य विपर्यये पर्यवसानापेक्षत्वात्तदाह- न कोऽपीति ।। बुद्धिशब्दपर्यायस्य धिष्ण्याशब्दस्य तत्पूर्विकायां वाचि लक्षणां मत्वा व्याचष्टे - बुद्धिपूर्वामिति ।। 'छन्दसि व्यवहिताश्च' इति सूत्रादुपसर्गस्य व्यवधानेनान्वयं दर्शयति- प्रतिपपादेति ।। वेदनं विपर्यये पर्यवसाय्य प्रतिपादनमपि विपर्यये पर्यवसाययति- न कोऽपीति ।। इदं प्रकृताभिप्रायेण । अनुव्याख्याने तु 'कस्त्वा युनक्तीत्याह प्रजापतिर्वै कः' इति ब्राह्मणानुसारेण कशब्दस्याकारान्तत्वं ब्रह्मार्थत्वं चोक्तम्-
़कश्छन्दसां योगमिति श्रुतेर्योगार्थतत्त्ववित् ।
ब्रह्मैको नैव चान्योऽस्ति क इत्यस्योभयार्थतः' इति ।
कैमुत्येन वेदापौरुषेयतासिद्धिं दर्शयति- वेदार्थस्येति ।। ननु वाचेत्यारभ्य प्रत्येकं श्रुतिरिति पदस्य प्रथमान्तत्वेन कतृर्वाचकत्वेऽपि क्रियाकारकपदाभावेनानन्वय इत्यत आह- प्रत्येकमिति ।। तथा चाध्याहृतक्रियाकर्मभ्यां श्रुतेरन्वय इति भावः ।
मूलम् - 'नित्या वेदाः समस्ताश्च शाश्वता विष्णुबुद्धिगाः ।
सर्गेसर्गेऽमुनैवैत उद्गीर्यन्ते तथैव च ।
तत्क्रमेणैव तैर्वर्णैस्तैः स्वरैरेव नान्यथा ।ऽ
(त.मं.) ननु वेदस्य प्रळये सम्प्रदायविच्छेदाद् विनाशिनः कथं नित्यत्वमित्याशङ्कां परिहरति- नित्या इति ।। तथैव च यथा पूर्वसर्गे । तदेवोपपादयति- तत्क्रमेणेति ।।
टीका - ननु विधिः नियोगः प्रेरणेत्यनर्थान्तरम् । स च प्रेरकपुरुषधर्मः । अतो वैदिकानां विध्युद्देशानां लौकिकवत् स्वतन्त्रवक्तृकत्वमेवोचितम् । तथाऽर्थवादानामपि हानोपादानाभिप्रायेण प्रवृत्तत्वाद् अभिप्रायस्य च स्वतन्त्रवक्तृधर्मत्वात् । किञ्च वेदेऽहमादिपदानि श्रूयन्ते । तानि च स्वतन्त्रवक्तृकाणि लौकिकवाक्यवत् । तस्मादेवमादीनां पौरुषेयत्वमेव इत्यतो वेदा नित्या इत्युक्त्वा समस्ताश्चेत्याह । कथमिति चेत्, न हि वेदे वयं पुरुषाभिप्रायप्रवेश एव नास्तीति वदामः । तथात्वे सङ्कल्पप्रार्थनादिवाक्यानामनर्थकत्वप्रसङ्गादिति भावः । कथं तर्ह्यपौरुषेयत्वमित्यत आह- शाश्वता इति ।। शश्वदेकप्रकाराः पूर्वं ास्थतान्येव वेदवाक्यानि कानिचित्कैश्चित्पुरुषैः स्वाभिप्रायप्रवेशेन प्रयुज्यन्ते न त्वपूर्वाणि क्रियन्त इत्याशयः ।
एतेनैतदपि परास्तम् । वर्णास्तावन्नित्यत्वात् सर्वगतत्वाच्च स्वतः क्रमशून्याः । नच क्रमेण विना पदवाक्यभावः । नापि तमन्तरेण प्रामाण्यम् । अतः क्रमः पौरुषेय एव आस्थेयः । तत्कथं वेदस्यापौरुषेयत्वमिति । नहि वयं वेदस्य कूटस्थनित्यतां ब्रूमः । किन्तु शब्दतोऽर्थतश्च सर्वदैकप्रकारतामेव । ततश्च क्रमस्य कृतकत्वेऽपि पुरुषाभिप्रायप्रवेशेऽपि स्वतन्त्रस्य वक्तुरभावादपौरुषेयत्वमुपपद्यते ।
ननु प्रलये विच्छेदात्कथं शाश्वता इत्यत आह- विष्णुबुद्धिगा इति ।। अपौरुषेयत्वे युक्तिकथनं चैतत् । तथाच व्याकरिष्यत्याचार्यः । तथाऽपि लोके पुनः प्रवृत्तिः कथमित्यत आह- सर्ग इति ।। सति सप्तमीयम् । वीप्सायां द्विर्वचनम् । उद्गीर्यन्ते उच्चार्यन्ते ब्रह्मादीन् प्रत्युपदिश्यन्ते । तर्हि तस्य नियामकाभावादन्यथाऽप्युपदेशः सम्भाव्य इत्यत उक्तम्- एत एवेति ।। पूर्वकल्पे प्रवृत्ता एव । किं शब्दमात्रसाम्येनार्थमात्रसाम्येन वा एत एवेत्युच्यन्ते । मैवम् । किन्तु सर्वप्रकारेणेत्याह- तथैव चेति ।। तद्विवृणोति- तत्क्रमेणैवेति ।। एवं तैरेव पदार्थैर्वाक्यार्थैश्चेत्यपि द्रष्टव्यम् । इत्थम्भूतलक्षणे तृतीया ।
अनेनैतदपि निरस्तम् । नाव्याख्याताद्वेदात् कश्चिदर्थमधिगच्छति । न चार्थाधिगतिमन्तरेणानुष्ठानं सम्भवति । न चार्वाक्तनपुरुषव्याख्याने विश्वासो युज्यते, अनादेशिकत्वात् । अतः स्वतन्त्रवक्तृव्याख्यानम् अङ्गीकरणीयमिति । वेदानामकर्त्रापि सर्वज्ञेनेश्वरेण व्याख्यानोपपत्तेः ।
(र.टि.) अतो वैदिकानां विध्युद्देशानामिति ।। अनेनैव, वैदिकानि विध्युद्देशवाक्यानि स्वतन्त्रवक्तृपूर्वकाणि विध्युद्देशत्वात् लौकिकविध्युद्देशवाक्यवदिति वेदस्य पौरुषेयत्वेऽनुमानमुक्तं भवति । अस्मिन्ननुमाने अप्रयोजकत्वशङ्कापरिहारार्थं 'विधिर्नियोगः' इति पूर्ववाक्यमिति ज्ञातव्यम् । पौरुषेयत्वेऽर्थवादपक्षकानुमानमाह- तथाऽर्थवादानामपीति ।। प्रयोगस्तु- निन्दास्तुत्यर्थवादवाक्यानि यथोक्तज्ञानोत्पादनाभिप्रायपूर्वकाणि तथाविधार्थवादवाक्यत्वाल्लौकिकार्थवादवदिति  ।  मन्त्रभागस्यापि  पौरुषेयत्वेऽनुमानमाह- वेदेऽहमादिपदा(र.टि.) नीति ।। आदिपदेन 'वसुभिश्चरामि' इत्याद्युत्तमपुरुषोपेतपदसङ्ग्रहः । प्रयोगप्रकारस्तु- वैदिकाहमादिपदानि स्वतन्त्रवक्तृकाणि अहमादिपदत्वाल्लौकिकाहमादिपदवदिति । कथमिति चेदिति ।। 'समस्ताः' इत्यनेन कथमुक्तशङ्कापरिहार इत्यर्थः । अनुमाने दूषणस्यानुक्तत्वादिति भावः । समस्ता इति वदतः स्मृतिकर्तुरुक्तानुमानानामभिप्रायपूर्वकत्वमात्रसाधकत्वे सिद्धसाधनत्वं, तत्परिहारार्थं स्वतन्त्रपुरुषाभिप्रायपूर्वकत्वसाधने त्वप्रयोजकत्वमित्यभिप्रेतमित्याह- न हि वेद इति ।। उपलक्षणं चैतत् । वैदिकविध्युद्देशादिप्रविष्टाभिप्रायवतः पुरुषस्य स्वतन्त्रवक्तृत्वे 'श्वेतकेतो वस ब्रह्मचर्यम्, 'अधीहि भगवो ब्रह्म' इत्यादिविध्युद्देशेषु उद्दालकभृग्वादीनां, 'येनाश्रुतं श्रुतं भवति' इत्यर्थवादवाक्येषु उद्दालकादीनाम्, 'अहं मनुरभवम्' इत्यादौ वामदेवादीनां स्वतन्त्रवक्तृत्वं स्यादित्यपि द्रष्टव्यम् । अनेनैतदपीति ।। ब्रह्मादीन् प्रत्युपदिश्यन्त इत्यर्थकेनोद्गीर्यन्त इत्यनेनेत्यर्थः ।
(रा.टि.) 'नित्या वेदाः' इत्यादेः श्रुतिपुराणवाक्यैरिति पूर्वमेवावतारितत्वात् समस्ताश्चेतिपदकृत्यं वक्तुं शङ्कामाह- ननु विधिरिति ।। विध्युद्देशानामिति ।। विधिरुद्दिश्यते यत्र 'यजेत स्वर्गकामः' इत्यादिवाक्येषु तेषामित्यर्थः । तेषां यागे प्रवर्तस्वेत्याद्यर्थकत्वादिति भावः । अर्थवादानामिति ।। 'यो ब्राह्मणायावगुरेत्तं शतेन घातयेत्, 'वायुर्वै क्षेपिष्ठा देवता' इत्यादिनिन्दास्तुत्यादिरूपार्थवादानामित्यर्थः । अहमादीति ।। 'अहं विश्वं भुवनमभ्यभवाम्' 'अहं मनुरभवम्' इत्यादाविति भावः । सङ्कल्पेति ।। 'भूयसा यज्ञेन भूयो यजेय' 'बहु स्यां प्रजायेय' इत्यादिसङ्कल्पः । 'तन्मामवतु' इत्यादिः प्रार्थना । 'अग्नीदग्नीन् विहर' इति प्रेषणादिरादिपदार्थः। तत्रेशकतृर्कत्वायोगादिति भावः । कथं तर्हीति ।। अल्पायुःपुरुषाभिप्रायकत्व इत्यर्थः । एतेनेत्युक्तं व्यनक्ति- नहि वयमिति ।। एकप्रकारतामिति ।। सजातीयानुपूर्वीकतामित्यर्थः । कृतकत्वेऽपीति ।। प्रत्यध्यापकोच्चारणक्रियाजन्यत्वेऽपीत्यर्थः । कथं युक्तिकथनमित्यत आह- तथाचेति ।। 'सर्वज्ञत्वादीश्वरस्य तद्बुद्धौ सर्वदा प्रतीयमानत्वात्' इत्यनेनेति भावः । तथाऽपीति ।। विष्णुबुद्धिगतत्वेन प्रलये विच्छेदाभावेऽपीत्यर्थः । एवकारान्वयेन प्रतीकोक्तिः- एत एवेति । हेतुत्वाद्यर्थकत्वाभावादाह- इत्थम्भूतेति ।। प्राचीनक्रमादिमत्त्वप्रकारं प्राप्ता इत्यर्थः । अनादेशिकत्वादिति ।। तद्वाक्यं प्रति स्वतन्त्रकतृर्रूपोपदेशकत्वाभावादिति भावः । अनेनैवेत्युक्तं व्यनक्ति- वेदानामकर्त्राऽपीति ।।
(श्री.टि.) विध्युद्देशानामिति ।। विधिरेवोद्देशः प्रयोजनं येषां ते तथा तेषाम् 'प्रातः सन्ध्यामुपासीत' इत्यादिवाक्यानामित्यर्थः । लौकिकवद् इदं कुर्वित्यादिलौकिकवाक्यवत् । स्वतन्त्रवक्तृकत्वमेवेति ।। सजातीयोच्चारणमनपेक्ष्योच्चारयिता पुरुषः स्वतन्त्रः,तद्वक्तृकत्वं तत्कतृर्कत्वमिति यावदित्यर्थः । अनेन, वैदिकानि विध्युद्देशवाक्यानि स्वतन्त्रवक्तृपूर्वकाणि विध्युद्देशत्वात् लौकिकविध्युद्देशवाक्यवदिति वेदस्य पौरुषेयत्वेऽनुमानमुक्तं भवति । अस्मिन्ननुमानेऽप्रयोजकताशङ्कापरिहाराय विधिर्नियोग इति पूर्ववाक्यमिति ज्ञातव्यम् । पौरुषेयत्वेऽर्थवादपक्षकानुमानमाह- तथाऽर्थवादानामपीति ।। हानेत्यादि ।। विधिबोधितार्थ इति शेषः । (श्री.टि.) प्रयोगप्रकारस्तु- निन्दास्तुत्यर्थवादवाक्यानि विधिबोध्यार्थे हानोपादानाभिप्रायपूर्वकाणि तथाविधार्थवादवाक्यत्वात् लौकिकार्थवादवदिति । मन्त्रभागस्यापि पौरुषेयत्वेऽनुमानमाह- वेदेऽहमादिपदानीति ।। 'अहं रुद्रेभिः' इत्यादिवाक्येष्वित्यर्थः । आदिपदेन 'वसुभिश्चरामि' इत्याद्युत्तमपुरुषोपेतपदसङ्ग्रहः । प्रयोगप्रकारस्तु- वैदिकाहमादिपदानि स्वतन्त्रवक्तृकाणि अहमादिपदत्वात् लौकिकाहमादिपदवदिति । वेदा इत्युक्त्वेति ।। बहुवचनेनैव सामस्त्यस्य लब्धत्वादिति भावः । कथमिति चेदिति ।। समस्ता इत्यनेन कथमुक्तशङ्कापरिहार इत्यर्थः । अनुमानानां दूषणानुक्तेरिति भावः । उक्तानुमानानां पुरुषाभिप्रायपूर्वकत्वमात्रसाधकत्वे सिद्धसाधनत्वं समस्ता इति वदतः स्मृतिकर्तुरभिप्रेतमित्याह- न हीत्यादिना ।। सङ्कल्पप्रार्थनादिवाक्यानामिति ।। 'स्तविष्यामि त्वामहम्' इत्यादिसङ्कल्पप्रतिपादकवाक्यानाम् । 'आयाहि पिब मत्स्व' इत्यादि प्रार्थनावाक्यानां चेत्यर्थः । कथं तर्ह्यपौरुषेयत्वमिति ।। पुरुषाभिप्रायपूर्वकत्वं साधयतामस्माकं वैदिकविध्युद्देशादावभिप्रायं प्रवेष्टुः पुरुषस्य स्वातन्त्र्यमेव विवक्षितम् । तथा च स्वतन्त्रपुरुषाभिप्रायपूर्वकत्वसाधनान्न सिद्धसाधनम् । तथा च कथमपौरुषेयत्वमित्याशयः । आहेति ।। तथात्वे अप्रयोजकत्वं स्यादित्याहेत्यर्थः । न त्वपूर्वाणीति ।। तथा च न स्वतन्त्रपुरुषाभिप्रायप्रवेशपूर्वकत्वमित्यप्रयोजकतेति भावः । नित्यत्वादित्यादि ।। नित्यत्वान्न कालिकः क्रमः, सर्वगतत्वान्न दैशिकः क्रम इत्यर्थः । अस्तु क्रमशून्यत्वं, ततः किमित्यत आह- न चेति ।। बोधोपयुक्तक्रमवद्वर्णसमूहस्यैव पदत्वात् तादृशक्रमवत्पदसमूहस्यैव वाक्यत्वादिति भावः । माऽस्तु पदादिभावोऽपीति चेत्तत्राऽह- नापीति ।। पदवाक्यभावाभावे प्रमाकरणत्वाभावात्प्रामाण्यमेव न स्यादित्यर्थः । पौरुषेयः कृतकः । वेदस्य जन्यक्रमविशेषविशिष्टवर्णसमुदायरूपस्य । एतेनेत्युक्तं विशदयति- न हीति ।। कूटस्थनित्यतां निर्विकारताम् । क्रमस्य जन्यतया विकारित्वे क्रमविशेषविशिष्टवर्णसमुदायरूपवेदस्यापि विकारित्वादिति भावः । तर्ह्यपौरुषेयत्वोक्तेः कोऽभिप्राय इत्यत आह- ततश्चेति ।। स्वतन्त्रवक्तुरिति ।। तथा च सजातीयोच्चारणमनपेक्ष्योच्चारयिता पुरुषस्स्वतन्त्रः, तत्पूर्वकत्वाभाव एवापौरुषेयत्वमित्यर्थः।
अत्र केचित् । तत्तद्वर्णादिविषयकबुद्धिक्रम एव वर्णपदादिक्रमो नातिरिक्तोऽस्ति । न च वर्णक्रमस्य श्रावण(तया)ताया अनुभूयमानत्वाद्बुद्धिगतक्रमस्य श्रावणत्वासम्भवः । बुद्धेः साक्षिवेद्यत्वेन तत्क्रमस्यापि तद्वेद्यत्वेन साक्ष्युपनीतस्यैव तस्य वर्णेषु श्रोत्रेण भानाङ्गीकारात् । 'व्यक्तिक्रमं ब्रह्मबुद्धावपेक्ष्य क्रम उच्यते' इति तन्त्रसारोक्तेरित्याहुः । तेषां 'क्रमस्तु वर्णधर्मः' इति सुधाविरोधः स्पष्टः । व्यक्तिक्रममित्यादि वाक्यं तु वर्णसमुदायात्मके वेदे क्रमप्रतिपादनाय न प्रवृत्तम् । किन्तु पूर्वं क्रमेण अष्टमहामन्त्रोद्धारे कृते मन्त्राणां नित्यत्वेन युगपत्सर्वमन्त्रसद्भावेन क्रमाभावात् कथमेकानन्तर्यमपरस्योच्यत इति शङ्कापरिहाराय प्रवृत्तम् । तथा च सर्वमन्त्राणां ब्रह्मा ऋषिः । अतस्स एव द्रष्टा । स चैकानन्तरमपरं मन्त्रं दृष्टवान् । अतो मन्त्राणां ब्रह्मबुद्धौ व्यक्तीभावमपेक्ष्यैव मन्त्रेष्वपि क्रमो विष्णूदिते तन्त्रसारे उच्यते, ततस्तदनुसारेणास्माभिरपि तथैव क्रमो मन्त्रेषु उच्यत इत्येवम्परतया तद्वाक्यविरोधाभावात् । यद्यपि न वर्णेषु दैशिकः कालिको वा क्रमः सम्भवति, व्याप्तत्वान्नित्य(श्री.टि.) त्वाच्च । नापि वस्तुनिबन्धनः । एकदैव जारा राजेति प्रयोगे जकारस्य पौर्वापर्यायोगात् । नापि बुद्धियोग एव क्रमो वर्णेष्ववभासत इति युक्तम् । वर्णपदादिगतस्य क्रमस्य श्रावणत्वानुभवात् । बुद्धेरान्तरत्वेन साक्षिवेद्यतया तत्क्रमस्यापि तथात्वेन श्रावणत्वायोगात् । न चाऽरोपित एव वर्णेषु क्रम इति युक्तम् । पदवाक्यादेरत्यन्तासत्त्वापातात् । तथाऽपि बुद्धिक्रमजन्यो वर्णेष्वौपाधिकः कश्चन क्रमोऽस्त्येव । 'क्रमस्तु वर्णधर्मः' इति स्पष्टं सुधोक्तेः । न च स कादृश इति वाच्यम् । यथा कालनिबन्धनक्रमापेक्षया देशनिबन्धनस्तत्तद्वस्तुगतः क्रमो विलक्षणोऽनुभूयमानो विशिष्य वक्तुमशक्योऽपि कश्चिदङ्गीक्रियते । तथा बुद्धि क्रमनिबन्धनो वर्णपदादिगतानुपूर्वीरूपः क्रमोऽपि साक्षिवेद्यतया श्रोत्रेणानुभूयमानो वक्तुमशक्योऽप्यङ्गीकार्यः । न हि सर्वत्र क्रमशब्द एकार्थकोऽस्तीत्येवमस्मदाचार्यरचितसुधाटिप्पण्यनुसारेण द्रष्टव्यम् । स च वर्णनिष्ठः क्रम ईश्वरबुद्ध्युपाधिकोऽस्मद्बुद्ध्युपाधिकश्चेति द्विविधोऽपि जन्य एव, 'क्रमस्य कृतकत्वेऽपि' इति सामान्यवचनात् । इयांस्तु विशेषः । अस्मद्बुद्ध्युपाधिकः क्रमो जन्योऽस्मद्बुद्ध्युपरमे नश्यति । ईश्वरबुद्ध्युपाधिकः क्रमो जन्योऽपि न नश्यति, तद्बुद्ध्युपरमाभावात् । जन्यस्यापि नाशाभावस्य पुराणेषु प्रमितत्वात् । यथोक्तं तर्कताण्डवे - 'ईश्वरोऽप्यस्मन्मते महोपाध्याय एव' इति । यथा प्रत्यहमुपाध्यायबुद्ध्युपाधिकः क्रमो वर्णेषु जायते, एवमीश्वरबुद्ध्युपाधिकः क्रमोऽपि वर्णेषु जायत एवेति तद्वाक्यार्थः ।
ननु ईश्वरबुद्ध्युपाधिकक्रमस्याजन्यत्वाङ्गीकारे किं बाधकं, क्रमस्य कृतकत्वेऽपीति वाक्यस्यास्मद्बुद्ध्युपाधिकक्रमविषयत्वसम्भवादिति चेत् । अत्रोच्यते । क्रमस्तावद्वर्णधर्मः 'क्रमस्तु वर्णधर्मः' इति सुधावचनात् । तस्य चाजन्यत्वाङ्गीकारे यावद्द्रव्यभावित्वप्राप्त्या खण्डितत्वाभावेन वर्णैरत्यन्ताभेद एव वाच्यः । 'यावद्वस्तु न भेदवत्' इत्युक्तत्वात् । एवं च यद् यदभिन्नाभिन्नं तत् तदभिन्नं, यथा रामाभिन्नमूलनारायणाभिन्नः कृष्णो रामाभिन्न इति व्याप्तिबलात् पूर्ववर्णाभिन्नक्रमाभिन्नो द्वितीयवर्णः पूर्ववर्णाभिन्न इति वर्णयोः परस्परमभेदः स्यात् । जन्यत्वाङ्गीकारे तु खण्डितत्वेन भेदाभेदसद्भावान्नैवमापादनावकाशः । यथाऽयमेकोऽयमेकः, तस्मादिमौ द्वावितीश्वरबुद्ध्या जीवयोर्द्वित्वमुत्पद्यते । तच्चेश्वरबुद्ध्युपाधिकमपि द्वित्वं जीवाभ्यां भिन्नाभिन्नमेवाङ्गीक्रियते । अन्यथोक्तव्याप्तिबलाज्जीवयोरपि परस्पराभेदापत्तिरेव  । एवमेव प्रकृतेऽपीति न कोऽपि दोष इति सर्वमवदातम् । सति सप्तमीति ।। सर्गे सतीत्यर्थः । द्विर्वचनं किमर्थमित्यत आह- वीप्सायामिति ।। बह्वर्थसङ्ग्रहो वीप्सा । तथा च सर्गेसर्ग इत्यस्य प्रतिसर्गम् इत्यर्थः  ।  तद्विवृणोतीति ।। सर्वप्रकारेण साम्यं विवृणोतीत्यर्थः। ननु 'कतृर्करणयोस्तृतीया' इत्युक्तत्वात्तत्क्रमादीनां कतृर्त्वकरणत्वयोरभावात्कथं तत्र तृतीयेत्यत आह- इत्थम्भूतलक्षणे तृतीयेति ।। कञ्चन प्रकारं प्राप्त इत्थम्भूतः, तज्ज्ञापके तृतीया स्यादिति सूत्रार्थः । छात्रेणोपाध्यायमद्राक्षीदित्युदाहरणम् । अत्रोपाध्यायत्वरूपं प्रकारं प्राप्त उपाध्याय इत्थम्भूतः, तत्रोपाध्यायत्वस्यान्यत्र प्रसक्तौ सत्यां छात्रस्य तज्ज्ञापकत्वात्तत्र तृतीया । एवमिहाप्येत उद्गीर्यन्त इत्युच्चारणविषयत्वरूपं प्रकारं प्राप्ता वेदाः, तत्रोच्चारणकर्मत्वरूपप्रकारस्यान्यथात्वरूपातिप्रसक्तिपरिहाराय तत्प्रकारज्ञापकत्वं क्रमादीनां (श्री.टि.) विवक्षितमिति तत्र तृतीयेत्यर्थः । अनेनेति ।। ब्रह्मादीन् प्रत्युपदिश्यन्त इत्यर्थकेनोद्गीर्यन्त इत्यनेनेत्यर्थः । अनादेशिकत्वादिति ।। आदेश उपदेशस्तत्परम्पराप्राप्तत्वाभावाद् असाम्प्रदायिकत्वादिति यावदित्यर्थः । स्वतन्त्रवक्त्रिति ।। सजातीयोच्चारणमनपेक्ष्योच्चारयिता पुरुषस्स्वतन्त्रः तत्कर्तेति यावत्, तद्व्याख्यानमेवापेक्षितम् । तथात्वे तत्र विश्वासो युक्त इत्याशयः । अनेनेत्युक्तं विशदयति- वेदानामिति ।।
(पां.टि.) अहमादिपदानीत्यादिपदेन वैदिकानां 'स्याम्', 'अभूवम्' इत्याद्युत्तमपुरुषाणां वैदिकानां युष्मद्यत्तच्छब्दानां च परिग्रहः । न हीति ।। ईश्वराभिप्रायप्रवेशाङ्गीकारादिति भावः । तदङ्गीकारमेवानङ्गीकारे बाधकोक्त्या उपपादयति- तथात्वे इति ।। सङ्कल्पप्रार्थनादिवाक्यानामिति ।। 'शरीरं मे विचर्षणम् । जिह्वा मे मधुमत्तमा' इत्यादीनामित्यर्थः । न चैवं तद्वाक्यस्थाहमादिशब्दानामीश्वरपरत्वं स्यादिति वाच्यम् । तथात्वे त्वन्मतेऽपि 'शरीरं मे विचर्षणम् । जिह्वा मे मधुमत्तमा' इत्यादौ स्वतन्त्रवक्तुरीश्वरस्यैव, भारतादौ च 'किं नो राज्येन गोविन्द' 'शिष्यस्तेऽहं शाधि मां त्वां प्रपन्नम्' इत्यादौ व्यासस्यैव, लोके च 'वाच्यस्त्वया मद्वचनात्स राजा' इत्यादौ कालिदासादेरेवाहंशब्दार्थत्वापातात् । यदि च शरीरं मे इत्यादावीश्वरादेरेव स्वतन्त्रवक्तृत्वेऽपि मन्त्रलिङ्गप्रकरणादिना यजमानाद्यभिप्रायानुप्रवेशाङ्गीकाराद् यजमानार्जुनसीतादेरेवाहंशब्दार्थत्वमिति मन्यसे, तर्हि वेदापौरुषेयत्वेऽपि 'शरीरं मे' इत्यादिप्रार्थनामन्त्रेषु मन्त्रलिङ्गादिना यजमानेश्वराद्यभिप्रायानुप्रवेशस्य मयाऽपि स्वीकारात्तत्र यजमान एवाहंशब्दार्थः, 'मामुपास्व' इत्यादावीश्वर इति नातिप्रसङ्ग इति भावः । अत इति ।। प्रामाण्यान्यथानुपपत्त्या पदवाक्यभावस्य, तदन्यथाऽनुपपत्त्या च क्रमस्यावश्याऽश्रयणीयत्वात् तस्य चान्यस्यासम्भवेनोपलब्धिनिष्ठस्यैव वक्तव्यत्वेनोपलब्धेश्च जन्यत्वेन  तन्निष्ठक्रमस्यापि  जन्यत्वात्पौरुषेयत्वमेवेत्यर्थः । अस्तु क्रमस्य पौरुषेयत्वं किं तत इत्यतः क्रमविशिष्टवर्णानामेव वेदत्वात्क्रमस्य कृतकत्वे वेदस्यापि कृतकत्वमेवेति न तस्यापौरुषेयत्वं सम्भवतीत्याह-  तत्कथमिति ।। इतीत्यस्यैतेनेत्यनेन सम्बन्धः । एतेनेत्यनेन परामृष्टं दर्शयति- न हीति ।।
न चैवं तत्त्वसङ्ख्यानटीकाविरोधः । तत्र '़नित्यत्वं नाम कूटस्थतयाऽऽद्यन्तशून्यत्वम् । तच्च वेदानां 'नित्या वेदाः समस्ताश्च' इत्यादि प्रमाणसिद्धम्' इत्युक्तत्वादिह कूटस्थत्वनिषेधादिति वाच्यम् । ईश्वरीयोपलब्धेरजन्यत्वेन तन्निष्ठक्रमस्याप्यजन्यत्वेन वक्ष्यमाणरीत्या तद्विशिष्टवर्णानामप्यजन्यत्वेन कूटस्थतयाऽऽद्यन्तशून्यत्वोक्तेरीश्वरबुद्धिस्थवेदविषयत्वाद्, इह टीकायां तत्कौटस्थ्यनिषेधस्य चास्मदादीन् प्रति प्रमापकत्वोपयुक्तस्यास्मदादिबुद्धिस्थस्य क्रमस्योच्चारणाद्यधीनत्वेन तद्विषयत्वेन टीकाद्वयस्य भिन्नविषयत्वादविरुद्धत्वात् । अवश्यं च क्रमस्य सदा ईश्वरबुद्धिस्थत्वकल्पनम्, 'सर्वज्ञत्वादीश्वरस्य तद्बुद्धौ सर्वदा प्रतीयमानत्वात्' इति वक्ष्यमाणत्वादिति ध्येयम् । व्याकरिष्यतीति ।। 'सर्वज्ञत्वादीश्वरस्य तद्बुद्धौ सर्वदा प्रतीयमानत्वात्' इत्यत्रेति शेषः । अनादेशिकत्वादिति ।। आदेश आज्ञा, तद्युक्तम् आदेशिकं, न आदेशिकम् अनादेशिकं, तस्य भावस्तत्त्वं, तस्मादित्यर्थः। स्वतन्त्रवक्तृव्याख्याने  व्याख्यातुरिच्छाया  एव  नियामकत्वेनेदमित्थमेवेत्यर्थनियमनसम्भवेऽप्यर्वाचीन(पां.टि.) व्याख्याने आज्ञारूपनियामकाभावादिदमित्थमेवेत्येवं नियमनासम्भवादिति भावः । यद्वा आदेश उपदेशः सोऽस्यास्तीत्यादेशी, स विद्यते यस्येत्यादेशिकोऽनेवम्भूतोऽनादेशिकः तस्य भावस्तत्त्वं तस्माद् । उपदेशकमूलपुरुषरहितत्वेन तद्व्याख्यानस्यासाम्प्रदायिकत्वादित्यर्थः ।
(व्या.टि.) पुराणस्य श्रुतिपुराणवाक्यैरिति प्रागेवावतारितत्वान्न पुनरवतारितम् । तत्र पुराणस्यैकत्वेऽपि 'जान्तनशां विभाषा' इतिवत् श्रुतिबहुत्वाभिप्रायेण बहुत्वम् । 'अदितिः पाशान्' इतिवदवयवबहुत्वाभिप्रायेण वेति बोध्यम् । तत्र समस्तपदव्यावर्त्याशङ्कां दर्शयति- नन्वित्यादिना ।। विध्युद्देशत्वस्य स्वतन्त्रवक्तृकत्वेन व्याप्त्युपपादनाय विधेः पुरुषधर्मत्वमुपपादयति- स चेति ।। अभिप्रायस्येच्छारूपत्वादिति भावः । हेत्वभिधानपूर्वकं प्रतिजानीते- अत इति ।। विधेः पुरुषधर्मत्वादित्यर्थः । विध्युद्देशानामिति ।। प्रेरणापराणां 'वायव्यं श्वेतमालभेत' इत्यादीनामित्यर्थः । उचितमिति ।। अनेन वैदिको विध्युद्देशः स्वतन्त्रवक्तृको विध्युद्देशत्वात् लौकिकवदित्यनुमानाद्वेदस्य पौरुषेयत्वमुक्तं भवति । अर्थवादानामपीति ।। 'वायुर्वै क्षेपिष्ठा' इत्यादिस्तुतिरूपाणाम् 'सोऽरोदीद्यदरोदीत्' इत्यादिनिन्दारूपाणाम्, 'इति ह स्माह बहुर्वार्ष्णेयो माधा(षा)नेव मह्यं पचत' इति परकृतिरूपाणाम्, 'देवा वै सत्रमासत' इत्यादिपुराकल्परूपाणां चेत्यर्थः । तथेति पौरुषेयत्वसमुच्चयः । तत्र हेतुमाह - हानोपादानेति ।। न चासिद्धो हेतुरिति वाच्यम् । वैदिकानि स्तुतिवाक्यानि उपादानाभिप्रायेण प्रवृत्तानि स्तुतिवाक्यत्वाल्लौकिकवाक्यवत्, वैदिकानि निन्दावाक्यानि हानाभिप्रायेण प्रवृत्तानि निन्दावाक्यत्वाल्लौकिकवाक्यवदित्यादिना तत्सिद्धेः । नन्वस्त्वभिप्रायेण प्रवृत्तत्वं, मास्तु पौरुषेयत्वमित्यतो विपक्षे हेतूच्छित्तिं विवक्षुरभिप्रायस्य पुरुषाविनाभावं दर्शयति- वक्तृधर्मत्वादिति ।। अभिप्रायस्येच्छारूपत्वादिति भावः । अत्र विधिलिङादीनां स्वबोध्याभिप्रायवत्कतृर्कत्वस्य, अर्थवादानां हानाद्यभिप्रायवत्कतृर्कत्वस्य दर्शनाद्विशेषव्याप्तेन विध्युद्देशत्वादिना सामान्यं सकतृर्कत्वं सुसाधमित्याकूतम् । किञ्चेति ।। वेदभागे अन्यदपि पौरुषेयत्वसाधकमस्तीत्यर्थः । वेद इति ।। मन्त्रभाग इत्यर्थः । अहमादिपदानीति ।। 'अहं वृक्षस्य रेरिवा' इत्यादौ । आदिपदेनोत्तमपुरुषादीनि । अत्राहम्पदस्य स्वतन्त्रवक्तृवाचकत्वेन, उत्तमपुरुषस्याहमर्थसामानाधिकरण्येन सकतृर्कत्वव्याप्तिरवधातव्या । कथमिति ।। पुरुषाभिप्रायप्रवेशाप्रवेशयोः कतरः पक्षः परिगृह्यत (इत्यर्थो) इति अस्यार्थो, न तु कथमपौरुषेयत्वमिति, उत्तरग्रन्थेन पौनरुक्त्यापत्तेः । सिद्धान्ती स्वानभिमतं पक्षं प्रतिक्षिपति- न हीति ।। नास्तीत्येवोच्यतां, किं विपक्षे बाधकमित्यत आह- तथात्व इति ।। 'प्रजापतिरकामयत प्रजाः सृजेय' इति सङ्कल्पवाक्यम्, 'शरीरं मे विचर्षणम्' इत्यादि प्रार्थनावाक्यम्, आदिपदेन 'सत्याः सन्तु यजमानस्य कामाः' इत्याशीर्वचनम्, तदेषामित्यर्थः । पुरुषाभिप्रायप्रवेशाङ्गीकारे वेदस्य पौरुषेयत्वमवर्जनीयं, तस्य कतृर्पुरुषाविनाभावादित्याक्षिपति- कथं तर्हीति ।। शाश्वता इति व्याचष्टे - शश्वदिति ।। अनेन शश्वच्छब्दादणिति सूचितम् ।
ननु कथं शाश्वता इति पदप्रयोगः । 'कालाट्ठञ्' इति ठञोऽवर्जनीयत्वेन कालिका मासिका इतिवत्तदन्तस्यैव (व्या.टि.) प्रयोज्यत्वादिति चेन्न । प्रामाणिकत्वेनाणोऽपि सम्भवात् । कथमन्यथा 'अग्राह्यः शाश्वतः कृष्णः' इति 'मा निषाद प्रतिष्ठां त्वमगमः शाश्वतीः समाः' इति 'अनुदितौषसरागा' इति 'शार्वरस्य तमसः' इति 'समानकालीनः' इत्याद्यभियुक्तप्रयोगाः समाधेयाः । यत्तु सिद्धान्तकौमुद्याम् 'अपभ्रंशा एवैते' इति तद्दुराग्रहमात्रं, बह्वभियुक्तप्रयोगाणां दुरप...वत्वात्  । शाश्वतत्वोक्त्या कथमुक्तशङ्काऽपगम इत्यत आह- पूर्वस्थितान्येवेति ।। ईशबुद्धाविति शेषः । वाक्यानीति ।। पदक्रमविशिष्टानीत्यर्थः । क्रमाभावे वाक्यत्वानुपपत्तेः । अन्यकृतेऽपि 'पापोऽहं पापकर्माऽहम्' इत्यादिश्लोके स्वाभिप्रायप्रवेशेन सर्वैः प्रयोगवद् वेदद्रष्टृभिरकृतेऽपि वेदे स्वाभिप्रायप्रवेशः क्रियत इत्यङ्गीक्रियते । तथा च विध्युद्देशादेरभिप्रायवत्पुरुषसम्बन्धेऽपि तत्स्वातन्त्र्यानावश्यकेन तेन सकतृर्कत्वसाधनमयुक्तमिति भावः । अहम्पदस्याननुवादस्य वक्तृवाचित्वेऽपि तत्स्वातन्त्र्यस्य पापोऽहमित्यादौ अदर्शनात्, 'न जाने' इत्यादौ तत्सामानाधिकरण्यस्याभावात्, न अहम्पदत्वादिनाऽपि सकतृर्कत्वसाधनमिति बोध्यम् । शङ्काऽन्तरमप्यनेन निरस्तमित्याह - एतेनेति ।। शाश्वतत्वकथनेनेत्यर्थः । निरस्यामाशङ्कामु(क्त्श्)ङ्कयति - वर्णास्तावदिति ।। नित्यत्वादिति कालिकस्य क्रमस्य निरासः, सर्वगतत्वादिति दैशिकस्य । किं तत इत्यत आह- न चेति ।। ततोऽपि किमित्यत आह- नापीति ।। तं पदवाक्यभावम् । प्रामाण्यं प्रमापकत्वम् । तत्र पदार्थवाक्यार्थयोः पदवाक्यगम्यत्वादिति भावः । वेदः सकतृर्कः पुरुषाभिप्रायप्रवेशात् कृतकक्रमत्वाद् इति हेतुमप्रयोजकत्वेन निरस्यति- न हि वयमित्यादिना ।।
ननु तत्त्वसङ्ख्याने 'नित्या वेदाः' इति वेदानां नित्यत्वमुक्तम् । तच्च 'नित्यत्वं नाम कूटस्थतया आद्यन्तशून्यत्वम् । तच्च 'नित्या वेदाः समस्ताश्चेति प्रमाणसिद्धम्इति त(क्त्श्)ीकायां कूटस्थनित्यतारूपत्वेन परिष्कृतम् । एतत्प्रमाणेनैव प्रमापितं चेति कथमत्र तद्विरुद्धा कूटस्थनित्यताऽभ्युपगमाभावोक्तिः, 'किन्तु शब्दतोऽर्थतश्चैकप्रकारतामेव' इत्युक्तिः, 'क्रमस्य कृतकत्वेऽपि' इत्युक्तिश्चेति चेत् । बहूक्तियुक्तिसिद्धप्रमेयानुरोधेन तत्त्वसङ्ख्यानटीकाया अभिप्रायस्य कल्पनीयत्वात् । प्रमेयं चेत्थम्- क्रमविशिष्टा वर्णा एव तावद्वेदः । इत्थमेव टीकायामसकृदुक्तेः । क्रमविशेषेण वर्णान् शृणोमीत्यनुभवसिद्धप्रत्यक्षाच्च । वाक्यस्फोटादेरप्रामाणिकत्वाच्च । क्रमविशेषश्च पौरुषेयग्रन्थव्यावृत्त आनुपूर्वीविशेषः । ग्रन्थभेदस्य सर्वत्राप्यानुपूर्वीभेदनिबन्धनत्वात् । तत्र वर्णाः कूटस्था विभवश्च इत्येतदपि बहूक्तियुक्तिसिद्धम् । ईदृशानां वर्णानां स्वतः क्रमो नास्ति । दैशिकस्य कालिकस्य वा तत्त्वेन, विभूनां स्वानधिकरणं यत्तदधिकरणं तद्भिन्नतदुत्तरदेशस्थत्वरूपस्य एतादृशपूर्वदेशस्थत्वरूपस्य वा दैशिकस्य एकपिङ्क्तस्थबकानामिवायोगेन, अनादिनित्यानां तदुत्पत्त्यधिकरणक्षणध्वंसाधिकरणक्षणोत्पत्तिकत्वरूपस्य तदुत्पत्त्यधिकरणक्षणप्रागभावाधिकरणक्षणोत्पत्तिकत्वरूपस्य वा तद्धंसाधिकरणक्षणोत्पत्तिकत्वरूपस्य तदुत्पत्त्यधिकरणक्षणवृत्तिध्वंसप्रतियोगित्वस्य वा कालिकस्य कुलीरतत्स्त्र्यपत्यादीनामिवायोगेन तदयोगात्, किन्त्वन्यो वाच्यः । क्रमेण वर्णान् शृणोमीत्यनुभवस्य दुरप...वत्वात् । वर्णव्यञ्जकध्वनिजनिकाः क्रियाः क्रमेण जायन्ते । ताभिर्व्यञ्जका ध्वनयः क्रमेणोत्पद्यन्ते । तैश्च वर्णानां क्रमेण व्यक्तयो (व्या.टि.) भवन्ति । व्यक्तानां च क्रमेण श्रवणसाक्षात्कारा उत्पद्यन्ते । तत्र चरमवर्णसाक्षात्कारेण संस्कारवशादुक्तक्रमविशिष्टवर्णविषयकेण, अन्यया वा स्मृत्या क्रमविशिष्टतावद्वर्णविषयिण्या पदभावावगाहिन्या शक्तिस्मृत्यादिद्वारा शाब्दबोध इति वस्तुस्थितिः । तत्र वर्णेषु प्रकारतया भासमानोऽयं क्रमः व्यक्तिक्रमः । न च तस्य स्वस्वव्यक्तिधर्मस्य कथं वर्णधर्मत्वमिति वाच्यम्  ।  तर्हि क्रमिकोत्पत्तिमत्त्वमतेऽपि कथं वर्णधर्मत्वम् । क्रमिकोत्पत्तिमत्त्वस्य प्रकारत्वे तादृशव्यक्तिमत्त्वस्यापि तत्त्वम् । योगिनः क्रमेण भगवद्रूपाणि पश्यामीति प्रतीतिरुक्तक्रममेव प्रकारतयाऽवगाहते । अन्यस्य क्रमस्य दुर्वचत्वात् ।
वस्तुतस्तु भगवद्रूपक्रियादौ कार्यविशेषाय व्यक्तिरूपावस्थाविशेषाङ्गीकारेऽपि वर्णेषु प्रतीत्यतिरिक्तव्यक्तिकल्पने मानाभावेन प्रतीतिरेव व्यक्तिः । ध्वनीनां प्रत्यायकत्वमेव व्यञ्जकत्वम् । तदा क्रमिकप्रतीतिविषयत्वमेव क्रमः । श्रावणं तु न क्रमावगाहि बुद्धिक्रमस्य स्वायोग्यत्वात् । स्वस्य प्रतिवर्णं भिन्नत्वेनानेकधर्मिकक्रमिकबुद्धिविषयत्वप्रकारकत्वायोगाच्च । स्वपूर्वमुपनायकाभावेनोपनीतभानस्याप्ययोगाच्च । किन्तु साक्षी क्रमेण श्रावणान्यवगाहमानः क्रमिकश्रावणविषयत्वं वर्णेष्ववगाहते । न च साक्ष्यपि तत्तच्छ्र2ावणं तदाऽवगाहमानः कथं क्रममवगाहत इति वाच्यम् । प्रतीतिकाल एवानन्तरं प्रतीतानि विषयीकृत्य वा तद्गतकालिकक्रममवगाढुं शक्तत्वात् । अधिकं तु प्रकृतानुपयोगाद् ग्रन्थगौरवभयाद्रहस्यत्वाच्च न विचार्यते । सर्वथा तावत् स्वतः क्रमाभावादुक्तक्रम एव वाच्यः । स च व्यक्तेर्बुद्धेर्वा जन्यत्वाज्जन्य एव, तन्नाशनाश्य एव । तथाऽपि पारिभाषिकौ स्थित्युपरमौ वक्तव्यौ । अस्मिन् ग्रामे वेदस्तिष्ठति, अस्मिन्नध्यापके तिष्ठति, अस्मिन् गत इत्यबाधितव्यवहारात् । तौ च उक्तक्रमविशिष्टवर्णोच्चारणानुकूलोक्तक्रमविशिष्टवर्णानुभवजन्यसंस्कारसत्त्वनाशौ लोके । ईश्वरे तु तस्य सर्वदा सर्वज्ञत्वेन क्रमविशेषविशिष्टवर्णानुभवस्यैव सत्त्वादीश्वरे महोपाध्याये वेदः सदा तिष्ठति । न चैवं पुराणादावतिप्रसङ्गः । तस्य सदा ईशबुद्धौ स्थितत्वेऽपि अभूतपूर्वानुपूर्वीविशेषविशिष्टोच्चारणस्योत्पत्तित्वेन भविष्यत्कल्पीयतादृशोच्चारणाभावस्य नाशत्वेन श्रुतितो वैलक्षण्यात् । न च वैदिकक्रमस्य जन्यत्वे प्रत्यहमध्यापकैर्व्यज्यमानत्वोक्त्ययोगः । भूतपूर्वसदृशोच्चारणकत्वेनैव तद्व्यवहारोपपत्तेः । अन्यथा कथकेन पुराणं क्रियत इति व्यवहारापत्तिः । न च तत्क्रमेणेति प्रत्यभिज्ञाविरोधः, सादृश्याभिप्रायकत्वात् । अन्यथा तैरेव पदार्थैरिति टीकोक्त्या पदार्थानामपि नित्यत्वप्रसक्तेः । एवमन्यान्यपि बाधकानि सुपरिहराणि । न च मीमांसकोक्तविततिविशेषवद्, वेदान्तिमते ब्रह्मादिमानुषान्तेषु क्रमवद् विलक्षणः क्रमः कल्प्य इति वाच्यम् । कल्पकाभावात् । विततेरपि कालिकक्रमवदनुष्ठानविषयाङ्गसमुदायरूपत्वाच्च । क्षीरनीरमाधुर्यतारतम्यस्येव आनन्दादितारतम्यस्यैव क्रमशब्दार्थत्वाच्च ।
किञ्च कल्प्यमानोऽपि वेदे कल्प्यतेऽन्यत्रापि वा । नाऽद्यः । अन्यत्रेवोक्तरीत्या वेदेऽपि पदवाक्यादिभावोपपत्तावतिरिक्तकल्पने मानाभावात् । लौकिकवाक्य इव वर्णतत्प्रतीतिक्रमाद्यन्यस्यानुभवविरुद्धत्वाच्च । नापि द्वितीयः । अनुभवविरोधादेव । तस्य सर्वत्राप्यजन्यत्वे लौकिकवाक्यस्य कूटस्थत्वापत्तेश्च । वेदेऽजन्यत्वमन्यत्र (व्या.टि.) जन्यत्वमिति वैलक्षण्ये च नियामकाभावः । पुराणादीनां नश्वरक्रमवत्त्वेनानित्यत्वोपपत्तौ 'पुराणादीनामन्यथाशब्दरचनमेवानित्यत्वम्' इति मूलविरोधश्च । 'वर्णादीनामित्येव सिद्धे यत्पदादिग्रहणं तद्वर्णानां कौटस्थ्याभावोऽनित्यत्वं पदादीनां तु क्रमव्यत्यय इति सूचयितुम्' इति स्पष्टटीकावाक्यविरोधश्च । न च क्रमकृतकत्ववचनानां परमतानुवादत्वम् । 'न हि वयं कूटस्थनित्यतां ब्रूमः' इत्यादेः परमतत्वोक्तेः साहसत्वात् । तस्माद्वर्णा एव कूटस्थाः, क्रमस्तु जन्यो विनाशीति सिद्धं प्रमेयम् । तथा च तत्त्वसङ्ख्यानटीका वर्णांशे कूटस्थत्वाभिप्रायका, क्रमांशे सर्वदा ईश्वरबुद्धिस्थत्वाभिप्रायका वा कृत्वाचिन्तोक्तिरूपा वा । अत एव गायत्र्यधिकरणचन्द्रिकायामीश्वरबुद्धिस्थत्वादेव तत्त्वसङ्ख्यानटीकाया युक्तत्वमुक्त्वा लौकिकवाक्यसाधारण्यं मनसिकृत्य 'कृत्वाचिन्तया वा अनादित्वोक्तिः' इत्युक्तम् ।
केचित्तु बुद्धिक्रमनिबन्धनो दैशिककालिकान्यो वर्णगत एव क्रमो विलक्षणो जायते । तत्रास्मद्बुद्ध्युपाधिको बुद्ध्युपरमे नश्यति । ईश्वरबुद्ध्युपाधिको जन्योऽपि न नश्यति, तद्बुद्ध्युपरमाभावात् । जन्यस्यापि नाशाभावस्य पुराणेषु प्रमितत्वात् । ईश्वरबुद्ध्युपाधिकक्रमस्याजन्यत्वाङ्गीकारे यावद्वस्तुभावित्वेनात्यन्ताभेदप्राप्त्या ईश्वरापेक्षाबुद्ध्युपाधिकजीवद्वयगतद्वित्वस्य भिन्नाभिन्नत्वाभावे तदाश्रययोर्जीवयोरिव वर्णयोरत्यन्ताभेदापत्तिर्बाधिकेत्याहुः । तन्न । उच्चारणक्रियातज्जन्यध्वनिवर्णव्यक्तितत्प्रतीतिक्रमातिरिक्तस्य क्रमस्य स्फोटवदप्रामाणिकत्वादनुभवविरुद्धत्वाच्च । किञ्च बुद्धिक्रमनिबन्धन इत्यत्र किं वक्तुर्बुद्धिनिबन्धनत्वम् उत श्रोतृबुद्धिनिबन्धनत्वम्  ।  आद्येऽपि वाक्योच्चारणजनकाभूतसमूहालम्बनबुद्धेरेकत्वेन बुद्धिक्रमस्यैवाभावात् । ततः पूर्वतनीनां क्रमिकबुद्धीनाम् उच्चारणोपयोगाभावेनोच्चरितेषु क्रमजनकत्वायोगाच्च । भावे च उच्चारणक्रमस्यैव क्रमजनकत्वसम्भवेनान्यथासिद्धत्वाच्च । उच्चारणक्रममद्वारीकृत्य क्रमजनकत्वे दैवाद्विपरीतक्रमेणोच्चारणेऽपि बुद्धिक्रमजन्यक्रमस्यैव श्रावणापत्तेश्च । न द्वितीयः । क्रमस्य श्रावणत्वानुभवादिति स्वोक्तिविरोधात् । न हि श्रावणानि स्वगतक्रमजन्यं भाविनं वर्णक्रमं स्वयं विषयीकुर्वन्ति, विषयस्यावर्तमानत्वात् । अननुभूयमानस्य शाब्दाद्यनुपयोगिनस्तस्य वैयर्थ्याच्च । ईश्वरबुद्धिजन्यस्तु सुतरामयुक्तः । ईश्वरबुद्धेः क्रमाभावेन तज्जन्यक्रमायोगात् । अजन्याया ईश्वरबुद्धेरजन्यवर्णेषु क्रमजनकत्वे प्रतिक्षणं जनकत्वापत्त्या ईश्वरबुद्ध्युपाधिकानन्तक्रमापत्तिः । बुद्ध्युपरमाभावेन नाशाभावे तु प्रतिक्षणमभिवर्धमानानश्वरानन्तलौकिकवैदिकवाक्यघटकाभूतानन्तानन्ताऽनुपूर्वीभरभुग्नत्वापत्तिश्च । पञ्चाशद्वर्णानामानुपूर्व्याः  पूर्वापरत्वादिरूपाया  व्यासज्यवृत्तित्वाभावेनाजन्यत्वे वर्णाभेदापत्तिश्चायुक्तेत्यलम् । अधिकं गुरुप्रभायां द्रष्टव्यम् ।
कथनं चेति ।। नोक्तशङ्काऽपगममात्रमिति चार्थः । व्याकरिष्यतीति ।। 'सर्वज्ञत्वादीश्वरस्य' इत्यादिनेति शेषः । तथाऽपीति ।। ईशप्रत्यक्षत्वेन शाश्वतत्वेऽपीत्यर्थः । लोके अधिकारिवर्गे । प्रवृत्तिरुच्चारणादिरूपा । सति सप्तमीति ।। 'यस्य च भावेन' इत्यनेन सप्तमीत्यर्थः । वीप्सायामिति ।। 'नित्यवीप्सयोः' इति सूत्रादिति भावः । उच्चार्यन्त इति ।। गृणातेर्निगरणार्थत्वादिति भावः । नियामकाभावादिति ।। प्रवर्तकपुरुषाभावादि(व्या.टि.) त्यर्थः । (सर्वप्रकारेणेति ।) तैरेव पदार्थैरिति ।। 'वज्रहस्तः पुरन्दरः' इत्यादिश्रुतलक्षणोपेतैरित्यर्थः । अन्यथा 'यथापूर्वम्' इति, 'समाननामरूपत्वाच्च' इति श्रुतिसूत्रविरोधः । क्रमादीनामुद्गिरणानुपपत्तेराह- इत्थम्भूतेति ।। प्राचीनक्रमादिमत्त्वं प्राप्ता इत्थम्भूताः, तज्ज्ञापके तृतीयेत्यर्थः । पदाथै!्रद्धप्??.                                          ढ्ढ...ढ्ढाा् । तत्फलमाह - अनेनेति ।। एतदिति ।। वक्ष्यमाणं पौरुषेयत्वचोद्यमित्यर्थः । नाव्याख्यातादिति ।। 'कश्छन्दसाम्' इति तदर्थस्यातिगहनत्वोक्तेरित्यर्थः । अर्थाधिगतिमिति ।। अनुष्ठेयज्ञानमित्यर्थः । अधिपूर्वस्य गमेर्ज्ञानार्थत्वात् । 'ज्ञात्वा कर्म समाचरेत्' इत्युक्तेः । अर्वाक्तनेति ।। व्याख्येयादर्वाचीनेत्यर्थः । अनादेशिकत्वादिति ।। आदेश आज्ञा तद्युक्तमादेशिकम्, तत्त्वाभावात् । स्वतन्त्रवक्तुः सत्त्वे स्यात्तदिच्छा नियामिकेति भावः । यद्वा आदेश उपदेशस्तद्वानादेशी तन्मूलकत्वाभावात्, उपदेशपरम्पराभावादित्यर्थः । स्वतन्त्रेति ।। कतृर्पुरुषव्याख्यानमित्यर्थः । निरासप्रकारं दर्शयति- वेदानामिति ।। व्याख्यानेऽर्थज्ञानं प्रयोजकं न कतृर्त्वमिति भावः ।
मूलम् - 	़अतः श्रुतित्वमेतासां श्रुता एव यतोऽखिलैः ।
	जन्मान्तरे श्रुतास्तास्तु वासुदेवप्रसादतः ।।
	मुनीनां प्रतिभास्यन्ति भागेनैव न सर्वशः ।
	यतस्ता हरिणा दृष्टाः श्रुता एवापरैर्जनैः ।
	श्रुतयो दृष्टयश्चेति तेनोच्यन्ते पुरातनैः ।ऽ
(त.मं.) मुनयः श्रुतीः स्वयमेव पश्यन्ति हि । अतः कथमखिलैः श्रुता एवेत्यत आह- जन्मेति ।।
टीका - अपौरुषेयत्वे युक्त्यन्तरं चाऽह- अत इति ।। श्रुतित्वमिति प्रसङ्गात् स्त्रीलिङ्गनिर्देशः । एतासां श्रुतीनां श्रुतित्वं श्रुतिशब्दवाच्यत्वम् अतः अपौरुषेयत्वादेवोपपद्यते नान्यथेत्यर्थः । तत्कथमित्यत आह- श्रुता एवेति ।। श्रुतत्वाद्धि श्रुतयः । श्रुतत्वं च शब्दमात्रसाधारणम् । ततश्च 'असाधारण्येन व्यपदेशा भवन्ति' इति न्यायेन अब्भक्षो वायुभक्ष इतिवत्सावधारणं व्याख्येयम् । तथा चाखिलैः श्रुता एव, नतु केनापि कृता इति श्रुतिशब्दवाच्यत्वेन लभ्यत इत्यर्थः । ननु मुनयोऽनधीता अपि पठन्ति, तत्कथमखिलैः श्रुता एवेत्युच्यत इत्यत आह- जन्मान्तर इति ।। तुशब्दोऽवधारणे । ननु जन्मान्तरानुभूतं कथं प्रतिभायात्, अस्मास्वदर्शनादित्यत उक्तम्- वासुदेवेति ।। तर्हि 'अमुनैवोद्गीर्यन्ते' इति कथमुक्तमित्यत उक्तम्- भागेनैवेति ।। तथाऽपि श्रुता एवाखिलैरित्ययुक्तम्, परमेश्वरेणोपाध्यायादनधीतत्वादित्यतः सोपपत्तिकमुक्तस्यापवादमाह- यत इति ।। कृतत्वव्यावृत्तिरेवावधारणप्रयोजनमिति भावः । दृष्टिशब्दवाच्यत्वमप्यपौरुषेयत्वे युक्तिरित्यनेन सूचितम् । तच्च विवरिष्यते ।
एतेनैतदपि  प्रत्युक्तम्  । काठकं  कालापकमित्यादयः  समाख्याविशेषाः शाखाविशेषाणां स्मर्यन्ते । न च तेऽध्ययनप्रवचनमात्रनिबन्धनाः । अध्येतॄणां प्रवक्तॄणां चानन्तत्वात् । अतस्तत्कृतत्वनिबन्धना एवेति । तज्जन्मन्यश्रुतानां सुप्तेः (सुप्त) प्रबुद्धैरिव कठादिभिदृर्ष्टत्वस्य तन्निबन्धनत्वोपपत्तेः ।
(र.टि.) स्त्रीलिङ्गनिर्देश इति ।। एतासामिति स्त्रीलिङ्गनिर्देश इत्यर्थः । अन्यथा वेदा इति प्रकृतत्वादेतेषामिति भवेदिति भावः । सावधारणं व्याख्येयमिति ।। निर्वाच्यश्रुतिपदमिति शेषः । तदर्थं श्रुता एवेत्येवकारः प्रयुक्त इत्युक्तं भवति । कृतत्वव्यावृत्तिरेवेति ।। कृतत्वव्यावृत्तिरेव 'श्रुता एव यतः' इति वाक्यगतावधारणप्रयोजनं, न तु दृष्टत्वव्यावृत्तिरित्यर्थः । एतेनैतदपीति ।। 'जन्मान्तरे श्रुतास्तास्तु वासुदेवप्रसादतः । मुनीनां प्रतिभास्यन्ति' इत्यनेनेत्यर्थः । अत एव व्यवहितत्वादेतस्य एतेनेत्युक्तं हेतुं विवृणोति- तज्जन्मनीति ।।
(रा.टि.) ननु वेदा इति प्रकृतत्वादेतेषामिति वाच्यं, कथमेतासामिति, तत्राऽह- श्रुतित्वमिति प्रसङ्गादिति ।। एवकारार्थलाभप्रकारमाह- श्रुतत्वं चेति ।। लभ्यत इति ।। अपौरुषेयत्वमिति योज्यम् । अवधारण इति ।। श्रुता एवेत्यवधारण इत्यर्थः । उक्तस्येति ।। श्रुता एवेत्युक्तस्य सोपपत्तिकमपवादं दृष्टत्वरूपमित्यर्थः। अवधारणेति ।। श्रुता एवेत्यवधारणेत्यर्थः । नतु दृष्टत्वव्यावृत्तिरिति भावः । अनेनेति ।। 'दृष्टयश्चेति तेनोच्यन्ते' इत्यनेनेत्यर्थः । पूर्वोक्तदिशा 'असाधारण्येन व्यपदेशा भवन्ति' इति न्यायाद् दृष्टा एव न कृता इति दृष्टत्वकथनेन लाभादिति भावः । विवरिष्यत इति ।। 'नच नित्यत्वं विना दर्शनव्यवहारो युज्यते' इत्यनेनेति भावः । यद्वा तदित्यस्य श्रुतिदृष्ट्यादिशब्दवाच्यत्वपरिग्रहः । तच्च 'नचानित्यत्वे श्रुतिर्वेद इत्यादिविशेषशब्दो युज्यते' इत्यादिना विवरिष्यत इत्यर्थः । समाख्याविशेषा इति ।। सञ्ज्ञाविशेषा इत्यर्थः । 'यौगिका सञ्ज्ञा समाख्या' इति मीमांसकव्यवहारात् । एतेनेत्युक्तं व्यनक्ति- तज्जन्मन्यश्रुतानामिति ।। सुप्तेरिति पञ्चमी । सुप्तितः प्रबुद्धैर्जनैः सुप्तेः प्राक् श्रुतानामनुसन्धानस्येवाधुना मनसा ध्यानकाले विषयीकृतत्वस्य तादृशसञ्ज्ञाविशेषनिमित्तत्वोपपत्तेरित्यर्थः ।
(श्री.टि.) ननु वेदा इति प्रकृतत्वादेेतेषाम् इति वक्तव्यम् एतासामिति स्त्रीलिङ्गनिर्देशः किमर्थ इत्यत आह- श्रुतित्वमिति प्रसङ्गादिति ।। श्रुतीनां भावः श्रुतित्वम् इति श्रुतित्वोक्त्या श्रुतित्वाधिकरणतया श्रुतीनामपि प्रसक्तत्वादित्यर्थः । शब्दमात्रेति ।। लौकिकालौकिकसर्वशब्देत्यर्थः । अब्भक्ष इत्यादि ।। अबादिभक्षणस्य सर्वसाधारण्यादम्मात्रभक्षो, वायुमात्रभक्ष इति यथा व्याख्यायते तद्वदित्यर्थः । व्याख्येयमिति ।। निर्वाच्यश्रुति(श्री.टि.) पदमिति शेषः । अत एव श्रुता एवेत्येवकारः प्रयुक्त इत्याशयेनाऽह- तथा चेति ।। तर्हीति ।। मुनीनामपि प्रतिभासेन तैरप्युद्गीर्यमाणत्वादित्यर्थः । अनधीतत्वात् अश्रुतत्वात् । उक्तस्येति ।। अखिलैः श्रुता इत्यस्येत्यर्थः । विविच्य कथनात् सोपपत्तिकत्वं द्रष्टव्यम् । ननु 'यतस्ता हरिणा दृष्टाः' इत्ययुक्तम्, 'श्रुता एव यतः' इत्युक्त्या दृष्टत्वस्यापि प्रतिषिद्धत्वादित्यत आह- कृतत्वव्यावृत्तिरेवेति ।। न दृष्टत्वव्यावृत्तिः 'श्रुता एव यत इति वाक्यगतावधारणप्रयोजनमित्यर्थः । तथा च 'श्रुता एव यतोऽखिलैः' इत्यत्र अखिलैरित्यस्य हरिव्यतिरिक्तजनपरत्वान्न दोष इति भावः । विवरिष्यत इति ।। 'न च नित्यत्वं विना' इत्यादिनेति भावः । एतेनेति ।। 'जन्मान्तरे श्रुतास्तास्तु वासुदेवप्रसादतः । मुनीनां प्रतिभास्यन्ति' इत्यनेनेत्यर्थः । समाख्याविशेषाः सम्यङ्नामविशेषाः । अनन्तत्वादिति ।। तथा च तन्नामभिरपि शाखानां व्यवहारः स्यादिति भावः । एतेनेत्युक्तं विशदयति- तज्जन्मनीति ।। सुप्तप्रबुद्धैरिवेति ।। आदौ सुप्तानां पश्चात्प्रबुद्धानां यथा पदार्थदर्शनं सहसा भवति तद्वदित्यर्थः । तन्निबन्धनत्वोपपत्तेरिति ।। तस्मिन् समाख्याविशेषे निमित्तत्वोपपत्तेरित्यर्थः ।
(पां.टि.) विवरिष्यत इति ।। 'न चानित्यत्वे दर्शनव्यवहारः' इत्यत्रेति शेषः ।
(व्या.टि.) वेदा इति घञन्तेन प्रकृतानां कथमेतासामिति स्त्रीलिङ्गेन परामर्श इत्यत आह- श्रुतित्वमिति ।। क्तिन्नन्तप्रकृत्याः स्त्रीलिङ्गस्मरणादित्यर्थः । सर्वं वाक्यं सावधारणम् इति मत्वा व्यापकमवधारयति- अपौरुषेयत्वादिति  ।।  श्रुतत्वादिति  ।।  अत्र  श्रवणमध्ययनं, श्रोतव्य इतिवत् । कर्मणि क्तिन्निति भावः । न कृता इति ।। 'नरं च नारायणमेव चाऽदौ' इत्यादिवदनभिमतस्यैव व्यावर्तनीयत्वादित्यर्थः । अनेनाध्ययनपरम्परारूपापौरुषेयत्वे युक्तिः सूचितेति ज्ञातव्यम् । मूले प्रसादत इत्यनेनाघटितघटनापटीयसी तच्छक्तिः 'पराऽस्य' इति श्रुतिसिद्धेति सूचितम् । मूले न सर्वश इत्यनेन सर्ववेदोद्गिरणापेक्षया अमुनैवेत्यवधारणं युक्तमिति सूचितम् । व्यावृत्तिरेवेति ।। एवेत्य(न)भिमतदृष्टत्वयोगव्यवच्छेदं व्यवच्छिनत्ति । तेनान्यदृष्टत्वमप्यनिवारितम् । युक्तिरिति ।। असाधारण्येन व्यपदेशा भवन्तीति दृष्टा एव न कृता इत्यर्थलाभादिति भावः । तच्चेति ।। श्रुतत्वदृष्टत्वयोरुपपत्तित्वम् इत्यर्थः । विवरिष्यत इति ।। 'न चानित्यत्वे श्रुतिः' इत्यादिनेति शेषः । एतेनेति ।। अन्यदृष्टत्वाभ्युपगमेनेत्यर्थः । एतदिति निर्दिष्टचोद्यं दर्शयति- काठकमित्यादिना ।। समाख्येति ।। यौगिकसञ्ज्ञेत्यर्थः । न च तेषां प्रोक्तप्रत्ययान्तत्वेन प्रवचनादिनाऽन्यथासिद्धिरित्यतोऽतिप्रसङ्गेन दूषयति- अध्येतॄणामिति ।। दर्शनप्रकारं दर्शयति- तज्जन्मनीति ।।
मूलम् - 'तदुत्पत्तिवचश्चैव भवेद् व्यक्तिमपेक्ष्य तु ।
चेतनस्य जनिर्यद्वदुच्यते सर्वलौकिकैः ।।
पुराणानि तदर्थानि सर्गेसर्गेऽन्यथैव तु ।
क्रियन्तेऽतस्त्वनित्यानि तदर्थाः पूर्वसर्गवत् ।ऽ
़वेदानां सृष्टिवाक्यानि भवेयुर्व्यक्त्यपेक्षया ।
अवान्तराभिमानानां देवानां वा व्यपेक्षया ।
नानित्यत्वात्, कुतस्तेषामनित्यत्वं स्थिरात्मनाम् ।।' इति ब्रह्माण्डे ।।
(त.मं.) 'ऋचः सामानि जज्ञिरे' इति वेदस्योत्पत्तिवचनात् कथमनुत्पत्तिरित्यतो वक्ति- तदुत्पत्तीति ।। तर्हि पुराणोत्पत्तिवचनमप्येवं स्यादित्यत आह- पुराणानीति ।। अन्यथैव तु क्रियन्ते शब्दतः । वेदानामित्यादिना सृष्टिवाक्यानां गतेः पुनरुक्तिस्तात्पर्यात् । विषयान्तरस्याप्युक्त्यर्थं च । वेदानां मुख्याभिमानिन्याः श्रीदेव्या अनुत्पत्तेः अवान्तराभिमानानामित्युक्तम् ।
टीका - 'ऋचः सामानि जज्ञिरे' इत्याद्युत्पत्तिश्रवणात् कथं वेदानामपौरुषेयत्वमुच्यत इत्यत आह- तदुत्पत्तीति ।। व्यक्तिमपेक्ष्यैवेति सम्बन्धः । तुशब्दो विशेषा(षणा)र्थ आदिकालीनां व्यक्तिमिति । तेन प्रत्यहमप्युपाध्यायैर्व्यज्यमानत्वादुत्पत्तिव्यवहारप्रसङ्ग इति निरस्तम् । उपचारप्रयोगे किं प्रयोजनमित्यतो रूढोपचारोऽयमित्याह- चेतनस्येति ।। व्यक्तिमपेक्ष्येत्यनुवर्तते । विष्णुबुद्धिगत्वयुक्त्या यदि वेदानां नित्यत्वमुच्यते तर्हि पुराणादीनामपि तत्साम्यान्नित्यत्वं स्यात् । ततश्च 'श्रुतिर्वाव नित्या' इत्यादिविभागो नोपपद्यत इत्यत आह- पुराणानीति ।। पौरुषेयत्वनिमित्त एवानित्यत्वव्यपदेशो न तु विनाशनिमित्त इत्यर्थः । अत एव त्वनित्यानीति सम्बन्धः । अन्यथाऽपि क्रियन्त इत्यनेनार्थव्यत्यासेऽपि प्राप्ते सत्याह- तदर्था इति ।। ततश्च पदादिक्रमव्यत्यास एवेत्युक्तं भवति । एतच्च वेदानुसारिणामेव । अन्येषां त्वर्थव्यत्यासस्यापि सद्भावात् । उत्प्रे(क्षा)क्षाऽऽदिमूलो हि तदर्थ इति भावेनोक्तम् । तदर्थानीति ।। स वेदार्थ एवार्थो विषयः प्रयोजनं च येषां तानि तथोक्तानि  ।  एतेन  हरिश्चन्द्रजनमेजयाद्यनित्यसम्बन्धात् कथं वेदानामनादिनित्यत्वम् इत्यपि निरस्तम् । हरिश्चन्द्रादीनामपि प्रवाहेणानादिनित्यत्वात् । 'ऋचः सामानि' इत्यादिवाक्यव्याख्यानन्तरं ब्रह्माण्डपुराणान्तर्गतमेव प्रदेशान्तरस्थं वाक्यान्तरमपि पठति- वेदानामिति ।। देवानां शरीरजन्मापेक्षया इत्यर्थः । शरीरजन्म मुख्याभिमानिदेवतायाः श्रियो नास्तीत्यत उक्तम्- अवान्तरेति ।। अवान्तरोऽमुख्योऽभिमानः स्वामित्वं परमेश्वराधीनं येषां ते तथोक्ताः । स्थिरात्मनाम् अनादिनित्यत्वेन प्रमितानामित्यर्थः । पूर्वोक्तानुवादेन गत्यन्तरप्रदर्शनार्थं निरन्तरमेवैतद्वाक्यमिति केचित् ।
(र.टि.) एतेन हरिश्चन्द्रेति ।। 'पुराणानि तदर्थानि' इत्युक्त्वा वेदार्थार्थकपुराणविषयभूतहरिश्चन्द्रादीनां प्रवाहतोऽनादित्वप्रतिपादकेन 'तदर्थाः पूर्वसर्गवत्' इत्यनेनेत्यर्थः ।
(रा.टि.) विशेषार्थ इत्युक्तं व्यनक्ति- आदीति ।। उपचार इति ।। जज्ञिर इत्यस्य व्यक्तिरूपामुख्यार्थत्ववचनमित्यर्थः । व्यक्तिमपेक्ष्येति ।। देहयोगोऽत्र व्यक्तिर्ज्ञेया । एवशब्दतुशब्दयोरन्वयोक्तिः- अत एव त्वनित्यानीति ।। ततश्चेति ।। अर्थानामैकरूप्योक्तितश्चेत्यर्थः । अर्थशब्दो द्व्यर्थ इति भावेनाऽह- विषयः प्रयोजनं चेति ।। हरिश्चन्द्रेति ।। 'हरिश्चन्द्रो ह वैधस ऐक्ष्वाको राजा पुत्र आस' इति श्रवणादित्यर्थः । तदुत्पत्तिवचश्चैवेत्यनेनापौनरुक्त्यायाऽह- ऋचस्सामानीत्यादि ।। काङ्क्ष्तिं पूरयति- देवानां शरीरजन्मापेक्षयेति ।। कूटस्थानामिति भ्रमनिरासाय वा साध्याविशिष्टतानिरासाय वाऽऽह- अनादिनित्यत्वेन प्रमितानामिति ।। पूर्वोक्तानुवादेनेति ।। पूर्वार्धेनेति । गत्यन्तरेति ।। उत्तरार्धेनेति भावः । निरन्तरेति ।। पूर्वाव्यवहितेत्यर्थः।
(श्री.टि.) विशेषणार्थ इति ।। व्यक्तौ किञ्चिद्विशेषणं देयमित्यर्थक इत्यर्थः । तदेव विशेषणं दर्शयति- आदिकालीनामिति ।। तेनेति ।। व्यक्तावादिकालीनत्वरूपविशेषणदानेनेत्यर्थः । प्रत्यहमिति ।। व्यक्तिमात्रस्यैव उत्पत्तिव्यवहारनिमित्तत्व इति शेषः । उपचारप्रयोग इति ।। व्यक्तिमपेक्ष्योत्पत्तिव्यवहारस्यौपचारिकत्वादिति भावः । तत्साम्यात् विष्णुबुद्धिगत्वसाम्यात् । नोपपद्यत इत्यनन्तरम्, 'इति चेन्न । पुराणानामपि नित्यत्वाङ्गीकारेण इष्टापत्तेः । तर्हि पुराणानामनित्यत्वप्रतिपादिकायाः 'अनित्या वाव स्मृतयः' इति श्रुतेः का गतिः' इत्येतावान् वाक्यशेषः । अनेन श्रुतेः का गतिरुक्तेत्यत आह- पौरुषेयत्वेति ।। सम्बन्ध इति ।। एवं सम्बन्धकरणेन पौरुषेयत्वनिमित्त एवानित्यत्वव्यपदेशो न विनाशनिमित्त इति सूचितमिति भावः । पदादीति ।।  पदानां वाक्यानां च यः क्रमस्तद्व्यत्यास एवेत्यर्थः । तथा च न वेदवन्नियतक्रमवत्त्वं पुराणानां, किन्तु पूर्वकल्पस्थपुराणक्रमापेक्षया एतत्कल्पस्थपुराणे पदवाक्यादिक्रमस्य व्यत्यास एव भवतीति भावः । एतच्चेति ।। अर्थव्यत्यासाभाववचनमित्यर्थः । अन्येषां वेदाननुसारिणां राजसतामसपुराणानाम् । निर्मूला बुद्धिः उत्प्रेक्षा । आदिपदेन विप्रलम्भसङ्ग्रहः । येषां तानीति ।। वेदप्रतिपाद्यप्रतिपादकानि वेदप्रयोजनप्रयोजनानीत्यर्थः । एतेनेति ।। 'पुराणानि तदर्थानि' इत्युक्त्वा वेदार्थार्थकपुराणविषयीभूतहरिश्चन्द्रादीनां प्रवाहतोऽनादिनित्यत्वप्रतिपादकेन 'तदर्थाः पूर्वसर्गवत्' इत्यनेनेत्यर्थः । अनित्यसम्बन्धादिति ।। अनित्यार्थप्रतिपादकत्वादित्यर्थः । तथा च प्रतिपाद्यानामनित्यत्वे तत्प्रतिपादकस्य वेदस्य कथं नित्यत्वमिति भावः । एतेनेत्युक्तं विशदयति- हरिश्चन्द्रादीनामपीति ।। 'वेदानां सृष्टिवाक्यानि भवेयुर्व्यक्त्यपेक्षया' इत्यस्यैकानुपूर्वीगतत्वे 'तदुत्पत्तिवचश्चैव' इत्यनेन पौनरुक्त्यं स्यादित्यभिप्रेत्यावतारयति- ऋचस्सामानीत्यादीति ।। प्रदेशान्तरस्थमिति ।। स्थानान्तरस्थम् अध्यायान्तरस्थमित्यर्थः । देवानां वेदाभिमानिनाम् । 'कुतस्तेषामनित्यत्वं स्थिरात्मनाम्' इत्यत वेदा नित्याः स्थिरात्मत्वादित्यनुमानमुक्तं भवति । तदयुक्तम् । स्थिरात्मत्वं हि स्थिर(श्री.टि.) स्वरूपत्वं, तच्च नित्यत्वमेव, अतः साध्याविशिष्टतेत्यत आह- स्थिरात्मनामिति ।। तथा च नित्यत्वेन प्रमितत्वं हेतुः, तेन नित्यत्वं साध्यत इति न साध्याविशिष्टतेति भावः । नरहरितीर्थानां व्याख्यानमनुवदति- पूर्वोक्तेति ।। निरन्तरमिति ।। अन्तरं व्यवधानं तच्छून्यं निरन्तरम् एकानुपूर्वीगतमेवेत्यर्थः । तथा च वेदानां सृष्टिवाक्यानि भवेयुर्व्यक्त्यपेक्षयेत्येव न, किन्त्ववान्तराभिमानानां देवानां वा व्यपेक्षया भवेयुरित्यर्थः।
(व्या.टि.) एवकारो भिन्नक्रम इत्युपेत्यान्वयं दर्शयति- अपेक्ष्यैवेति ।। विशेषं दर्शयति- आदिकालीनामिति ।। ब्रह्मादीनामिति शेषः । 'यो ब्रह्माणं विदधाति पूर्वं यो वै वेदांश्च प्रहिणोति तस्मै' इति श्रुतेः । यथोक्तं तन्त्रसारसङ्ग्रहे 'व्यक्तिक्रमं ब्रह्मबुद्धावपेक्ष्य' इति । तेनेति ।। विशिष्टव्यक्तेरेवोपचारनिमित्तत्वेनेत्यर्थः । तत्राप्युपचारनिमित्तमाह- अनुवर्तत इति ।। अनेन, एक एव क्रमः । स ईश्वरबुद्ध्युपाधिक एव, न जीवबुद्ध्युपाधिकः । स ईश्वरेणाऽदिकाल इव प्रत्यहमप्युपाध्यायैर्व्यज्यते । इयांस्तु विशेषः । आदिकालीना व्यक्तिरुत्पत्तिव्यवहारनिमित्तं न प्रात्याहिकाति, वेदस्य कौटस्थ्यमभिसंहितमुद्घाटितं वेदितव्यम् । प्रसङ्गस्येष्टापत्तिं मनसि निधायानित्यत्वव्यपदेशे कृतकत्वं निमित्तयति- पौरुषेयत्वेति ।। अन्वयप्रदर्शनेन तदर्थं मूलमारोहयति- अत एवेति ।। तथा च किंविषयमन्यथाकरणमित्यतः पदवाक्यविषयमित्याह- ततश्चेति ।। अर्थव्यत्यासाभावादित्यर्थः । ननु किं पुराणमात्रस्यार्थव्यत्यासाभाव इत्यतो नेत्याह- एतच्चेति ।। उत्प्रेक्षादीत्यादिपदेनासुरव्यामोहनं गृह्यते  ।  अर्थपदस्य  विषयप्रयोजनोभयार्थत्वं,  तच्छब्देन बहुव्रीहिं च मत्वा व्याचष्टे- स इति ।। तदर्था इति वाक्यशेषे तच्छब्देन पुराणं परामृष्टम्, अधुना वेदपरामर्शेन तस्यानित्यसंयोगशङ्का परिहृतेत्याह- एतेनेति ।। 'हरिश्चन्द्रो ह वैधसः' 'जनमेजयस्य यज्ञान्ते' इत्यादीनामिति शेषः । 'ह्वस्वाच्चन्द्रोत्तरपदे मन्त्रे' इति सुडागमे हरिश्चन्द्रेति रूपं साधु । प्रवाहेणेति ।। यथोक्तम् 'समाननामरूपत्वाच्चाऽवृत्तावप्यविरोधो दर्शनात्स्मृतेश्च़, 'धाता यथापूर्वमकल्पयत्' इति च । पुनरुक्तिपरिहारायाऽह- प्रदेशान्तरस्थमिति ।। देवानामित्यस्यापेक्षितं पूरयति- शरीरजन्मापेक्षयेति ।। श्रिय इति ।। 'असृत्युपक्रमात्' इति सूत्रादिति भावः । ननु श्रियो मुख्यतो वेदाभिमानित्वमसिद्धमिति वाच्यम् । 'वाग् वै सरस्वती' इति 'वाग्देवी जुषताम्' इति 'चोदयित्री सूनृतानाम्' इति च सरस्वत्या वाग्देवतात्वोक्तेः । न च लक्ष्म्याः किमायातमिति वाच्यम् । 'मन्त्रादिवद्वा विरोधः' इति न्यायेन नीचदेवतावाचकानाम् उच्चदेवेषु प्रवृत्तेः । 'सिद्धलक्ष्मीर्मोक्षलक्ष्मीर्जयलक्ष्मीः सरस्वती' इति लक्ष्मीनामसु पाठाच्च । तन्नियमे तन्नियामकनियम्यत्वस्य कैमुत्यसिद्धत्वाच्च । 'तदधीनत्वादर्थवत्' इति न्यायेन तच्छब्दस्य तत्स्वामिन्येव मुख्यत्वाच्च । प्रवृत्तिनिमित्तपौष्कल्याच्च । स्थिरात्मनामिति विशेषणं हेतुगर्भं मत्वा  साध्यावैशिष्ट्यपरिहाराय व्याचष्टे-  प्रमितानामिति  ।।  निरन्तरमेवेति  ।।  तत्पक्षेऽधिकविधानान्न पुनरुक्तिः ।
मूलम् - नचानित्यत्वे श्रुतिर्वेद इत्यादिविशेषशब्द उपपद्यते ।
़वेदास्ते नित्यविन्नत्वाच्छ्र2तयश्चाखिलैः श्रुतेः ।
आम्नायोऽनन्यथापाठादीशबुद्धिस्थिताः सदा ।।' इति महावराहे ।
नच नित्यत्वं विना वेदानां दर्शनव्यवहारो युज्यते ।
(त.मं.) श्रुतिवेदादिशब्दव्यवहारान्यथाऽनुपपत्तितर्केणापि नित्यत्वं सिद्ध्यतीत्याह- न चानित्यत्व इति ।। नित्यविन्नत्वात् नित्यलब्धत्वात् । विद लाभ इति धातोः । आम्नायः सम्प्रदायः । तत्सम्बन्धी चाऽम्नाय एव  । 'तान् वा एतान् सम्पातान् विश्वामित्रः प्रथममपश्यत्' इति दर्शनव्यवहारः ।
टीका - 'अतः श्रुतित्वमेतासाम्' इति यदुक्तं तदुपलक्षणपरमित्यभिप्रायेण व्याचष्टे - न चानित्यत्व इति ।। अनित्यत्वे वेदानाम् । आदिग्रहणेनाऽम्नायशब्दो गृह्यते । विशिष्यत इति विशेषोऽसाधारणः ।
श्रवणकर्मत्वादौ साधारणेऽपि यदेषामेव श्रुतिवेदाऽम्नायशब्दवाच्यत्वं, तत् नित्यत्वं विनाऽनुपपद्यमानं तद् गमयति । तथाहि । श्रुतिशब्दे तावदुक्तम् । वेदशब्दश्च सत्तार्थाद् विदेः पचाद्यचि कृते कर्तरि निष्पन्नः । सत्ता च सर्वार्थसाधारणी । असाधारण्येन व्यपदेशा भवन्ति । अतो नित्यं विद्यत इति लभ्यते । तथा आम्नायशब्द आङ्पूर्वात् 'म्ना अभ्यासे' इत्यस्मात्कर्मणि घञि कृते सिद्धः । अभ्यासश्चैकप्रकारासकृदुक्तिः । तत्कर्मत्वं च शब्दान्तरसाधारणम् । ततो भूतभवद्भविष्यद्भिरखिलैरप्येकप्रकारेणैव पठ्यन्त इति लभ्यते । एतदेवानादिनित्यत्वमिति ।
स्यादेतदेवं यदि श्रुत्यादिशब्दानामेतदेव निर्वचनं स्यात् । सत्यपि च तस्मिन्निदमेव चासाधारण्ये निमित्तं स्यात् । सम्भवति चान्यदपीति चेत् । सत्यम् । तथाऽपि पौराणिकमिदमेव आदरणीयमिति भावेन तत्पुराणवाक्यं पठति- वेदास्त इति ।। ते प्रसिद्धाः । नित्यविन्नत्वात् नित्यं विद्यमानत्वात्  ।  अकर्मकत्वात् कर्तरि क्तः  । 'गत्यर्थाकर्मक' इति स्मरणात्, 'विद्यतेर्विन्न इष्यते' इति च । अनन्यथापाठादित्यत्रापि अखिलैरिति वर्तते । आम्नाय इत्येकवचनं बहुवचनार्थे 'सुपां सुलुक्' इति वचनात् । प्रलये विनाशात्कथं नित्यविन्नत्वादि इत्यत उक्तम्ईशेति । 'यतस्ता हरिणा दृष्टाः़इत्यनेन सूचितां युक्तिं विवृणोति- न च नित्यत्वं विनेति ।। अस्ति तावदीश्वरादयो वेदस्य द्रष्टार इत्यादिव्यवहारः । 'स इमं मन्त्रमपश्यत्' इत्यादिश्रुतेः । दर्शनं च पूर्वसिद्धस्य भवति । न हि यो यत्करोति स तत् पश्यतीत्युच्यते । अतस्तदन्यथाऽनुपपत्त्याऽपि नित्यत्वं सिद्धमिति ।
(र.टि.) शब्दविशेष इत्युक्ते श्रुत्यादिशब्दानां नासाधारण्यं प्राप्नोति । तल्लाभाय विशेषशब्दस्य पूर्वप्रयोग इति भावेन व्याचष्टे- विशिष्यत इति ।। ननु वेदस्य जन्यत्वेऽपि पदवाक्यादिक्रमस्यैकप्रकारत्वेनाऽम्नायशब्दवाच्यत्वं सम्भवति । तथा च न तदन्यथाऽनुपपत्त्याऽनादिनित्यत्वं सिद्ध्यतीत्यत आह- एतदेव चेति ।।
(रा.टि.) तावदुक्तमिति ।। 'श्रुता एवाखिलैर्जनैः' इत्येतद्व्याख्यान इति भावः । पचाद्यचीति ।। 'नन्दिग्रहिपचादिभ्यो ल्युणिन्यचः' इति सूत्रे पचादेराकृतिगणत्वेनात्राप्यच्प्रत्यये 'पुगन्तलघूपधस्य च' इति गुणे च कृते निष्पन्न इत्यर्थः । कर्मणि घञीति ।। 'अकर्तरि च कारके सञ्ज्ञायाम्' इति सूत्रेण घञि कृते 'आतो युक् चिण्कृतोः' इति युकि च सति सिद्ध इत्यर्थः । गत्यर्थेति ।। 'गत्यर्थाकर्मकश्लिषशीङ्स्थासवसजनरुहजीर्यतिभ्यश्च' इति सूत्रात् क्तप्रत्यये 'रदाभ्यां निष्ठातो नः पूर्वस्य च दः' इति नत्वे रूपमिति भावः । इति चेति ।। स्मरणादित्यनुषङ्गः । इति वचनादिति ।। 'सुपां सुलुक्पूर्वसवर्णाच्छेयाडाड्यायाजालः' इति सूत्रे सुर्भवति लुग्भवतीत्याद्युक्तेरत्र बहुवचनार्थे एकवचनं भवतीत्यर्थः । स इमं मन्त्रमपश्यदिति ।। ध्यानकाले मनसा ज्ञातवानित्यर्थः ।
(श्री.टि.) शब्दविशेष इत्युक्ते श्रुत्यादिशब्दानां नासाधारण्यं प्राप्नोति, तल्लाभाय विशेषशब्दस्य पूर्वप्रयोग इति भावेन व्याचष्टे- विशिष्यत इतीति ।। श्रवणकर्मत्वादाविति ।। श्रुतिशब्दप्रवृत्तिनिमित्तं श्रुतत्वं, तच्च श्रवणकर्मत्वमेवेत्यर्थः । नित्यत्वमिति ।। अनादिनित्यत्वमित्यर्थः । अनादित्वम् अपौरुषेयत्वम् । श्रुतिशब्दे तावदुक्तमिति ।। अपौरुषेयत्वरूपानादित्वगमकत्वम् 'अतः श्रुतित्वमेतासां श्रुता एव यतोऽखिलैः' इत्यनेनोक्तमित्यर्थः । वेदशब्दश्चेति ।। विद सत्तायाम्, अस्मात् 'नन्दिग्रहिपचादिभ्यो ल्युणिन्यचः' इति सूत्रेणास्य पचादिगणस्थत्वाद् विद्यत इति कर्त्रर्थे अच्प्रत्यये 'हलन्त्यम्' इति चकारलोपे 'पुगन्तलघूपधस्य च' पुगन्तस्य लघूपधस्य च इको गुणः स्यादिति सूत्रेण इकाररूपलघ्वक्षरोपधस्य इकारस्य एकाररूपे गुणे वेदेति रूपनिष्पत्तिरित्यर्थः । सर्वार्थेति ।। घटादिसर्वपदार्थेत्यर्थः । आम्नायशब्द इति ।। आङ्पूर्वात् 'म्ना अभ्यासे' अस्माद् आम्नायते अभ्यस्यते इति कर्मार्थे 'अकर्तरि च कारके सञ्ज्ञायाम्' इति सूत्रेण घञ्प्रत्यये घकारञकारयोर्लोपेन अकारमात्रे उर्वरिते सति 'आतो युक् चिण्कृतोः' आदन्तधातोः युगागमः स्याच्चिणि ञिति णिति कृति च प्रत्यये परे इति सूत्रेण घञ्प्रत्ययस्य ञित्त्वात् तस्मिन् परे युगित्यागमे उक् इत्यस्य लोपे आम्नायेति सिद्ध्यतीत्यर्थः ।
(श्री.टि.)  शब्दान्तरेति ।। लौकिकशब्देत्यर्थः । एकप्रकारेणैवेति ।। तथा च पदवाक्यादिक्रमस्यैकप्रकारेण पठ्यमानत्वमेवासाधारण्ये निमित्तमिति भावः । ननु कथमनेनानादिनित्यत्वलाभ इत्यत आह- एतदेवेति ।। भूतभवद्भविष्यद्भिरखिलैरेकप्रकारेण पठ्यमानत्वमेवेत्यर्थः । अन्यदपीति ।। श्रुतिवेदाम्नायशब्दानामसाधारण्ये आप्रलयं विद्यमानत्वमपि निमित्तं सम्भवतीत्यर्थः । ननु 'ते वेदाः श्रुतय आम्नायः' इत्येतेषामनुवादकोटौ प्रवेशे विधेयाभावाद्वाक्यं न्यूनमापद्यत इत्याशङ्क्याऽह- ते प्रसिद्धा इति ।। अग्निमीळ इत्याद्या वाक्यविशेषा इत्यर्थः । तथा च त इत्येतावदेवानुवादो, वेदाः श्रुतय आम्नाय इत्येतद्विधेयम् । एवं च, ते- प्रसिद्धा वाक्यविशेषा, नित्यविन्नत्वाद्वेदा इत्यादि योज्यमित्याशयः । अकर्मकत्वादिति ।। विद सत्तायाम् इति धातोः सत्तार्थाद् विद् इत्यस्मात् 'गत्यर्थाकर्मकश्लिषशीङ्स्थासवसजनरुहजीर्यतिभ्यश्च' एभ्यः कर्तरि क्तः स्याद् भावकर्मणोश्च इति सूत्रेण विदधातोरकर्मकत्वात्कर्तरि क्तप्रत्यये ककारस्य लोपे 'रदाभ्यां निष्ठातो नः पूर्वस्य च दः' रेफदकाराभ्यां परस्य निष्ठातः 'क्तक्तवतू निष्ठा' इति स्मरणात् निष्ठाप्रत्ययभूतक्तप्रत्ययतकारस्य नकारः स्यात्, पूर्वदकारस्य च नकारः स्यादिति सूत्रेण दकारतकारयोर्नकारादेशे विन् न विन्नेति रूपमित्यर्थः । नन्वत्र 'पुगन्तलघूपधस्य च' इत्यनेन इकारस्य एकाररूपे गुणे वेन्न इति स्यादिति चेन्न । 'कि्ङति च' किति िङति च प्रत्यये परे इको गुणवृद्धी न स्त इति गुणस्य प्रतिषिद्धत्वेन क्तप्रत्ययस्य कित्त्वाद्गुणाभाव इत्यवधेयम् । ननु विद्धातोः क्तप्रत्यये तस्य सेट्त्वादिडागमे विद् इत विदित इति स्यादित्यत आह- विद्यतेरिति ।। विद्यतेर्विद्यमानार्थाद्धातोर्विन्न इति रूपमिष्यत इत्यर्थः । तथा च वार्तिककारेण विन्न इत्येवोक्तत्वाद्विन्न इति साध्विति भावः । एकवचनं बहुवचनार्थ इति ।। वेदाः श्रुतय इति प्रायपाठादिति भावः । तत्र ज्ञापकमाह- सुपामिति ।। 'सुपां सुलुक्पूर्वसवर्णाऽऽच्छेयाडाड्यायाजालः' सुश्च लुक् च पूर्वसवर्णश्च आश्च आच्च शे च या च डा च ड्या च याच्च आल् च ते तथा, सुपामेत आदेशाः स्युरिति सूत्रार्थः । यथा 'ऋजवः सन्तु पन्थाः' इत्यत्र पन्थान इति प्राप्ते बहुवचनस्य जसः सु इत्येकवचनादेशे पन्था इति भवति, एवं प्रकृतेऽप्याम्नायशब्दाद् बहुवचनस्य जसः सु इत्येकवचनादेशे आम्नाय इति युक्तमित्यर्थः । तदन्यथाऽनुपपत्त्येति ।। दर्शनव्यवहारान्यथाऽनुपपत्त्येत्यर्थः ।
(व्या.टि.) उपलक्षणपरमिति ।। अपौरुषेयत्वे युक्तित्वेन यत् श्रुतिशब्दव्याख्यानं तद्वेदादिशब्दोपलक्षणश्रुतिशब्दपरं, न तन्मात्रपरमित्यर्थः । तेनोपलक्षणमित्येव वक्तव्ये परमित्यधिकोक्तिरिति परास्तम् । विशिष्यत इति ।। विपूर्वाच्छिषेः कर्मणि घञिति भावः । पचाद्यचीति ।। पचादिलक्षणोऽच् पचाद्यच् । लघूपधगुण इतिवल्लक्षणलक्ष्ययोरभेदव्यपदेशः । कर्तरीति ।। 'कर्तरि कृत्' इति सूत्रादिति भावः । अचीत्युपलक्षणम् । लघूपधगुणे चेत्यपि ग्राह्यम् । असाधारण्येनेति ।। प्रवृत्तिनिमित्तस्येति शेषः । घञीत्युपलक्षणम् । 'आतो युक्' इति युकि चेत्यपि ग्राह्यम् । नन्वनादिनित्यत्वं वेदापौरुषेयत्ववादिना वक्तव्यम् । तत्किमनेनेत्यत आह- एतदेवेति ।। सर्वदैकप्रकारत्वमेवेत्यर्थः । तस्मिन्निति ।। उक्तनिर्वचनेऽपीत्यर्थः । असाधारण्ये शब्दासाधारण्ये । अन्यदपीति ।। निर्वचनान्तरम्, उक्ते वा निर्वचनेऽसाधारण्ये निमित्तान्तरमित्यर्थः । अकर्मक(व्या.टि.) त्वादिति ।। विद्यतेरिति शेषः । ननु 'वित्तो भोगप्रत्यययोः' इति निपातनात् कथं विन्नेति भिन्नं रूपमित्यत आह- विद्यतेरिति ।। एतद्वार्तिकप्रयोगात् 'रदाभ्याम्' इति निष्ठानत्वमिति भावः । कश्चित्तु विद्यतेरिति श्यना निर्देशमविज्ञाय विद्यमानार्थादिति व्याख्यत् । अनन्यथापाठादित्यत्र कर्तुरश्रवणादाह- वर्तत इति ।। अनुवर्तत इत्यर्थः । 'द्व्येकयोः' इत्येकत्वे तद्विधानात् कथं बहुवचनार्थ इत्यत आह- सुपामिति ।। सुपां सुर्भवतीति बहुवचनस्य एकवचनादित्यर्थः । यथा 'ये ते पन्थाः सवितः' इति । मूले 'ईशबुद्धिस्थिताः' इति ईशबुद्धेरविनाशात् तन्निमित्तक्रमस्याप्यविनाश इति सूचितम् । विवरणप्रकारं दर्शयति- अस्ति तावदित्यादिना ।। ईश्वरादय इत्यादिपदेन देवर्ष्यादयः, इत्यादीत्यादिपदेन अपश्यन् दर्शयाञ्चकार दृष्टा इत्यादिव्यवहारः, अपश्यदित्यादीत्यादिपदेन 'ते देवा एतद्यजुरपश्यन् तस्य ह त्रीन् गिरिरूपानविज्ञातानिव दर्शयाञ्चकार' इत्यादयः । दर्शनं च कथं कृतकत्वं विरुणद्धीत्यत आह- दर्शनं चेति ।। ननु कृत्युद्देश्यस्यापि दर्शनं भवत्वित्यत आह- न हीति ।। व्यवहाराभावेन तन्निश्चय इति भावः । नित्यत्वमिति ।। दर्शनान्यथाऽनुपपत्त्या पूर्वसिद्धत्वं, विनाशकाभावाच्च नित्यत्वं सिद्धमित्यर्थः ।
मूलम् - न च वर्णपदादीनामनित्यत्वं वक्तुं युक्तम् । सर्वज्ञत्वादीश्वरस्य तद्बुद्धौ सर्वदा प्रतीयमानत्वात् । न च घटादिवत् संस्कारमात्रत्वं वक्तुं युक्तम् । प्रत्यभिज्ञाविरोधस्योक्तत्वात् । पुराणानामप्यन्यथाशब्दरचनमेवानित्यत्वम् ।
(त.मं.) न तावद् वर्णपदादीनां नित्यत्वम् । योग्यत्वे सति नित्यमनुपलभ्यमानत्वात् । अतस्तत्क्रमात्मकस्य वेदस्य कथं नित्यत्वमित्यत आह- न च वर्णेति ।। आदिशब्दात् स्वराः । घटे नष्टे सत्यपि बुद्धौ तत्संस्कारप्रतीतेः वर्णादीनामपि तथा स्यादित्यत आह- न च घटेति ।। एवं चेत् पुराणादीनामपि नित्यवर्णक्रमात्मकत्वान्नित्यत्वं स्यात् । वेदार्थवतां तेषां सर्गान्तरेऽप्यर्थस्य च व्यत्ययासम्भवादित्यत आह- पुराणानामिति ।। अन्यथाशब्दरचनमेवानित्यत्वे हेतुः, न वर्णपदानित्यत्वम् । नाप्यर्थव्यत्ययेनानित्यत्वमिति विशेषः ।
टीका - अस्तु नित्यविन्नत्वादिकं, तदप्याप्रलयमेव, तावताऽप्यसाधारणोक्त्यादिसम्भवात् । ततो वेदाः प्रलये विनश्यन्ति, सर्गे पुनरन्ये  जन्यन्त  इत्यङ्गीकारे  न कोऽपि विरोध इत्यत आह- न चेति ।। वर्णानां पदानां च । आदिपदेन वाक्यानां ग्रहणम् । वर्णादीनामित्येव सिद्धे यत्पदादिग्रहणं तद्वर्णानां कौटस्थ्याभावोऽनित्यत्वं, पदादीनां तु क्रमादिव्यत्यय इति सूचयितुम् । अनित्यत्वं प्रलय इति शेषः । तथा सर्गे जन्मापि ग्राह्यम् । एतेन 'नित्या वेदाः' इत्युक्त्वा यत्पुनः 'समस्ताश्च शाश्वताः' इत्युक्तं तत्प्रकारान्तरेण व्याख्यातं भवति- न केवलं वर्णमात्रं, नापि पदादिमात्रं, किन्तु समस्ताश्च यथायोगं शाश्वताः । 'सर्गेऽपि नोपजायन्ते प्रलये न व्यथन्ति च' इति । कुतो न युक्तमित्यत आह- सर्वज्ञत्वादिति ।। तद्बुद्धौ तन्मनसि । एतच्चोत्तरग्रन्थे स्पष्टं भविष्यति ।
नन्वीश्वरबुद्धौ सर्वदा प्रतीयमानत्वं नाम ईश्वरेण सर्वदा  वर्तमानतयाऽनुभूयमानत्वं विवक्षितं, तस्यैवोक्तार्थसाधकत्वात् । तच्चासिद्धम् । तथा हि 'विष्णुबुद्धिगाः़, 'ईशबुद्धिस्थिताः सदा' इति पुराणवाक्याद्वा तत्सिद्धिः, सर्वज्ञत्वयुक्त्या वा । नाऽद्यः । तस्यान्यथासिद्धेः, वेदानुभवजनितसंस्कारस्य बुद्धिगतत्वमात्रेण बुद्धिगा इत्युक्तिसम्भवात् । नचैवं लक्षणाप्रसङ्गो दोषः । वेदपदस्य तदनुभवार्थत्वाङ्गीकारेऽपि तत्साम्यात् । वेदानामेव साक्षान्मनोगतत्वासम्भवात् । एवमङ्गीकारे जन्मवाक्यान्यप्यनुगृहीतानि भवन्ति । अत एव बुद्धिगा इत्यस्य ज्ञानविषया इति व्याख्यानमप्ययुक्तम् । न च लाक्षणिकप्रयोगे प्रयोजनं वाच्यम् । नष्टेऽपि घटादौ घटो देवदत्तस्य बुद्धौ वर्तत इत्यादिप्रयोगदर्शनेन रूढलक्षणात्वात् । न द्वितीयः । घटादीनामपि तथात्वप्राप्तेः । विद्यमानार्थाननुभवे हि सर्वज्ञत्वहानिः स्यात् । अत्राऽऽद्यं तावदङ्गीकुर्मः । ननूक्तं पुराणवाक्यमन्यथासिद्धमिति तत्राऽह- न च घटादिवदिति ।। घटादेरिव वेदानामपि संस्कारस्य बुद्धिगतत्वमात्रं पुराणवाक्यार्थत्वेन वक्तुं न युक्तम् । किन्त्वीश्वरेण सर्वदा वर्तमानतयाऽनुभूयमानत्वमेव । कुत इत्यत आह- प्रत्यभिज्ञेति ।। यदि वेदाः प्रलये विनष्टास्तत्संस्कारमात्रं विष्णुबुद्धौ वर्तत इति विष्णुबुद्धिगा इत्यस्यार्थः स्यात्, तर्ह्युत्तरवाक्ये ये पूर्वकल्पे स्थिता एत एव सर्गे सर्गेऽमुनोद्गीर्यन्त इत्युक्तप्रत्यभिज्ञाविरोधः स्यादित्यर्थः । उक्तत्वात् उक्तप्रायत्वात् । नच सादृश्यात् 'एत एव' इत्युक्तमिति वाच्यम् । तथा सत्यपौरुषेयत्वसिद्धेर्दुर्वारत्वात् । उपलक्षणं चैतत् । जन्मवाक्यगतिकथनविरोधाच्चेत्यपि द्रष्टव्यम् ।
एवं तर्हि सर्वज्ञत्वयुक्त्युपन्यासः किमर्थ इति चेत्, पुराणकृता (शाश्वताः) विष्णुबुद्धिगा इतीश्वरेण सर्वदा वर्तमानतया अनुभूयमानत्वमुक्तम् । तत्र प्रमाणाकाङ्क्षयां तदभिप्रेता युक्तिरियमुपवर्णितेत्यदोषः । तथाहि- क्रमविशिष्टा वर्णा एव वेदो, नतु घटादिवदर्थान्तरम् । क्रमस्तु बुद्धिनिमित्त एव नतु स्वतोऽस्ति । ततश्च सर्वेषां सर्वथा वर्णविषयविवक्षितक्रमोपाधिभूतबुद्ध्युपरम एव वेदविनाशो वक्तव्यः । नतु घटादीनामिवापरः । नचेश्वरस्य तथाविधबुद्ध्युपरमो युज्यते । स हि देवदत्तस्येव विषयान्तरसञ्चारनिमित्तो वा स्यात्, विस्मरणनिमित्तो वा । नोभयथाऽपि सम्भवति, तस्य सर्वदा सर्वज्ञत्वात् । अतो वेदाः सर्वदेश्वरेण वर्तमानतयाऽनुभूयन्त इति सिद्ध्यतीति । इयं युक्तिः पुराणकृतोऽभिप्रेतेति कुतोऽवगम्यत इति चेत् । 'पुराणानि तदर्थानि' इत्युत्तरवाक्येषु पुराणानामपि नित्यत्वमाशङ्क्य परिहारात् । एतद्युक्त्यभिप्रायाभावे तच्छङ्काबीजाभावादित्याशयवान् उत्तरवाक्यार्थम् अनुवदति- पुराणानामपीति ।।
नन्वेवं वेदपुराणयोर्नित्यत्वे पुराणानां पुना रचनं, न वेदस्य इत्येतत् कुत इति चेत्, प्रमाणप्रश्नश्चेदुक्तादेव पुराणवाक्यादेरिति ब्रूमः । प्रयोजनप्रश्नस्त्वयुक्तः । ईश्वरप्रवृत्तेः सर्वत्र स्वप्रयोजनहीनत्वात् । परप्रयोजनानि तु सूक्ष्माण्युत्प्रेक्षितुं वयं न प्रभवामः । भगवानाचार्योऽपि इदानीं प्रयोजनाभावान्नावादीदिति ।
(र.टि.) असाधारणोक्त्यादीत्यादिपदेन ईशबुद्धिस्थितत्वादिग्रहणम् । 'सर्वज्ञत्वात्' इत्यादिवाक्योक्तहेतोः पुराणोक्तत्वस्य 'तथा च व्याकरिष्यति' इत्यनेन प्राग् दर्शितत्वात् 'न च वर्णपदादीनाम्' इति प्रतिज्ञातार्थस्यापि पुराणोक्तत्वमाह- एतेनेति ।। कथं 'शाश्वताः' इत्यनेन विवक्षितप्रतिज्ञाऽर्थलाभ इत्यत उक्तम्- यथायोगमिति ।। ननु तर्हि शाश्वतपदस्यानेकार्थत्वान्न वर्णपदादिष्वनुगतैकसाध्यलाभ इत्यत आह- सर्गेऽपीति ।। ननु वर्णानां कूटस्थनित्यत्वं प्रकृतानुपयुक्तं कस्मादुच्यत इति चेन्न । वर्णानामेव ध्वंसप्रतियोगित्वेन तदात्मकवेदे 'तद्बुद्धौ' इत्यादिनोक्तहेतोरसिद्धिप्रसङ्गात् । तत्परिहारार्थं मूले वर्णग्रहणमिति ज्ञातव्यम् । ननु विष्णुबुद्धिगा ईशबुद्धिास्थता इत्यत्र बुद्धिपदस्य ज्ञानार्थकत्वमेवाङ्गीकृत्य विषयत्वेन गमनं स्थितिरिति व्याख्याने न वेदपदस्य लाक्षणिकत्वमिति वैषम्यमित्याशङ्क्य परिहरति- अत एवेति ।। असत्त्वेऽपि वेदानामतीतत्वेन ज्ञानविषयत्वसम्भवेन तेषां ज्ञानविषयत्वमात्रप्रतिपादकत्वेन विष्णुबुद्धिगा इत्यस्य पूर्ववदन्यथासिद्धेरित्यर्थः । वेदानामपि संस्कारस्येति ।। अनेन 'घटादिवत्संस्कारमात्रत्वम्' इति मूलम्, घटो देवदत्तबुद्धिग इत्यत्र यथा देवदत्तबुद्धिगस्य न घटत्वं, न वा ह्यनुभवत्वं, किन्तु तदनुभवजनितसंस्कारमात्रत्वम्, तथा वेदा विष्णुबुद्धिगा इत्यत्रापि विष्णुबुद्धिगस्य न वेदत्वं, नापि तदनुभवत्वं, किन्तु तदनुभवजनितसंस्कारमात्रत्वमिति योजितमिति ज्ञातव्यम् । इत्युक्तप्रत्यभिज्ञाविरोधः स्यादिति ।। तदेवेदमित्युक्तप्रत्यभिज्ञानस्य भिन्नविषयत्वेन प्रकृते तद्विरोधासम्भवादिति भावः । उक्तप्रायत्वादिति ।। 'अमुनैवैत उद्गीर्यन्ते' इति वाक्यस्य पूर्वमुदाहृतत्वादिति भावः ।
(रा.टि.) नित्यविन्नत्वादिकमिति ।। नित्यं विद्यमानत्वश्रुतत्वादिकमित्यर्थः । प्रकारान्तरेणेत्युक्तं व्यनक्ति- न केवलमिति ।। यथायोगमिति ।। कौटस्थ्यादिरूपतयेत्यर्थः । फलितार्थमाह - सर्गेऽपीति ।। अपौनरुक्त्यायाऽह- तन्मनसीति ।। मनोऽभिव्यक्तस्वरूपज्ञानविषयत्वादित्यर्थः । उत्तरग्रन्थ इति ।। 'अत आकाशगुणे शब्दे' इत्यादाविति भावः । नचेत्युत्तरग्रन्थ इति वाऽर्थः । उक्तार्थेति ।। 'नानित्यत्वं वक्तुं युक्तम्' (रा.टि.) इत्युक्तार्थेत्यर्थः । अन्यथासिद्धेरित्युक्तं व्यनक्ति- वेदेति ।। तदनुभवार्थत्वेति ।। वेदस्य नित्यत्वमित्यस्य वेदानुभवस्य नित्यत्वमित्यर्थाङ्गीकार इति वा, वेदस्य मनोगतत्वं नाम वेदानुभवस्येश्वरमनोगतत्वमित्यर्थाङ्गीकारेऽपि इति वाऽर्थः । कुत एवमङ्गीकार इत्यत आह- वेदानामेवेति ।। एवमङ्गीकार इति ।। वेदानुभवजनितेत्यादिनोक्तार्थाङ्गीकारे  'ऋचस्सामानि जज्ञिरे'  इत्यादिवाक्यानि मुख्यार्थतयाऽनुगृहीतानि भवन्तीत्यर्थः । अत एवेति ।। जन्मवाक्यबलेन संस्कारस्य बुद्धिशब्दितमनोगतत्वेनोपपन्नत्वादेवेत्यर्थः । सर्वज्ञत्वयुक्त्येति पक्षं निराह- न द्वितीय इति ।। तथात्वेति ।। सर्वदा वर्तमानतयाऽनुभूयमानत्वप्राप्तेरित्यर्थः । घटाद्यनुभव एव नेति ब्रूम इत्यत आह- विद्यमानार्थेति ।। सर्गे सर्ग इति वाक्यमुपादाय प्रत्यभिज्ञाविरोध इति कण्ठतोऽनुक्तेराह- उक्तत्वादुक्तप्रायत्वादिति ।। तथा सतीति ।। सादृश्याभ्युपगमे सति सदृशानुपूर्वीकत्वस्यैवापौरुषेयशब्दार्थतयाऽपौरुषेयत्वसिद्धेरित्युक्तम् । जन्मवाक्येति ।। 'तदुत्पत्तिवचश्चैव' इत्यादिनेति शेषः । एतदिति । सर्वज्ञत्वयुक्त्यभिप्रायाभाव इत्यर्थः । उत्तरवाक्यार्थमिति ।। 'सर्गे सर्गेऽन्यथैव तु क्रियन्ते' इति वाक्यार्थम् इत्यर्थः । अनुवदतीत्युक्त्या तेन गतार्थताऽस्य निरस्ता । नन्वेवमिति ।। ईश्वरबुद्धिगतत्वेनेति एवंशब्दार्थः । पुना रचनमिति ।। पूर्वतनाऽनुपूर्वीतोऽन्याऽनुपूर्वीकतया पुनर्निर्माणमित्यर्थः । पुनश्शब्दविसर्गस्य सत्वरुत्वलोपेषु 'ढ्र2लोपे पूर्वस्य दीर्घोऽणः' इति दीर्घे पुना रचनमिति साधु । पुराणवाक्यादेरित्यादिपदेन श्रुतिवाक्यग्रहः ।
(श्री.टि.) तदपीति ।। वेदशब्दप्रवृत्तिनिमित्तभूतं नित्यविद्यमानत्वम्, आदिपदोक्तं श्रुतिशब्दप्रवृत्तिनिमित्तमखिलैः श्रुतत्वम्, आम्नायशब्दप्रवृत्तिनिमित्तं भूतभवद्भविष्यद्भिरखिलैरप्येकप्रकारेण पठ्यमानत्वम् । आप्रलयं प्रलयपर्यन्तमेवास्त्वित्यर्थः । तावताऽपीति ।। नित्यं विद्यमानत्वस्य प्रलयपर्यन्तत्वेऽपि घटादिसर्वपदार्थवैलक्षण्यसम्भवाद् असाधारण्येनैतेषामेव वेदशब्दवाच्यत्वं युक्तम् । तथा अखिलैः श्रुतत्वस्याखिलैरेकप्रकारेण पठ्यमानत्वस्य च प्रलयपर्यन्तत्वेऽपि शब्दान्तरवैलक्षण्यसम्भवादसाधारण्येनैतेषामेव श्रुत्याम्नायशब्दवाच्यत्वं युक्तमित्यर्थः । असाधारण्योक्त्यादीत्यादिपदेन 'श्रुतिर्वाव नित्या' इत्यादिनित्यत्वोक्तिपरिग्रहः । (साऽपि) नित्यत्वोक्तिरपि आप्रलयं विद्यमानत्वेनैवोपपन्नेति भावः । नन्वस्त्वेवं, किं तावता, वेदानामनादिनित्यत्वाव्याघातादित्यतोऽनादिनित्यत्वं गतमेवेत्याह- ततो वेदा इति ।। वर्णादीनामिति ।। वर्णादीनामित्येवोक्त्याऽप्यादिपदेन पदवाक्यग्रहणसिद्धेः कण्ठरवेण पदग्रहणं किमर्थमित्यर्थः । वर्णानां पदवाक्ययोश्च नित्यत्वं नैकप्रकारमित्याशयेन पृथग्ग्रहणमित्याह- तद्वर्णानामित्यादिना ।। कौटस्थ्याभावो निर्विकारत्वाभावो विकारित्वमिति यावत् । सर्गे पुनरन्ये जायन्त इत्याशङ्कितत्वान्मूले तत्प्रतिषेधो न प्राप्त इत्यत आह- तथेति ।। एतेनेति ।। वर्णानां पदादेश्च नित्यत्वस्य भिन्नत्वसूचनेनेत्यर्थः । यथायोगमिति ।। वर्णानां कौटस्थ्यं शाश्वतत्वं, पदादीनां तु क्रमव्यत्यासाभाव एव शाश्वतत्वमिति भावः । नन्वेवं शाश्वतपदस्यानेकार्थत्वान्न वर्णपदादिष्वनुगतमेकं शाश्वतत्वमस्तीति चेत्तत्राऽहसर्गेऽपीति ।। न व्यथन्तीति ।। व्यथ सञ्चलने । सञ्चलनं विनाशो, न नश्यन्तीत्यर्थः । सर्गप्रलययोरुत्पत्तिविनाशाभाव एव वर्णपदाद्यनुगतं शाश्वतत्वमिति भावः । नन्वत्र ग्रन्थे (श्री.टि.) वर्णानां कूटस्थत्वं प्रकृतानुपयुक्तं कस्मादुच्यत इति चेन्न । वर्णानां ध्वंसप्रतियोगित्वे तदात्मकवेदे तद्बुद्धावित्यादिनोक्तहेतोरसिद्धिः स्यात् । तत्परिहारार्थं मूले वर्णग्रहणमिति ज्ञातव्यम् । एतच्चेति ।। बुद्धिशब्दस्य मनःपरत्वमित्यर्थः । उत्तरग्रन्थ इति ।। 'न च घटादिवत्' इत्युत्तरग्रन्थ इत्यर्थः । सर्वदा प्रलये । वेदा नानित्या ईश्वरबुद्धौ सर्वदा प्रतीयमानत्वादव्याकृताकाशवदित्यनुमानेऽसिद्धिं वक्तुं पूर्वपक्षी हेतुं निर्वक्ति - नन्वित्यादिना ।। उक्तार्थेति ।। अनित्यत्वाभावेत्यर्थः । तच्चेति ।। सर्वदा वर्तमानतयाऽनुभूयमानत्वमित्यर्थः । सर्वज्ञत्वयुक्त्येति ।। वेदा ईश्वरेण सर्वदा वर्तमानतयाऽनुभूयन्ते तस्य सर्वज्ञत्वादिति युक्त्येत्यर्थः । तस्य पुराणवाक्यद्वयस्य । तामेवान्यथासिद्धिं विवृणोति- वेदानुभवेति ।। प्रलये वेदानां नष्टत्वेऽपीति शेषः । सम्भवादिति ।। तथा चैवं पुराणवाक्यस्यान्यथासिद्ध्या ईश्वरेण सदा वर्तमानतयाऽनुभूयमानत्वसाधकत्वाभावादिति भावः । ननु 'नित्या वेदाः समस्ताश्च शाश्वता विष्णुबुद्धिगाः', 'वेदास्ते नित्यविन्नत्वात्' इति पुराणवाक्यद्वये वेदा विष्णुबुद्धिगा इत्यस्य वेदा ईशबुद्धिस्थिता इत्यस्य च वेदानुभवजनितसंस्कारस्येशबुद्धिगतत्वमात्रेणान्यथासिद्ध्युक्तौ वेदपदस्य वेदानुभवजन्यसंस्कारे लक्षणा स्याद्, अतो नैवं व्याख्येयमिति सिद्धान्तिना शङ्किते सत्याह- न चैवमिति ।। तत्साम्यात् सिद्धान्तिनां भवतामपि लक्षणासाम्यादित्यर्थः । अनुभवार्थता मयाऽङ्गीक्रियत इति, न मन्मते लक्षणेत्यतः सिद्धाान्तनां मुख्यार्थे बाधकं पूर्वपक्षी दर्शयति- वेदानामेवेति ।। एवमङ्गीकार इति ।। वेदानां नाशमङ्गीकृत्य वेदानुभवजनितसंस्कारस्य बुद्धिगत्वमात्रेण विष्णुबुद्धिगा इत्यस्यान्यथासिद्ध्यङ्गीकार इत्यर्थः । अनुगृहीतानि अनुकूलानि ।
ननु  वेदपदस्यानुभवार्थताङ्गीकारेऽपि तत्साम्यादित्युक्तमयुक्तम्  ।  वेदपदस्य अनुभवलक्षकत्वानङ्गीकारात् । न च वेदानां साक्षान्मनोगतत्वासम्भवेन बुद्धिगा इत्यस्य मुख्यार्थानुपपत्त्याऽनुभवे लक्षणा कार्येत्युक्तमिति वाच्यम् । बुद्धिशब्दस्य मनोवाचित्वे किल मुख्यार्थानुपपत्तिः, किन्तु ज्ञानार्थत्वमङ्गीकृत्य बुद्धिगा इत्यस्य वर्तमानतया ज्ञानविषया इत्यर्थाङ्गीकारात्पुराणवाक्येनोक्तहेतुसिद्धिर्भविष्यत्येवेति सिद्धान्तिनोक्ते सत्याह पूर्वपक्षी- अत एवेति ।। बुद्धिशब्दस्य ज्ञानार्थत्वपक्षेऽपि वेदानां नष्टत्वेऽप्यतीतत्वेन ज्ञानविषयत्वमङ्गीकृत्य तत्प्रतिपादकत्वेन विष्णुबुद्धिगा इत्यस्य पूर्वन्यायेनान्यथासिद्धत्वादित्यर्थः । ननु वेदपदस्य वेदानुभवजनितसंस्कारलक्षणायां किं प्रयोजनमिति सिद्धान्तिना शङ्किते सत्याह- न चेति ।। नष्टेऽपि घटादावित्यनन्तरं घटानुभवजनितसंस्कारस्य देवदत्तबुद्धिगतत्वाभिप्रायेणेति वाक्यशेषः  । रूढलक्षणात्वादिति ।। रूढलक्षणायां च न प्रयोजनापेक्षेति भावः । तथात्वप्राप्तेरिति ।। ईश्वरस्य सर्वज्ञत्वेन नष्टानां घटादीनामपि सर्वदा वर्तमानतयाऽनुभूयमानत्वप्रसङ्गेन नित्यत्वं स्यादित्यर्थः । नन्वापादनमनिष्टस्य भवति । नष्टानामपि घटादीनां सर्वदा वर्तमानतयाऽनुभूयमानत्वानङ्गीकारे ईश्वरस्य सर्वज्ञत्वं न स्यात् । अतस्तदन्यथाऽनुपपत्त्या नष्टानामपि घटादीनां सर्वदेश्वरेण वर्तमानतयाऽनुभूयमानत्वं वक्तव्यमेव । अतो घटादीनामपि तथात्वप्राप्तेरित्यापादनमयुक्तमित्यत आह- विद्यमानेति ।। विद्यमानपदार्थानामननुभवे हि सर्वज्ञत्वं न स्यात् । न त्वतीतानामपि घटादीनां सर्वदा वर्तमानतया (श्री.टि.) अनुभवानङ्गीकार इति वाक्यशेषः । तथा च नष्टानां घटादीनां वर्तमानतयाऽनुभवे ईश्वरस्य भ्रान्तत्वप्रसङ्गेन नष्टानां घटादीनामतीतत्वेनैव अनुभवोऽस्ति, न तु वर्तमानत्वेनेति सिद्धत्वान्नष्टानामपि घटादीनां वर्तमानतया अनुभवस्यानिष्टत्वेनैतदापादनं युक्तमेवेति भावः । घटादिवदिति वतिः 'तत्र तस्येव' इति सूत्रात् षष्ठ्यन्ताद् इवार्थे इति भावेनोक्तम्- घटादेरिवेति ।। संस्कारस्य बुद्धिगतत्वमात्रमिति ।। केवलं संस्कारस्य मनोगतत्वमित्यर्थः । एतद्ग्रन्थानुसारेण प्राग् बुद्धिशब्दो मनःपरतया व्याख्यातः । प्रसिद्धाया बुद्धेः संस्काराधारत्वस्य बाधितत्वात् । एतदभिप्रायेणैव 'एतच्चोत्तरग्रन्थे स्पष्टम्' इति प्रागुक्तमिति ध्येयम् । उत्तरवाक्य इति ।। 'नित्या वेदास्समस्ताश्च शाश्वता विष्णुबुद्धिगाः' इत्यस्मादुत्तरवाक्य इत्यर्थः । तदेवेदं वचनमिति प्रत्यभिज्ञाविरोधस्योक्तत्वेऽपि नैतत्प्रत्यभिज्ञाविरोधः प्रागुक्तः । अत उक्तत्वादिति कथमुक्तमित्यत आह- उक्तप्रायत्वादिति ।।  'सर्गेसर्गेऽमुनैवैत उद्गीर्यन्ते'  इति वाक्यस्योदाहरणं यदा कृतं तदैतत्प्रत्यभिज्ञाविरोध उक्तप्राय इत्यर्थः । सादृश्यादिति ।। परिलूनपुनर्जातकुन्तलकलापप्रत्यभिज्ञावदियमपि प्रत्यभिज्ञा भ्रान्तिरिति भावः । तथा सतीति ।। पूर्वकल्पोच्चारितवेदसदृशा एव वेदा एतत्कल्पेऽमुनैवोद्गीर्यन्त इत्यङ्गीकारेऽपि सजातीयोच्चारणमनपेक्ष्योच्चारयितृरूपस्वतन्त्रपुरुषपूर्वकत्वाभावरूपापौरुषेयत्वसिद्धेर्दुर्वारत्वादित्यर्थः । अस्यैवापौरुषेयशब्दार्थत्वादिति भावः । जन्मवाक्येति ।। प्रत्यभिज्ञाया भ्रान्तित्वमङ्गीकृत्य प्रलये वेदानां विनाशः, सृष्टिकाले पुनरुत्पत्तिरित्यङ्गीकारे वेदानामुत्पत्तिप्रतिपादकानाम् 'ऋचस्सामानि' इत्यादिवाक्यानां 'वेदानां सृष्टिवाक्यानि' इत्यादिना गतिकथनं विरुद्धं स्यादित्यर्थः ।
उक्तं वेदानाम् । तदभिप्रेता पुराणकृदभिप्रेता । उपवर्णितेति ।। 'सर्वज्ञत्वादीश्वरस्य' इत्यनेनेत्यर्थः । तामेव युक्तिं दर्शयति- तथा हीत्यादिना ।। अर्थान्तरमिति ।। निबिडावयवरूपं पदार्थान्तरमित्यर्थः । अखण्डमिति यावत् । क्रमश्चेति ।। वर्णनिष्ठ इत्यर्थः । वर्णविषयेति ।। वर्णधर्मिकेत्यर्थः । विवक्षितक्रमेति ।। नियतानुपूर्वीरूपेत्यर्थः । अपर इति ।। अवयवविभागेन स्वरूपध्वंस इत्यर्थः । तथाविधेति ।। वर्णविषयकविवक्षितक्रमोपाधिभूतेत्यर्थः । विषयान्तरसञ्चारो विषयान्तरविषयकत्वम् । देवदत्तमनसो विषयान्तरसञ्चारेऽन्यविषयकबुद्ध्युपरमो दृष्ट इत्यर्थः । विस्मरणेति ।। अत्र विस्मरणशब्देन देहाभिमानाभावो विवक्षितः । एतादृशे विस्मरणे बुद्ध्युपरमोऽनुभवसिद्ध इत्यर्थः । तस्य सर्वदेति ।। ईश्वरस्य सर्वदा सर्वविषयकज्ञानवत्त्वेन विषयान्तरसञ्चारप्रयुक्तस्य विस्मरणप्रयुक्तस्य वा बुद्ध्युपरमस्यासम्भवादित्यर्थः । उत्तरवाक्य इति ।। 'नित्या वेदाः समस्ताश्च शाश्वता विष्णुबुद्धिगाः' इत्यस्मादुत्तरवाक्य इत्यर्थः । तच्छङ्काबीजेति ।। विष्णुबुद्धिगत्वयुक्त्या यदि वेदानां नित्यत्वमुच्यते तर्हि पुराणानामपि विष्णुबुद्धिगत्वसाम्यान्नित्यत्वं स्यात् । तथा च, 'श्रुतिर्वाव नित्या' इत्यादिविभागो नोपपद्यत इति हि परेण शङ्कितम् । तत्र पुराणानां सर्वदा वर्तमानतयाऽनुभूयमानत्वरूपविष्णुबुद्धिगत्वसाम्यशङ्कायां बीजाभावेन तद्बीजतया सर्वज्ञत्वयुक्तिमुक्त्वा तथा विषयान्तरसञ्चाराद्यभावेन बुद्ध्युपरमाभावमभिधाय सर्वदेश्वरेण वर्तमानतयाऽनुभूयमानत्वरूपं विष्णुबुद्धिगत्वमुक्त्वा नित्यत्वमुपपादनीय(श्री.टि.) मिति भावः । पुना रचनम् उत्तरकल्प इति शेषः । पुराणानां पुना रचनं कुत इति प्रमाणं पृच्छ्यते प्रयोजनं वा । द्वितीयेऽपि स्वप्रयोजनं पृच्छ्यते परप्रयोजनं वेति विकल्पक्रमेणोत्तरमाह- प्रमाणप्रश्नश्चेदित्यादिना ।। उक्तादेवेति ।। 'पुराणानि तदर्थानि' इत्यादिनोक्तादेवेत्यर्थः । ननु भगवत्पादानां सर्वज्ञत्वेन परप्रयोजनानि तेऽपि कस्मान्नावदन्नित्यत आह- भगवानाचार्योऽपीति ।।
(पां.टि.) क्रमविशिष्टा इति ।। क्रमविशेषविशिष्टा इत्यर्थः । तेन भारतादौ नातिप्रसङ्गः । तद्विशिष्टत्वं च विशिष्टक्रमोपेतबुद्धिविषयत्वमेव । क्रमस्य वर्णेषु कथमप्यसम्भवात् । न चैवं पदादिभावस्याभिव्यक्तिघटितत्वाद् इदमेकं पदमित्यादिप्रतीतिः श्रावणी न स्यात् । पदाद्युपाध्यभिव्यक्तेरश्रावणत्वादिति वाच्यम् । मनसोपनीतस्य अभिव्यक्तिक्रमस्य श्रावणत्वोपपत्तेरित्याशयात् । बुद्धिनिमित्त एवेति ।। बुद्धिनिष्ठ एवेत्यर्थः । न तु स्वत इति ।। सर्वगतत्वान्नित्यत्वाच्चेति भावः । क्रमोपाधिभूतेति ।। क्रमाधिष्ठानभूतेत्यर्थः । तथाविधेति ।। क्रमाधिष्ठानभूतेत्यर्थः ।
(व्या.टि.) असाधारणेति ।। तावताऽपि 'सप्तैते चिरजीविनः' इत्यसाधारणोक्तिदर्शनादिति भावः । जन्यन्त इति ।। 'जन जनने' इति प्रकृत्यन्तरस्येदं रूपं, जनेर्जादेशस्य दुर्वारत्वात् । जनेर्ण्यन्तात् कर्मणि यकि 'ये विभाषा' इत्यात्वविकल्पो वा । आदिपदेनेति ।। समासार्थत्वेनेत्यर्थः । क्रमादिति ।। क्रमपदेन वर्णक्रमो गृह्यते । पदक्रमव्यत्ययस्य वाक्यानित्यत्वरूपत्वात् । आदिपदेन वाक्यघटकपदक्रमो ग्राह्यः । ग्राह्यमिति ।। निषेध्यतया ग्राह्यमित्यर्थः । एतेनेति ।। पदादिग्रहणेनेत्यर्थः । व्याख्यानप्रकारं दर्शयति- यथायोगं शाश्वता इति ।। वर्णानां कौटस्थ्येन, पदानां वर्णव्यत्यासाभावेन, वाक्यानां पदव्यत्यासाभावेन, प्रकरणानां वाक्यव्यत्यासाभावेन, स्वराणां विस्वराभावेनेति यथासम्भवमित्यर्थः । सर्वसाधारणं नित्यत्वमाह- सर्गेऽपीति ।। व्यथन्तीति ।। 'व्यथ भयसञ्चलनयोः' इति धातोः ।  बुद्धिशब्दस्य प्रतीत्यर्थत्वे प्रतीयमानत्वान्वयानुपपत्तेराह- तन्मनसीति ।। ननु कृतचोद्यस्योत्तरं नात्र प्रतीयत इत्यत आह- उत्तरेति ।। प्रत्यभिज्ञेति मूल इत्यर्थः । ननु वर्तमानतयेत्यनुक्तं विशेषणं कस्मादभिप्रायविषयतयाऽऽरोप्यत इत्यत आह- तस्यैवेति ।। उक्तार्थस्य नित्यत्वस्य । असिद्धमिति ।। साधकाभावादिति भावः । तमेवोपपादयति- तथा हीति ।। तस्य पुराणवाक्यस्य । अन्यथा वर्तमानतया अनुभवं विनाऽपि । तां दर्शयति- वेदानुभवेति ।। मात्रेणेत्यनुभवं व्यावर्तयति- एवमिति ।। वेदपदस्य संस्कारार्थत्व इत्यर्थः । तत्साम्यात् लक्षणासाम्यात् । मुख्यार्थेऽनुपपत्त्यादेरभावात्कुतो लक्षणेत्यत आह- वेदानामेवेति ।। साक्षादिति ।। अनुभवादिद्वारमन्तरेणेत्यर्थः । असम्भवादिति ।। विषयस्य विषय्यवस्थानासम्भवादित्यर्थः । तथा च अन्वयानुपपत्त्या लक्षणाऽऽवश्यकात्यर्थः  ।  अन्यदप्यनुकूलमित्याह- एवमङ्गीकार इति ।। अत एवेति ।। जन्मवाक्यानुग्रहादेवेत्यर्थः । रूढेति ।। रूढेः प्रयोजनानपेक्षणादित्यर्थः । तथात्वेति ।। वर्तमानतयाऽनुभूयमानत्वप्राप्तेरित्यर्थः । सर्वज्ञत्वयुक्त्या साधनेऽतिप्रसङ्गमभिधाय युक्तिरेवेयं निर्दलेत्याह- विद्यमानेति ।। स्यादित्यतः परम्, न त्वविद्यमानार्थाननुभवे, अन्यथा भ्रान्तत्वप्रसङ्गादिति वाक्याध्याहारः । (व्या.टि.) शङ्कासमाप्तिद्योतकेतिशब्दश्चाध्याहार्यः । अत्र कल्पद्वये । घटादेरिवेति ।। 'तत्र तस्येव' इतीवार्थे षष्ठ्यन्ताद्वतिरिति भावः । अनुभूयमानत्वमेवेति ।। पुराणादिवाक्यार्थ इत्यर्थः । उक्तप्रत्यभिज्ञेति ।। शाब्दप्रत्यभिज्ञेत्यर्थः । यद्यपि ईश्वरस्यानुभवजन्यसंस्काराभावेनैव समाधिर्विधेयः ।
़भक्तानां स्मरणं विष्णोः नित्यज्ञप्तिस्वरूपतः ।
अनुग्रहोन्मुखत्वं तु नैवान्यत्क्वचिदिष्यते ।ऽ
इति ईशावास्यभाष्यात् । तथाऽपि स शिष्यैरेवोह्यतामिति कृत्वा चिन्तया प्रववृते । ननु प्रत्यभिज्ञैवोक्ता, न तद्विरोध इत्यत आह- उक्तप्रायत्वादिति ।। यदा पुराणे स्वोक्तशाश्वतत्वोपपादनाय प्रत्यभिज्ञोक्ता तदा तदर्थानङ्गीकारे तद्विरोधोऽप्युक्त एवेत्यर्थः । तथा सतीति ।। सदृशानुपूर्वीकत्वरूपमीमांसकाभिहितस्वाभ्युपगतापौरुषेयत्वसिद्धेरित्यर्थः । ननु सदृशानुपूर्वीकत्वरूपापौरुषेयत्वसिद्धावपि सादृश्यनिबन्धनप्रत्यभिज्ञाविरोधाभावात् कथं न वक्तुं युक्तं संस्कारमात्रत्वमित्यत उपलक्षणया युक्त्यन्तरमाह- उपलक्षणं चैतदिति ।। एतत् प्रत्यभिज्ञाविरोधकथनम् उपलक्षणम् अन्यस्या युक्तेः । तामाहजन्मवाक्येति ।। अयं भावः । 'तदुत्पत्तिवचश्चैव' इत्यादिजन्मवाक्यगतिकथनविरोधात् सदृशानुपूर्वीकत्वरूपापौरुषेयत्वमपि न स्वमतं, किन्तु कौटस्थ्यमेव । तथा च संस्कारमात्रत्वं वक्तुं न युक्तमेवेति । एतेन जन्मवाक्यान्यप्यनुगृहीतानि भवन्तीत्यपास्तम् । तेषां गतिकथनेन प्रतीतार्थत्वाभावात् ।
।। उपवर्णितेति ।। ग्रन्थकृतेति शेषः । वर्णा एवेति ।।  एवकारव्यावर्त्यमाह-  न  त्विति ।। अर्थान्तरमिति ।।  वर्णेभ्य  इति शेषः । न च विशिष्टं पदार्थान्तरमिति सिद्धान्तव्याकोपः । तस्य यावद्वस्तुभाविविषयत्वात् । नित्यविशेषणविशिष्टस्य स्वरूपमात्रत्वात् । अन्यथा सार्वज्ञादेरपीश्वरभिन्नत्वापत्तेः । बुद्धिनिमित्त एवेति ।। बुद्धिप्रयोज्य इत्यर्थः । न तु बुद्धिकारणक इति । 'आदिकालीनां व्यक्तिम्' इति पूर्वटीकाविरोधात् । न तु स्वत इति ।। दैशिककालिकान्यतर इत्यर्थः । वर्णानां नित्यविभुत्वादिति भावः । वेदविनाश इति ।। व्यञ्जकाभावेनोत्सादरूप इत्यर्थः । अपर इति ।। स्वरूपनाश इत्यर्थः । न चेश्वरस्येति ।। तथा च निमित्ताविनाशान्न नैमित्तिकक्रमस्यापि विनाश इति भावः । देवदत्तस्येवेति ।। बुद्ध्युपरम इति शेषः । तद्बुद्धेः क्रमिकविषयसञ्चारित्वादिति हेतुरवधेयः । विस्मरणनिमित्तो वेति ।। अनित्यानुभवत्वात् तज्जन्यसंस्कारस्योद्बोधकाभावेन विस्मरणसम्भवादिति भावः । तन्निमित्तद्वयाभावं प्रतिजानीते- नोभयथाऽपीति ।। पूर्वं सर्वदेति यथाश्रुतं व्याख्यातम् । अधुना सर्वदेति सर्वज्ञत्वान्वयीति व्याचष्टे - तस्येति ।। सर्वकालीनसर्ववैषयिकानुभववत्त्वादित्यर्थः । सर्वदेति सर्वज्ञत्वविशेषणेन विषयसञ्चारयौगपद्योक्त्या क्रमो निरस्तः । सर्वदेति प्रतीतिविशेषणेनानुभवनित्यत्वोक्त्या विस्मरणं निरस्तमित्यवधेयम् । सर्वज्ञत्वस्य युक्तित्वं प्रसाध्य तेन पुराणोक्तसाध्यसिद्धिं निगमयति- अत इति ।। अतश्चानादिनित्या इति परमसाध्यनिर्देशो द्रष्टव्यः । कुत इति ।। ज्ञापकादित्यर्थः । (व्या.टि.) नित्यत्वमनादिनित्यत्वम् । आशङ्क्येति ।। आशङ्काप्रकारस्तु- यदीश्वरस्य सर्वज्ञत्वात्तज्ज्ञेयानां वेदानां सर्वदा वर्तमानतयाऽनुभूयमानत्वं ततश्च नित्यत्वं सेत्स्यति, तर्हि पुराणानामपि तत्सिद्धेः कः प्रतिरोद्धा । सर्वज्ञत्वयुक्तेरुभयत्र तौल्यात्, इति बोध्यम् । शङ्काबीजाभावादिति ।। युक्त्युपन्यासाभावे प्रमाणाभावेन पुराणे उक्तवर्तमानतयाऽनुभवासिद्धेरित्यर्थः । वेदपुराणयोर्नित्यत्व इति ।। सर्वज्ञत्वयुक्त्या समेऽपीति शेषः। पुराणानामनित्यत्वे पुना रचनमेव निमित्तं, न विनाशः, 'अत एवानित्यानि' इति व्याख्यानादित्यवधेयम् । पुना रचनमेवेति ।। 'रो रि' इति लोपे 'ढ्र2लोपे' इति पूर्वाणो दीर्घे च सिद्धम् । ईश्वरप्रवृत्तेरिति ।। अनेन, इयं प्रवृत्तिः स्वप्रयोजनहीना ईश्वरप्रवृत्तित्वाद् यदेवं तदेवमिति युक्तिः सूचिता । यथोक्तम् 'लोकवत्तु लीलाकैवल्यम्' इति । परप्रयोजनानीति ।। 'न प्रयोजनवत्त्वात्' इति सूत्रे परप्रयोजनानुमितेरिति भावः । इदानीमिति ।। वेदापौरुषेयत्वस्थापनावसर इत्यर्थः । अनेन अनवसरादेवानुक्तिर्न त्वज्ञानादिति सुसूचे ।
मूलम् - अत आकाशगुणे शब्दे व्यज्यमाना वर्णादयस्तत्क्रमात्मको वेदश्च नित्य एवेति सिद्धम् ।
(त.मं.) एवं चेत् कथमस्मदादीनामुच्चारणकाल एव वर्णपदादीनां प्रतीतिरित्येतामाशङ्कां परिहरन्नुपसंहरति- अत आकाशेति ।। ताल्वोष्ठादिप्रयत्नोन जायमाने आकाशविशेषगुणे ध्वन्याख्ये शब्दे व्यज्यमाना वर्णादयः, न तूत्पद्यमानाः ।
टीका - एवमुपपादितमर्थं शङ्कान्तराणि परिहरन्नुपसंहरति- अत इति ।। अतः प्रत्यभिज्ञाबलाद्वर्णादयो नित्या इति सिद्धम् । आदिशब्देन वर्णधर्मा गृह्यन्ते येऽनौपाधिकाः । अप्रमितकतृर्कत्वादिबलाद्वेदश्च नित्य एवेति सिद्धम् । नित्यत्वस्य पृथग्विधत्वात् पृथगुपसंहारः ।
ननु नित्यत्वे वर्णानां कथं कदाचिदेवोपलब्धिः । नचेन्द्रियसन्निकर्षस्य कादाचित्कत्वादिति वाच्यम् । 'तावती वाक्' इति व्यापकत्वस्याभ्युपगतत्वेन सर्वदा श्रोत्रसन्निकृष्टत्वात् । अत्रैके ब्रुवते । स्तिमितेन वायुनाऽवष्टब्धं श्रोत्रं सन्निकृष्टमपि शब्दं नोपलम्भयति । वक्तुः कोष्ठ्यो वायुः प्रयत्नावदात्मसंयोगेन प्रेरितः प्रतिष्ठमान उरःप्रभृतीन्यष्टौ स्थानान्यभिहत्य श्रोतुः कर्णशष्कुलीं प्रविष्टः स्तिमितं वायुमपनयति ततो वर्णोपलब्धिरिति । अपरे तु कोष्ठ्यवायुसंयोग एव श्रोत्रसंस्कारो नापर इति । तदुभयमप्यसत् । वायुसंयोगानन्तरं सर्वदा सर्ववर्णोपलब्धिप्रसङ्गात् । उत्तरक्षण एव वायुविभागेन संयोगनाशान्नेति चेन्न । अप्रामाणिककल्पनाप्रसङ्गात् । सर्वोपलब्धेरनिवारणाच्च । अन्ये तु वायुगुणः शब्दो ध्वनिलक्षणो वायुना सह श्रोत्रं प्रविष्टो वर्णस्य व्यञ्जकः । तेन व्यक्तो वर्ण उपलभ्यत इति । एतदप्यसत् । वायुगुणत्वे शब्दस्य स्पार्शनग्राह्यत्वेन बधिराणामपि तदुपलब्धिप्रसक्तेः । श्रोत्राग्राह्यस्य तद्ग्राह्यवर्णव्यञ्जकत्वानुपपत्तेश्च, व्यङ्ग्यव्यञ्जकयोरेकेन्द्रियग्राह्यत्वस्य घटप्रदीपादौ दर्शनात् । एकस्मिन् वर्णे व्यक्ते तत्रस्थाः सर्वेऽपि वर्णा व्यक्ता इति सर्वोपलब्धेरपरिहाराच्च । किञ्च यो वर्णो देवदत्तश्रोत्रे व्यक्तः स एव यज्ञदत्तश्रोत्रसन्निकृष्ट इति दूरस्थेनापि तेनोपलभ्येतेत्यत उक्तम्- आकाशगुणे शब्द व्यज्यमाना इति ।।
इदमुक्तं भवति । वक्तृप्रयत्नाप्रेरितो वायुः उरःप्रभृतिभिः स्थानैः संयुक्तः तत्स्थानसंयुक्ताकाशे ध्वनिलक्षणं शब्दमुत्पादयति । स च देशान्तरे प्रतिशब्दम् । यस्तु कर्णशष्कुल्यवच्छिन्नाकाशप्रदेशे समुत्पन्नस्तद्गुणो ध्वनिः, तस्मिन् व्यज्यमानो वर्णः श्रोत्रेण गृह्यते । ध्वनेश्चाऽशुतरविनाशित्वेन व्यञ्जकाभावान्न सर्वदोपलब्धिप्रसङ्गः । ते च ध्वनयः प्रतिनियता एव वर्णानां व्यञ्जका इति (अतो) न सर्ववर्णोपलाब्ध(सर्वोपलाब्ध)प्रसङ्गः । भूताकाशमेव श्रोत्रम् । तद्गुण एव ध्वनिः । तच्च स्वतः सावयवम् । अतः प्रदेशवर्ती ध्वनिस्तदवच्छिन्नमेव वर्णं व्यञ्जयतीति न सर्वेषामुपलब्धिः । समानेन्द्रियग्राह्याणां समानदेशकालधर्मापन्नानां प्रतिनियतव्यञ्जकव्यङ्ग्यत्वं क्वापि नोपलब्धमिति चेन्न । गोत्वाश्वत्वादीनां प्रतिनियतव्यञ्जकव्यङ्ग्यत्वस्य परैरङ्गीकृतत्वात् । गोत्वादीनां व्यक्तिसर्वगतत्वेन समानदेशत्वं नास्तीति चेन्न । प्रत्यासत्तेरवर्जनीयत्वात् । समवायाभावस्य वर्णेष्वपि समत्वात् । किञ्च ब्राह्मणत्वद्रव्यत्वादीनां प्रतिनियतव्यञ्जकव्यङ्ग्यत्वमङ्गीकृतमेव । रूपेण समानदेशस्यापि परिमाणस्य चतुष्टयसन्निकर्षोऽधिको व्यञ्जकः स्वीक्रियते । तथा क्षीरनीरपृथक्त्वादेः समानाभिहाराभावादिः । नच वर्णव्यतिरिक्तो ध्वनिर्नास्तीति वाच्यम् । दूराद्वर्णाग्रहणेऽपि ध्वनिग्रहणात् । नचैतत्सर्वमप्रामाणिकम् । प्रत्यभिज्ञाप्रामाण्यस्योपपादितत्वेन तद्बललब्धत्वात् । आगमाश्चात्र साक्षिणः सन्तीति ।
ननु वर्णव्यतिरिक्तो वेद एव नास्ति, स्फोटस्यानङ्गीकृतत्वात्, तत्कथं वेदश्चेति पृथगुच्यत इत्यत उक्तम्- तत्क्रमात्मक इति ।। विशिष्टक्रमवद्वर्णात्मकः । अवस्थाभेदात् पृथगुक्तिरित्याशयः ।
।। इति वर्णनित्यत्ववादः ।।
(र.टि.) श्रोत्रस्य संस्कार इति ।। पूर्वं प्रतिबन्धकाभूतस्तिमितवायुनिरासकत्वमेव कोष्ठ्यवायुसंयोगस्य, न संस्कारत्वमिति स्फुटो भेदः । वायुगुणत्व इति ।। वायुविशेषगुणत्व इत्यर्थः । तेन न वायुगतसंयोगादौ व्यभिचारः । श्रोत्राग्राह्यस्येति ।। वायुविशेषगुणत्वेन श्रोत्राग्राह्यत्वस्यापि सिद्धत्वादिति भावः । तस्मिन् व्यज्यमान इति ।। तस्मिन् ध्वनौ सति व्यज्यमान इत्यर्थो, न तु तस्मिन्निति सप्तम्या आधारार्थत्वमभ्युपेत्य कर्णशष्कुल्यवच्छिन्नाकाशग्रहणम् । 'आकाशगुणे शब्दे' इति मूलानुसारेण यच्छब्दार्थत्वेन च ध्वनेरेव ग्राह्यत्वात् । तच्च स्वतः सावयवमिति ।। तथा च वर्णावच्छेदकप्रदेशस्यौपाधिकत्वाभावेन नानवस्थादिदोषावकाश इति भावः । सर्वेषामिति ।। सर्वपुरुषाणामित्यर्थः । समानेन्द्रियग्राह्याणामिति ।। अत्र, समानदेशकालधर्मापन्नानामित्यत्र धर्मपदस्य भावप्रत्ययान्तत्वेन समानदेशकालधर्मत्वापन्नानामित्यर्थ इति ज्ञातव्यम् । एतेन वर्णा न प्रतिनियतव्यञ्जकव्यङ्ग्याः समानोन्द्रयग्राह्यत्वे सति समानदेशकालधर्मत्वापन्नत्वात्, यथा घटगतपरिमाणैकत्वादीत्यनुमानमुक्तं भवति । अत्र साध्ये व्यञ्जकपदं विषयतत्सन्निकर्षव्यतिरिक्तज्ञानहेतुपरम् । तेन वर्णसाक्षात्कारे तयोः प्रतिनियतत्वेऽपि न बाधः । हेतौ भिन्नेन्द्रियग्राह्यरूपरसादौ व्यभिचारवारणाय सत्यन्तम् । रूपरूपत्वादौ व्यभिचारवारणाय समानदेशपदम् । रूपरूपध्वंसादौ व्यभिचारवारणाय समानकालपदम् । गोत्वाश्वत्वादीनामिति ।। जातेः सर्वगतत्वाङ्गीकारेण गोत्वादीनामश्वादौ विद्यमानत्वेन समानदेशत्वादिति भावः । प्रत्यासत्तेरिति ।। संयुक्तसमवायादिरूपाया इत्यर्थः । ननु समवायसम्बन्धेन समानदेशत्वं विवक्षितम् । तच्च भिन्नभिन्नव्यक्तिसमवेतगोत्वाश्वत्वादौ नास्तीत्यत आह- समवायाभावस्येति ।। क्षीरनीरादिपृथक्त्वादेरिति ।। रूपेण समानदेशस्येति, अधिको व्यञ्जकः स्वीक्रियत इति चानुवर्तते । समानाभिहाराभावो नाम क्षीरादीनां नीरादिना मेलनाभावः ।
(रा.टि.) आकाशगुण इत्यादेरुपयोगोक्तिः- शङ्कान्तराणि परिहरन्निति ।। विपरिणामेनान्वयमाह- नित्या इति ।। वर्णधर्मा इति ।। ह्वस्वत्वदैर्घ्यादयः । तारत्वमन्द्रत्वादेरपि तथात्वप्राप्तेराह- येऽनौपाधिका इति ।। ते तु ध्वन्याद्युपाधिका इति भावः । अतःशब्दार्थं प्रकारान्तरेणाऽह- अप्रमितकतृर्कत्वादीति ।। श्रुतत्वदृष्टत्वाद्युक्त्यन्यथाऽनुपपत्त्यादिरादिशब्दार्थः । पृथग्विधत्वादिति ।। कूटस्थत्वसदृशानुपूर्वीकत्वरूपत्वादित्यर्थः । तावती वागितीति ।। वाक्शब्देनात्र वर्णोऽभिमत इति भावः । यावद्ब्रह्म विष्ठितमिति पूर्वशेषः । प्रतिष्ठमान इति ।। निर्गच्छन्नित्यर्थः । अष्टौ स्थानानीति ।। 'अकुहविसर्जनीयानां कण्ठः' इत्यादिशिक्षाग्रन्थोक्तकण्ठताल्वाद्यष्टस्थानानीत्यर्थः । सर्वोपलब्धेरिति ।। सर्ववर्णोपलब्धेरित्यर्थः । श्रोत्राग्राह्यस्येति ।। वायुगुणत्वे श्रोत्राग्राह्यत्वस्यावर्जनीयत्वादिति भावः । तद्गुण इति । आकाशगुणः । नन्वथापि किञ्चेत्यादिना प्रागुक्तदिशा सर्वेषां पुंसामुपलम्भः स्यादित्यत आह- भूताकाशमेवेति ।। तच्चेति ।। भूताकाशम् । स्वत इति ।। औपाधिकत्वेऽनवस्थाद्यापत्तेरिति भावः । समानदेशेति ।। समानपदं प्रत्येकमन्वेति । समानधर्मत्वं चात्र शब्दत्वादिवर्णानां ध्येयम् । गोत्वाश्वत्वादीनां सर्वपदार्थगतत्वमुपेत्याऽह- प्रतिनियतेति ।। गोत्वस्य सास्नादिमत्त्वधर्मव्यङ्ग्यत्वम्, (रा.टि.) अश्वत्वस्यैकशफत्वे सति केसरवत्त्वरूपधर्मव्यङ्ग्यत्वमित्यादिरूपेणेत्यर्थः । व्यक्तिसर्वेति ।। स्वस्वव्यक्तिष्वेव सर्वत्र सत्त्वेन विजातीये वस्तुन्यसत्त्वेन गोत्वादिधर्माणां समानदेशत्वं नास्तीत्यर्थः । प्रत्यासत्तेरिति ।। गोव्यक्त्योर्मध्ये विद्यमानेऽश्वपिण्डेऽसम्बध्य तदुभयत्र स्थितगोव्यक्त्योर्गोत्वस्य सम्बन्धायोगेन मध्ये विद्यमानाश्वपिण्डे गोत्वप्रत्यासत्तेर्गोत्वसम्बन्धस्यावर्जनीयत्वात् । एवमश्वत्वादेरपि गोपिण्डादौ प्रत्यासत्तिर्ध्येया । तथाच गोत्वं गोपिण्ड एव व्यज्यते नाश्वे । अश्वत्वमप्यश्व एव व्यज्यते न गोपिण्ड इत्यर्थः ।
ननु गोत्वादेरश्वादौ प्रत्यासत्तित्वेऽपि स्वस्वव्यक्तिष्विव समवायसम्बन्धेनाश्वादौ सत्त्वाभावान्न समानदेशत्वमिति चेत्तर्हि गकारादिवर्णानां श्रोत्रदेशसम्बद्धत्वेऽपि न समवायसम्बन्धेन सम्बद्धत्वमस्तीति समवायेन समानदेशत्वं वर्णानां श्रोत्रदेशे नास्तीति सर्मड्य  !्रद्धप्??                                          द्व्यठ्ठञ्ााऽह- समवायाभावस्येति ।। ननु गकारः श्रोत्रदेशे येन सम्बन्धेन सम्बद्धस्तेनैव ककारादयोऽपि । गोत्वादिकं तु गोऽश्वपिण्डादौ नैकसम्बन्धेनेति वैषम्यमित्यत आह- किञ्चेति ।। समवायसम्बन्धेनैवैकत्र समाविष्टानां ब्राह्मणत्वद्रव्यत्वादीनामित्यर्थः । शिखायज्ञोपवीतादिना ब्राह्मणत्वस्य, गुणाश्रयत्वादिना द्रव्यत्वादेर्व्यङ्ग्यत्वात् प्रतिनियतेत्युक्तम् । चतुष्टयेति ।। इन्द्रियावयवैरर्थावयवानामेकः, अर्थावयविनोऽन्यः । तथा इन्द्रियावयविन अर्थावयवैरेकः, अर्थावयविना इन्द्रियावयविनश्चान्य इत्येवं चतुष्टयेत्यर्थः । समानाभिहाराभावादिरिति ।। अन्योन्यमेलनाभावादिर्व्यञ्जकः स्वीक्रियते इत्यनुषङ्गः । नचैतत्सर्वमिति ।। वर्णानामनादिनित्यत्वं ध्वनिव्यङ्ग्यत्वं प्रतिनियतव्यञ्जकव्यङ्ग्यत्वमित्यादिकमित्यर्थः । आगमाश्चात्रेति ।। 'यावद्ब्रह्म विष्ठितं तावती वाक्' 'तत्क्रमेणैव तैर्वर्णैः' इति, तथा तृतीयस्कन्धेऽष्टाविंशेऽध्याये 'नभः श्रोत्रं तु शब्दगम्' इति, तथा तत्र तात्पर्ये च 'शब्दो वर्णात्मको नित्यो ध्वनिराकाशसम्भवः । आकाश एव सूक्ष्मस्तु ध्वनिरित्येव शब्द्यते । स एव व्यज्यमानस्तु भवेत्कर्णैकगोचरः' इत्यागमा इत्यर्थः । विशिष्टक्रमवदिति ।। इतरासाधारणक्रमोपेतवर्णात्मक इत्यर्थः । अवस्थेति ।। क्रमावस्थेत्यर्थः ।
(श्री.टि.) उपपादितमर्थमिति ।। वर्णनित्यत्वादिरूपमित्यर्थः । के ते नित्यभूता धर्मा इत्यत आह- येऽनौपाधिका इति ।। आकाशगुणभूतध्वनिव्यङ्ग्या अनौपाधिकाः स्वाभाविकास्तारत्वमन्द्रत्वाद्या ये धर्मास्ते आदिपदेन ग्राह्या इत्यर्थः । यथोक्तं न्यायामृते - 'नागो नग इत्यादौ दीर्घत्वं वर्णगतं सत्यमेवार्थविशेषधीहेतुः, न ध्वनिगतं वर्णेष्वारोपितं हेतुः' इत्यादि । यद्वा अनौपाधिका धर्मा गत्वादय इत्यर्थः । ननु वर्णा नित्या इत्युपसंहारेणैव क्रमविशेषविशिष्टवर्णात्मकवेदस्यापि नित्यत्वोपसंहारलाभाद् वेदश्चेति पृथगुपसंहारे किं निमित्तमित्यत आह- नित्यत्वस्येति ।। वर्णानां कौटस्थ्यमेव नित्यत्वं, वेदानां क्रमव्यत्यासाभाव एवेति नित्यत्वस्य पृथग्विधत्वादित्यर्थः । इन्द्रियेति ।। श्रोत्रेन्द्रियेत्यर्थः । व्यापकत्वस्येत्यत्र वर्णानामिति वर्तते । अवष्टब्धं प्रतिबद्धम् । सन्निकृष्टमपि शब्दमिति ।। व्याप्ततया सन्निकृष्टमपि वर्णात्मकं शब्दमित्यर्थः । वक्तुरित्यतः पूर्वं यदेति शेषः । प्रतिष्ठमान ऊर्ध्वं गच्छन् । अभिहत्य सम्बध्य । श्रोत्रस्य संस्कार इति ।। पूर्वमते प्रतिबन्धका(श्री.टि.) भूतस्तिमितवायुनिरासकत्वमेव कोष्ठ्यवायुसंयोगस्य, न संस्कारकत्वमिति स्फुटो भेदः । सर्ववर्णेति ।। प्रतिबन्धकाभावाच्छ्र2ोत्रस्य संस्कृतत्वाच्चेत्यर्थः । संयोगो वायुसंयोगः । तथा च न सर्वदोपलब्धिरिति भावः । सर्वोपलब्धेरिति ।। उत्तरक्षण एव वायुविभागेन संयोगनाशकल्पनया सर्वदोपलब्धिपरिहारेऽपि वायुसंयोगानन्तरं सर्ववर्णोपलब्धिप्रसङ्गो न निवारित एवेत्यर्थः । प्रतिबन्धकाभावाच्छ्र2ोत्रस्य संस्कृतत्वाच्चेति भावः । वायुगुणत्व इति ।। वायुविशेषगुणत्व इत्यर्थः । तथा च यो वायुविशेषगुणः स स्पार्शनग्राह्यो यथा स्पर्श इति व्याप्तेर्विवक्षितत्वात्, वायुगतसंयोगादिसामान्यगुणस्य स्पार्शनग्राह्यत्वाभावाद्व्यभिचार इति शङ्काऽनवकाश इति ज्ञातव्यम् । बधिराणामपीति ।। तेषामपि स्पार्शनेन्द्रियसद्भावेन तेन वायुगुणभूतशब्दोपलब्धिप्रसङ्ग इत्यर्थः । श्रोत्राग्राह्यस्येति ।। वायुविशेषगुणत्वेन स्पार्शनग्राह्यतया श्रोत्राग्राह्यत्वस्यापि सिद्धत्वादिति भावः। तद्ग्राह्येति ।। श्रोत्रग्राह्येत्यर्थः । कुतोऽनुपपत्तिरित्यत आह- व्यङ्ग्यव्यञ्जकयोरिति ।। तत्रस्था इति ।। एको वर्णो यत्प्रदेशेऽस्ति तत्प्रदेशस्था इत्यर्थः । तथा च वर्णानां व्याप्तत्वेनाप्रतिघद्रव्यतया चैकस्मिन् प्रदेशे सर्ववर्णसद्भावाद्व्यञ्जकाभूतस्य वायुसहितध्वनेः श्रोत्रसम्बद्धत्वेन सर्ववर्णानामुपलब्धेरपरिहारादिति भावः । स एवेति ।। व्याप्तत्वादेकत्वाच्चेत्यर्थः । तेन यज्ञदत्तेन । तथा च सर्वेषां पुरुषाणामुपलब्धिः स्यादिति भावः ।
।। यस्त्विति ।।  वीचीतरङ्गन्यायेनेति भावः  ।  तद्गुणः तदवच्छिन्नाकाशगुणः । तस्मिन् व्यज्यमान इति ।। तस्मिन् ध्वनौ सति कर्णशष्कुल्यवच्छिन्नाकाशप्रदेशे व्यज्यमान इत्यर्थः । किञ्च यो वर्ण इत्यादिनोक्तां सर्वेषां पुरुषाणामुपलब्धिं परिहरति- भूताकाशमेवेत्यादिना ।। तद्गुण एवेति ।। न वायुगुण इत्यर्थः । तथा च व्यङ्ग्यव्यञ्जकयोरेकेन्द्रियग्राह्यत्वप्राप्त्या वायुविशेषगुणत्वेन श्रोत्राग्राह्यस्य ध्वनेः कथं तद्ग्राह्यवर्णव्यञ्जकत्वमिति शङ्काऽनवकाश इति ध्येयम् । ननु भूताकाशस्य श्रोत्रत्वे तस्य सावयवत्वाभावेनैकत्वात् तस्यैकस्यैव सर्वश्रोत्रत्वेनैकस्य वर्णस्य देवदत्तश्रोत्रसम्बद्धत्वे सर्वपुरुषश्रोत्रसम्बद्धत्वप्राप्त्या सर्वेषां पुरुषाणामुपलब्धिः स्यादेवेत्यत उक्तम्- तच्च सावयवमिति ।। तच्च भूताकाशम्, प्रदेशसहितं सांशमित्यर्थः । अतः श्रोत्रेन्द्रियाणां भेद इति भावः । तस्य प्रदेशस्यौपाधिकत्वे 'उपाधिसम्बन्ध एकदेशेऽथ सर्वगः । एकदेशेऽनवस्था स्यात् सर्वगश्चेन्न भेदकः' इत्युक्तदोषपरिहारायोक्तम्- स्वत इति ।। स्वाभाविकभिन्नाभिन्नावयवोपेतं, न तु तदवयवानामौपाधिकत्वं, येनोक्तदोषः स्यादिति भावः । अत इति ।। सावयवत्वादित्यर्थः । तदवच्छिन्नमेवेति ।। तत्प्रदेशसम्बद्धमेवेत्यर्थः । न च तत्प्रदेशे सर्ववर्णानामपि सत्त्वादुपलब्धिप्रसङ्ग इति वाच्यम् । सर्ववर्णानां सत्त्वेऽपि तत्तद्व्यञ्जकध्वनीनां प्रतिनियतत्वेन युगपत्तेषामभावान्न सर्ववर्णोपलब्धिरित्युक्तमेवेति भावः । ते च ध्वनयः प्रतिनियता एव वर्णानां व्यञ्जका, अतो न सर्ववर्णोपलब्धिरित्युक्तमयुक्तमित्याशयेन शङ्कते- समानेन्द्रियग्राह्याणामित्यादिना ।। समानम् एकम् । समानदेशकालधर्मापन्नानामित्यस्य देशकालनिष्ठो यो धर्मः समानदेशकालत्वं तदापन्नत्वात् समानदेशकालोपेतत्वादित्यर्थः । तथा च वर्णा न प्रतिनियतव्यञ्जकव्यङ्ग्याः समानेन्द्रियग्राह्यत्वे सति समानदेशकालापन्नत्वाद्घटगतपरिमाणपृथक्त्ववदित्यनुमानमुक्तं भवति ।
(श्री.टि.) अत्र व्यञ्जकपदं तत्तत्सन्निकर्षातिरिक्तव्यञ्जकपरम् । तेन तत्तद्वर्णसन्निकर्षरूपभिन्नव्यञ्जकव्यङ्ग्यत्वस्यैव सत्त्वाद्बाध इति शङ्काऽनवकाशः । अत्र समानदेशकालापन्नयो रूपरसयोरालोकलालाजलरूपभिन्नव्यञ्जकव्यङ्ग्ययोर्व्यभिचारवारणाय समानेन्द्रियग्राह्यत्वे सतीत्युक्तम् । तयोस्समानेन्द्रियग्राह्यत्वाभावान्न व्यभिचारः। समानेन्द्रियग्राह्यत्वे सति समानकालापन्नत्वादित्युक्ते रूपरूपत्वयोर्व्यभिचारः । महत्त्वसमानाधिकरणोद्भूतत्वस्य रूपव्यञ्जकत्वात्, 'जातियोग्यतायां व्यक्तियोग्यत्वं तन्त्रम्' इत्यभियुक्तवचनेन रूपत्वे व्यक्तियोग्यत्वस्य व्यञ्जकत्वेन साध्याभावात् । अत्रापि पूर्वोक्तालोकस्यैव रूपव्यञ्जकत्वोक्तौ तस्य रूपत्वसाधारण्येन साध्यस्यापि सत्त्वेन व्यभिचाराभावापत्तेः । अत उक्तमेव व्यञ्जकं रूपे वाच्यम् । एवं च तयोर्व्यभिचारपरिहाराय समानदेशपदम् । रूपस्य घटे वृत्तेः, रूपत्वस्य च रूपे सत्त्वेन तयोः समानदेशत्वाभावात् । समानोन्द्रयग्राह्यत्वे सति समानदेशापन्नत्वाद् इत्युक्ते रूपतद्ध्वंसयोर्व्यभिचारः । तयोः समानेन्द्रियग्राह्यत्वात् । ध्वंसस्य प्रतियोगिसमवायदेशवृत्तित्वेन समानदेशत्वाच्च । रूपे महत्त्वसमानाधिकरणोद्भूतत्वस्य व्यञ्जकत्वात् । ध्वंसयोग्यतायां प्रतियोगियोग्यत्वस्य तन्त्रत्वेन ध्वंसे प्रतियोगियोग्यत्वस्य व्यञ्जकत्वेन साध्याभावात् । ध्वंसयोग्यतायामधिकरणयोग्यत्वं तन्त्रमिति ध्वंसेऽधिकरणयोग्यत्वं व्यञ्जकमिति केचिदाचक्षते । तन्न । तथात्व आत्मनि धर्मादिध्वंसस्य प्रत्यक्षत्वापत्तेः । धर्मादिध्वंसाधिकरणस्याऽत्मनो मानसप्रत्यक्षयोग्यत्वात् । अतो ध्वंसे उक्तमेव व्यञ्जकमङ्गीकार्यम् । अत्र रूप आलोकस्य व्यञ्जकत्वोक्तौ तस्य ध्वंससाधारण्येन साध्यस्यापि सत्त्वेन व्यभिचाराभावापत्तेः, अतो रूपे महत्त्वसमानाधिकरणोद्भूतत्वमेव व्यञ्जकमङ्गीकार्यमिति व्यभिचारपरिहाराय समानकालपदम् । तयोश्च भिन्नकालत्वान्न व्यभिचार इति भावः ।
गोत्वाश्वत्वयोर्व्यभिचारान्नेदमनुमानं युक्तमित्याह- गोत्वाश्वत्वादीनामिति ।। समानेन्द्रियग्राह्याणां समानदेशकालापन्नानामिति वर्तते । प्रतिनियतव्यक्तीति ।। प्रतिनियतगवाश्वादिव्यक्तिरूपव्यञ्जकव्यङ्ग्यत्वस्येत्यर्थः । अनेन साध्यं नास्तीति सूचितम् । हेतोरेवाभावान्न व्यभिचार इत्याशङ्कते- गोत्वाश्वत्वादीनामिति ।। व्यक्तिसर्वगतत्वेनेति ।। स्वाश्रयव्यक्तावेव सर्वत्र गतत्वेनेत्यर्थः । यद्वा स्वाश्रयसर्वव्यक्तिगतत्वेनेत्यर्थः । गोत्वं स्वाश्रयगोव्यक्तावेवास्ति नत्वश्वे । एवं चाश्वो गोत्वं प्रति न व्यक्तिः । एवमश्वत्वमपीति, न समानदेशत्वमिति भावः । अस्त्येव समानदेशत्वमित्याह- प्रत्यासत्तेरिति ।। संयुक्तसमवायरूपाया इत्यर्थः । अश्वसंयुक्तायां गवि गोत्वस्य, गोसंयुक्तेऽश्वे अश्वत्वस्य च समवायादिति भावः । ननु यदा गवाश्वावसंयुक्तौ तिष्ठतस्तदा नोक्तरूपा प्रत्यासत्तिरिति चेन्न । तदाऽपि गोसंयुक्तभूसंयुक्तेऽश्वेऽश्वत्वस्य समवायेन 1संयुक्तसंयुक्तसमवायरूपपरम्परासम्बन्धस्याश्वस्य गोत्वेन, गोरश्वत्वेन सत्त्वात्समानदेशत्वमस्तीति व्यभिचार इति भावः । ननु संयुक्तसमवायादेरेव परम्परासम्बन्धत्वात् संयुक्तसंयुक्तसमवायादेः कथं तत्त्वमिति चेन्न । संयुक्तसमवायादेरिन्द्रियार्थसन्निकर्षरूपत्वात्  । यथोक्तम् 'इन्द्रियार्थयोर्यः सन्निकर्षः स साक्षात्कारिप्रमाहेतुः स च षड्विध एव' (श्री.टि.) इति । अयं त्वर्थयोरेव परम्परासम्बन्धः कथ्यते । अर्थयोरेतादृशः परम्परासम्बन्धो बहुतरणिपरिस्पन्दरूपपरत्वस्य देवदत्ते सत्त्वेन देवदत्ते तरणिपरिस्पन्दघटकतया यदा कालः कल्प्यते तदा दृष्ट इत्यवधेयम् । ननु साक्षात्सम्बन्धेनैव समानदेशत्वं विवक्षितं, न तूक्तपरम्परासम्बन्धेन । तथा चाश्वत्वस्य गोव्यक्त्या गोत्वस्य चाश्वव्यक्त्या समवायरूपसाक्षात्सम्बन्धाभावान्न व्यभिचार इत्याशङ्क्याऽह- समवायाभावस्येति ।। वर्णेष्वपीति ।। वर्णानां द्रव्यत्वेन सर्वगतत्वान्न समवायरूपसाक्षात्सम्बन्धेन समानदेशत्वमस्तीति स्वरूपासिद्धिरिति भावः । अङ्गीकृत्येदं दूषणमुक्तम् । समवायस्यैकत्वेन य एव गोत्वसमवायः स एवाश्वत्वसमवाय इति समवायेन समानदेशत्वमपि गोत्वाश्वत्वयोरस्तीति व्यभिचार एव । यदि च समवाये औपाधिकभेदमङ्गीकृत्य परिहारः तदा समवाये स्वाभाविकैकत्वाङ्गीकारभङ्गः । औपाधिकभेदस्यापि पार्थिवपरमाणौ पाकजन्यरूपस्य स्वाभाविकनीरूपत्वं प्रतीव स्वाभाविकसमवायैकत्वविरोधित्वात् । यथोक्तम् 'यद्यस्यौपाधिको भेदः कुत एकत्वमिष्यते' इति ।
स्थलान्तरेऽपि व्यभिचारमाह- किञ्चेति ।। अध्ययनगुणाश्रयत्वयोः प्रतिनियतयोर्व्यञ्जकयोस्सत्त्वादिति भावः । आदिपदेन सत्त्वनरत्वपरिग्रहः । तयोर्व्यक्तिसंस्थानविशेषरूपप्रतिनियतयोर्व्यञ्जकयोः सत्त्वादिति द्रष्टव्यम् । रूपपरिमाणयोश्च व्यभिचार इत्याह- रूपेणेति ।। रूपे महत्त्वसमानाधिकरणोद्भूतत्वं व्यञ्जकम्, परिमाणे तु किमित्यत उक्तम्- परिमाणस्येति ।। इन्द्रियावयवैरर्थावयवानाम् अर्थावयवैरिन्द्रियावयविन, इन्द्रियावयवैरर्थावयविनः, अर्थावयविनेन्द्रियावयविन इति चतुष्टयसन्निकर्ष इत्यर्थः । दृष्टान्ते साध्यवैकल्यमभिप्रेत्याऽह- तथेति ।। पृथक्त्वादेरित्यत्राऽदिपदेन परिमाणग्रहणम् । समानेन नीरादिनाऽभिहारो मेलनम्, तदभावो व्यञ्जक इत्यर्थः । परिमाणे तु चतुष्टयसन्निकर्षो व्यञ्जकतयोक्त एवेति साध्यवैकल्यमित्याशयः । ननु वर्णव्यतिरिक्तस्य ध्वनेरेवाभावात्कस्य वर्णव्यञ्जकत्वं स्यादित्याशङ्क्य निराकरोति- न चेति ।। कुतो न चेत्यतोऽनुभवविरोधादित्याह- दूरादिति ।। एतत्सर्वमिति ।। इदमुक्तं भवतीत्यादिनोक्तं प्रमेयमित्यर्थः । प्रत्यभिज्ञेति ।। वर्णानादिनित्यत्वावगाहिप्रत्यभिज्ञेत्यर्थः । आगमा इति ।। 'वर्णात्मकाश्च ये शब्दाः' इत्यादिरूपाः । साक्षिणः संवादिनः । वेद एव नास्तीति ।। तथा च वेदश्चेति किमर्थं पृथगुपसंह्वियत इत्यर्थः । ननु कथं नास्ति, प्रत्येकसमुदायाभ्यां वर्णानामर्थाभिधायकत्वस्यानुपपत्तेः तदन्यथाऽनुपपत्त्या वर्णातिरिक्तस्तद्व्यङ्ग्यः स्फोट एव वेदस्थानीयो भविष्यति । अतो वेदश्चेति पृथगुपसंहारो युज्यत इत्यत आह- स्फोटस्येति ।। विशिष्टेति ।। क्रमस्य विशिष्टत्वं नाम भूतभवद्भविष्यद्भिरखिलैरपि एकप्रकारेण पठ्यमानत्वरूपं नियतत्वं द्रष्टव्यम् । नन्वनेन पृथगुक्तेः कोऽभिप्राय उक्त इत्यत आह- अवस्थेति ।। तथा च वर्णानां वर्णत्वक्रमविशेषविशिष्टत्वरूपावस्थाभेदाद् वर्णा वेदश्चेति पृथगुपसंहारो युज्यत इत्यर्थः ।
(पां.टि.) सर्वोपलब्धेरिति ।। सर्ववर्णोपलब्धेरित्यर्थः । कथमनेन सर्वदोपलब्ध्यादिप्रसङ्गनिरास इत्यत आह- इदमुक्तं भवतीति ।। तर्हि तस्य वर्णस्य सर्वदोपलम्भः स्यादित्यत आह- ध्वनेश्चेति ।। तथाप्येकवर्णोपलब्धिसमये (पां.टि.) सर्ववर्णोपलब्धिरनिवार्येत्यत आह- ते चेति ।। देवदत्तस्यैकवर्णोपलम्भसमये दूरस्थस्य यज्ञदत्तस्यापि तदुपलम्भप्रसङ्गं निरस्यति- भूतेति ।। एतच्च प्रागेव विवृतम् । ननु वर्णा न प्रतिनियतव्यञ्जकव्यङ्ग्या एकावच्छेदेन समानदेशत्वे सति समानोन्द्रयग्राह्यत्वाद्घटगतैकत्वपरिमाणवत् । अत्र हेतौ भिन्नोन्द्रयग्राह्यरूपरसादावव्यभिचाराय समानेन्द्रियेति विशेषणम् । एकेन श्येनचरणावच्छेदेन वर्तमानयोर्भिन्नसंयोगिव्यङ्ग्ययोः श्येनस्य स्थाणुतदवयवाभ्यां संयोगयोर्व्यभिचारनिरासाय समानदेशत्वे सतीति विशेषणम् । इह च समानदेशत्वमनतिरिक्तदेशत्वं विवक्षितम् । तेनोक्तयोः संयोगयोरेकस्मिन् श्येने वृत्तावपि स्थाणुसंयोगस्यावयवसंयोगानाश्रये स्थाणौ, अवयवसंयोगस्य च स्थाणुसंयोगानाश्रयेऽवयवे वृत्त्या अतिरिक्तदेशत्वान्न व्यभिचारः । कालरूपावच्छेदभेदेनैकघटनिष्ठयो रूपतद्ध्वंसयोर्व्यभिचारनिरासाय एकावच्छेदेनेति विशेषणम् । एकावच्छेदश्च न केवलं कालतः किन्तु देशतोऽपि । तेनानवयवद्वयवृत्त्योरवयवद्वयारब्धयोरवयवितदवयवसंयोगयोर्व्यभिचारो निरस्तः । अवयविनो व्याप्यवृत्तित्वेन अवयवसंयोगस्य चाव्याप्यवृत्तित्वेन देशतोऽवच्छेदकभेदादित्याशयेन शङ्कते- समानेन्द्रियग्राह्याणामिति ।। *किमत्र व्यञ्जकशब्देन विषयतत्सन्निकर्षसाधारण्येन ज्ञानहेतुमात्रं विवक्षितं किं वा तद्व्यतिरिक्तो ज्ञानहेतुः । नाऽद्यः । बाधित्वादिति भावेन द्वितीयं दूषयति- गोत्वाश्वत्वादीनामिति ।। न च गोत्वादेरश्वादाववृत्तेर्न समानदेशत्वमिति न तत्र व्यभिचार इति वाच्यम् । तथा सति जातिः सर्वगतेति पक्षभङ्गप्रसङ्गेन गोत्वादेरश्वादौ वृत्तेः परेणाङ्गीकर्तव्यत्वादिति भावः । आदिपदेन त्वचा ग्राह्ययोर्घटगतस्पर्शपृथक्त्वयोः परिग्रहः । तत्पृथक्त्वस्य स्पर्शाव्यञ्जकेनावधिना व्यङ्ग्यत्वादिति द्रष्टव्यम् ।
ननु जातिसर्वगतत्ववादो न गोत्वादेर्गवादाविवाश्वादावपि वृत्त्यभिप्रायकः, किन्तु स्वदेशभूतव्यक्तिसर्वगतत्वाभिप्रायक एवेति न गोत्वादेरश्वादाववृत्तौ तत्सिद्धान्तभङ्गो नापि व्यभिचार इत्याशङ्कते- गोत्वाश्वत्वादीनामिति ।। अश्वादेर्गोत्वादिदेशत्वाभावं वदतो देशशब्देन यया कयाचित्प्रत्यासत्त्या तद्देशोऽभिमतः समवायिदेशो वेति विकल्पद्वयं मनसि निधायाऽद्यं दूषयति- प्रत्यासत्तेरिति ।। तथा च व्यभिचार एवेति भावः । द्वितीयं दूषयति- समवायाभावस्येति ।। वर्णानां नित्यद्रव्यत्वस्य मत्सिद्धान्तत्वेन समवायिदेशाभावेन समानदेशत्वरूपविशेषणासिद्धिरिति भावः । विषयतत्सन्निकर्षातिरिक्तो ज्ञानहेतुर्व्यञ्जकशब्देन विवक्षित इत्यस्मिन् पक्षे स्थलान्तरेऽपि व्यभिचारमाह- किञ्चेति ।। विषयादिसाधारण्येन ज्ञानहेतुमात्रं व्यञ्जकपदेन विवक्षितमिति पक्षे व्यभिचारमप्याह- रूपेणेति ।। क्षीरेति ।। अत्र रूपेण समानदेशस्येति, अधिको व्यञ्जक इति चानुवर्तते । समानैरभिहारो मिश्रणं तदभावो रूपाव्यञ्जक एव तत्पृथक्त्वस्य व्यञ्जक इति तत्र व्यभिचार इत्यर्थः । यद्यपि क्षीरनीरयोर्विद्यमानभेदयोः स्वरूपग्रहणेऽपि पृथक्त्वरूपभेदस्याग्रहो न तद्ग्रहहेतुभूतसमानाभि(पां.टि.) हाराभावनिबन्धनः, किन्तु समानाभिहाररूपप्रतिबन्धकसत्त्वप्रयुक्त इति, उक्तसाध्यस्यापि सत्त्वान्न व्यभिचारो  वक्तुं युक्तः ।  तथाऽपि प्रतिबन्धकाभावस्यापि हेतुत्वाभ्युपगमेनायं ग्रन्थ इत्यवधेयम् । नास्तीति ।। तथा च व्यक्त्यैक्यान्न ध्वनिवर्णयोर्व्यङ्ग्यव्यञ्जकभाव इति भावः । एतत्सर्वमिति ।। ध्वनेर्वर्णत्वं प्रतिनियतत्वं भूताकाशस्यैव श्रोत्रत्वं, ध्वनेस्तद्गुणत्वमित्यादिकं सर्वमित्यर्थः । (आगमाश्चात्रेति । शोधः ।) विशिष्टेति ।। विशिष्टक्रमोपेतबुद्धिविषयवर्णात्मक इत्यर्थ इत्यन्यत्र विस्तरः । अवस्थेति ।। वर्णानामेवाविशिष्टत्वविशिष्टत्वरूपावस्थाभेदादित्यर्थः ।
(व्या.टि.) आदिशब्देनेति ।। समासार्थत्वेनेत्यर्थः । वर्णधर्मा इति ।। कत्वादयो ह्वस्वत्वदीर्घत्वादयश्च । तारत्वमन्द्रत्वयोर्ध्वन्युपाधिकत्वात्तद्व्यावृत्तये तान् विशिनष्टि- येऽनौपाधिका इति ।। दीर्घत्वादेरनौपाधिकत्वम् 'दैर्घ्यादयोऽपि ध्वनिष्विव वर्णे स्वाभाविका एव । अन्यथा स्वरेष्विव वर्णेष्वपि ध्वानोपधानवशेन दैर्घ्यादिप्रतिभासप्रसङ्गात्' इत्यादिना, 'अन्यथा न खलु नग इति नाग इति वा शब्दात्' इत्यादिना च सुधायाम् 'दीर्घत्वं वर्णगतं सत्यमेव हेतुः' इति न्यायामृते चोपपादितम् । तारत्वमन्द्रत्वादय इति केचित् । तेषामुच्चैष्द्वोपांशुत्वरूपत्वेन ध्वन्युपाधिकत्वात् । निगमयति- वेदश्चेति ।। ननु वर्णानामेव वेदत्वे पृथगुपसंहारः किन्निबन्धन इत्यत आह- तन्नित्यत्वस्य पृथग्विधत्वादिति ।। नित्यत्वे कादाचित्कोपलब्धिं बाधिकामाशङ्कते- नन्विति ।। कारणकादाचित्कत्वेन तत्परिहारमाशङ्क्य परिहरति- न चेति ।। तदसम्भवमाह- तावतीति ।। 'यावद्ब्रह्म तावती' इति ब्रह्मतुल्यत्वेन देशकालसम्बन्धः श्रुत्यर्थः । समाधिविमतिं दर्शयति- अत्रैक इति ।। अवष्टब्धं प्रतिबद्धम् । नोपलम्भयति न ज्ञापयति । कोष्ठ्य इति ।। 'शरीरावयवाच्च' इति भवार्थे यत्प्रत्ययः । प्रतिष्ठमानः प्रस्थानं कुर्वाणः । 'उरःप्रभृतीनि' इति तद्गुणसंविज्ञानः । अष्टाविति ।। कण्ठादीनि सप्त उरश्चैकमित्यष्टावित्यर्थः । स्थानशब्दो भूम्ना गुणः सृष्टिशब्दवत् । अभिहत्य सम्बध्य । शद्व.ङ्क्रदृB2ञ्ज्ऱ्पर्ञ्चाा7र्Bद्घस्त्र्ऱ्श्व्1/2प्त्5ङ6र्ान्द्घ्र6ङ6र्ान्द्घ्र6ङग्न्द्द्धटृऊग्न्ङ्क्रद्द्धूाऊग्नाशकत्वादित्यर्थः । अप्रामाणिकेति ।। उत्तरक्षण एव वायुविभागसंयोगनाशादौ प्रमाणाभावादिति भावः । मीमांसकमतमनुवदति- अन्ये त्विति ।। वायुगुण इति ।। अत एव 'बबरः प्रावा(पूर्वा) हणिरकामयत' इत्यादावनित्यसंयोगमाशङ्क्य  बबरो  बर्बरशब्दायमानो  वायुरिति  व्याकुर्वन्  शबरः  बब(र्ब)रासत्तामाह । प्रसङ्गेनेति ।। वायुस्पर्शे व्याप्तिनिर्णयादिति भावः । तदिति ।। ध्वनेरित्यर्थः । व्यङ्ग्यैकेन्द्रियग्राह्यत्वस्य व्यञ्जकत्वव्यापकतया प्रयोजकत्वात् तदभावेन तदभावमाह- श्रोत्रेति ।। तयोर्व्याप्तिं दर्शयति- घटप्रदीपादाविति ।। तत्रेति ।। कर्णशष्कुल्यामित्यर्थः । तेन यज्ञदत्तेन । अनेन कथमुक्तशङ्कापरिहार इत्यतो वर्णानां नित्यत्वेऽपि व्यञ्जकस्य ध्वनेराशुतरविनाशित्वान्न सर्वदोपलब्धिप्रसङ्गः । प्रतिनियतव्यञ्जकव्यङ्ग्यत्वान्न सर्ववर्णोपलब्धिप्रसङ्गः । तत्तत्कर्णपुटावच्छिन्नध्वनिना तदवच्छिन्नवर्णस्य तत्तच्छ्र2ोतारं प्रत्येव व्यञ्जनान्न सर्वेषां देवदत्तादीनामुपलब्धिप्रसङ्ग इत्याशयं विवृण्वान आह- इदमुक्तं भवतीति ।। यस्तु कर्णेत्यादि ।। अनेन कदम्बमुकुलादिन्यायेन (व्या.टि.) कर्णशष्कुल्यवच्छिन्नवर्णस्य व्यञ्जको भवतीत्युक्तं भवति । कथमेतद्युज्यते बाधकसत्त्वात् साधकाभावाच्च । तथा हि । श्रूयमाणस्य ध्वनेर्वर्णस्य वा समीपत्वेन दूरो ध्वनिर्वर्णो वा पूर्वं श्रुतोऽधुना तु मत्समीपो ध्वनिर्वर्णो वा श्रूयत इत्यनुभूयमानव्यवस्थाऽयोगः । 1 । 'दूराद्वर्णाग्रहणेऽपि ध्वनिग्रहणात्' इति स्वोक्त्ययोगश्च, वर्णध्वन्योर्दूरत्वायोगात् । 2 । वक्त्रुच्चारणजन्यध्वनेरव्यञ्जकत्वे 'उच्चारणं तु व्यञ्जकजनकत्वेनोपयुज्यते' इति स्वोक्तिविरोधश्च । 3 । एकलव्यादेः श्रूयमाणशब्दस्थानश्ववक्त्रशरपूरणाद्यतिशयायोगाच्च । 4 । लोके गरुडादीनां दूरदर्शनशक्तिर्भुजङ्गादीनां दूरस्थशब्दश्रवणशक्तिरिति प्रावादापवादापातश्च । 5 । 'वराहगृध्रादिषु दूरस्थशब्दरूपादिग्राहिष्वपि तादृशरसादिग्रहणसामर्थ्यस्यादृष्टत्वात्' इति प्राचीनस्वोक्तिविरोधश्च । 6 । किञ्च वक्तृकण्ठाद्यवच्छिन्नवर्णादेरग्रहणे कण्ठादेर्वर्णस्थानत्वायोगः । उत्पत्तिव्यक्त्यन्यतरस्थानत्वाभावात्, व्यञ्जकजनकत्वाभावाच्च । 7 । स्थानत्वायोगे तत्साम्यादेर्दूरापास्तत्वेन सावर्ण्याद्ययोगाच्च । 8 । दन्ताद्यवयवसम्बन्धाभावे 'शरीरावयवाच्च' इति यत्प्रत्ययाभावेन दन्त्यादिशब्दव्यवहारानुपपत्तिश्च । 9 । किञ्च कर्णपुटावच्छिन्नध्वनेरेव श्रोत्रग्राह्यत्वे (न) आद्यादिध्वनेरश्रावणत्वेन तदेकप्रमाणकस्य तदभावादभावप्रसङ्गः । 10 । किञ्च कर्णपुटावच्छिन्नस्य ध्वनेर्ग्रहणे तस्य देवदत्तीयत्वाभावेन तेन देवदत्तादिपुरुषविशेषानुमानानुपपत्तिः । 11 । अवधाने प्राच्यां भेरीशब्दः, प्रतीच्यां शङ्खशब्दः, इति दिग्विशेषज्ञानानुपपत्तिश्च । 12 । चैत्रः शब्दायते तीर इत्यनुभवविरोधश्च । 13 । चैत्रस्य कण्ठरवः श्रूयत इत्यनुभवविरोधश्च । 14 । तन्त्रीध्वनेर्मूर्च्छनादिवैजात्येन वैजात्यानुभवायोगश्च । 15 । पुराणेषु दूरश्रवणादेर्विद्याफलत्वोक्त्ययोगश्च । 16 । इतोऽधिकानि बाधकानि गुरुप्रभायामुक्तानि द्रष्टव्यानि । साधकमपि प्रत्यक्षस्य शब्दमात्रग्राहित्वेन कदम्बमुकुलन्यायाविषयकत्वात्, चक्षुषेव श्रोत्रेणापि दूरस्थशब्दग्रहणोपपत्तेरनुमानस्याप्ययोगात्, एतद्विषये आगमाभावाच्च नास्त्येव । तस्मात्कथमेतदिति पूर्वपक्षरहस्यम् ।
सिद्धान्तस्तु, साधकप्रमाणं तावदन्यथाऽनुपपत्तिः । श्रोत्रेण शब्दप्रत्यक्षं तावदनुभवसिद्धम् । न च लौकिकसन्निकर्षेण विना लौकिकसाक्षात्कारः । सन्निकर्षश्च न तावद्भेरीदण्डसंयोगादिना तदवच्छिन्ननभःप्रदेशे जायमानस्य तद्गुणस्य शब्दस्याऽगमनेन । गुणिनं विहाय गुणस्याऽगमनायोगात् । गुणिनश्च नभःप्रदेशस्याऽगमनं नास्त्येव । नापि नाभसस्याणोः श्रोत्रस्य स्वतो गमनम् । इन्द्रियस्य गोलकं विना गमनायोगात् । समीपदूरशब्दयोर्युगपद्ग्रहणायोगाच्च । नापि रश्मिद्वारा । अतैजसत्वेन रश्मिद्वारा गमनायोगात् । 'इन्द्रियत्वे समानेऽपि घ्राणादीनामतैजसानामनेवम्भावः । चक्षुषस्तैजसत्वेन रश्मिद्वारा बहिर्निर्गमनमित्यङ्गीकारे बाधकाभावात्' इति सुधोक्तेश्च । तस्मादन्यथाऽनुपपत्त्या कदम्बमुकुलादिन्यायेन कर्णपुटावच्छेदेन जायमानध्वन्यादिग्रहणम् । 'आगमाश्चात्र साक्षिणः' इति टीकोक्तेरागमोऽपि गवेषणीयः । बाधकानि चेत्थं सुपरिहाराणि । कण्ठताल्वादिस्थानावच्छेदेन वैयाकरणोक्तप्रयत्नाविशेषैः प्रतिनियतो वर्णव्यञ्जको ध्वनिस्तारो जायते । अनन्तरं क्रमेण पूर्वपूर्वापेक्षया मन्दा प्रथमध्वनिजातीया व्यञ्जकपरम्परा जायते । व्यञ्जकस्य च स्वावच्छिन्नविषये (व्या.टि.) इन्द्रियसंयोगे सति ज्ञानजनकत्वम्, सतीन्द्रियपाटवे स्वस्य मान्द्येऽपि ज्ञानजनकत्वम्, अपाटवे तु प्रौढ्यपेक्षा, अतिमान्द्ये सजातीयाभिघाते(धाने) वा न व्यञ्जकत्वम्, प्रतिपुरुषमिन्द्रियपाटववैचित्र्यमित्यादिकं सर्वमपि कार्यानुसारेण कल्प्यम् । आलोकादौ दृष्टं च । तथा च न तावत्प्रथमं बाधकम् । समीपे तारं भेरीशब्दं श्रुत्वा गच्छतो देशव्यवधानक्रमेण मान्द्यप्रतीतेरन्यत्रापि मान्द्येन दूरस्थशब्दमूलकत्वस्य तारत्वेन समीपस्थशब्दमूलकत्वस्यानुमानेन समीपेऽपि शब्दे तदुपनीतभानसम्भवेन दूरत्वमन्दत्वव्यवस्थोपपत्तेः । नापि द्वितीयम् । वक्तुः सकाशाद्दूरस्थितस्य वर्णाग्रहणेऽपि ध्वनिग्रहणोक्तिसम्भवात् । ध्वनिग्रहणेऽपि वर्णाग्रहणं तु ध्वनेर्मान्द्यात् सजातीयाभिघाताद्वा दूरतया व्यञ्जकजात्यनाक्रान्ततयोत्पादाद्वा सङ्गच्छते । नापि तृतीयम् । उच्चारणस्य व्यञ्जकजनकत्वोपगमात् । नापि तुरीयम् । एकलव्यस्य श्रूयमाणशब्दमूलस्थाने शरपूरणसामर्थ्यसम्भवात् । नापि पञ्चमषष्ठे । भुजङ्गवराहादीनां दूरस्थशब्दमूलकशब्दग्रहणसामर्थ्योपगमात् । नापि सप्तमाष्टमनवमानि । व्यञ्जकमादाय स्थानत्वस्य तत्साम्यस्य दन्त्यादिशब्दवाच्यत्वस्य च सम्भवात् । नापि दशमम् । श्रोत्रसंयोगसत्त्वे आद्यस्यापि श्रावणविषयत्वेन कुड्यान्तर्वर्त्यवयववृत्तिस्पर्शस्येवाभावानापत्तेः । नाप्येकादशम् । देवदत्तीयध्वनिपरम्परायां देवदत्तानुमापकवैजात्योपगमेन तदनुमानोपपत्तेः । नापि द्वादशम् । स्पर्शविशेषेणातीन्द्रियस्यापि वायोर्दिग्विशेषज्ञानस्येव शब्दविशेषेण मूलशब्दस्य दिग्विशेषज्ञानोपपत्तेः । अत एव क्वचित्संशयोऽपि । नापि त्रयोदशादीनि । श्रूयमाणशब्दमूलशब्दमादाय तीरे चैत्रं पश्यतः तीरे शब्दायत इत्युपनीतभानस्य, कण्ठरवजातीयत्वमादाय कण्ठरवः श्रूयत इत्यस्य, मूर्च्छनाजन्यशब्दपरम्परायां वैजात्योपगमेन तदनुभवस्य च सम्भवात् । नापि षोडशम् । दूरस्थशब्दपरम्परया प्राप्तस्यात्युपांशुशब्दस्य पुरुषान्तरायोग्यस्य यच्छ्र2वणं तस्य विद्याफलत्वोपपत्तेः । वस्तुतस्तु अलौकिकप्रत्यक्षं लौकिकसन्निकर्षानपेक्षं विद्याफलमिति न दोषः । तस्माद्यथाटीकोक्तं युक्तम् । 'अत्रामाघो(द्यो)षो गच्छतु' इत्यादिश्रुतिभिर्ध्वनेर्गमनश्रवणात्, शब्दस्य वाय्वाहार्यत्वप्रवादाच्च, गुणाद्वाऽऽलोकवत्' इति सूत्रे गुणिनं विहाय प्रकाशाख्यगुणस्य गतिसमर्थनात्, 'व्यतिरेको गन्धवत्' इति सूत्रे गन्धिनं विहाय गन्धगमनस्य दृष्टान्तीकरणात् तन्न्यायेन शब्दस्यापि गमनसम्भवाच्च, तारस्यापि शब्दस्य देशकालव्यवधानक्रमेण मान्द्योपगमेन सर्वप्रत्ययानां सूपपादत्वाच्च, बाधकानामप्रसराच्च, शब्दागमपक्षोऽपि युक्त इति वयमुत्पश्यामः ।
वस्तुतस्तु 'श्रोत्रस्यैव गमनेन शब्दग्रहणम्' इति यत्तत्वप्रकाशिकायामुक्तं तदेव सिद्धान्तः । पूर्वोक्तपक्षे कर्णावच्छेदेन शब्दोत्पत्तौ मानाभावात् । श्रोत्रगमनादिनोपपत्त्या(त्पत्त्य)ऽन्यथाऽनुपपत्तेरभावात् । आगमस्य चाभावात् । आगमाश्चात्रेति टीकोक्तेर्वर्णनित्यत्वविभुत्वध्वनिव्यञ्जकत्वादिविषयतया सावकाशत्वात् । बहुशब्दकल्पनया गौरवाच्च । भेर्यादिजन्यो ध्वनिर्मया श्रुत इति प्रत्यभिज्ञाविरोधाच्च । तज्जातीय इति कदाऽप्यननुभवाच्च । बाधकानां क्लेशेन परिहरणीयत्वाच्च । न चोक्तरीत्या श्रोत्रस्य गमनासम्भवः । भूयो नभोभूतोपचितस्यापि 'तैजसानीन्द्रियाण्याहुः' इति वचनेन पञ्चीकरणेन च रश्मीनां सत्त्वात् । न च निश्चायकसाधकमानाभावः । (व्या.टि.) दूरश्रवणादिभाष्योक्तयुक्तेः । 'यथा ह्यणुनश्चक्षसः प्रकाशो व्यातत' इति उपलक्षणया सर्वेन्द्रियप्रकाशप्रतिपादकश्रुतेः । 'अणूनि वेन्द्रियाणि तेषां प्रकाशो व्यातत' इति न्यायविवरणोदाहृतस्पष्टश्रुतेः । 'इन्द्रियत्वे समानेऽपि घ्राणादीनामतैजसानामनेवम्भावश्चक्षुषस्तैजसत्वेन रश्मिद्वारा निर्गमनम्' इति सुधोक्तिरुपेत्यवादतया चक्षुषस्तावद्गतिसमर्थनाभिप्रायिका । न च ब्रह्मभाषितानां ग्रहणापत्तिर्बाधिका । ब्रह्मरूपादेरिवाग्रहणोपपत्तेः । न च क्वचित्सन्देहायोगः । दोषवशाद्रूपादाविव तदुपपत्तेः । न च वस्तुतस्तारस्य दूरस्थैर्मान्द्येन ग्रहणायोगः । महतो वृक्षादेरणुत्वेनेव दोषवशाद्ग्रहणोपपत्तेः । न च पक्षान्तरे तारस्य बहुपरम्पराजनकत्वेऽपि मन्दस्याल्पपरम्पराजनकत्वेन तारसमीपस्थस्य मन्दस्य दूरस्थैरग्रहणेऽप्येतत्पक्षे ग्रहणापत्तिः । दीर्घवृक्षसमीपस्थस्य अणोरिवाग्रहणोपपत्तेः । न च प्राच्याः सकाशात् प्रतीचीं प्रति वायौ वाति सति दूरस्थप्राच्यशब्दग्रहणानुपपत्तिः, प्रतीच्यशब्दग्रहणापत्तिश्चेति वाच्यम् । वातप्रमीवद्वाय्वभिमुखं श्रोत्ररश्मिगमनोपगमेन तदुपपत्तेः । एवमन्यान्यपि बाधकानि परिहरणीयानि । अधिकं तु गुरुप्रभायां द्रष्टव्यम् ।
सर्वदोपलब्धिं वारयति- ध्वनेश्चाऽशुतरविनाशित्वेनेति ।। नन्वन्त्यशब्दस्य किं नाशकम् । पूर्वशब्देष्विवोत्तरशब्दाभावात् । सिद्धान्ते समवायाभावेन पूर्वशब्दनाशस्यासमवायिनाशत्वेन नाशकत्वायोगात् । नापि पूर्वशब्दस्य निमित्तत्वेन निमित्तनाशत्वेन कार्यनाशकत्वम् । दण्डादिनाशेन घटादेर्नाशापत्तेः । नापि सुन्दोपसुन्दन्यायेनान्त्योपान्त्ययोः परस्परनाशकत्वम् । अन्त्यशब्दद्वितीयक्षणे नश्यत उपान्त्यस्य पूर्ववृत्तित्वाभावेन तृतीयक्षणे नाशोत्पादकत्वायोगादिति चेन्न । निमित्तनाशत्वेन कार्यनाशकत्वायोगेऽपि तैलपुण्यापेक्षाबुद्ध्यादीनां नाशात् दीपस्वर्गभोगद्वित्वादिनाशदर्शनेन फलबलादन्त्यशब्दव्यक्तिनाशं प्रति निमित्तशब्दनाशस्य विशिष्य हेतुत्वसम्भवात् । अधिकं तु गुरुप्रभायां द्रष्टव्यम् । सर्वोपलब्धिं वारयति- प्रतिनियता एवेति ।। प्रतिव्यङ्ग्यव्यक्तिविजातीया इत्यर्थः । तेन नैकेन ध्वनिना वर्णद्वयस्याप्युपलब्धिरिति भावः । भूताकाशमेव श्रोत्रमिति ।। अनेन, जन्यं मूर्तं भूताकाशमनङ्गीकृत्य नीरूपं नित्यं व्याप्तं यदव्याकृतमाकाशं तदेव भूतं तदात्मकत्वमेव श्रोत्रस्येति वदन्तो वैशेषिकाः परास्ताः । श्रोत्रस्य तादृशाकाशात्मकत्वे साधकाभावात् । आकाशश्रोत्रयोरतीन्द्रियत्वेन प्रत्यक्षाप्रसरात् । 'रूपादिषु पञ्चसु मध्ये शब्दस्यैव ग्राहकत्वात्' इति युक्तेदृर्ष्टान्ताभावेनाप्रयोजकत्वेन चासाधकत्वात् । आगमस्यानुपलब्धेः । बाधकसद्भावाच्च । तथा हि । तादृशाकाशात्मकत्वे गत्याद्यभावेन 'श्रोत्रमुदक्रामत् श्रोत्रं प्राविशत्' इत्यादिश्रुतिषु, 'इन्द्रियाणां हि चरताम्' इत्यादिस्मृतिषु बोध्यमानं गमनादिकम्, 'सूर्यं चक्षुर्गमयात्' इत्यनुवाके 'दिशः श्रोत्रम्' इति, 'वाङ्म आसन्' इत्यत्र 'कर्णयोः श्रोत्रम्' इति च प्रार्थ्यमानं गमनादिकं च बाधकम् । एवमजन्याकाशात्मकत्वे तस्य नित्यसिद्धत्वेन 'अश्विनौ वा अकामयेतां श्रोत्रश्विनावबधिरौ स्याव' इत्यादिना श्रूयमाणमुत्पत्त्याशंसनतदर्थेष्ट्यनुष्ठानादिकम्, 'एतस्माज्जायते प्राणो मनः सर्वेन्द्रियाणि च' इत्यादौ पृथगुत्पत्त्यादिकथनं च बाधकम् । सत्यामिन्द्रियसम्प्रयोगादिसामग्य्‌राामदृष्टाभावेन कार्याभावस्यादर्शनेनोपहत्यादेश्च अचलाकाशात्मकश्रोत्रस्यासम्भवेन बधिराभावप्रसङ्गश्च । श्रोत्रस्य भूताकाशत्वे (व्या.टि.) च
़शब्दमात्रमभूत्तस्मान्नभः श्रोत्रं तु शब्दगम्' इति भगवद्वचनम्'
़श्रोत्रमाकाशरूपञ्च मित्रधर्मजलाधिपाः ।
कुबेरश्च दिशां देवाः श्रोत्रदेवा इति श्रुताः ।।'
इत्याद्यैतरेयभाष्याद्युदाहृतवचनानि च साधकानि । भूताकाशस्य  जन्यत्वेन तत्परिणामविशेषस्य श्रोत्रस्य चक्षुष इव गतिजन्युपहत्यादिमत्त्वेन न किमपि बाधकम् ।
़असंसृष्टं महानहम् ।
बुद्धिर्मनः खानि दश मात्रा भूतानि पञ्च च ।
पञ्चभिः पञ्चभिर्ब्रह्मा चतुर्भिः ।'
इत्यादिषु बहुषु वचनेषु श्रोत्रनभस्तत्वयोर्भिन्नत्वोक्तावपि तत्त्वानां चतुर्विंशतिसङ्ख्याकत्वेऽपि ब्रह्माण्डान्तःप्राणिनां करणीभूतस्य श्रोत्रस्य जन्यनाभसत्वोपगमे न तत्त्वसङ्ख्यानादिविरोधः । इयं हि वस्तुस्थितिः । असंसृष्टानि तत्त्वानि प्रत्येकं साक्षाद्विजातीयाजन्यनित्यप्रकृतिसूक्ष्मोपादानकानि पूर्वपूर्वतत्त्वोपचितानि अण्डतद्गतानि च वस्तूनि परस्परं मिश्रितजन्यचतुर्विंशतितत्त्वोपादानकानि संसृष्टानीत्युच्यन्ते । तत्तद्भूतप्राचुर्याच्च(श्च)तत्तद्भूतशब्दव्यपदेशः (व्यपेक्ष्याः) । तत्र यदसंसृष्टं तैजसाहङ्कारोपचितं श्रोत्रं नाम तत्वं तदेकदेशः प्रचुरनभोभूतेनोपचितः संसृष्टः पदम्नाभेनाण्डान्तरानीतः प्रतिसंसारिभिन्नः प्रतिमृतिजनिगत्यादिमद्भागयुक्तः शब्दज्ञानकरणीभूतः श्रोत्रमित्युच्यते । तथा च तत्त्वपरिगणनेन, 'तैजसानीन्द्रियाण्याहुः' इति तैजसत्ववचनेन,
़शब्दमात्रमभूत्तस्मान्नभः श्रोत्रं तु शब्दगम् ।'
इति शब्दतन्मात्रजन्यत्वावेदकतृतीयभागवतवचनेन, 'तेषां भूतैरुपचयः' इति भूतमात्रोपचयवचनेन, रश्मिद्वारा गमनोपगमेन न विरोधः । न च श्रोत्रस्य नाभसत्वे पार्थिवशरीरस्य पृथिव्यप्ययवन्नभस्यप्ययप्राप्त्या 'दिशः श्रोत्रम्' इति दिक्ष्वप्ययोक्तिविरोध इति वाच्यम् । मनसश्चन्द्रमसीवोपपत्तेः । तस्याभिमानिदेवताप्रवेशाभिप्रायकत्वेऽत्रापि तथोपपत्तेः ।
़श्रोत्रमाकाशरूपं च मित्रधर्मजलाधिपाः ।
कुबेरश्च दिशां देवाः श्रोत्रदेवाः ।।'
इत्यैतरेयभाष्योदाहृतवचनाद् दिक्पदेन भूताकाशभागानां विवक्षितत्वात् श्रोत्राप्ययविवक्षायामप्यविरोधः । अव्याकृतभागानां रमामात्राभिमन्यमानत्वेन मित्राद्यभिमानायोगात् । इत्थमेव विवक्षाऽवश्यम्भावाच्च । 'अवकाशमात्रं दिगुच्यत इत्यव्याकृताकाशस्यैव दिक्त्वज्ञापनार्थम्' इति च तत्र त(क्त्श्)ीकोक्तिः साक्षिसिद्ध(व्या.टि.) दिगभिप्राय(यि)का । न च दिक्शब्दस्योभयार्थत्वम् । भागिवाच्याकाशशब्दस्येव भागवाचिदिक्शब्दस्यापि तदुपपत्तेः । भूताकाशमेवेत्येवकारोऽव्याकृताकाशनिरासार्थः । प्राचुर्येण (तत्तद्भूत)इतरभूतनिरासार्थो वा । 'पृथिव्यादीनामुपपद्यते श्रोत्रत्वम्' इति सुधोक्तिरव्याकृतश्रोत्र(त्व)निरासाभिप्राय(यि)का । तस्मात्सुष्टूक्तं भूताकाशमेव श्रोत्रमिति । अधिकं तु गुरुप्रभायाम् ।
तद्गुण एव ध्वनिरिति ।। असाधारणगुणत्वविवक्षया च इदमवधारणम् । अन्यथा पृथिव्यादावप्यनुभवेन आकाशाद्युपादानकत्वयुक्त्या 'सर्वसत्त्वगुणोद्भेदः पृथिवीवृत्तिलक्षणम्' इति 'परस्य दृश्यते धर्मो ह्यपरस्मिन् समन्वयात् । अतो विशेषो भावानां भूमावेवोपलभ्यते' इति च भागवतोक्त्या 'पृथिव्यां हि सर्वे शब्दादयोऽवभास्यन्ते' इति स्फुटतात्पर्योक्त्या च विरोधात् । अधिकं तु गुर्व्याम् । भूताकाशत्वे कथमुक्तदोषपरिहार इत्यत आह- तच्चेति ।। स्वत इति ।। स्वभावेनेत्यर्थः । तेन न्यायमतनिरासः । सावयवमिति ।। पुनः सर्वोपलब्धिं प्रसञ्जयितुं वर्णानां प्रतिनियतव्यञ्जकव्यङ्ग्यत्वव्यतिरेकं साधयति- समानेति ।। हेतुगर्भविशेषणमेतत् । हेतोः साध्याव्यभिचारं दर्शयति- साऽपीति ।। येन व्यभिचारः स्यादित्यर्थः । अत्र गर्भितो हेतुः स्पष्टीकृतः तर्कताण्डवे । 'वर्णा न प्रतिनियतव्यञ्जकव्यङ्ग्या एककालावच्छेदेन समानदेशत्वे सति समानेन्द्रियग्राह्यत्वात् घटैकत्वपरिमाणवत्' इति । अत्र च भिन्नदेशकालीनेषु भिन्नेन्द्रियग्राह्येषु च व्यभिचारवारणाय यथायथं साधने विशेषणानीति बोध्यम् । हेतोः पररीत्याऽनैकान्तिकतामाह- गोत्वेति ।। हेतोरेवाभावान्न व्यभिचार इति शङ्कते- गोत्वादीनामिति ।। गोत्वादीनां समानदेशत्वमिति वदन् प्रष्टव्यः, किं समानदेशप्रत्यासत्तिमात्रं नेति उत समवायो नेति । आद्यमवद्यति- प्रत्यासत्तेरिति ।। स्वव्यक्तिमध्यवृत्त्यन्यव्यक्तिसम्बन्धस्येत्यर्थः । द्वितीयं दूषयति- समवायेति ।। तथा च हेतोरसिद्धिरिति भावः । स्थानान्तरे व्यभिचारेणापि दूषयति- किञ्चेत्यादिना ।। प्रतिनियतेति ।। यज्ञोपवीतादेर्ब्राह्मण्यव्यञ्जकत्वाद्रूपादेर्द्रव्यत्वव्यञ्जकत्वादित्यर्थः । अन्यत्राप्याह- रूपेणेति ।। अधिक इति ।। गुणग्राहकसामग्रीत इति शेषः । अपरत्राप्याह- तथेति ।। व्यञ्जकव्यङ्ग्ययोरभेदेन तद्भावानुपपत्तिं शङ्कते- नास्तीति ।। पृथगनुपलम्भादिति शेषः । पृथक्त्वं प्रथयति- दूरादिति ।। अनेन ध्वनिर्वर्णादतिरिच्यते तदग्रहणेऽपि ग्रहणात्, तद्ग्रहणप्रतिबन्धकाप्रतिबध्यग्रहणत्वात् यदेवं तदेवमिति प्रयोगद्वयं सूचयति । तद्बल इति दृष्टार्थापत्तिं प्रमाणयति । आगमा इति ।। भागवतादय इत्यर्थः । अवस्थेति ।। तन्तूनामितरसाहित्येन पटावस्थावद् वर्णानामपीतरवर्णसाहित्येन क्रमोऽप्यवस्थाविशेषः सम्भवतीत्यर्थः ।
।। इति वर्णनित्यत्ववादः ।।

 
