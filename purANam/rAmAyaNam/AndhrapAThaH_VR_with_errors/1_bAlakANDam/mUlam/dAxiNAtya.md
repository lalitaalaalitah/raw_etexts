

तत् श्रुत्वा राज सिंहस्य वाक्यम् अद्भुत विस्तरम् ।  
हृष्ट रोमा महातेजा विश्वामित्रोऽभ्यभाषत ॥ १-१९-१  
सदृशं राज शार्दूल तव एव भुवि नान्यतः ।  
महावंश प्रसूतस्य वसिष्ठ व्यपदेशिनः ॥ १-१९-२  
यत् तु मे हृद् गतं वाक्यं तस्य कार्यस्य निश्चयम् ।  
कुरुष्व राज शार्दूल भव सत्य प्रतिश्रवः ॥ १-१९-३  
अहं नियमम् आतिष्ठे सिध्द्यर्थं पुरुषर्षभ ।  
तस्य विघ्नकरौ द्वौ तु राक्षसौ काम रूपिणौ ॥ १-१९-४  
व्रते मे बहुशश् चीर्णे समाप्त्यां राक्षसाविमौ ।  
मारीचश् च सुबाहुश् च वीर्यवन्तौ सुशिक्षितौ ॥ १-१९-५  
तौ मांस रुधिर ओघेण वेदिं ताम् अभ्यवर्षताम् ।  
अवधूते तथा भूते तस्मिन् नियम निश्चये ॥ १-१९-६  
कृत श्रमो निरुत्साहस्तस्माद्देशाद् अपाक्रमे ।  
न च मे क्रोधम् उत्स्रष्टुं बुद्धिर् भवति पार्थिव ॥ १-१९-७  
तथा भूता हि सा चर्या न शापस्तत्र मुच्यते ।  
स्व पुत्रं राज शार्दूल रामं सत्य पराक्रमम् ॥ १-१९-८  
काक पक्ष धरं शूरं ज्येष्ठं मे दातुम् अर्हसि ।  
शक्तो हि येष मया गुप्तो दिव्येन स्वेन तेजसा ॥ १-१९-९  
राक्षसा ये विकर्तारस्तेषाम् अपि विनाशने ।  
श्रेयश् चास्मै प्रदास्यामि बहुरूपं न संशयः ॥ १-१९-१०  
त्रयाणाम् अपि लोकानां येन ख्यातिं गमिष्यति ।  
न च तौ रामम् आसाद्य शक्तौ स्थातुं कथं च न ॥ १-१९-११  
न च तौ राघवाद् अन्यो हन्तुम् उत्सहते पुमान् ।  
वीर्योत्सिक्तौ हि तौ पापौ काल पाश वशं गतौ ॥ १-१९-१२  
रामस्य राज शार्दूल न पर्याप्तौ महात्मनः ।  
न च पुत्र गतं स्नेहं कर्तुम् अर्हसि पार्थिव ॥ १-१९-१३  
अहं ते प्रति जानामि हतौ तौ विद्धि राक्षसौ ।  
अहं वेद्मि महात्मानं रामं सत्य पराक्रमम् ॥ १-१९-१४  
वसिष्ठोऽपि महातेजा ये च इमे तपसि स्थिताः ।  
यदि ते धर्म लाभं तु यशश् च परमं भुवि ॥ १-१९-१५  
स्थिरम् इच्छसि राजेन्द्र रामं मे दातुम् अर्हसि ।  
यदि अभ्यनुज्ञां काकुत्स्थ ददते तव मन्त्रिणः ॥ १-१९-१६  
वसिष्ठ प्रमुखाः सर्वे ततो रामं विसर्जय ।  
अभिप्रेतम् असंसक्तम् आत्मजं दातुम् अर्हसि ॥ १-१९-१७  
दश रात्रं हि यज्ञस्य रामं राजीव लोचनम् ।  
नात्येति कालो यज्ञस्य यथाऽयं मम राघव ॥ १-१९-१८  
तथा कुरुष्व भद्रं ते मा च शोके मनः कृथाः ।  
इति एवम् उक्त्वा धर्मात्मा धर्मार्थ सहितं वचः ॥ १-१९-१९  
विरराम महातेजा विश्वामित्रो महामतिः ।  
स तन् निशंय राजेन्द्रो विश्वामित्र वचः शुभम् ॥ १-१९-२०  
शोकेन महता आविष्टश् चचाल च मुमोह च ।  
लब्ध सञ्ज्ञस्ततो उतथाय व्यषीदत भयान्वितः ॥ १-१९-२१  
इति हृदय मनो विदारणम्  
मुनि वचनं तद् अतीव शुश्रुवान् ।  
नरपतिोऽभवत् महान् महात्मा  
व्यथित मनाः प्रचचाल चासनात् ॥ १-१९-२२  
इति वाल्मीकि रामायणे आदिकाव्ये बाल काण्डे एकोनविंशः सर्गः ॥

---
title: 020 dasharatha s dissent to spare rAma s servicees
title_english: 020 dasharatha s dissent to spare rAma s servicees

---
तत् श्रुत्वा राज शार्दूलो विश्वामित्रस्य भाषितम् ।  
मुहूर्तम् इव निस्सज्ञः सज्ञावान् इदम् अब्रवीत् ॥ १-२०-१  
ऊन षोडश वर्षो मे रामो राजीव लोचनः ।  
न युद्ध योग्यताम् अस्य पश्यामि सह राक्षसैः ॥ १-२०-२  
इयम् अक्षौहिणी सेना यस्याहं पतिः ईश्वरः ।  
अनया सहितो गत्वा योद्धाहं तैर् निशाचरैः ॥ १-२०-३  
इमे शूराश् च विक्रान्ता भृत्याः मे ऽस्त्र विशारदाः ।  
योग्या रक्षोगणैर्योद्धुं न रामं नेतुम् अर्हसि ॥ १-२०-४  
अहम् एव धनुष्पाणिः गोप्ता समर मूर्धनि ।  
यावत् प्राणान् धरिष्यामि तावद्योत्स्ये निशाचरैः ॥ १-२०-५  
निर्विघ्ना व्रत चर्या सा भविष्यति सुरक्षिता ।  
अहं तत्रागमिष्यामि न रामं नेतुम् अर्हसि ॥ १-२०-६  
बालो हि अकृत विद्यश् च न च वेत्ति बलाबलम् ।  
न चास्त्र बल संयुक्तो न च युद्ध विशारदः ॥ १-२०-७  
न चासौ रक्षसा योग्यः कूट युद्धा हि राक्षसा ।  
विप्रयुक्तो हि रामेण मुहूर्तम् अपि नोत्सहे ॥ १-२०-८  
जीवितुं मुनि शार्दूल न रामं नेतुम् अर्हसि ।  
यदि वा राघवं ब्रह्मन् नेतुम् इच्छसि सुव्रत ॥ १-२०-९  
चतुरङ्ग समायुक्तं मया सह च तं नय ।  
षष्टिः वर्ष सहस्राणि जातस्य मम कौशिक ॥ १-२०-१०  
कृच्छ्रेणोत्पादितश् चायं न रामं नेतुम् अर्हसि ।  
चतुर्णाम् आत्मजानां हि प्रीतिः परमिका मम ॥ १-२०-११  
ज्येष्ठे धर्म प्रधाने च न रामं नेतुम् अर्हसि ।  
किं वीर्याः राक्षसास्ते च कस्य पुत्राश् च के च ते ॥ १-२०-१२  
कथं प्रमाणाः के चैतान् रक्षन्ति मुनिपुङ्गव ।  
कथं च प्रति कर्तव्यं तेषां रामेण रक्षसाम् ॥ १-२०-१३  
मामकैर्वा बलैर्ब्रह्मन् मया वा कूट योधिनाम् ।  
सर्वं मे शंस भगवन् कथं तेषां मया रणे॥ १-२०-१४  
स्थातव्यं दुष्ट भावानां वीर्योत्सिक्ता हि राक्षसाः ।  
तस्य तद् वचनं श्रुत्वा विश्वामित्रो अभ्यभाषत ॥ १-२०-१५  
पौलस्त्य वंश प्रभवो रावणो नाम राक्षसः ।  
स ब्रह्मणा दत्त वरस्त्रैलोक्यं बाधते भृशम् ॥ १-२०-१६  
महाबलो महावीर्यो राक्षसैर्बहुभिः वृतः ।  
श्रूयते च महाराजा रावणो राक्षसाधिपः ॥ १-२०-१७  
साक्षाद्वैश्रवण भ्राता पुत्रो विश्रवसो मुनेः ।  
यदा न खलु यज्ञस्य विघ्न कर्ता महाबलः ॥ १-२०-१८  
तेन सञ्चोदितौ तौ तु राक्षसौ च महाबलौ ।  
मारीचश् च सुबाहुश् च यज्ञ विघ्नं करिष्यतः ॥ १-२०-१९  
इत्युक्तो मुनिना तेन राजा उवाच मुनिं तदा ।  
न हि शक्तो अस्मि सङ्ग्रामे स्थातुं तस्य दुरात्मनः ॥ १-२०-२०  
देव दानव गन्धर्वा यक्षाः पतग पन्नगाः।  
न शक्ता रावणं सोढुं किं पुनर् मानवा युधि ॥ १-२०-२२  
कथम् अपि अमर प्रख्यं सङ्ग्रामाणाम् अकोविदम् ॥ १-२०-२४  
बालं मे तनयं ब्रह्मन् नैव दास्यामि पुत्रकम् ।  
अथ कालोपमौ युद्धे सुतौ सुन्दोपसुन्दयोः ॥ १-२०-२५  
यज्ञ विघ्न करौ तौ ते न एव दास्यामि पुत्रकम् ।  
मारीचश् च सुबाहुश् च वीर्यवन्तौ सुशिक्षितौ ॥ १-२०-२६  
तयोोऽन्यतरं योद्धुं यास्यामि स सुहृद्गणः ।  
अन्यथा त्वनुनेष्यामि भवन्तं सह बान्धव ॥ १-२०-२७  
इति नरपति जल्पनाद्द्विजेन्द्रम्  
कुशिक सुतं सुमहान् विवेश मन्युः ।  
सु हुत इव मखे ऽग्निः आज्य सिक्तः  
समभवत् उज्वलितो महर्षि वह्निः ॥ १-२०-२८  
इति वाल्मीकि रामायणे आदिकाव्ये बाल काण्डे विंशः सर्गः ॥

---
title: 021 Ire of sage vishvamitra vashiShTha appeases dasharatha
title_english: 021 Ire of sage vishvamitra vashiShTha appeases dasharatha

---
तत् श्रुत्वा वचनं तस्य स्नेह पर्याकुलाक्षरम् ।  
समन्युः कौशिको वाक्यं प्रत्युवाच महीपतिम् ॥ १-२१-१  
यद् इदं ते क्षमं राजन् गमिष्यामि यथा आगतम् ।  
मिथ्या प्रतिज्ञः काकुत्स्थ सुखी भव सु हृद् वृतः ॥ १-२१-३  
तस्य रोष परीतस्य विश्वामित्रस्य धीमतः ।  
चचाल वसुधा कृत्स्ना देवानां च भयम् ॥ १-२१-४  
त्रस्त रूपं तु विज्ञाय जगत्सर्वं महान् ऋषिः ।  
नृपतिं सुव्रतो धीरो वसिष्ठो वाक्यम् अब्रवीत् ॥ १-२१-५  
इक्ष्वाकूणां कुले जातः साक्षाद्धर्म इवापरः ।  
धृतिमान् सुव्रतः श्रीमान् न धर्मं हातुम् अर्हसि ॥ १-२१-६  
त्रिषु लोकेषु विख्यातो धर्मात्मा इति राघव ।  
स्व धर्मं प्रतिपद्यस्व नाधर्मं वोढुम् अर्हसि ॥ १-२१-७  
प्रति श्रुत्य करिष्ये इत्युक्तं वाक्यम् अकुर्वतः ।  
इष्टापूर्त वधो भूयात् तस्माद्रामं विसर्जय ॥ १-२१-८  
कृतास्त्रम् अकृतास्त्रं वा न एवं शक्ष्यन्ति राक्षसाः ।  
गुप्तं कुइशिक पुत्रेण ज्वलनेनामृतं यथा ॥ १-२१-९  
एष विग्रहवान् धर्म एष वीर्यवतां वरः ।  
एष विद्याधिको लोके तपसश् च परायणम् ॥ १-२१-१०  
एषो अस्त्रान् विविधान् वेत्ति त्रैलोक्ये स चराचरे ।  
न एनम् अन्यः पुमान् वेत्ति न च वेत्स्यन्ति केचन ॥ १-२१-११  
न देवा न ऋषयः के चित् नामरा न च राक्षसाः ।  
गन्धर्व यक्ष प्रवराः स किन्नर महोरगाः ॥ १-२१-१२  
सर्वास्त्राणि कृशाश्वस्य पुत्राः परम धार्मिकाः ।  
कौशिकाय पुरा दत्ता यदा राज्यं प्रशासति ॥ १-२१-१३  
ते ऽपि पुत्रा कृशाश्वस्य प्रजापति सुता सुताः ।  
न एक रूपा महावीर्या दीप्तिमन्तो जयावहाः ॥ १-२१-१४  
जया च सुप्रभा चैव दक्ष कन्ये सुमध्यमे ।  
ते सूते ऽस्त्र शस्त्राणि शतं परम भास्वरम् ॥ १-२१-१५  
पञ्चाशतं सुतान् लेभे जया लब्ध वरा वरान् ।  
वधायासुरसैन्यानामप्रमेयानरूपिणः - यद्वा -  
वधायासुर सैन्यानाम् अप्रमेयान् अरूपिणः ॥ १-२१-१६  
सुप्रभाऽजनयत् चापि पुत्रान् पञ्चाशतं पुनः ।  
संहारान् नाम दुर्धर्षान् दुराक्रामान् बलीयसः ॥ १-२१-१७  
तानि चास्त्राणि वेत्ति एष यथावत् कुशिकात्मजः ।  
अपूर्वाणां च जनने शक्तो भूयश् च धर्मवित् ॥ १-२१-१८  
तेनास्य मुनि मुख्यस्य धर्मज्ञस्य महात्मनः ।  
न किञ्चिद् अस्ति अविदितं भूतं भव्यं च राघव ॥ १-२१-१९  
एवं वीर्यो महातेजा विश्वामित्रो महा यशाः ।  
न राम गमने राजन् संशयं गन्तुम् अर्हसि ॥ १-२१-२०  
तेषां निग्रहणे शक्तः स्वयं च कुशिकात्मजः ।  
तव पुत्र हितार्थाय त्वाम् उपेत्याभि याचते ॥ १-२१-२१  
इति मुनि वचनात् प्रसन्न चित्तो  
रघु वृषभश् च मुमोद पार्थिवाग्र्यः ।  
गमनम् अभिरुरोच राघवस्य  
प्रथित यशाः कुशिकात्मजाय बुध्या ॥ १-२१-२२  
इति वाल्मीकि रामायणे आदिकाव्ये बाल काण्डे एकविंशः सर्गः ॥

---
title: 022 rAma lakshmaNa travel with vishvamitra to his ritual place
title_english: 022 rAma lakshmaNa travel with vishvamitra to his ritual place

---
तथा वसिष्टे ब्रुवति राजा दशरथः स्वयम् ।  
प्रहृष्ट वदनो रामम् आजुहाव स लक्ष्मणम् ॥ १-२२-१  
कृतः स्वस्त्ययनं मात्रा पित्रा दशरथेन च ।  
पुरोधसा वसिष्ठेन मङ्गलैोऽभिमन्त्रितम् ॥ १-२२-२  
स पुत्रं मूर्ध्न्युपाघ्राय राजा दशरथस्तदा ।  
ददौ कुशिक पुत्राय सुप्रीतेनान्तरात्मना ॥ १-२२-३  
ततो वायुः सुख स्पर्शो नीरजस्को ववौ तदा ।  
विश्वामित्र गतं रामं दृष्ट्वा राजीव लोचनम् ॥ १-२२-४  
पुष्प वृष्टिर् महती आसीद्देव दुन्दुभि निःस्वनैः ।  
शङ्ख दुन्दुभि निर्घोषः प्रयाते तु महात्मनि ॥ १-२२-५  
विश्वामित्रो ययौ अग्रे ततो रामो महायशाः ।  
काक पक्ष धरो धन्वी तं च सौमित्रिोऽन्वगात् ॥ १-२२-६  
कलापिनौ धनुष् पाणी शोभयानौ दिशो दश ।  
विश्वामित्रं महात्मानं त्रि शीर्षौ इव पन्नगौ ।  
अनुजग्मतुोऽक्षुद्रौ पितामहम् इवाश्विनौ ॥ १-२२-७  
तदा कुशिक पुत्रं तु धनुष् पाणी स्वलङ्कृतौ ।  
बद्ध गोधाङ्गुलि त्राणौ खड्गवन्तौ महाद्युती ॥ १-२२-८  
कुमारौ चारु वपुषौ भ्रातरौ राम लक्ष्मणौ ।  
अनुयातौ श्रिया दीप्तौ शोभयेताम् अनिन्दितौ ॥ १-२२-९  
स्थाणुं देवम् इवाचिन्त्यं कुमारौ इव पावकी ।  
अध्यर्ध योजनं गत्वा सरय्वा दक्षिणे तटे । १-२२-१०  
रामा इति मधुरां वाणीं विश्वामित्रोऽभ्यभाषत ।  
गृहाण वत्स सलिलं मा भूत् कालस्य पर्ययः ॥ १-२२-११  
मन्त्र ग्रामं गृहाण त्वं बलाम् अतिबलां तथा ।  
न श्रमो न ज्वरो वा ते न रूपस्य विपर्ययः ॥ १-२२-१२  
न च सुप्तं प्रमत्तं वा धर्ष इष्यन्ति नैरृताः ।  
न बाह्वोः सदृशो वीर्ये पृथिव्याम् अस्ति कश्चन ॥ १-२२-१३  
त्रिषु लोकेषु वा राम न भवेत् सदृशस्तव ।  
बलाम् अतिबलां चैव पठतस्तात राघव ॥ १-२२-१४  
न सौभाग्ये न दाक्षिण्ये न ज्ञाने बुद्धि निश्चये ।  
नोत्तरे प्रति वक्तव्ये समो लोके तवानघ ॥ १-२२-१५  
एतद्विद्या द्वये लब्धे न भवेत् सदृशस्तव ।  
बला चातिबला चैव सर्व ज्ञानस्य मातरौ ॥ १-२२-१६  
क्षुत् पिपासे न ते राम भविष्येते नरोत्तम ।  
बलाम् अतिबलां चैव पठतस्तात राघव ॥ १-२२-१७  
गृहाण सर्व लोकस्य गुप्तये रघु नन्दन ।  
विद्या द्वयम् अधीयाने यशश् चाथ भवेद्भुवि ।  
पितामह सुते हि एते विद्ये तेजः समन्विते ॥ १-२२-१८  
प्रदातुं तव काकुत्थ्स सदृअशस्त्वं हि पार्थिव ।  
कामं बहुगुणाः सर्वे त्वयि एते नात्र संशयः ।१-२२-१९  
तपसा सम्भृते चैते बहु रूपे भविष्यतः ।  
ततो रामो जलं स्पृष्ट्वा प्रहृष्ट वदनः शुचिः । १-२२-२०  
प्रति जग्राह ते विद्ये महर्षेर् भावितात्मनः ।  
विद्या समुदितो रामः शुशुभे भीम विक्रमः ॥ १-२२-२१  
सहस्र रश्मिर् भग्वाञ् शरदीव दिवाकरः ।  
गुरु कार्याणि सर्वाणि नियुज्य कुशिकात्मजे ।  
ऊषुस्तां रजनीं तत्र सरय्वां सुसुखं त्रयः ॥ १-२२-२२  
दशरथ नृइप सूनु सत्तमाभ्याम्  
तृण शयने ऽनुचिते तदा उषिताभ्याम् ।  
कुशिक सुत वचोऽनुलालिताभ्याम् ।  
सुखमिव सा विबभौ विभावरी च ॥ १-२२-२३  
इति वाल्मीकि रामायणे आदिकाव्ये बाल काण्डे द्वाविंशः सर्गः ॥

---
title: 023 Their sojourn at the confluence of the rivers ganga and sarayu
title_english: 023 Their sojourn at the confluence of the rivers ganga and sarayu

---
प्रभातायां तु शर्वर्यां विश्वामित्रो महामुनिः ।  
अभ्यभाषत काकुत्स्थौ शयानौ पर्ण संस्तरे ॥ १-२३-१  
कौसल्या सुप्रजा राम पूर्वा सन्ध्या प्रवर्तते ।  
उत्तिष्ठ नर शार्दूल कर्तव्यं दैवमाह्निकम् ॥ १-२३-२  
तस्य ऋषेः परमोदारं वचः श्रुत्वा नृप नरोत्तमौ ।  
स्नात्वा कृतोदकौ वीरौ जेपतुः परमं जपम् ॥ १-२३-३  
कृताह्निकौ महावीर्यौ विश्वामित्रं तपोधनम् ।  
अभिवाद्याति संहृष्टौ गमनायाभितस्थतुः ॥ १-२३-४  
तौ प्रयान्तौ महावीर्यौ दिव्यं त्रिपथगां नदीम् ।  
ददृशा ते ततस्तत्र सरय्वाः सङ्गमे शुभे ॥ १-२३-५  
तत्राश्रम पदं पुण्यम् ऋषीणां भाविअतात्मानाम् ।  
बहु वर्ष सहस्राणि तप्यतां परमं तपः ॥ १-२३-६  
तं दृष्ट्वा परम प्रीतौ राघवौ पुण्यम् आश्रमम् ।  
ऊचतुस्तं महात्मानं विश्वामित्रम् इदं वचः ॥ १-२३-७  
कस्यायम् आश्रमः पुण्यः को न्वस्मिन् वसते पुमान् ।  
भगवञ् श्रोतुम् इच्छावः परं कौतूहलं हि नौ ॥ १-२३-८  
तयोस्तद् वचनं श्रुत्वा प्रहस्य मुनिपुङ्गवः ।  
अब्रवीत् श्रूयतां राम यस्यायं पूर्वाश्रमः ॥ १-२३-९  
कन्दर्पो मूर्तिमान् आसीत् काम इत्युच्यते बुधैः ।  
तपस्यन्तम् इह स्थाणुं नियमेन समाहितम् ॥ १-२३-१०  
कृतोद्वाहं तु देवेशं गच्छन्तं स मरुद् गणम् ।  
धर्षयामास दुर्मेधा हुं कृतश् च महात्मना ॥ १-२३-११  
अवध्यतश् च रुद्रेण चक्षुषा रघु नन्दन ।  
व्यशीर्यन्त शरीरात् स्वात् सर्व गात्राणि दुर्मतेः ॥ १-२३-१२  
तत्र गात्रं हतं तस्य निर्दग्धस्य महात्मनः ।  
अशरीरः कृतः कामः क्रोधाद्देव ईश्वरेण ह ॥ १-२३-१३  
अनङ्ग इति विख्यातस्तदा प्रभृति राघव ।  
स चाङ्ग विषयः श्रीमान् यत्राङ्गं स मुमोच ह ॥ १-२३-१४  
तस्यायम् आश्रमः पुण्यस्तस्य इमे मुनयः पुरा ।  
शिष्या धर्मपरा वीर तेषां पापं न विद्यते ॥ १-२३-१५  
इहाद्य रजनीं राम वसेम शुभ दर्शन ।  
पुण्ययोः सरितोः मध्ये श्वस्तरिष्यामहे वयम् ॥ १-२३-१६  
अभिगच्छामहे सर्वे शुचयः पुण्यम् आश्रमम् ।  
इह वासः परोऽस्माकं सुखं वस्त्यामहे वयम् ॥ १-२३-१७  
स्नाताश् च कृत जप्याश् च हुत हव्या नरोत्तम ।  
तेषां संवदतां तत्र तपो दीर्घेण चक्षुषा ॥ १-२३-१८  
विज्ञाय परम प्रीता मुनयो हर्षम् आगमन् ।  
अर्घ्यं पाद्यं तथा आतिथ्यं निवेद्य कुशिकात्मजे ॥ १-२३-१९  
राम लक्ष्मणयोः पश्चाद् अकुर्वन् अतिथि क्रियाम् ।  
सत्कारं सम् अनुप्राप्य कथाभिोऽभिरञ्जयन् ॥१-२३-२०  
यथाऽर्हम् अजपन् सन्ध्याम् ऋषयस्ते समाहिताः ।  
तत्र वासिभिः आनीता मुनिभिः सुव्रतैः सह ॥ १-२३-२१  
न्यवसन् सुसुखं तत्र कामाश्रम पदे तथा ।  
कथाभिरभिरामभिरभिरमौ नृपात्मजौ । - यद्वा -  
कथाभिोऽभि रामभिोऽभि रमौ नृपात्मजौ  
रमयामास धर्मात्मा कौशिको मुनिपुङ्गवः ॥ १-२३-२२  
इति वाल्मीकि रामायणे आदिकाव्ये बाल काण्डे त्रयोविंशः सर्गः ॥

---
title: 024 The legend of deomoness tATaka
title_english: 024 The legend of deomoness tATaka

---
ततः प्रभाते विमले कृताह्निकम् अरिन्दमौ ।  
विश्वामित्रं पुरस्कृत्य नद्यास्तीरम् उपागतौ ॥ १-२४-१  
ते च सर्वे महात्मानो मुनयः संश्रित व्रताः ।  
उपस्थाप्य शुभां नावं विश्वामित्रम् अथाब्रुवन् ॥ १-२४-२  
आरोहतु भवान् नावं राजपुत्र पुरस्कृतः ।  
अरिष्टं गच्छ पन्थानं मा भूत् काल विपर्ययः ॥ १-२४-३  
विश्वामित्रस्तथा इत्युक्त्वा तान् ऋषीन् प्रतिपूज्य च ।  
ततार सहितस्ताभ्यां सरितं सागरं गमाम् ॥ १-२४-४  
तत्र शुश्राव वै शब्दं तोय संरम्भ वर्धितम् ।  
मध्यम् आगंय तोयस्य तस्य शब्दस्य निश्चयम् ॥ १-२४-५  
ज्ञातु कामो महातेजा सह रामः कनीयसा ।  
अथ रामः सरिन् मध्ये पप्रच्छ मुनि पुङ्गवम् ॥ १-२४-६  
वारिणो भिद्यमानस्य किम् अयं तुमुलो ध्वनिः ।  
राघवस्य वचः श्रुत्वा कौतूहल समन्वितम् ॥ १-२४-७  
कथयामास धर्मात्मा तस्य शब्दस्य निश्चयम् ।  
कैलास पर्वते राम मनसा निर्मितं परम् ॥ १-२४-८  
ब्रह्मणा नरशार्दूल तेन इदं मानसं सरः ।  
तस्मात् सुस्राव सरसः साऽयोध्याम् उपगूहते ॥ १-२४-९  
सरः प्रवृत्ता सरयूः पुण्या ब्रह्म सरश् च्युता ।  
तस्यायम् अतुलः शब्दो जाह्नवीम् अभिवर्तते ॥ १-२४-१०  
वारि सङ्क्षोभजो राम प्रणामं नियतः कुरु ।  
ताभ्यां तु तावुभौ कृत्वा प्रणामम् अतिधार्मिकौ ॥ १-२४-११  
तीरं दक्षिणम् आसाद्य जग्मतुर् लघु विक्रमौ ।  
स वनं घोर सङ्काशं दृष्ट्वा नरवरात्मजः ॥ १-२४-१२  
अविप्रहतम् ऐक्ष्वाकः पप्रच्छ मुनि पुङ्गवम् ।  
अहो वनम् इदं दुर्गं झिल्लिका गण संयुतम् ॥ १-२४-१३  
भैरवैः श्वापदैः कीर्णं शकुनैर्दारुणारवैः ।  
नाना प्रकारैः शकुनैर्वाश्यद्भिर् भैरव स्वनैः ॥ १-२४-१४  
सिंह व्याघ्र वराहैश् च वारणैश् चापि शोभितम् ।  
धवाश्वकर्ण ककुभैर्बिल्व तिन्दुक पाटलैः ॥ १-२४-१५  
सङ्कीर्णं बदरीभिश् च किं नु एतद्दारुणं वनम् ।  
तम् उवाच महातेजा विश्वामित्रो महामुनिः ॥ १-२४-१६  
श्रूयतां वत्स काकुत्स्थ यस्य एतद्दारुणं वनम् ।  
एतौ जनपदौ स्फीतौ पूर्वम् आस्तां नरौत्तम ॥ १-२४-१७  
मलदाश् च करूषाश् च देव निर्माण निर्मितौ ।  
पुरा वृत्र वधे राम मलेन समभिप्लुतम् ॥ १-२४-१८  
क्षुधा चैव सहस्राक्षं ब्रह्म हत्या सम् आविशत् ।  
तम् इन्द्रं मलिनं देवा ऋषयश् च तपोधनाः ॥ १-२४-१९  
कलशैः स्नापयामासुः मलं चास्य प्रमोचयन् ।  
इह भूंयां मलं दत्त्वा देवाः कारुषम् एव च ॥ १-२४-२०  
शरीरजं महेन्द्रस्य ततो हर्षं प्रपेदिरे ।  
निर्मलो निष्करूषश् च शुद्ध इन्द्रो यथाऽभवत् ॥ १-२४-२१  
ततो देशस्य सुप्रीतो वरं प्रादाद् अनुत्तमम् ।  
इमौ जनपदौ स्फीतौ ख्यातिं लोके गमिष्यतः ॥ १-२४-२२  
मलदाश् च करूषाश् च ममाङ्ग मल धारिणौ ।  
साधु साधविति तं देवाः पाकशासनम् अब्रुवन् ॥ १-२४-२३  
देशस्य पूजां तां दृष्ट्वा कृतां शक्रेण धीमता ।  
एतौ जनपदौ स्फीतौ दीर्घ कालम् अरिन्दम ॥ १-२४-२४  
मलदाश् च करूषाश् च मुदिता धन धान्यतः ।  
कस्य चिद् अथ कालस्य यक्षी काम रूपिणी ॥ १-२४-२५  
बलं नाग सहस्रस्य धारयन्ती तदा हि आभूत् ।  
ताटका नाम भद्रं ते भार्या सुन्दस्य धीमतः ॥ १-२४-२६  
मारीचो राक्षसः पुत्रो यस्याः शक्र पराक्रमः ।  
वृत्त बाहुर् महा शीर्षो विपुलाऽस्य तनुर् महान् ॥ १-२४-२७  
राक्षसो भैरवाकारो नित्यं त्रासयते प्रजाः ।  
इमौ जनपदौ नित्यं विनाशयति राघव ॥ १-२४-२८  
मलदांश्च करूषांश्च ताटका दुष्ट चारिणी ।  
सा इयं पन्थानम् आवृत्य वसति अध्यर्ध योजने ॥ १-२४-२९  
अत एव च गन्तव्यं ताटकाया वनं यतः ।  
स्व बाहु बलम् आश्रित्य जहि इमां दुष्ट चारिणीम् ॥ १-२४-३०  
मत् नियोगात् इमं देशं कुरु निष्कण्टकं पुनः ।  
न हि कश्चित् इमं देशं शक्तो हि आगन्तुम् ईदृशम् ॥ १-२४-३१  
यक्षिण्या घोरया रामोत्सादितम् असह्यया ।  
इति वाल्मीकि रामायणे आदिकाव्ये बाल काण्डे चतुर् विंशः सर्गः ॥

---
title: 025 The legend of deomoness tATaka contd
title_english: 025 The legend of deomoness tATaka contd

---
अथ तस्याप्रमेयस्य मुनेर् वचनम् उत्तमम् ।  
श्रुत्वा पुरुष शार्दूलः प्रत्युवाच शुभां गिरम् ॥ १-२५-१  
अल्प वीर्या यदा यक्षी श्रूयते मुनिपुङ्गव ।  
कथं नाग सहस्रस्य धारयति अबला बलम् ॥ १-२५-२  
इत्युक्त,ं वचनं श्रुत्वा राघवस्यामित ओजसा ।  
हर्षयञ् श्लक्ष्णया वचा स लक्ष्मणम् अरिन्दमम् ॥ १-२५-३  
विश्वामित्रोऽब्रवीद्वाक्यं शृणु येन बलोत्कटा ।  
वर दान कृतं वीर्यं धारयति अबला बलम् ॥ १-२५-४  
पूर्वम् आसीत् महा यक्षः सुकेतुर् नाम वीर्यवान् ।  
अनपत्यः शुभाचारः स च तेपे महत् तपः ॥ १-२५-५  
पितामहस्तु सुप्रीतस्तस्य यक्षपतेस्तदा ।  
कन्या रत्नं ददौ राम ताटकां नाम नामतः ॥ १-२५-६  
ददौ नाग सहस्रस्य बलं चास्याः पितामहः ।  
न तु एव पुत्रं यक्षाय ददौ चासौ महायशाः ॥ १-२५-७  
कस्यचित् त्वथ कालस्य यक्षी पुत्रं व्यजायत ।  
मारीचं नाम दुर्धर्षं यः शापाद्राक्षसोऽभवत् ॥१-२५-९  
सुन्दे तु निहते राम साऽगस्त्यम् ऋषि सत्तमम् ।  
ताटका सह पुत्रेण प्रधर्षयितुम् इच्छति ॥ १-२५-१०  
भक्षार्थं जात संरम्भा गर्जन्ती साऽभ्यधावत ।  
आपतन्तीं तु तां दृष्ट्वाऽगस्त्यो भगवान् ऋषिः ॥ १-२५-११  
राक्षसत्वं भजस्व इति मारीचं व्याजहार सः ।  
अगस्त्यः परमामर्षस्ताटकाम् अपि शप्तवान् ॥ १-२५-१२  
पुरुषादी महायक्षी विरूपा विकृतानना ।  
इदं रूपं विहायाशु दारुणं रूपम् अस्तु ते ॥ १-२५-१३  
सैषा शाप कृताम् अर्षा ताटका क्रोध मूर्छिता ।  
देशम् उत्सादयति एनम् अगस्त्या चरितं शुभम् ॥ १-२५-१४  
एनां राघव दुर्वृत्तां यक्षीं परम दारुणाम् ।  
गो ब्राह्मण हितार्थाय जहि दुष्ट पराक्रमाम् ॥ १-२५-१५  
न हि एनां शाप संसृष्टां कश्चित् उत्सहते पुमान् ।  
निहन्तुं त्रिषु लोकेषु त्वाम् ऋते रघु नन्दन ॥ १-२५-१६  
न हि ते स्त्री वध कृते घृणा कार्या नरोत्तम ।  
चातुर् वर्ण्य हितार्थां हि कर्तव्यं राज सूनुना ॥ १-२५-१७  
नृशंसम् अनृशंसं वा प्रजा रक्षण कारणात् ।  
पातकं वा सदोषं वा कर्तव्यं रक्षता सदा ॥ १-२५-१८  
राज्य भार नियुक्तानाम् एष धर्मः सनातनः ।  
अधर्ंयां जहि काकुत्स्थ धर्मो हि अस्यां न विद्यते ॥ १-२५-१९  
श्रूयते हि पुरा शक्रो विरोचन सुतां नृप ।  
पृथिवीं हन्तुम् इच्छन्तीं मन्थराम् अभ्यसूदयत् ॥ १-२५-२०  
विष्णुना च पुरा राम भृगु पत्नी पतिव्रता ।  
अनिन्द्रं लोकम् इच्छन्ती काव्यमाता निषूदिता ॥ १-२५-२१  
एतैश् चान्यैश् च बहुभी राजपुत्रैर्महात्मभिः ।  
अधर्म सहिता नार्यो हताः पुरुषसत्तमैः ।  
तस्माद् एनां घृणां त्यक्त्वा जहि मत् शासनान् नृप ॥ १-२५-२२  
इति वाल्मीकि रामायणे आदिकाव्ये बाल काण्डे पञ्चविंशः सर्गः ॥

---
title: 026 Elimination of demoness tATaka
title_english: 026 Elimination of demoness tATaka

---
मुनेर् वचनम् अक्लीबं श्रुत्वा नरवरात्मजः ।  
राघवः प्राञ्जलिर् भूत्वा प्रत्युवाच दृढव्रतः ॥ १-२६-१  
पितुर् वचन निर्देशात् पितुर् वचन गौरवात् ।  
वचनं कौशिकस्य इति कर्तव्यम् अविशङ्कया ॥ १-२६-२  
अनुशिष्टो अस्मि अयोध्यायां गुरु मध्ये महात्मना ।  
पित्रा दशरथेनाहं नावज्ञेयं च तद् वचः ॥ १-२६-३  
सोऽहं पितुर्वचः श्रुत्वा शासनाद् ब्रह्म वादिनः ।  
करिष्यामि न सन्देहस्ताटका वधम् उत्तमम् ॥ १-२६-४  
गो ब्राह्मण हितार्थाय देशस्य च हिताय च ।  
तव चैवाप्रमेयस्य वचनं कर्तुम् उद्यतः ॥ १-२६-५  
एवम् उक्त्वा धनुर्मध्ये बध्वा मुष्टिम् अरिन्दमः ।  
ज्या घोषम् अकरोत् तीव्रं दिशः शब्देन नादयन् ॥ १-२६-६  
तेन शब्देन वित्रस्तास्ताटका वन वासिनः ।  
ताटका च सुसङ्क्रुद्धा तेन शब्देन मोहिता ॥ १-२६-७  
तं शब्दम् अभिनिध्याय राक्षसी क्रोध मूर्चिता ।  
श्रुत्वा चाभ्यद्रवत् क्रुद्धा यत्र शब्दो विनिस्सृतः ॥ १-२६-८  
तां दृष्ट्वा राघवः क्रुद्धां विकृतां विकृताननाम् ।  
प्रमाणेनाति वृद्धां च लक्ष्मणं सोऽभ्यभाषत ॥ १-२६-९  
पश्य लक्ष्मण यक्षिण्या भैरवं दारुणं वपुः ।  
भिद्येरन् दर्शनाद् अस्या भीरूणां हृदयानि च ॥ १-२६-१०  
एतां पश्य दुराधर्षां माया बल समन्विताम् ।  
विनिवृत्तां करोमि अद्य हृत कर्णाग्र नासिकाम् ॥ १-२६-११  
न हि एनाम् उत्सहे हन्तुं स्त्री स्वभावेन रक्षिताम् ।  
वीर्यं चास्या गतिं चैव हन्यताम् इति मे मतिः ॥ १-२६-१२  
एवं ब्रुवाणे रामे तु ताटका क्रोध मूर्छिता ।  
उद्यंय बाहूं गर्जन्ती रामम् एवाभ्यधावत ॥ १-२६-१३  
विश्वामित्रस्तु ब्रह्मर्षिः हुङ्कारेणाऽभिभर्त्स्य ताम् ।  
स्वस्ति राघवयोोऽस्तु जयं चैवाभ्यभाषत ॥ १-२६-१४  
उद् धुन्वाना रजो घोरं ताटका राघवौ उभौ ।  
रजो मेघेन महता मुहूर्तं सा व्यमोहयत् ॥ १-२६-१५  
ततो मायां समास्थाय शिला वर्षेण राघवौ ।  
अवाकिरत् सुमहता ततश् चुक्रोध राघवः ॥ १-२६-१६  
शिला वर्षं महत् तस्याः शर वर्षेण राघवः ।  
प्रतिवार्यो अपधावन्त्याः करौ चिच्छेद पत्रिभिः ॥ १-२६-१७  
ततश् च्छिन्न भुजां श्रान्ताम् अभ्याशे परिगर्जतीम् ।  
सौमित्रिोऽकरोत् क्रोधाद्हृत कर्णाग्र नासिकाम् ॥ १-२६-१८  
काम रूपधरा सा तु कृत्वा रूपाणि अनेकशः ।  
अन्तर्धानं गता यक्षी मोहयन्ति स्व मायया ॥ १-२६-१९  
अश्म वर्षं विमुञ्चन्ती भैरवं विचचार सा ॥  
ततस्तौ अश्म वर्षेण कीर्यमाणौ समन्ततः ॥ १-२६-२०  
दृष्ट्वा गाधि सुतः श्रीईमान् इदं वचनम् अब्रवीत् ।  
अलं ते घृणया राम पापाैषा दुष्ट चारिणी ॥ १-२६-२१  
यज्ञ विघ्न करी यक्षी पुरा वर्धेत मायया ।  
वध्यतां तावत् एवैषा पुरा सन्ध्या प्रवर्तते ॥ १-२६-२२  
रक्षांसि सन्ध्या काले तु दुर्धर्षाणि भवन्ति हि ।  
इत्युक्तः स तु तां यक्षीम् अश्म वृष्ट्याऽभिवर्षणीम् ॥ १-२६-२३  
दर्शयञ् शब्द वेधित्वं तां रुरोध स सायकैः ।  
सा रुद्धा बाण जालेन माया बल समन्विता ॥ १-२६-२४  
अभि दुद्राव काकुत्स्थं लक्षमणं च विनेषुदी ॥  
ताम् आपतन्तीं वेगेन विक्रान्ताम् अशनीम् इव ॥ १-२६-२५  
शरेणोरसि विव्याध सा पपात ममार च ।  
तां हतां भीम सङ्काशां दृष्ट्वा सुरपतिस्तदा ॥ १-२६-२६  
साधु साध्विति काकुत्स्थं सुराश् चापि अभिपूजयन् ।  
उवाच परम प्रीतः सहस्राक्षः पुरन्दरः ॥ १-२६-२७  
सुराश् च सर्वे संहृष्टा विश्वामित्रम् अथाब्रुवन् ।  
मुने कौशिक भद्रं ते सह इन्द्राः सर्वे मरुद् गणाः ॥ १-२६-२८  
तोषिताः कर्मणाऽनेन स्नेहं दर्शय राघवे ।  
प्रजापतेः कृशाश्वस्य पुत्रान् सत्य पराक्रमान् ॥ १-२६-२९  
तपो बल भृतो ब्रह्मन् राघवाय निवेदय ।  
पात्रभूतश् च ते ब्रह्मन् तवानुगमने रतः ॥ १-२६-३०  
कर्तव्यं सुमहत् कर्म सुराणां राज सूनुना ।  
एवम् उक्त्वा सुराः सर्वे जग्मुर् हृष्टा विहायसम् ॥ १-२६-३१  
विश्वामित्रं पूजयन् ततः सन्ध्या प्रवर्तते ।  
ततो मुनिवरः प्रीतस्ताटका वध तोषितः ॥ १-२६-३२  
मूर्ध्नि रामम् उपाघ्राय इदं वचनम् अब्रवीत् ।  
इहाद्य रजनीं राम वसाम शुभ दर्शन ॥ १-२६-३३  
श्वः प्रभाते गमिष्यामस्तद् आश्रम पदं मम ।  
विश्वामित्रः वचः श्रुत्वा हृष्टो दशरधात्मजः ॥ १-२६-३४  
उवास रजनीं तत्र ताटकाया वने सुखम् ।  
मुक्त शापं वनं तत् च तस्मिन् एव तत् आहनि ।  
रमणीयं विबभ्राज यथा चैत्र रथं वनम् ॥ १-२६-३५  
निहत्य तां यक्ष सुतां स रामः  
प्रशस्यमानः सुर सिद्ध सन्घैः ।  
उवास तस्मिन् मुनिना सहैव  
प्रभात वेलां प्रति बोध्यमानः ॥ १-२६-३६  
इति वाल्मीकि रामायणे आदिकाव्ये बाल काण्डे षड्विंशः सर्गः
---
title: 027 vishvAmitra endows rAma with supernatural missiles
title_english: 027 vishvAmitra endows rAma with supernatural missiles

---
अथ तां रजनीम् उष्य विश्वामिरो महायशाः ।  
प्रहस्य राघवं वाक्यम् उवाच मधुर स्वरम् ॥ १-२७-१  
परितुष्टो अस्मि भद्रं ते राजपुत्र महायशः ।  
प्रीत्या परमया युक्तो ददामि अस्त्राणि सर्वशः ॥ १-२७-२  
देवासुर गणान् वाऽपि स गन्धर्वोरगान् भुवि ।  
यैोऽमित्रान् प्रसह्याजौ वशीकृत्य जयिष्यसि ॥ १-२७-३  
तानि दिव्यानि भद्रं ते ददामि अस्त्राणि सर्वशः ।  
दण्ड चक्रं महद्दिव्यं तव दास्यामि राघव ॥ १-२७-४  
धर्म चक्रं ततो वीर काल चक्रं तथैव च ।  
विष्णु चक्रं तथाऽत्युग्रम् ऐन्द्रं चक्रं तथैव च ॥ १-२७-५  
वज्रम् अस्त्रं नरश्रेष्ठ शैवं शूलवरं तथा ।  
अस्त्रं ब्रह्मशिरश् चैव ऐषीकम् अपि राघव ॥ १-२७-६  
ददामि ते महाबाहो ब्राह्मम् अस्त्रम् अनुत्तमम् ।  
गदे द्वे चैव काकुत्स्थ मोदकी शिखरी शुभे ॥ १-२७-७  
प्रदीप्ते नरशार्दूल प्रयच्छामि नृपाअत्मज ।  
धर्म पाशम् अहं राम काल पाशं तथैव च ॥ १-२७-८  
वारुणं पाशम् अस्त्रं च ददामि अहम् अनुत्तमम् ।  
अशनी द्वे प्रयच्छामि शुष्कार्द्रे रघुनन्दन ॥ १-२७-९  
ददामि चास्त्रं पैनाकम् अस्त्रं नारायणं तथा ।  
आग्नेयम् अस्त्रं दयितं शिखरं नाम नामतः ॥ १-२७-१०  
वायव्यं प्रथमं नाम ददामि तव चानघ ।  
अस्त्रं हयशिरः नाम क्रौञ्चम् अस्त्रं तथैव च ॥ १-२७-११  
शक्ति द्वयं च काकुत्स्थ ददामि तव राघव ।  
कङ्कालं मुसलं घोरं कापालम् अथ किन्किणीम् ॥ १-२७-१२  
वधार्थं राक्षसां यानि ददामि एतानि सर्वशः ।  
वैद्याधरं महाऽस्त्रं च नन्दनं नाम नामतः ॥ १-२७-१३  
असि रत्नं महाबाहो ददामि नृवरात्मज ।  
गान्धर्वम् अस्त्रं दयितं मोहनं नाम नामतः ॥ १-२७-१४  
प्रस्वापनं प्रशमनं दद्मि सौंयं च राघव ।  
वर्षणं शोषणं चैव सन्तापन विलापने ॥ १-२७-१५  
मादनं चैव दुर्धर्षं कन्दर्प दयितं तथा ।  
गान्धर्वम् अस्त्रं दयितं मानवं नाम नामतः ॥ १-२७-१६  
पैशाचम् अस्त्रं दयितं मोहनं नाम नामतः ।  
प्रतीच्छ नरशार्दूल राजपुत्र महायशः ॥ १-२७-१७  
तामसं नरशार्दूल सौमनं च महाबलम् ।  
संवर्तं चैव दुर्धर्षं मौसलं च नृपात्मज ॥ १-२७-१८  
सत्यम् अस्त्रं महाबाहो तथा मायामयं परम् ।  
सौरं तेजःप्रभं नाम पर तेजो अपकर्षणम् ॥ १-२७-१९  
सोमास्त्रं शिशिरं नाम त्वाष्ट्रम् अस्त्रं सुदारुरणम् ।  
दारुणं च भगस्यापि शितेषुम् अथ मानवम् ॥ १-२७-२०  
स्थितस्तु प्राङ्मुखो भूत्वा शुचिर् मुनिवरस्तदा ।  
ददौ रामाय सुप्रीतो मन्त्र ग्रामम् अनुत्तमम् ॥ १-२७-२२  
सर्व सङ्ग्रहणम् एषां दैवतैोऽपि दुर्लभम् ।  
तानि अस्त्राणि तदा विप्रो राघवाय न्यवेदत् ॥१-२७-२३  
जपतस्तु मुनेस्तस्य विश्वामित्रस्य धीमतः ।  
उपतस्थुः महाऽर्हाणि सर्वाणि अस्त्राणि राघवम् ॥ १-२७-२४  
ऊचुश् च मुदिता रामं सर्वे प्राञ्जलयस्तदा ।  
इमे च परमोदार किङ्करास्तव राघव ॥ १-२७-२५  
यद् यद् इच्छसि भद्रन् ते तत् सर्वं करवाम वै ।  
ततो राम प्रसन्नात्मा तैरित्युक्तो महाबलैः ॥ १-२७-२६  
प्रतिगृह्य च काकुत्स्थः समालभ्य च पाणिना ।  
मनसा मे भविष्यध्वम् इति तानि अभ्यचोदयत् ॥ १-२७-२७  
ततः प्रीत मना रामो विश्वामित्रं महामुनिम् ।  
अभिवाद्य महातेजा गमनायोपचक्रमे ॥ १-२७-२८  
इति वाल्मीकि रामायणे आदि काव्ये बाल काण्डे सप्तविंशः सर्गः
---
title: 028 vishvAmitra teaches rAma about annulment of missiles
title_english: 028 vishvAmitra teaches rAma about annulment of missiles

---
प्रतिगृह्य ततोऽस्त्राणि प्रहृष्ट वदनः शुचिः ।  
गच्छन् एव च काकुत्स्थो विश्वामित्रम् अथाब्रवीत् ॥ १-२८-१  
गृहीतास्त्रो अस्मि भगवन् दुराधर्षः सुरैोऽपि ।  
अस्त्राणां त्वहम् इच्छामि संहारं मुनिपुङ्गव ॥ १-२८-२  
एवं ब्रुवति काकुत्स्थे विश्वामित्रो महा तपाः ।  
संहारान् व्याजहाराथ धृतिमान् सुव्रतः शुचिः ॥ १-२८-३  
सत्यवन्तं सत्य कीर्तिं धृष्टं रभसम् एव च ।  
प्रतिहारतरं नाम पराङ्मुखम् अवाङ्मुखम् ॥ १-२८-४  
लक्ष्याऽलक्ष्याः इमौ चैव दृढ नाभ सुनाभकौ ।  
दशाक्ष शतवक्त्रौ च दश शीर्ष शतोदरौ ॥ १-२८-५  
पद्मनाभ महानाभौ दुन्दुनाभ स्वनाभकौ ।  
ज्योतिषं शकुनं चैव नैराश्य विमलौ उभौ ॥ १-२८-६  
यौगन्धर विनिद्रौ च दैत्य प्रमधनौ तथा ।  
शुचि बाहुर् महाबाहुर् निष्कलि विरुचर् तथा  
सार्चिर्माली धृतिमाली वृत्तिमान् रुचिरस्तथा ॥ १-२८-७  
पित्र्यः सौमनसश् चैव विधूत मकरौ उभौ ।  
परवीरं रतिं चैव धन धान्यौ च राघव ॥ १-२८-८  
कामरूपं कामरुचिं मोहम् आवरणं तथा ।  
जृम्भकं सर्पनाथं च पन्थान वरणौ तथा ॥ १-२८-९  
कृशाश्व तनयान् राम भास्वरान् काम रूपिणः ।  
प्रतीच्छ मम भद्रं ते पात्र भूतोऽसि राघव ॥ १-२८-१०  
बाढम् इति एव काकुत्स्थ प्रहृष्टेनान्तरात्मना ।  
दिव्य भास्वर देहाश् च मूर्तिमन्तः सुखप्रदाः ॥ १-२८-११  
केचिद् अङ्गार सदृशाः केचिद् धूमोपमास्तथा ।  
चन्द्रार्क सदृशाः केचित् प्रह्वाञ्जलि पुटास्तथा ॥ १-२८-१२  
रामं प्राञ्जलयो भूत्वाऽब्रुवन् मधुर भाषिणः ।  
इमे स्म नरशार्दूल शाधि किं करवाम ते ॥ १-२८-१३  
गंयताम् इति तान् आह यथा इष्टं रघुनन्दनः ।  
मानसाः कार्य कालेषु साहाय्यं मे करिष्यथ ॥ १-२८-१४  
अथ ते रामम् आमन्त्र्य कृत्वा चापि प्रदक्षिणम् ।  
एवम् अस्तविति काकुत्स्थम् उक्त्वा जग्मुर् यथाआगतम् ॥ १-२८-१५  
स च तान् राघवो ज्ञात्वा विश्वामित्रं महामुनिम् ।  
गच्छन् एवाथ मधुरं श्लक्ष्णं वचनम् अब्रवीत् ॥ १-२८-१६  
किम् एतन् मेघ सङ्काशं पर्वतस्याविदूरतः ।  
वृक्ष खण्डम् इतो भाति परं कौतूहलं हि मे ॥ १-२८-१७  
दर्शनीयं मृगाअकीर्णं मनोहरम् अतीव च ।  
नाना प्रकारैः शकुनैर्वल्गुभाषैोऽलङ्कृतम् ॥ १-२८-१८  
निःसृताः स्म मुनिश्रेष्ठ कान्ताराद्रोमहर्षणात् ।  
अनया त्ववगच्छामि देशस्य सुखवत्तया ॥ १-२८-१९  
सर्वं मे शंस भगवन् कस्याश्रम पदं तविदम् ।  
सम्प्राप्ताः यत्र ते पापाः ब्रह्मघ्नाः दुष्ट चारिणः । १-२८-२०  
तव यज्ञस्य विघ्नाय दुरात्मनो महामुनेः ।  
भगवन् तस्य को देशः सा यत्र तव याज्ञिकी ॥ १-२८-२१  
रक्षितव्या क्रिया ब्रह्मन् मया वध्याश् च राक्षसाः ।  
एतत् सर्वं मुनिश्रेष्टः श्रोतुम् इच्छामि अहं प्रभो ॥ १-२८-२२  
इति वाल्मीकि रामायणे आदि काव्ये बाल काण्डे ऽष्टाविंशः सर्गः
---
title: 029 Legend of vAmana narrated
title_english: 029 Legend of vAmana narrated

---
अथ तस्याप्रमेयस्य वचनं परिपृच्छतः ।  
विश्वामित्रो महातेजा व्याख्यातुम् उपचक्रमे ॥ १-२९-१  
इह राम महाबाहो विष्णुर् देव नमस्कृत ।  
वर्षाणि सुबहूनि इह तथा युग शतानि च ॥ १-२९-२  
तपश् चरण योगार्थम् उवास सु महातपाः ।  
एष पूर्वाश्रमो राम वामनस्य महात्मनः ॥ १-२९-३  
सिद्धाश्रम इति ख्यातः सिद्धो हि अत्र महातपाः ।  
एतस्मिन् एव काले तु राजा वैरोचनिर् बलिः ॥ १-२९-४  
निर्जित्य दैवत गणान् स इन्द्रान् स मरुद् गणान् ।  
कारयामास तद् राज्यं त्रिषु लोकेषु विश्रुतः ॥ १-२९-५  
यज्ञं चकार सुमहान् असुरेन्द्रो महाबलः ।  
बलेस्तु यजमानस्य देवाः साग्नि पुरोगमाः ।  
समागंय स्वयं चैव विष्णुम् ऊचुः इहाश्रमे ॥ १-२९-६  
बलिः वैरोचनिः विष्णो यजते यज्ञम् उत्तमम् ।  
असमाप्त व्रते तस्मिन् स्व कार्यम् अभिपद्यताम् ॥ १-२९-७  
ये चैनम् अभिवर्तन्ते याचितार इतस्ततः ।  
यत् च यत्र यथावत् च सर्वं तेभ्यः प्रयच्छति ॥ १-२९-८  
स त्वं सुर हितार्थाय माया योगम् उपाश्रितः ।  
वामनत्वं गतो विष्णो कुरु कल्याणम् उत्तमम् ॥ १-२९-९  
एतस्मिन् अनन्तरे राम काश्यपो अग्नि सम प्रभः ।  
अदित्या सहितः राम दीप्यमान इव ओजसा ॥ १-२९-१०  
देवी सहायो भगवन् दिव्यं वर्ष सहस्रकम् ।  
व्रतं समाप्य वरदं तुष्टाव मधुसूदनम् ॥ १-२९-११  
तपोमयं तपोराशिं तपोमूर्तिं तपात्मकम् ।  
तपसा त्वां सुतप्तेन पश्यामि पुरोषोत्तमम् ॥ १-२९-१२  
शरीरे तव पश्यामि जगत् सर्वम् इदं प्रभो ।  
त्वम् अनादिोऽनिर्देश्यस्त्वाम् अहं शरणं गतः ॥ १-२९-१३  
तम् उवाच हरिः प्रीतः कश्यपं धूत कल्मषम् ।  
वरं वरय भद्रं ते वरार्होऽसि मतो मम ॥ १-२९-१४  
तत् श्रुत्वा वचनं तस्य मारीचः कश्यपो अब्रवीत् ।  
अदित्या देवतानां च मम चैवानुयाचितम् ॥ १-२९-१५  
वरं वरद सुप्रीतो दातुम् अर्हसि सुव्रत ।  
पुत्रत्वं गच्छ भगवन् अदित्या मम चानघ ॥ १-२९-१६  
भ्राता भव यवीयान् त्वं शक्रस्यासुरसूदन ।  
शोकार्तानां तु देवानां साहाय्यं कर्तुम् अर्हसि ॥ १-२९-१७  
अयं सिद्धाश्रमो नाम प्रसादात् ते भविष्यति ।  
सिद्धे कर्मणि देवेशोत्तिष्ठ भगवन् इतः ॥ १-२९-१८  
अथ विष्णुर् महातेजाअ आदित्यां समजायत ।  
वामनं रूपम् आस्थाय वैरोचनिम् उपागमत् ॥ १-२९-१९  
त्रीन् पादान् अथ भिक्षित्वा प्रतिगृह्य च मेदिनीम् ।  
आक्रंय लोकान् लोकार्थो सर्व लोक हिते रतः ॥ १-२९-२०  
महेन्द्राय पुनः प्रादात् नियंय बलिम् ओजसा ।  
त्रैलोक्यं स महातेजाश् चक्रे शक्र वशं पुनः ॥ १-२९-२१  
तेनैव पूर्वम् आक्रान्ताश्रमः श्रम नाशनः ।  
मयाऽपि भक्त्या तस्यैव वामनस्योपभुज्यते ॥ १-२९-२२  
एनम् आश्रमम् आयान्ति राक्षसा विघ्न कारिणः ।  
अत्र ते पुरुषव्याघ्र हन्तव्या दुष्ट चारिणः ॥ १-२९-२३  
अद्य गच्छामहे राम सिद्धाश्रमम् अनुत्तमम् ।  
तत् आश्रम पदं तात तवापि एतद् यथा मम ॥ १-२९-२४  
इत्युक्त्वा परम प्रीतो गृह्य रामं स लक्ष्मणम् ।  
प्रविशन् आश्रम पदं व्यरोचत महामुनिः ।  
शशी इव गत नीहारः पुनर्वसु समन्वितः ॥ १-२९-२५  
तं दृष्ट्वा मुनयः सर्वे सिद्धाश्रम निवासिनः ।  
उत्पत्योत्पत्य सहसा विश्वामित्रम् अपूजयन् ॥ १-२९-२६  
यथाऽर्हं चक्रिरे पूजां विश्वामित्राय धीमते ।  
तथैव राज पुत्राभ्याम् अकुर्वन् अतिथि क्रियाम् ॥ १-२९-२७  
मुहूर्तम् अथ विश्रान्तौ राज पुत्रौ अरिन्दमौ ।  
प्राञ्जली मुनि शार्दूलम् ऊचतू रघुनन्दनौ ॥ १-२९-२८  
अद्यैव दीक्षां प्रविश भद्रं ते मुनिपुङ्गव ।  
सिद्धाश्रमो अयं सिद्धः स्यात् सत्यम् अस्तु वचस्तव ॥ १-२९-२९  
एवम् उक्तो महातेजा विश्वामित्रो महानृषिः ।  
प्रविवेश तदा दीक्षां नियतो नियतेन्द्रियः ॥ १-२९-३०  
कुमारौ एव तां रात्रिम् उषित्वा सुसमाहितौ ।  
प्रभात काले चोत्थाय पूर्वां सन्ध्याम् उपास्य च ॥ १-२९-३१  
प्रशुची परं जाप्यं समाप्य नियमेन च ।  
हुताग्निहोत्रम् आसीनं विश्वमित्रम् अवन्दताम् ॥ १-२९-३२  
इति वाल्मीकि रामायणे आदि काव्ये बाल काण्डे एकोन त्रिंशः सर्गः
---
title: 030 Legend of siddha Ashrama
title_english: 030 Legend of siddha Ashrama

---
अथ तौ देश कालज्ञौ राजपुत्रौ अरिन्दमौ ।  
देशे काले च वाक्यज्ञौ अब्रूतां कौशिकं वचः ॥ १-३०-१  
भगवञ् श्रोतुम् इच्छावो यस्मिन् काले निशाचरौ ।  
संरक्षणीयौ तौ ब्रूहि नातिवर्तेत तत् क्षणम् ॥ १-३०-२  
एवं ब्रुवाणौ काकुत्स्थौ त्वरमाणौ युयुत्सया ।  
सर्वे ते मुनयः प्रीताः प्रशशंसुर् नृपात्मजौ ॥ १-३०-३  
अद्य प्रभृति षट् रात्रं रक्षतं राघवौ युवाम् ।  
दीक्षां गतो हि येष मुनिर् मौनित्वं च गमिष्यति ॥ १-३०-४  
तौ तु तद् वचनं श्रुत्वा राजपुत्रौ यशस्विनौ ।  
अनिद्रौ षट् अहोरात्रं तपोवनम् अरक्षताम् ॥ १-३०-५  
उपासां चक्रतुर् वीरौ यत्तौ परम धन्विनौ ।  
ररक्षतुर् मुनिवरं विश्वामित्रम् अरिन्दमौ ॥ १-३०-६  
अथ काले गते तस्मिन् षष्ठे ऽहनि तदा आगते ।  
सौमित्रम् अब्रवीद् रामो यत्तो भव समाहितः ॥ १-३०-७  
रामस्यैवं ब्रुवाणस्य त्वरितस्य युयुत्सया ।  
प्रजज्वाल ततो वेदिः सोपाध्याय पुरोहिता ॥ १-३०-८  
स दर्भ चमस स्रुक्का स समित् कुसुमोच्चया ।  
विश्वामित्रेण सहिता वेदिर् जज्वाल स ऋत्विजा ॥ १-३०-९  
मन्त्रवत् च यथा न्यायं यज्ञो असौ सम्प्रवर्तते ।  
आकाशे च महाञ् शब्दः प्रादुर् आसीद्भयानकः ॥ १-३०-१०  
आवार्य गगनं मेघो यथा प्रावृषि दृश्यते ।  
तथा मायां विकुर्वाणौ राक्षसौ अभ्यधावताम् ॥ १-३०-११  
मारीचश् च सुबाहुश् च तयोर् अनुचरास्तथा ।  
आगंय भीम सङ्काशा रुधिर ओघान् अवासृजन् ॥ १-३०-१२  
तां तेन रुधिर ओघेण वेदीं वीक्ष्य समुक्षिताम् ।  
सहसाऽभिद्रुतो रामस्तान् अपश्यत् ततो दिवि ॥ १-३०-१३  
तौ आपतन्तौ सहसा दृष्ट्वा राजीव लोचनः ।  
लक्ष्मणं तौ अभिसम्प्रेक्ष्य रामो वचनम् अब्रवीत् ॥ १-३०-१४  
पश्य लक्ष्मण दुर्वृत्तान् राक्षसान् पिशिताशनान् ।  
मानवास्त्र समाधूतान् अनिलेन यथा घनान् ॥ १-३०-१५  
करिष्यामि न सन्देहो नोत्सहे हन्तुम् ईदृशान् ।  
इत्युक्त्वा वचनं रामश् चापे सन्धाय वेगवान् ॥ १-३०-१६  
मानवं परमोदारम् अस्त्रं परम भास्वरम् ।  
चिक्षेप परम क्रुद्धो मारीचोरसि राघवः ॥ १-३०-१७  
स तेन परमास्त्रेण मानवेन समाहितः ।  
सम्पूर्णं योजन शतं क्षिप्तः सागर सम्प्लवे ॥ १-३०-१८  
विचेतनं विघूर्णन्तं शीतेषु बल पीडितम् ।  
निरस्तं दृश्य मारीचं रामो लक्ष्मणम् अब्रवीत् ॥ १-३०-१९  
पश्य लक्ष्मण शीतेषुं मानवं मनु संहितम् ।  
मोहयित्वा नयति एनं न च प्राणैर् व्ययुज्यत ॥ १-३०-२०  
इमान् अपि वधिष्यामि निर्घृणान् दुष्ट चारिणः ।  
राक्षसान् पाप कर्मस्थान् यज्ञ घ्नान् रुधिराशनान् ॥ १-३०-२१  
इत्युक्त्वा लक्ष्मणं चाशु लाघवं दर्शयन् इव ।  
सङ्गृह्य सुमहत् चास्त्रम् आग्नेयं रघुनन्दनः ।  
सुबाहु उरसि चिक्षेप स विद्धः प्रापतद्भुवि ॥ १-३०-२२  
शेषान् वायव्यम् आदाय निजघान महायशाः ।  
राघवः परमोदारो मुनीनां मुदम् आवहन् ॥ १-३०-२३  
स हत्वा राक्षसान् सर्वान् यज्ञ घ्नान् रघुनन्दनः ।  
ऋषिभिः पूजितस्तत्र यथा इन्द्रो विजये पुरा ॥ १-३०-२४  
अथ यज्ञे समाप्ते तु विश्वामित्रो महामुनिः ।  
निरीतिका दिशो दृष्ट्वा काकुत्स्थम् इदम् अब्रवीत् ॥ १-३०-२५  
कृतार्थो अस्मि महाबाहो कृतं गुरु वचस्त्वया ।  
सिद्धाश्रमम् इदं सत्यं कृतं वीर महायशः ।  
स हि रामं प्रशस्यैवं ताभ्यां सन्ध्याम् उपागमत् ॥ १-३०-२६  
इति वाल्मीकि रामायणे आदि काव्ये बाल काण्डे त्रिंशः सर्गः
---
title: 031 rAma safeguards vishvAmitra s vedic ritual
title_english: 031 rAma safeguards vishvAmitra s vedic ritual

---
अथ तां रजनीं तत्र कृतार्थौ राम लक्षणौ ।  
ऊषतुर् मुदितौ वीरौ प्रहृष्टेनान्तरात्मना ॥ १-३१-१  
प्रभातायां तु शर्वर्यां कृत पौर्वाह्णिक क्रियौ ।  
विश्वामित्रम् ऋषीं चान्यान् सहितौ अभिजग्मतुः ॥ १-३१-२  
अभिवाद्य मुनि श्रेष्ठं ज्वलन्तम् इव पावकम् ।  
ऊचतुर् परमोदारं वाक्यं मधुर भाषिणौ ॥ १-३१-३  
इमौ स्म मुनि शार्दूल किङ्करौ समुपस्थितौ ।  
आज्ञापय मुनिश्रेष्ठ शासनं करवाव किम् ॥ १-३१-४  
एवम् उक्ते तयोः वाक्यं सर्व एव महर्षयः ।  
विश्वामित्रं पुरस्कृत्य रामं वचनम् अब्रुवन् ॥ १-३१-५  
मैथिलस्य नरश्रेष्ठ जनकस्य भविष्यति ।  
यज्नः परम धर्मिष्ठस्तत्र यास्यामहे वयम् ॥ १-३१-६  
त्वं चैव नरशार्दूल सहास्माभिर् गमिष्यसि ।  
अद्भुतं च धनू रत्नं तत्र त्वं द्रष्टुम् अर्हसि ॥ १-३१-७  
तद्धि पूर्वं नरश्रेष्ठ दत्तं सदसि दैवतैः ।  
अप्रमेय बलं घोरं मखे परम भास्वरम् ॥ १-३१-८  
नास्य देवा न गन्धर्वा नासुरा न च राक्षसाः ।  
कर्तुम् आरोपणं शक्ता न कथञ्चन मानुषाः ॥ १-३१-९  
धनुषस्य तस्य वीर्यं हि जिज्ञासन्तो महीक्षितः ।  
न शेकुर् आरोपयितुं राजपुत्रा महाबलाः ॥ १-३१-१०  
तद् धनुर् नरशार्दूल मैथिलस्य महात्मनः ।  
तत्र द्रक्ष्यसि काकुत्स्थ यज्ञं च परमाद्भुतम् ॥ १-३१-११  
तद्धि यज्ञ फलं तेन मैथिलेनोत्तमं धनुः ।  
याचितं नर शार्दूल सुनाभं सर्व दैवतैः ॥ १-३१-१२  
आयागभूतं नृपतेस्तस्य वेश्मनि राघव ।  
अर्चितं विविधैर्गन्धैर्धूपैश् चागुरु गन्ध्भिः ॥ १-३१-१३  
एवम् उक्त्वा मुनिवरः प्रस्थानम् अकरोत् तदा ।  
स ऋषि सङ्घः स काकुत्स्थामन्त्र्य वन देवताः ॥ १-३१-१४  
स्वस्ति वो अस्तु गमिष्यामि सिद्धः सिद्धाश्रमाद् अहम् ।  
उत्तरे जाह्नवी तीरे हिमवन्तं शिलोच्चयम् ॥ १-३१-१५  
इत्युक्त्वा मुनिशार्दूलः कौशिकः स तपोधनः ।  
उत्तरां दिशम् उद्दिश्य प्रस्थातुम् उपचक्रमे ॥ १-३१-१६  
तं व्रजन्तं मुनिवरम् अन्वगाद् अनुसारिणाम् ।  
शकटी शत मात्रं तु प्रयाणे ब्रह्म वादिनाम् ॥ १-३१-१७  
मृग पक्षि गणाश् चैव सिद्धाश्रम निवासिनः ।  
अनुजग्मुर् महात्मानं विश्वामित्रं तपोधनम् ॥ १-३१-१८  
निवर्तयामास ततः स ऋसि सन्घः स पक्षिणः ।  
ते ऽस्तं गते दिनकरे स्नात्वा हुत हुताशनाः ॥ १-३१-२०  
विश्वामित्रं पुरस्कृत्य निषेदुर् अमित ओजसः ।  
रामो अपि सह सौमित्रिर् मुनीं तान् अभिपूज्य च ॥ १-३१-२१  
अग्रतो निषसादाथ विश्वामित्रस्य धीमतः ।  
अथ रामो महातेजा विश्वामित्रं तपोधनम् ॥ १-३१-२२  
पप्रच्छ मुनिशार्दूलं कौतूहल समन्वितः ।  
भगवन् कः न्वयं देशः समृद्ध वन शोभितः ॥ १-३१-२३  
श्रोतुम् इच्छामि भद्रं ते वक्तुम् अर्हसि तत्त्वतः ।  
चोदितो राम वाक्येन कथयामास सुव्रतः ।  
तस्य देशस्य निखिलम् ऋषि मध्ये महातपाः ॥ १-३१-२४  
इति वाल्मीकि रामायणे आदि काव्ये बाल काण्डे एक त्रिंशः सर्गः
---
title: 066 Legend of shiva s bow
title_english: 066 Legend of shiva s bow

---
ततः प्रभाते विमले कृत कर्मा नराधिपः ।  
विश्वामित्रं महात्मानम् आजुहाव स राघवम् ॥ १-६६-१  
तम् अर्चयित्वा धर्माअत्मा शास्त्र दृष्टेन कर्मणा ।  
राघवौ च महात्मानौ तदा वाक्यम् उवाच ह ॥ १-६६-२  
भगवन् स्वागतं ते ऽस्तु किं करोमि तवानघ ।  
भवान् आज्ञापयतु माम् आज्ञाप्यो भवता हि अहम् ॥ १-६६-३  
एवम् उक्तः स धर्मात्मा जनकेन महात्मना ।  
प्रत्युवाच मुनिर् वीरं वाक्यं वाक्य विशारदः ॥ १-६६-४  
पुत्रौ दशरथस्य इमौ क्षत्रियौ लोक विश्रुतौ ।  
द्रष्टु कामौ धनुः श्रेष्ठं यत् एतत् त्वयि तिष्ठति ॥ १-६६-५  
एतद्दर्शय भद्रं ते कृत कामौ नृपात्मजौ ।  
दर्शनाद् अस्य धनुषो यथा इष्टं प्रतियास्यतः ॥ १-६६-६  
एवम् उक्तस्तु जनकः प्रत्युवाच महामुनिम् ।  
श्रूयताम् अस्य धनुषो यद् अर्थम् इह तिष्ठति ॥ १-६६-७  
देवरात इति ख्यातो निमेः ज्येष्ठो मही पतिः ।  
न्यासो अयं तस्य भगवन् हस्ते दत्तो महात्मना ॥ १-६६-८  
दक्ष यज्ञ वधे पूर्वं धनुः आयंय वीर्यवान् ।  
रुद्रस्तु त्रिदशान् रोषात् स लीलम् इदम् अब्रवीत् ॥ १-६६-९  
यस्माद्भागार्थिनो भागान् नाकल्पयत मे सुराः ।  
वराङ्गानि महाअर्हाणि धनुषा शातयामि वः ॥ १-६६-१०  
ततो विमनसः सर्वे देवा वै मुनिपुङ्गव ।  
प्रसादयन्ति देवेशं तेषां प्रीतो अभवद्भवः ॥ १-६६-११  
प्रीति युक्तस्तु सर्वेषां ददौ तेषां महात्मनाम् ।  
तत् एतद्देवदेवस्य धनू रत्नं महात्मनः ॥ १-६६-१२  
न्यासभूतं तदा न्यस्तम् अस्माकं पूर्वजे विभो ।  
अथ मे कृषतः क्षेत्रं लाङ्गलात् उत्थिता मम ॥ १-६६-१३  
क्षेत्रं शोधयता लब्ध्वा नान्ना सीता इति विश्रुता ।  
भू तलात् उत्थिता सा तु व्यवर्धत ममात्मजा ॥ १-६६-१४  
वीर्य शुल्का इति मे कन्या स्थापिता इयम् अयोनिजा ।  
भूतलात् उत्थितां तां तु वर्धमानां ममात्मजाम् ॥ १-६६-१५  
वरयामासुः आगम्य राजानो मुनिपुङ्गव ।  
तेषां वरयतां कन्यां सर्वेषां पृथिवीक्षिताम् ॥ १-६६-१६  
वीर्य शुल्का इति भगवन् न ददामि सुताम् अहम् ।  
ततः सर्वे नृपतयः समेत्य मुनिपुङ्गव ॥ १-६६-१७  
मिथिलाम् अभ्युपागंय वीर्यं जिज्ञासवस्तदा ।  
तेषां जिज्ञासमानानां शैवं धनुः उपाहृतम् ॥ १-६६-१८  
न शेकुर् ग्रहणे तस्य धनुषस्तोलने ऽपि वा ।  
तेषां वीर्यवतां वीर्यम् अल्पं ज्ञात्वा महामुने ॥ १-६६-१९  
प्रत्याख्याता नृपतयस्तन् निबोध तपोधन ।  
ततः परम कोपेन राजानो मुनिपुङ्गव ॥ १-६६-२०  
अरुन्धन् मिथिलां सर्वे वीर्य सन्देहम् आगताः ।  
आत्मानम् अवधूतं ते विज्ञाय मुनिपुङ्गव ॥ १-६६-२१  
रोषेण महता आविष्टाः पीडयन् मिथिलां पुरीम् ।  
ततः संवत्सरे पूर्णे क्षयं यातानि सर्वशः ॥ १-६६-२२  
साधनानि मुनिश्रेष्ठ ततो अहं भृश दुःखितः ।  
ततो देव गणान् सर्वान् तपसाऽहं प्रसादयम् ॥ १-६६-२३  
ददुश् च परम प्रीताश् चतुरङ्ग बलं सुराः ।  
ततो भग्ना नृपतयो हन्यमाना दिशो ययुः ॥ १-६६-२४  
अवीर्या वीर्य सन्दिग्धा सामात्याः पाप कारिणः ।  
तत् एतत् मुनिशार्दूल धनुः परम भास्वरम् ॥ १-६६-२५  
राम लक्ष्मणयोश् चापि दर्शयिष्यामि सुव्रत ।  
यदि अस्य धनुषो रामः कुर्यात् आरोपणं मुने ।  
सुताम् अयोनिजां सीतां दद्यां दाशरथेोऽहम् ॥ १-६६-२६  
इति वाल्मीकि रामायणे आदि काव्ये बाल काण्डे षट् षष्टितमः सर्गः
---
title: 067 rAma breaks shiva s bow
title_english: 067 rAma breaks shiva s bow

---
जनकस्य वचः श्रुत्वा विश्वामित्रो महामुनिः ।  
धनुर् दर्शय रामाय इति होवाच पार्थिवम् ॥ १-६७-१  
ततः स राजा जनकः सचिवान् व्यादिदेश ह ।  
धनुर् आनीयतां दिव्यं गन्ध माल्यानुलेपितम् ॥ १-६७-२  
जनकेन समादिष्ठाः सचिवाः प्राविशन् पुरम् ।  
तद्धनुः पुरतः कृत्वा निर्जग्मुोऽमित औजसः ॥ १-६७-३  
नृणां शतानि पञ्चाशद्व्यायतानां महात्मनाम् ।  
मञ्जूषाम् अष्ट चक्रां तां समूहुस्ते कथञ्चन ॥ १-६७-४  
ताम् आदाय तु मञ्जूषाम् आयसीं यत्र तद्धनुः ।  
सुरोपमं ते जनकम् ऊचुर् नृपति मन्त्रिणः ॥ १-६७-५  
इदं धनुर् वरं राजन् पूजितं सर्व राजभिः ।  
मिथिलाऽधिप राज इन्द्र दर्शनीयं यत् इच्छसि ॥ १-६७-६  
तेषां नृपो वचः श्रुत्वा कृताञ्जलिोऽभाषत ।  
विश्वामित्रं महात्मानं तौ उभौ राम लक्ष्मणौ ॥ १-६७-७  
इदं धनुर् वरं ब्रह्मञ् जनकैोऽभिपूजितम् ।  
राजभिश् च महा वीर्यैोऽशक्तैः पूरितं तदा ॥ १-६७-८  
नैतत् सुर गणाः सर्वे सासुरा न च राक्षसाः ।  
गन्धर्व यक्ष प्रवराः स किन्नर महोरगाः ॥ १-६७-९  
क्व गतिर् मानुषाणां च धनुषो अस्य प्रपूरणे ।  
आरोपणे समायोगे वेपने तोलने ऽपि वा ॥ १-६७-१०  
तत् एतद्धनुषां श्रेष्ठम् आनीतं मुनिपुङ्गव ।  
दर्शयैतत् महाभागानयोः राज पुत्रयोः ॥ १-६७-११  
विश्वामित्रः स रामस्तु श्रुत्वा जनक भाषितम् ।  
वत्स राम धनुः पश्य इति राघवम् अब्रवीत् ॥ १-६७-१२  
महर्षेः वचनाद्रामो यत्र तिष्ठति तद्धनुः ।  
मञ्जूषां ताम् अपावृत्य दृष्ट्वा धनुोऽथाब्रवीत् ॥ १-६७-१३  
इदं धनुर्वरं ब्रह्मन् संस्पृशामि इह पाणिना ।  
यत्नवाञ् च भविष्यामि तोलने पूरणे ऽपि वा ॥ १-६७-१४  
बाढम् इति एव तं राजा मुनिश् च समभाषत ।  
लीलया स धनुर् मध्ये जग्राह वचनात् मुनेः ॥ १-६७-१५  
पश्यतां नृ सहस्राणां बहूनां रघुनन्दनः ।  
आरोपयत् स धर्मात्मा स लीलम् इव तद्धनुः ॥ १-६७-१६  
आरोपयित्वा मौर्वीं च पूरयामास वीर्यवान् ।  
तद्बभञ्ज धनुर् मध्ये नरश्रेष्ठो महायशाः ॥ १-६७-१७  
तस्य शब्दो महान् आसीत् निर्घात सम निःस्वनः ।  
भूमि कम्पश् च सुमहान् पर्वतस्य इव दीर्यतः ॥ १-६७-१८  
निपेतुश् च नराः सर्वे तेन शब्देन मोहिताः ।  
व्रजयित्वा मुनि वरं राजानं तौ च राघवौ ॥ १-६७-१९  
प्रति आश्वस्तो जने तस्मिन् राजा विगत साध्वसः ।  
उवाच प्राञ्जलिः वाक्यं वाक्यज्ञो मुनिपुङ्गवम् ॥ १-६७-२०  
भगवन् दृष्ट वीर्यो मे रामो दशरथात्मजः ।  
अति अद्भुतम् अचिन्त्यं चातर्कितम् इदं मया ॥ १-६७-२१  
जनकानां कुले कीर्तिम् आहरिष्यति मे सुता ।  
सीता भर्तारम् आसाद्य रामं दशरथात्मजम् ॥ १-६७-२२  
मम सत्या प्रतिज्ञा सा वीर्य शुल्का इति कौशिक ।  
सीता प्राणैर्बहुमता देया रामाय मे सुता ॥ १-६७-२३  
भवतो अनुमते ब्रह्मञ् शीघ्रं गच्छन्तु मन्त्रिणः ।  
मम कौशिक भद्रं ते ऽयोध्यां त्वरिता रथैः ॥ १-६७-२४  
राजानं प्रश्रितैर्वाक्यैः आनयन्तु पुरं मम ।  
प्रदानं वीर्य शुक्लायाः कथयन्तु च सर्वशः ॥ १-६७-२५  
मुनि गुप्तौ च काकुत्स्थौ कथयन्तु नृपाय वै ।  
प्रीति युक्तं तु राजानम् आनयन्तु सु शीघ्र गाः ॥ १-६७-२६  
कौशिकश् च तथा इति आह राजा चाभाष्य मन्त्रिणः ।  
अयोध्यां प्रेषयामास धर्मात्मा कृत शासनान् ।  
यथा वृत्तं समाख्यातुम् आनेतुं च नृपं तथा ॥ १-६७-२७  
इति वाल्मीकि रामायणे आदि काव्ये बाल काण्डे सप्त षष्टितमः सर्गः
---
title: 068 janaka sends message to ayodhya
title_english: 068 janaka sends message to ayodhya

---
जनकेन समादिष्टा दूतास्ते क्लान्त वाहनाः ।  
त्रि रात्रम् उषिता मार्गे ते ऽयोध्यां प्राविशन् पुरीम् ॥ १-६८-१  
ते राज वचनाद्गत्वा राजवेश्म प्रवेशिताः ।  
ददृशुर् देव सङ्काशं वृद्धं दशरथं नृपम् ॥ १-६८-२  
बद्धाञ्जलि पुटाः सर्वे दूता विगत साध्वसाः ।  
राजानं प्रश्रितं वाक्यम् अब्रुवन् मधुराक्षरम् ॥ १-६८-३  
मैथिलो जनको राजा साग्नि होत्र पुरस्कृतः ।  
मुहुर् मुहुर् मधुरया स्नेह संरक्तया गिरा ॥ १-६८-४  
कुशलं चाव्ययं चैव सोपाध्याय पुरोहितम् ।  
जनकस्त्वां महाराज पृच्छते स पुरः सरम् ॥ १-६८-५  
पृष्ट्वा कुशलम् अव्यग्रं वैदेहो मिथिलाधिपः ।  
कौशिकानुमते वाक्यं भवन्तम् इदम् अब्रवीत् ॥ १-६८-६  
पूर्वं प्रतिज्ञा विदिता वीर्य शुल्का ममात्मजा ।  
राजानश् च कृतामर्षा निर्वीर्या विमुखी कृताः ॥ १-६८-७  
सा इयं मम सुता राजन् विश्वामित्र पुरस्कृतैः ।  
यदृच्छया आगतैर्वीरैर्निर्जिता तव पुत्रकैः ॥ १-६८-८  
तत् च रत्नं धनुर् दिव्यं मध्ये भग्नं महात्मना ।  
रामेण हि महाबाहो महत्यां जन संसदि ॥ १-६८-९  
अस्मै देया मया सीता वीर्य शुल्का महात्मने ।  
प्रतिज्ञां तर्तुम् इच्छामि तद् अनुज्ञातुम् अर्हसि ॥ १-६८-१०  
सोपाध्यायो महाराज पुरोहित पुरस्कृतः ।  
शीघ्रम् आगच्छ भद्रं ते द्रष्टुम् अर्हसि राघवौ ॥ १-६८-११  
प्रतिज्ञां मम राजेन्द्र निर्वर्तयितुम् अर्हसि ।  
पुत्रयोः उभयोः एव प्रीतिं त्वम् अपि लप्स्यसे ॥ १-६८-१२  
एवं विदेहाधिपतिर् मधुरं वाक्यम् अब्रवीत् ।  
विश्वामित्राभ्यनुज्ञातः शताअनन्द मते स्थितः ॥ १-६८-१३  
दूत वाक्यं तु तत् श्रुत्वा राजा परम हर्षितः ।  
वसिष्ठं वामदेवं च मन्त्रिणश् चैवम् अब्रवीत् ॥ १-६८-१४  
गुप्तः कुशिक पुत्रेण कौसल्यानन्द वर्धनः ।  
लक्ष्मणेन सह भ्रात्रा विदेहेषु वसति असौ ॥ १-६८-१५  
दृष्ट वीर्यस्तु काकुत्स्थो जनकेन महात्मना ।  
सम्प्रदानं सुतायास्तु राघवे कर्तुम् इच्छति ॥ १-६८-१६  
यदि वो रोचते वृत्तं जनकस्य महात्मनः ।  
पुरीं गच्छामहे शीघ्रं मा भूत् कालस्य पर्ययः ॥ १-६८-१७  
मन्त्रिणो बाढम् इति आहुः सह सर्वैर्महर्षिभिः ।  
सु प्रीतश् चाब्रवीद्राजा श्वः यात्रा इति च मन्त्रिणः ॥ १-६८-१८  
मन्त्रिणस्तु नरेन्द्रस्य रात्रिं परम सत्कृताः ।  
ऊषुः प्रमुदिताः सर्वे गुणैः सर्वैः समन्विताः ॥ १-६८-१९  
इति वाल्मीकि रामायणे आदि काव्ये बाल काण्डे ऽष्ट षष्टितमः सर्गः
---
title: 069 dasharatha arrives at mithila
title_english: 069 dasharatha arrives at mithila

---
ततो रात्र्यां व्यतीतायां सोपाध्यायः स बान्धवः ।  
राजा दशरथो हृष्टः सुमन्त्रम् इदम् अब्रवीत् ॥ १-६९-१  
अद्य सर्वे धनाध्यक्षा धनम् आदाय पुष्कलम् ।  
व्रजन्ति अग्रे सु विहिता नाना रत्न समन्विताः ॥ १-६९-२  
चतुरङ्ग बलं चापि शीघ्रं निर्यातु सर्वशः ।  
ममाज्ञा समकालं च यानं युग्मम् अनुत्तमम् ॥ १-६९-३  
वसिष्ठो वामदेवश् च जाबालिोऽथ काश्यपः ।  
मार्कण्डेयश् च दीर्घायुः ऋषिः कात्यायनस्तथा ॥ १-६९-४  
एते द्विजाः प्रयान्त्वग्रे स्यन्दनं योजयस्व मे ।  
यथा कालात्ययो न स्याद्दूता हि त्वरयन्ति माम् ॥ १-६९-५  
वचनात् च नरेन्द्रस्य सेना च चतुरङ्गिणी ।  
राजानम् ऋषिभिः सार्धं व्रजन्तं पृष्ठतो अन्वगात् ॥ १-६९-६  
गत्वा चतुर् अहं मार्गं विदेहान् अभ्युपेयिवान् ।  
राजा तु जनकः श्रीमाञ् श्रुत्वा पूजाम् अकल्पयत् ॥ १-६९-७  
ततो राजानम् आसाद्य वृद्धं दशरथं नृपम् ।  
जनको मुदितो राजा हर्षं च परमं ययौ ॥ १-६९-८  
उवाच वचनं श्रेष्ठो नरश्रेष्ठं मुदाऽन्वितम् ।  
स्वागतं ते नरश्रेष्ठो दिष्ट्या प्राप्तो असि राघव ॥ १-६९-९  
पुत्रयोः उभयोः प्रीतिं लप्स्यसे वीर्य निर्जिताम् ।  
दिष्ट्या प्राप्तो महातेजा वसिष्ठो भगवान् ऋषिः ॥ १-६९-१०  
सह सर्वैर्द्विज श्रेष्ठैर्देवैरिव शतक्रतुः ।  
दिष्ट्या मे निर्जिता विघ्ना दिष्ट्या मे पूजितं कुलम् ॥ १-६९-११  
राघवैः सह सम्बन्धाद्वीर्य श्रेष्ठैर्महात्मभिः ।  
श्वः प्रभाते नरेन्द्र त्वं सम्वर्तयितुम् अर्हसि ॥ १-६९-१२  
यज्ञस्यान्ते नरश्रेष्ठ विवाहम् ऋषि सत्तमैः ।  
तस्य तद्वचनं श्रुत्वा ऋषि मध्ये नराधिपः ॥ १-६९-१३  
वाक्यं वाक्यविदां श्रेष्ठः प्रत्युवाच महीपतिम् ।  
प्रतिग्रहो दातृ वशः श्रुतम् एतत् मया पुरा ॥ १-६९-१४  
यथा वक्ष्यसि धर्मज्ञ तत् करिष्यामहे वयम् ।  
तद्धर्मिष्ठं यशस्यं च वचनं सत्य वादिनः ॥ १-६९-१५  
श्रुत्वा विदेहाधिपतिः परं विस्मयम् आगतः ।  
ततः सर्वे मुनि गणाः परस्पर समागमे ॥ १-६९-१६  
हर्षेण महता युक्तास्तां निशाम् अवसन् सुखम् ।  
अथ रामो महातेजा लक्ष्मणेन समं ययौ ॥ १-६९-१७  
विश्वामित्रं पुरस्कृत्य पितुः पादौ उपस्पृशन् ।  
राजा च राघवौ पुत्रौ निशांय परिहर्षितः ॥ १-६९-१८  
उवास परम प्रीतो जनकेन सुपूजितः ।  
जनको अपि महातेजाः क्रिया धर्मेण तत्त्ववित् ।  
यज्ञस्य च सुताभ्यां च कृत्वा रात्रिम् उवास ह ॥ १-६९-१९  
इति वाल्मीकि रामायणे आदि काव्ये बाल काण्डे एको न सप्ततितमः सर्गः
---
title: 070 ikshvaaku s lineage detailed
title_english: 070 ikshvaaku s lineage detailed

---
ततः प्रभाते जनकः कृत कर्मा महर्षिभिः ।  
उवाच वाक्यं वाक्यज्ञः शतानन्दं पुरोहितम् ॥ १-७०-१  
भ्राता मम महातेजा यवीयान् अतिधार्मिकः ।  
कुशध्वज इति ख्यातः पुरीम् अध्यवसत् शुभाम् ॥ १-७०-२  
वार्या फलक पर्यन्तां पिबन् इक्षुमतीं नदीम् ।  
साङ्काश्यां पुण्य सङ्काशां विमानम् इव पुष्पकम् ॥ १-७०-३  
तम् अहं द्रष्टुम् इच्छामि यज्ञ गोप्ता स मे मतः ।  
प्रीतिं सो अपि महातेजा इमां भोक्ता मया सह ॥ १-७०-४  
एवम् उक्तो तु वचने शतानन्दस्य सन्निधौ ।  
आगताः केचिद् अव्यग्रा जनकस्तान् समादिशत् ॥ १-७०-५  
शासनात् तु नरेन्द्रस्य प्रययुः शीघ्र वाजिभिः ।  
समानेतुं नरव्याघ्रं विष्णुम् इन्द्राज्ञया यथा ॥ १-७०-६  
सङ्कास्यां ते समागंय ददृशुश् च कुश्ध्वजम् ।  
न्यवेदयन् यथा वृत्तं जनकस्य च चिन्तितम् ॥ १-७०-७  
तद् वृत्तं नृपतिः श्रुत्वा दूत श्रेष्ठैर्महा जवैः ।  
आज्ञया तु नरेन्द्रस्याजगाम कुशध्वजः ॥ १-७०-८  
स ददर्श महात्मानं जनकं धर्म वत्सलम् ।  
सो अभिवाद्य शतानन्दं जनकं चाति धार्मिकम् ॥ १-७०-९  
राजार्हं परमं दिव्यम् आसनं चाध्यरोहत ।  
उपविष्टौ उभौ तौ तु भ्रातरौ अमित ओजसौ ॥ १-७०-१०  
प्रेषयामासतुः वीरौ मन्त्रि श्रेष्ठं सुदामनम् ।  
गच्छ मन्त्रि पते शीघ्रम् इक्ष्वाकम् अमित प्रभम् ॥ १-७०-११  
आत्मजैः सह दुर्धर्षम् आनयस्व स मन्त्रिणम् ।  
औपकार्यां स गत्वा तु रघूणां कुल वर्धनम् ॥ १-७०-१२  
ददर्श शिरसा चैनम् अभिवाद्य इदम् अब्रवीत् ।  
अयोध्याऽधिपते वीर वैदेहो मिथिलाऽधिपः ॥ १-७०-१३  
स त्वां द्रष्टुं व्यवसितः सोपाध्याय पुरोहितम् ।  
मन्त्रि श्रेष्ठ वचः श्रुत्वा राजा स ऋषि गणस्तदा ॥ १-७०-१४  
स बन्धुोऽगमत् तत्र जनको यत्र वर्तते ।  
राजा च मन्त्रि सहितः सोपाध्यायः स बान्धवः ॥ १-७०-१५  
वाक्यं वाक्य विदां श्रेष्ठो वैदेहम् इदम् अब्रवीत् ।  
विदितं ते महाराज इक्ष्वाकु कुल दैवतम् ॥ १-७०-१६  
वक्ता सर्वेषु कृत्येषु वसिष्ठो भगवान् ऋषिः ।  
विश्वामित्राभ्यनुज्ञातः सह सर्वैर्महर्षिभिः ॥ १-७०-१७  
एष वक्ष्यति धर्मात्मा वसिष्ठो मे यथा क्रमम् ।  
तूष्णीं भूते दशरथे वसिष्ठो भगवान् ऋषिः ॥ १-७०-१८  
उवाच वाक्यं वाक्यज्ञो वैदेहं स पुरोधसाम् ।  
अव्यक्त प्रभवो ब्रह्मा शाश्वतो नित्याव्ययः ॥ १-७०-१९  
तस्मात् मरीचिः सञ्जज्ञे मरीचेः कश्यपः सुतः ।  
विवस्वान् कश्यपात् जज्ञे मनुर् वैवस्वतः स्मृतः ॥ १-७०-२०  
मनुः प्रजापतिः पूर्वम् इक्ष्वाकुश् च मनोः सुतः ।  
तम् इक्ष्वाकुम् अयोध्यायां राजानं विद्धि पूर्वकम् ॥ १-७०-२१  
इक्ष्वाकोस्तु सुतः श्रीमान् कुक्षिः इति एव विश्रुतः ।  
कुक्षेोऽथात्मजः श्रीमान् विकुक्षिः उपपद्यत ॥ १-७०-२२  
अनरण्यात् पृथुर् जज्ञे त्रिशङ्कुस्तु पृथोः सुतः ।  
त्रिशङ्कोोऽभवत् पुत्रो धुन्धुमारः महायशाः ॥ १-७०-२४  
धुन्धुमारात् महातेजा युवनाश्वो महारथः ।  
युवनाश्व सुतोऽसीत् मान्धाता पृथिवी पतिः ॥ १-७०-२५  
मान्धातुस्तु सुतः श्रीमान् सुसन्धिः उदपद्यत ।  
सुसन्धेोऽपि पुत्रौ द्वौ ध्रुवसन्धिः प्रसेनजित् ॥ १-७०-२६  
यशस्वी ध्रुवसन्धेस्तु भरतो नाम नामतः ।  
भरतात् तु महातेजाऽसितो नाम जायत ॥ १-७०-२७  
यस्यैते प्रति राजन उदपत्यन्त शात्रवः ।  
हैहय तालजङ्घाश् च शूराश् च शशबिन्द्वः ॥ १-७०-२८  
ताञ् च स प्रति युद्ध्यन् वै युद्धे राजा प्रवासितः ।  
हिमवन्तम् उपागंय भार्याभ्यां सहितस्तदा ॥ १-७०-२९  
असितो अल्प बलो राजा काल धर्मम् उपेयिवान् ।  
द्वे चास्य भार्ये गर्भिण्यै बभूवतुः इति श्रुति ॥ १-७०-३०  
एका गर्भ विनाशार्थं सपत्नै सगरं ददौ ।  
ततः शैलवरे रंये बभूवाभिरतो मुनिः ॥ १-७०-३१  
भार्गव च्यवनो नाम हिमवन्तम् उपाश्रितः ।  
तत्र चैका महाभागा भार्गवं देव वर्चसम् ॥ १-७०-३२  
ववन्दे पद्म पत्राक्षी काङ्क्षन्ती सुतम् उत्तमम् ।  
तम् ऋषिं साऽभ्युपगंय कालिन्दी चाभ्यवादत ॥ १-७०-३३  
स ताम् अभ्यवदद्विप्रः पुत्र ईप्सुं पुत्र जन्मनि ।  
तव कुक्षौ महाभागे सु पुत्रः सु महाबलः ॥ १-७०-३४  
महावीर्यो महातेजाऽचिरात् सञ्जनिष्यति ।  
गरेण सहितः श्रीमान् मा शुचः कमलेक्षणे ॥ १-७०-३५  
च्यवनं च नमस्कृत्य राजपुत्री पतिव्रता ।  
पत्या विरहिता तस्मात् पुत्रं देवी व्यजायत ॥ १-७०-३६  
सपत्न्या तु गरस्तस्यैर्दत्तो गर्भ जिघांसया ।  
सह तेन गरेणैव सञ्जातः सगरोइ अभवत् ॥ १-७०-३७  
सगरस्यास्यासमञ्जस्त्वसमञ्जाद् अथांशुमान् ।  
दिलीपो अंशुमतः पुत्रो दिलीपस्य भगीरथः ॥ १-७०-३८  
भगीरथात् ककुत्स्थश् च ककुत्स्थस्य रघुस्तथा ।  
रघोस्तु पुत्रस्तेजस्वी प्रवृद्धः पुरुषादकः ॥ १-७०-३९  
कल्माषपादो हि अभवत् तस्मात् जातस्तु शङ्खणः ।  
सुदर्शनः शङ्खणस्याग्निवर्णः सुदर्शनात् ॥ १-७०-४०  
शीघ्रगस्त्वग्निवर्णस्य शीघ्रगस्य मरुः सुतः ।  
मरोः प्रशुश्रुकस्तु आसीद् अम्बरीषः प्रशुश्रुकात् ॥ १-७०-४१  
अम्बरीषस्य पुत्रो अभूत् नहुषश् च महीपतिः ।  
नहुषस्य ययातिस्तु नाभागस्तु ययाति जः ॥ १-७०-४२  
नाभागस्य भभूवाजाजाद्दशरथो अभवत् ।  
अस्माद्दशरथात् जातौ भ्रातरौ राम लक्ष्मणौ ॥ १-७०-४३  
आदि वंश विशुद्धानां राज्ञां परम धर्मिणाम् ।  
इक्ष्वाकु कुल जातानां वीराणां सत्य वादिनाम् ॥ १-७०-४४  
राम लक्ष्मणयोोऽर्थे त्वत् सुते वरये नृप ।  
सदृशाभ्यां नरश्रेष्ठ सदृशे दातुम् अर्हसि ॥ १-७०-४५  
इति वाल्मीकि रामायणे आदि काव्ये बाल काण्डे सप्ततितमः सर्गः
---
title: 071 janaka s lineage detailed
title_english: 071 janaka s lineage detailed

---
एवं ब्रुवाणं जनकः प्रत्युवाच कृताञ्जलिः ।  
श्रोतुम् अर्हसि भद्रं ते कुलं नः परिकीर्तितम् ॥ १-७१-१  
प्रदाने हि मुनि श्रेष्ठ कुलं निरवशेषतः ।  
वक्तव्यं कुल जातेन तन् निबोध महामुने ॥ १-७१-२  
राजाऽभूत् त्रिषु लोकेषु विश्रुतः स्वेन कर्मणा ।  
निमिः परम धर्मात्मा सर्व सत्त्ववतां वरः ॥ १-७१-३  
तस्य पुत्रो मिथिः नाम जनको मिथि पुत्रकः ।  
प्रथमो जनको नाम जनकाद् अप्युदावसुः ॥ १-७१-४  
उदावसोस्तु धर्मात्मा जातो वै नन्दिवर्धनः ।  
नन्दिवर्धन पुत्रस्तु सुकेतुर् नाम नामतः ॥ १-७१-५  
सुकेतोोऽपि धर्मात्मा देवरातो महाबलः ।  
देवरातस्य राजर्षेः बृहद्रथ इति स्मृउतः ॥ १-७१-६  
बृहद्रथस्य शूरो अभूत् महावीरः प्रतापवान् ।  
महावीरस्य धृतिमान् सुधृतिः सत्य विक्रमः ॥ १-७१-७  
सुधृतेोऽपि धर्मात्मा धृष्टकेतुः सु धार्मिकः ।  
धृष्टकेतोश् च राजर्षेः हर्यश्व इति विश्रुतः ॥ १-७१-८  
हर्यश्वस्य मरुः पुत्रो मरोः पुत्रः प्रतीन्धकः ।  
प्रतीन्धकस्य धर्मात्मा राजा कीर्तिरथः सुतः ॥ १-७१-९  
पुत्रः कीर्तिरथस्यापि देवमीढ इति स्मृतः ।  
देवमीढस्य विबुधो विबुधस्य महीध्रकः ॥ १-७१-१०  
महीध्रक सुतो राजा कीर्तिरातो महाबलः ।  
कीर्ति रातस्य राजऋषेः महारोमा व्यजायत ॥ १-७१-११  
महारोण्णस्तु धर्मात्मा स्वर्णरोमा व्यजायत ।  
स्वर्णरोण्णस्तु राजर्षेः ह्रस्वरोमा व्यजायत ॥ १-७१-१२  
तस्य पुत्र द्वयं जज्ञे धर्मज्ञस्य महात्मनः ।  
ज्येष्ठो अहम् अनुजो भ्राता मम वीरः कुशध्वज ॥ १-७१-१३  
मां तु ज्येष्ठं पिता राज्ये सो अभिषिच्य नराधिप ।  
कुशध्वजं समावेश्य भारं मयि वनं गतः ॥ १-७१-१४  
वृद्धे पितरि स्वर् याते धर्मेण धुरम् आवहम् ।  
भ्रातरं देव सङ्काशं स्नेहात् पश्यन् कुशध्वजम् ॥ १-७१-१५  
कस्यचित् त्वथ कालस्य साङ्काश्याद् अगमत् पुरात् ।  
सुधन्वा वीर्यवान् राजा मिथिलाम् अवरोधकः ॥ १-७१-१६  
स च मे प्रेषयामास शैवं धनुोऽनुत्तमम् ।  
सीता कन्या च पद्माक्षी मह्यं वै दीयताम् इति ॥ १-७१-१७  
तस्याप्रदानाद्ब्रह्मर्षे युद्धम् आसीत् मया सह ।  
स हतो अभिमुखो राजा सुधन्वा तु मया रणे ॥ १-७१-१८  
निहत्य तं मुनिश्रेष्ठ सुधन्वानं नराधिपम् ।  
साङ्काश्ये भ्रातरं शूरम् अभ्यषिञ्चं कुशध्वजम् ॥ १-७१-१९  
कनीयान् एष मे भ्राताऽहं ज्येष्ठो महामुने ।  
ददामि परम प्रीतो वध्वौ ते मुनिपुङ्गव ॥ १-७१-२०  
सीतां रामाय भद्रं ते ऊर्मिलां लक्ष्मणाय वै ।  
वीर्य शुल्कां मम सुतां सीतां सुर सुतोपमाम् ॥ १-७१-२१  
द्वितीयाम् ऊर्मिलां चैव त्रिः वदामि न संशयः ।  
ददामि परम प्रीतो वध्वौ ते मुनिपुङ्गव ॥ १-७१-२२  
राम लक्ष्मणयो राजन् गो दानं कारयस्व ह ।  
पितृ कार्यं च भद्रं ते ततो वैवाहिकं कुरु ॥ १-७१-२३  
मघा हि अद्य महाबाहो तृतीये दिवसे प्रभो ।  
फल्गुन्याम् उत्तरे राजन् तस्मिन् वैवाहिकं कुरु ।  
राम लक्ष्मणयोोऽर्थे दानं कार्यं सुखोदयम् ॥ १-७१-२४  
इति वाल्मीकि रामायणे आदि काव्ये बाल काण्डे एक सप्ततितमः सर्गः
---
title: 072 Marriage alliance to bharata shatrughna
title_english: 072 Marriage alliance to bharata shatrughna

---
तम् उक्तवन्तं वैदेहं विश्वामित्रो महामुनिः ।  
उवाच वचनं वीरं वसिष्ठ सहितो नृपम् ॥ १-७२-१  
अचिन्त्यानि अप्रमेयाणि कुलानि नरपुङ्गव ।  
इक्ष्वाकूणां विदेहानां नैषां तुल्यो अस्ति कश्चन ॥ १-७२-२  
सदृशो धर्म सम्बन्धः सदृशो रूप सम्पदा ।  
राम लक्ष्मणयो राजन् सीता च ऊर्मिलया सह ॥ १-७२-३  
वक्तव्यं च नर श्रेष्ठ श्रूयतां वचनं मम ।  
भ्राता यवीयान् धर्मज्ञैष राजा कुशध्वजः ॥ १-७२-४  
अस्य धर्मात्मनो राजन् रूपेणाप्रतिमं भुवि ।  
सुता द्वयं नरश्रेष्ठ पत्नि अर्थं वरयामहे ॥ १-७२-५  
भरतस्य कुमारस्य शत्रुघ्नस्य च धीमतः ।  
वरयेम सुते राजन् तयोोऽर्थे महात्मनोः ॥ १-७२-६  
पुत्रा दशरथस्य इमे रूप यौवन शालिनः ।  
लोक पाल समाः सर्वे देव तुल्य पराक्रमाः ॥ १-७२-७  
उभयोोऽपि राजेन्द्र सम्बन्धेनानुबध्यताम् ।  
इक्ष्वाकु कुलम् अव्यग्रं भवतः पुण्य कर्मणः ॥ १-७२-८  
विश्वामित्र वचः श्रुत्वा वसिष्ठस्य मते तदा ।  
जनकः प्राञ्जलिः वाक्यम् उवाच मुनिपुङ्गवौ ॥ १-७२-९  
कुलं धन्यम् इदं मन्ये येषां तौ मुनिपुङ्गवौ ।  
सदृशं कुल सम्बन्धं यत् आज्ञापयथः स्वयम् ॥ १-७२-१०  
एवं भवतु भद्रं वः कुशध्वज सुते इमे ।  
पत्न्यौ भजेतां सहितौ शत्रुघ्न भरतौ उभौ ॥ १-७२-११  
एकाह्ना राज पुत्रीणां चतसॄणां महामुने ।  
पाणीन् गृह्णन्तु चत्वारो राज पुत्रा महाबलाः ॥ १-७२-१२  
उत्तरे दिवसे ब्रह्मन् फल्गुनीभ्यां मनीषिणः ।  
वैवाहिकं प्रशंसन्ति भगो यत्र प्रजापतिः ॥ १-७२-१३  
एवम् उक्त्वा वचः सौंयं प्रत्युत्थाय कृताञ्जलिः ।  
उभौ मुनि वरौ राजा जनको वाक्यम् अब्रवीत् ॥ १-७२-१४  
परो धर्मः कृतो मह्यं शिष्यो अस्मि भवतोः सदा ।  
इमानि आसन मुख्यानि आस्यतां मुनिपुङ्गवौ ॥ १-७२-१५  
यथा दशरथस्य इयं तथाऽयोध्या पुरी मम ।  
प्रभुत्वे नास्ति सन्देहो यथाऽर्हं कर्तुम् अर्हथः ॥ १-७२-१६  
तथा ब्रुवति वैदेहे जनके रघु नन्दनः ।  
राजा दशरथो हृष्टः प्रत्युवाच मही पतिम् ॥ १-७२-१७  
युवाम् असङ्ख्येय गुणौ भ्रातरौ मिथिलेश्वरौ ।  
ऋषयो राज सङ्घाश् च भवद्भ्याम् अभिपूजिताः ॥ १-७२-१८  
स्वस्ति प्राप्नुहि भद्रं ते गमिष्यामः स्वम् आलयम् ।  
श्राद्ध कर्माणि विधिवद्विधास्य इति चाब्रवीत् ॥ १-७२-१९  
तम् आपृष्ट्वा नर पतिं राजा दशरथस्तदा ।  
मुनीन्द्रौ तौ पुरस्कृत्य जगामाशु महायशाः ॥ १-७२-२०  
स गत्वा निलयं राजा श्राद्धं कृत्वा विधानतः ।  
प्रभाते काल्यम् उत्थाय चक्रे गो दानम् उत्तमम् ॥ १-७२-२१  
गवां शत सहस्रं च ब्राह्मणेभ्यो नराधिपः ।  
एकैकशो ददौ राजा पुत्रान् उद्धिश्य धर्मतः ॥ १-७२-२२  
सुवर्ण शृङ्गयः सम्पन्नाः स वत्साः कांस्य दोहनाः ।  
गवां शत सहस्राणि चत्वारि पुरुष ऋषभः ॥ १-७२-२३  
वित्तम् अन्यत् च सु बहु द्विजेभ्यो रघु नन्दनः ।  
ददौ गो दानम् उद्दिश्य पुत्राणां पुत्र वत्सलः ॥ १-७२-२४  
स सुतैः कृत गो दानैर्वृतः सः नृपतिस्तदा ।  
लोक पालैरिवाभाति वृतः सौंयः प्रजापतिः ॥ १-७२-२५  
इति वाल्मीकि रामायणे आदि काव्ये बाल काण्डे द्वि सप्ततितमः सर्गः
---
title: 073 sItha s marriage with rAma
title_english: 073 sItha s marriage with rAma

---
यस्मिन् तु दिवसे राजा चक्रे गो दानम् उत्तमम् ।  
तस्मिन् तु दिवसे शूरो युधाजित् समुपेयिवान् ॥ १-७३-१  
पुत्रः केकय राजस्य साक्षाद्भरत मातुलः ।  
दृष्ट्वा पृष्ट्वा च कुशलं राजानम् इदम् अब्रवीत् ॥ १-७३-२  
केकयाधिपती राजा स्नेहात् कुशलम् अब्रवीत् ।  
येषां कुशलकामो असि तेषां सम्प्रति अनामयम् ॥ १-७३-३  
स्वस्रीयं मम राजेन्द्र द्रष्टु कामो महीपतिः ।  
तद् अर्थम् उपयातो अहम् अयोध्यां रघुनन्दन ॥ १-७३-४  
श्रुत्वा त्वहम् अयोध्यायां विवाहार्थं तवात्मजान् ।  
मिथिलाम् उपयातान् तु त्वया सह महीपते ॥ १-७३-५  
त्वरयाऽभुपयातो अहं द्रष्टु कामः स्वसुः सुतम् ।  
अथ राजा दशरथः प्रियातिथिम् उपस्थितम् ॥ १-७३-६  
दृष्ट्वा परम सत्कारैः पूजार्हं समपूजयत् ।  
ततस्ताम् उषितो रात्रिं सह पुत्रैर्महात्मभिः ॥ १-७३-७  
प्रभाते पुनः उत्थाय कृत्वा कर्माणि तत्त्ववित् ।  
ऋषीन् तदा पुरस्कृत्य यज्ञ वाटम् उपागमत् ॥ १-७३-८  
युक्ते मुहूर्ते विजये सर्वाभरण भूषितैः ।  
भ्रातृभिः सहितो रामः कृत कौतुक मङ्गलः ॥ १-७३-९  
वसिष्ठं पुरतः कृत्वा महर्षीन् अपरान् अपि ।  
वशिष्टःओ भगवान् एत्य वैदेहम् इदम् अब्रवीत् ॥ १-७३-१०  
राजा दशरथो राजन् कृत कौतुक मन्गलैः ।  
पुत्रैर्नर वर श्रेष्ठ दातारम् अभिकाङ्क्षते ॥ १-७३-११  
दातृ प्रतिग्रहीतृभ्यां सर्वार्थाः सम्भवन्ति हि ।  
स्वधर्मं प्रतिपद्यस्व कृत्वा वैवाह्यम् उत्तमम् ॥ १-७३-१२  
इत्युक्तः परमोदारो वसिष्ठेन महात्मना ।  
प्रत्युवाच महातेजा वाक्यं परम धर्मवित् ॥ १-७३-१३  
कः स्थितः प्रतिहारो मे कस्याज्ञा सम्प्रतीक्ष्यते ।  
स्व गृहे को विचारो अस्ति यथा राज्यम् इदं तव ॥ १-७३-१४  
कृत कौतुक सर्वस्वा वेदि मूलम् उपागताः ।  
मम कन्या मुनिश्रेष्ठ दीप्ता वह्नेः इवार्चिषः ॥ १-७३-१५  
सद्यो अहं त्वत् प्रतीक्षो अस्मि वेद्याम् अस्यां प्रतिषितः ।  
अविघ्नं कुरुतां राजा किम् अर्थं हि विलम्ब्यते ॥ १-७३-१६  
तद्वाक्यं जनकेनोक्तं श्रुत्वा दशरथस्तदा ।  
प्रवेशयामास सुतान् सर्वान् ऋषि गणान् अपि ॥ १-७३-१७  
ततो राजा विदेहानां वशिष्ठम् इदम् अब्रवीत् ।  
कारयस्व ऋषे सर्वान् ऋषिभिः सह धार्मिक ॥ १-७३-१८  
रामस्य लोक रामस्य क्रियां वैवाहिकीं प्रभो ।  
तथा इत्युक्त्वा तु जनकं वशिष्टःओ भगवान् ऋषिः ॥ १-७३-१९  
विश्वामित्रं पुरस्कृत्य शतानन्दं च धार्मिकम् ।  
प्रपा मध्ये तु विधिवद्वेदीं कृत्वा महातपाः ॥ १-७३-२०  
अलं चकार तां वेदीं गन्ध पुष्पैः समन्ततः ।  
सुवर्ण पालिकाभिश् च चित्र कुम्भैश् च साङ्कुरैः ॥ १-७३-२१  
अङ्कुराढ्यैः शरावैश् च धूप पात्रैः स धूपकैः ।  
शङ्ख पात्रैः श्रुवैः स्रुग्भिः पात्रैोऽर्घ्यादि पूजितैः ॥ १-७३-२२  
लाज पूर्णैश् च पात्रीभिः रक्षितैोऽपि संस्कृतैः ।  
दर्भैः समैः समास्तीर्य विधिवत् मन्त्र पुरस्कृतम् ॥ १-७३-२३  
अग्निम् आधाय तं वेद्यां विधि मन्त्र पूर्वकम् ।  
जुहावाग्नौ महातेजा वशिष्ठो मुनिपुङ्गव ॥ १-७३-२४  
ततः सीतां समानीय सर्वाभरण भुषिताम् ।  
समक्षम् अग्नेः संस्थाप्य राघवाभिमुखे तदा ॥ १-७३-२५  
अब्रवीत् जनको राजा कौसल्यानन्द वर्धनम् ।  
इयं सीता मम सुता सह धर्म चरी तव ॥ १-७३-२६  
प्रतीच्छ चैनां भद्रं ते पाणिं गृह्णीष्व पाणिना ।  
पतिव्रता महभागा छाय इवानुगता सदा ॥ १-७३-२७  
इत्युक्त्वा प्राक्षिपद्राजा मन्त्र पूतं जलं तदा ।  
साधु साधविति देवानाम् ऋषीणां वदतां तदा ॥ १-७३-२८  
देव दुन्दुभि निर्घोषः पुष्प वर्षं महान् अभूत् ।  
एवं दत्त्वा सुतां सीतां मन्त्रोदक पुरस्कृताम् ॥ १-७३-२९  
अब्रवीत् जनको राजा हर्षेणाभिपरिप्लुत ।  
लक्ष्मणागच्छ भद्रं ते ऊर्मिलाम् उद्यतां मया ॥ १-७३-३०  
प्रतीच्छ पाणिं गृह्णीष्व मा भूत् कालस्य पर्ययः ।  
तम् एवम् उक्त्वा जनको भरतं चाभ्यभाषत ॥ १-७३-३१  
गृहाण पाणिं माण्डव्याः पाणिना रघुनन्दन ।  
शत्रुघ्नं चापि धर्माअत्माऽब्रवीत् मिथिलेश्वरः ॥ १-७३-३२  
श्रुतकीर्तेः महाबाहो पाणिं गृह्णीष्व पाणिना ।  
सर्वे भवन्तः सौंयाश् च सर्वे सुचरित व्रताः ॥ १-७३-३३  
पत्नीभिः सन्तु काकुत्स्था मा भूत् कालस्य पर्ययः ।  
जनकस्य वचः श्रुत्वा पाणीन् पाणिभिोऽस्पृशन् ॥ १-७३-३४  
चत्वारस्ते चतसॄणां वसिष्ठस्य मते स्थिताः ।  
अग्निं प्रदक्षिणं कृत्वा वेदिं राजानम् एव च ॥ १-७३-३५  
ऋषीञ् चैव महात्मानः सह भार्या रघु उद्वहाः ।  
यथा उक्तेन तथा चक्रुः विवाहं विधि पूर्वकम् ॥ १-७३-३६  
ईदृशे वर्तमाने तु तूर्योद्घुष्ट निनादिते ।  
त्रिोऽग्निं ते परिक्रंय ऊहुर् भार्या महौजसः ॥ १-७३-३९  
अथोपकार्यां जग्मुस्ते स दारा रघुनन्दनाः ।  
राजाऽपि अनुययौ पश्यन् स ऋषि सङ्घः स बान्धवः ॥ १-७३-४०  
इति वाल्मीकि रामायणे आदि काव्ये बाल काण्डे त्रि सप्ततितमः सर्गः
---
title: 074 parashu rAma s arrival
title_english: 074 parashu rAma s arrival

---
अथ रात्र्यां व्यतीतायां विश्वामित्रो महामुनिः ।  
आपृष्ट्वा तौ च राजानौ जगामोत्तर पर्वतम् ॥ १-७४-१  
विश्वामित्रो गते राजा वैदेहं मिथिलाऽधिपम् ।  
आपृष्ट्व इव जगामाशु राजा दशरथः पुरीम् ॥ १-७४-२  
अथ राजा विदेहानां ददौ कन्या धनं बहु ।  
गवां शत सहस्राणि बहूनि मिथिलेश्वरः ॥ १-७४-३  
कम्बलानां च मुख्यानां क्षौमान् कोटि अम्बराणि च ।  
हस्ति अश्व रथ पादातं दिव्य रूपं स्वलङ्कृतम् ॥ १-७४-४  
ददौ कन्या शतं तासां दासी दासम् अनुत्तमम् ।  
हिरण्यस्य सुवर्णस्य मुक्तानां विद्रुमस्य च ॥ १-७४-५  
ददौ राजा सुसंहृष्टः कन्या धनम् अनुत्तमम् ।  
दत्त्वा बहु विधं राजा समनुज्ञाप्य पार्थिवम् ॥ १-७४-६  
प्रविवेश स्व निलयं मिथिलां मिथिलेश्वरः ।  
राजाऽपि अयोध्याऽधिपतिः सह पुत्रैर्महात्मभिः ॥ १-७४-७  
ऋषीन् सर्वान् पुरस्कृत्य जगाम स बलानुगः ।  
गच्छन्तं तु नरव्याघ्रं स ऋषि सङ्घं स राघवम् ॥ १-७४-८  
घोरास्तु पक्षिणो वाचो व्याहरन्ति समन्ततः ।  
भौमाश् चैव मृगाः सर्वे गच्छन्ति स्म प्रदक्षिणम् ॥ १-७४-९  
तान् दृष्ट्वा राज शार्दूलो वसिष्ठं पर्यपृच्छत ।  
असौंयाः पक्षिणो घोरा मृगाश् चापि प्रदक्षिणाः ॥ १-७४-१०  
किम् इदं हृदयोत्कम्पि मनो मम विषीदति ।  
राज्ञो दशरथस्यैतत् श्रुत्वा वाक्यं महान् ऋषिः ॥ १-७४-११  
उवाच मधुरां वाणीं श्रूयताम् अस्य यत् फलम् ।  
उपस्थितं भयं घोरं दिव्यं पक्षि मुखात् च्युतम् ॥ १-७४-१२  
मृगाः प्रशमयन्ति एते सन्तापस्त्यज्यताम् अयम् ।  
तेषां संवदतां तत्र वायुः प्रादुर् बभूव ह ॥ १-७४-१३  
कम्पयन् मेदिनीं सर्वां पातयञ् च महान् द्रुमान् ।  
तमसा संवृतः सूर्यः सर्वे न वेदिषुर् दिशः ॥ १-७४-१४  
भस्मना चावृतं सर्वं सम्मूढम् इव तद्बलम् ।  
वसिष्ठ ऋषयश् चान्ये राजा च ससुतस्तदा ॥ १-७४-१५  
स सञ्ज्ञा इव तत्रासन् सर्वम् अन्यद्विचेतनम् ।  
तस्मिन् तमसि घोरे तु भस्म छन्न इव सा चमूः ॥ १-७४-१६  
ददर्श भीम सङ्काशं जटा मण्डल धारिणम् ।  
भार्गवं जमदग्ने ऽयं राजा राज विमर्दनम् ॥ १-७४-१७  
कैलासम् इव दुर्धर्षं कालाग्निम् इव दुःसहम् ।  
ज्वलन्तम् इव तेजोभिर् दुर् निरीक्ष्यं पृथक् जनैः ॥ १-७४-१८  
स्कन्धे चासज्य परशुं धनुः विद्युद्गणोपमम् ।  
प्रगृह्य शरम् उग्रं च त्रि पुर घ्नं यथा शिवम् ॥ १-७४-१९  
तं दृष्ट्वा भीम सङ्काशं ज्वलन्तम् इव पावकम् ।  
वसिष्ठ प्रमुखा विप्रा जप होम परायणाः ॥ १-७४-२०  
सङ्गता मुनयः सर्वे सञ्जजल्पुोऽथो मिथः ।  
कच्चित् पितृ वधामर्षी क्षत्रं नोत्सादयिष्यति ॥ १-७४-२१  
पूर्वं क्षत्र वधं कृत्वा गत मन्युर् गत ज्वरः ।  
क्षत्रस्योत्सादनं भूयो न खल्वस्य चिकीर्षितम् ॥ १-७४-२२  
एवम् उक्त्वाऽर्घ्यम् आदाय भार्गवं भीम दर्शनम् ।  
ऋषयो राम राम इति मधुरं वाक्यम् अब्रुवन् ॥ १-७४-२३  
प्रतिगृह्य तु तां पूजाम् ऋषि दत्तां प्रतापवान् ।  
रामं दाशरथिं रामो जामदग्न्यो अभ्यभाषत ॥ १-७४-२४  
इति वाल्मीकि रामायणे आदि काव्ये बाल काण्डे चतुः सप्ततितमः सर्गः
---
title: 075 Legends of shiva and vishnu bows
title_english: 075 Legends of shiva and vishnu bows

---
राम दाशरथे वीर वीर्यं ते श्रूयते ऽद्भुतम् ।  
धनुषो भेदनं चैव निखिलेन मया श्रुतम् ॥ १-७५-१  
तद् अद्भुतम् अचिन्त्यं च भेदनं धनुषस्तथा ।  
तत् श्रुत्वाऽहम् अनुप्राप्तो धनुर् गृह्यापरं शुभम् ॥ १-७५-२  
तत् इदं घोर सङ्काशं जामदग्न्यं महद्धनुः ।  
पूरयस्व शरेणैव स्व बलं दर्शयस्व च ॥ १-७५-३  
तद् अहं ते बलं दृष्ट्वा धनुषो अपि अस्य पूरणे ।  
द्वन्द्व युद्धं प्रदास्यामि वीर्य श्लाघ्यम् अहं तव ॥ १-७५-४  
तस्य तद्वचनं श्रुत्वा राजा दशरथस्तदा ।  
विषण्ण वदनो दीनः प्राञ्जलिः वाक्यम् अब्रवीत् ॥ १-७५-५  
क्षत्र रोषात् प्रशान्तस्त्वं ब्राह्मणश् च महातपाः ।  
बालानां मम पुत्राणाम् अभयं दातुम् अर्हसि ॥ १-७५-६  
भार्गवाणां कुले जातः स्वाध्याय व्रत शालिनाम् ।  
सहस्राक्षे प्रतिज्ञाय शस्त्रं प्रक्ष्द् इप्तवान् असि ॥ १-७५-७  
स त्वं धर्म परो भूत्वा काश्यपाय वसुन्धराम् ।  
दत्त्वा वनम् उपागंय महेन्द्र कृत केतनः ॥ १-७५-८  
मम सर्व विनाशाय सम्प्राप्तस्त्वं महामुने ।  
न चैकस्मिन् हते रामे सर्वे जीवामहे वयम् ॥ १-७५-९  
ब्रुवति एवं दशरथे जामदग्न्यः प्रतापवान् ।  
अनादृत्य तु तद्वाक्यं रामम् एवाभ्यभाषत ॥ १-७५-१०  
इमे द्वे धनुषी श्रेष्ठे दिव्ये लोकाभिपूजिते ।  
दृढे बलवती मुख्ये सुकृते विश्वकर्मणा ॥ १-७५-११  
अनिसृष्टं सुरैः एकं त्र्यम्बकाय युयुत्सवे ।  
त्रिपुर घ्नं नरश्रेष्ठ भग्नं काकुत्स्थ यत् त्वया ॥ १-७५-१२  
इदं द्वितीयं दुर्धर्षं विष्णोर् दत्तं सुरोत्तमैः ।  
तत् इदं वैष्णवं राम धनुः पर पुरं जयम् ॥ १-७५-१३  
समान सारं काकुत्स्थ रौद्रेण धनुषा तविदम् ।  
तदा तु देवताः सर्वाः पृच्छन्ति स्म पितामहम् ॥ १-७५-१४  
शिति कण्ठस्य विष्णोश् च बलाबल निरीक्षया ।  
अभिप्रायं तु विज्ञाय देवतानां पितामहः ॥ १-७५-१५  
विरोधं जनयामास तयोः सत्यवतां वरः ।  
विरोधे तु महद्युद्धम् अभवद्रोम हर्षणम् ॥ १-७५-१६  
शिति कण्ठस्य विष्णोश् च परस्पर जयैषिणोः ।  
तदा तु जृम्भितं शैवं धनुर् भीम पराक्रमम् ॥ १-७५-१७  
हुं कारेण महादेवः स्तम्भितो अथ त्रिलोचनः ।  
देवैस्तदा समागंय स ऋषि सन्घैः स चारणैः ॥ १-७५-१८  
याचितौ प्रशमं तत्र जग्मतुस्तौ सुरोत्तमौ ।  
जृम्भितं तद्धनुर् दृष्ट्वा शैवं विष्णु पराक्रमैः ॥ १-७५-१९  
अधिकं मेनिरे विष्णुं देवाः स ऋषि गणास्तदा ।  
धनू रुद्रस्तु सङ्क्रुद्धो विदेहेषु महायशाः ॥ १-७५-२०  
देवरातस्य राज ऋषेः ददौ हस्ते स सायकम् ।  
इदं च वैष्णवं राम धनुः पर पुरं जयम् ॥ १-७५-२१  
ऋचीके भार्गवे प्रादाद्विष्णुः स न्यासम् उत्तमम् ।  
ऋचीकस्तु महातेजाः पुत्रस्याप्रतिकर्मणः ॥ १-७५-२२  
पितुः मम ददौ दिव्यं जमदग्नेः महात्मनः ।  
न्यस्त शस्त्रे पितरि मे तपो बल समन्विते ॥ १-७५-२३  
अर्जुनो विदधे मृत्युं प्राकृतां बुद्धिम् आस्थितः ।  
वधम् अप्रतिरूपं तु पितुः श्रुत्वा सु दारुणम् ।  
क्षत्रम् उत्सादयन् रोषात् जातं जातम् अनेकशः ॥ १-७५-२४  
पृथिवीं चाखिलां प्राप्य काश्यपाय महात्मने ।  
यज्ञस्यान्ते तदा राम दक्षिणां पुण्य कर्मणे ॥ १-७५-२५  
दत्त्वा महेन्द्र निलयस्तपो बल समन्वितः ।  
श्रुत्वा तु धनुषो भेदं ततो अहं द्रुतम् आगतः ॥ १-७५-२६  
तत् एवं वैष्णवं राम पितृ पैतामहं महत् ।  
क्षत्र धर्मं पुरस् कृत्य गृह्णीष्व धनुर् उत्तमम् ॥ १-७५-२७  
योजयस्व धनुः श्रेष्ठे शरं पर पुरं जयम् ।  
यदि शक्तोऽसि काकुत्स्थ द्वन्द्वं दास्यामि ते ततः ॥ १-७५-२८  
इति वाल्मीकि रामायणे आदि काव्ये बाल काण्डे पञ्च सप्ततितमः सर्गः
---
title: 076 parashu rAma s pride is hurt
title_english: 076 parashu rAma s pride is hurt

---
श्रुत्वा तत् जामदग्न्यस्य वाक्यं दाशरथिस्तदा ।  
गौरवाद्यन्त्रित कथः पितू रामम् अथाब्रवीत् ॥ १-७६-१  
कृतवान् अस्मि यत् कर्म श्रुतवान् असि भार्गव ।  
अनुरुन्ध्यामहे ब्रह्मन् पितुर् आनृण्यम् आस्थितः ॥ १-७६-२  
वीर्य हीनम् इवाशक्तं क्षत्र धर्मेण भार्गव ।  
अवजानासि मे तेजः पश्य मे ऽद्य पराक्रमम् ॥ १-७६-३  
इत्युक्त्वा राघवः क्रुद्धो भार्गवस्य वरायुधम् ।  
शरं च प्रतिजग्राह हस्तात् लघु पराक्रमः ॥ १-७६-४  
आरोप्य स धनू रामः शरं सज्यं चकार ह ।  
जामदग्न्यं ततो रामं रामः क्रुद्धो अब्रवीत् इदम् ॥ १-७६-५  
ब्राह्मणो असि इति पूज्यो मे विश्वामित्र कृतेन च ।  
तस्मात् शक्तो न ते राम मोक्तुं प्राण हरं शरम् ॥ १-७६-६  
इमां वा त्वद्गतिं राम तपो बल समार्जितान् ।  
लोकान् अप्रतिमान् वाऽपि हनिष्यामि यत् इच्छसि ॥ १-७६-७  
न हि अयं वैष्णवो दिव्यः शरः पर पुरञ्जयः ।  
मोघः पतति वीर्येण बल दर्प विनाशनः ॥ १-७६-८  
वरायुध धरं रामं द्रष्टुं स ऋषि गणाः सुराः ।  
पितामहं पुरस्कृत्य समेतास्तत्र सर्वशः ॥ १-७६-९  
गन्धर्वाप्सरसश् चैव सिद्ध चारण किन्नराः ।  
यक्ष राक्षस नागाश् च तद्द्रष्टुं महद् अद्भुतम् ॥ १-७६-१०  
जडी कृते तदा लोके रामे वर धनुर् धरे ।  
निर्वीर्यो जामदग्न्यो असौ रमो रामम् उदैक्षत ॥ १-७६-११  
तेजोभिः हत वीर्यत्वात् जामदग्न्यो जडी कृतः ।  
रामं कमल पत्राक्षं मन्दं मन्दम् उवाच ह ॥ १-७६-१२  
सो अहं गुरु वचः कुर्वन् पृथिव्यां न वसे निशाम् ।  
तदा प्रभृति काकुत्स्थ कृता मे काश्यपस्य ह ॥ १-७६-१४  
तम् इमां मद्गतिं वीर हन्तुं नार्हसि राघव ।  
मनो जवं गमिष्यामि महेन्द्रं पर्वतोत्तमम् ॥ १-७६-१५  
लोकास्त्वप्रतिमा राम निर्जितास्तपसा मया ।  
जहि ताञ् शर मुख्येन मा भूत् कालस्य पर्ययः ॥ १-७६-१६  
अक्षय्यं मधु हन्तारं जानामि त्वां सुरेश्वरम् ।  
धनुषो अस्य परामर्शात् स्वस्ति ते ऽस्तु परन्तप ॥ १-७६-१७  
एते सुर गणाः सर्वे निरीक्षन्ते समागताः ।  
त्वाम् अप्रतिम कर्माणम् अप्रतिद्वन्द्वम् आहवे ॥ १-७६-१८  
न च इयं तव काकुत्स्थ व्रीडा भवितुम् अर्हति ।  
त्वया त्रैलोक्य नाथेन यद् अहं विमुखी कृतः ॥ १-७६-१९  
शरम् अप्रतिमं राम मोक्तुम् अर्हसि सु व्रत ।  
शर मोक्षे गमिष्यामि महेन्द्रं पर्वतोत्तमम् ॥ १-७६-२०  
तथा ब्रुवति रामे तु जामदग्न्ये प्रतापवान् ।  
रामो दाशरथिः श्रीमाञ् चिक्षेप शरम् उत्तमम् ॥ १-७६-२१  
स हतान् दृश्य रामेण स्वान् लोकान् तपसा आर्जितान् ।  
जामदग्न्यो जगामाशु महेन्द्रं पर्वतोत्तमम् ॥ १-७६-२२  
ततो वि तिमिराः सर्वा दिशा चोपदिशस्तथा ।  
सुराः स ऋषि गणाः रामं प्रशशंसुः उदायुधम् ॥ १-७६-२३  
रामं दाशरथिं रामो जामदग्न्यः प्रशस्य च ।  
ततः प्रदक्षिणी कृत्य जगामात्म गतिं प्रभुः ॥ १-७६-२४  
इति वाल्मीकि रामायणे आदि काव्ये बाल काण्डे षट् सप्ततितमः सर्गः
